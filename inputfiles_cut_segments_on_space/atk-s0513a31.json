{
  "atk-s0513a31:0": "5. Pañcakanipāto",
  "atk-s0513a31:1": "1. Maṇikuṇḍalavaggo",
  "atk-s0513a31:3": " [351] 1. Maṇikuṇḍalajātakavaṇṇanā",
  "atk-s0513a31:4_0": "Jīnorathassaṁ maṇikuṇḍale cāti idaṁ satthā jetavane viharanto kosalarañño antepure",
  "atk-s0513a31:4_1": "sabbatthasādhakaṁ paduṭṭhāmaccaṁ ārabbha kathesi. Vatthu heṭṭhā vitthāritameva. Idha",
  "atk-s0513a31:4_2": "pana bodhisatto bārāṇasirājā ahosi. Paduṭṭhāmacco kosalarājānaṁ ānetvā kāsirajjaṁ",
  "atk-s0513a31:4_3": "gāhāpetvā bārāṇasirājānaṁ bandhāpetvā bandhanāgāre pakkhipāpesi. Rājā jhānaṁ uppādetvā",
  "atk-s0513a31:4_4": "ākāse pallaṅkena nisīdi, corarañño sarīre ḍāho uppajji. So bārāṇasirājānaṁ upasaṅkamitvā",
  "atk-s0513a31:4_5": "paṭhamaṁ gāthamāha –",
  "atk-s0513a31:5": "1.",
  "atk-s0513a31:6": " ‘‘Jīno rathassaṁ maṇikuṇḍale ca, putte ca dāre ca tatheva jīno;",
  "atk-s0513a31:7": "Sabbesu bhogesu asesakesu, kasmā na santappasi sokakāle’’ti.",
  "atk-s0513a31:8": "Tattha jīno rathassaṁ maṇikuṇḍale cāti mahārāja, tvaṁ rathañca assañca maṇikuṇḍalāni ca jīno, ‘‘jīno rathasse ca maṇikuṇḍale cā’’tipi pāṭho. Asesakesūti nissesakesu.",
  "atk-s0513a31:9": "Taṁ sutvā bodhisatto imā dve gāthā abhāsi –",
  "atk-s0513a31:10": "2.",
  "atk-s0513a31:11": " ‘‘Pubbeva maccaṁ vijahanti bhogā, macco vā te pubbataraṁ jahāti;",
  "atk-s0513a31:12": "Asassatā bhogino kāmakāmi, tasmā na socāmahaṁ sokakāle.",
  "atk-s0513a31:13": "3.",
  "atk-s0513a31:14": " ‘‘Udeti āpūrati veti cando, atthaṁ tapetvāna paleti sūriyo;",
  "atk-s0513a31:15": "Viditā mayā sattuka lokadhammā, tasmā na socāmahaṁ sokakāle’’ti.",
  "atk-s0513a31:16_0": "Tattha pubbeva maccanti maccaṁ vā bhogā pubbeva paṭhamataraññeva vijahanti, macco",
  "atk-s0513a31:16_1": "vā te bhoge pubbataraṁ jahāti. Kāmakāmīti corarājānaṁ ālapati. Ambho, kāme kāmayamāna",
  "atk-s0513a31:16_2": "kāmakāmi bhogino nāma loke asassatā, bhogesu vā naṭṭhesu jīvamānāva abhogino honti,",
  "atk-s0513a31:16_3": "bhoge vā pahāya sayaṁ nassanti, tasmā ahaṁ mahājanassa sokakālepi na socāmīti attho.",
  "atk-s0513a31:16_4": "Viditā mayā sattuka lokadhammāti corarājānaṁ ālapati. Ambho, sattuka, mayā lābho",
  "atk-s0513a31:16_5": "alābho yaso ayasotiādayo lokadhammā viditā. Yatheva hi cando udeti ca pūrati ca puna",
  "atk-s0513a31:16_6": "ca khīyati, yathā ca sūriyo andhakāraṁ vidhamanto mahantaṁ ālokaṁ tapetvāna puna",
  "atk-s0513a31:16_7": "sāyaṁ atthaṁ paleti atthaṁ gacchati na dissati, evameva bhogā uppajjanti ca nassanti",
  "atk-s0513a31:16_8": "ca, tattha kiṁ sokena, tasmā na socāmīti attho.",
  "atk-s0513a31:17": "Evaṁ mahāsatto corarañño dhammaṁ desetvā idāni tameva coraṁ garahanto āha –",
  "atk-s0513a31:18": "4.",
  "atk-s0513a31:19": " ‘‘Alaso gihī kāmabhogī na sādhu, asaññato pabbajito na sādhu;",
  "atk-s0513a31:20": "Rājā na sādhu anisammakārī, yo paṇḍito kodhano taṁ na sādhu.",
  "atk-s0513a31:21": "5.",
  "atk-s0513a31:22": " ‘‘Nisamma khattiyo kayirā, nānisamma disampati;",
  "atk-s0513a31:23": "Nisammakārino rāja, yaso kitti ca vaḍḍhatī’’ti.",
  "atk-s0513a31:24": "Imā pana dve gāthā heṭṭhā vitthāritāyeva. Corarājā bodhisattaṁ khamāpetvā rajjaṁ paṭicchāpetvā attano janapadameva gato.",
  "atk-s0513a31:25": "Satthā imaṁ dhammadesanaṁ āharitvā jātakaṁ samodhānesi – ‘‘tadā kosalarājā ānando ahosi, bārāṇasirājā pana ahameva ahosi’’nti.",
  "atk-s0513a31:26": "Maṇikuṇḍalajātakavaṇṇanā paṭhamā.",
  "atk-s0513a31:28": " [352] 2. Sujātajātakavaṇṇanā",
  "atk-s0513a31:29_0": "Kiṁnu santaramānovāti idaṁ satthā jetavane viharanto matapitikaṁ kuṭumbikaṁ ārabbha",
  "atk-s0513a31:29_1": "kathesi. So kira pitari mate paridevamāno vicarati, sokaṁ vinodetuṁ na sakkoti. Atha",
  "atk-s0513a31:29_2": "satthā tassa sotāpattiphalūpanissayaṁ disvā sāvatthiṁ piṇḍāya caritvā pacchāsamaṇaṁ",
  "atk-s0513a31:29_3": "ādāya tassa gehaṁ gantvā paññattāsane nisinno taṁ vanditvā nisinnaṁ ‘‘kiṁ, upāsaka,",
  "atk-s0513a31:29_4": "socasī’’ti vatvā ‘‘āma, bhante’’ti vutte ‘‘āvuso, porāṇakapaṇḍitā paṇḍitānaṁ vacanaṁ",
  "atk-s0513a31:29_5": "sutvā pitari kālakate na sociṁsū’’ti vatvā tena yācito atītaṁ āhari.",
  "atk-s0513a31:30_0": "Atīte bārāṇasiyaṁ brahmadatte rajjaṁ kārente bodhisatto kuṭumbikagehe nibbatti, ‘‘sujātakumāro’’tissa",
  "atk-s0513a31:30_1": "nāmaṁ kariṁsu. Tassa vayappattassa pitāmaho kālamakāsi. Athassa pitā pitu kālakiriyato",
  "atk-s0513a31:30_2": "paṭṭhāya sokasamappito āḷāhanaṁ gantvā āḷāhanato aṭṭhīni āharitvā attano ārāme mattikāthūpaṁ",
  "atk-s0513a31:30_3": "katvā tāni tattha nidahitvā gatagatavelāya thūpaṁ pupphehi pūjetvā cetiyaṁ āvijjhanto",
  "atk-s0513a31:30_4": "paridevati, neva nhāyati na limpati na bhuñjati na kammante vicāreti. Taṁ disvā bodhisatto",
  "atk-s0513a31:30_5": "‘‘pitā me ayyakassa matakālato paṭṭhāya sokābhibhūto carati, ṭhapetvā pana maṁ añño",
  "atk-s0513a31:30_6": "etaṁ saññāpetuṁ na sakkoti, ekena naṁ upāyena nissokaṁ karissāmī’’ti bahigāme ekaṁ",
  "atk-s0513a31:30_7": "matagoṇaṁ disvā tiṇañca pānīyañca āharitvā tassa purato ṭhapetvā ‘‘khāda, khāda,",
  "atk-s0513a31:30_8": "piva, pivā’’ti āha. Āgatāgatā naṁ disvā ‘‘samma sujāta, kiṁ ummattakosi, matagoṇassa",
  "atk-s0513a31:30_9": "tiṇodakaṁ desī’’ti vadanti. So na kiñci paṭivadati. Athassa pitu santikaṁ gantvā",
  "atk-s0513a31:30_10": "‘‘putto te ummattako jāto, matagoṇasssa tiṇodakaṁ detī’’ti āhaṁsu. Taṁ sutvā kuṭumbikassa",
  "atk-s0513a31:30_11": "pitusoko apagato, puttasoko patiṭṭhito. So vegenāgantvā ‘‘nanu tvaṁ, tāta sujāta,",
  "atk-s0513a31:30_12": "paṇḍitosi, kiṁkāraṇā matagoṇassa tiṇodakaṁ desī’’ti vatvā dve gāthā abhāsi –",
  "atk-s0513a31:31": "6.",
  "atk-s0513a31:32": " ‘‘Kiṁ nu santaramānova, lāyitvā haritaṁ tiṇaṁ;",
  "atk-s0513a31:33": "Khāda khādāti lapasi, gatasattaṁ jaraggavaṁ.",
  "atk-s0513a31:34": "7.",
  "atk-s0513a31:35": " ‘‘Na hi annena pānena, mato goṇo samuṭṭhahe;",
  "atk-s0513a31:36": "Tvañca tucchaṁ vilapasi, yathā taṁ dummatī tathā’’ti.",
  "atk-s0513a31:37_0": "Tattha santaramānovāti turito viya hutvā. Lāyitvāti lunitvā. Lapasīti vilapasi. Gatasattaṁ",
  "atk-s0513a31:37_1": "jaraggavanti vigatajīvitaṁ jiṇṇagoṇaṁ. Yathā tanti ettha tanti nipātamattaṁ, yathā",
  "atk-s0513a31:37_2": "dummati appapañño vilapeyya, tathā tvaṁ tucchaṁ vilapasīti.",
  "atk-s0513a31:38": "Tato bodhisatto dve gāthā abhāsi –",
  "atk-s0513a31:39": "8.",
  "atk-s0513a31:40": " ‘‘Tatheva tiṭṭhati sīsaṁ, hatthapādā ca vāladhi;",
  "atk-s0513a31:41": "Sotā tatheva tiṭṭhanti, maññe goṇo samuṭṭhahe.",
  "atk-s0513a31:42": "9.",
  "atk-s0513a31:43": " ‘‘Nevayyakassa sīsañca, hatthapādā ca dissare;",
  "atk-s0513a31:44": "Rudaṁ mattikathūpasmiṁ, nanu tvaññeva dummatī’’ti.",
  "atk-s0513a31:45_0": "Tattha tathevāti yathā pubbe ṭhitaṁ, tatheva tiṭṭhati. Maññeti etesaṁ sīsādīnaṁ tatheva",
  "atk-s0513a31:45_1": "ṭhitattā ayaṁ goṇo samuṭṭhaheyyāti maññāmi. Nevayyakassa sīsañcāti ayyakassa pana",
  "atk-s0513a31:45_2": "sīsañca hatthapādā ca na dissanti. ‘‘Piṭṭhipādā na dissare’’tipi pāṭho. Nanu tvaññeva",
  "atk-s0513a31:45_3": "dummatīti ahaṁ tāva sīsādīni passanto evaṁ karomi, tvaṁ pana na kiñci passasi, jhāpitaṭṭhānato",
  "atk-s0513a31:45_4": "aṭṭhīni āharitvā mattikāthūpaṁ katvā paridevasi. Iti maṁ paṭicca sataguṇena sahassaguṇena",
  "atk-s0513a31:45_5": "satasahassaguṇena nanu tvaññeva dummati. Bhijjanadhammā nāma saṅkhārā bhijjanti,",
  "atk-s0513a31:45_6": "tattha kā paridevanāti.",
  "atk-s0513a31:46_0": "Taṁ sutvā bodhisattassa pitā ‘‘mama putto paṇḍito idhalokaparalokakiccaṁ jānāti,",
  "atk-s0513a31:46_1": "mama saññāpanatthāya etaṁ kammaṁ akāsī’’ti cintetvā ‘‘tāta sujātapaṇḍita, ‘sabbe",
  "atk-s0513a31:46_2": "saṅkhārā aniccā’ti me ñātā, ito paṭṭhāya na socissāmi, pitusokaharaṇakaputtena nāma",
  "atk-s0513a31:46_3": "tādisena bhavitabba’’nti vatvā puttassa thutiṁ karonto āha –",
  "atk-s0513a31:47": "10.",
  "atk-s0513a31:48": " ‘‘Ādittaṁ vata maṁ santaṁ, ghatasittaṁva pāvakaṁ;",
  "atk-s0513a31:49": "Vārinā viya osiñcaṁ, sabbaṁ nibbāpaye daraṁ.",
  "atk-s0513a31:50": "11.",
  "atk-s0513a31:51": " ‘‘Abbahī vata me sallaṁ, yamāsi hadayassitaṁ;",
  "atk-s0513a31:52": "Yo me sokaparetassa, pitusokaṁ apānudi.",
  "atk-s0513a31:53": "12.",
  "atk-s0513a31:54": " ‘‘Sohaṁ abbūḷhasallosmi, vītasoko anāvilo;",
  "atk-s0513a31:55": "Na socāmi na rodāmi, tava sutvāna māṇava.",
  "atk-s0513a31:56": "13.",
  "atk-s0513a31:57": " ‘‘Evaṁ karonti sappaññā, ye honti anukampakā;",
  "atk-s0513a31:58": "Vinivattenti sokamhā, sujāto pitaraṁ yathā’’ti.",
  "atk-s0513a31:59_0": "Tattha nibbāpayeti nibbāpayi. Daranti sokadarathaṁ. Sujāto pitaraṁ yathāti yathā",
  "atk-s0513a31:59_1": "mama putto sujāto maṁ pitaraṁ samānaṁ attano sappaññatāya sokamhā vinivattayi, evaṁ",
  "atk-s0513a31:59_2": "aññepi sappaññā sokamhā vinivattayantīti.",
  "atk-s0513a31:60": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne kuṭumbiko sotāpattiphale patiṭṭhahi. Tadā sujāto ahameva ahosinti.",
  "atk-s0513a31:61": "Sujātajātakavaṇṇanā dutiyā.",
  "atk-s0513a31:63": " [353] 3. Venasākhajātakavaṇṇanā",
  "atk-s0513a31:64_0": "Nayidaṁ niccaṁ bhavitabbanti idaṁ satthā bhaggesu saṁsumāragiraṁ nissāya bhesakaḷāvane",
  "atk-s0513a31:64_1": "viharanto bodhirājakumāraṁ ārabbha kathesi. Bodhirājakumāro nāma udenassa rañño putto",
  "atk-s0513a31:64_2": "tasmiṁ kāle saṁsumāragire vasanto ekaṁ pariyodātasippaṁ vaḍḍhakiṁ pakkosāpetvā aññehi",
  "atk-s0513a31:64_3": "rājūhi asadisaṁ katvā kokanadaṁ nāma pāsādaṁ kārāpesi. Kārāpetvā ca pana ‘‘ayaṁ vaḍḍhakī",
  "atk-s0513a31:64_4": "aññassapi rañño evarūpaṁ pāsādaṁ kareyyā’’ti maccharāyanto tassa akkhīni uppāṭāpesi.",
  "atk-s0513a31:64_5": "Tenassa akkhīnaṁ uppāṭitabhāvo bhikkhusaṅghe pākaṭo jāto. Tasmā bhikkhū dhammasabhāyaṁ",
  "atk-s0513a31:64_6": "kathaṁ samuṭṭhāpesuṁ ‘‘āvuso, bodhirājakumāro kira tathārūpassa vaḍḍhakino akkhīni",
  "atk-s0513a31:64_7": "uppāṭāpesi, aho kakkhaḷo pharuso sāhasiko’’ti. Satthā āgantvā ‘‘kāya nuttha, bhikkhave,",
  "atk-s0513a31:64_8": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a31:64_9": "idāneva, pubbepesa kakkhaḷo pharuso sāhasikova. Na kevalañca idāneva, pubbepesa khattiyasahassānaṁ",
  "atk-s0513a31:64_10": "akkhīni uppāṭāpetvā māretvā tesaṁ maṁsena balikammaṁ kāresī’’ti vatvā atītaṁ āhari.",
  "atk-s0513a31:65_0": "Atīte bārāṇasiyaṁ brahmadatte rajjaṁ kārente bodhisatto takkasilāyaṁ disāpāmokkho",
  "atk-s0513a31:65_1": "ācariyo ahosi. Jambudīpatale khattiyamāṇavā brāhmaṇamāṇavā ca tasseva santike sippaṁ",
  "atk-s0513a31:65_2": "uggaṇhiṁsu. Bārāṇasirañño putto brahmadattakumāro nāma tassa santike tayo vede uggaṇhi.",
  "atk-s0513a31:65_3": "So pana pakatiyāpi kakkhaḷo pharuso sāhasiko ahosi. Bodhisatto aṅgavijjāvasena tassa",
  "atk-s0513a31:65_4": "kakkhaḷapharusasāhasikabhāvaṁ ñatvā ‘‘tāta, tvaṁ kakkhaḷo pharuso sāhasiko, pharusena",
  "atk-s0513a31:65_5": "nāma laddhaṁ issariyaṁ aciraṭṭhitikaṁ hoti, so issariye vinaṭṭhe bhinnanāvo viya",
  "atk-s0513a31:65_6": "samudde patiṭṭhaṁ na labhati, tasmā mā evarūpo ahosī’’ti taṁ ovadanto dve gāthā abhāsi –",
  "atk-s0513a31:66": "14.",
  "atk-s0513a31:67": " ‘‘Nayidaṁ niccaṁ bhavitabbaṁ brahmadatta, khemaṁ subhikkhaṁ sukhatā ca kāye;",
  "atk-s0513a31:68": "Atthaccaye mā ahu sampamūḷho, bhinnaplavo sāgarasseva majjhe.",
  "atk-s0513a31:69": "15.",
  "atk-s0513a31:70": " ‘‘Yāni karoti puriso, tāni attani passati;",
  "atk-s0513a31:71": "Kalyāṇakārī kalyāṇaṁ, pāpakārī ca pāpakaṁ;",
  "atk-s0513a31:72": "Yādisaṁ vapate bījaṁ, tādisaṁ harate phala’’nti.",
  "atk-s0513a31:73_0": "Tattha sukhatā ca kāyeti tāta brahmadatta, yadetaṁ khemaṁ vā subhikkhaṁ vā yā vā",
  "atk-s0513a31:73_1": "esā sukhatā kāye, idaṁ sabbaṁ imesaṁ sattānaṁ niccaṁ sabbakālameva na bhavati, idaṁ",
  "atk-s0513a31:73_2": "pana aniccaṁ hutvā abhāvadhammaṁ. Atthaccayeti so tvaṁ aniccatāvasena issariye vigate",
  "atk-s0513a31:73_3": "attano atthassa accaye yathā nāma bhinnaplavo bhinnanāvo manusso sāgaramajjhe patiṭṭhaṁ",
  "atk-s0513a31:73_4": "alabhanto sampamūḷho hoti, evaṁ mā ahu sampamūḷho. Tāni attani passatīti tesaṁ kammānaṁ",
  "atk-s0513a31:73_5": "vipākaṁ vindanto tāni attani passati nāma.",
  "atk-s0513a31:74_0": "So ācariyaṁ vanditvā bārāṇasiṁ gantvā pitu sippaṁ dassetvā oparajje patiṭṭhāya pitu",
  "atk-s0513a31:74_1": "accayena rajjaṁ pāpuṇi. Tassa piṅgiyo nāma purohito ahosi kakkhaḷo pharuso sāhasiko.",
  "atk-s0513a31:74_2": "So yasalobhena cintesi ‘‘yaṁnūnāhaṁ iminā raññā sakalajambudīpe sabbe rājāno gāhāpeyyaṁ,",
  "atk-s0513a31:74_3": "evamesa ekarājā bhavissati, ahampi ekapurohito bhavissāmī’’ti. So taṁ rājānaṁ attano",
  "atk-s0513a31:74_4": "kathaṁ gāhāpesi. Rājā mahatiyā senāya nagarā nikkhamitvā ekassa rañño nagaraṁ rundhitvā",
  "atk-s0513a31:74_5": "taṁ rājānaṁ gaṇhi. Etenupāyena sakalajambudīpe rajjaṁ gahetvā rājasahassaparivuto",
  "atk-s0513a31:74_6": "‘‘takkasilāyaṁ rajjaṁ gaṇhissāmī’’ti agamāsi. Bodhisatto nagaraṁ paṭisaṅkharitvā",
  "atk-s0513a31:74_7": "parehi appadhaṁsiyaṁ akāsi.",
  "atk-s0513a31:75_0": "Bārāṇasirājā gaṅgānadītīre mahato nigrodharukkhasssa mūle sāṇiṁ parikkhipāpetvā upari",
  "atk-s0513a31:75_1": "vitānaṁ kārāpetvā sayanaṁ paññapetvā nivāsaṁ gaṇhi. So jambudīpatale sahassarājāno",
  "atk-s0513a31:75_2": "gahetvā yujjhamānopi takkasilaṁ gahetuṁ asakkonto attano purohitaṁ pucchi ‘‘ācariya,",
  "atk-s0513a31:75_3": "mayaṁ ettakehi rājūhi saddhiṁ āgantvāpi takkasilaṁ gahetuṁ na sakkoma, kiṁ nu kho",
  "atk-s0513a31:75_4": "kātabba’’nti. ‘‘Mahārāja, sahassarājūnaṁ akkhīni uppāṭetvā māretvā kucchiṁ phāletvā",
  "atk-s0513a31:75_5": "pañcamadhuramaṁsaṁ ādāya imasmiṁ nigrodhe adhivatthāya devatāya balikammaṁ katvā",
  "atk-s0513a31:75_6": "antavaṭṭīhi rukkhaṁ parikkhipitvā lohitapañcaṅgulikāni karoma, evaṁ no khippameva",
  "atk-s0513a31:75_7": "jayo bhavissatī’’ti. Rājā ‘‘sādhū’’ti paṭissuṇitvā antosāṇiyaṁ mahābale malle ṭhapetvā",
  "atk-s0513a31:75_8": "ekamekaṁ rājānaṁ pakkosāpetvā nippīḷanena visaññaṁ kāretvā akkhīni uppāṭetvā māretvā",
  "atk-s0513a31:75_9": "maṁsaṁ ādāya kaḷevarāni gaṅgāyaṁ pavāhetvā vuttappakāraṁ balikammaṁ kāretvā balibheriṁ",
  "atk-s0513a31:75_10": "ākoṭāpetvā yuddhāya gato.",
  "atk-s0513a31:76_0": "Athassa aṭṭālakato eko yakkho āgantvā dakkhiṇakkhiṁ uppāṭetvā agamāsi, athassa mahatī",
  "atk-s0513a31:76_1": "vedanā uppajji. So vedanāppatto āgantvā nigrodharukkhamūle paññattāsane uttānako",
  "atk-s0513a31:76_2": "nipajji. Tasmiṁ khaṇe eko gijjho ekaṁ tikhiṇakoṭikaṁ aṭṭhiṁ gahetvā rukkhagge nisinno",
  "atk-s0513a31:76_3": "maṁsaṁ khāditvā aṭṭhiṁ vissajjesi, aṭṭhikoṭi āgantvā rañño vāmakkhimhi ayasūlaṁ viya",
  "atk-s0513a31:76_4": "patitvā akkhiṁ bhindi. Tasmiṁ khaṇe bodhisattassa vacanaṁ sallakkhesi. So ‘‘amhākaṁ",
  "atk-s0513a31:76_5": "ācariyo ‘ime sattā bījānurūpaṁ phalaṁ viya kammānurūpaṁ vipākaṁ anubhontī’ti kathento",
  "atk-s0513a31:76_6": "idaṁ disvā kathesi maññe’’ti vatvā vilapanto dve gāthā abhāsi –",
  "atk-s0513a31:77": "16.",
  "atk-s0513a31:78": " ‘‘Idaṁ tadācariyavaco, pārāsariyo yadabravi;",
  "atk-s0513a31:79": "‘Mā su tvaṁ akari pāpaṁ, yaṁ tvaṁ pacchā kataṁ tape’.",
  "atk-s0513a31:80": "17.",
  "atk-s0513a31:81": " ‘‘Ayameva so piṅgiya venasākho, yamhi ghātayiṁ khattiyānaṁ sahasssaṁ;",
  "atk-s0513a31:82": "Alaṅkate candanasārānulitte, tameva dukkhaṁ paccāgataṁ mama’’nti.",
  "atk-s0513a31:83_0": "Tattha idaṁ tadācariyavacoti idaṁ taṁ ācariyassa vacanaṁ. Pārāsariyoti taṁ gottena",
  "atk-s0513a31:83_1": "kitteti. Pacchā katanti yaṁ pāpaṁ tayā kataṁ, pacchā taṁ tapeyya kilameyya, taṁ mā",
  "atk-s0513a31:83_2": "karīti ovādaṁ adāsi, ahaṁ panassa vacanaṁ na karinti. Ayamevāti nigrodharukkhaṁ dassento",
  "atk-s0513a31:83_3": "vilapati. Venasākhoti patthaṭasākho. Yamhi ghātayinti yamhi rukkhe khattiyasahassaṁ",
  "atk-s0513a31:83_4": "māresiṁ. Alaṅkate candanasārānulitteti rājālaṅkārehi alaṅkate lohitacandanasārānulitte",
  "atk-s0513a31:83_5": "te khattiye yatthāhaṁ ghātesiṁ , ayameva so rukkho idāni mayhaṁ kiñci parittāṇaṁ",
  "atk-s0513a31:83_6": "kātuṁ na sakkotīti dīpeti. Tameva dukkhanti yaṁ mayā paresaṁ akkhiuppāṭanadukkhaṁ",
  "atk-s0513a31:83_7": "kataṁ, idaṁ me tatheva paṭiāgataṁ, idāni no ācariyassa vacanaṁ matthakaṁ pattanti paridevati.",
  "atk-s0513a31:84": "So evaṁ paridevamāno aggamahesiṁ anussaritvā –",
  "atk-s0513a31:85": "18.",
  "atk-s0513a31:86": " ‘‘Sāmā ca kho candanalittagattā, laṭṭhīva sobhañjanakassa uggatā;",
  "atk-s0513a31:87": "Adisvā kālaṁ karissāmi ubbariṁ, taṁ me ito dukkhataraṁ bhavissatī’’ti. –",
  "atk-s0513a31:88": "Gāthamāha –",
  "atk-s0513a31:89_0": "Tassattho – mama bhariyā suvaṇṇasāmā ubbarī yathā nāma siggurukkhassa uju uggatā",
  "atk-s0513a31:89_1": "sākhā mandamāluteritā kampamānā sobhati, evaṁ itthivilāsaṁ kurumānā sobhati, tamahaṁ",
  "atk-s0513a31:89_2": "idāni akkhīnaṁ bhinnattā ubbariṁ adisvāva kālaṁ karissāmi, taṁ me tassā adassanaṁ",
  "atk-s0513a31:89_3": "ito maraṇadukkhatopi dukkhataraṁ bhavissatīti.",
  "atk-s0513a31:90": "So evaṁ vilapantova maritvā niraye nibbatti. Na naṁ issariyaluddho purohito parittāṇaṁ kātuṁ sakkhi, na attano issariyaṁ. Tasmiṁ matamatteyeva balakāyo bhijjitvā palāyi.",
  "atk-s0513a31:91": "Satthā imaṁ dhammadesanaṁ āharitvā jātakaṁ samodhānesi – ‘‘tadā bārāṇasirājā bodhirājakumāro ahosi, piṅgiyo devadatto, disāpāmokkhācariyo pana ahameva ahosi’’nti.",
  "atk-s0513a31:92": "Venasākhajātakavaṇṇanā tatiyā.",
  "atk-s0513a31:94": " [354] 4. Uragajātakavaṇṇanā",
  "atk-s0513a31:95_0": "Uragovatacaṁ jiṇṇanti idaṁ satthā jetavane viharanto mataputtakaṁ kuṭumbikaṁ ārabbha",
  "atk-s0513a31:95_1": "kathesi. Vatthu pana matabhariyamatapitikavatthusadisameva. Idhāpi tatheva satthā",
  "atk-s0513a31:95_2": "tassa nivesanaṁ gantvā taṁ āgantvā vanditvā nisinnaṁ ‘‘kiṁ, āvuso, socasī’’ti pucchitvā",
  "atk-s0513a31:95_3": "‘‘āma, bhante , puttassa me matakālato paṭṭhāya socāmī’’ti vutte ‘‘āvuso, bhijjanadhammaṁ",
  "atk-s0513a31:95_4": "nāma bhijjati, nassanadhammaṁ nāma nassati, tañca kho na ekasmiṁyeva kule, nāpi ekasmiññeva",
  "atk-s0513a31:95_5": "gāme, atha kho aparimāṇesu cakkavāḷesu tīsu bhavesu amaraṇadhammo nāma natthi, tabbhāveneva",
  "atk-s0513a31:95_6": "ṭhātuṁ samattho ekasaṅkhāropi sassato nāma natthi, sabbe sattā maraṇadhammā, sabbe",
  "atk-s0513a31:95_7": "saṅkhārā bhijjanadhammā, porāṇakapaṇḍitāpi putte mate ‘maraṇadhammaṁ mataṁ, nassanadhammaṁ",
  "atk-s0513a31:95_8": "naṭṭha’nti na sociṁsū’’ti vatvā tena yācito atītaṁ āhari.",
  "atk-s0513a31:96_0": "Atīte bārāṇasiyaṁ brahmadatte rajjaṁ kārente bodhisatto bārāṇasiyaṁ dvāragāmake brāhmaṇakule",
  "atk-s0513a31:96_1": "nibbattitvā kuṭumbaṁ saṇṭhapetvā kasikammena jīvikaṁ kappesi. Tassa putto ca dhītā",
  "atk-s0513a31:96_2": "cāti dve dārakā ahesuṁ. So puttassa vayappattassa samānakulato kumārikaṁ āharitvā",
  "atk-s0513a31:96_3": "adāsi, iti te dāsiyā saddhiṁ cha janā ahesuṁ – bodhisatto, bhariyā, putto, dhītā,",
  "atk-s0513a31:96_4": "suṇisā, dāsīti. Te samaggā sammodamānā piyasaṁvāsā ahesuṁ. Bodhisatto sesānaṁ pañcannaṁ",
  "atk-s0513a31:96_5": "evaṁ ovādaṁ deti ‘‘tumhe yathāladdhaniyāmeneva dānaṁ detha, sīlaṁ rakkhatha, uposathakammaṁ",
  "atk-s0513a31:96_6": "karotha, maraṇassatiṁ bhāvetha, tumhākaṁ maraṇabhāvaṁ sallakkhetha, imesañhi sattānaṁ",
  "atk-s0513a31:96_7": "maraṇaṁ dhuvaṁ, jīvitaṁ addhuvaṁ, sabbe saṅkhārā aniccā khayavayadhamminova, rattiñca",
  "atk-s0513a31:96_8": "divā ca appamattā hothā’’ti. Te ‘‘sādhū’’ti ovādaṁ sampaṭicchitvā appamattā maraṇassatiṁ bhāventi.",
  "atk-s0513a31:97_0": "Athekadivasaṁ bodhisatto puttena saddhiṁ khettaṁ gantvā kasati. Putto kacavaraṁ saṅkaḍḍhitvā",
  "atk-s0513a31:97_1": "jhāpeti. Tassāvidūre ekasmiṁ vammike āsīviso atthi. Dhūmo tassa akkhīni pahari. So",
  "atk-s0513a31:97_2": "kuddho nikkhamitvā ‘‘imaṁ nissāya mayhaṁ bhaya’’nti catasso dāṭhā nimujjāpento taṁ",
  "atk-s0513a31:97_3": "ḍaṁsi, so parivattitvā patito. Bodhisatto parivattitvā taṁ patitaṁ disvā goṇe ṭhapetvā",
  "atk-s0513a31:97_4": "gantvā tassa matabhāvaṁ ñatvā taṁ ukkhipitvā ekasmiṁ rukkhamūle nipajjāpetvā pārupitvā",
  "atk-s0513a31:97_5": "neva rodi na paridevi – ‘‘bhijjanadhammaṁ pana bhinnaṁ, maraṇadhammaṁ mataṁ, sabbe",
  "atk-s0513a31:97_6": "saṅkhārā aniccā maraṇanipphattikā’’ti aniccabhāvameva sallakkhetvā kasi. So khettasamīpena",
  "atk-s0513a31:97_7": "gacchantaṁ ekaṁ paṭivissakaṁ purisaṁ disvā ‘‘tāta, gehaṁ gacchasī’’ti pucchitvā ‘‘āmā’’ti",
  "atk-s0513a31:97_8": "vutte tena hi amhākampi gharaṁ gantvā brāhmaṇiṁ vadeyyāsi ‘‘ajja kira pubbe viya",
  "atk-s0513a31:97_9": "dvinnaṁ bhattaṁ anāharitvā ekassevāhāraṁ āhareyyātha, pubbe ca ekikāva dāsī āhāraṁ",
  "atk-s0513a31:97_10": "āharati, ajja pana cattāropi janā suddhavatthanivatthā gandhapupphahatthā āgaccheyyāthā’’ti.",
  "atk-s0513a31:97_11": "So ‘‘sādhū’’ti gantvā brāhmaṇiyā tatheva kathesi. Kena te, tāta, imaṁ sāsanaṁ dinnanti.",
  "atk-s0513a31:97_12": "Brāhmaṇena , ayyeti. Sā ‘‘putto me mato’’ti aññāsi, kampanamattampissā nāhosi. Evaṁ",
  "atk-s0513a31:97_13": "subhāvitacittā suddhavatthanivatthā gandhapupphahatthā dāsiṁ pana āhāraṁ āharāpetvā",
  "atk-s0513a31:97_14": "sesehi saddhiṁ khettaṁ agamāsi. Ekassapi roditaṁ vā paridevitaṁ vā nāhosi.",
  "atk-s0513a31:98_0": "Bodhisatto puttassa nipannachāyāyameva nisīditvā bhuñji. Bhuttāvasāne sabbepi dārūni",
  "atk-s0513a31:98_1": "uddharitvā taṁ citakaṁ āropetvā gandhapupphehi pūjetvā jhāpesuṁ. Ekassa ca ekabindupi",
  "atk-s0513a31:98_2": "assu nāhosi, sabbepi subhāvitamaraṇassatino honti. Tesaṁ sīlatejena sakkassa āsanaṁ",
  "atk-s0513a31:98_3": "uṇhākāraṁ dassesi. So ‘‘ko nu kho maṁ ṭhānā cāvetukāmo’’ti upadhārento tesaṁ guṇatejena",
  "atk-s0513a31:98_4": "uṇhabhāvaṁ ñatvā pasannamānaso hutvā ‘‘mayā etesaṁ santikaṁ gantvā sīhanādaṁ nadāpetvā",
  "atk-s0513a31:98_5": "sīhanādapariyosāne etesaṁ nivesanaṁ sattaratanaparipuṇṇaṁ katvā āgantuṁ vaṭṭatī’’ti",
  "atk-s0513a31:98_6": "vegena tattha gantvā āḷāhanapasse ṭhito ‘‘tāta, kiṁ karothā’’ti āha. ‘‘Ekaṁ manussaṁ",
  "atk-s0513a31:98_7": "jhāpema, sāmī’’ti. ‘‘Na tumhe manussaṁ jhāpessatha, ekaṁ pana migaṁ māretvā pacatha",
  "atk-s0513a31:98_8": "maññe’’ti. ‘‘Natthetaṁ sāmi, manussameva jhāpemā’’ti. ‘‘Tena hi verimanusso vo bhavissatī’’ti.",
  "atk-s0513a31:98_9": "Atha naṁ bodhisatto ‘‘orasaputto no sāmi, na veriko’’ti āha. ‘‘Tena hi vo appiyaputto",
  "atk-s0513a31:98_10": "bhavissatī’’ti? ‘‘Ativiya piyaputto, sāmī’’ti. ‘‘Atha kasmā na rodasī’’ti? So arodanakāraṇaṁ",
  "atk-s0513a31:98_11": "kathento paṭhamaṁ gāthamāha –",
  "atk-s0513a31:99": "19.",
  "atk-s0513a31:100": " ‘‘Uragova tacaṁ jiṇṇaṁ, hitvā gacchati saṁ tanuṁ;",
  "atk-s0513a31:101": "Evaṁ sarīre nibbhoge, pete kālakate sati.",
  "atk-s0513a31:102": "20.",
  "atk-s0513a31:103": " ‘‘Ḍayhamāno na jānāti, ñātīnaṁ paridevitaṁ;",
  "atk-s0513a31:104": "Tasmā etaṁ na socāmi, gato so tassa yā gatī’’ti.",
  "atk-s0513a31:105_0": "Tattha saṁ tanunti attano sarīraṁ. Nibbhogeti jīvitindriyassa abhāvena bhogarahite.",
  "atk-s0513a31:105_1": "Peteti paralokaṁ paṭigate. Kālakateti katakāle, mateti attho. Idaṁ vuttaṁ hoti –",
  "atk-s0513a31:105_2": "sāmi, mama putto yathā nāma urago jiṇṇatacaṁ nicchinditvā anoloketvā anapekkho chaḍḍetvā",
  "atk-s0513a31:105_3": "gaccheyya, evaṁ attano sarīraṁ chaḍḍetvā gacchati, tassa jīvitindriyarahite sarīre",
  "atk-s0513a31:105_4": "evaṁ nibbhoge tasmiñca me putte pete puna paṭigate maraṇakālaṁ katvā ṭhite sati ko",
  "atk-s0513a31:105_5": "kāruññena vā paridevena vā attho. Ayañhi yathā sūlehi vijjhitvā ḍayhamāno sukhadukkhaṁ",
  "atk-s0513a31:105_6": "na jānāti, evaṁ ñātīnaṁ paridevitampi na jānāti, tena kāraṇenāhaṁ etaṁ na socāmi.",
  "atk-s0513a31:105_7": "Yā tassa attano gati, taṁ so gatoti.",
  "atk-s0513a31:106_0": "Sakko bodhisattassa vacanaṁ sutvā brāhmaṇiṁ pucchi ‘‘amma, tuyhaṁ so kiṁ hotī’’ti?",
  "atk-s0513a31:106_1": "‘‘Dasa māse kucchinā pariharitvā thaññaṁ pāyetvā hatthapāde saṇṭhapetvā vaḍḍhitaputto",
  "atk-s0513a31:106_2": "me, sāmī’’ti. ‘‘Amma, pitā tāva purisabhāvena mā rodatu, mātu hadayaṁ pana mudukaṁ",
  "atk-s0513a31:106_3": "hoti, tvaṁ kasmā na rodasī’’ti? Sā arodanakāraṇaṁ kathentī –",
  "atk-s0513a31:107": "21.",
  "atk-s0513a31:108": " ‘‘Anavhito tato āgā, ananuññāto ito gato;",
  "atk-s0513a31:109": "Yathāgato tathā gato, tattha kā paridevanā.",
  "atk-s0513a31:110": "22.",
  "atk-s0513a31:111": " ‘‘Ḍayhamāno na jānāti, ñātīnaṁ paridevitaṁ;",
  "atk-s0513a31:112": "Tasmā etaṁ na socāmi, gato so tassa yā gatī’’ti. – gāthādvayamāha –",
  "atk-s0513a31:113_0": "Tattha anavhitoti ayaṁ tāta mayā paralokato anavhito ayācito. Āgāti amhākaṁ gehaṁ",
  "atk-s0513a31:113_1": "āgato. Itoti ito manussalokato gacchantopi mayā ananuññātova gato. Yathāgatoti āgacchantopi",
  "atk-s0513a31:113_2": "yathā attanova ruciyā āgato, gacchantopi tatheva gato. Tatthāti tasmiṁ tassa ito",
  "atk-s0513a31:113_3": "gamane kā paridevanā. Ḍayhamānoti gāthā vuttanayena veditabbā.",
  "atk-s0513a31:114_0": "Sakko brāhmaṇiyā kathaṁ sutvā tassa bhaginiṁ pucchi ‘‘amma, tuyhaṁ so kiṁ hotī’’ti?",
  "atk-s0513a31:114_1": "‘‘Bhātā me, sāmī’’ti. ‘‘Amma, bhaginiyo nāma bhātūsu sinehā honti, tvaṁ kasmā na",
  "atk-s0513a31:114_2": "rodasī’’ti? Sā arodanakāraṇaṁ kathentī –",
  "atk-s0513a31:115": "23.",
  "atk-s0513a31:116": " ‘‘Sace rode kisā assaṁ, tassā me kiṁ phalaṁ siyā;",
  "atk-s0513a31:117": "Ñātimittasuhajjānaṁ, bhiyyo no aratī siyā.",
  "atk-s0513a31:118": "24.",
  "atk-s0513a31:119": " Ḍayhamāno na jānāti, ñātīnaṁ paridevitaṁ;",
  "atk-s0513a31:120": "Tasmā etaṁ na socāmi, gato so tassa yā gatī’’ti. – gāthādvayamāha –",
  "atk-s0513a31:121_0": "Tattha saceti yadi ahaṁ bhātari mate rodeyyaṁ, kisasarīrā assaṁ. Bhātu pana me tappaccayā",
  "atk-s0513a31:121_1": "vuḍḍhi nāma natthīti dasseti. Tassā meti tassā mayhaṁ rodantiyā kiṁ phalaṁ ko ānisaṁso",
  "atk-s0513a31:121_2": "bhaveyya. Mayhaṁ avuddhi pana paññāyatīti dīpeti. Ñātimittasuhajjānanti ñātimittasuhadānaṁ",
  "atk-s0513a31:121_3": ". Ayameva vā pāṭho. Bhiyyo noti ye amhākaṁ ñātī ca mittā ca suhadayā ca, tesaṁ adhikatarā arati siyā.",
  "atk-s0513a31:122_0": "Sakko bhaginiyā kathaṁ sutvā bhariyaṁ pucchi ‘‘amma, tuyhaṁ so kiṁ hotī’’ti? ‘‘Pati",
  "atk-s0513a31:122_1": "me, sāmī’’ti. ‘‘Itthiyo nāma patimhi mate vidhavā honti anāthā, tvaṁ kasmā na rodasī’’ti.",
  "atk-s0513a31:122_2": "Sāpissa arodanakāraṇaṁ kathentī –",
  "atk-s0513a31:123": "25.",
  "atk-s0513a31:124": " ‘‘Yathāpi dārako candaṁ, gacchantamanurodati;",
  "atk-s0513a31:125": "Evaṁsampadamevetaṁ, yo petamanusocati.",
  "atk-s0513a31:126": "26.",
  "atk-s0513a31:127": " ‘‘Ḍayhamāno na jānāti, ñātīnaṁ paridevitaṁ;",
  "atk-s0513a31:128": "Tasmā etaṁ na socāmi, gato so tassa yā gatī’’ti. – gāthādvayamāha –",
  "atk-s0513a31:129_0": "Tassattho – yathā nāma yattha katthaci yuttāyuttaṁ labbhanīyālabbhanīyaṁ ajānanto",
  "atk-s0513a31:129_1": "bāladārako mātu ucchaṅge nisinno puṇṇamāsiyaṁ puṇṇaṁ candaṁ ākāse gacchantaṁ disvā",
  "atk-s0513a31:129_2": "‘‘amma, candaṁ me dehi, amma, candaṁ me dehī’’ti punappunaṁ rodati, evaṁsampadamevetaṁ,",
  "atk-s0513a31:129_3": "evaṁnipphattikameva etaṁ tassa ruṇṇaṁ hoti, yo petaṁ kālakataṁ anusocati. Itopi ca",
  "atk-s0513a31:129_4": "bālataraṁ. Kiṁkāraṇā? So hi vijjamānacandaṁ anurodati, mayhaṁ pana pati mato etarahi",
  "atk-s0513a31:129_5": "avijjamāno sūlehi vijjhitvā ḍayhamānopi na kiñci jānātīti.",
  "atk-s0513a31:130_0": "Sakko bhariyāya vacanaṁ sutvā dāsiṁ pucchi ‘‘amma, tuyhaṁ so kiṁ hotī’’ti? ‘‘Ayyo",
  "atk-s0513a31:130_1": "me, sāmī’’ti. ‘‘Nanu tvaṁ iminā pīḷetvā pothetvā paribhuttā bhavissasi, tasmā ‘‘sumuttā",
  "atk-s0513a31:130_2": "aha’’nti na rodasī’’ti. ‘Sāmi, mā evaṁ avaca, na etaṁ etassa anucchavikaṁ, khantimettānuddayasampanno",
  "atk-s0513a31:130_3": "me ayyaputto, ure saṁvaḍḍhitaputto viya ahosī’ti. ‘‘Atha kasmā na rodasī’’ti? Sāpissa",
  "atk-s0513a31:130_4": "arodanakāraṇaṁ kathentī –",
  "atk-s0513a31:131": "27.",
  "atk-s0513a31:132": " ‘‘Yathāpi udakakumbho, bhinno appaṭisandhiyo;",
  "atk-s0513a31:133": "Evaṁsampadamevetaṁ, yo petamanusocati.",
  "atk-s0513a31:134": "28.",
  "atk-s0513a31:135": " ‘‘Ḍayhamāno na jānāti, ñātīnaṁ paridevitaṁ;",
  "atk-s0513a31:136": "Tasmā etaṁ na socāmi, gato so tassa yā gatī’’ti. – gāthādvayamāha –",
  "atk-s0513a31:137_0": "Tassattho – yathā nāma udakakumbho ukkhipiyamāno patitvā sattadhā bhinno puna tāni",
  "atk-s0513a31:137_1": "kapālāni paṭipāṭiyā ṭhapetvā saṁvidahitvā paṭipākatikaṁ kātuṁ na sakkoti, yo petamanusocati,",
  "atk-s0513a31:137_2": "tassapi etamanusocanaṁ evaṁnipphattikameva hoti, matassa puna jīvāpetuṁ asakkuṇeyyattā",
  "atk-s0513a31:137_3": "iddhimato vā iddhānubhāvena bhinnaṁ kumbhaṁ saṁvidahitvā udakassa pūretuṁ sakkā bhaveyya,",
  "atk-s0513a31:137_4": "kālakato pana iddhibalenāpi na sakkā paṭipākatitaṁ kātunti. Itarā gāthā vuttatthāyeva.",
  "atk-s0513a31:138_0": "Sakko sabbesaṁ dhammakathaṁ sutvā pasīditvā ‘‘tumhehi appamattehi maraṇassati bhāvitā,",
  "atk-s0513a31:138_1": "tumhe ito paṭṭhāya sahatthena kammaṁ mā karittha, ahaṁ, sakko devarājā, ahaṁ vo gehe",
  "atk-s0513a31:138_2": "satta ratanāni aparimāṇāni karissāmi, tumhe dānaṁ detha , sīlaṁ rakkhatha, uposathakammaṁ",
  "atk-s0513a31:138_3": "karotha, appamattā hothā’’ti tesaṁ ovādaṁ datvā gehaṁ aparimitadhanaṁ katvā pakkāmi.",
  "atk-s0513a31:139_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a31:139_1": "kuṭumbiko sotāpattiphale patiṭṭhahi. Tadā dāsī khujjuttarā ahosi, dhītā uppalavaṇṇā,",
  "atk-s0513a31:139_2": "putto rāhulo, mātā khemā, brāhmaṇo pana ahameva ahosinti.",
  "atk-s0513a31:140": "Uragajātakavaṇṇanā catutthā.",
  "atk-s0513a31:142": " [355] 5. Ghaṭajātakavaṇṇanā",
  "atk-s0513a31:143_0": "Aññesocanti rodantīti idaṁ satthā jetavane viharanto kosalarañño ekaṁ amaccaṁ ārabbha",
  "atk-s0513a31:143_1": "kathesi. Vatthu heṭṭhā kathitasadisameva. Idha pana rājā attano upakārasssa amaccassa",
  "atk-s0513a31:143_2": "mahantaṁ yasaṁ datvā paribhedakānaṁ kathaṁ gahetvā taṁ bandhāpetvā bandhanāgāre pavesesi.",
  "atk-s0513a31:143_3": "So tattha nisinnova sotāpattimaggaṁ nibbattesi. Rājā tassa guṇaṁ sallakkhetvā mocāpesi.",
  "atk-s0513a31:143_4": "So gandhamālaṁ ādāya satthu santikaṁ gantvā vanditvā nisīdi. Atha naṁ satthā ‘‘anattho",
  "atk-s0513a31:143_5": "kira te uppanno’’ti pucchitvā ‘‘āma, bhante, anatthena pana me attho āgato, sotāpattimaggo",
  "atk-s0513a31:143_6": "nibbatto’’ti vutte ‘‘na kho, upāsaka, tvaññeva anatthena atthaṁ āhari, porāṇakapaṇḍitāpi",
  "atk-s0513a31:143_7": "āhariṁsū’’ti vatvā tena yācito atītaṁ āhari.",
  "atk-s0513a31:144_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi",
  "atk-s0513a31:144_1": "nibbatti, ‘‘ghaṭakumāro’’tissa nāmaṁ kariṁsu. So aparena samayena takkasilāyaṁ uggahitasippo",
  "atk-s0513a31:144_2": "dhammena rajjaṁ kāresi. Tassa antepure eko amacco dubbhi. So taṁ paccakkhato ñatvā",
  "atk-s0513a31:144_3": "raṭṭhā pabbājesi. Tadā sāvatthiyaṁ dhaṅkarājā nāma rajjaṁ kāresi. So tassa santikaṁ",
  "atk-s0513a31:144_4": "gantvā taṁ upaṭṭhahitvā heṭṭhā vuttanayena attano vacanaṁ gāhāpetvā bārāṇasirajjaṁ",
  "atk-s0513a31:144_5": "gaṇhāpesi. Sopi rajjaṁ gahetvā bodhisattaṁ saṅkhalikāhi bandhāpetvā bandhanāgāraṁ",
  "atk-s0513a31:144_6": "pavesesi. Bodhisatto jhānaṁ nibbattetvā ākāse pallaṅkena nisīdi, dhaṅkassa sarīre",
  "atk-s0513a31:144_7": "ḍāho uppajji. So gantvā bodhisattassa suvaṇṇādāsaphullapadumasassirikaṁ mukhaṁ disvā",
  "atk-s0513a31:144_8": "bodhisattaṁ pucchanto paṭhamaṁ gāthamāha –",
  "atk-s0513a31:145": "29.",
  "atk-s0513a31:146": " ‘‘Aññe socanti rodanti, aññe assumukhā janā;",
  "atk-s0513a31:147": "Pasannamukhavaṇṇosi, kasmā ghaṭa na socasī’’ti.",
  "atk-s0513a31:148": "Tattha aññeti taṁ ṭhapetvā sesamanussā.",
  "atk-s0513a31:149": "Athassa bodhisatto asocanakāraṇaṁ kathento catasso gāthā abhāsi –",
  "atk-s0513a31:150": "30.",
  "atk-s0513a31:151": " ‘‘Nābbhatītaharo soko, nānāgatasukhāvaho;",
  "atk-s0513a31:152": "Tasmā dhaṅka na socāmi, natthi soke dutīyatā.",
  "atk-s0513a31:153": "31.",
  "atk-s0513a31:154": " ‘‘Socaṁ paṇḍu kiso hoti, bhattañcassa na ruccati;",
  "atk-s0513a31:155": "Amittā sumanā honti, sallaviddhassa ruppato.",
  "atk-s0513a31:156": "32.",
  "atk-s0513a31:157": " ‘‘Gāme vā yadi vāraññe, ninne vā yadi vā thale;",
  "atk-s0513a31:158": "Ṭhitaṁ maṁ nāgamissati, evaṁ diṭṭhapado ahaṁ.",
  "atk-s0513a31:159": "33.",
  "atk-s0513a31:160": " ‘‘Yassattā nālamekova, sabbakāmarasāharo;",
  "atk-s0513a31:161": "Sabbāpi pathavī tassa, na sukhaṁ āvahissatī’’ti.",
  "atk-s0513a31:162_0": "Tattha nābbhatītaharoti nābbhatītāhāro, ayameva vā pāṭho. Soko nāma abbhatītaṁ atikkantaṁ",
  "atk-s0513a31:162_1": "niruddhaṁ atthaṅgataṁ puna nāharati. Dutīyatāti sahāyatā. Atītāharaṇena vā anāgatāharaṇena",
  "atk-s0513a31:162_2": "vā soko nāma kassaci sahāyo na hoti, tenāpi kāraṇenāhaṁ na socāmīti vadati. Socanti",
  "atk-s0513a31:162_3": "socanto. Sallaviddhassa ruppatoti sokasallena viddhassa teneva ghaṭṭiyamānasssa ‘‘diṭṭhā",
  "atk-s0513a31:162_4": "vata no paccāmittassa piṭṭhī’’ti amittā sumanā hontīti attho.",
  "atk-s0513a31:163_0": "Ṭhitaṁ maṁ nāgamissatīti samma dhaṅkarāja, etesu gāmādīsu yattha katthaci ṭhitaṁ",
  "atk-s0513a31:163_1": "maṁ paṇḍukisabhāvādikaṁ sokamūlakaṁ byasanaṁ na āgamissati. Evaṁ diṭṭhapadoti yathā",
  "atk-s0513a31:163_2": "taṁ byasanaṁ nāgacchati, evaṁ mayā jhānapadaṁ diṭṭhaṁ. ‘‘Aṭṭhalokadhammapada’’ntipi",
  "atk-s0513a31:163_3": "vadantiyeva . Pāḷiyaṁ pana ‘‘na mattaṁ nāgamissatī’’ti likhitaṁ, taṁ aṭṭhakathāyaṁ",
  "atk-s0513a31:163_4": "natthi. Pariyosānagāthāya icchitapatthitatthena jhānasukhasaṅkhātaṁ sabbakāmarasaṁ",
  "atk-s0513a31:163_5": "āharatīti sabbakāmarasāharo. Idaṁ vuttaṁ hoti – yassa rañño pahāya aññasahāye attāva",
  "atk-s0513a31:163_6": "eko sabbakāmarasāharo nālaṁ, sabbaṁ jhānasukhasaṅkhātaṁ kāmarasaṁ āharituṁ asamattho,",
  "atk-s0513a31:163_7": "tassa rañño sabbāpi pathavī na sukhaṁ āvahissati. Kāmāturassa hi sukhaṁ nāma natthi,",
  "atk-s0513a31:163_8": "yo pana kilesadaratharahitaṁ jhānasukhaṁ āharituṁ samattho, so rājā sukhī hotīti.",
  "atk-s0513a31:163_9": "Yo panetāya gāthāya ‘‘yassatthā nālameko’’tipi pāṭho, tassattho na dissati.",
  "atk-s0513a31:164_0": "Iti dhaṅko imā catasso gāthā sutvā bodhisattaṁ khamāpetvā rajjaṁ paṭicchāpetvā pakkāmi.",
  "atk-s0513a31:164_1": "Bodhisattopi rajjaṁ amaccānaṁ paṭiniyyādetvā himavantapadesaṁ gantvā isipabbajjaṁ",
  "atk-s0513a31:164_2": "pabbajitvā aparihīnajjhāno brahmalokaparāyaṇo ahosi.",
  "atk-s0513a31:165": "Satthā imaṁ dhammadesanaṁ āharitvā jātakaṁ samodhānesi – ‘‘tadā dhaṅkarājā ānando ahosi, ghaṭarājā pana ahameva ahosi’’nti.",
  "atk-s0513a31:166": "Ghaṭajātakavaṇṇanā pañcamā.",
  "atk-s0513a31:168": " [356] 6. Koraṇḍiyajātakavaṇṇanā",
  "atk-s0513a31:169_0": "Eko araññeti idaṁ satthā jetavane viharanto dhammasenāpatiṁ ārabbha kathesi. Thero",
  "atk-s0513a31:169_1": "kira āgatāgatānaṁ dussīlānaṁ migaluddakamacchabandhādīnaṁ diṭṭhadiṭṭhānaññeva ‘‘sīlaṁ",
  "atk-s0513a31:169_2": "gaṇhatha, sīlaṁ gaṇhathā’’ti sīlaṁ deti. Te there garubhāvena tassa kathaṁ bhindituṁ",
  "atk-s0513a31:169_3": "asakkontā sīlaṁ gaṇhanti, gahetvā ca pana na rakkhanti, attano attano kammameva karonti.",
  "atk-s0513a31:169_4": "Thero saddhivihārike āmantetvā ‘‘āvuso, ime manussā mama santike sīlaṁ gaṇhiṁsu,",
  "atk-s0513a31:169_5": "gaṇhitvā ca pana na rakkhantī’’ti āha. ‘‘Bhante, tumhe etesaṁ aruciyā sīlaṁ detha,",
  "atk-s0513a31:169_6": "ete tumhākaṁ kathaṁ bhindituṁ asakkontā gaṇhanti, tumhe ito paṭṭhāya evarūpānaṁ sīlaṁ",
  "atk-s0513a31:169_7": "mā adatthā’’ti. Thero anattamano ahosi. Taṁ pavattiṁ sutvā bhikkhū dhammasabhāyaṁ",
  "atk-s0513a31:169_8": "kathaṁ samuṭṭhāpesuṁ – ‘‘āvuso, sāriputtatthero kira diṭṭhadiṭṭhānaññeva sīlaṁ detī’’ti.",
  "atk-s0513a31:169_9": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a31:169_10": "‘‘imāya nāmā’’ti vutte ‘‘na, bhikkhave, idāneva, pubbepesa diṭṭhadiṭṭhānaṁ ayācantānaññeva",
  "atk-s0513a31:169_11": "sīlaṁ detī’’ti vatvā atītaṁ āhari.",
  "atk-s0513a31:170_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a31:170_1": "vayappatto takkasilāyaṁ disāpāmokkhassa ācariyassa jeṭṭhantevāsiko koraṇḍiyo nāma",
  "atk-s0513a31:170_2": "ahosi. Tadā so ācariyo diṭṭhadiṭṭhānaṁ kevaṭṭādīnaṁ ayācantānaññeva ‘‘sīlaṁ gaṇhatha,",
  "atk-s0513a31:170_3": "sīlaṁ gaṇhathā’’ti sīlaṁ deti. Te gahetvāpi na rakkhanti ācariyo tamatthaṁ antevāsikānaṁ",
  "atk-s0513a31:170_4": "ārocesi. Antevāsikā ‘‘bhante, tumhe etesaṁ aruciyā sīlaṁ detha, tasmā bhindanti,",
  "atk-s0513a31:170_5": "ito dāni paṭṭhāya yācantānaññeva dadeyyātha, mā ayācantāna’’nti vadiṁsu. So vippaṭisārī",
  "atk-s0513a31:170_6": "ahosi, evaṁ santepi diṭṭhadiṭṭhānaṁ sīlaṁ detiyeva.",
  "atk-s0513a31:171_0": "Athekadivasaṁ ekasmā gāmā manussā āgantvā brāhmaṇavācanakatthāya ācariyaṁ nimantayiṁsu.",
  "atk-s0513a31:171_1": "So koraṇḍiyamāṇavaṁ pakkositvā ‘‘tāta, ahaṁ na gacchāmi, tvaṁ ime pañcasate māṇave",
  "atk-s0513a31:171_2": "gahetvā tattha gantvā vācanakāni sampaṭicchitvā amhākaṁ dinnakoṭṭhāsaṁ āharā’’ti",
  "atk-s0513a31:171_3": "pesesi. So gantvā paṭinivattanto antarāmagge ekaṁ kandaraṁ disvā cintesi ‘‘amhākaṁ",
  "atk-s0513a31:171_4": "ācariyo diṭṭhadiṭṭhānaṁ ayācantānaññeva sīlaṁ deti, ito dāni paṭṭhāya yathā yācantānaññeva",
  "atk-s0513a31:171_5": "deti, tathā naṁ karissāmī’’ti. So tesu māṇavesu sukhanisinnesu uṭṭhāya mahantaṁ mahantaṁ",
  "atk-s0513a31:171_6": "selaṁ ukkhipitvā kandarāyaṁ khipi, punappunaṁ khipiyeva. Atha naṁ te māṇavā uṭṭhāya",
  "atk-s0513a31:171_7": "‘‘ācariya, kiṁ karosī’’ti āhaṁsu. So na kiñci kathesi, te vegena gantvā ācariyassa",
  "atk-s0513a31:171_8": "ārocesuṁ. Ācariyo āgantvā tena saddhiṁ sallapanto paṭhamaṁ gāthamāha –",
  "atk-s0513a31:172": "34.",
  "atk-s0513a31:173": " ‘‘Eko araññe girikandarāyaṁ, paggayha paggayha silaṁ pavecchasi;",
  "atk-s0513a31:174": "Punappunaṁ santaramānarūpo, koraṇḍiya ko nu tava yidhattho’’ti.",
  "atk-s0513a31:175": "Tattha ko nu tava yidhatthoti ko nu tava idha kandarāyaṁ silākhipanena attho.",
  "atk-s0513a31:176": "So tassa vacanaṁ sutvā ācariyaṁ pabodhetukāmo dutiyaṁ gāthamāha –",
  "atk-s0513a31:177": "35.",
  "atk-s0513a31:178": " ‘‘Ahañhimaṁ sāgarasevitantaṁ, samaṁ karissāmi yathāpi pāṇi;",
  "atk-s0513a31:179": "Vikiriya sānūni ca pabbatāni ca, tasmā silaṁ dariyā pakkhipāmī’’ti.",
  "atk-s0513a31:180_0": "Tattha ahañhimanti ahañhi imaṁ mahāpathaviṁ. Sāgarasevitantanti sāgarehi sevitaṁ",
  "atk-s0513a31:180_1": "cāturantaṁ. Yathāpi pāṇīti hatthatalaṁ viya samaṁ karissāmi. Vikiriyāti vikiritvā.",
  "atk-s0513a31:180_2": "Sānūni ca pabbatāni cāti paṁsupabbate ca silāpabbate ca.",
  "atk-s0513a31:181": "Taṁ sutvā brāhmaṇo tatiyaṁ gāthamāha –",
  "atk-s0513a31:182": "36.",
  "atk-s0513a31:183": " ‘‘Nayimaṁ mahiṁ arahati pāṇikappaṁ, samaṁ manusso karaṇāya meko;",
  "atk-s0513a31:184": "Maññāmimaññeva dariṁ jigīsaṁ, koraṇḍiya hāhasi jīvaloka’’nti.",
  "atk-s0513a31:185_0": "Tattha karaṇāya mekoti karaṇāya eko kātuṁ na sakkotīti dīpeti. Maññāmimaññeva dariṁ",
  "atk-s0513a31:185_1": "jigīsanti ahaṁ maññāmi tiṭṭhatu pathavī, imaññeva ekaṁ dariṁ jigīsaṁ pūraṇatthāya",
  "atk-s0513a31:185_2": "vāyamanto silā pariyesanto upāyaṁ vicinantova tvaṁ imaṁ jīvalokaṁ hāhasi jahissasi, marissasīti attho.",
  "atk-s0513a31:186": "Taṁ sutvā māṇavo catutthaṁ gāthamāha –",
  "atk-s0513a31:187": "37.",
  "atk-s0513a31:188": " ‘‘Sace ayaṁ bhūtadharaṁ na sakkā, samaṁ manusso karaṇāya meko;",
  "atk-s0513a31:189": "Evameva tvaṁ brahme ime manusse, nānādiṭṭhike nānayissasi te’’ti.",
  "atk-s0513a31:190_0": "Tassattho – sace ayaṁ eko manusso imaṁ bhūtadharaṁ pathaviṁ samaṁ kātuṁ na sakkā",
  "atk-s0513a31:190_1": "na samattho, evameva tvaṁ ime dussīlamanusse nānādiṭṭhike nānayissasi, te evaṁ ‘‘sīlaṁ",
  "atk-s0513a31:190_2": "gaṇhatha, sīlaṁ gaṇhathā’’ti vadanto attano vasaṁ na ānayissasi, paṇḍitapurisāyeva",
  "atk-s0513a31:190_3": "hi pāṇātipātaṁ ‘‘akusala’’nti garahanti. Saṁsāramocakādayo panettha kusalasaññino,",
  "atk-s0513a31:190_4": "te tvaṁ kathaṁ ānayissasi, tasmā diṭṭhadiṭṭhānaṁ sīlaṁ adatvā yācantānaññeva dehīti.",
  "atk-s0513a31:191": "Taṁ sutvā ācariyo ‘‘yuttaṁ vadati koraṇḍiyo, idāni na evarūpaṁ karissāmī’’ti attano viraddhabhāvaṁ ñatvā pañcamaṁ gāthamāha –",
  "atk-s0513a31:192": "38.",
  "atk-s0513a31:193": " ‘‘Saṁkhittarūpena bhavaṁ mamatthaṁ, akkhāsi koraṇḍiya evametaṁ;",
  "atk-s0513a31:194": "Yathā na sakkā pathavī samāyaṁ, kattuṁ manussena tathā manussā’’ti.",
  "atk-s0513a31:195": "Tattha samāyanti samaṁ ayaṁ. Evaṁ ācariyo māṇavassa thutiṁ akāsi, sopi naṁ bodhetvā sayaṁ gharaṁ nesi.",
  "atk-s0513a31:196": "Satthā imaṁ dhammadesanaṁ āharitvā jātakaṁ samodhānesi – ‘‘tadā brāhmaṇo sāriputto ahosi, koraṇḍiyamāṇavo pana ahameva ahosi’’nti.",
  "atk-s0513a31:197": "Koraṇḍiyajātakavaṇṇanā chaṭṭhā.",
  "atk-s0513a31:199": " [357] 7. Laṭukikajātakavaṇṇanā",
  "atk-s0513a31:200_0": "Vandāmi taṁ kuñjara saṭṭhihāyananti idaṁ satthā veḷuvane viharanto devadattaṁ ārabbha",
  "atk-s0513a31:200_1": "kathesi. Ekasmiñhi divase bhikkhū dhammasabhāyaṁ kathaṁ samuṭṭhāpesuṁ ‘‘āvuso, devadatto",
  "atk-s0513a31:200_2": "kakkhaḷo pharuso sāhasiko, sattesu karuṇāmattampissa natthī’’ti. Satthā āgantvā ‘‘kāya",
  "atk-s0513a31:200_3": "nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte",
  "atk-s0513a31:200_4": "‘‘na, bhikkhave, idāneva, pubbepesa nikkaruṇoyevā’’ti vatvā atītaṁ āhari.",
  "atk-s0513a31:201_0": "Atīte bārāṇasiyaṁ brahmadatte rajjaṁ kārente bodhisatto hatthiyoniyaṁ nibbattitvā",
  "atk-s0513a31:201_1": "vayappatto pāsādiko mahākāyo asītisahassavāraṇaparivāro yūthapati hutvā himavantapadese",
  "atk-s0513a31:201_2": "vihāsi. Tadā ekā laṭukikā sakuṇikā hatthīnaṁ vicaraṇaṭṭhāne aṇḍāni nikkhipi, tāni",
  "atk-s0513a31:201_3": "pariṇatāni bhinditvā sakuṇapotakā nikkhamiṁsu. Tesu aviruḷhapakkhesu uppatituṁ asakkontesuyeva",
  "atk-s0513a31:201_4": "mahāsatto asītisahassavāraṇaparivuto gocarāya caranto taṁ padesaṁ patto. Taṁ disvā",
  "atk-s0513a31:201_5": "laṭukikā cintesi ‘‘ayaṁ hatthirājā mama potake madditvā māressati, handa naṁ puttakānaṁ",
  "atk-s0513a31:201_6": "parittāṇatthāya dhammikārakkhaṁ yācāmī’’ti. Sā ubho pakkhe ekato katvā tassa purato",
  "atk-s0513a31:201_7": "ṭhatvā paṭhamaṁ gāthamāha –",
  "atk-s0513a31:202": "39.",
  "atk-s0513a31:203": " ‘‘Vandāmi taṁ kuñjara saṭṭhihāyanaṁ, āraññakaṁ yūthapatiṁ yasassiṁ;",
  "atk-s0513a31:204": "Pakkhehi taṁ pañjalikaṁ karomi, mā me vadhī puttake dubbalāyā’’ti.",
  "atk-s0513a31:205": "Tattha saṭṭhihāyananti saṭṭhivassakāle hāyanabalaṁ. Yasassinti parivārasampannaṁ. Pakkhehi taṁ pañcalikaṁ karomīti ahaṁ pakkhehi taṁ añjalikaṁ karomīti attho.",
  "atk-s0513a31:206_0": "Mahāsatto ‘‘mā cintayi laṭukike, ahaṁ te puttake rakkhissāmī’’ti sakuṇapotakānaṁ",
  "atk-s0513a31:206_1": "upari ṭhatvā asītiyā hatthisahassesu gatesu laṭukikaṁ āmantetvā ‘‘laṭukike amhākaṁ",
  "atk-s0513a31:206_2": "pacchato eko ekacāriko hatthī āgacchati, so amhākaṁ vacanaṁ na karissati, tasmiṁ",
  "atk-s0513a31:206_3": "āgate tampi yācitvā puttakānaṁ sotthibhāvaṁ kareyyāsī’’ti vatvā pakkāmi. Sāpi tassa",
  "atk-s0513a31:206_4": "paccuggamanaṁ katvā ubhohi pakkhehi añjaliṁ katvā dutiyaṁ gāthamāha –",
  "atk-s0513a31:207": "40.",
  "atk-s0513a31:208": " ‘‘Vandāmi taṁ kuñjara ekacāriṁ, āraññakaṁ pabbatasānugocaraṁ;",
  "atk-s0513a31:209": "Pakkhehi taṁ pañjalikaṁ karomi, mā me vadhī puttake dubbalāyā’’ti.",
  "atk-s0513a31:210": "Tattha pabbatasānugocaranti ghanaselapabbatesu ca paṁsupabbatesu ca gocaraṁ gaṇhantaṁ.",
  "atk-s0513a31:211": "So tassā vacanaṁ sutvā tatiyaṁ gāthamāha –",
  "atk-s0513a31:212": "41.",
  "atk-s0513a31:213": " ‘‘Vadhissāmi te laṭukike puttakāni, kiṁ me tuvaṁ kāhasi dubbalāsi;",
  "atk-s0513a31:214": "Sataṁ sahassānipi tādisīnaṁ, vāmena pādena papothayeyya’’nti.",
  "atk-s0513a31:215_0": "Tattha vadhissāmi teti tvaṁ kasmā mama vicaraṇamagge puttakāni ṭhapesi, yasmā ṭhapesi,",
  "atk-s0513a31:215_1": "tasmā vadhissāmi te puttakānīti vadati. Kiṁ me tuvaṁ kāhasīti mayhaṁ mahāthāmassa",
  "atk-s0513a31:215_2": "tvaṁ dubbalā kiṁ karissasi. Papothayeyyanti ahaṁ tādisānaṁ laṭukikānaṁ satasahassampi",
  "atk-s0513a31:215_3": "vāmena pādena sañcuṇṇeyyaṁ, dakkhiṇapādena pana kathāva natthīti.",
  "atk-s0513a31:216_0": "Evañca pana vatvā so tassā puttake pādena sañcuṇṇetvā muttena pavāhetvā nadantova",
  "atk-s0513a31:216_1": "pakkāmi. Laṭukikā rukkhasākhāya nilīyitvā ‘‘idāni tāva vāraṇa nadanto gacchasi, katipāheneva",
  "atk-s0513a31:216_2": "me kiriyaṁ passissasi, kāyabalato ñāṇabalassa mahantabhāvaṁ na jānāsi, hotu, jānāpessāmi",
  "atk-s0513a31:216_3": "na’’nti taṁ santajjayamānāva catutthaṁ gāthamāha –",
  "atk-s0513a31:217": "42.",
  "atk-s0513a31:218": " ‘‘Na heva sabbattha balena kiccaṁ, balañhi bālassa vadhāya hoti;",
  "atk-s0513a31:219": "Karissāmi te nāgarājā anatthaṁ, yo me vadhī puttake dubbalāyā’’ti.",
  "atk-s0513a31:220": "Tattha balenāti kāyabalena. Anatthanti avuḍḍhiṁ. Yo meti yo tvaṁ mama dubbalāya puttake vadhī ghātesi.",
  "atk-s0513a31:221_0": "Sā evaṁ vatvā katipāhaṁ ekaṁ kākaṁ upaṭṭhahitvā tena tuṭṭhena ‘‘kiṁ te karomī’’ti",
  "atk-s0513a31:221_1": "vuttā ‘‘sāmi, aññaṁ me kātabbaṁ natthi, ekassa pana ekacārikavāraṇassa tuṇḍena paharitvā",
  "atk-s0513a31:221_2": "tumhehi akkhīni bhinnāni paccāsīsāmī’’ti āha. Sā tena ‘‘sādhū’’ti sampaṭicchitā ekaṁ",
  "atk-s0513a31:221_3": "nīlamakkhikaṁ upaṭṭhahi. Tāyapi ‘‘kiṁ te, karomī’’ti vuttā ‘‘iminā kākena ekacārikavāraṇassa",
  "atk-s0513a31:221_4": "akkhīsu bhinnesu tumhehi tattha āsāṭikaṁ pātetuṁ icchāmī’’ti vatvā tāyapi ‘‘sādhū’’ti",
  "atk-s0513a31:221_5": "vutte ekaṁ maṇḍūkaṁ upaṭṭhahitvā tena ‘‘kiṁ te, karomī’’ti vuttā ‘‘yadā ekacārikavāraṇo",
  "atk-s0513a31:221_6": "andho hutvā pānīyaṁ pariyesati, tadā pabbatamatthake ṭhito saddaṁ katvā tasmiṁ pabbatamatthakaṁ",
  "atk-s0513a31:221_7": "abhiruhante otaritvā papāte saddaṁ kareyyātha, ahaṁ tumhākaṁ santikā ettakaṁ paccāsīsāmī’’ti",
  "atk-s0513a31:221_8": "āha. Sopi tassā vacanaṁ ‘‘sādhū’’ti sampaṭicchi.",
  "atk-s0513a31:222_0": "Athekadivasaṁ kāko vāraṇassa dvepi akkhīni tuṇḍena bhindi, nīlamakkhikā āsāṭikaṁ",
  "atk-s0513a31:222_1": "pātesi. So puḷavehi khajjanto vedanāppatto pipāsābhibhūto pānīyaṁ pariyesamāno vicari.",
  "atk-s0513a31:222_2": "Tasmiṁ kāle maṇḍūko pabbatamatthake ṭhatvā saddamakāsi. Vāraṇo ‘‘ettha pānīyaṁ bhavissatī’’ti",
  "atk-s0513a31:222_3": "pabbatamatthakaṁ abhiruhi. Atha maṇḍūko otaritvā papāte ṭhatvā saddamakāsi. Vāraṇo",
  "atk-s0513a31:222_4": "‘‘ettha pānīyaṁ bhavissatī’’ti papātābhimukho gacchanto parigaḷitvā pabbatapāde patitvā",
  "atk-s0513a31:222_5": "jīvitakkhayaṁ pāpuṇi. Laṭukikā tassa matabhāvaṁ ñatvā ‘‘diṭṭhā me paccāmittassa piṭṭhī’’ti",
  "atk-s0513a31:222_6": "haṭṭhatuṭṭhā tassa khandhe caṅkamitvā yathākammaṁ gatā.",
  "atk-s0513a31:223": "Satthā ‘‘na, bhikkhave, kenaci saddhiṁ veraṁ nāma kātabbaṁ, evaṁ balasampannampi vāraṇaṁ ime cattāro janā ekato hutvā vāraṇassa jīvitakkhayaṁ pāpesu’’nti –",
  "atk-s0513a31:224": "43.",
  "atk-s0513a31:225": " ‘‘Kākañca passa laṭukikaṁ, maṇḍūkaṁ nīlamakkhikaṁ;",
  "atk-s0513a31:226": "Ete nāgaṁ aghātesuṁ, passa verassa verinaṁ;",
  "atk-s0513a31:227": "Tasmā hi veraṁ na kayirātha, appiyenapi kenacī’’ti. –",
  "atk-s0513a31:228": "Imaṁ abhisambuddhagāthaṁ vatvā jātakaṁ samodhānesi.",
  "atk-s0513a31:229_0": "Tattha passāti aniyāmitālapanametaṁ, bhikkhū pana sandhāya vuttattā passatha bhikkhaveti",
  "atk-s0513a31:229_1": "vuttaṁ hoti. Eteti ete cattāro ekato hutvā. Aghātesunti taṁ vadhiṁsu. Passa verassa",
  "atk-s0513a31:229_2": "verinanti passatha verikānaṁ verassa gatinti attho.",
  "atk-s0513a31:230": "Tadā ekacārikahatthī devadatto ahosi, yūthapati pana ahameva ahosinti.",
  "atk-s0513a31:231": "Laṭukikajātakavaṇṇanā sattamā.",
  "atk-s0513a31:233": " [358] 8. Cūḷadhammapālajātakavaṇṇanā",
  "atk-s0513a31:234_0": "Ahamevadūsiyā bhūnahatāti idaṁ satthā veḷuvane viharanto devadattassa vadhāya parisakkanaṁ",
  "atk-s0513a31:234_1": "ārabbha kathesi. Aññesu jātakesu devadatto bodhisattassa tāsamattampi kātuṁ nāsakkhi,",
  "atk-s0513a31:234_2": "imasmiṁ pana cūḷadhammapālajātake bodhisattassa sattamāsikakāle hatthapāde ca sīsañca",
  "atk-s0513a31:234_3": "chedāpetvā asimālakaṁ nāma kāresi. Daddarajātake (jā. 1.2.43-44) gīvaṁ gahetvā māretvā",
  "atk-s0513a31:234_4": "uddhane maṁsaṁ pacitvā khādi. Khantīvādījātake (jā. 1.4.49 ādayo) dvīhipi kasāhi",
  "atk-s0513a31:234_5": "pahārasahassehi tāḷāpetvā hatthapāde ca kaṇṇanāsañca chedāpetvā jaṭāsu gahetvā kaḍḍhāpetvā",
  "atk-s0513a31:234_6": "uttānakaṁ nipajjāpetvā ure pādena paharitvā gato. Bodhisatto taṁ divasaṁyeva jīvitakkhayaṁ",
  "atk-s0513a31:234_7": "pāpuṇi. Cūḷanandiyajātakepi (jā. 1.2.143-144) mahākapijātakepi (jā. 1.7.83 ādayo)",
  "atk-s0513a31:234_8": "māresiyeva. Evameva so dīgharattaṁ vadhāya parisakkanto buddhakālepi parisakkiyeva.",
  "atk-s0513a31:234_9": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – ‘‘āvuso, devadatto buddhānaṁ",
  "atk-s0513a31:234_10": "māraṇatthameva upāyaṁ karoti, ‘sammāsambuddhaṁ mārāpessāmī’ti dhanuggahe payojesi,",
  "atk-s0513a31:234_11": "silaṁ pavijjhi, nāḷāgiriṁ vissajjāpesī’’ti. Satthā āgantvā ‘kāya nuttha, bhikkhave,",
  "atk-s0513a31:234_12": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a31:234_13": "idāneva, pubbepesa mayhaṁ vadhāya parisakkiyeva, idāni pana tāsamattampi kātuṁ na",
  "atk-s0513a31:234_14": "sakkoti , pubbe maṁ cūḷadhammapālakumārakāle attano puttaṁ samānaṁ jīvatakkhayaṁ",
  "atk-s0513a31:234_15": "pāpetvā asimālakaṁ kāresī’’ti vatvā atītaṁ āhari.",
  "atk-s0513a31:235_0": "Atīte bārāṇasiyaṁ mahāpatāpe nāma rajjaṁ kārente bodhisatto tassa aggamahesiyā candādeviyā",
  "atk-s0513a31:235_1": "kucchimhi nibbatti, ‘‘dhammapālo’’tissa nāmaṁ kariṁsu. Tamenaṁ sattamāsikakāle mātā",
  "atk-s0513a31:235_2": "gandhodakena nhāpetvā alaṅkaritvā kīḷāpayamānā nisīdi. Rājā tassā vasanaṭṭhānaṁ agamāsi.",
  "atk-s0513a31:235_3": "Sā puttaṁ kīḷāpayamānā puttasinehena samappitā hutvā rājānaṁ passitvāpi na uṭṭhahi.",
  "atk-s0513a31:235_4": "So cintesi ‘‘ayaṁ idāneva tāva puttaṁ nissāya mānaṁ karoti, maṁ kismiñci na maññati,",
  "atk-s0513a31:235_5": "putte pana vaḍḍhante mayi ‘manusso’tipi saññaṁ na karissati, idāneva naṁ ghātessāmī’’ti.",
  "atk-s0513a31:235_6": "So nivattitvā rājāsane nisīditvā ‘‘attano vidhānena āgacchatū’’ti coraghātakaṁ pakkosāpesi.",
  "atk-s0513a31:235_7": "So kāsāyavatthanivattho rattamālādharo pharasuṁ aṁse ṭhapetvā upadhānaghaṭikaṁ hatthapādaṭhapanadaṇḍakañca",
  "atk-s0513a31:235_8": "ādāya āgantvā rājānaṁ vanditvā ‘‘kiṁ karomi, devā’’ti aṭṭhāsi. Deviyā sirigabbhaṁ",
  "atk-s0513a31:235_9": "gantvā dhammapālaṁ ānehīti. Devīpi rañño kujjhitvā nivattanabhāvaṁ ñatvā bodhisattaṁ",
  "atk-s0513a31:235_10": "ure nipajjāpetvā rodamānā nisīdi. Coraghātako gantvā taṁ piṭṭhiyaṁ hatthena paharitvā",
  "atk-s0513a31:235_11": "hatthato kumāraṁ acchinditvā ādāya rañño santikaṁ āgantvā ‘‘kiṁ karomi, devā’’ti",
  "atk-s0513a31:235_12": "āha. Rājā ekaṁ phalakaṁ āharāpetvā purato nikkhipāpetvā ‘‘idha naṁ nipajjāpehī’’ti",
  "atk-s0513a31:235_13": "āha. So tathā akāsi.",
  "atk-s0513a31:236_0": "Candādevī puttassa pacchatova paridevamānā āgacchi. Puna coraghātako ‘‘kiṁ karomī,",
  "atk-s0513a31:236_1": "devā’’ti āha. Dhammapālassa hatthe chindāti. Candādevī ‘‘mahārāja, mama putto sattamāsiko",
  "atk-s0513a31:236_2": "bālako na kiñci jānāti, natthetassa doso, doso pana honto mayi bhaveyya, tasmā mayhaṁ",
  "atk-s0513a31:236_3": "hatthe chedāpehī’’ti imamatthaṁ pakāsentī paṭhamaṁ gāthamāha –",
  "atk-s0513a31:237": "44.",
  "atk-s0513a31:238": " ‘‘Ahameva dūsiyā bhūnahatā, rañño mahāpatāpassa;",
  "atk-s0513a31:239": "Etaṁ muñcatu dhammapālaṁ, hatthe me deva chedehī’’ti.",
  "atk-s0513a31:240_0": "Tattha dūsiyāti dūsikā, tumhe disvā anuṭṭhahamānā dosakārikāti attho. ‘‘Dūsikā’’tipi",
  "atk-s0513a31:240_1": "pāṭho, ayamevattho. Bhūnahatāti hatabhūnā, hatavuḍḍhīti attho. Raññoti idaṁ ‘‘dūsiyā’’ti",
  "atk-s0513a31:240_2": "padena yojetabbaṁ. Ahaṁ rañño mahāpatāpassa aparādhakārikā, nāyaṁ kumāro, tasmā niraparādhaṁ",
  "atk-s0513a31:240_3": "etaṁ bālakaṁ muñcatu dhammapālaṁ, sacepi hatthe chedāpetukāmo, dosakārikāya hatthe",
  "atk-s0513a31:240_4": "me, deva, chedehīti ayamettha attho.",
  "atk-s0513a31:241_0": "Rājā coraghātakaṁ olokesi. ‘‘Kiṁ karomi, devā’’ti? ‘‘Papañcaṁ akatvā hatthe chedā’’ti.",
  "atk-s0513a31:241_1": "Tasmiṁ khaṇe coraghātako tikhiṇapharasuṁ gahetvā kumārassa taruṇavaṁsakaḷīre viya",
  "atk-s0513a31:241_2": "dve hatthe chindi. So dvīsu hatthesu chijjamānesu neva rodi na paridevi, khantiñca",
  "atk-s0513a31:241_3": "mettañca purecārikaṁ katvā adhivāsesi. Candā pana devī chinnahatthakoṭiṁ gahetvā",
  "atk-s0513a31:241_4": "ucchaṅge katvā lohitalittā paridevamānā vicari. Puna coraghātako ‘‘kiṁ karomi, devā’’ti",
  "atk-s0513a31:241_5": "pucchi. ‘‘Dvepi pāde chindā’’ti. Taṁ sutvā candādevī dutiyaṁ gāthamāha –",
  "atk-s0513a31:242": "45.",
  "atk-s0513a31:243": " ‘‘Ahameva dūsiyā bhūnahatā, rañño mahāpatāpassa;",
  "atk-s0513a31:244": "Etaṁ muñcatu dhammapālaṁ, pāde me deva chedehī’’ti.",
  "atk-s0513a31:245": "Tattha adhippāyo vuttanayeneva veditabbo.",
  "atk-s0513a31:246_0": "Rājāpi puna coraghātakaṁ āṇāpesi. So ubhopi pāde chindi. Candādevī pādakoṭimpi gahetvā",
  "atk-s0513a31:246_1": "ucchaṅge katvā lohitalittā paridevamānā ‘‘sāmi mahāpatāpa, chinnahatthapādā nāma",
  "atk-s0513a31:246_2": "dārakā mātarā posetabbā honti, ahaṁ bhatiṁ katvā mama puttakaṁ posessāmi, dehi me",
  "atk-s0513a31:246_3": "eta’’nti āha. Coraghātako ‘‘kiṁ deva katā rājāṇā, niṭṭhitaṁ mama kicca’’nti pucchi.",
  "atk-s0513a31:246_4": "‘‘Na tāva niṭṭhita’’nti. ‘‘Atha kiṁ karomi, devā’’ti? ‘‘Sīsamassa chindā’’ti. Taṁ",
  "atk-s0513a31:246_5": "sutvā candādevī tatiyaṁ gāthamāha –",
  "atk-s0513a31:247": "46.",
  "atk-s0513a31:248": " ‘‘Ahameva dūsiyā bhūnahatā, rañño mahāpatāpassa;",
  "atk-s0513a31:249": "Etaṁ muñcatu dhammapālaṁ, sīsaṁ me deva chedehī’’ti.",
  "atk-s0513a31:250": "Vatvā ca pana attano sīsaṁ upanesi.",
  "atk-s0513a31:251_0": "Puna coraghātako ‘‘kiṁ karomi, devā’’ti pucchi. ‘‘Sīsamassa chindā’’ti. So sīsaṁ",
  "atk-s0513a31:251_1": "chinditvā ‘‘katā, deva, rājāṇā’’ti pucchi. ‘‘Na tāva katā’’ti. ‘‘Atha kiṁ karomi,",
  "atk-s0513a31:251_2": "devā’’ti? ‘‘Asituṇḍena naṁ sampaṭicchitvā asimālakaṁ nāma karohī’’ti. So tassa kaḷevaraṁ",
  "atk-s0513a31:251_3": "ākāse khipitvā asituṇḍena sampaṭicchitvā asimālakaṁ nāma katvā mahātale vippakiri.",
  "atk-s0513a31:251_4": "Candādevī bodhisattassa maṁse ucchaṅge katvā mahātale rodamānā paridevamānā imā gāthā abhāsi –",
  "atk-s0513a31:252": "47.",
  "atk-s0513a31:253": " ‘‘Na hi nūnimassa rañño, mittāmaccā ca vijjare suhadā;",
  "atk-s0513a31:254": "Ye na vadanti rājānaṁ, mā ghātayi orasaṁ puttaṁ.",
  "atk-s0513a31:255": "48.",
  "atk-s0513a31:256": " ‘‘Na hi nūnimassa rañño, ñātī mittā ca vijjare suhadā;",
  "atk-s0513a31:257": "Ye na vadanti rājānaṁ, mā ghātayi atrajaṁ putta’’nti.",
  "atk-s0513a31:258_0": "Tattha mittāmaccā ca vijjare suhadāti nūna imassa rañño daḷhamittā vā sabbakiccesu",
  "atk-s0513a31:258_1": "sahabhāvino amaccā vā muduhadayatāya suhadā vā keci na vijjanti. Ye na vadantīti",
  "atk-s0513a31:258_2": "ye adhunā āgantvā ‘‘attano piyaputtaṁ mā ghātayī’’ti na vadanti, imaṁ rājānaṁ paṭisedhenti,",
  "atk-s0513a31:258_3": "te natthiyevāti maññe. Dutiyagāthāyaṁ ñātīti ñātakā.",
  "atk-s0513a31:259": "Imā pana dve gāthā vatvā candādevī ubhohi hatthehi hadayamaṁsaṁ dhārayamānā tatiyaṁ gāthamāha –",
  "atk-s0513a31:260": "49.",
  "atk-s0513a31:261": " ‘‘Candanasārānulittā, bāhā chijjanti dhammapālassa;",
  "atk-s0513a31:262": "Dāyādassa pathabyā, pāṇā me deva rujjhantī’’ti.",
  "atk-s0513a31:263_0": "Tattha dāyādassa pathabyāti pitusantakāya cāturantāya pathaviyā dāyādassa lohitacandanasārānulittā",
  "atk-s0513a31:263_1": "hatthā chijjanti, pādā chijjanti, sīsañca chijjati, asimālakopi kato, tava vaṁsaṁ",
  "atk-s0513a31:263_2": "pacchinditvā gatosi dānīti evamādīni vilapanti evamāha. Pāṇā me deva rujjhantīti",
  "atk-s0513a31:263_3": "deva, mayhampi imaṁ sokaṁ sandhāretuṁ asakkontiyā jīvitaṁ rujjhatīti.",
  "atk-s0513a31:264_0": "Tassā evaṁ paridevamānāya eva ḍayhamāne veḷuvane veḷu viya hadayaṁ phali, sā tattheva",
  "atk-s0513a31:264_1": "jīvitakkhayaṁ pattā. Rājāpi pallaṅke ṭhātuṁ asakkonto mahātale pati, padaratalaṁ",
  "atk-s0513a31:264_2": "dvidhā bhijji, so tatopi bhūmiyaṁ pati. Tato catunahutādhikadviyojanasatasahassabahalāpi",
  "atk-s0513a31:264_3": "ghanapathavī tassa aguṇaṁ dhāretuṁ asakkontī bhijjitvā vivaramadāsi, avīcito jālā",
  "atk-s0513a31:264_4": "uṭṭhāya kuladattikena kambalena parikkhipantī viya taṁ gahetvā avīcimhi khipi. Candāya",
  "atk-s0513a31:264_5": "ca bodhisattassa ca amaccā sarīrakiccaṁ kariṁsu.",
  "atk-s0513a31:265": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā devadatto ahosi, candādevī mahāpajāpatigotamī, dhammapālakumāro pana ahameva ahosi’’nti.",
  "atk-s0513a31:266": "Cūḷadhammapālajātakavaṇṇanā aṭṭhamā.",
  "atk-s0513a31:268": " [359] 9. Suvaṇṇamigajātakavaṇṇanā",
  "atk-s0513a31:269_0": "Vikkamare haripādāti idaṁ satthā jetavane viharanto sāvatthiyaṁ ekaṁ kuladhītaraṁ",
  "atk-s0513a31:269_1": "ārabbha kathesi. Sā kira sāvatthiyaṁ dvinnaṁ aggasāvakānaṁ upaṭṭhākakulassa dhītā",
  "atk-s0513a31:269_2": "saddhā pasannā buddhamāmakā dhammamāmakā saṅghamāmakā ācārasampannā paṇḍitā dānādipuññābhiratā.",
  "atk-s0513a31:269_3": "Taṁ aññaṁ sāvatthiyameva samānajātikaṁ micchādiṭṭhikakulaṁ vāresi. Athassā mātāpitaro",
  "atk-s0513a31:269_4": "‘‘amhākaṁ dhītā saddhā pasannā tīṇi ratanāni mamāyati dānādipuññābhiratā, tumhe micchādiṭṭhikā",
  "atk-s0513a31:269_5": "imissāpi yathāruciyā dānaṁ vā dātuṁ dhammaṁ vā sotuṁ vihāraṁ vā gantuṁ sīlaṁ vā rakkhituṁ",
  "atk-s0513a31:269_6": "uposathakammaṁ vā kātuṁ na dassatha, na mayaṁ tumhākaṁ dema, attanā sadisaṁ micchādiṭṭhikakulāva",
  "atk-s0513a31:269_7": "kumārikaṁ gaṇhathā’’ti āhaṁsu. Te tehi paṭikkhittā ‘‘tumhākaṁ dhītā amhākaṁ gharaṁ",
  "atk-s0513a31:269_8": "gantvā yathādhippāyena sabbametaṁ karotu, mayaṁ na vāressāma, detha no eta’’nti vatvā",
  "atk-s0513a31:269_9": "‘‘tena hi gaṇhathā’’ti vuttā bhaddakena nakkhattena maṅgalaṁ katvā taṁ attano gharaṁ",
  "atk-s0513a31:269_10": "nayiṁsu. Sā vattācārasampannā patidevatā ahosi, sassusasurasāmikavattāni katāneva honti.",
  "atk-s0513a31:270_0": "Sā ekadivasaṁ sāmikaṁ āha – ‘‘icchāmahaṁ, ayyaputta, amhākaṁ kulūpakattherānaṁ dānaṁ",
  "atk-s0513a31:270_1": "dātu’’nti. Sādhu, bhadde, yathājjhāsayena dānaṁ dehīti. Sā there nimantāpetvā mahantaṁ",
  "atk-s0513a31:270_2": "sakkāraṁ katvā paṇītabhojanaṁ bhojetvā ekamantaṁ nisīditvā ‘‘bhante, imaṁ kulaṁ micchādiṭṭhikaṁ",
  "atk-s0513a31:270_3": "assaddhaṁ tiṇṇaṁ ratanānaṁ guṇaṁ na jānāti, sādhu, ayyā, yāva imaṁ kulaṁ tiṇṇaṁ ratanānaṁ",
  "atk-s0513a31:270_4": "guṇaṁ jānāti, tāva idheva bhikkhaṁ gaṇhathā’’ti āha. Therā adhivāsetvā tattha nibaddhaṁ",
  "atk-s0513a31:270_5": "bhuñjanti. Puna sāmikaṁ āha ‘‘ayyaputta, therā idha nibaddhaṁ āgacchanti, kiṁkāraṇā",
  "atk-s0513a31:270_6": "tumhe na passathā’’ti. ‘‘Sādhu, passissāmī’’ti. Sā punadivase therānaṁ bhattakiccapariyosāne",
  "atk-s0513a31:270_7": "tassa ārocesi . So upasaṅkamitvā therehi saddhiṁ paṭisanthāraṁ katvā ekamantaṁ nisīdi.",
  "atk-s0513a31:270_8": "Athassa dhammasenāpati dhammakathaṁ kathesi. So therassa dhammakathāya ca iriyāpathesu",
  "atk-s0513a31:270_9": "ca pasīditvā tato paṭṭhāya therānaṁ āsanaṁ paññapeti, pānīyaṁ parissāveti, antarābhatte",
  "atk-s0513a31:270_10": "dhammakathaṁ suṇāti, tassa aparabhāge micchādiṭṭhi bhijji.",
  "atk-s0513a31:271_0": "Athekadivasaṁ thero dvinnampi dhammakathaṁ kathento saccāni pakāsesi, saccapariyosāne",
  "atk-s0513a31:271_1": "ubhopi jayampatikā sotāpattiphale patiṭṭhahiṁsu. Tato paṭṭhāya tassa mātāpitaro ādiṁ",
  "atk-s0513a31:271_2": "katvā antamaso dāsakammakarāpi sabbe micchādiṭṭhiṁ bhinditvā buddhadhammasaṅghamāmakāyeva",
  "atk-s0513a31:271_3": "jātā. Athekadivasaṁ dārikā sāmikaṁ āha – ‘‘ayyaputta, kiṁ me gharāvāsena, icchāmahaṁ",
  "atk-s0513a31:271_4": "pabbajitu’’nti. So ‘‘sādhu bhadde, ahampi pabbajissāmī’’ti mahantena parivārena taṁ",
  "atk-s0513a31:271_5": "bhikkhunupassayaṁ netvā pabbājetvā sayampi satthāraṁ upasaṅkamitvā pabbajjaṁ yāci.",
  "atk-s0513a31:271_6": "Taṁ satthā pabbājesi. Ubhopi vipassanaṁ vaḍḍhetvā na cirasseva arahattaṁ pāpuṇiṁsu.",
  "atk-s0513a31:271_7": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ ‘‘āvuso, asukā nāma daharabhikkhunī",
  "atk-s0513a31:271_8": "attano ceva paccayā jātā sāmikassa ca, attanāpi pabbajitvā arahattaṁ patvā tampi",
  "atk-s0513a31:271_9": "pāpesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a31:271_10": "pucchitvā ‘‘imāya nāmā’’ti vutte ‘‘na, bhikkhave, idāneva tāva esā sāmikaṁ rāgapāsā",
  "atk-s0513a31:271_11": "mocesi, pubbepesā porāṇakapaṇḍite pana maraṇapāsā mocesī’’ti vatvā atītaṁ āhari.",
  "atk-s0513a31:272_0": "Atīte bārāṇasiyaṁ brahmadatte rajjaṁ kārente bodhisatto migayoniyaṁ nibbattitvā vayappatto",
  "atk-s0513a31:272_1": "abhirūpo ahosi pāsādiko dassanīyo suvaṇṇavaṇṇo lākhārasaparikammakatehi viya hatthapādehi",
  "atk-s0513a31:272_2": "rajatadāmasadisehi visāṇehi maṇiguḷikapaṭibhāgehi akkhīhi rattakambalageṇḍusadisena",
  "atk-s0513a31:272_3": "mukhena samannāgato. Bhariyāpissa taruṇamigī abhirūpā ahosi dassanīyā. Te samaggavāsaṁ",
  "atk-s0513a31:272_4": "vasiṁsu, asītisahassacitramigā bodhisattaṁ upaṭṭhahiṁsu. Tadā luddakā migavīthīsu",
  "atk-s0513a31:272_5": "pāse oḍḍesuṁ. Athekadivasaṁ bodhisatto migānaṁ purato gacchanto pāde pāsena bajjhitvā",
  "atk-s0513a31:272_6": "‘‘chindissāmi na’’nti ākaḍḍhi, cammaṁ chijji, puna ākaḍḍhantassa maṁsaṁ chijji, puna",
  "atk-s0513a31:272_7": "nhāru chijji, pāso aṭṭhimāhacca aṭṭhāsi. So pāsaṁ chindituṁ asakkonto maraṇabhayatajjito",
  "atk-s0513a31:272_8": "baddharavaṁ ravi. Taṁ sutvā bhīto migagaṇo palāyi. Bhariyā panassa palāyitvā migānaṁ",
  "atk-s0513a31:272_9": "antare olokentī taṁ adisvā ‘‘idaṁ bhayaṁ mayhaṁ piyasāmikassa uppannaṁ bhavissatī’’ti",
  "atk-s0513a31:272_10": "vegena tassa santikaṁ gantvā assumukhī rodamānā ‘‘sāmi , tvaṁ mahabbalo, kiṁ etaṁ",
  "atk-s0513a31:272_11": "pāsaṁ sandhāretuṁ na sakkhissasi, vegaṁ janetvā chindāhi na’’nti tassa ussāhaṁ janentī",
  "atk-s0513a31:272_12": "paṭhamaṁ gāthamāha –",
  "atk-s0513a31:273": "50.",
  "atk-s0513a31:274": " ‘‘Vikkama re haripāda, vikkama re mahāmiga;",
  "atk-s0513a31:275": "Chinda vārattikaṁ pāsaṁ, nāhaṁ ekā vane rame’’ti.",
  "atk-s0513a31:276_0": "Tattha vikkamāti parakkama, ākaḍḍhāti attho. Reti āmantane nipāto. Haripādāti suvaṇṇapāda.",
  "atk-s0513a31:276_1": "Sakalasarīrampi tassa suvaṇṇavaṇṇaṁ, ayaṁ pana gāravenevamāha. Nāhaṁ ekāti ahaṁ tayā",
  "atk-s0513a31:276_2": "vinā ekikā vane na ramissāmi, tiṇodakaṁ pana aggahetvā sussitvā marissāmīti dasseti.",
  "atk-s0513a31:277": "Taṁ sutvā migo dutiyaṁ gāthamāha –",
  "atk-s0513a31:278": "51.",
  "atk-s0513a31:279": " ‘‘Vikkamāmi na pāremi, bhūmiṁ sumbhāmi vegasā;",
  "atk-s0513a31:280": "Daḷho vārattiko pāso, pādaṁ me parikantatī’’ti.",
  "atk-s0513a31:281_0": "Tattha vikkamāmīti bhadde, ahaṁ vīriyaṁ karomi. Na pāremīti pāsaṁ chindituṁ pana",
  "atk-s0513a31:281_1": "na sakkomīti attho. Bhūmiṁ sumbhāmīti api nāma chijjeyyāti pādenāpi bhūmiṁ paharāmi.",
  "atk-s0513a31:281_2": "Vegasāti vegena. Parikantatīti cammādīni chindanto samantā kantatīti.",
  "atk-s0513a31:282_0": "Atha naṁ migī ‘‘mā bhāyi, sāmi, ahaṁ attano balena luddakaṁ yācitvā tava jīvitaṁ",
  "atk-s0513a31:282_1": "āharissāmi. Sace yācanāya na sakkhissāmi, mama jīvitampi datvā tava jīvitaṁ āharissāmī’’ti",
  "atk-s0513a31:282_2": "mahāsattaṁ assāsetvā lohitalittaṁ bodhisattaṁ pariggahetvā aṭṭhāsi. Luddakopi asiñca",
  "atk-s0513a31:282_3": "sattiñca gahetvā kappuṭṭhānaggi viya āgacchati. Sā taṁ disvā ‘‘sāmi, luddako āgacchati,",
  "atk-s0513a31:282_4": "ahaṁ attano balaṁ karissāmi, tvaṁ mā bhāyī’’ti migaṁ assāsetvā luddakassa paṭipathaṁ",
  "atk-s0513a31:282_5": "gantvā paṭikkamitvā ekamantaṁ ṭhitā taṁ vanditvā ‘‘sāmi, mama sāmiko suvaṇṇavaṇṇo",
  "atk-s0513a31:282_6": "sīlācārasampanno, asītisahassānaṁ migānaṁ rājā’’ti bodhisattassa guṇaṁ kathetvā migarāje",
  "atk-s0513a31:282_7": "ṭhiteyeva attano vadhaṁ yācantī tatiyaṁ gāthamāha –",
  "atk-s0513a31:283": "52.",
  "atk-s0513a31:284": " ‘‘Attharassu palāsāni, asiṁ nibbāha luddaka;",
  "atk-s0513a31:285": "Paṭhamaṁ maṁ vadhitvāna, hana pacchā mahāmiga’’nti.",
  "atk-s0513a31:286": "Tattha palāsānīti maṁsaṭṭhapanatthaṁ palāsapaṇṇāni attharassu. Asiṁ nibbāhāti asiṁ kosato nīhara.",
  "atk-s0513a31:287_0": "Taṁ sutvā luddako ‘‘manussabhūtā tāva sāmikassa atthāya attano jīvitaṁ na pariccajanti,",
  "atk-s0513a31:287_1": "ayaṁ tiracchānagatā jīvitaṁ pariccajati, manussabhāsāya ca madhurena sarena katheti,",
  "atk-s0513a31:287_2": "ajja imissā ca patino cassā jīvitaṁ dassāmī’’ti pasannacitto catutthaṁ gāthamāha –",
  "atk-s0513a31:288": "53.",
  "atk-s0513a31:289": " ‘‘Na me sutaṁ vā diṭṭhaṁ vā, bhāsantiṁ mānusiṁ migiṁ;",
  "atk-s0513a31:290": "Tvañca bhadde sukhī hohi, eso cāpi mahāmigo’’ti.",
  "atk-s0513a31:291_0": "Tattha sutaṁ vā diṭṭhaṁ vāti mayā ito pubbe evarūpaṁ diṭṭhaṁ vā sutaṁ vā natthi.",
  "atk-s0513a31:291_1": "Bhāsantiṁ mānusiṁ miginti ahañhi ito pubbe mānusiṁ vācaṁ bhāsantiṁ migiṁ neva addasaṁ",
  "atk-s0513a31:291_2": "na assosiṁ. Yesaṁ pana ‘‘na me sutā vā diṭṭhā vā, bhāsantī mānusī migī’’ti pāḷi,",
  "atk-s0513a31:291_3": "tesaṁ yathāpāḷimeva attho dissati. Bhaddeti bhaddake paṇḍike upāyakusale. Iti taṁ",
  "atk-s0513a31:291_4": "ālapitvā puna ‘‘tvañca eso cāpi mahāmigoti dvepi janā sukhī niddukkhā hothā’’ti taṁ",
  "atk-s0513a31:291_5": "samassāsetvā luddako bodhisattassa santikaṁ gantvā vāsiyā cammapāsaṁ chinditvā pāde",
  "atk-s0513a31:291_6": "laggapāsakaṁ saṇikaṁ nīharitvā nhārunā nhāruṁ, maṁsena maṁsaṁ, cammena cammaṁ paṭipāṭetvā",
  "atk-s0513a31:291_7": "pādaṁ hatthena parimajji. Taṅkhaṇaññeva mahāsattassa pūritapāramitānubhāvena luddakassa",
  "atk-s0513a31:291_8": "ca mettacittānubhāvena migiyā ca mettadhammānubhāvena nhārumaṁsacammāni nhārumaṁsacammehi",
  "atk-s0513a31:291_9": "ghaṭayiṁsu. Bodhisatto pana sukhī niddukkho aṭṭhāsi.",
  "atk-s0513a31:292": "Migī bodhisattaṁ sukhitaṁ disvā somanassajātā luddakassa anumodanaṁ karontī pañcamaṁ gāthamāha –",
  "atk-s0513a31:293": "54.",
  "atk-s0513a31:294": " ‘‘Evaṁ luddaka nandassu, saha sabbehi ñātibhi;",
  "atk-s0513a31:295": "Yathāhamajja nandāmi, muttaṁ disvā mahāmiga’’nti.",
  "atk-s0513a31:296": "Tattha luddakāti dāruṇakammakiriyāya laddhanāmavasena ālapati.",
  "atk-s0513a31:297_0": "Bodhisatto ‘‘ayaṁ luddo mayhaṁ avassayo jāto, mayāpissa avassayeneva bhavituṁ vaṭatī’’ti",
  "atk-s0513a31:297_1": "gocarabhūmiyaṁ diṭṭhaṁ ekaṁ maṇikkhandhaṁ tassa datvā ‘‘samma, ito paṭṭhāya pāṇātipātādīni",
  "atk-s0513a31:297_2": "mā kari, iminā kuṭumbaṁ saṇṭhapetvā dārake posento dānasīlādīni puññāni karohī’’ti",
  "atk-s0513a31:297_3": "tassovādaṁ datvā araññaṁ pāvisi.",
  "atk-s0513a31:298": "Satthā imaṁ dhammadesanaṁ āharitvā jātakaṁ samodhānesi – ‘‘tadā luddako channo ahosi, migī daharabhikkhunī, migarājā pana ahameva ahosi’’nti.",
  "atk-s0513a31:299": "Suvaṇṇamigajātakavaṇṇanā navamā.",
  "atk-s0513a31:301": " [360] 10. Suyonandījātakavaṇṇanā",
  "atk-s0513a31:302_0": "Vāti gandho timirānanti idaṁ satthā jetavane viharanto ukkaṇṭhitabhikkhuṁ ārabbha",
  "atk-s0513a31:302_1": "kathesi. Tañhi satthā ‘‘saccaṁ kira tvaṁ bhikkhu ukkaṇṭhitosī’’ti pucchitvā ‘‘sacca’’nti",
  "atk-s0513a31:302_2": "vutte ‘‘kiṁ disvā’’ti vatvā ‘‘alaṅkatamātugāma’’nti vutte ‘‘mātugāmo nāmesa bhikkhu",
  "atk-s0513a31:302_3": "na sakkā rakkhituṁ, porāṇakapaṇḍitā supaṇṇabhavane katvā rakkhantāpi rakkhituṁ nāsakkhiṁsū’’ti",
  "atk-s0513a31:302_4": "vatvā tena yācito atītaṁ āhari.",
  "atk-s0513a31:303_0": "Atīte bārāṇasiyaṁ tambarājā nāma rajjaṁ kāresi. Tassa suyonandī nāma aggamahesī ahosi",
  "atk-s0513a31:303_1": "uttamarūpadharā. Tadā bodhisatto supaṇṇayoniyaṁ nibbatti, tasmiṁ kāle nāgadīpo sedumadīpo",
  "atk-s0513a31:303_2": "nāma ahosi. Bodhisatto tasmiṁ dīpe supaṇṇabhavane vasati. So bārāṇasiṁ gantvā tambarājena",
  "atk-s0513a31:303_3": "saddhiṁ māṇavakavesena jūtaṁ kīḷati. Tassa rūpasampattiṁ disvā paricārikā ‘‘amhākaṁ",
  "atk-s0513a31:303_4": "raññā saddhiṁ evarūpo nāma māṇavako jūtaṁ kīḷatī’’ti suyonandiyā ārocesuṁ. Sā sutvā",
  "atk-s0513a31:303_5": "taṁ daṭṭhukāmā hutvā ekadivasaṁ alaṅkaritvā jūtamaṇḍalaṁ āgantvā paricārikānaṁ antare",
  "atk-s0513a31:303_6": "ṭhitā naṁ olokesi. Sopi deviṁ olokesi. Dvepi aññamaññaṁ paṭibaddhacittā ahesuṁ. Supaṇṇarājā",
  "atk-s0513a31:303_7": "attano ānubhāvena nagare vātaṁ samuṭṭhāpesi, gehapatanabhayena rājanivesanā manussā",
  "atk-s0513a31:303_8": "nikkhamiṁsu. So attano ānubhāvena andhakāraṁ katvā deviṁ gahetvā ākāsena āgantvā",
  "atk-s0513a31:303_9": "nāgadīpe attano bhavanaṁ pāvisi suyonandiyā gataṭṭhānaṁ jānantā nāma nāhesuṁ. So",
  "atk-s0513a31:303_10": "tāya saddhiṁ abhiramamāno gantvā raññā saddhiṁ jūtaṁ kīḷati.",
  "atk-s0513a31:304_0": "Rañño pana saggo nāma gandhabbo atthi, so deviyā gataṭṭhānaṁ ajānanto taṁ gandhabbaṁ",
  "atk-s0513a31:304_1": "āmantetvā ‘‘gaccha, tāta, gandhabba sabbaṁ thalajalapathaṁ anuvicaritvā deviyā gataṭṭhānaṁ",
  "atk-s0513a31:304_2": "passā’’ti uyyojesi. So paribbayaṁ gahetvā dvāragāmato paṭṭhāya vicinanto kurukacchaṁ",
  "atk-s0513a31:304_3": "pāpuṇi. Tadā kurukacchavāṇijā nāvāya suvaṇṇabhūmiṁ gacchanti. So te upasaṅkamitvā",
  "atk-s0513a31:304_4": "‘‘ahaṁ gandhabbo nāvāya vetanaṁ khaṇḍetvā tumhākaṁ gandhabbaṁ karissāmi, mampi nethā’’ti",
  "atk-s0513a31:304_5": "āha. Te ‘‘sādhū’’ti tampi āropetvā nāvaṁ vissajjesuṁ. Te sukhapayātāya nāvāya taṁ",
  "atk-s0513a31:304_6": "pakkositvā ‘‘gandhabbaṁ no karohī’’ti āhaṁsu. ‘‘Ahaṁ ce gandhabbaṁ kareyyaṁ, mayi",
  "atk-s0513a31:304_7": "pana gandhabbaṁ karonte macchā calissanti, atha vo nāvo bhijjissatī’’ti. ‘‘Manussamatte",
  "atk-s0513a31:304_8": "gandhabbaṁ karonte macchānaṁ calanaṁ nāma natthi, karohī’’ti. ‘‘Tena hi mā mayhaṁ",
  "atk-s0513a31:304_9": "kujjhitthā’’ti vīṇaṁ mucchitvā tantissarena gītassaraṁ, gītassarena tantissaraṁ anatikkamitvā",
  "atk-s0513a31:304_10": "gandhabbaṁ akāsi. Tena saddena sammattā hutvā macchā caliṁsu.",
  "atk-s0513a31:305_0": "Atheko makaro uppatitvā nāvāya patanto nāvaṁ bhindi. Saggo phalake nipajjitvā yathāvātaṁ",
  "atk-s0513a31:305_1": "gacchanto nāgadīpe supaṇṇabhavanassa nigrodharukkhassa santikaṁ pāpuṇi. Suyonandīpi",
  "atk-s0513a31:305_2": "devī supaṇṇarājassa jūtaṁ kīḷituṁ gatakāle vimānā otaritvā velante vicarantī saggaṁ",
  "atk-s0513a31:305_3": "gandhabbaṁ disvā sañjānitvā ‘‘kathaṁ āgatosī’’ti pucchi. So sabbaṁ kathesi. ‘‘Tena",
  "atk-s0513a31:305_4": "hi mā bhāyī’’ti taṁ assāsetvā bāhāhi pariggahetvā vimānaṁ āropetvā sayanapiṭṭhe nipajjāpetvā",
  "atk-s0513a31:305_5": "samassatthakāle dibbabhojanaṁ datvā dibbagandhodakena nhāpetvā dibbavatthehi acchādetvā",
  "atk-s0513a31:305_6": "dibbagandhapupphehi alaṅkaritvā puna dibbasayane nipajjāpesi. Evaṁ divasaṁ pariggahamānā",
  "atk-s0513a31:305_7": "supaṇṇarañño āgamanavelāya paṭicchādetvā gatakāle tena saddhiṁ kilesavasena abhirami.",
  "atk-s0513a31:305_8": "Tato māsaddhamāsaccayena bārāṇasivāsino vāṇijā dārudakagahaṇatthāya tasmiṁ dīpe nigrodharukkhamūlaṁ",
  "atk-s0513a31:305_9": "sampattā. So tehi saddhiṁ nāvaṁ abhiruyha bārāṇasiṁ gantvā rājānaṁ disvāva tassa",
  "atk-s0513a31:305_10": "jūtakīḷanavelāya vīṇaṁ gahetvā rañño gandhabbaṁ karonto paṭhamaṁ gāthamāha –",
  "atk-s0513a31:306": "55.",
  "atk-s0513a31:307": " ‘‘Vāti gandho timirānaṁ, kusamuddo ca ghosavā;",
  "atk-s0513a31:308": "Dūre ito suyonandī, tamba kāmā tudanti ma’’nti.",
  "atk-s0513a31:309_0": "Tattha timirānanti timirarukkhapupphānaṁ. Taṁ kira nigrodhaṁ parivāretvā timirarukkhā",
  "atk-s0513a31:309_1": "atthi, te sandhāyevaṁ vadati. Kusamuddoti khuddakasamuddo. Ghosavāti mahāravo. Tasseva",
  "atk-s0513a31:309_2": "nigrodhassa santike samuddaṁ sandhāyevamāha. Itoti imamhā nagarā. Tambāti rājānaṁ",
  "atk-s0513a31:309_3": "ālapati. Atha vā tambakāmāti tambena kāmitakāmā tambakāmā nāma. Te maṁ hadaye vijjhantīti dīpeti.",
  "atk-s0513a31:310": "Taṁ sutvā supaṇṇo dutiyaṁ gāthamāha –",
  "atk-s0513a31:311": "56.",
  "atk-s0513a31:312": " ‘‘Kathaṁ samuddamatari, kathaṁ addakkhi sedumaṁ;",
  "atk-s0513a31:313": "Kathaṁ tassā ca tuyhañca, ahu sagga samāgamo’’ti.",
  "atk-s0513a31:314": "Tattha sedumanti sedumadīpaṁ.",
  "atk-s0513a31:315": "Tato saggo tisso gāthā abhāsi –",
  "atk-s0513a31:316": "57.",
  "atk-s0513a31:317": " ‘‘Kurukacchā payātānaṁ, vāṇijānaṁ dhanesinaṁ;",
  "atk-s0513a31:318": "Makarehi abhidā nāvā, phalakenāhamaplaviṁ.",
  "atk-s0513a31:319": "58.",
  "atk-s0513a31:320": " ‘‘Sā maṁ saṇhena mudunā, niccaṁ candanagandhinī;",
  "atk-s0513a31:321": "Aṅgena uddharī bhaddā, mātā puttaṁva orasaṁ.",
  "atk-s0513a31:322": "59.",
  "atk-s0513a31:323": " ‘‘Sā maṁ annena pānena, vatthena sayanena ca;",
  "atk-s0513a31:324": "Attanāpi ca mandakkhī, evaṁ tamba vijānahī’’ti.",
  "atk-s0513a31:325_0": "Tattha sā maṁ saṇhena mudunāti evaṁ phalakena tīraṁ uttiṇṇaṁ maṁ samuddatīre vicarantī",
  "atk-s0513a31:325_1": "sā disvā ‘‘mā bhāyī’’ti saṇhena mudunā vacanena samassāsetvāti attho. Aṅgenāti bāhuyugaḷaṁ",
  "atk-s0513a31:325_2": "idha ‘‘aṅgenā’’ti vuttaṁ. Bhaddāti dassanīyā pāsādikā. Sā maṁ annenāti sā maṁ etena",
  "atk-s0513a31:325_3": "annādinā santappesīti attho. Attanāpi cāti na kevalaṁ annādīheva, attanāpi maṁ abhiramentī",
  "atk-s0513a31:325_4": "santappesīti dīpeti. Mandakkhīti mandadassanī, mudunā ākārena olokanasīlāti vuttaṁ",
  "atk-s0513a31:325_5": "hoti. ‘‘Mattakkhī’’tipi pāṭho, madamattehi viya akkhīhi samannāgatāti attho. Evaṁ",
  "atk-s0513a31:325_6": "tambāti evaṁ tambarāja jānāhīti.",
  "atk-s0513a31:326_0": "Supaṇṇo gandhabbassa kathentasseva vippaṭisārī hutvā ‘‘ahaṁ supaṇṇabhavane vasantopi",
  "atk-s0513a31:326_1": "rakkhituṁ nāsakkhiṁ, kiṁ me tāya dussīlāyā’’ti taṁ ānetvā rañño paṭidatvā pakkāmi,",
  "atk-s0513a31:326_2": "tato paṭṭhāya puna nāgacchīti.",
  "atk-s0513a31:327_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a31:327_1": "ukkaṇṭhitabhikkhu sotāpattiphale patiṭṭhahi. Tadā rājā ānando ahosi, supaṇṇarājā",
  "atk-s0513a31:327_2": "pana ahameva ahosinti.",
  "atk-s0513a31:328": "Suyonandījātakavaṇṇanā dasamā.",
  "atk-s0513a31:329": "Maṇikuṇḍalavaggo paṭhamo.",
  "atk-s0513a31:330": "2. Vaṇṇārohavaggo",
  "atk-s0513a31:332": " [361] 1. Vaṇṇārohajātakavaṇṇanā",
  "atk-s0513a31:333_0": "Vaṇṇārohenāti idaṁ satthā jetavane viharanto dve aggasāvake ārabbha kathesi. Ekasmiñhi",
  "atk-s0513a31:333_1": "samaye ubhopi mahātherā ‘‘imaṁ antovassaṁ suññāgāraṁ anubrūhessāmā’’ti satthāraṁ",
  "atk-s0513a31:333_2": "āpucchitvā gaṇaṁ pahāya sayameva pattacīvaraṁ ādāya jetavanā nikkhamitvā ekaṁ paccantagāmaṁ",
  "atk-s0513a31:333_3": "nissāya araññe vihariṁsu. Aññataropi vighāsādapuriso therānaṁ upaṭṭhānaṁ karonto",
  "atk-s0513a31:333_4": "tattheva ekamante vasi. So therānaṁ samaggavāsaṁ disvā ‘‘ime ativiya samaggā vasanti,",
  "atk-s0513a31:333_5": "sakkā nu kho ete aññamaññaṁ bhinditu’’nti cintetvā sāriputtattheraṁ upasaṅkamitvā",
  "atk-s0513a31:333_6": "‘‘kiṁ nu kho, bhante, ayyena mahāmoggallānattherena saddhiṁ tumhākaṁ kiñci veraṁ",
  "atk-s0513a31:333_7": "atthī’’ti pucchi. ‘‘Kiṁ panāvuso’’ti. Esa, bhante, mama āgatakāle ‘‘sāriputto nāma",
  "atk-s0513a31:333_8": "jātigottakulapadesehi vā sutaganthapaṭivedhaiddhīhi vā mayā saddhiṁ kiṁ pahotī’’ti",
  "atk-s0513a31:333_9": "tumhākaṁ aguṇameva kathesīti. Thero sitaṁ katvā ‘‘gaccha tvaṁ āvuso’’ti āha.",
  "atk-s0513a31:334_0": "So aparasmimpi divase mahāmoggallānattherampi upasaṅkamitvā tatheva kathesi. Sopi",
  "atk-s0513a31:334_1": "naṁ sitaṁ katvā ‘‘gaccha, tvaṁ, āvuso’’ti vatvā sāriputtattheraṁ upasaṅkamitvā ‘‘āvuso,",
  "atk-s0513a31:334_2": "eso vighāsādo tumhākaṁ santike kiñci kathesī’’ti pucchi. ‘‘Āmāvuso, mayhampi santike",
  "atk-s0513a31:334_3": "kathesi, imaṁ nīharituṁ vaṭṭatī’’ti. ‘‘Sādhu, āvuso, nīharā’’ti vutte thero ‘‘mā",
  "atk-s0513a31:334_4": "idha vasī’’ti accharaṁ paharitvā taṁ nīhari. Te ubhopi samaggavāsaṁ vasitvā satthu",
  "atk-s0513a31:334_5": "santikaṁ gantvā vanditvā nisīdiṁsu. Satthā paṭisanthāraṁ katvā ‘‘sukhena vassaṁ vasitthā’’ti",
  "atk-s0513a31:334_6": "pucchitvā ‘‘bhante, eko vighāsādo amhe bhinditukāmo hutvā bhindituṁ asakkonto palāyī’’ti",
  "atk-s0513a31:334_7": "vutte ‘‘na kho so, sāriputta, idāneva, pubbepesa tumhe ‘bhindissāmī’ti bhindituṁ",
  "atk-s0513a31:334_8": "asakkonto palāyī’’ti vatvā tehi yācito atītaṁ āhari.",
  "atk-s0513a31:335_0": "Atīte bārāṇasiyaṁ brahmadatte rajjaṁ kārente bodhisatto araññe rukkhadevatā ahosi.",
  "atk-s0513a31:335_1": "Tadā sīho ca byaggho ca araññe pabbataguhāyaṁ vasanti. Eko siṅgālo te upaṭṭhahanto",
  "atk-s0513a31:335_2": "tesaṁ vighāsaṁ khāditvā mahākāyo hutvā ekadivasaṁ cintesi ‘‘mayā sīhabyagghānaṁ maṁsaṁ",
  "atk-s0513a31:335_3": "na khāditapubbaṁ, mayā ime dve jane bhindituṁ vaṭṭati, tato nesaṁ kalahaṁ katvā matānaṁ",
  "atk-s0513a31:335_4": "maṁsaṁ khādissāmī’’ti. So sīhaṁ upasaṅkamitvā ‘‘kiṁ, sāmi, tumhākaṁ byagghena saddhiṁ",
  "atk-s0513a31:335_5": "kiñci veraṁ atthī’’ti pucchi. ‘‘Kiṁ pana, sammā’’ti? Esa, bhante, mamāgatakāle ‘‘sīho",
  "atk-s0513a31:335_6": "nāma sarīravaṇṇena vā ārohapariṇāhena vā jātibalavīriyehi vā mama kalabhāgampi na",
  "atk-s0513a31:335_7": "pāpuṇātī’’ti tumhākaṁ aguṇameva kathesīti. Atha naṁ sīho ‘‘gaccha tvaṁ, na so evaṁ",
  "atk-s0513a31:335_8": "kathessatī’’ti āha. Byagghampi upasaṅkamitvā eteneva upāyena kathesi. Taṁ sutvā byagghopi",
  "atk-s0513a31:335_9": "sīhaṁ upasaṅkamitvā ‘‘samma, tvaṁ kira idañcidañca vadesī’’ti pucchanto paṭhamaṁ gāthamāha –",
  "atk-s0513a31:336": "60.",
  "atk-s0513a31:337": " ‘‘Vaṇṇārohena jātiyā, balanikkamanena ca;",
  "atk-s0513a31:338": "Subāhu na mayā seyyo, sudāṭha iti bhāsasī’’ti.",
  "atk-s0513a31:339_0": "Tattha balanikkamanena cāti kāyabalena ceva vīriyabalena ca. Subāhu na mayā seyyoti",
  "atk-s0513a31:339_1": "ayaṁ subāhu nāma byaggho etehi kāraṇehi mayā neva sadiso na uttaritaroti saccaṁ kira",
  "atk-s0513a31:339_2": "tvaṁ sobhanāhi dāṭhāhi samannāgata sudāṭha migarāja, evaṁ vadesīti.",
  "atk-s0513a31:340": "Taṁ sutvā sudāṭho sesā catasso gāthā abhāsi –",
  "atk-s0513a31:341": "61.",
  "atk-s0513a31:342": " ‘‘Vaṇṇārohena jātiyā, balanikkamanena ca;",
  "atk-s0513a31:343": "Sudāṭho na mayā seyyo, subāhu iti bhāsasi.",
  "atk-s0513a31:344": "62.",
  "atk-s0513a31:345": " ‘‘Evaṁ ce maṁ viharantaṁ, subāhu samma dubbhasi;",
  "atk-s0513a31:346": "Na dānāhaṁ tayā saddhiṁ, saṁvāsamabhirocaye.",
  "atk-s0513a31:347": "63.",
  "atk-s0513a31:348": " ‘‘Yo paresaṁ vacanāni, saddaheyya yathātathaṁ;",
  "atk-s0513a31:349": "Khippaṁ bhijjetha mittasmiṁ, verañca pasave bahuṁ.",
  "atk-s0513a31:350": "64.",
  "atk-s0513a31:351": " ‘‘Na so mitto yo sadā appamatto, bhedāsaṅkī randhamevānupassī;",
  "atk-s0513a31:352": "Yasmiñca setī urasīva putto, sa ve mitto yo abhejjo parehī’’ti.",
  "atk-s0513a31:353_0": "Tattha sammāti vayassa. Dubbhasīti yadi evaṁ tayā saddhiṁ samaggavāsaṁ vasantaṁ maṁ",
  "atk-s0513a31:353_1": "siṅgālassa kathaṁ gahetvā tvaṁ dubbhasi hanituṁ icchasi, ito dāni paṭṭhāya ahaṁ tayā",
  "atk-s0513a31:353_2": "saddhiṁ saṁvāsaṁ na abhirocaye. Yathātathanti tathato yathātathaṁ yathātacchaṁ avisaṁvādakena",
  "atk-s0513a31:353_3": "ariyena vuttavacanaṁ saddhātabbaṁ. Evaṁ yo yesaṁ kesañci paresaṁ vacanāni saddahethāti",
  "atk-s0513a31:353_4": "attho. Yo sadā appamattoti yo niccaṁ appamatto hutvā mittassa vissāsaṁ na deti, so",
  "atk-s0513a31:353_5": "mitto nāma na hotīti attho. Bhedāsaṅkīti ‘‘ajja bhijjissati, sve bhijjissatī’’ti",
  "atk-s0513a31:353_6": "evaṁ mittassa bhedameva āsaṅkati. Randhamevānupassīti chiddaṁ vivarameva passanto.",
  "atk-s0513a31:353_7": "Urasīva puttoti yasmiṁ mitte mātu hadaye putto viya nirāsaṅko nibbhayo seti.",
  "atk-s0513a31:354": "Iti imāhi catūhi gāthāhi sīhena mittaguṇe kathite byaggho ‘‘mayhaṁ doso’’ti sīhaṁ khamāpesi. Te tattheva samaggavāsaṁ vasiṁsu. Siṅgālo pana palāyitvā aññattha gato.",
  "atk-s0513a31:355_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā siṅgālo vighāsādo",
  "atk-s0513a31:355_1": "ahosi, sīho sāriputto, byaggho moggallāno, taṁ kāraṇaṁ paccakkhato diṭṭhā tasmiṁ",
  "atk-s0513a31:355_2": "vane nivuttharukkhadevatā pana ahameva ahosi’’nti.",
  "atk-s0513a31:356": "Vaṇṇārohajātakavaṇṇanā paṭhamā.",
  "atk-s0513a31:358": " [362] 2. Sīlavīmaṁsajātakavaṇṇanā",
  "atk-s0513a31:359_0": "Sīlaṁ seyyoti idaṁ satthā jetavane viharanto ekaṁ sīlavīmaṁsakabrāhmaṇaṁ ārabbha",
  "atk-s0513a31:359_1": "kathesi. Taṁ kira rājā ‘‘esa sīlasampanno’’ti aññehi brāhmaṇehi atirekaṁ katvā passati.",
  "atk-s0513a31:359_2": "So cintesi ‘‘kiṁ nu kho maṁ rājā ‘sīlasampanno’ti aññehi atirekaṁ katvā passati,",
  "atk-s0513a31:359_3": "udāhu ‘sutadharayutto’ti, vīmaṁsissāmi tāva sīlassa vā sutassa vā mahantabhāva’’nti.",
  "atk-s0513a31:359_4": "So ekadivasaṁ heraññikaphalakato kahāpaṇaṁ gaṇhi. Heraññiko garubhāvena na kiñci",
  "atk-s0513a31:359_5": "āha, dutiyavārepi na kiñci āha. Tatiyavāre pana taṁ ‘‘vilopakhādako’’ti gāhāpetvā",
  "atk-s0513a31:359_6": "rañño dassetvā ‘‘kiṁ iminā kata’’nti vutte ‘‘kuṭumbaṁ vilumpatī’’ti āha. ‘‘Saccaṁ",
  "atk-s0513a31:359_7": "kira , brāhmaṇā’’ti? ‘‘Na, mahārāja, kuṭumbaṁ vilumpāmi, mayhaṁ pana ‘sīlaṁ nu kho",
  "atk-s0513a31:359_8": "mahantaṁ, sutaṁ nu kho’ti kukkuccaṁ ahosi, svāhaṁ ‘etesu kataraṁ nu kho mahanta’nti",
  "atk-s0513a31:359_9": "vīmaṁsanto tayo vāre kahāpaṇaṁ gaṇhiṁ, taṁ maṁ esa bandhāpetvā tumhākaṁ dasseti.",
  "atk-s0513a31:359_10": "Idāni me sutato sīlassa mahantabhāvo ñāto, na me gharāvāsenattho, pabbajissāmaha’’nti",
  "atk-s0513a31:359_11": "pabbajjaṁ anujānāpetvā gharadvāraṁ anoloketvāva jetavanaṁ gantvā satthāraṁ pabbajjaṁ",
  "atk-s0513a31:359_12": "yāci. Tassa satthā pabbajjañca upasampadañca dāpesi. So acirūpasampanno vipassanaṁ",
  "atk-s0513a31:359_13": "vipassitvā aggaphale patiṭṭhahi. Bhikkhū dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0513a31:359_14": "asukabrāhmaṇo attano sīlaṁ vīmaṁsitvā pabbajito vipassitvā arahattaṁ patto’’ti. Satthā",
  "atk-s0513a31:359_15": "āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya",
  "atk-s0513a31:359_16": "nāmā’’ti vutte ‘‘na, bhikkhave, idāni ayameva, pubbe paṇḍitāpi sīlaṁ vīmaṁsitvā pabbajitvā",
  "atk-s0513a31:359_17": "attano patiṭṭhaṁ kariṁsuyevā’’ti vatvā atītaṁ āhari.",
  "atk-s0513a31:360_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a31:360_1": "vayappatto takkasilāyaṁ sabbasippāni uggaṇhitvā bārāṇasiṁ āgantvā rājānaṁ passi.",
  "atk-s0513a31:360_2": "Rājā tassa purohitaṭṭhānaṁ adāsi. So pañca sīlāni rakkhati. Rājāpi naṁ ‘‘sīlavā’’ti",
  "atk-s0513a31:360_3": "garuṁ katvā passi. So cintesi ‘‘kiṁ nu kho rājā ‘sīlavā’ti maṁ garuṁ katvā passati,",
  "atk-s0513a31:360_4": "udāhu ‘sutadharayutto’’’ti. Sabbaṁ paccuppannavatthusadisameva. Idha pana so brāhmaṇo",
  "atk-s0513a31:360_5": "‘‘idāni me sutato sīlassa mahantabhāvo ñāto’’ti vatvā imā pañca gāthā abhāsi –",
  "atk-s0513a31:361": "65.",
  "atk-s0513a31:362": " ‘‘Sīlaṁ seyyo sutaṁ seyyo, iti me saṁsayo ahu;",
  "atk-s0513a31:363": "Sīlameva sutā seyyo, iti me natthi saṁsayo.",
  "atk-s0513a31:364": "66.",
  "atk-s0513a31:365": " ‘‘Moghā jāti ca vaṇṇo ca, sīlameva kiruttamaṁ;",
  "atk-s0513a31:366": "Sīlena anupetassa, sutenattho na vijjati.",
  "atk-s0513a31:367": "67.",
  "atk-s0513a31:368": " ‘‘Khattiyo ca adhammaṭṭho, vesso cādhammanissito;",
  "atk-s0513a31:369": "Te pariccajjubho loke, upapajjanti duggatiṁ.",
  "atk-s0513a31:370": "68.",
  "atk-s0513a31:371": " ‘‘Khattiyā brāhmaṇā vessā, suddā caṇḍālapukkusā;",
  "atk-s0513a31:372": "Idha dhammaṁ caritvāna, bhavanti tidive samā.",
  "atk-s0513a31:373": "69.",
  "atk-s0513a31:374": " ‘‘Na vedā samparāyāya, na jāti nāpi bandhavā;",
  "atk-s0513a31:375": "Sakañca sīlaṁ saṁsuddhaṁ, samparāyāya sukhāya cā’’ti.",
  "atk-s0513a31:376_0": "Tattha sīlameva sutā seyyoti sutapariyattito sataguṇena sahassaguṇena sīlameva uttaritaranti.",
  "atk-s0513a31:376_1": "Evañca pana vatvā sīlaṁ nāmetaṁ ekavidhaṁ saṁvaravasena, duvidhaṁ cārittavārittavasena,",
  "atk-s0513a31:376_2": "tividhaṁ kāyikavācasikamānasikavasena, catubbidhaṁ pātimokkhasaṁvaraindriyasaṁvaraājīvapārisuddhipaccayasannissitavasenāti",
  "atk-s0513a31:376_3": "mātikaṁ ṭhapetvā vitthārento sīlassa vaṇṇaṁ abhāsi.",
  "atk-s0513a31:377_0": "Moghāti aphalā tucchā. Jātīti khattiyakulādīsu nibbatti. Vaṇṇoti sarīravaṇṇo abhirūpabhāvo.",
  "atk-s0513a31:377_1": "Yā hi yasmā sīlarahitassa jātisampadā vā vaṇṇasampadā vā saggasukhaṁ dātuṁ na sakkoti,",
  "atk-s0513a31:377_2": "tasmā ubhayampi taṁ ‘‘mogha’’nti āha. Sīlameva kirāti anussavavasena vadati, na pana",
  "atk-s0513a31:377_3": "sayaṁ jānāti. Anupetassāti anupagatassa. Sutenattho na vijjatīti sīlarahitassa sutapariyattimattena",
  "atk-s0513a31:377_4": "idhaloke vā paraloke vā kāci vaḍḍhi nāma natthi.",
  "atk-s0513a31:378_0": "Tato parā dve gāthā jātiyā moghabhāvadassanatthaṁ vuttā. Tattha te pariccajjubho",
  "atk-s0513a31:378_1": "loketi te dussīlā devalokañca manussalokañcāti ubhopi loke pariccajitvā duggatiṁ",
  "atk-s0513a31:378_2": "upapajjanti. Caṇḍālapukkusāti chavachaḍḍakacaṇḍālā ca pupphachaḍḍakapukkusā ca. Bhavanti",
  "atk-s0513a31:378_3": "tidive samāti ete sabbepi sīlānubhāvena devaloke nibbattā samā honti nibbisesā, devātveva saṅkhyaṁ gacchanti.",
  "atk-s0513a31:379_0": "Pañcamagāthā sabbesampi sutādīnaṁ moghabhāvadassanatthaṁ vuttā. Tassattho – mahārāja,",
  "atk-s0513a31:379_1": "ete vedādayo ṭhapetvā idhaloke yasamattadānaṁ samparāye dutiye vā tatiye vā bhave",
  "atk-s0513a31:379_2": "yasaṁ vā sukhaṁ vā dātuṁ nāma na sakkonti, parisuddhaṁ pana attano sīlameva taṁ dātuṁ sakkotīti.",
  "atk-s0513a31:380_0": "Evaṁ mahāsatto sīlaguṇe thometvā rājānaṁ pabbajjaṁ anujānāpetvā taṁ divasameva himavantaṁ",
  "atk-s0513a31:380_1": "pavisitvā isipabbajjaṁ pabbajitvā abhiññā ca samāpattiyo ca nibbattetvā aparihīnajjhāno",
  "atk-s0513a31:380_2": "brahmalokaparāyaṇo ahosi.",
  "atk-s0513a31:381": "Satthā imaṁ dhammadesanaṁ āharitvā jātakaṁ samodhānesi – ‘‘tadā sīlaṁ vīmaṁsitvā isipabbajjaṁ pabbajito ahameva ahosi’’nti.",
  "atk-s0513a31:382": "Sīlavīmaṁsajātakavaṇṇanā dutiyā.",
  "atk-s0513a31:384": " [363] 3. Hirijātakavaṇṇanā",
  "atk-s0513a31:385_0": "Hiriṁtarantanti idaṁ satthā jetavane viharanto anāthapiṇḍikassa sahāyaṁ paccantavāsiseṭṭhiṁ",
  "atk-s0513a31:385_1": "ārabbha kathesi. Dvepi vatthūni ekakanipāte navamavaggassa pariyosānajātake vitthāritāneva.",
  "atk-s0513a31:385_2": "Idha pana ‘‘paccantavāsiseṭṭhino manussā acchinnasabbasāpateyyā attano santakassa",
  "atk-s0513a31:385_3": "assāmino hutvā palātā’’ti bārāṇasiseṭṭhissa ārocite bārāṇasiseṭṭhi ‘‘attano santikaṁ",
  "atk-s0513a31:385_4": "āgatānaṁ kattabbaṁ akarontā nāma paṭikārake na labhantiyevā’’ti vatvā imā gāthā abhāsi –",
  "atk-s0513a31:386": "70.",
  "atk-s0513a31:387": " ‘‘Hiriṁ tarantaṁ vijigucchamānaṁ, tavāhamasmī iti bhāsamānaṁ;",
  "atk-s0513a31:388": "Seyyāni kammāni anādiyantaṁ, neso mamanti iti naṁ vijaññā.",
  "atk-s0513a31:389": "71.",
  "atk-s0513a31:390": " ‘‘Yañhi kayirā tañhi vade, yaṁ na kayirā na taṁ vade;",
  "atk-s0513a31:391": "Akarontaṁ bhāsamānaṁ, parijānanti paṇḍitā.",
  "atk-s0513a31:392": "72.",
  "atk-s0513a31:393": " ‘‘Na so mitto yo sadā appamatto, bhedāsaṅkī randhamevānupassī;",
  "atk-s0513a31:394": "Yasmiñca setī urasīva putto, sa ve mitto yo abhejjo parehi.",
  "atk-s0513a31:395": "73.",
  "atk-s0513a31:396": " ‘‘Pāmojjakaraṇaṁ ṭhānaṁ, pasaṁsāvahanaṁ sukhaṁ;",
  "atk-s0513a31:397": "Phalānisaṁso bhāveti, vahanto porisaṁ dhuraṁ.",
  "atk-s0513a31:398": "74.",
  "atk-s0513a31:399": " ‘‘Pavivekarasaṁ pitvā, rasaṁ upasamassa ca;",
  "atk-s0513a31:400": "Niddaro hoti nippāpo, dhammappītirasaṁ piva’’nti.",
  "atk-s0513a31:401_0": "Tattha hiriṁ tarantanti lajjaṁ atikkantaṁ. Vijigucchamānanti mittabhāvena jigucchayamānaṁ.",
  "atk-s0513a31:401_1": "Tavāhamasmīti ‘‘tava ahaṁ mitto’’ti kevalaṁ vacanamatteneva bhāsamānaṁ. Seyyāni kammāniti",
  "atk-s0513a31:401_2": "‘‘dassāmi karissāmī’’ti vacanassa anurūpāni uttamakammāni. Anādiyantanti akarontaṁ.",
  "atk-s0513a31:401_3": "Neso mamanti evarūpaṁ puggalaṁ ‘‘na eso mama mitto’’ti vijaññā.",
  "atk-s0513a31:402_0": "Pāmojjakaraṇaṁṭhānanti dānampi sīlampi bhāvanāpi paṇḍitehi kalyāṇamittehi saddhiṁ",
  "atk-s0513a31:402_1": "mittabhāvopi. Idha pana vuttappakāraṁ mittabhāvameva sandhāyevamāha. Paṇḍitena hi",
  "atk-s0513a31:402_2": "kalyāṇamittena saddhiṁ mittabhāvo pāmojjampi karoti, pasaṁsampi vahati. Idhalokaparalokesu",
  "atk-s0513a31:402_3": "kāyikacetasikasukhahetuto ‘‘sukha’’ntipi vuccati, tasmā etaṁ phalañca ānisaṁsañca",
  "atk-s0513a31:402_4": "sampassamāno phalānisaṁso kulaputto purisehi vahitabbaṁ dānasīlabhāvanāmittabhāvasaṅkhātaṁ",
  "atk-s0513a31:402_5": "catubbidhampi porisaṁ dhuraṁ vahanto etaṁ mittabhāvasaṅkhātaṁ pāmojjakaraṇaṁ ṭhānaṁ",
  "atk-s0513a31:402_6": "pasaṁsāvahanaṁ sukhaṁ bhāveti vaḍḍheti, na paṇḍitehi mittabhāvaṁ bhindatīti dīpeti.",
  "atk-s0513a31:403_0": "Pavivekarasanti kāyacittaupadhivivekānaṁ rasaṁ te viveke nissāya uppannaṁ somanassarasaṁ.",
  "atk-s0513a31:403_1": "Upasamassa cāti kilesūpasamena laddhasomanassassa. Niddaro hoti nippāpoti sabbakilesadarathābhāvena",
  "atk-s0513a31:403_2": "niddaro, kilesābhāvena nippāpo hoti. Dhammappītirasanti dhammapītisaṅkhātaṁ rasaṁ,",
  "atk-s0513a31:403_3": "vimuttipītiṁ pivantoti attho.",
  "atk-s0513a31:404": "Iti mahāsatto pāpamittasaṁsaggato ubbiggo pavivekarasena amatamahānibbānaṁ pāpetvā desanāya kūṭaṁ gaṇhi.",
  "atk-s0513a31:405": "Satthā imaṁ dhammadesanaṁ āharitvā jātakaṁ samodhānesi – ‘‘tadā paccantavāsī idāni paccantavāsīyeva, tadā bārāṇasiseṭṭhi ahameva ahosi’’nti.",
  "atk-s0513a31:406": "Hirijātakavaṇṇanā tatiyā.",
  "atk-s0513a31:408": " [364] 4. Khajjopanakajātakavaṇṇanā",
  "atk-s0513a31:409": "75-79.",
  "atk-s0513a31:410": " Ko nu santamhi pajjoteti ayaṁ khajjopanakapañho mahāumaṅge vitthārato āvi bhavissati.",
  "atk-s0513a31:411": "Khajjopanakajātakavaṇṇanā catutthā.",
  "atk-s0513a31:413": " [365] 5. Ahituṇḍikajātakavaṇṇanā",
  "atk-s0513a31:414_0": "Dhuttomhīti idaṁ satthā jetavane viharanto ekaṁ mahallakabhikkhuṁ ārabbha kathesi.",
  "atk-s0513a31:414_1": "Vatthu heṭṭhā sālūkajātake (jā. 1.3.106 ādayo) vitthāritaṁ. Idhāpi so mahallako ekaṁ",
  "atk-s0513a31:414_2": "gāmadārakaṁ pabbājetvā akkosati paharati. Dārako palāyitvā vibbhami. Dutiyampi naṁ",
  "atk-s0513a31:414_3": "pabbājetvā tathevākāsi. Dutiyampi vibbhamitvā puna yāciyamāno oloketumpi na icchi.",
  "atk-s0513a31:414_4": "Bhikkhū dhammasabhāyaṁ kathaṁ samuṭṭhāpesuṁ ‘‘āvuso, asuko nāma mahallako attano",
  "atk-s0513a31:414_5": "sāmaṇerena sahāpi vināpi vattituṁ na sakkoti, itaro tassa dosaṁ disvā puna oloketumpi",
  "atk-s0513a31:414_6": "na icchi, suhadayo kumārako’’ti. Satthā āgantvā ‘‘kāya nuttha, bhikkhave, etarahi",
  "atk-s0513a31:414_7": "kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva,",
  "atk-s0513a31:414_8": "pubbepesa sāmaṇero suhadayova, sakiṁ dosaṁ disvā puna oloketumpi na icchī’’ti vatvā atītaṁ āhari.",
  "atk-s0513a31:415_0": "Atīte bārāṇasiyaṁ brahmadatte rajjaṁ kārente bodhisatto dhaññavāṇijakule nibbattitvā",
  "atk-s0513a31:415_1": "vayappatto dhaññavikkayena jīvikaṁ kappesi. Atheko ahituṇḍiko makkaṭaṁ gahetvā sikkhāpetvā",
  "atk-s0513a31:415_2": "ahiṁ kīḷāpento bārāṇasiyaṁ ussave ghuṭṭhe taṁ makkaṭaṁ dhaññavāṇijakassa santike",
  "atk-s0513a31:415_3": "ṭhapetvā ahiṁ kīḷāpento satta divasāni vicari. Sopi vāṇijo makkaṭassa khādanīyaṁ",
  "atk-s0513a31:415_4": "bhojanīyaṁ adāsi. Ahituṇḍiko sattame divase ussavakīḷanato āgantvā taṁ makkaṭaṁ veḷupesikāya",
  "atk-s0513a31:415_5": "tikkhattuṁ paharitvā taṁ ādāya uyyānaṁ gantvā bandhitvā niddaṁ okkami. Makkaṭo bandhanaṁ",
  "atk-s0513a31:415_6": "mocetvā ambarukkhaṁ āruyha ambāni khādanto nisīdi. So pabuddho rukkhe makkaṭaṁ disvā",
  "atk-s0513a31:415_7": "‘‘etaṁ mayā upalāpetvā gahetuṁ vaṭṭatī’’ti tena saddhiṁ sallapanto paṭhamaṁ gāthamāha –",
  "atk-s0513a31:416": "80.",
  "atk-s0513a31:417": " ‘‘Dhuttomhi samma sumukha, jūte akkhaparājito;",
  "atk-s0513a31:418": "Harehi ambapakkāni, vīriyaṁ te bhakkhayāmase’’ti.",
  "atk-s0513a31:419": "Tattha akkhaparājitoti akkhehi parājito. Harehīti pātehi. Ayameva vā pāṭho.",
  "atk-s0513a31:420": "Taṁ sutvā makkaṭo sesagāthā abhāsi –",
  "atk-s0513a31:421": "81.",
  "atk-s0513a31:422": " ‘‘Alikaṁ vata maṁ samma, abhūtena pasaṁsasi;",
  "atk-s0513a31:423": "Ko te suto vā diṭṭho vā, sumukho nāma makkaṭo.",
  "atk-s0513a31:424": "82.",
  "atk-s0513a31:425": " ‘‘Ajjāpi me taṁ manasi, yaṁ maṁ tvaṁ ahituṇḍika;",
  "atk-s0513a31:426": "Dhaññāpaṇaṁ pavisitvā, matto chātaṁ hanāsi maṁ.",
  "atk-s0513a31:427": "83.",
  "atk-s0513a31:428": " ‘‘Tāhaṁ saraṁ dukkhaseyyaṁ, api rajjampi kāraye;",
  "atk-s0513a31:429": "Nevāhaṁ yācito dajjaṁ, tathā hi bhayatajjito.",
  "atk-s0513a31:430": "84.",
  "atk-s0513a31:431": " ‘‘Yañca jaññā kule jātaṁ, gabbhe tittaṁ amacchariṁ;",
  "atk-s0513a31:432": "Tena sakhiñca mittañca, dhīro sandhātumarahatī’’ti.",
  "atk-s0513a31:433_0": "Tattha alikaṁ vatāti musā vata. Abhūtenāti avijjamānena. Ko teti kva tayā. Sumukhoti",
  "atk-s0513a31:433_1": "sundaramukho. Ahituṇḍikāti taṁ ālapati. ‘‘Ahikoṇḍikā’’tipi pāṭho. Chātanti jighacchābhibhūtaṁ",
  "atk-s0513a31:433_2": "dubbalaṁ kapaṇaṁ. Hanāsīti veḷupesikāya tikkhattuṁ paharasi. Tāhanti taṁ ahaṁ. Saranti",
  "atk-s0513a31:433_3": "saranto. Dukkhaseyyanti tasmiṁ āpaṇe dukkhasayanaṁ. Api rajjampi kārayeti sacepi",
  "atk-s0513a31:433_4": "bārāṇasirajjaṁ gahetvā mayhaṁ datvā maṁ rajjaṁ kāreyyāsi, evampi taṁ nevāhaṁ yācito",
  "atk-s0513a31:433_5": "dajjaṁ, taṁ ekampi ambapakkaṁ ahaṁ tayā yācito na dadeyyaṁ. Kiṁkāraṇā? Tathā hi bhayatajjitoti,",
  "atk-s0513a31:433_6": "tathā hi ahaṁ tayā bhayena tajjitoti attho.",
  "atk-s0513a31:434_0": "Gabbhe tittanti subhojanarasena mātukucchiyaṁyeva alaṅkatapaṭiyatte sayanagabbheyeva",
  "atk-s0513a31:434_1": "vā tittaṁ bhogāsāya akapaṇaṁ. Sakhiñca mittañcāti sakhibhāvañca mittabhāvañca tathārūpena",
  "atk-s0513a31:434_2": "kulajātena tittena akapaṇena amaccharinā saddhiṁ paṇḍito sandhātuṁ puna ghaṭetuṁ",
  "atk-s0513a31:434_3": "arahati, tayā pana kapaṇena ahituṇḍikena saddhiṁ ko mittabhāvaṁ puna ghaṭetunti attho.",
  "atk-s0513a31:434_4": "Evañca pana vatvā vānaro vanaṁ sahasā pāvisi.",
  "atk-s0513a31:435": "Satthā imaṁ dhammadesanaṁ āharitvā jātakaṁ samodhānesi – ‘‘tadā ahituṇḍiko mahallako ahosi, makkaṭo sāmaṇero, dhaññavāṇijo pana ahameva ahosi’’nti.",
  "atk-s0513a31:436": "Ahituṇḍikajātakavaṇṇanā pañcamā.",
  "atk-s0513a31:438": " [366] 6. Gumbiyajātakavaṇṇanā",
  "atk-s0513a31:439_0": "Madhuvaṇṇaṁmadhurasanti idaṁ satthā jetavane viharanto ukkaṇṭhitabhikkhuṁ ārabbha",
  "atk-s0513a31:439_1": "kathesi. Tañhi satthā ‘‘saccaṁ kira tvaṁ bhikkhu ukkaṇṭhitosī’’ti pucchitvā ‘‘saccaṁ,",
  "atk-s0513a31:439_2": "bhante’’ti vutte ‘‘kiṁ disvā’’ti vatvā ‘‘alaṅkatamātugāma’’nti vutte ‘‘bhikkhu ime",
  "atk-s0513a31:439_3": "pañca kāmaguṇā nāma ekena gumbiyena yakkhena halāhalavisaṁ pakkhipitvā magge ṭhapitamadhusadisā’’ti",
  "atk-s0513a31:439_4": "vatvā tena yācito atītaṁ āhari.",
  "atk-s0513a31:440_0": "Atīte bārāṇasiyaṁ brahmadatte rajjaṁ kārente bodhisatto satthavāhakule nibbattitvā",
  "atk-s0513a31:440_1": "vayappatto bārāṇasito pañcahi sakaṭasatehi bhaṇḍaṁ ādāya vohāratthāya gacchanto mahāvattaniaṭavidvāraṁ",
  "atk-s0513a31:440_2": "patvā satthake sannipātāpetvā ‘‘ambho, imasmiṁ magge visapaṇṇapupphaphalādīni atthi,",
  "atk-s0513a31:440_3": "tumhe kiñci akhāditapubbaṁ khādantā maṁ apucchitvā mā khādittha, amanussāpi visaṁ",
  "atk-s0513a31:440_4": "pakkhipitvā bhattapuṭamadhukaphalāni magge ṭhapenti, tānipi maṁ anāpucchitvā mā khāditthā’’ti",
  "atk-s0513a31:440_5": "ovādaṁ datvā maggaṁ paṭipajji. Atheko gumbiyo nāma yakkho aṭaviyā majjhaṭṭhāne magge",
  "atk-s0513a31:440_6": "paṇṇāni attharitvā halāhalavisasaṁyuttāni madhupiṇḍāni ṭhapetvā sayaṁ maggasāmante",
  "atk-s0513a31:440_7": "madhuṁ gaṇhanto viya rukkhe koṭṭento vicarati. Ajānantā ‘‘puññatthāya ṭhapitāni bhavissantī’’ti",
  "atk-s0513a31:440_8": "khāditvā jīvitakkhayaṁ pāpuṇanti. Amanussā āgantvā te khādanti. Bodhisattassa satthakamanussāpi",
  "atk-s0513a31:440_9": "tāni disvā ekacce lolajātikā adhivāsetuṁ asakkontā khādiṁsu, paṇḍitajātikā ‘‘pucchitvā",
  "atk-s0513a31:440_10": "khādissāmā’’ti gahetvā aṭṭhaṁsu. Bodhisatto te disvā hatthagatāni chaḍḍāpesi, yehi",
  "atk-s0513a31:440_11": "paṭhamataraṁ khāditāni, te mariṁsu. Yehi aḍḍhakhāditāni, tesaṁ vamanavirecanaṁ datvā",
  "atk-s0513a31:440_12": "vantakāle catumadhuraṁ adāsi. Iti te tassa ānubhāvena jīvitaṁ paṭilabhiṁsu. Bodhisatto",
  "atk-s0513a31:440_13": "sotthinā icchitaṭṭhānaṁ gantvā bhaṇḍaṁ vissajjetvā attano gehameva agamāsi. Tamatthaṁ",
  "atk-s0513a31:440_14": "kathento satthā imā abhisambuddhagāthā abhāsi –",
  "atk-s0513a31:441": "85.",
  "atk-s0513a31:442": " ‘‘Madhuvaṇṇaṁ madhurasaṁ, madhugandhaṁ visaṁ ahu;",
  "atk-s0513a31:443": "Gumbiyo ghāsamesāno, araññe odahī visaṁ.",
  "atk-s0513a31:444": "86.",
  "atk-s0513a31:445": " ‘‘Madhu iti maññamānā, ye taṁ visamakhādisuṁ;",
  "atk-s0513a31:446": "Tesaṁ taṁ kaṭukaṁ āsi, maraṇaṁ tenupāgamuṁ.",
  "atk-s0513a31:447": "87.",
  "atk-s0513a31:448": " ‘‘Ye ca kho paṭisaṅkhāya, visaṁ taṁ parivajjayuṁ;",
  "atk-s0513a31:449": "Te āturesu sukhitā, ḍayhamānesu nibbutā.",
  "atk-s0513a31:450": "88.",
  "atk-s0513a31:451": " ‘‘Evameva manussesu, visaṁ kāmā samohitā;",
  "atk-s0513a31:452": "Āmisaṁ bandhanañcetaṁ, maccuveso guhāsayo.",
  "atk-s0513a31:453": "89.",
  "atk-s0513a31:454": " ‘‘Evameva ime kāme, āturā paricārike;",
  "atk-s0513a31:455": "Ye sadā parivajjenti, saṅgaṁ loke upaccagu’’nti.",
  "atk-s0513a31:456_0": "Tattha gumbiyoti tasmiṁ vanagumbe vicaraṇena evaṁladdhanāmo yakkho. Ghāsamesānoti",
  "atk-s0513a31:456_1": "‘‘taṁ visaṁ khāditvā mate khādissāmī’’ti evaṁ attano ghāsaṁ pariyesanto. Odahīti",
  "atk-s0513a31:456_2": "taṁ madhunā samānavaṇṇagandharasaṁ visaṁ nikkhipi. Kaṭukaṁ āsīti tikhiṇaṁ ahosi.",
  "atk-s0513a31:456_3": "Maraṇaṁ tenupāgamunti tena visena te sattā maraṇaṁ upagatā.",
  "atk-s0513a31:457_0": "Āturesūti visavegena āsannamaraṇesu. Ḍayhamānesūti visatejeneva ḍayhamānesu. Visaṁ",
  "atk-s0513a31:457_1": "kāmā samohitāti yathā tasmiṁ vattanimahāmagge visaṁ samohitaṁ nikkhittaṁ, evaṁ manussesupi",
  "atk-s0513a31:457_2": "ye ete rūpādayo pañca vatthukāmā tattha tattha samohitā nikkhittā, te ‘‘visa’’nti",
  "atk-s0513a31:457_3": "veditabbā. Āmisaṁ bandhanañcetanti ete pañca kāmaguṇā nāma evaṁ imassa macchabhūtassa",
  "atk-s0513a31:457_4": "lokassa mārabālisikena pakkhittaṁ āmisañceva , bhavābhavato nikkhamituṁ appadānena",
  "atk-s0513a31:457_5": "anduādippabhedaṁ nānappakāraṁ bandhanañca. Maccuveso guhāsayoti sarīraguhāya vasanako maraṇamaccuveso.",
  "atk-s0513a31:458_0": "Evameva ime kāmeti yathā vattanimahāmagge visaṁ nikkhittaṁ, evaṁ tattha tattha nikkhitte",
  "atk-s0513a31:458_1": "ime kāme. Āturāti ekantamaraṇadhammatāya āturā āsannamaraṇā paṇḍitamanussā. Paricāriketi",
  "atk-s0513a31:458_2": "kilesaparicārike kilesabandhake. Ye sadā parivajjentīti ye vuttappakārā paṇḍitapurisā",
  "atk-s0513a31:458_3": "niccaṁ evarūpe kāme vajjenti. Saṅgaṁ loketi loke saṅganaṭṭhena ‘‘saṅga’’nti laddhanāmaṁ",
  "atk-s0513a31:458_4": "rāgādibhedaṁ kilesajātaṁ. Upaccagunti atītā nāmāti veditabbā, atikkamantīti vā attho.",
  "atk-s0513a31:459": "Satthā saccāni pakāsetvā jātakaṁ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā satthavāho ahameva ahosinti.",
  "atk-s0513a31:460": "Gumbiyajātakavaṇṇanā chaṭṭhā.",
  "atk-s0513a31:462": " [367] 7. Sāḷiyajātakavaṇṇanā",
  "atk-s0513a31:463_0": "Yvāyaṁ sāḷiyachāpotīti idaṁ satthā veḷuvane viharanto ‘‘āvuso, devadatto tāsakārakopi",
  "atk-s0513a31:463_1": "bhavituṁ nāsakkhī’’ti vacanaṁ ārabbha kathesi. Tadā hi satthā ‘‘na, bhikkhave, idāneva,",
  "atk-s0513a31:463_2": "pubbepesa mama tāsakārakopi bhavituṁ nāsakkhī’’ti vatvā atītaṁ āhari.",
  "atk-s0513a31:464_0": "Atīte bārāṇasiyaṁ brahmadatte rajjaṁ kārente bodhisatto gāmake kuṭumbikakule nibbattitvā",
  "atk-s0513a31:464_1": "taruṇakāle paṁsukīḷakehi dārakehi saddhiṁ gāmadvāre nigrodharukkhamūle kīḷati. Tadā",
  "atk-s0513a31:464_2": "eko dubbalavejjo gāme kiñci alabhitvā nikkhamanto taṁ ṭhānaṁ patvā ekaṁ sappaṁ viṭapabbhantarena",
  "atk-s0513a31:464_3": "sīsaṁ nīharitvā niddāyantaṁ disvā ‘‘mayā gāme kiñci na laddhaṁ, ime dārake vañcetvā",
  "atk-s0513a31:464_4": "sappena ḍaṁsāpetvā tikicchitvā kiñcideva gaṇhissāmī’’ti cintetvā bodhisattaṁ āha",
  "atk-s0513a31:464_5": "‘‘sace sāḷiyachāpaṁ passeyyāsi, gaṇheyyāsī’’ti. ‘‘Āma, gaṇheyya’’nti . ‘‘Passeso",
  "atk-s0513a31:464_6": "viṭapabbhantare sayito’’ti. So tassa sappabhāvaṁ ajānanto rukkhaṁ āruyha taṁ gīvāyaṁ",
  "atk-s0513a31:464_7": "gahetvā ‘‘sappo’’ti ñatvā nivattituṁ adento suggahitaṁ gahetvā vegena khipi. So gantvā",
  "atk-s0513a31:464_8": "vejjassa gīvāyaṁ patito gīvaṁ paliveṭhetvā ‘‘kara karā’’ti ḍaṁsitvā tattheva naṁ",
  "atk-s0513a31:464_9": "pātetvā palāyi. Manussā parivārayiṁsu.",
  "atk-s0513a31:465": "Mahāsatto sampattaparisāya dhammaṁ desento imā gāthā abhāsi –",
  "atk-s0513a31:466": "90.",
  "atk-s0513a31:467": " ‘‘Yvāyaṁ sāḷiyachāpoti, kaṇhasappaṁ agāhayi;",
  "atk-s0513a31:468": "Tena sappenayaṁ daṭṭho, hato pāpānusāsako.",
  "atk-s0513a31:469": "91.",
  "atk-s0513a31:470": " ‘‘Ahantāramahantāraṁ, yo naro hantumicchati;",
  "atk-s0513a31:471": "Evaṁ so nihato seti, yathāyaṁ puriso hato.",
  "atk-s0513a31:472": "92.",
  "atk-s0513a31:473": " ‘‘Ahantāramaghātentaṁ , yo naro hantumicchati;",
  "atk-s0513a31:474": "Evaṁ so nihato seti, yathāyaṁ puriso hato.",
  "atk-s0513a31:475": "93.",
  "atk-s0513a31:476": " ‘‘Yathā paṁsumuṭṭhiṁ puriso, paṭivātaṁ paṭikkhipe;",
  "atk-s0513a31:477": "Tameva so rajo hanti, tathāyaṁ puriso hato.",
  "atk-s0513a31:478": "94.",
  "atk-s0513a31:479": " ‘‘Yo appaduṭṭhassa narassa dussati, suddhassa posassa anaṅgaṇassa;",
  "atk-s0513a31:480": "Tameva bālaṁ pacceti pāpaṁ, sukhumo rajo paṭivātaṁva khitto’’ti.",
  "atk-s0513a31:481": "Tattha yvāyanti yo ayaṁ, ayameva vā pāṭho. Sappenayanti so ayaṁ tena sappena daṭṭho. Pāpānusāsakoti pāpakaṁ anusāsako.",
  "atk-s0513a31:482_0": "Ahantāranti apaharantaṁ. Ahantāranti amārentaṁ. Setīti matasayanaṁ sayati. Aghātentanti",
  "atk-s0513a31:482_1": "amārentaṁ. Suddhassāti niraparādhassa. Posassāti sattassa. Anaṅgaṇassāti idampi niraparādhabhāvaññeva",
  "atk-s0513a31:482_2": "sandhāya vuttaṁ. Paccetīti kammasarikkhakaṁ hutvā patieti.",
  "atk-s0513a31:483": "Satthā imaṁ dhammadesanaṁ āharitvā jātakaṁ samodhānesi – ‘‘tadā dubbalavejjo devadatto ahosi, paṇḍitadārako pana ahameva ahosi’’nti.",
  "atk-s0513a31:484": "Sāḷiyajātakavaṇṇanā sattamā.",
  "atk-s0513a31:486": " [368] 8. Tacasārajātakavaṇṇanā",
  "atk-s0513a31:487_0": "Amittahatthatthagatāti idaṁ satthā jetavane viharanto paññāpāramiṁ ārabbha kathesi.",
  "atk-s0513a31:487_1": "Tadā hi satthā ‘‘na, bhikkhave, idāneva, pubbepi tathāgato paññavā upāyakusaloyevā’’ti vatvā atītaṁ āhari.",
  "atk-s0513a31:488_0": "Atīte bārāṇasiyaṁ brahmadatte rajjaṁ kārente bodhisatto gāmake kuṭumbikakule nibbattitvāti",
  "atk-s0513a31:488_1": "sabbaṁ purimajātakaniyāmeneva kathetabbaṁ. Idha pana vejje mate gāmavāsino manussā",
  "atk-s0513a31:488_2": "‘‘manussamārakā’’ti te dārake kudaṇḍakehi bandhitvā ‘‘rañño dassessāmā’’ti bārāṇasiṁ",
  "atk-s0513a31:488_3": "nayiṁsu. Bodhisatto antarāmaggeyeva sesadārakānaṁ ovādaṁ adāsi ‘‘tumhe mā bhāyatha,",
  "atk-s0513a31:488_4": "rājānaṁ disvāpi abhītā tuṭṭhindriyā bhaveyyātha, rājā amhehi saddhiṁ paṭhamataraṁ",
  "atk-s0513a31:488_5": "kathessati, tato paṭṭhāya ahaṁ jānissāmī’’ti. Te ‘‘sādhū’’ti sampaṭicchitvā tathā",
  "atk-s0513a31:488_6": "kariṁsu. Rājā te abhīte tuṭṭhindriye disvā ‘‘ime ‘manussamārakā’ti kudaṇḍakabaddhā",
  "atk-s0513a31:488_7": "ānītā, evarūpaṁ dukkhaṁ pattāpi na bhāyanti, tuṭṭhindriyāyeva, kiṁ nu kho etesaṁ",
  "atk-s0513a31:488_8": "asocanakāraṇaṁ, pucchissāmi ne’’ti pucchanto paṭhamaṁ gāthamāha –",
  "atk-s0513a31:489": "95.",
  "atk-s0513a31:490": " ‘‘Amittahatthatthagatā, tacasārasamappitā;",
  "atk-s0513a31:491": "Pasannamukhavaṇṇāttha, kasmā tumhe na socathā’’ti.",
  "atk-s0513a31:492_0": "Tattha amittahatthatthagatāti kudaṇḍakehi gīvāyaṁ bandhitvā ānentānaṁ amittānaṁ hatthagatā.",
  "atk-s0513a31:492_1": "Tacasārasamappitāti veḷudaṇḍakehi baddhattā evamāha. Kasmāti ‘‘evarūpaṁ byasanaṁ",
  "atk-s0513a31:492_2": "pattāpi tumhe kiṁkāraṇā na socathā’’ti pucchati.",
  "atk-s0513a31:493": "Taṁ sutvā bodhisatto sesagāthā abhāsi –",
  "atk-s0513a31:494": "96.",
  "atk-s0513a31:495": " ‘‘Na socanāya paridevanāya, atthova labbho api appakopi;",
  "atk-s0513a31:496": "Socantamenaṁ dukhitaṁ viditvā, paccatthikā attamanā bhavanti.",
  "atk-s0513a31:497": "97.",
  "atk-s0513a31:498": " ‘‘Yato ca kho paṇḍito āpadāsu, na vedhatī atthavinicchayaññū;",
  "atk-s0513a31:499": "Paccatthikāssa dukhitā bhavanti, disvā mukhaṁ avikāraṁ purāṇaṁ.",
  "atk-s0513a31:500": "98.",
  "atk-s0513a31:501": " ‘‘Jappena mantena subhāsitena, anuppadānena paveṇiyā vā;",
  "atk-s0513a31:502": "Yathā yathā yattha labhetha atthaṁ, tathā tathā tattha parakkameyya.",
  "atk-s0513a31:503": "99.",
  "atk-s0513a31:504": " ‘‘Yato ca jāneyya alabbhaneyyo, mayāva aññena vā esa attho;",
  "atk-s0513a31:505": "Asocamāno adhivāsayeyya, kammaṁ daḷhaṁ kinti karomi dānī’’ti.",
  "atk-s0513a31:506_0": "Tattha atthoti vuḍḍhi. Paccatthikā attamanāti etaṁ purisaṁ socantaṁ dukkhitaṁ viditvā",
  "atk-s0513a31:506_1": "paccāmittā tuṭṭhacittā honti. Tesaṁ tussanakāraṇaṁ nāma paṇḍitena kātuṁ na vaṭṭatīti",
  "atk-s0513a31:506_2": "dīpeti . Yatoti yadā. Na vedhatīti cittutrāsabhayena na kampati. Atthavinicchayaññūti",
  "atk-s0513a31:506_3": "tassa tassa atthassa vinicchayakusalo.",
  "atk-s0513a31:507_0": "Jappenāti mantaparijappanena. Mantenāti paṇḍitehi saddhiṁ mantaggahaṇena. Subhāsitenāti",
  "atk-s0513a31:507_1": "piyavacanena. Anuppadānenāti lañjadānena. Paveṇiyāti kulavaṁsena. Idaṁ vuttaṁ hoti",
  "atk-s0513a31:507_2": "– mahārāja, paṇḍitena nāma āpadāsu uppannāsu na socitabbaṁ na kilamitabbaṁ, imesu",
  "atk-s0513a31:507_3": "pana pañcasu kāraṇesu aññataravasena paccāmittā jinitabbā. Sace hi sakkoti, mantaṁ",
  "atk-s0513a31:507_4": "parijappitvā mukhabandhanaṁ katvāpi te jinitabbā, tathā asakkontena paṇḍitehi saddhiṁ",
  "atk-s0513a31:507_5": "mantetvā ekaṁ upāyaṁ sallakkhetvā jinitabbā, piyavacanaṁ vattuṁ sakkontena piyaṁ",
  "atk-s0513a31:507_6": "vatvāpi te jinitabbā, tathā asakkontena vinicchayāmaccānaṁ lañjaṁ datvāpi jinitabbā,",
  "atk-s0513a31:507_7": "tathā asakkontena kulavaṁsaṁ kathetvā ‘‘mayaṁ asukapaveṇiyā āgatā, tumhākañca amhākañca",
  "atk-s0513a31:507_8": "ekova pubbapuriso’’ti evaṁ vijjamānañātikoṭiṁ ghaṭetvāpi jinitabbā evāti. Yathā yathāti",
  "atk-s0513a31:507_9": "etesu pañcasu kāraṇesu yena yena kāraṇena yattha yattha attano vuḍḍhiṁ labheyya.",
  "atk-s0513a31:507_10": "Tathā tathāti tena tena kāraṇena tattha tattha parakkameyya, parakkamaṁ katvā paccatthike",
  "atk-s0513a31:507_11": "jineyyāti adhippāyo.",
  "atk-s0513a31:508_0": "Yato ca jāneyyāti yadā pana jāneyya, mayā vā aññena vā esa attho alabbhaneyyo nānappakārena",
  "atk-s0513a31:508_1": "vāyamitvāpi na sakkā laddhuṁ, tadā paṇḍito puriso asocamāno akilamamāno ‘‘mayā pubbe",
  "atk-s0513a31:508_2": "katakammaṁ daḷhaṁ thiraṁ na sakkā paṭibāhituṁ, idāni kiṁ sakkā kātu’’nti adhivāsayeyyāti.",
  "atk-s0513a31:509_0": "Rājā bodhisattassa dhammakathaṁ sutvā kammaṁ sodhetvā niddosabhāvaṁ ñatvā kudaṇḍake",
  "atk-s0513a31:509_1": "harāpetvā mahāsattassa mahantaṁ yasaṁ datvā attano atthadhammaanusāsakaṁ amaccaratanaṁ",
  "atk-s0513a31:509_2": "akāsi, sesadārakānampi yasaṁ datvā ṭhānantarāni adāsi.",
  "atk-s0513a31:510": "Satthā imaṁ dhammadesanaṁ āharitvā jātakaṁ samodhānesi ‘‘tadā bārāṇasirājā ānando ahosi, dārakā therānutherā, paṇḍitadārako pana ahameva ahosi’’nti.",
  "atk-s0513a31:511": "Tacasārajātakavaṇṇanā aṭṭhamā.",
  "atk-s0513a31:513": " [369] 9. Mittavindakajātakavaṇṇanā",
  "atk-s0513a31:514_0": "Kyāhaṁdevānamakaranti idaṁ satthā jetavane viharanto ekaṁ dubbacabhikkhuṁ ārabbha",
  "atk-s0513a31:514_1": "kathesi. Vatthu mahāmittavindakajātake (jā. 1.5.100 ādayo) āvi bhavissati. Ayaṁ pana",
  "atk-s0513a31:514_2": "mittavindako samudde khitto atriccho hutvā purato gantvā nerayikasattānaṁ paccanaṭṭhānaṁ",
  "atk-s0513a31:514_3": "ussadanirayaṁ disvā ‘‘ekaṁ nagara’’nti saññāya pavisitvā khuracakkaṁ assādesi. Tadā",
  "atk-s0513a31:514_4": "bodhisatto devaputto hutvā ussadanirayacārikaṁ carati. So taṁ disvā pucchanto paṭhamaṁ gāthamāha –",
  "atk-s0513a31:515": "100.",
  "atk-s0513a31:516": " ‘‘Kyāhaṁ devānamakaraṁ, kiṁ pāpaṁ pakataṁ mayā;",
  "atk-s0513a31:517": "Yaṁ me sirasmiṁ ohacca, cakkaṁ bhamati matthake’’ti.",
  "atk-s0513a31:518_0": "Tattha kyāhaṁ devānamakaranti sāmi devaputta, kiṁ nāma ahaṁ devānaṁ akariṁ, kiṁ maṁ",
  "atk-s0513a31:518_1": "devā pothentīti. Kiṁ pāpaṁ pakataṁ mayāti dukkhamahantatāya vedanāppatto attanā kataṁ",
  "atk-s0513a31:518_2": "pāpaṁ asallakkhento evamāha. Yaṁ meti yena pāpena mama sirasmiṁ ohacca ohanitvā idaṁ",
  "atk-s0513a31:518_3": "khuracakkaṁ mama matthake bhamati, taṁ kiṁ nāmāti?",
  "atk-s0513a31:519": "Taṁ sutvā bodhisatto dutiyaṁ gāthamāha –",
  "atk-s0513a31:520": "101.",
  "atk-s0513a31:521": " ‘‘Atikkamma ramaṇakaṁ, sadāmattañca dūbhakaṁ;",
  "atk-s0513a31:522": "Brahmattarañca pāsādaṁ, kenatthena idhāgato’’ti.",
  "atk-s0513a31:523_0": "Tattha ramaṇakanti phalikapāsādaṁ. Sadāmattanti rajatapāsādaṁ. Dūbhakanti maṇipāsādaṁ.",
  "atk-s0513a31:523_1": "Brahmattarañca pāsādanti suvaṇṇapāsādañca. Kenatthenāti tvaṁ etesu ramaṇakādīsu catasso",
  "atk-s0513a31:523_2": "aṭṭha soḷasa dvattiṁsāti etā devadhītaro pahāya te pāsāde atikkamitvā kena kāraṇena idha āgatoti.",
  "atk-s0513a31:524": "Tato mittavindako tatiyaṁ gāthamāha –",
  "atk-s0513a31:525": "102.",
  "atk-s0513a31:526": " ‘‘Ito bahutarā bhogā, atra maññe bhavissare;",
  "atk-s0513a31:527": "Iti etāya saññāya, passa maṁ byasanaṁ gata’’nti.",
  "atk-s0513a31:528": "Tattha ito bahutarāti imesu catūsu pāsādesu bhogehi atirekatarā bhavissanti.",
  "atk-s0513a31:529": "Tato bodhisatto sesagāthā abhāsi –",
  "atk-s0513a31:530": "103.",
  "atk-s0513a31:531": " ‘‘Catubbhi aṭṭhajjhagamā, aṭṭhāhipi ca soḷasa;",
  "atk-s0513a31:532": "Soḷasāhi ca bāttiṁsa, atricchaṁ cakkamāsado;",
  "atk-s0513a31:533": "Icchāhatassa posassa, cakkaṁ bhamati matthake.",
  "atk-s0513a31:534": "104.",
  "atk-s0513a31:535": " ‘‘Uparivisālā duppūrā, icchā visaṭagāminī;",
  "atk-s0513a31:536": "Ye ca taṁ anugijjhanti, te honti cakkadhārino’’ti.",
  "atk-s0513a31:537_0": "Tattha uparivisālāti mittavindaka taṇhā nāmesā āseviyamānā uparivisālā hoti patthaṭā,",
  "atk-s0513a31:537_1": "mahāsamuddo viya duppūrā, rūpādīsu ārammaṇesu taṁ taṁ ārammaṇaṁ icchamānāya icchāya",
  "atk-s0513a31:537_2": "patthaṭāya visaṭagāminī, tasmā ye purisā taṁ evarūpaṁ taṇhaṁ anugijjhanti, punappunaṁ",
  "atk-s0513a31:537_3": "giddhā hutvā gaṇhanti. Te honti cakkadhārinoti te etaṁ khuracakkaṁ dhārentīti vadati.",
  "atk-s0513a31:538": "Mittavindakaṁ pana kathentameva nipisamānaṁ taṁ khuracakkaṁ bhassi, tena so puna kathetuṁ nāsakkhi. Devaputto attano devaṭṭhānameva gato.",
  "atk-s0513a31:539": "Satthā imaṁ dhammadesanaṁ āharitvā jātakaṁ samodhānesi – ‘‘tadā mittavindako dubbacabhikkhu ahosi, devaputto pana ahameva ahosi’’nti.",
  "atk-s0513a31:540": "Mittavindakajātakavaṇṇanā navamā.",
  "atk-s0513a31:542": " [370] 10. Palāsajātakavaṇṇanā",
  "atk-s0513a31:543_0": "Haṁso palāsamavacāti idaṁ satthā jetavane viharanto kilesaniggahaṁ ārabbha kathesi.",
  "atk-s0513a31:543_1": "Vatthu paññāsajātake āvi bhavissati. Idha pana satthā bhikkhū āmantetvā ‘‘bhikkhave,",
  "atk-s0513a31:543_2": "kileso nāma āsaṅkitabbova, appamattako samānopi nigrodhagaccho viya vināsaṁ pāpeti,",
  "atk-s0513a31:543_3": "porāṇakapaṇḍitāpi āsaṅkitabbaṁ āsaṅkiṁsuyevā’’ti vatvā atītaṁ āhari.",
  "atk-s0513a31:544_0": "Atīte bārāṇasiyaṁ brahmadatte rajjaṁ kārente bodhisatto suvaṇṇahaṁsayoniyaṁ nibbattitvā",
  "atk-s0513a31:544_1": "vayappatto cittakūṭapabbate suvaṇṇaguhāyaṁ vasanto himavantapadese jātassare sayaṁjātasāliṁ",
  "atk-s0513a31:544_2": "khāditvā āgacchati. Tassa gamanāgamanamagge mahāpalāsarukkho ahosi. So gacchantopi",
  "atk-s0513a31:544_3": "tattha vissamitvā gacchati, āgacchantopi tattha vissamitvā āgacchati . Athassa tasmiṁ",
  "atk-s0513a31:544_4": "rukkhe nibbattadevatāya saddhiṁ vissāso ahosi. Aparabhāge ekā sakuṇikā ekasmiṁ nigrodharukkhe",
  "atk-s0513a31:544_5": "nigrodhapakkaṁ khāditvā āgantvā tasmiṁ palāsarukkhe nisīditvā viṭapantare vaccaṁ",
  "atk-s0513a31:544_6": "pātesi. Tattha nigrodhagaccho jāto, so caturaṅgulamattakāle rattaṅkurapalāsatāya",
  "atk-s0513a31:544_7": "sobhati. Haṁsarājā taṁ disvā rukkhadevataṁ āmantetvā ‘‘samma palāsa, nigrodho nāma",
  "atk-s0513a31:544_8": "yamhi rukkhe jāyati, vaḍḍhanto taṁ nāseti, imassa vaḍḍhituṁ mā deti, vimānaṁ te nāsessati,",
  "atk-s0513a31:544_9": "paṭikacceva naṁ uddharitvā chaḍḍehi, āsaṅkitabbayuttakaṁ nāma āsaṅkituṁ vaṭṭatī’’ti",
  "atk-s0513a31:544_10": "palāsadevatāya saddhiṁ mantento paṭhamaṁ gāthamāha –",
  "atk-s0513a31:545": "105.",
  "atk-s0513a31:546": " ‘‘Haṁso palāsamavaca, nigrodho samma jāyati;",
  "atk-s0513a31:547": "Aṅkasmiṁ te nisinnova, so te mammāni checchatī’’ti.",
  "atk-s0513a31:548_0": "Paṭhamapādo panettha abhisambuddhena hutvā satthārā vutto. Palāsanti palāsadevataṁ.",
  "atk-s0513a31:548_1": "Sammāti vayassa. Aṅkasminti viṭabhiyaṁ. So te mammāni checchatīti so te aṅke saṁvaḍḍho",
  "atk-s0513a31:548_2": "sapatto viya jīvitaṁ chindissatīti attho. Jīvitasaṅkhārā hi idha ‘‘mammānī’’ti vuttā.",
  "atk-s0513a31:549": "Taṁ sutvā tassa vacanaṁ agaṇhantī palāsadevatā dutiyaṁ gāthamāha –",
  "atk-s0513a31:550": "106.",
  "atk-s0513a31:551": " ‘‘Vaḍḍhatāmeva nigrodho, patiṭṭhassa bhavāmahaṁ;",
  "atk-s0513a31:552": "Yathā pitā ca mātā ca, evaṁ me so bhavissatī’’ti.",
  "atk-s0513a31:553_0": "Tassattho – samma, na tvaṁ jānāsi vaḍḍhatameva esa, ahamassa yathā bālakāle puttānaṁ",
  "atk-s0513a31:553_1": "mātāpitaro patiṭṭhā honti, tathā bhavissāmi, yathā pana saṁvaḍḍhā puttā pacchā mahallakakāle",
  "atk-s0513a31:553_2": "mātāpitūnaṁ patiṭṭhā honti, mayhampi pacchā mahallakakāle evameva so patiṭṭho bhavissatīti.",
  "atk-s0513a31:554": "Tato haṁso tatiyaṁ gāthamāha –",
  "atk-s0513a31:555": "107.",
  "atk-s0513a31:556": " ‘‘Yaṁ tvaṁ aṅkasmiṁ vaḍḍhesi, khīrarukkhaṁ bhayānakaṁ;",
  "atk-s0513a31:557": "Āmanta kho taṁ gacchāma, vuḍḍhi massa na ruccatī’’ti.",
  "atk-s0513a31:558_0": "Tattha yaṁ tvanti yasmā tvaṁ etañca bhayadāyakattena bhayānakaṁ khīrarukkhaṁ sapattaṁ",
  "atk-s0513a31:558_1": "viya aṅke vaḍḍhesi. Āmanta kho tanti tasmā mayaṁ taṁ āmantetvā jānāpetvā gacchāma.",
  "atk-s0513a31:558_2": "Vuḍḍhi massāti assa vuḍḍhi mayhaṁ na ruccatīti.",
  "atk-s0513a31:559_0": "Evañca pana vatvā haṁsarājā pakkhe pasāretvā cittakūṭapabbatameva gato. Tato paṭṭhāya",
  "atk-s0513a31:559_1": "puna nāgacchi. Aparabhāge nigrodho vaḍḍhiṁ, tasmiṁ ekā rukkhadevatāpi nibbatti. So",
  "atk-s0513a31:559_2": "vaḍḍhanto palāsaṁ bhañji, sākhāhi saddhiṁyeva devatāya vimānaṁ pati. Sā tasmiṁ kāle",
  "atk-s0513a31:559_3": "haṁsarañño vacanaṁ sallakkhetvā ‘‘idaṁ anāgatabhayaṁ disvā haṁsarājā kathesi , ahaṁ",
  "atk-s0513a31:559_4": "panassa vacanaṁ nākāsi’’nti paridevamānā catutthaṁ gāthamāha –",
  "atk-s0513a31:560": "108.",
  "atk-s0513a31:561": " ‘‘Idāni kho maṁ bhāyeti, mahānerunidassanaṁ;",
  "atk-s0513a31:562": "Haṁsassa anabhiññāya, mahā me bhayamāgata’’nti.",
  "atk-s0513a31:563_0": "Tattha idāni kho maṁ bhāyetīti ayaṁ nigrodho taruṇakāle tosetvā idāni maṁ bhāyāpeti",
  "atk-s0513a31:563_1": "santāseti. Mahānerunidassananti sinerupabbatasadisaṁ mahantaṁ haṁsarājassa vacanaṁ",
  "atk-s0513a31:563_2": "sutvā ajānitvā taruṇakāleyeva etassa anuddhaṭattā. Mahā me bhayamāgatanti idāni mayhaṁ",
  "atk-s0513a31:563_3": "mahantaṁ bhayaṁ āgatanti paridevi.",
  "atk-s0513a31:564": "Nigrodhopi vaḍḍhanto sabbaṁ palāsaṁ bhañjitvā khāṇukamattameva akāsi. Devatāya vimānaṁ sabbaṁ antaradhāyi.",
  "atk-s0513a31:565": "109.",
  "atk-s0513a31:566": " ‘‘Na tassa vuḍḍhi kusalappasatthā, yo vaḍḍhamāno ghasate patiṭṭhaṁ;",
  "atk-s0513a31:567": "Tassūparodhaṁ parisaṅkamāno, patārayī mūlavadhāya dhīro’’ti. –",
  "atk-s0513a31:568": "Pañcamā abhisambuddhagāthā.",
  "atk-s0513a31:569_0": "Tattha kusalappasatthāti kusalehi pasatthā. Ghasateti khādati, vināsetīti attho.",
  "atk-s0513a31:569_1": "Patārayīti patarati vāyamati. Idaṁ vuttaṁ hoti – bhikkhave, yo vaḍḍhamāno attano",
  "atk-s0513a31:569_2": "patiṭṭhaṁ nāseti, tassa vuḍḍhi paṇḍitehi na pasatthā, tassa pana abbhantarassa vā",
  "atk-s0513a31:569_3": "bāhirassa vā parissayassa ‘‘ito me uparodho bhavissatī’’ti evaṁ uparodhaṁ vināsaṁ",
  "atk-s0513a31:569_4": "parisaṅkamāno vīro ñāṇasampanno mūlavadhāya parakkamatīti.",
  "atk-s0513a31:570": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne pañcasatā bhikkhū arahattaṁ pāpuṇiṁsu. Tadā suvaṇṇahaṁso ahameva ahosinti.",
  "atk-s0513a31:571": "Palāsajātakavaṇṇanā dasamā.",
  "atk-s0513a31:572": "Vaṇṇārohavaggo dutiyo.",
  "atk-s0513a31:573": "3. Aḍḍhavaggo",
  "atk-s0513a31:575": " [371] 1. Dīghītikosalajātakavaṇṇanā",
  "atk-s0513a31:576_0": "Evaṁbhūtassate rājāti idaṁ satthā jetavane viharanto kosambake bhaṇḍanakārake ārabbha",
  "atk-s0513a31:576_1": "kathesi. Tesañhi jetavanaṁ āgantvā khamāpanakāle satthā te āmantetvā ‘‘bhikkhave,",
  "atk-s0513a31:576_2": "tumhe mayhaṁ orasā mukhato jātā puttā nāma, puttehi ca pitarā dinnaṁ ovādaṁ bhindituṁ",
  "atk-s0513a31:576_3": "na vaṭṭati, tumhe pana mama ovādaṁ na karittha, porāṇakapaṇḍitā attano mātāpitaro",
  "atk-s0513a31:576_4": "ghātetvā rajjaṁ gahetvā ṭhitacorepi araññe hatthapathaṁ āgate mātāpitūhi dinnaṁ ovādaṁ",
  "atk-s0513a31:576_5": "na bhindissāmāti na mārayiṁsū’’ti vatvā atītaṁ āhari.",
  "atk-s0513a31:577_0": "Imasmiṁ pana jātake dvepi vatthūni. Saṅghabhedakakkhandhake vitthārato āvi bhavissanti.",
  "atk-s0513a31:577_1": "So pana dīghāvukumāro araññe attano aṅke nipannaṁ bārāṇasirājānaṁ cūḷāya gahetvā",
  "atk-s0513a31:577_2": "‘‘idāni mayhaṁ mātāpitughātakaṁ coraṁ khaṇḍākhaṇḍaṁ katvā chindissāmī’’ti asiṁ ukkhipanto",
  "atk-s0513a31:577_3": "tasmiṁ khaṇe mātāpitūhi dinnaṁ ovādaṁ saritvā ‘‘jīvitaṁ cajantopi tesaṁ ovādaṁ na",
  "atk-s0513a31:577_4": "bhindissāmi, kevalaṁ imaṁ tajjessāmī’’ti cintetvā paṭhamaṁ gāthamāha –",
  "atk-s0513a31:578": "110.",
  "atk-s0513a31:579": " ‘‘Evaṁbhūtassa te rāja, āgatassa vase mama;",
  "atk-s0513a31:580": "Atthi nu koci pariyāyo, yo taṁ dukkhā pamocaye’’ti.",
  "atk-s0513a31:581": "Tattha vase mamāti mama vasaṁ āgatassa. Pariyāyoti kāraṇaṁ.",
  "atk-s0513a31:582": "Tato rājā dutiyaṁ gāthamāha –",
  "atk-s0513a31:583": "111.",
  "atk-s0513a31:584": " ‘‘Evaṁbhūtassa me tāta, āgatassa vase tava;",
  "atk-s0513a31:585": "Natthi no koci pariyāyo, yo maṁ dukkhā pamocaye’’ti.",
  "atk-s0513a31:586": "Tattha noti nipātamatthaṁ, natthi koci pariyāyo, yo maṁ etasmā dukkhā pamocayeti attho.",
  "atk-s0513a31:587": "Tato bodhisatto avasesagāthā abhāsi –",
  "atk-s0513a31:588": "112.",
  "atk-s0513a31:589": " ‘‘Nāññaṁ sucaritaṁ rāja, nāññaṁ rāja subhāsitaṁ;",
  "atk-s0513a31:590": "Tāyate maraṇakāle, evamevitaraṁ dhanaṁ.",
  "atk-s0513a31:591": "113.",
  "atk-s0513a31:592": " ‘‘Akkocchi maṁ avadhi maṁ, ajini maṁ ahāsi me;",
  "atk-s0513a31:593": "Ye ca taṁ upanayhanti, veraṁ tesaṁ na sammati.",
  "atk-s0513a31:594": "114.",
  "atk-s0513a31:595": " ‘‘Akkocchi maṁ avadhi maṁ, ajini maṁ ahāsi me;",
  "atk-s0513a31:596": "Ye ca taṁ nupanayhanti, veraṁ tesūpasammati.",
  "atk-s0513a31:597": "115.",
  "atk-s0513a31:598": " ‘‘Na hi verena verāni, sammantīdha kudācanaṁ;",
  "atk-s0513a31:599": "Averena ca sammanti, esa dhammo sanantano’’nti.",
  "atk-s0513a31:600_0": "Tattha nāññaṁ sucaritanti nāññaṁ sucaritā, ayameva vā pāṭho, ṭhapetvā sucaritaṁ aññaṁ",
  "atk-s0513a31:600_1": "na passāmīti attho. Idha ‘‘sucarita’’ntipi ‘‘subhāsita’’ntipi mātāpitūhi dinnaṁ ovādaṁyeva",
  "atk-s0513a31:600_2": "sandhāyāha. Evamevāti niratthakameva. Idaṁ vuttaṁ hoti – mahārāja, aññatra ovādānusiṭṭhisaṅkhātā",
  "atk-s0513a31:600_3": "sucaritasubhāsitā maraṇakāle tāyituṁ rakkhituṁ samattho nāma añño natthi, yaṁ etaṁ",
  "atk-s0513a31:600_4": "itaraṁ dhanaṁ, taṁ evameva niratthakameva hoti, tvañhi idāni mayhaṁ koṭisatasahassamattampi",
  "atk-s0513a31:600_5": "dhanaṁ dadanto jīvitaṁ na labheyyāsi, tasmā veditabbametaṁ ‘‘dhanato sucaritasubhāsitameva uttaritara’’nti.",
  "atk-s0513a31:601_0": "Sesagāthāsupi ayaṁ saṅkhepattho – mahārāja, ye purisā ‘‘ayaṁ maṁ akkosi, ayaṁ maṁ",
  "atk-s0513a31:601_1": "pahari, ayaṁ maṁ ajini, ayaṁ mama santakaṁ ahāsī’’ti evaṁ veraṁ upanayhanti bandhitvā",
  "atk-s0513a31:601_2": "viya hadaye ṭhapenti, tesaṁ veraṁ na upasammati. Ye ca panetaṁ na upanayhanti hadaye",
  "atk-s0513a31:601_3": "na ṭhapenti, tesaṁ vūpasammati. Verāni hi na kadāci verena sammanti, avereneva pana",
  "atk-s0513a31:601_4": "sammanti. Esa dhammo sanantanoti eso porāṇako dhammo cirakālappavatto sabhāvoti.",
  "atk-s0513a31:602_0": "Evañca pana vatvā bodhisatto ‘‘ahaṁ, mahārāja, tayi na dubbhāmi, tvaṁ pana maṁ mārehī’’ti",
  "atk-s0513a31:602_1": "tassa hatthe asiṁ ṭhapesi. Rājāpi ‘‘nāhaṁ tayi dubbhāmī’’ti sapathaṁ katvā tena saddhiṁ",
  "atk-s0513a31:602_2": "nagaraṁ gantvā taṁ amaccānaṁ dassetvā ‘‘ayaṁ, bhaṇe, kosalarañño putto dīghāvukumāro",
  "atk-s0513a31:602_3": "nāma, iminā mayhaṁ jīvitaṁ dinnaṁ, na labbhā imaṁ kiñci kātu’’nti vatvā attano dhītaraṁ",
  "atk-s0513a31:602_4": "datvā pitu santake rajje patiṭṭhāpesi. Tato paṭṭhāya ubhopi samaggā sammodamānā rajjaṁ kāresuṁ.",
  "atk-s0513a31:603": "Satthā imaṁ dhammadesanaṁ āharitvā jātakaṁ samodhānesi – ‘‘tadā mātāpitaro mahārājakulāni ahesuṁ, dīghāvukumāro pana ahameva ahosi’’nti.",
  "atk-s0513a31:604": "Dīghītikosalajātakavaṇṇanā paṭhamā.",
  "atk-s0513a31:606": " [372] 2. Migapotakajātakavaṇṇanā",
  "atk-s0513a31:607_0": "Agārā paccupetassāti idaṁ satthā jetavane viharanto ekaṁ mahallakaṁ ārabbha kathesi.",
  "atk-s0513a31:607_1": "So kirekaṁ dārakaṁ pabbājesi. Sāmaṇero taṁ sakkaccaṁ upaṭṭhahitvā aparabhāge aphāsukena",
  "atk-s0513a31:607_2": "kālamakāsi. Tassa kālakiriyāya mahallako sokābhibhūto mahantena saddena paridevanto",
  "atk-s0513a31:607_3": "vicari. Bhikkhū saññāpetuṁ asakkontā dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0513a31:607_4": "asuko nāma mahallako sāmaṇerassa kālakiriyāya paridevanto vicarati, maraṇassatibhāvanāya",
  "atk-s0513a31:607_5": "paribāhiro eso bhavissatī’’ti. Satthā āgantvā ‘‘kāya nuttha, bhikkhave, etarahi kathāya",
  "atk-s0513a31:607_6": "sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa",
  "atk-s0513a31:607_7": "etasmiṁ mate paridevanto vicarī’’ti vatvā atītaṁ āhari.",
  "atk-s0513a31:608_0": "Atīte bārāṇasiyaṁ brahmadatte rajjaṁ kārente bodhisatto sakkattaṁ kāresi. Tadā eko",
  "atk-s0513a31:608_1": "kāsiraṭṭhavāsī brāhmaṇo himavantaṁ pavisitvā isipabbajjaṁ pabbajitvā phalāphalehi",
  "atk-s0513a31:608_2": "yāpesi. So ekadivasaṁ araññe ekaṁ matamātikaṁ migapotakaṁ disvā assamaṁ ānetvā gocaraṁ",
  "atk-s0513a31:608_3": "datvā posesi. Migapotako vaḍḍhanto abhirūpo ahosi sobhaggappatto. Tāpaso taṁ attano",
  "atk-s0513a31:608_4": "puttakaṁ katvā pariharati. Ekadivasaṁ migapotako bahuṁ tiṇaṁ khāditvā ajīrakena kālamakāsi.",
  "atk-s0513a31:608_5": "Tāpaso ‘‘putto me mato’’ti paridevanto vicarati. Tadā sakko devarājā lokaṁ pariggaṇhanto",
  "atk-s0513a31:608_6": "taṁ tāpasaṁ disvā ‘‘saṁvejessāmi na’’nti āgantvā ākāse ṭhito paṭhamaṁ gāthamāha –",
  "atk-s0513a31:609": "116.",
  "atk-s0513a31:610": " ‘‘Agārā paccupetassa, anagārassa te sato;",
  "atk-s0513a31:611": "Samaṇassa na taṁ sādhu, yaṁ petamanusocasī’’ti.",
  "atk-s0513a31:612": "Taṁ sutvā tāpaso dutiyaṁ gāthamāha –",
  "atk-s0513a31:613": "117.",
  "atk-s0513a31:614": " ‘‘Saṁvāsena have sakka, manussassa migassa vā;",
  "atk-s0513a31:615": "Hadaye jāyate pemaṁ, na taṁ sakkā asocitu’’nti.",
  "atk-s0513a31:616": "Tattha na taṁ sakkāti taṁ manussaṁ vā tiracchānaṁ vā na sakkā asocituṁ, socāmiyevāhanti.",
  "atk-s0513a31:617": "Tato sakko dve gāthā abhāsi –",
  "atk-s0513a31:618": "118.",
  "atk-s0513a31:619": " ‘‘Mataṁ marissaṁ rodanti, ye rudanti lapanti ca;",
  "atk-s0513a31:620": "Tasmā tvaṁ isi mā rodi, roditaṁ moghamāhu santo.",
  "atk-s0513a31:621": "119.",
  "atk-s0513a31:622": " ‘‘Roditena have brahme, mato peto samuṭṭhahe;",
  "atk-s0513a31:623": "Sabbe saṅgamma rodāma, aññamaññassa ñātake’’ti.",
  "atk-s0513a31:624_0": "Tattha marissanti yo idāni marissati, taṁ. Lapanti cāti vilapanti ca. Idaṁ vuttaṁ",
  "atk-s0513a31:624_1": "hoti – ye loke matañca marissantañca rodanti, te rudanti ceva vilapanti ca, tesaṁ",
  "atk-s0513a31:624_2": "assupacchijjanadivaso nāma natthi. Kiṁkāraṇā? Sadāpi matānañca marissantānañca atthitāya.",
  "atk-s0513a31:624_3": "Tasmā tvaṁ isi mā rodi. Kiṁkāraṇā ? Roditaṁ moghamāhu santoti, buddhādayo pana paṇḍitā",
  "atk-s0513a31:624_4": "roditaṁ ‘‘mogha’’nti vadanti. Mato petoti yo esa mato petoti vuccati, yadi so roditena",
  "atk-s0513a31:624_5": "samuṭṭhaheyya, evaṁ sante kiṁ nikkammā acchāma, sabbeva samāgamma aññamaññassa ñātake",
  "atk-s0513a31:624_6": "rodāma. Yasmā pana te roditakāraṇā na uṭṭhahanti, tasmā roditassa moghabhāvaṁ sādheti.",
  "atk-s0513a31:625": "Evaṁ sakkassa kathentassa tāpaso ‘‘niratthakaṁ rodita’’nti sallakkhetvā sakkassa thutiṁ karonto tisso gāthā abhāsi –",
  "atk-s0513a31:626": "120.",
  "atk-s0513a31:627": " ‘‘Ādittaṁ vata maṁ santaṁ, ghatasittaṁva pāvakaṁ;",
  "atk-s0513a31:628": "Vārinā viya osiñcaṁ, sabbaṁ nibbāpaye daraṁ.",
  "atk-s0513a31:629": "121.",
  "atk-s0513a31:630": " ‘‘Abbahi vata me sallaṁ, yamāsi hadayassitaṁ;",
  "atk-s0513a31:631": "Yo me sokaparetassa, puttasokaṁ apānudi.",
  "atk-s0513a31:632": "122.",
  "atk-s0513a31:633": " ‘‘Sohaṁ abbūḷhasallosmi, vītasoko anāvilo;",
  "atk-s0513a31:634": "Na socāmi na rodāmi, tava sutvāna vāsavā’’ti.",
  "atk-s0513a31:635": "Tattha yamāsīti yaṁ me āsi. Hadayassitanti hadaye nissitaṁ. Apānudīti nīhari. Sakko tāpasassa ovādaṁ datvā sakaṭṭhānameva gato.",
  "atk-s0513a31:636": "Satthā idhaṁ dhammadesanaṁ āharitvā jātakaṁ samodhānesi – ‘‘tadā tāpaso mahallako ahosi, migo sāmaṇero, sakko pana ahameva ahosi’’nti.",
  "atk-s0513a31:637": "Migapotakajātakavaṇṇanā dutiyā.",
  "atk-s0513a31:639": " [373] 3. Mūsikajātakavaṇṇanā",
  "atk-s0513a31:640_0": "Kuhiṁ gatā kattha gatāti idaṁ satthā veḷuvane viharanto ajātasattuṁ ārabbha kathesi.",
  "atk-s0513a31:640_1": "Vatthu heṭṭhā thusajātake (jā. 1.4.149 ādayo) vitthāritameva. Idhāpi satthā tatheva",
  "atk-s0513a31:640_2": "rājānaṁ sakiṁ puttena saddhiṁ kīḷamānaṁ sakiṁ dhammaṁ suṇantaṁ disvā ‘‘taṁ nissāya",
  "atk-s0513a31:640_3": "rañño bhayaṁ uppajjissatī’’ti ñatvā ‘‘mahārāja, porāṇakarājāno āsaṅkitabbaṁ āsaṅkitvā",
  "atk-s0513a31:640_4": "attano puttaṁ ‘amhākaṁ dhūmakāle rajjaṁ kāretū’ti ekamante akaṁsū’’ti vatvā atītaṁ āhari.",
  "atk-s0513a31:641_0": "Atīte bārāṇasiyaṁ brahmadatte rajjaṁ kārente bodhisatto takkasilāyaṁ brāhmaṇakule",
  "atk-s0513a31:641_1": "nibbattitvā disāpāmokkhācariyo ahosi. Tassa santike bārāṇasirañño putto yavakumāro",
  "atk-s0513a31:641_2": "nāma sabbasippāni uggaṇhitvā anuyogaṁ datvā gantukāmo taṁ āpucchi. Ācariyo ‘‘puttaṁ",
  "atk-s0513a31:641_3": "nissāya tassa antarāyo bhavissatī’’ti aṅgavijjāvasena ñatvā ‘‘etamassa harissāmī’’ti",
  "atk-s0513a31:641_4": "ekaṁ upamaṁ upadhāretuṁ ārabhi. Tadā panassa eko asso ahosi, tassa pāde vaṇo uṭṭhahi,",
  "atk-s0513a31:641_5": "taṁ vaṇānurakkhaṇatthaṁ geheyeva kariṁsu. Tassāvidūre eko udapāno atthi. Athekā mūsikā",
  "atk-s0513a31:641_6": "gehā nikkhamitvā assassa pāde vaṇaṁ khādati, asso vāretuṁ na sakkoti. So ekadivasaṁ",
  "atk-s0513a31:641_7": "vedanaṁ adhivāsetuṁ asakkonto mūsikaṁ khādituṁ āgataṁ pādena paharitvā māretvā udapāne",
  "atk-s0513a31:641_8": "pātesi. Assagopakā mūsikaṁ apassantā ‘‘aññesu divasesu mūsikā āgantvā vaṇaṁ khādati,",
  "atk-s0513a31:641_9": "idāni na paññāyati, kahaṁ nu kho gatā’’ti vadiṁsu.",
  "atk-s0513a31:642_0": "Bodhisatto taṁ kāraṇaṁ paccakkhaṁ katvā ‘‘aññe ajānantā ‘kahaṁ mūsikā gatā’ti vadanti,",
  "atk-s0513a31:642_1": "mūsikāya pana māretvā udapāne khittabhāvaṁ ahameva jānāmī’’ti idameva kāraṇaṁ upamaṁ",
  "atk-s0513a31:642_2": "katvā paṭhamaṁ gāthaṁ bandhitvā rājakumārassa adāsi. So aparaṁ upamaṁ upadhārento",
  "atk-s0513a31:642_3": "tameva assaṁ paruḷhavaṇaṁ nikkhamitvā ekaṁ yavavatthuṁ gantvā ‘‘yavaṁ khādissāmī’’ti",
  "atk-s0513a31:642_4": "vaticchiddena mukhaṁ pavesentaṁ disvā tameva kāraṇaṁ upamaṁ katvā dutiyaṁ gāthaṁ",
  "atk-s0513a31:642_5": "bandhitvā tassa adāsi. Tatiyagāthaṁ pana attano paññābaleneva bandhitvā tampi tassa",
  "atk-s0513a31:642_6": "datvā ‘‘tāta, tvaṁ rajje patiṭṭhāya sāyaṁ nhānapokkharaṇiṁ gacchanto yāva dhurasopānā",
  "atk-s0513a31:642_7": "paṭhamaṁ gāthaṁ sajjhāyanto gaccheyyāsi, tava nivasanapāsādaṁ pavisanto yāva sopānapādamūlā",
  "atk-s0513a31:642_8": "dutiyaṁ gāthaṁ sajjhāyanto gaccheyyāsi, tato yāva sopānamatthakā tatiyaṁ gāthaṁ sajjhāyanto",
  "atk-s0513a31:642_9": "gaccheyyāsī’’ti vatvā pesesi.",
  "atk-s0513a31:643_0": "So kumāro gantvā uparājā hutvā pitu accayena rajjaṁ kāresi, tasseko putto jāyi. So",
  "atk-s0513a31:643_1": "soḷasavassakāle rajjalobhena ‘‘pitaraṁ māressāmī’’ti cintetvā upaṭṭhāke āha ‘‘mayhaṁ",
  "atk-s0513a31:643_2": "pitā taruṇo, ahaṁ etassa dhūmakālaṁ olokento mahallako bhavissāmi jarājiṇṇo, tādise",
  "atk-s0513a31:643_3": "kāle laddhenapi rajjena ko attho’’ti. Te āhaṁsu ‘‘deva, na sakkā paccantaṁ gantvā",
  "atk-s0513a31:643_4": "corattaṁ kātuṁ, tava pitaraṁ kenaci upāyena māretvā rajjaṁ gaṇhā’’ti . So ‘‘sādhū’’ti",
  "atk-s0513a31:643_5": "antonivesane rañño sāyaṁ nhānapokkharaṇīsamīpaṁ gantvā ‘‘ettha naṁ māressāmī’’ti",
  "atk-s0513a31:643_6": "khaggaṁ gahetvā aṭṭhāsi. Rājā sāyaṁ mūsikaṁ nāma dāsiṁ ‘‘gantvā pokkharaṇīpiṭṭhiṁ",
  "atk-s0513a31:643_7": "sodhetvā ehi, nhāyissāmī’’ti pesesi. Sā gantvā pokkharaṇīpiṭṭhiṁ sodhentī kumāraṁ",
  "atk-s0513a31:643_8": "passi. Kumāro attano kammassa pākaṭabhāvabhayena taṁ dvidhā chinditvā pokkharaṇiyaṁ",
  "atk-s0513a31:643_9": "pātesi. Rājā nhāyituṁ agamāsi . Sesajano ‘‘ajjāpi mūsikā dāsī na punāgacchati, kuhiṁ",
  "atk-s0513a31:643_10": "gatā kattha gatā’’ti āha. Rājā –",
  "atk-s0513a31:644": "123.",
  "atk-s0513a31:645": " ‘‘Kuhiṁ gatā kattha gatā, iti lālappatī jano;",
  "atk-s0513a31:646": "Ahameveko jānāmi, udapāne mūsikā hatā’’ti. –",
  "atk-s0513a31:647": "Paṭhamaṁ gāthaṁ bhaṇanto pokkharaṇītīraṁ agamāsi.",
  "atk-s0513a31:648_0": "Tattha kuhiṁ gatā kattha gatāti aññamaññavevacanāni. Iti lālappatīti evaṁ vippalapati.",
  "atk-s0513a31:648_1": "Iti ayaṁ gāthā ‘‘ajānanto jano mūsikā dāsī kuhiṁ gatāti vippalapati, rājakumārena",
  "atk-s0513a31:648_2": "dvidhā chinditvā mūsikāya pokkharaṇiyaṁ pātitabhāvaṁ ahameva eko jānāmī’’ti rañño",
  "atk-s0513a31:648_3": "ajānantasseva imamatthaṁ dīpeti.",
  "atk-s0513a31:649_0": "Kumāro ‘‘mayā katakammaṁ mayhaṁ pitarā ñāta’’nti bhīto palāyitvā tamatthaṁ upaṭṭhākānaṁ",
  "atk-s0513a31:649_1": "ārocesi. Te sattaṭṭhadivasaccayena puna taṁ āhaṁsu ‘‘deva, sace rājā jāneyya, na",
  "atk-s0513a31:649_2": "tuṇhī bhaveyya, takkagāhena pana tena taṁ vuttaṁ bhavissati, mārehi na’’nti. So punekadivasaṁ",
  "atk-s0513a31:649_3": "khaggahattho sopānapādamūle ṭhatvā rañño āgamanakāle ito cito ca paharaṇokāsaṁ olokesi. Rājā –",
  "atk-s0513a31:650": "124.",
  "atk-s0513a31:651": " ‘‘Yañcetaṁ iti cīti ca, gadrabhova nivattasi;",
  "atk-s0513a31:652": "Udapāne mūsikaṁ hantvā, yavaṁ bhakkhetumicchasī’’ti. –",
  "atk-s0513a31:653_0": "Dutiyaṁ gāthaṁ sajjhāyanto agamāsi. Ayampi gāthā ‘‘yasmā tvaṁ iti cīti ca ito cito",
  "atk-s0513a31:653_1": "ca paharaṇokāsaṁ olokento gadrabhova nivattasi, tasmā taṁ jānāmi ‘purimadivase pokkharaṇiyaṁ",
  "atk-s0513a31:653_2": "mūsikaṁ dāsiṁ hantvā ajja maṁ yavarājānaṁ bhakkhetuṁ māretuṁ icchasī’’’ti rañño ajānantasseva imamatthaṁ dīpeti.",
  "atk-s0513a31:654_0": "Kumāro ‘‘diṭṭhomhi pitarā’’ti utrasto palāyi. So puna aḍḍhamāsamattaṁ atikkamitvā",
  "atk-s0513a31:654_1": "‘‘rājānaṁ dabbiyā paharitvā māressāmī’’ti ekaṁ dīghadaṇḍakaṁ dabbipaharaṇaṁ gahetvā",
  "atk-s0513a31:654_2": "olumbitvā aṭṭhāsi. Rājā –",
  "atk-s0513a31:655": "125.",
  "atk-s0513a31:656": " ‘‘Daharo cāsi dummedha, paṭhamuppattiko susu;",
  "atk-s0513a31:657": "Dīghañcetaṁ samāsajja, na te dassāmi jīvita’’nti. –",
  "atk-s0513a31:658": "Tatiyaṁ gāthaṁ sajjhāyanto sopānapādamatthakaṁ abhiruhi.",
  "atk-s0513a31:659_0": "Tattha paṭhamuppattikoti paṭhamavayena uppattito upeto, paṭhamavaye ṭhitoti attho.",
  "atk-s0513a31:659_1": "Susūti taruṇo. Dīghanti dīghadaṇḍakaṁ dabbipaharaṇaṁ. Samāsajjāti gahetvā, olumbitvā",
  "atk-s0513a31:659_2": "ṭhitosīti attho. Ayampi gāthā ‘‘dummedha, attano vayaṁ paribhuñjituṁ na labhissasi,",
  "atk-s0513a31:659_3": "na te dāni nillajjassa jīvitaṁ dassāmi, māretvā khaṇḍākhaṇḍaṁ chinditvā sūleyeva",
  "atk-s0513a31:659_4": "āvuṇāpessāmī’’ti rañño ajānantasseva kumāraṁ santajjayamānā imamatthaṁ dīpeti.",
  "atk-s0513a31:660_0": "So taṁ divasaṁ palāyituṁ asakkonto ‘‘jīvitaṁ me dehi, devā’’ti rañño pādamūle nipajji.",
  "atk-s0513a31:660_1": "Rājā taṁ tajjetvā saṅkhalikāhi bandhāpetvā bandhanāgāre kāretvā setacchattassa heṭṭhā",
  "atk-s0513a31:660_2": "alaṅkatarājāsane nisīditvā ‘‘amhākaṁ ācariyo disāpāmokkho brāhmaṇo imaṁ mayhaṁ antarāyaṁ",
  "atk-s0513a31:660_3": "disvā imā tisso gāthā abhāsī’’ti haṭṭhatuṭṭho udānaṁ udānento sesagāthā abhāsi –",
  "atk-s0513a31:661": "126.",
  "atk-s0513a31:662": " ‘‘Nāntalikkhabhavanena, nāṅgaputtapinena vā;",
  "atk-s0513a31:663": "Puttena hi patthayito, silokehi pamocito.",
  "atk-s0513a31:664": "127.",
  "atk-s0513a31:665": " ‘‘Sabbaṁ sutamadhīyetha, hīnamukkaṭṭhamajjhimaṁ;",
  "atk-s0513a31:666": "Sabbassa atthaṁ jāneyya, na ca sabbaṁ payojaye;",
  "atk-s0513a31:667": "Hoti tādisako kālo, yattha atthāvahaṁ suta’’nti.",
  "atk-s0513a31:668_0": "Tattha nāntalikkhabhavanenāti antalikkhabhavanaṁ vuccati dibbavimānaṁ, ahaṁ ajja",
  "atk-s0513a31:668_1": "antalikkhabhavanampi na āruḷho, tasmā antalikkhabhavanenāpi ajja maraṇato na pamocitomhi.",
  "atk-s0513a31:668_2": "Nāṅgaputtapinena vāti aṅgasarikkhakena vā puttapinenapi na pamocito. Puttena hi patthayitoti",
  "atk-s0513a31:668_3": "ahaṁ pana attano putteneva ajja māretuṁ patthito. Silokehi pamocitoti sohaṁ ācariyena",
  "atk-s0513a31:668_4": "bandhitvā dinnāhi gāthāhi pamocito.",
  "atk-s0513a31:669_0": "Sutanti pariyattiṁ. Adhīyethāti gaṇheyya sikkheyya. Hīnamukkaṭṭhamajjhimanti hīnaṁ",
  "atk-s0513a31:669_1": "vā hotu uttamaṁ vā majjhimaṁ vā, sabbaṁ adhīyitabbamevāti dīpeti. Na ca sabbaṁ payojayeti",
  "atk-s0513a31:669_2": "hīnaṁ mantaṁ vā sippaṁ vā majjhimaṁ vā na payojaye, uttamameva payojayeyyāti attho.",
  "atk-s0513a31:669_3": "Yattha atthāvahaṁ sutanti yasmiṁ kāle mahosadhapaṇḍitassa kumbhakārakammakaraṇaṁ",
  "atk-s0513a31:669_4": "viya yaṁkiñci sikkhitasippaṁ atthāvahaṁ hoti, tādisopi kālo hotiyevāti attho. Aparabhāge",
  "atk-s0513a31:669_5": "rañño accayena kumāro rajje patiṭṭhāsi.",
  "atk-s0513a31:670": "Satthā imaṁ dhammadesanaṁ āharitvā jātakaṁ samodhānesi – ‘‘tadā disāpāmokkho ācariyo ahameva ahosi’’nti.",
  "atk-s0513a31:671": "Mūsikajātakavaṇṇanā tatiyā.",
  "atk-s0513a31:673": " [374] 4. Cūḷadhanuggahajātakavaṇṇanā",
  "atk-s0513a31:674_0": "Sabbaṁ bhaṇḍanti idaṁ satthā jetavane viharanto purāṇadutiyikāpalobhanaṁ ārabbha",
  "atk-s0513a31:674_1": "kathesi. Tena bhikkhunā ‘‘purāṇadutiyikā maṁ, bhante, ukkaṇṭhāpetī’’ti vutte satthā",
  "atk-s0513a31:674_2": "‘‘esā bhikkhu, itthī na idāneva tuyhaṁ anatthakārikā, pubbepi te etaṁ nissāya asinā",
  "atk-s0513a31:674_3": "sīsaṁ chinna’’nti vatvā bhikkhūhi yācito atītaṁ āhari.",
  "atk-s0513a31:675_0": "Atīte bārāṇasiyaṁ brahmadatte rajjaṁ kārente bodhisatto sakkattaṁ kāresi. Tadā eko",
  "atk-s0513a31:675_1": "bārāṇasivāsī brāhmaṇamāṇavo takkasilāyaṁ sabbasippāni uggaṇhitvā dhanukamme nipphattiṁ",
  "atk-s0513a31:675_2": "patto cūḷadhanuggahapaṇḍito nāma ahosi. Athassa ācariyo ‘‘ayaṁ mayā sadisaṁ sippaṁ",
  "atk-s0513a31:675_3": "uggaṇhī’’ti attano dhītaraṁ adāsi. So taṁ gahetvā ‘‘bārāṇasiṁ gamissāmī’’ti maggaṁ",
  "atk-s0513a31:675_4": "paṭipajji. Antarāmagge eko vāraṇo ekaṁ padesaṁ suññamakāsi, taṁ ṭhānaṁ abhiruhituṁ",
  "atk-s0513a31:675_5": "na koci ussahi. Cūḷadhanuggahapaṇḍito manussānaṁ vārentānaññeva bhariyaṁ gahetvā",
  "atk-s0513a31:675_6": "aṭavimukhaṁ abhiruhi. Athassa aṭavimajjhe vāraṇo uṭṭhahi, so taṁ kumbhe sarena vijjhi.",
  "atk-s0513a31:675_7": "Saro vinivijjhitvā pacchābhāgena nikkhami. Vāraṇo tattheva pati, dhanuggahapaṇḍito",
  "atk-s0513a31:675_8": "taṁ ṭhānaṁ khemaṁ katvā purato aññaṁ aṭaviṁ pāpuṇi. Tatthāpi paññāsa corā maggaṁ",
  "atk-s0513a31:675_9": "hananti. Tampi so manussehi vāriyamāno abhiruyha tesaṁ corānaṁ mige vadhitvā maggasamīpe",
  "atk-s0513a31:675_10": "maṁsaṁ pacitvā khādantānaṁ ṭhitaṭṭhānaṁ pāpuṇi.",
  "atk-s0513a31:676_0": "Tadā taṁ corā alaṅkatapaṭiyattāya bhariyāya saddhiṁ āgacchantaṁ disvā ‘‘gaṇhissāma",
  "atk-s0513a31:676_1": "na’’nti ussāhaṁ kariṁsu. Corajeṭṭhako purisalakkhaṇakusalo, so taṁ oloketvāva ‘‘uttamapuriso",
  "atk-s0513a31:676_2": "aya’’nti ñatvā ekassapi uṭṭhahituṁ nādāsi. Dhanuggahapaṇḍito ‘‘gaccha ‘amhākampi",
  "atk-s0513a31:676_3": "ekaṁ maṁsasūlaṁ dethā’ti vatvā maṁsaṁ āharā’’ti tesaṁ santikaṁ bhariyaṁ pesesi. Sā",
  "atk-s0513a31:676_4": "gantvā ‘‘ekaṁ kira maṁsasūlaṁ dethā’’ti āha. Corajeṭṭhako ‘‘anaggho puriso’’ti maṁsasūlaṁ",
  "atk-s0513a31:676_5": "dāpesi. Corā ‘‘amhehi kira pakkaṁ khādita’’nti apakkamaṁsasūlaṁ adaṁsu. Dhanuggaho",
  "atk-s0513a31:676_6": "attānaṁ sambhāvetvā ‘‘mayhaṁ apakkamaṁsasūlaṁ dadantī’’ti corānaṁ kujjhi. Corā ‘‘kiṁ",
  "atk-s0513a31:676_7": "ayameveko puriso, mayaṁ itthiyo’’ti kujjhitvā uṭṭhahiṁsu. Dhanuggaho ekūnapaññāsa",
  "atk-s0513a31:676_8": "jane ekūnapaññāsakaṇḍehi vijjhitvā pātesi. Corajeṭṭhakaṁ vijjhituṁ kaṇḍaṁ nāhosi.",
  "atk-s0513a31:676_9": "Tassa kira kaṇḍanāḷiyaṁ samapaṇṇāsayeva kaṇḍāni. Tesu ekena vāraṇaṁ vijjhi, ekūnapaññāsakaṇḍehi",
  "atk-s0513a31:676_10": "core vijjhitvā corajeṭṭhakaṁ pātetvā tassa ure nisinno ‘‘sīsamassa chindissāmī’’ti",
  "atk-s0513a31:676_11": "bhariyāya hatthato asiṁ āharāpesi. Sā taṅkhaṇaññeva corajeṭṭhake lobhaṁ katvā corassa",
  "atk-s0513a31:676_12": "hatthe tharuṁ, sāmikassa hatthe dhāraṁ ṭhapesi. Coro tharudaṇḍaṁ parāmasitvā asiṁ",
  "atk-s0513a31:676_13": "nīharitvā dhanuggahassa sīsaṁ chindi.",
  "atk-s0513a31:677_0": "So taṁ ghātetvā itthiṁ ādāya gacchanto jātigottaṁ pucchi. Sā ‘‘takkasilāyaṁ disāpāmokkhācariyassa",
  "atk-s0513a31:677_1": "dhītāmhī’’ti āha. ‘‘Kathaṁ tvaṁ iminā laddhā’’ti. Mayhaṁ pitā ‘‘ayaṁ mayā sadisaṁ",
  "atk-s0513a31:677_2": "katvā sippaṁ sikkhī’’ti tussitvā imassa maṁ adāsi, sāhaṁ tayi sinehaṁ katvā attano",
  "atk-s0513a31:677_3": "kuladattiyaṁ sāmikaṁ mārāpesinti. Corajeṭṭhako ‘‘kuladattiyaṁ tāvesā sāmikaṁ māresi,",
  "atk-s0513a31:677_4": "aññaṁ panekaṁ disvā mampi evamevaṁ karissati, imaṁ chaḍḍetuṁ vaṭṭatī’’ti cintetvā",
  "atk-s0513a31:677_5": "gacchanto antarāmagge ekaṁ kunnadiṁ uttānatalaṁ taṅkhaṇodakapūraṁ disvā ‘‘bhadde,",
  "atk-s0513a31:677_6": "imissaṁ nadiyaṁ susumārā kakkhaḷā, kiṁ karomā’’ti āha. ‘‘Sāmi, sabbaṁ ābharaṇabhaṇḍaṁ",
  "atk-s0513a31:677_7": "mama uttarāsaṅgena bhaṇḍikaṁ katvā paratīraṁ netvā puna āgantvā maṁ gahetvā gacchā’’ti.",
  "atk-s0513a31:677_8": "So ‘‘sādhū’’ti sabbaṁ ābharaṇabhaṇḍaṁ ādāya nadiṁ otaritvā taranto viya paratīraṁ",
  "atk-s0513a31:677_9": "patvā taṁ chaḍḍetvā pāyāsi. Sā taṁ disvā ‘‘sāmi, kiṁ maṁ chaḍḍetvā viya gacchasi,",
  "atk-s0513a31:677_10": "kasmā evaṁ karosi, ehi mampi ādāya gacchā’’ti tena saddhiṁ sallapantī paṭhamaṁ gāthamāha –",
  "atk-s0513a31:678": "128.",
  "atk-s0513a31:679": " ‘‘Sabbaṁ bhaṇḍaṁ samādāya, pāraṁ tiṇṇosi brāhmaṇa;",
  "atk-s0513a31:680": "Paccāgaccha lahuṁ khippaṁ, mampi tārehi dānito’’ti.",
  "atk-s0513a31:681": "Tattha lahuṁ khippanti lahuṁ paccāgaccha, khippaṁ mampi tārehi dāni itoti attho.",
  "atk-s0513a31:682": "Coro taṁ sutvā paratīre ṭhitoyeva dutiyaṁ gāthamāha –",
  "atk-s0513a31:683": "129.",
  "atk-s0513a31:684": " ‘‘Asanthutaṁ maṁ cirasanthutena, nimīni bhotī adhuvaṁ dhuvena;",
  "atk-s0513a31:685": "Mayāpi bhotī nimineyya aññaṁ, ito ahaṁ dūrataraṁ gamissa’’nti.",
  "atk-s0513a31:686": "Sā heṭṭhā vuttatthāyeva –",
  "atk-s0513a31:687_0": "Coro pana ‘‘ito ahaṁ dūrataraṁ gamissaṁ, tiṭṭha tva’’nti vatvā tassā viravantiyāva",
  "atk-s0513a31:687_1": "ābharaṇabhaṇḍikaṁ ādāya palāto. Tato sā bālā atricchatāya evarūpaṁ byasanaṁ pattā",
  "atk-s0513a31:687_2": "anāthā hutvā avidūre ekaṁ eḷagalāgumbaṁ upagantvā rodamānā nisīdi. Tasmiṁ khaṇe sakko",
  "atk-s0513a31:687_3": "devarājā lokaṁ olokento taṁ atricchatāhataṁ sāmikā ca jārā ca parihīnaṁ rodamānaṁ",
  "atk-s0513a31:687_4": "disvā ‘‘etaṁ niggaṇhitvā lajjāpetvā āgamissāmī’’ti mātaliñca pañcasikhañca ādāya",
  "atk-s0513a31:687_5": "tattha gantvā nadītīre ṭhatvā ‘‘mātali, tvaṁ maccho bhava, pañcasikha tvaṁ sakuṇo",
  "atk-s0513a31:687_6": "bhava, ahaṁ pana siṅgālo hutvā mukhena maṁsapiṇḍaṁ gahetvā etissā sammukhaṭṭhānaṁ",
  "atk-s0513a31:687_7": "gamissāmi, tvaṁ mayi tattha gate udakato ullaṅghitvā mama purato pata, athāhaṁ mukhena",
  "atk-s0513a31:687_8": "gahitamaṁsapiṇḍaṁ chaḍḍetvā macchaṁ gahetuṁ pakkhandissāmi, tasmiṁ khaṇe tvaṁ, pañcasikha,",
  "atk-s0513a31:687_9": "taṁ maṁsapiṇḍaṁ gahetvā ākāse uppata, tvaṁ mātali, udake patā’’ti āṇāpesi. ‘‘Sādhu,",
  "atk-s0513a31:687_10": "devā’’ti, mātali, maccho ahosi, pañcasikho sakuṇo ahosi. Sakko siṅgālo hutvā maṁsapiṇḍaṁ",
  "atk-s0513a31:687_11": "mukhenādāya tassā sammukhaṭṭhānaṁ agamāsi. Maccho udakā uppatitvā siṅgālassa purato",
  "atk-s0513a31:687_12": "pati. So mukhena gahitamaṁsapiṇḍaṁ chaḍḍetvā macchassatthāya pakkhandi. Maccho uppatitvā",
  "atk-s0513a31:687_13": "udake pati, sakuṇo maṁsapiṇḍaṁ gahetvā ākāse uppati, siṅgālo ubhopi alabhitvā eḷagalāgumbaṁ",
  "atk-s0513a31:687_14": "olokento dummukho nisīdi. Sā taṁ disvā ‘‘ayaṁ atricchatāhato neva maṁsaṁ, na macchaṁ",
  "atk-s0513a31:687_15": "labhī’’ti kuṭaṁ bhindantī viya mahāhasitaṁ hasi. Taṁ sutvā siṅgālo tatiyaṁ gāthamāha –",
  "atk-s0513a31:688": "130.",
  "atk-s0513a31:689": " ‘‘Kāyaṁ eḷagalāgumbe, karoti ahuhāsiyaṁ;",
  "atk-s0513a31:690": "Nayīdha naccagītaṁ vā, tāḷaṁ vā susamāhitaṁ;",
  "atk-s0513a31:691": "Anamhikāle susoṇi, kinnu jagghasi sobhane’’ti.",
  "atk-s0513a31:692_0": "Tattha kāyanti kā ayaṁ. Eḷagalāgumbeti kambojigumbe. Ahuhāsiyanti dantavidaṁsakaṁ",
  "atk-s0513a31:692_1": "mahāhasitaṁ vuccati, taṁ kā esā etasmiṁ gumbe karotīti pucchati. Nayīdha naccagītaṁ",
  "atk-s0513a31:692_2": "vāti imasmiṁ ṭhāne kassaci naccantassa naccaṁ vā gāyantassa gītaṁ vā hatthe susamāhite",
  "atk-s0513a31:692_3": "katvā vādentassa susamāhitaṁ hatthatāḷaṁ vā natthi, kaṁ disvā tvaṁ haseyyāsīti dīpeti.",
  "atk-s0513a31:692_4": "Anamhikāleti rodanakāle. Susoṇīti sundarasoṇi. Kiṁ nu jagghasīti kena kāraṇena tvaṁ",
  "atk-s0513a31:692_5": "rodituṁ yuttakāle arodamānāva mahāhasitaṁ hasasi. Sobhaneti taṁ pasaṁsanto ālapati.",
  "atk-s0513a31:693": "Taṁ sutvā sā catutthaṁ gāthamāha –",
  "atk-s0513a31:694": "131.",
  "atk-s0513a31:695": " ‘‘Siṅgāla bāla dummedha, appapaññosi jambuka;",
  "atk-s0513a31:696": "Jīno macchañca pesiñca, kapaṇo viya jhāyasī’’ti.",
  "atk-s0513a31:697": "Tattha jīnoti jānippatto hutvā. Pesinti maṁsapesiṁ. Kapaṇo viya jhāyasīti sahassabhaṇḍikaṁ parājito kapaṇo viya jhāyasi socasi cintesi.",
  "atk-s0513a31:698": "Tato siṅgālo pañcamaṁ gāthamāha –",
  "atk-s0513a31:699": "132.",
  "atk-s0513a31:700": " ‘‘Sudassaṁ vajjamaññesaṁ, attano pana duddasaṁ;",
  "atk-s0513a31:701": "Jīnā patiñca jārañca, maññe tvaññeva jhāyasī’’ti.",
  "atk-s0513a31:702_0": "Tattha tvaññeva jhāyasīti pāpadhamme dussīle ahaṁ tāva mama gocaraṁ na labhissāmi,",
  "atk-s0513a31:702_1": "tvaṁ pana atricchatāya hatā taṁmuhuttadiṭṭhake core paṭibaddhacittā hutvā tañca jāraṁ",
  "atk-s0513a31:702_2": "kuladattiyañca patiṁ jīnā, maṁ upādāya sataguṇena sahassaguṇena kapaṇatarā hutvā",
  "atk-s0513a31:702_3": "jhāyasi rodasi paridevasīti lajjāpetvā vippakāraṁ pāpento mahāsatto evamāha.",
  "atk-s0513a31:703": "Sā tassa vacanaṁ sutvā gāthamāha –",
  "atk-s0513a31:704": "133.",
  "atk-s0513a31:705": " ‘‘Evametaṁ migarāja, yathā bhāsasi jambuka;",
  "atk-s0513a31:706": "Sā nūnāhaṁ ito gantvā, bhattu hessaṁ vasānugā’’ti.",
  "atk-s0513a31:707": "Tattha nūnāti ekaṁsatthe nipāto. Sā ahaṁ ito gantvā puna aññaṁ bhattāraṁ labhitvā ekaṁseneva tassa bhattu vasānugā vasavattinī bhavissāmīti.",
  "atk-s0513a31:708": "Athassā anācārāya dussīlāya vacanaṁ sutvā sakko devarājā osānagāthamāha –",
  "atk-s0513a31:709": "134.",
  "atk-s0513a31:710": " ‘‘Yo hare mattikaṁ thālaṁ, kaṁsathālampi so hare;",
  "atk-s0513a31:711": "Kataṁyeva tayā pāpaṁ, punapevaṁ karissasī’’ti.",
  "atk-s0513a31:712_0": "Tassattho – anācāre kiṁ kathesi, yo mattikaṁ thālaṁ harati, suvaṇṇathālarajatathālādippabhedaṁ",
  "atk-s0513a31:712_1": "kaṁsathālampi so harateva, idañca tayā pāpaṁ katameva, na sakkā tava saddhātuṁ, sā",
  "atk-s0513a31:712_2": "tvaṁ punapi evaṁ karissasiyevāti. Evaṁ so taṁ lajjāpetvā vippakāraṁ pāpetvā sakaṭṭhānameva agamāsi.",
  "atk-s0513a31:713": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a31:714": "Tadā dhanuggaho ukkaṇṭhitabhikkhu ahosi, sā itthī purāṇadutiyikā, sakko devarājā pana ahameva ahosinti.",
  "atk-s0513a31:715": "Cūḷadhanuggahajātakavaṇṇanā catutthā.",
  "atk-s0513a31:717": " [375] 5. Kapotajātakavaṇṇanā",
  "atk-s0513a31:718_0": "Idāni khomhīti idaṁ satthā jetavane viharanto ekaṁ lolabhikkhuṁ ārabbha kathesi.",
  "atk-s0513a31:718_1": "Lolavatthu anekaso vitthāritameva. Taṁ pana satthā ‘‘saccaṁ kira tvaṁ bhikkhu, lolo’’ti",
  "atk-s0513a31:718_2": "pucchitvā ‘‘āma, bhante’’ti vutte ‘‘na kho bhikkhu idāneva, pubbepi tvaṁ lolosi,",
  "atk-s0513a31:718_3": "lolatāya pana jīvitakkhayaṁ patto’’ti vatvā atītaṁ āhari.",
  "atk-s0513a31:719_0": "Atīte bārāṇasiyaṁ brahmadatte rajjaṁ kārente bodhisatto pārāvatayoniyaṁ nibbattitvā",
  "atk-s0513a31:719_1": "bārāṇasiseṭṭhino mahānase nīḷapacchiyaṁ vasati. Atheko kāko macchamaṁsaluddho tena",
  "atk-s0513a31:719_2": "saddhiṁ mettiṁ katvā tattheva vasi. So ekadivasaṁ bahuṁ macchamaṁsaṁ disvā ‘‘imaṁ",
  "atk-s0513a31:719_3": "khādissāmī’’ti nitthunanto nīḷapacchiyaṁyeva nipajjitvā pārāvatena ‘‘ehi, samma,",
  "atk-s0513a31:719_4": "gocarāya gamissāmā’’ti vuccamānopi ‘‘ajīrakena nipannomhi, gaccha tva’’nti vatvā",
  "atk-s0513a31:719_5": "tasmiṁ gate ‘‘gato me paccāmittakaṇṭako, idāni yathāruci macchamaṁsaṁ khādissāmī’’ti",
  "atk-s0513a31:719_6": "cintento paṭhamaṁ gāthamāha –",
  "atk-s0513a31:720": "135.",
  "atk-s0513a31:721": " ‘‘Idāni khomhi sukhito arogo, nikkaṇṭako nippatito kapoto;",
  "atk-s0513a31:722": "Kāhāmi dānī hadayassa tuṭṭhiṁ, tathā hi maṁ maṁsasākaṁ baletī’’ti.",
  "atk-s0513a31:723_0": "Tattha nippatitoti niggato. Kapototi pārāvato. Kāhāmi dānīti karissāmi dāni. Tathā",
  "atk-s0513a31:723_1": "hi maṁ maṁsasākaṁ baletīti tathā hi maṁsañca avasesaṁ sākañca mayhaṁ balaṁ karoti,",
  "atk-s0513a31:723_2": "uṭṭhehi khādāti vadamānaṁ viya ussāhaṁ mamaṁ karotīti attho.",
  "atk-s0513a31:724_0": "So bhattakārake macchamaṁsaṁ pacitvā mahānasā nikkhamma sarīrato sedaṁ pavāhente",
  "atk-s0513a31:724_1": "pacchito nikkhamitvā rasakaroṭiyaṁ nilīyitvā ‘‘kiri kirī’’ti saddamakāsi. Bhattakārako",
  "atk-s0513a31:724_2": "vegenāgantvā kākaṁ gahetvā sabbapattāni luñjitvā allasiṅgīverañca siddhatthake ca",
  "atk-s0513a31:724_3": "pisitvā lasuṇaṁ pūtitakkena madditvā sakalasarīraṁ makkhetvā ekaṁ kaṭhalaṁ ghaṁsitvā",
  "atk-s0513a31:724_4": "vijjhitvā suttakena tassa gīvāyaṁ bandhitvā nīḷapacchiyaṁyeva taṁ pakkhipitvā agamāsi.",
  "atk-s0513a31:724_5": "Pārāvato āgantvā taṁ disvā ‘‘kā esā balākā mama sahāyassa pacchiyaṁ nipannā, caṇḍo",
  "atk-s0513a31:724_6": "hi so āgantvā ghāteyyāpi na’’nti parihāsaṁ karonto dutiyaṁ gāthamāha –",
  "atk-s0513a31:725": "136.",
  "atk-s0513a31:726": " ‘‘Kāyaṁ balākā sikhinī, corī laṅghipitāmahā;",
  "atk-s0513a31:727": "Oraṁ balāke āgaccha, caṇḍo me vāyaso sakhā’’ti.",
  "atk-s0513a31:728": "Sā heṭṭhā (jā. aṭṭha. 2.3.70) vuttatthāyeva.",
  "atk-s0513a31:729": "Taṁ sutvā kāko tatiyaṁ gāthamāha –",
  "atk-s0513a31:730": "137.",
  "atk-s0513a31:731": " ‘‘Alañhi te jagghitāye, mamaṁ disvāna edisaṁ;",
  "atk-s0513a31:732": "Vilūnaṁ sūdaputtena, piṭṭhamaṇḍena makkhita’’nti.",
  "atk-s0513a31:733": "Tattha alanti paṭisedhatthe nipāto. Jagghitāyeti hasituṁ. Idaṁ vuttaṁ hoti – idāni maṁ edisaṁ evaṁ dukkhappattaṁ disvā tava alaṁ hasituṁ, mā edise kāle parihāsakeḷiṁ karohīti.",
  "atk-s0513a31:734": "So parihāsakeḷiṁ karontova puna catutthaṁ gāthamāha –",
  "atk-s0513a31:735": "138.",
  "atk-s0513a31:736": " ‘‘Sunhāto suvilittosi, annapānena tappito;",
  "atk-s0513a31:737": "Kaṇṭhe ca te veḷuriyo, agamā nu kajaṅgala’’nti.",
  "atk-s0513a31:738_0": "Tattha kaṇṭhe ca te veḷuriyoti ayaṁ te veḷuriyamaṇipi kaṇṭhe piḷandho, tvaṁ ettakaṁ",
  "atk-s0513a31:738_1": "kālaṁ amhākaṁ etaṁ na dassesīti kapālaṁ sandhāyevamāha. Kajaṅgalanti idha bārāṇasīyeva",
  "atk-s0513a31:738_2": "‘‘kajaṅgalā’’ti adhippetā. Ito nikkhamitvā kacci antonagaraṁ gatosīti pucchati.",
  "atk-s0513a31:739": "Tato kāko pañcamaṁ gāthamāha –",
  "atk-s0513a31:740": "139.",
  "atk-s0513a31:741": " ‘‘Mā te mitto amitto vā, agamāsi kajaṅgalaṁ;",
  "atk-s0513a31:742": "Piñchāni tattha lāyitvā, kaṇṭhe bandhanti vaṭṭana’’nti.",
  "atk-s0513a31:743": "Tattha piñchānīti pattāni. Tattha lāyitvāti tasmiṁ bārāṇasinagare luñcitvā. Vaṭṭananti kaṭhalikaṁ.",
  "atk-s0513a31:744": "Taṁ sutvā pārāvato osānagāthamāha –",
  "atk-s0513a31:745": "140.",
  "atk-s0513a31:746": " ‘‘Punapāpajjasī samma, sīlañhi tava tādisaṁ;",
  "atk-s0513a31:747": "Na hi mānusakā bhogā, subhuñjā honti pakkhinā’’ti.",
  "atk-s0513a31:748": "Tattha punapāpajjasīti punapi evarūpaṁ āpajjissasi. Evarūpañhi te sīlanti.",
  "atk-s0513a31:749": "Iti naṁ so ovaditvā tattha avasitvā pakkhe pasāretvā aññattha agamāsi. Kākopi tattheva jīvitakkhayaṁ pāpuṇi.",
  "atk-s0513a31:750_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a31:750_1": "lolabhikkhu anāgāmiphale patiṭṭhahi. Tadā kāko lolabhikkhu ahosi, kapoto pana ahameva ahosinti.",
  "atk-s0513a31:751": "Kapotajātakavaṇṇanā pañcamā.",
  "atk-s0513a31:752": "Aḍḍhavaggo tatiyo.",
  "atk-s0513a31:753": "Jātakuddānaṁ –",
  "atk-s0513a31:754": "Maṇikuṇḍala sujātā, venasākhañca oragaṁ;",
  "atk-s0513a31:755": "Ghaṭaṁ koraṇḍi laṭuki, dhammapālaṁ migaṁ tathā.",
  "atk-s0513a31:756": "Suyonandī vaṇṇāroha, sīlaṁ hirī khajjopanaṁ;",
  "atk-s0513a31:757": "Ahi gumbiya sāḷiyaṁ, tacasāraṁ mittavindaṁ.",
  "atk-s0513a31:758": "Palāsañceva dīghiti, migapotaka mūsikaṁ;",
  "atk-s0513a31:759": "Dhanuggaho kapotañca, jātakā pañcavīsati.",
  "atk-s0513a31:760": "Pañcakanipātavaṇṇanā niṭṭhitā."
}