{
  "tika-s0104t1:0": "1. Brahmajālasuttaṁ",
  "tika-s0104t1:1": "Paribbājakakathāvaṇṇanā",
  "tika-s0104t1:2_0": "1. Ettāvatā ca paramasaṇhasukhumagambhīraduddasānekavidhanayasamalaṅkataṁ brahmajālassa",
  "tika-s0104t1:2_1": "sādhāraṇato bāhiranidānaṁ dassetvā idāni abbhantaranidānaṁ saṁvaṇṇento atthādhigamassa",
  "tika-s0104t1:2_2": "sunikkhittapadamūlakattā, sunikkhittapadabhāvassa ca ‘‘idameva’’nti sabhāvavibhāvanena",
  "tika-s0104t1:2_3": "padavibhāgena sādhetabbattā paṭhamaṁ tāva padavibhāgaṁ dassetuṁ ‘‘tattha eva’’ntiādimāha.",
  "tika-s0104t1:2_4": "Padavibhāgena hi ‘‘idaṁ nāma etaṁ pada’’nti vijānanena taṁtaṁpadānurūpaṁ liṅgavibhatti",
  "tika-s0104t1:2_5": "vacana kālapayogādikaṁ sammāpatiṭṭhāpanato yathāvuttassa padassa sunikkhittatā hoti,",
  "tika-s0104t1:2_6": "tāya ca atthassa samadhigamiyatā. Yathāha ‘‘sunikkhittassa bhikkhave – padabyañjanassa",
  "tika-s0104t1:2_7": "atthopi sunayohotī’’tiādi. Apica sambandhato, padato, padavibhāgato, padatthato anuyogato,",
  "tika-s0104t1:2_8": "parihārato cāti chahākārehi atthavaṇṇanā kātabbā. Tattha sambandho nāma desanāsambandho,",
  "tika-s0104t1:2_9": "yaṁ lokiyā ‘‘ummugghāto’’tipi vadanti, so pana pāḷiyā nidānapāḷivasena, nidānapāḷiyā",
  "tika-s0104t1:2_10": "ca saṅgītivasena veditabbo. Paṭhamamahāsaṅgītiṁ dassentena hi nidānapāḷiyā sambandho",
  "tika-s0104t1:2_11": "dassito, tasmā padādivaseneva saṁvaṇṇanaṁ karonto ‘‘eva’’ntiādimāha. Ettha ca ‘‘evanti",
  "tika-s0104t1:2_12": "nipātapadantiādinā padato, padavibhāgato ca saṁvaṇṇanaṁ karoti padānaṁ tabbisesānañca",
  "tika-s0104t1:2_13": "dassitattā. Padavibhāgoti hi padānaṁ visesoyeva adhippeto, na padaviggaho. Padāni",
  "tika-s0104t1:2_14": "ca padavibhāgo ca padavibhāgo. Atha vā padavibhāgo ca padaviggaho ca padavibhāgoti",
  "tika-s0104t1:2_15": "ekasesavasena padapadaviggahāpi padavibhāgasaddena vuttāti daṭṭhabbaṁ. Padaviggahato",
  "tika-s0104t1:2_16": "pana ‘‘bhikkhūnaṁ saṅgho’’tiādinā upari saṁvaṇṇanaṁ karissati, tathā padatthānuyogaparihārehipi.",
  "tika-s0104t1:2_17": "Evanti ettha luttaniddiṭṭhaiti-saddo ādiattho antarāsadda ca saddādīnampi saṅgahitattā,",
  "tika-s0104t1:2_18": "nayaggahaṇena vā te gahitā. Tenāha ‘‘metiādīni nāmapadānī’’ti. Itarathā hi antarāsaddaṁ",
  "tika-s0104t1:2_19": "ca saddādīnampi nipātabhāvo vattabbo siyā. Metiādīnīti ettha pana ādi-saddena yāva",
  "tika-s0104t1:2_20": "paṭisaddo , tāva tadavasiṭṭhāyeva saddā saṅgahitā. Paṭīti upasaggapadaṁ patisaddassa kāriyabhāvato.",
  "tika-s0104t1:3": "Idāni atthuddhārakkamena padatthato saṁvaṇṇanaṁ karonto ‘‘atthato panā’’tiādimāha. Imasmiṁ pana ṭhāne sotūnaṁ saṁvaṇṇanānayakosallatthaṁ saṁvaṇṇanāppakārā vattabbā. Kathaṁ?",
  "tika-s0104t1:4": "Ekanāḷikā kathā ca, caturassā tathāpi ca;",
  "tika-s0104t1:5": "Nisinnavattikā ceva, tidhā saṁvaṇṇanaṁ vade.",
  "tika-s0104t1:6_0": "Tattha pāḷiṁ vatvā ekekapadassa atthakathanaṁ ekāya nāḷiyā minitasadisattā, ekekaṁ",
  "tika-s0104t1:6_1": "vā padaṁ nāḷaṁ mūlaṁ, ekamekaṁ padaṁ vā nāḷikā atthaniggamanamaggo etissāti katvā",
  "tika-s0104t1:6_2": "ekanāḷikā nāma. Paṭipakkhaṁ dassetvā, paṭipakkhassa ca upamaṁ dassetvā, sapakkhaṁ",
  "tika-s0104t1:6_3": "dassetvā, sapakkhassa ca upamaṁ dassetvā, kathanaṁ catūhi bhāgehi vuttattā, cattāro",
  "tika-s0104t1:6_4": "vā rassā sallakkhaṇūpāyā etissāti katvā caturassā nāma, visabhāgadhammavaseneva pariyosānaṁ",
  "tika-s0104t1:6_5": "gantvā puna sabhāgadhammavaseneva pariyosānagamanaṁ nisīdāpetvā patiṭṭhāpetvā āvattanayuttattā,",
  "tika-s0104t1:6_6": "niyamato vā nisinnassa āraddhassa vatto saṁvatto etissāti katvā nisinnavattikā nāma,",
  "tika-s0104t1:6_7": "yathāraddhassa atthassa visuṁ visuṁ pariyosānāpi niyuttāti vuttaṁ hoti, sodāharaṇā",
  "tika-s0104t1:6_8": "pana kathā aṅguttaraṭṭhakathāya taṭṭīkāyaṁ ekādasanipāte gopālakasuttavaṇṇanāto gahetabbā.",
  "tika-s0104t1:7": "Bhedakathā tatvakathā, pariyāyakathāpi ca;",
  "tika-s0104t1:8": "Iti atthakkame vidvā, tidhā saṁvaṇṇanaṁ vade.",
  "tika-s0104t1:9_0": "Tattha pakatiādivicāraṇā bhedakathā yathā ‘‘bujjhatīti buddho’’tiādi. Sarūpavicāraṇā",
  "tika-s0104t1:9_1": "tatvakathā yathā ‘‘buddhoti yo so bhagavā sayambhū anācariyako’’tiādi (mahāni. 192;",
  "tika-s0104t1:9_2": "cūḷani. 97; paṭi. ma. 1.161). Vevacanavicāraṇā pariyāyakathā yathā ‘‘buddho bhagavā",
  "tika-s0104t1:9_3": "sabbaññū lokanāyako’’tiādi (netti. 38 vevacanāhāravibhaṅganissito pāḷi).",
  "tika-s0104t1:10": "Payojanañca piṇḍattho, anusandhi ca codanā;",
  "tika-s0104t1:11": "Parihāro ca sabbattha, pañcadhā vaṇṇanaṁ vade.",
  "tika-s0104t1:12_0": "Tattha payojanaṁ nāma desanāphalaṁ, taṁ pana sutamayañāṇādi. Piṇḍattho nāma vippakiṇṇassa",
  "tika-s0104t1:12_1": "atthassa suvijānanatthaṁ sampiṇḍetvā kathanaṁ. Anusandhi nāma pucchānusandhādi. Codanā",
  "tika-s0104t1:12_2": "nāma yathāvuttassa vacanassa virodhikathanaṁ. Parihāro nāma tassa avirodhikathanaṁ.",
  "tika-s0104t1:13": "Ummugghāto padañceva, padattho padaviggaho;",
  "tika-s0104t1:14": "Cālanā paccupaṭṭhānaṁ, chadhā saṁvaṇṇanaṁ vade. (vajira. ṭī. paṭhamamahāsaṅgītivaṇṇanā);",
  "tika-s0104t1:15_0": "Tattha ajjhattikādinidānaṁ ummugghāto. ‘‘Evamida’’nti nānāvidhena padavisesatākathanaṁ",
  "tika-s0104t1:15_1": "padaṁ, saddatthādhippāyatthādi padattho. Anekadhā nibbacanaṁ padaviggaho.Cālanā nāma",
  "tika-s0104t1:15_2": "codanā. Paccupaṭṭhānaṁ parihāro.",
  "tika-s0104t1:16": "Samuṭṭhānaṁ padattho ca, bhāvānuvādavidhayo;",
  "tika-s0104t1:17": "Virodho parihāro ca, nigamananti aṭṭhadhā.",
  "tika-s0104t1:18_0": "Tattha samuṭṭhānanti ajjhattikādinidānaṁ. Padatthoti adhippetānadhippetādivasena",
  "tika-s0104t1:18_1": "anekadhā padassa attho. Bhāvoti adhippāyo. Anuvādavidhayoti paṭhamavacanaṁ vidhi,",
  "tika-s0104t1:18_2": "tadāvikaraṇavasena pacchā vacanaṁ anuvādo, visesanavisesyānaṁ vā vidhānuvāda samaññā.",
  "tika-s0104t1:18_3": "Virodhoti atthanicchayanatthaṁ codanā. Parihāroti tassā sodhanā. Nigamananti anusandhiyā anurūpaṁ appanā.",
  "tika-s0104t1:19": "Ādito tassa nidānaṁ, vattabbaṁ tappayojanaṁ;",
  "tika-s0104t1:20": "Piṇḍattho ceva padattho, sambandho adhippāyako;",
  "tika-s0104t1:21": "Codanā sodhanā ceti, aṭṭhadhā vaṇṇanaṁ vade.",
  "tika-s0104t1:22": "Tattha sambandho nāma pubbāparasambandho, yo ‘‘anusandhī’’ti vuccati. Sesā vuttatthāva, evamādinā tattha tatthāgate saṁvaṇṇanāppakāre ñatvā sabbattha yathārahaṁ vicetabbāti.",
  "tika-s0104t1:23_0": "Evamanekatthappabhedatā payogatova ñātabbāti tabbasena taṁ samatthetuṁ ‘‘tathā hesā’’tiādi",
  "tika-s0104t1:23_1": "vuttaṁ. Atha vā ayaṁ saddo imassatthassa vācakoti saṅketavavatthitāyeva saddā taṁ",
  "tika-s0104t1:23_2": "tadatthassa vācakā , saṅketo ca nāma payogavasena siddhoti dassetumpi idaṁ vuttanti",
  "tika-s0104t1:23_3": "daṭṭhabbaṁ. Evamīdisesu. Nanu ca –",
  "tika-s0104t1:24": "‘‘Yathāpi puppharāsimhā, kayirā mālāguṇe bahū;",
  "tika-s0104t1:25": "Evaṁ jātena maccena, kattabbaṁ kusalaṁ bahu’’nti. (dha. pa. 53);",
  "tika-s0104t1:26_0": "Ettha evaṁ-saddena upamākārasseva vuttattā ākāratthoyeva evaṁ-saddo siyāti? Na, visesasabbhāvato.",
  "tika-s0104t1:26_1": "‘‘Evaṁ byā kho’’tiādīsu (ma. ni. 234, 396) hi ākāramattavācakoyeva ākāratthoti adhippeto,",
  "tika-s0104t1:26_2": "na pana ākāravisesavācako. Ettha hi kiñcāpi puppharāsisadisato manussūpapatti sappurisūpanissaya",
  "tika-s0104t1:26_3": "saddhammasavana yonisomanasikārabhogasampattiādidānādipuññakiriyāhetusamudāyato sobhāsugandhatādiguṇayogena",
  "tika-s0104t1:26_4": "mālāguṇasadisiyo bahukā puññakiriyā maritabbasabhāvatāya maccena sattena kattabbāti",
  "tika-s0104t1:26_5": "atthassa jotitattā puppharāsimālāguṇāva upamā nāma upamīyati etāyāti katvā, tesaṁ",
  "tika-s0104t1:26_6": "upamākāro ca yathāsaddena aniyamato jotito, tasmā ‘‘evaṁ-saddo niyamato upamākāranigamanattho’’ti",
  "tika-s0104t1:26_7": "vattuṁ yuttaṁ, tathāpi so upamākāro niyamiyamāno atthato upamāva hoti nissayabhūtaṁ",
  "tika-s0104t1:26_8": "tamantarena nissitabhūtassa upamākārassa alabbhamānattāti adhippāyenāha ‘‘upamāyaṁ",
  "tika-s0104t1:26_9": "āgato’’ti. Atha vā upamīyanaṁ sadisīkaraṇanti katvā puppharāsimālāguṇehi sadisabhāvasaṅkhāto",
  "tika-s0104t1:26_10": "upamākāroyeva upamā nāma. ‘‘Saddhammattaṁ siyopamā’’ti hi vuttaṁ, tasmā ākāramattavācakova",
  "tika-s0104t1:26_11": "ākārattho evaṁ-saddo. Upamāsaṅkhātaākāravisesavācako pana upamātthoyevāti vuttaṁ",
  "tika-s0104t1:26_12": "‘‘upamāyaṁ āgato’’ti.",
  "tika-s0104t1:27_0": "Tathā ‘‘evaṁ iminā ākārena abhikkamitabba’’ntiādinā upadisiyamānāya samaṇasāruppāya",
  "tika-s0104t1:27_1": "ākappasampattiyā upadisanākāropi atthato upadesoyevāti āha ‘‘evaṁ…pe… upadese’’ti.",
  "tika-s0104t1:27_2": "Evametanti ettha pana bhagavatā yathāvuttamatthaṁ aviparītato jānantehi kataṁ tattha",
  "tika-s0104t1:27_3": "saṁvijjamānaguṇānaṁ pakārehi haṁsanaṁ udaggatākaraṇaṁ sampahaṁsanaṁ. Tattha sampahaṁsanākāropi",
  "tika-s0104t1:27_4": "atthato sampahaṁsanamevāti vuttaṁ ‘‘sampahaṁsaneti. Evameva panāyanti ettha ca dosavibhāvanena",
  "tika-s0104t1:27_5": "gārayhavacanaṁ garahaṇaṁ, tadākāropi atthato garahaṇaṁ nāma, tasmā ‘‘garahaṇe’’ti",
  "tika-s0104t1:27_6": "vuttaṁ. So cettha garahaṇākāro ‘‘vasalī’’tiādikhuṁsanasaddasannidhānato evaṁ-saddena",
  "tika-s0104t1:27_7": "pakāsitoti viññāyati, yathā cettha evaṁ upamākārādayopi upamādivasena vuttānaṁ puppharāsiādisaddānaṁ",
  "tika-s0104t1:27_8": "sannidhānatoti daṭṭhabbaṁ. Jotakamattā hi nipātāti. Evamevāti ca adhunā bhāsitākāreneva.",
  "tika-s0104t1:27_9": "Ayaṁ vasalaguṇayogato vasalī kāḷakaṇṇī yasmiṁ vā tasmiṁ vā ṭhāne bhāsatīti sambandho.",
  "tika-s0104t1:27_10": "Evaṁ bhanteti sādhu bhante, suṭṭhu bhanteti vuttaṁ hoti. Ettha pana dhammassa sādhukaṁ",
  "tika-s0104t1:27_11": "savanamanasikāre sanniyojitehi bhikkhūhi tattha attano ṭhitabhāvassa paṭijānanameva",
  "tika-s0104t1:27_12": "vacanasampaṭiggaho, tadākāropi atthato vacanasampaṭiggahoyeva nāma, tenāha ‘‘vacanasampaṭiggahe’’ti.",
  "tika-s0104t1:28_0": "Evaṁ byā khoti evaṁ viya kho. Evaṁ khoti hi imesaṁ padānamantare viyasaddassa byāpadesoti",
  "tika-s0104t1:28_1": "neruttikā ‘‘va-kārassa, ba-kāraṁ, ya-kārasaṁyogañca katvā dīghavasena padasiddhī’’tipi",
  "tika-s0104t1:28_2": "vadanti. Ākāreti ākāramatte. Appābādhanti visabhāgavedanābhāvaṁ. Appātaṅkantikicchajīvitakararogābhāvaṁ.",
  "tika-s0104t1:28_3": "Lahuṭṭhānanti niggelaññatāya lahutāyuttaṁ uṭṭhānaṁ. Balanti kāyabalaṁ. Phāsuvihāranti",
  "tika-s0104t1:28_4": "catūsu iriyāpathesu sukhavihāraṁ. Vitthāro dasama subhasuttaṭṭhakathāya meva (dī.",
  "tika-s0104t1:28_5": "ni. aṭṭha. 1.445) āvi bhavissati. Evañca vadehīti yathāhaṁ vadāmi, evampi samaṇaṁ",
  "tika-s0104t1:28_6": "ānandaṁ vadehi. ‘‘Sādhu kira bhava’’ntiādikaṁ idāni vattabbavacanaṁ, so ca vadanākāro",
  "tika-s0104t1:28_7": "idha evaṁ-saddena nidassīyatīti vuttaṁ ‘‘nidassane’’ti. Kālāmāti kālāmagottasambandhe",
  "tika-s0104t1:28_8": "jane ālapati. ‘‘Ime…pe… vā’’ti yaṁ mayā vuttaṁ, taṁ kiṁ maññathāti attho. Samattāti",
  "tika-s0104t1:28_9": "paripūritā. Samādinnāti samādiyitā. Saṁvattanti vā no vā saṁvattanti ettha vacanadvaye",
  "tika-s0104t1:28_10": "kathaṁ vo tumhākaṁ mati hotīti yojetabbaṁ. Evaṁ noti evameva amhākaṁ mati ettha hoti,",
  "tika-s0104t1:28_11": "amhākamettha mati hoti yevātipi attho. Ettha ca tesaṁ yathāvuttadhammānaṁ ahitadukkhāvahabhāve",
  "tika-s0104t1:28_12": "sanniṭṭhānajananatthaṁ anumatiggahaṇavasena ‘‘saṁvattanti no vā, kathaṁ vo ettha",
  "tika-s0104t1:28_13": "hotī’’ti pucchāya katāya ‘‘evaṁ no ettha hotī’’ti vuttattā tadākārasanniṭṭhānaṁ evaṁ-saddena",
  "tika-s0104t1:28_14": "vibhāvitaṁ, so ca tesaṁ dhammānaṁ ahitāya dukkhāya saṁvattanākāro niyamiyamāno atthato",
  "tika-s0104t1:28_15": "avadhāraṇamevāti vuttaṁ ‘‘avadhāraṇe’’ti. Ākāratthamaññatra sabbattha vuttanayena",
  "tika-s0104t1:28_16": "codanā, sodhanā ca veditabbā.",
  "tika-s0104t1:29_0": "Ādisaddena cettha idamatthapucchāparimāṇādiatthānaṁ saṅgaho daṭṭhabbo. Tathā hi ‘‘evaṁgatāni,",
  "tika-s0104t1:29_1": "evaṁvidho, evamākāro’’ti ca ādīsu idamatthe, gatavidhākārasaddā pana pakārapariyāyā.",
  "tika-s0104t1:29_2": "Gatavidhayuttākārasadde hi lokiyā pakāratthe vadanti. ‘‘Evaṁ su te sunhātā suvilittā",
  "tika-s0104t1:29_3": "kappitakesamassū āmuttamaṇikuṇḍalābharaṇā odātavatthavasanā pañcahi kāmaguṇehi samappitā",
  "tika-s0104t1:29_4": "samaṅgībhūtā paricārenti, seyyathāpi tvaṁ etarahi sācariyakoti? No hidaṁ bho gotamā’’tiādīsu",
  "tika-s0104t1:29_5": "(dī. ni. 1.286) pucchāyaṁ. ‘‘Evaṁ lahuparivattaṁ (a. ni. 1.48), evamāyupariyanto’’ti",
  "tika-s0104t1:29_6": "(pārā. 12) ca ādīsu parimāṇe. Etthāpi ‘‘sunhātā suvilittā’’tiādivacanaṁ pucchā, lahuparivattaṁ,",
  "tika-s0104t1:29_7": "āyūnaṁ pamāṇañca parimāṇaṁ, tadākāropi atthato pucchā ca parimāṇañca nāma, tasmā",
  "tika-s0104t1:29_8": "etesu pucchattho, parimāṇattho ca evaṁsaddo veditabboti. Idha pana so katamesu bhavati,",
  "tika-s0104t1:29_9": "sabbattha vā, aniyamato padese vāti codanāya ‘‘svāyamidhā’’tiādi vuttaṁ.",
  "tika-s0104t1:30_0": "Nanu ekasmiṁyeva atthe siyā, kasmā tīsupīti ca, hotu tibbidhesu atthesu, kena kimatthaṁ",
  "tika-s0104t1:30_1": "dīpetīti ca anuyogaṁ pariharanto ‘‘tatthā’’tiādimāha. Tatthāti tesu tīsu atthesu.",
  "tika-s0104t1:30_2": "Ekattanānattaabyāpāraevaṁdhammatāsaṅkhātā, nandiyāvattatipukkhalasīhavikkīḷitaaṅkusadisālocanasaṅkhātā",
  "tika-s0104t1:30_3": "vā ādhārādibhedavasena nānāvidhā nayā nānānayā, pāḷigatiyo vā nayā, tā ca paññattianupaññatti",
  "tika-s0104t1:30_4": "ādivasena, saṅkhepavitthārādivasena, saṁkilesabhāgiyādilokiyāditadubhayavomissakādivasena,",
  "tika-s0104t1:30_5": "kusalādivasena, khandhādivasena, saṅgahādivasena, samayavimuttādivasena, ṭhapanādivasena,",
  "tika-s0104t1:30_6": "kusalamūlādivasena, tikapaṭṭhānādivasena ca piṭakattayānurūpaṁ nānāppakārāti nānānayā.",
  "tika-s0104t1:30_7": "Tehi nipuṇaṁ saṇhaṁ sukhumaṁ tathā. Āsayova ajjhāsayo, te ca sassatādibhedena, tattha",
  "tika-s0104t1:30_8": "ca apparajakkhatādivasena anekā, attajjhāsayādayo eva vā samuṭṭhānamuppattihetu etassāti",
  "tika-s0104t1:30_9": "tathā, upanetabbābhāvato atthabyañjane hi sampannaṁ paripuṇṇaṁ tathā. Apica saṅkāsanapakāsanavivaraṇavibhajanauttānīkaraṇapaññattivasena",
  "tika-s0104t1:30_10": "chahi atthapadehi, akkharapadabyañjanaākāraniruttiniddesavasena chahi byañjanapadehi",
  "tika-s0104t1:30_11": "ca sampannaṁ samannāgataṁ tathā. Atha vā viññūnaṁ hadayaṅgamato, savane atittijananato,",
  "tika-s0104t1:30_12": "byañjanarasavasena paramagambhīrabhāvato, vicāraṇe atittijananato, attharasavasena",
  "tika-s0104t1:30_13": "ca sampannaṁ sādurasaṁ tathā.",
  "tika-s0104t1:31_0": "Pāṭihāriyapadassa vacanatthaṁ ‘‘paṭipakkhaharaṇato rāgādikilesāpanayanato pāṭihāriya’’nti",
  "tika-s0104t1:31_1": "vadanti. Bhagavato pana paṭipakkhā rāgādayo na santi, ye haritabbā bodhimūleyeva",
  "tika-s0104t1:31_2": "savāsanasakalasaṁkilesānaṁ pahīnattā. Puthujjanānampi ca vigatūpakkilese aṭṭhaguṇasamannāgate",
  "tika-s0104t1:31_3": "citte hatapaṭipakkhe satiyeva iddhividhaṁ pavattati, tasmā puthujjanesu pavattavohārenapi",
  "tika-s0104t1:31_4": "na sakkā idha ‘‘pāṭihāriya’’nti vattuṁ, sace pana mahākāruṇikassa bhagavato veneyyagatāva",
  "tika-s0104t1:31_5": "kilesā paṭipakkhā saṁsārapaṅkanimuggassa sattanikāyassa samuddharitukāmato, tasmā",
  "tika-s0104t1:31_6": "tesaṁ veneyyagatakilesasaṅkhātānaṁ paṭipakkhānaṁ haraṇato pāṭihāriyanti vuttaṁ assa,",
  "tika-s0104t1:31_7": "evaṁ sati yuttametaṁ.",
  "tika-s0104t1:32_0": "Atha vā bhagavato sāsanassa paṭipakkhā titthiyā, tesaṁ titthiyabhūtānaṁ paṭipakkhānaṁ",
  "tika-s0104t1:32_1": "haraṇato pāṭihāriyantipi yujjati. Kāmañcettha titthiyā haritabbā nāssu, tesaṁ pana",
  "tika-s0104t1:32_2": "santānagatadiṭṭhiharaṇavasena diṭṭhippakāsane asamatthatākāraṇena ca iddhiādesanānusāsanīsaṅkhātehi",
  "tika-s0104t1:32_3": "tīhipi pāṭihāriyehi te haritā apanītā nāma honti. Paṭīti vā ayaṁ saddo ‘‘pacchā’’ti",
  "tika-s0104t1:32_4": "etassa atthaṁ bodheti ‘‘tasmiṁ paṭipaviṭṭhamhi, añño āgañchi brāhmaṇo’’tiādīsu (su.",
  "tika-s0104t1:32_5": "ni. 985; cūḷani. 4) viya, tasmā samāhite citte vigatūpaklese katakiccena pacchā haritabbaṁ",
  "tika-s0104t1:32_6": "pavattetabbanti paṭihāriyaṁ, tadeva dīghavasena, sakatthavuttipaccayavasena vā pāṭihāriyaṁ,",
  "tika-s0104t1:32_7": "attano vā upaklesesu catutthajjhānamaggehi haritesu pacchā tadaññesaṁ haraṇaṁ pāṭihāriyaṁ",
  "tika-s0104t1:32_8": "vuttanayena. Iddhiādesanānusāsaniyo hi vigatūpaklesena, katakiccena ca sattahitatthaṁ",
  "tika-s0104t1:32_9": "puna pavattetabbā, hatesu ca attano upaklesesu parasattānaṁ upaklesaharaṇāni ca hontīti",
  "tika-s0104t1:32_10": "tadubhayampi nibbacanaṁ yujjati.",
  "tika-s0104t1:33_0": "Apica yathāvuttehi nibbacanehi iddhiādesanānusāsanīsaṅkhāto samudāyo paṭihāriyaṁ",
  "tika-s0104t1:33_1": "nāma. Ekekaṁ pana tasmiṁ bhavaṁ ‘‘pāṭihāriya’’nti vuccati visesatthajotakapaccayantarena",
  "tika-s0104t1:33_2": "saddaracanāvisesasambhavato, paṭihāriyaṁ vā catutthajjhānaṁ, maggo ca paṭipakkhaharaṇato,",
  "tika-s0104t1:33_3": "tattha jātaṁ, tasmiṁ vā nimittabhūte, tato vā āgatanti pāṭihāriyaṁ. Vicitrā hi taddhitavutti.",
  "tika-s0104t1:33_4": "Tassa pana iddhiādesanānusāsanībhedena, visayabhedena ca bahuvidhassa bhagavato desanāya",
  "tika-s0104t1:33_5": "labbhamānattā ‘‘vividhapāṭihāriyanti vuttaṁ. Bhagavā hi kadāci iddhivasenāpi desanaṁ",
  "tika-s0104t1:33_6": "karoti nimmitabuddhena saha pucchāvissajjanādīsu, kadāci ādesanāvasenāpi āmagandhabrāhmaṇassa",
  "tika-s0104t1:33_7": "dhammadesanādīsu (su. ni. aṭṭha. 1.241), yebhuyyena pana anusāsaniyā. Anusāsanīpāṭihāriyañhi",
  "tika-s0104t1:33_8": "buddhānaṁ satataṁ dhammadesanā. Iti taṁtaṁdesanākārena anekavidhapāṭihāriyatā desanāya",
  "tika-s0104t1:33_9": "labbhati. Ayamattho upari ekādasamassa kevaṭṭasuttassa vaṇṇanāya (dī. ni. aṭṭha.",
  "tika-s0104t1:33_10": "1.481) āvi bhavissati. Atha vā tassa vividhassāpi pāṭihāriyassa bhagavato desanāya",
  "tika-s0104t1:33_11": "saṁsūcanato ‘‘vividhapāṭihāriya’’nti vuttaṁ, anekavidhapāṭihāriyadassananti attho.",
  "tika-s0104t1:34_0": "Dhammaniruttiyāva bhagavati dhammaṁ desente sabbesaṁ suṇantānaṁ nānābhāsitānaṁ taṁtaṁbhāsānurūpato",
  "tika-s0104t1:34_1": "desanā sotapathamāgacchatīti āha ‘‘sabba…pe… māgacchanta’’nti. Sotameva sotapatho,",
  "tika-s0104t1:34_2": "savanaṁ vā sotaṁ, tassa patho tathā, sotadvāranti attho. Sabbākārenāti yathādesitākārena.",
  "tika-s0104t1:34_3": "Ko samattho viññātuṁ, asamatthoyeva, tasmāti pāṭhaseso. Panāti ekaṁsatthe , tena",
  "tika-s0104t1:34_4": "saddhāsatidhitivīriyādibalasaṅkhātena sabbathāmena ekaṁseneva sotukāmatāsaṅkhātakusalacchandassa",
  "tika-s0104t1:34_5": "jananaṁ dasseti. Janetvāpīti ettha pi-saddo, api-saddo vā sambhāvanattho ‘‘buddhopi",
  "tika-s0104t1:34_6": "buddhabhāvaṁ bhāvetvā’’tiādīsu (dī. ni. aṭṭha 1; ma. ni. aṭṭha. 1; saṁ. ni. aṭṭha.",
  "tika-s0104t1:34_7": "1; a. ni. aṭṭha 1.paṭhamaganthārambhakathā) viya, tena ‘‘sabbathāmena ekaṁseneva",
  "tika-s0104t1:34_8": "sotukāmataṁ janetvāpi nāma ekenākārena sutaṁ, kimaṅgaṁ pana aññathā’’ti tathāsute",
  "tika-s0104t1:34_9": "dhamme sambhāvanaṁ karoti. Keci pana ‘‘edisesu garahattho’’ti vadanti, tadayuttameva",
  "tika-s0104t1:34_10": "garahatthassa avijjamānattā, vijjamānatthasseva ca upasagganipātānaṁ jotakattā. ‘‘Nānānayanipuṇa’’ntiādinā",
  "tika-s0104t1:34_11": "hi sabbappakārena sotumasakkuṇeyyabhāvena dhammassa idha sambhāvanameva karoti, tasmā",
  "tika-s0104t1:34_12": "‘‘api dibbesu kāmesu, ratiṁ so nādhigacchatī’’tiādīsuyeva (dha. pa. 187) garahatthasambhavesu",
  "tika-s0104t1:34_13": "garahattho veditabboti. Api-saddo ca īdisesu ṭhānesu nipātoyeva, na upasaggo. Tathā",
  "tika-s0104t1:34_14": "hi ‘‘api-saddo ca nipātapakkhiko kātabbo, yattha kiriyāvācakato pubbo na hotī’’ti",
  "tika-s0104t1:34_15": "akkharacintakā vadanti. Mayāpīti ettha pana na kevalaṁ mayāva, atha kho aññehipi",
  "tika-s0104t1:34_16": "tathārūpehīti sampiṇḍanattho gahetabbo.",
  "tika-s0104t1:35_0": "Sāmaṁ bhavatīti sayambhū, anācariyako. Na mayaṁ idaṁ sacchikatanti ettha pana ‘‘na",
  "tika-s0104t1:35_1": "attano ñāṇeneva attanā sacchikata’’nti pakaraṇato attho viññāyati. Sāmaññavacanassāpi",
  "tika-s0104t1:35_2": "hi sampayogavippayogasahacaraṇavirodhasaddantarasannidhānaliṅgaocityakāladesapakaraṇādivasena",
  "tika-s0104t1:35_3": "visesatthaggahaṇaṁ sambhavati. Evaṁ sabbattha. Parimocentoti ‘‘puna caparaṁ bhikkhave,",
  "tika-s0104t1:35_4": "idhekacco pāpabhikkhu tathāgatappaveditaṁ dhammavinayaṁ pariyāpuṇitvā attano dahatī’’ti",
  "tika-s0104t1:35_5": "(pārā. 195) vuttadosato parimocāpanahetu. Hetvatthe hi anta-saddo ‘‘asambudhaṁ buddhanisevita’’ntiādīsu",
  "tika-s0104t1:35_6": "(vi. aṭṭha. 1.ganthārambhakathā) viya. Imassa suttassa saṁvaṇṇanāppakāravicāraṇena",
  "tika-s0104t1:35_7": "attano ñāṇassa paccakkhataṁ sandhāya ‘‘idāni vattabba’’nti vuttaṁ. Esā hi saṁvaṇṇanākārānaṁ",
  "tika-s0104t1:35_8": "pakati, yadidaṁ saṁvaṇṇetabbadhamme sabbattha ‘‘ayamimassa attho, evamidha saṁvaṇṇayissāmī’’ti",
  "tika-s0104t1:35_9": "puretarameva saṁvaṇṇanāppakāravicāraṇā.",
  "tika-s0104t1:36_0": "Etadaggapadassattho vuttova. ‘‘Bahussutāna’’ntiādīsu pana aññepi therā bahussutā,",
  "tika-s0104t1:36_1": "satimanto, gatimanto, dhitimanto, upaṭṭhākā ca atthi, ayaṁ panāyasmā buddhavacanaṁ",
  "tika-s0104t1:36_2": "gaṇhanto dasabalassa sāsane bhaṇḍāgārikapariyattiyaṁ ṭhatvā gaṇhi, tasmā bahussutānaṁ",
  "tika-s0104t1:36_3": "aggo nāma jāto. Imassa ca therassa buddhavacanaṁ uggahetvā dhāraṇasati aññehi therehi",
  "tika-s0104t1:36_4": "balavatarā ahosi, tasmā satimantānaṁ aggo nāma jāto. Ayamevāyasmā ekapade ṭhatvā",
  "tika-s0104t1:36_5": "saṭṭhipadasahassāni gaṇhanto satthārā kathitaniyāmena sabbapadāni jānāti, tasmā gatimantānaṁ",
  "tika-s0104t1:36_6": "aggo nāma jāto . Tasseva cāyasmato buddhavacanaṁ uggaṇhanavīriyaṁ, sajjhāyanavīriyañca",
  "tika-s0104t1:36_7": "aññehi asadisaṁ ahosi, tasmā dhitimantānaṁ aggo nāma jāto. Tathāgataṁ upaṭṭhahanto",
  "tika-s0104t1:36_8": "cesa na aññesaṁ upaṭṭhākabhikkhūnaṁ upaṭṭhahanākārena upaṭṭhahati. Aññepi hi tathāgataṁ",
  "tika-s0104t1:36_9": "upaṭṭhahiṁsu, na ca pana buddhānaṁ manaṁ gahetvā upaṭṭhahituṁ sakkonti, ayaṁ pana",
  "tika-s0104t1:36_10": "thero upaṭṭhākaṭṭhānaṁ laddhadivasato paṭṭhāya āraddhavīriyo hutvā tathāgatassa manaṁ",
  "tika-s0104t1:36_11": "gahetvā upaṭṭhahi, tasmā upaṭṭhākānaṁ aggo nāma jāto. Atthakusaloti bhāsitatthe,",
  "tika-s0104t1:36_12": "payojanatthe ca cheko. Dhammoti pāḷidhammo, nānāvidho vā hetu. Byañjananti akkharaṁ",
  "tika-s0104t1:36_13": "atthassa byañjanato. Padena hi byañjitopi attho akkharamūlakattā padassa ‘‘akkharena",
  "tika-s0104t1:36_14": "byañjito’’ti vuccati. Atthassa viyañjanato vā vākyampi idha byañjanaṁ nāma. Vākyena",
  "tika-s0104t1:36_15": "hi attho paripuṇṇaṁ byañjīyati, yato ‘‘byañjanehi vivaratī’’ti āyasmatā mahākaccāyanattherena",
  "tika-s0104t1:36_16": "vuttaṁ. Niruttīti nibbacanaṁ, pañcavidhā vā niruttinayā. Tesampi hi saddaracanāvisesena",
  "tika-s0104t1:36_17": "atthādhigamahetuto idha gahaṇaṁ yujjati. Pubbāparaṁ nāma pubbāparānusandhi, suttassa",
  "tika-s0104t1:36_18": "vā pubbabhāgena aparabhāgassa saṁsandanaṁ. Bhagavatā ca pañcavidhaetadaggaṭṭhānena",
  "tika-s0104t1:36_19": "dhammasenāpatinā ca pañcavidhakosallena pasaṭṭhabhāvānurūpanti sambandho. Dhāraṇabalanti",
  "tika-s0104t1:36_20": "dhāraṇasaṅkhātaṁ balaṁ, dhāraṇe vā balaṁ, ubhayatthāpi dhāretuṁ sāmatthiyanti vuttaṁ",
  "tika-s0104t1:36_21": "hoti. Dassento hutvā, dassanahetūtipi attho. Tañca kho atthato vā byañjanato vā anūnamanadhikanti",
  "tika-s0104t1:36_22": "avadhāraṇaphalamāha. Na aññathā daṭṭhabbanti pana nivattetabbatthaṁ. Na aññathāti",
  "tika-s0104t1:36_23": "ca bhagavato sammukhā sutākārato na aññathā, na pana bhagavatā desitākārato. Acinteyyānubhāvā",
  "tika-s0104t1:36_24": "hi bhagavato desanā, evañca katvā ‘‘sabbappakārena ko samattho viññātu’’nti heṭṭhā",
  "tika-s0104t1:36_25": "vuttavacanaṁ samatthitaṁ hoti, itarathā bhagavatā desitākāreneva sotuṁ samatthattā",
  "tika-s0104t1:36_26": "tadetaṁ na vattabbaṁ siyā. Yathāvuttena pana atthena dhāraṇabaladassanañca na virujjhati",
  "tika-s0104t1:36_27": "sutākārāvirujjhanavasena dhāraṇassa adhippetattā, aññathā bhagavatā desitākāreneva",
  "tika-s0104t1:36_28": "dhārituṁ samatthanato heṭṭhā vuttavacanena virujjheyya. Na hettha dvinnaṁ atthānaṁ",
  "tika-s0104t1:36_29": "atthantaratāparihāro yutto tesaṁ dvinnampi atthānaṁ sutabhāvadīpanena ekavisayattā,",
  "tika-s0104t1:36_30": "itarathā thero bhagavato desanāya sabbathā paṭiggahaṇe pacchimatthavasena samattho,",
  "tika-s0104t1:36_31": "purimatthavasena ca asamatthoti āpajjeyyāti.",
  "tika-s0104t1:37_0": "‘‘Yo paro na hoti, so attā’’ti vuttāya niyakajjhattasaṅkhātāya santatiyā pavattanako",
  "tika-s0104t1:37_1": "tividhopi me-saddo, tasmā kiñcāpi niyakajjhattasantativasena ekasmiṁ yevatthe me-saddo",
  "tika-s0104t1:37_2": "dissati, tathāpi karaṇasampadānasāminiddesavasena vijjamānavibhattibhedaṁ sandhāya",
  "tika-s0104t1:37_3": "vuttaṁ ‘‘tīsu atthesu dissatī’’ti, tīsu vibhattiyatthesu attanā saññuttavibhattito",
  "tika-s0104t1:37_4": "dissatīti attho . Gāthābhigītanti gāthāya abhigītaṁ abhimukhaṁ gāyitaṁ. Abhojaneyyanti",
  "tika-s0104t1:37_5": "bhojanaṁ kātumanaraharūpaṁ. Abhigītapadassa kattupekkhattā mayāti attho. Evaṁ sesesupi",
  "tika-s0104t1:37_6": "yathārahaṁ. Sutasaddassa kammabhāvasādhanavasena dvādhippāyikapadattā yathāyogaṁ",
  "tika-s0104t1:37_7": "‘‘mayā suta’’nti ca ‘‘mama suta’’nti ca atthadvaye yujjati.",
  "tika-s0104t1:38_0": "Kiñcāpi upasaggo kiriyaṁ viseseti, jotakamattabhāvato pana satipi tasmiṁ sutasaddoyeva",
  "tika-s0104t1:38_1": "taṁ taṁ atthaṁ vadatīti anupasaggassa sutasaddassa atthuddhāre saupasaggassa gahaṇaṁ",
  "tika-s0104t1:38_2": "na virujjhatīti āha ‘‘saupasaggo ca anupasaggo cā’’ti. Assāti sutasaddassa. Upasaggavasenapi",
  "tika-s0104t1:38_3": "dhātusaddo visesatthavācako yathā ‘‘anubhavati parābhavatī’’ti vuttaṁ ‘‘gacchantoti",
  "tika-s0104t1:38_4": "attho’’ti. Tathā anupasaggopi dhātusaddo saupasaggo viya visesatthavācakoti āha ‘‘vissutadhammassāti",
  "tika-s0104t1:38_5": "attho’’ti. Evamīdisesu. Sotaviññeyyanti sotadvāranissitena viññāṇena viññātabbaṁ,",
  "tika-s0104t1:38_6": "sasambhārakathā vā esā, sotadvārena viññātabbanti attho. Sotadvārānusāraviññātadharoti",
  "tika-s0104t1:38_7": "sotadvārānusārena manoviññāṇena viññātadhammadharo. Na hi sotadvāranissitaviññāṇamattena",
  "tika-s0104t1:38_8": "dhammo viññāyati, atha kho tadanusāramanoviññāṇeneva, sutadharoti ca tathā viññātadhammadharo",
  "tika-s0104t1:38_9": "vutto, tasmā tadatthoyeva sambhavatīti evaṁ vuttaṁ. Kammabhāvasādhanāni sutasadde",
  "tika-s0104t1:38_10": "sambhavantīti dassetuṁ ‘‘idha panā’’tiādimāha. Pubbāparapadasambandhavasena atthassa",
  "tika-s0104t1:38_11": "upapannatā, anupapannatā ca viññāyati, tasmā sutasaddasseva vasena ayamattho ‘‘upapanno,",
  "tika-s0104t1:38_12": "anupapanno’’ti vā na viññātabboti codanāya pubbāparapadasambandhavasena etadatthassa",
  "tika-s0104t1:38_13": "upapannataṁ dassetuṁ ‘‘me-saddassa hī’’tiādi vuttaṁ. Mayāti atthe satīti kattutthe",
  "tika-s0104t1:38_14": "karaṇaniddesavasena mayāti atthe vattabbe sati, yadā me-saddassa kattuvasena karaṇaniddeso,",
  "tika-s0104t1:38_15": "tadāti vuttaṁ hoti. Mamāti atthe satīti sambandhīyatthe sāminiddesavasena mamāti",
  "tika-s0104t1:38_16": "atthe vattabbe sati, yadā sambandhavasena sāmi niddeso, tadāti vuttaṁ hoti.",
  "tika-s0104t1:39_0": "Evaṁ saddato ñātabbamatthaṁ viññāpetvā idāni tehi dassetabbamatthaṁ nidassento ‘‘evametesū’’tiādimāha.",
  "tika-s0104t1:39_1": "Sutasaddasannidhāne payuttena evaṁ-saddena savanakiriyājotakeneva bhavitabbaṁ vijjamānatthassa",
  "tika-s0104t1:39_2": "jotakamattattā nipātānanti vuttaṁ ‘‘evanti sotaviññāṇādiviññāṇakiccanidassana’’nti.",
  "tika-s0104t1:39_3": "Savanāya eva hi ākāro, nidassanaṁ, avadhāraṇampi, tasmā yathāvutto evaṁ-saddassa",
  "tika-s0104t1:39_4": "tividhopi attho savanakiriyājotakabhāvena idhādhippetoti. Ādi-saddena cettha sampaṭicchanādīnaṁ",
  "tika-s0104t1:39_5": "sotadvārikaviññāṇānaṁ, tadabhinipātānañca manodvārika viññāṇānaṁ gahaṇaṁ veditabbaṁ,",
  "tika-s0104t1:39_6": "yato sotadvārānusāraviññātatthe idha sutasaddoti vutto. Avadhāraṇaphalattā saddapayogassa",
  "tika-s0104t1:39_7": "sabbampi vākyaṁ antogadhāvadhāraṇaṁ, tasmā ‘‘suta’’nti etassa sutamevāti ayamattho",
  "tika-s0104t1:39_8": "labbhatīti āha ‘‘assavanabhāvapaṭikkhepato’’ti. Etena hi vacanena avadhāraṇena nirākataṁ",
  "tika-s0104t1:39_9": "dasseti. Yathā pana yaṁ sutaṁ sutamevāti niyametabbaṁ, tathā ca taṁ sutaṁ sammā sutaṁ",
  "tika-s0104t1:39_10": "hotīti avadhāraṇaphalaṁ dassetuṁ vuttaṁ ‘‘anūnādhikāviparītaggahaṇanidassana’’nti.",
  "tika-s0104t1:39_11": "Atha vā saddantaratthāpohanavasena saddo atthaṁ vadati, tasmā ‘‘suta’’nti etassa",
  "tika-s0104t1:39_12": "asutaṁ na hotīti ayamattho labbhatīti sandhāya ‘‘assavanabhāvapaṭikkhepato’’ti vuttaṁ,",
  "tika-s0104t1:39_13": "iminā diṭṭhādinivattanaṁ karoti diṭṭhādīnaṁ ‘‘asuta’’nti saddantaratthabhāvena nivattetabbattā.",
  "tika-s0104t1:39_14": "Idaṁ vuttaṁ hoti – na idaṁ mayā attano ñāṇena diṭṭhaṁ, na ca sayambhuñāṇena sacchikataṁ,",
  "tika-s0104t1:39_15": "atha kho sutaṁ, tañca kho sutaṁ sammadevāti. Tadeva sammā sutabhāvaṁ sandhāyāha ‘‘anūnā…pe…",
  "tika-s0104t1:39_16": "dassana’’nti. Hoti cettha –",
  "tika-s0104t1:40": "‘‘Evādisattiyā ceva, aññatthāpohanena ca;",
  "tika-s0104t1:41": "Dvidhā saddo atthantaraṁ, nivatteti yathāraha’’nti.",
  "tika-s0104t1:42_0": "Apica avadhāraṇatthe evaṁ-sadde ayamatthayojanā karīyatīti tadapekkhassa sutasaddassa",
  "tika-s0104t1:42_1": "sāvadhāraṇattho vutto ‘‘assavanabhāvapaṭikkhepato’’ti, tadavadhāraṇaphalaṁ dasseti",
  "tika-s0104t1:42_2": "‘‘anū…pe… dassana’’nti iminā. Savana-saddo cettha bhāvasaddena yogato kammasādhano",
  "tika-s0104t1:42_3": "veditabbo ‘‘suyyatī’’ti. Anūnādhikatāya bhagavato sammukhā sutākārato aviparītaṁ",
  "tika-s0104t1:42_4": ", aviparītassa vā suttassa gahaṇaṁ, tassa nidassanaṁ tathā, iti savanahetu suṇantapuggalasavanavisesavasena ayaṁ yojanā katā.",
  "tika-s0104t1:43_0": "Evaṁ padattayassa ekena pakārena atthayojanaṁ dassetvā idāni pakārantarenāpi taṁ",
  "tika-s0104t1:43_1": "dassetuṁ ‘‘tathā’’tiādi vuttaṁ. Tattha tassāti yā bhagavato sammukhā dhammassavanākārena",
  "tika-s0104t1:43_2": "pavattā manodvārikaviññāṇavīthi, tassā. Sā hi nānāppakārena ārammaṇe pavattituṁ samatthā,",
  "tika-s0104t1:43_3": "na sotadvārika viññāṇavīthi ekārammaṇeyeva pavattanato, tathā ceva vuttaṁ ‘‘sotadvārānusārenā’’ti.",
  "tika-s0104t1:43_4": "Tena hi sotadvārikaviññāṇavīthi nivattati. Nānappakārenāti vakkhamānena anekavihitena",
  "tika-s0104t1:43_5": "byañjanatthaggahaṇākārasaṅkhātena nānāvidhena ākārena, etena imissā yojanāya ākārattho",
  "tika-s0104t1:43_6": "evaṁ-saddo gahitoti dasseti. Pavattibhāvappakāsananti pavattiyā atthibhāvappakāsanaṁ.",
  "tika-s0104t1:43_7": "Yasmiṁ pakāre vuttappakārā viññāṇavīthi nānappakārena pavattā, tadeva ārammaṇaṁ sandhāya",
  "tika-s0104t1:43_8": "‘‘dhammappakāsana’’nti vuttaṁ, na pana sutasaddassa dhammatthaṁ, tena vuttaṁ ‘‘ayaṁ",
  "tika-s0104t1:43_9": "dhammo suto’’ti. Tassā hi viññāṇavīthiyā ārammaṇameva ‘‘ayaṁ dhammo suto’’ti vuccati.",
  "tika-s0104t1:43_10": "Tañca niyamiyamānaṁ yathāvuttāya viññāṇavīthiyā ārammaṇabhūtaṁ suttameva. Ayañhetthātiādi",
  "tika-s0104t1:43_11": "vuttassevatthassa pākaṭīkaraṇaṁ. Tappākaṭīkaraṇattho hettha hi-saddo. Viññāṇavīthiyā",
  "tika-s0104t1:43_12": "karaṇabhūtāya mayā na aññaṁ kataṁ, idaṁ pana ārammaṇaṁ kataṁ. Kiṁ pana tanti ce?",
  "tika-s0104t1:43_13": "Ayaṁ dhammo sutoti. Ayaṁ panetthādhippāyo – ākāratthe evaṁ-sadde ‘‘ekenākārenā’’ti",
  "tika-s0104t1:43_14": "yo ākāro vutto, so atthato sotadvārānusāraviññāṇavīthiyā nānappakārena ārammaṇe pavattibhāvoyeva,",
  "tika-s0104t1:43_15": "tena ca tadārammaṇabhūtassa dhammasseva savanaṁ kataṁ, na aññanti. Evaṁ savanakiriyāya",
  "tika-s0104t1:43_16": "karaṇakattukammaviseso imissā yojanāya dassito.",
  "tika-s0104t1:44_0": "Aññampi yojanamāha ‘‘tathā’’tiādinā. Nidassanatthaṁ evaṁ-saddaṁ gahetvā nidassanena",
  "tika-s0104t1:44_1": "ca nidassitabbassāvinābhāvato ‘‘evanti nidassitabbappakāsana’’nti vuttaṁ. Iminā hi",
  "tika-s0104t1:44_2": "tadavinābhāvato evaṁsaddena sakalampi suttaṁ paccāmaṭṭhanti dasseti, sutasaddassa",
  "tika-s0104t1:44_3": "kiriyāparattā, savanakiriyāya ca sādhāraṇaviññāṇappabandhapaṭibaddhattā tasmiñca",
  "tika-s0104t1:44_4": "viññāṇappabandhe puggalavohāroti vuttaṁ ‘‘puggalakiccappakāsana’’nti. Sādhāraṇaviññāṇappabandho",
  "tika-s0104t1:44_5": "hi paṇṇattiyā idha puggalo nāma, savanakiriyā pana tassa kiccaṁ nāma. Na hi puggalavohārarahite",
  "tika-s0104t1:44_6": "dhammappabandhe savanakiriyā labbhati vohāravisayattā tassā kiriyāyāti daṭṭhabbaṁ.",
  "tika-s0104t1:44_7": "‘‘Ida’’ntiādi piṇḍatthadassanaṁ mayāti yathāvuttaviññāṇappabandhasaṅkhātapuggalabhūtena",
  "tika-s0104t1:44_8": "mayā. Sutanti savanakiriyāsaṅkhātena puggalakiccena yojitaṁ, imissā pana yojanāya",
  "tika-s0104t1:44_9": "puggalabyāpāravisayassa puggalassa, puggalabyāpārassa ca nidassanaṁ katanti daṭṭhabbaṁ.",
  "tika-s0104t1:45_0": "Ākāratthameva evaṁ-saddaṁ gahetvā purimayojanāya aññathāpi atthayojanaṁ dassetuṁ",
  "tika-s0104t1:45_1": "‘‘tathā’’tiādi vuttaṁ. Cittasantānassāti yathāvuttaviññāṇappabandhassa. Nānākārappavattiyāti",
  "tika-s0104t1:45_2": "nānappakārena ārammaṇe pavattiyā. Nānappakāraṁ atthabyañjanassa gahaṇaṁ, nānappakārassa",
  "tika-s0104t1:45_3": "vā atthabyañjanassa gahaṇaṁ tathā, tatoyeva sā ‘‘ākārapaññattī’’ti vuttāti tadevatthaṁ",
  "tika-s0104t1:45_4": "samattheti ‘‘evanti hī’’tiādinā. Ākārapaññattīti ca upādāpaññattiyeva, dhammānaṁ",
  "tika-s0104t1:45_5": "pana pavattiākāramupādāya paññattattā tadaññāya upādāpaññattiyā visesanatthaṁ ‘‘ākārapaññattī’’ti",
  "tika-s0104t1:45_6": "vuttā visayaniddesoti uppattiṭṭhānaniddeso. Sotabbabhūto hi dhammo savanakiriyākattubhūtassa",
  "tika-s0104t1:45_7": "puggalassa savanakiriyāvasena pavattiṭṭhānaṁ kiriyāya kattukammaṭṭhattā tabbasena",
  "tika-s0104t1:45_8": "ca tadādhārassāpi dabbassa ādhārabhāvassa icchitattā, idha pana kiriyāya kattupavattiṭṭhānabhāvo",
  "tika-s0104t1:45_9": "icchitoti kammameva ādhāravasena vuttaṁ, tenāha ‘‘kattu visayaggahaṇasanniṭṭhāna’’nti,",
  "tika-s0104t1:45_10": "ārammaṇameva vā visayo. Ārammaṇañhi tadārammaṇikassa pavattiṭṭhānaṁ. Evampi hi attho",
  "tika-s0104t1:45_11": "suviññeyyataro hoti. Yathāvuttavacane piṇḍatthaṁ dassetuṁ ‘‘ettāvatā’’tiādi vuttaṁ.",
  "tika-s0104t1:45_12": "Ettāvatā ettakena yathāvuttatthena padattayena, kataṁ hotīti sambandho. Nānākārappavattenāti",
  "tika-s0104t1:45_13": "nānappakārena ārammaṇe pavattena. Cittasantānenāti yathāvuttaviññāṇavīthisaṅkhātena",
  "tika-s0104t1:45_14": "cittappabandhena. Gahaṇasadde cetaṁ karaṇaṁ. Cittasantānavinimuttassa kassaci kattu",
  "tika-s0104t1:45_15": "paramatthato abhāvepi saddavohārena buddhiparikappitabhedavacanicchāya cittasantānato",
  "tika-s0104t1:45_16": "aññamiva taṁsamaṅgiṁ katvā abhedepi bhedavohārena ‘‘cittasantānena taṁsamaṅgino’’ti",
  "tika-s0104t1:45_17": "vuttaṁ. Vohāravisayo hi saddo nekantaparamatthikoti (kārakarūpasiddhiyaṁ yo kāreti",
  "tika-s0104t1:45_18": "sahetusuttaṁ passitabbaṁ) savanakiriyāvisayopi sotabbadhammo savanakiriyāvasena pavattacittasantānassa",
  "tika-s0104t1:45_19": "idha paramatthato kattubhāvato tassa visayoyevāti vuttaṁ ‘‘kattu visayaggahaṇasanniṭṭhāna’’nti.",
  "tika-s0104t1:46_0": "Apica savanavasena cittappavattiyā eva savanakiriyābhāvato taṁvasena tadaññanāmarūpadhammasamudāyabhūtassa",
  "tika-s0104t1:46_1": "taṁkiriyākattu ca visayo hotīti katvā tathā vuttaṁ. Idaṁ vuttaṁ hoti – purimanaye",
  "tika-s0104t1:46_2": "savanakiriyā, takkattā ca paramatthato tathāpavattacittasantānameva, tasmā kiriyāvisayopi",
  "tika-s0104t1:46_3": "‘‘kattu visayo’’ti vutto. Pacchimanaye pana tathāpavattacittasantānaṁ kiriyā, tadaññadhammasamudāyo",
  "tika-s0104t1:46_4": "pana kattā, tasmā kāmaṁ ekantato kiriyāvisayoyevesa dhammo, tathāpi kiriyāvasena",
  "tika-s0104t1:46_5": "‘‘tabbantakattu visayo’’ti vuttoti. Taṁsamaṅginoti tena cittasantānena samaṅgino.",
  "tika-s0104t1:46_6": "Kattūti kattārassa. Visayoti ārammaṇavasena pavattiṭṭhānaṁ, ārammaṇameva vā. Sutākārassa",
  "tika-s0104t1:46_7": "ca therassa sammā nicchitabhāvato ‘‘gahaṇasanniṭṭhāna’’nti vuttaṁ.",
  "tika-s0104t1:47_0": "Aparo nayo – yassa…pe… ākārapaññattīti ākāratthena evaṁ-saddena yojanaṁ katvā tadeva",
  "tika-s0104t1:47_1": "avadhāraṇatthampi gahetvā imasmiṁyeva naye yojetuṁ ‘‘gahaṇaṁ kataṁ’’ icceva avatvā",
  "tika-s0104t1:47_2": "‘‘gahaṇasanniṭṭhānaṁ kata’’nti vuttanti daṭṭhabbaṁ. Avadhāraṇena hi sanniṭṭhānamidhādhippetaṁ,",
  "tika-s0104t1:47_3": "tasmā ‘‘ettāvatā’’tiādinā avadhāraṇatthampi evaṁ-saddaṁ gahetvā ayameva yojanā katāti",
  "tika-s0104t1:47_4": "dassetīti veditabbaṁ, imissā pana yojanāya gahaṇākāragāhakatabbisayavisesanidassanaṁ katanti daṭṭhabbaṁ.",
  "tika-s0104t1:48_0": "Aññampi yojanamāha ‘‘atha vā’’tiādinā. Pubbe attanā sutānaṁ nānāvihitānaṁ suttasaṅkhātānaṁ",
  "tika-s0104t1:48_1": "atthabyañjanānaṁ upadhāritarūpassa ākārassa nidassanassa, avadhāraṇassa vā pakāsanasabhāvo",
  "tika-s0104t1:48_2": "evaṁ-saddoti tadākārādibhūtassa upadhāraṇassa puggalapaññattiyā upādānabhūtadhammappabandhabyāpāratāya",
  "tika-s0104t1:48_3": "‘‘puggalakiccaniddeso’’ti vuttaṁ attanā sutānañhi atthabyañjanānaṁ puna upadhāraṇaṁ",
  "tika-s0104t1:48_4": "ākārādittayaṁ, tañca evaṁ-saddassa attho. So pana yaṁ dhammappabandhaṁ upādāya puggalapaññatti",
  "tika-s0104t1:48_5": "pavattā, tassa byāpārabhūtaṁ kiccameva , tasmā evaṁ-saddena puggalakiccaṁ niddisīyatīti.",
  "tika-s0104t1:48_6": "Kāmaṁ savanakiriyā puggalabyāpāropi avisesena, tathāpi visesato viññāṇabyāpārovāti",
  "tika-s0104t1:48_7": "vuttaṁ ‘‘viññāṇakiccaniddeso’’ti. Tathā hi puggalavādīnampi savanakiriyā viññāṇanirapekkhā",
  "tika-s0104t1:48_8": "natthi savanādīnaṁ visesato viññāṇabyāpārabhāvena icchitattā. Meti saddappavattiyā",
  "tika-s0104t1:48_9": "ekanteneva sattavisayattā, viññāṇakiccassa ca sattaviññāṇānamabhedakaraṇavasena tattheva",
  "tika-s0104t1:48_10": "samodahitabbato ‘‘ubhayakiccayuttapuggalaniddeso’’ti vuttaṁ. ‘‘Aya’’ntiādi tappākaṭīkaraṇaṁ.",
  "tika-s0104t1:48_11": "Ettha hi savanakiccaviññāṇasamaṅgināti evaṁ-saddena niddiṭṭhaṁ puggalakiccaṁ sandhāya",
  "tika-s0104t1:48_12": "vuttaṁ, taṁ pana puggalassa savanakiccaviññāṇasamaṅgībhāvena puggalakiccaṁ nāmāti",
  "tika-s0104t1:48_13": "dassetuṁ ‘‘puggalakiccasamaṅginā’’ti avatvā ‘‘savanakiccaviññāṇasamaṅginā’’ti āha,",
  "tika-s0104t1:48_14": "tasmā ‘‘puggalakicca’’nti niddiṭṭhasavanakiccavatā viññāṇena samaṅgināti attho. Viññāṇavasena,",
  "tika-s0104t1:48_15": "laddhasavanakiccavohārenāti ca sutasaddena niddiṭṭhaṁ viññāṇakiccaṁ sandhāya vuttaṁ.",
  "tika-s0104t1:48_16": "Savanameva kiccaṁ yassāti tathā. Savanakiccanti vohāro savanakiccavohāro, laddho",
  "tika-s0104t1:48_17": "so yenāti tathā. Laddhasavanakiccavohārena viññāṇasaṅkhātena vasena sāmatthiyenāti",
  "tika-s0104t1:48_18": "attho. Ayaṁ pana sambandho – savanakiccaviññāṇasamaṅginā puggalena mayā laddhasavanakiccavohārena",
  "tika-s0104t1:48_19": "viññāṇavasena karaṇabhūtena sutanti.",
  "tika-s0104t1:49_0": "Apica ‘‘eva’’nti saddassattho avijjamānapaññatti, ‘‘suta’’nti saddassattho vijjamānapaññatti,",
  "tika-s0104t1:49_1": "tasmā te tathārūpapaññatti upādānabhūtapuggalabyāpārabhāveneva dassento āha ‘‘evanti",
  "tika-s0104t1:49_2": "puggalakiccaniddeso. Sutanti viññāṇakiccaniddeso’’ti. Na hi paramatthatoyeva niyamiyamāne",
  "tika-s0104t1:49_3": "sati puggalakiccaviññāṇakiccavasena ayaṁ vibhāgo labbhatīti. Imissā pana yojanāya",
  "tika-s0104t1:49_4": "kattubyāpārakaraṇabyāpārakattuniddeso katoti veditabbo.",
  "tika-s0104t1:50_0": "Sabbassāpi saddādhigamanīyassa atthassa paññattimukheneva paṭipajjitabbattā, sabbāsañca",
  "tika-s0104t1:50_1": "paññattīnaṁ vijjamānādivasena chasu paññattibhedesu antogadhattā tāsu ‘‘eva’’ntiādīnaṁ",
  "tika-s0104t1:50_2": "paññattīnaṁ sarūpaṁ niddhāretvā dassento ‘‘evanti cā’’tiādimāha. Tattha ‘‘eva’’nti",
  "tika-s0104t1:50_3": "ca ‘‘me’’ti ca vuccamānassa atthassa ākārādibhūtassa dhammānaṁ asallakkhaṇabhāvato",
  "tika-s0104t1:50_4": "avijjamānapaññattibhāvoti āha ‘‘saccikaṭṭhaparamatthavasena avijjamānapaññattī’’ti.",
  "tika-s0104t1:50_5": "Saccikaṭṭhaparamatthavasenāti ca bhūtatthauttamatthavasenāti attho. Idaṁ vuttaṁ hoti",
  "tika-s0104t1:50_6": "– yo māyāmarīciādayo viya abhūtattho, anussavādīhi gahetabbo viya anuttamattho ca",
  "tika-s0104t1:50_7": "na hoti, so rūpasaddādisabhāvo, ruppanānubhavanādisabhāvo vā attho ‘‘saccikaṭṭho,",
  "tika-s0104t1:50_8": "paramattho’’ti ca vuccati, ‘‘evaṁ me’’ti padānaṁ pana attho abhūtattā, anuttamattā",
  "tika-s0104t1:50_9": "ca na tathā vuccati, tasmā bhūtatthauttamatthasaṅkhātena saccikaṭṭhaparamatthavasena",
  "tika-s0104t1:50_10": "visesanabhūtena avijjamānapaññattiyevāti. Etena ca visesanena bālajanehi ‘‘atthī’’ti",
  "tika-s0104t1:50_11": "parikappitaṁ paññattimattaṁ nivatteti. Tadevatthaṁ pākaṭaṁ karoti, hetunā vā sādheti",
  "tika-s0104t1:50_12": "‘‘kiñhettha ta’’ntiādinā. Yaṁ dhammajātaṁ, atthajātaṁ vā ‘‘eva’’nti vā ‘‘me’’ti vā",
  "tika-s0104t1:50_13": "niddesaṁ labhetha, taṁ ettha rūpaphassādidhammasamudāye, ‘‘evaṁ me’’ti padānaṁ vā",
  "tika-s0104t1:50_14": "atthe. Paramatthato na atthīti yojanā. Rūpaphassādibhāvena niddiṭṭho paramatthato",
  "tika-s0104t1:50_15": "ettha attheva, ‘‘evaṁ me’’ti pana niddiṭṭho natthīti adhippāyo. Sutanti pana saddāyatanaṁ",
  "tika-s0104t1:50_16": "sandhāyāha ‘‘vijjamānapaññattī’’ti. ‘‘Saccikaṭṭhaparamatthavasenā’’ti cettha adhikāro.",
  "tika-s0104t1:50_17": "‘‘Yañhī’’tiādi tappākaṭīkaraṇaṁ, hetudassanaṁ vā. Yaṁ taṁ saddāyatanaṁ sotena sotadvārena,",
  "tika-s0104t1:50_18": "tannissitaviññāṇena vā upaladdhaṁ adhigamitabbanti attho. Tena hi saddāyatanamidha",
  "tika-s0104t1:50_19": "gahitaṁ kammasādhanenāti dasseti.",
  "tika-s0104t1:51_0": "Evaṁ aṭṭhakathānayena paññattisarūpaṁ niddhāretvā idāni aṭṭhakathāmuttakenāpi nayena",
  "tika-s0104t1:51_1": "vuttesu chasu paññattibhedesu ‘‘eva’’ntiādīnaṁ paññattīnaṁ sarūpaṁ niddhārento ‘‘tathā’’tiādimāha.",
  "tika-s0104t1:51_2": "Upādāpaññatti ādayo hi porāṇaṭṭhakathāto muttā saṅgahakāreneva ācariyena vuttā. Vitthāro",
  "tika-s0104t1:51_3": "abhidhammaṭṭhakathāya gahetabbo. Taṁ tanti taṁ taṁ dhammajātaṁ, sotapathamāgate dhamme",
  "tika-s0104t1:51_4": "upādāya tesaṁ upadhāritākāranidassanāvadhāraṇassa paccāmasanavasena evanti ca sasantatipariyāpanne",
  "tika-s0104t1:51_5": "khandhe upādāya meti ca vattabbattāti attho. Rūpavedanādibhedehi dhamme upādāya nissāya",
  "tika-s0104t1:51_6": "kāraṇaṁ katvā paññatti upādāpaññatti yathā ‘‘tāni tāni aṅgāni upādāya ratho gehaṁ,",
  "tika-s0104t1:51_7": "te te rūparasādayo upādāya ghaṭo paṭo, candimasūriyaparivattādayo upādāya kālo disā’’tiādi.",
  "tika-s0104t1:51_8": "Paññapetabbaṭṭhena cesā paññatti nāma, na paññāpanaṭṭhena. Yā pana tassa atthassa",
  "tika-s0104t1:51_9": "paññāpanā, ayaṁ avijjamānapaññattiyeva. Diṭṭhādīniupanidhāyavattabbatoti diṭṭhamutaviññāte",
  "tika-s0104t1:51_10": "upanidhāya upatthambhaṁ katvā apekkhitvā vattabbattā. Diṭṭhādisabhāvavirahite saddāyatane",
  "tika-s0104t1:51_11": "vattamānopi hi sutavohāro ‘‘dutiyaṁ tatiya’’ntiādiko viya paṭhamādīni diṭṭhamutaviññāte",
  "tika-s0104t1:51_12": "apekkhitvā pavatto ‘‘upanidhāpaññatī’’ti vuccate. Sā panesā anekavidhā tadaññapekkhūpanidhā",
  "tika-s0104t1:51_13": "hatthagatūpanidhā sampayuttūpanidhāsamāropitūpanidhā avidūragatūpanidhā paṭibhāgūpanidhā",
  "tika-s0104t1:51_14": "tabbahulūpanidhātabbisiṭṭhūpanidhā’’tiādinā. Tāsu ayaṁ ‘‘dutiyaṁ tatiya’’ntiādikā",
  "tika-s0104t1:51_15": "viya paṭhamādīnaṁ diṭṭhādīnaṁ aññamaññamapekkhitvā vuttattā tadaññapekkhūpanidhāpaññatti nāma.",
  "tika-s0104t1:52_0": "Evaṁ paññattiyāpi atthādhigamanīyatāsaṅkhātaṁ dassetabbatthaṁ dassetvā idāni saddasāmatthiyena",
  "tika-s0104t1:52_1": "dīpetabbamatthaṁ niddhāretvā dīpento ‘‘ettha cā’’tiādimāha. Etthāti etasmiṁ vacanattaye.",
  "tika-s0104t1:52_2": "Ca-saddo upanyāso atthantaraṁ ārabhitukāmena yojitattā. ‘‘Suta’’nti vutte asutaṁ",
  "tika-s0104t1:52_3": "na hotīti pakāsitoyamattho, tasmā tathā suta-saddena pakāsitā attanā paṭividdhasuttassa",
  "tika-s0104t1:52_4": "pakāravisesā ‘‘eva’’nti therena paccāmaṭṭhāti tena evaṁ-saddena asammoho dīpito nāma,",
  "tika-s0104t1:52_5": "tenāha ‘‘evanti vacanena asammohaṁ dīpetī’’ti. Asammohanti ca yathāsute sutte asammohaṁ.",
  "tika-s0104t1:52_6": "Tadeva yuttiyā, byatirekena ca samatthehi ‘‘na hī’’tiādinā vakkhamānañca suttaṁ nānappakāraṁ",
  "tika-s0104t1:52_7": "duppaṭividdhañca. Evaṁ nānappakāre duppaṭividdhe sutte kathaṁ sammūḷho nānappakārapaṭivedhasamattho",
  "tika-s0104t1:52_8": "bhavissati. Imāya yuttiyā, iminā ca byatirekena therassa tattha asammūḷhabhāvasaṅkhāto",
  "tika-s0104t1:52_9": "dīpetabbo attho viññāyatīti vuttaṁ hoti. Evamīdisesu yathārahaṁ. Bhagavato sammukhā",
  "tika-s0104t1:52_10": "sutākārassa yāthāvato upari therena dassiyamānattā ‘‘suttassa asammosaṁ dīpetī’’ti",
  "tika-s0104t1:52_11": "vuttaṁ. Kālantarenāti sutakālato aparena kālena. Yassa…pe… paṭijānāti, therassa pana",
  "tika-s0104t1:52_12": "suvaṇṇabhājane pakkhittasīhavasā viya anassamānaṁ asammuṭṭhaṁ tiṭṭhati, tasmā so",
  "tika-s0104t1:52_13": "evaṁ paṭijānātīti vuttaṁ hoti. Evaṁ dīpitena pana atthena kiṁ pakāsitanti āha ‘‘iccassā’’tiādi.",
  "tika-s0104t1:52_14": "Tattha iccassāti iti assa, tasmā asammohassa, asammosassa ca dīpitattā assa therassapaññāsiddhītiādinā",
  "tika-s0104t1:52_15": "sambandho. Asammohenāti sammohābhāvena. Paññāvajjitasamādhiādidhammajātena taṁsampayuttāya",
  "tika-s0104t1:52_16": "paññāya siddhi sahajātādisattiyā sijjhanato. Sammohapaṭipakkhena vā paññāsaṅkhātena",
  "tika-s0104t1:52_17": "dhammajātena. Savanakālasambhūtāya hi paññāya taduttarikālapaññāsiddhi upanissayādikoṭiyā",
  "tika-s0104t1:52_18": "sijjhanato. Itaratthāpi yathārahaṁ nayo netabbo.",
  "tika-s0104t1:53_0": "Evaṁ pakāsitena pana atthena kiṁ vibhāvitanti āha ‘‘tatthā’’tiādi. Tatthāti tesu",
  "tika-s0104t1:53_1": "dubbidhesu dhammesu. Byañjanānaṁ paṭivijjhitabbo ākāro nātigambhīro, yathāsutadhāraṇameva",
  "tika-s0104t1:53_2": "tattha karaṇīyaṁ, tasmā tattha satiyā byāpāro adhiko, paññā pana guṇībhūtāti vuttaṁ",
  "tika-s0104t1:53_3": "‘‘paññāpubbaṅgamāyā’’tiādi. Paññāya pubbaṅgamā paññāpubbaṅgamāti hi nibbacanaṁ, pubbaṅgamatā",
  "tika-s0104t1:53_4": "cettha padhānabhāvo ‘‘manopubbaṅgamā dhammā’’tiādīsu (dha. pa. 1) viya. Apica yathā",
  "tika-s0104t1:53_5": "cakkhuviññāṇādīsu āvajjanādayo pubbaṅgamā samānāpi tadārammaṇassa avijānanato appadhānabhūtā,",
  "tika-s0104t1:53_6": "evaṁ pubbaṅgamāyapi appadhānatte sati paññāpubbaṅgamā etissāti nibbacanampi yujjati.",
  "tika-s0104t1:53_7": "Pubbaṅgamatā cettha purecāribhāvo. Iti sahajātapubbaṅgamo purejātapubbaṅgamoti duvidhopi",
  "tika-s0104t1:53_8": "pubbaṅgamo idha sambhavati, yathā cettha, evaṁ sati ‘‘pubbaṅgamāyā’’ti etthāpi yathāsambhavamesa",
  "tika-s0104t1:53_9": "nayo veditabbo. Evaṁ vibhāvitena samatthatāvacanena kimanubhāvitanti āha ‘‘tadubhayasamatthatāyogenā’’tiādi.",
  "tika-s0104t1:53_10": "Tattha atthabyañjanasampannassāti atthabyañjanena paripuṇṇassa, saṅkāsanādīhi vā",
  "tika-s0104t1:53_11": "chahi atthapadehi, akkharādīhi ca chahi byañjanapadehi samannāgatassa, atthabyañjanasaṅkhātena",
  "tika-s0104t1:53_12": "vā rasena sādurasassa. Pariyattidhammoyeva navalokuttararatanasannidhānato sattavidhassa,",
  "tika-s0104t1:53_13": "dasavidhassa vā ratanassa sannidhāno koso viyāti dhammakoso, tathā dhammabhaṇḍāgāro,",
  "tika-s0104t1:53_14": "tattha niyuttoti dhammabhaṇḍāgāriko. Atha vā nānārājabhaṇḍarakkhako bhaṇḍāgāriko",
  "tika-s0104t1:53_15": "viyāti bhaṇḍāgāriko, dhammassa anurakkhako bhaṇḍāgārikoti tameva sadisatākāraṇadassanena",
  "tika-s0104t1:53_16": "visesetvā ‘‘dhammabhaṇḍāgāriko’’ti vutto. Yathāha –",
  "tika-s0104t1:54": "‘‘Bahussuto dhammadharo, sabbapāṭhī ca sāsane;",
  "tika-s0104t1:55": "Ānando nāma nāmena, dhammārakkho tavaṁ mune’’ti. (apa. 1.542);",
  "tika-s0104t1:56_0": "Aññathāpi dīpetabbamatthaṁ dīpeti ‘‘aparo nayo’’tiādinā, evaṁ saddena vuccamānānaṁ",
  "tika-s0104t1:56_1": "ākāranidassanāvadhāraṇatthānaṁ aviparītasaddhammavisayattā tabbisayehi tehi atthehi",
  "tika-s0104t1:56_2": "yoniso manasikārassa dīpanaṁ yuttanti vuttaṁ ‘‘yoni…pe… dīpetī’’ti. ‘‘Ayoniso’’tiādinā",
  "tika-s0104t1:56_3": "byatirekena ñāpakahetudassanaṁ. Tattha katthaci hi-saddo dissati, so kāraṇe, kasmāti",
  "tika-s0104t1:56_4": "attho, iminā vacaneneva yoniso manasikaroto nānappakārapaṭivedhasambhavato aggi viya",
  "tika-s0104t1:56_5": "dhūmena kāriyena kāraṇabhūto so viññāyatīti tadanvayampi atthāpattiyā dasseti. Esa",
  "tika-s0104t1:56_6": "nayo sabbattha yathārahaṁ. ‘‘Brahmajālaṁ āvuso kattha bhāsita’’ntiādi pucchāvasena",
  "tika-s0104t1:56_7": "adhunā pakaraṇappattassa vakkhamānassa suttassa ‘‘suta’’nti padena vuccamānaṁ bhagavato",
  "tika-s0104t1:56_8": "sammukhā savanaṁ samādhānamantarena na sambhavatīti katvā vuttaṁ ‘‘avikkhepaṁ dīpetī’’ti.",
  "tika-s0104t1:56_9": "‘‘Vikkhittacittassā’’tiādinā byatirekakāraṇena ñāpakahetuṁ dassetvā tadeva samattheti",
  "tika-s0104t1:56_10": "‘‘tathā hī’’tiādinā. Sabbasampattiyāti sabbena atthabyañjanadesakapayojanādinā sampattiyā.",
  "tika-s0104t1:56_11": "Kiṁ iminā pakāsitanti āha ‘‘yoniso manasikārena cetthā’’tiādi. Etthāti etasmiṁ dhammadvaye.",
  "tika-s0104t1:56_12": "‘‘Na hi vikkhittacitto’’tiādinā kāraṇabhūtena avikkhepena, sappurisūpanissayena ca",
  "tika-s0104t1:56_13": "phalabhūtassa saddhammassavanassa siddhiyā eva samatthanaṁ vuttaṁ, avikkhepena pana",
  "tika-s0104t1:56_14": "sappurisūpanissayassa siddhiyā samatthanaṁ na vuttaṁ. Kasmāti ce? Vikkhittacittānaṁ",
  "tika-s0104t1:56_15": "sappurise payirupāsanābhāvassa atthato siddhattā. Atthavaseneva hi so pākaṭoti na vutto.",
  "tika-s0104t1:57_0": "Etthāha – yathā yoniso manasikārena phalabhūtena attasammāpaṇidhipubbekatapuññatānaṁ",
  "tika-s0104t1:57_1": "kāraṇabhūtānaṁ siddhi vuttā tadavinābhāvato, evaṁ avikkhepena phalabhūtena saddhammassavanasappurisūpanissayānaṁ",
  "tika-s0104t1:57_2": "kāraṇabhūtānaṁ siddhi vattabbā siyā assutavato, sappurisūpanissayavirahitassa ca",
  "tika-s0104t1:57_3": "tadabhāvato. Evaṁ santepi ‘‘na hi vikkhittacitto’’tiādisamatthanavacanena avikkhepena,",
  "tika-s0104t1:57_4": "sappurisūpanissayena ca kāraṇabhūtena saddhammassavanasseva phalabhūtassa siddhi",
  "tika-s0104t1:57_5": "vuttā, kasmā panevaṁ vuttāti? Vuccate – adhippāyantarasambhavato hi tathā siddhi",
  "tika-s0104t1:57_6": "vuttā. Ayaṁ panetthādhippāyo – saddhammassavanasappurisūpanissayā na ekantena avikkhepassa",
  "tika-s0104t1:57_7": "kāraṇaṁ bāhirakāraṇattā, avikkhepo pana sappurisūpanissayo viya saddhammassavanassa",
  "tika-s0104t1:57_8": "ekantakāraṇaṁ ajjhattikakāraṇattā, tasmā ekantakāraṇe honte kimatthiyā anekantakāraṇaṁ",
  "tika-s0104t1:57_9": "pati phalabhāvaparikappanāti tathāyevetassa siddhi vuttāti. Ettha ca paṭhamaṁ phalena",
  "tika-s0104t1:57_10": "kāraṇassa siddhidassanaṁ nadīpūrena viya upari vuṭṭhisabbhāvassa, dutiyaṁ kāraṇena",
  "tika-s0104t1:57_11": "phalassa siddhidassanaṁ ekantavassinā viya meghavuṭṭhānena vuṭṭhipavattiyā.",
  "tika-s0104t1:58_0": "‘‘Aparo nayo’’tiādinā aññathāpi dīpetabbatthamāha, yasmā na hotīti sambandho. Evanti…pe…",
  "tika-s0104t1:58_1": "nānākāraniddesoti heṭṭhā vuttaṁ, so ca ākāroti sotadvārānusāraviññāṇavīthisaṅkhātassa",
  "tika-s0104t1:58_2": "cittasantānassa nānākārena ārammaṇe pavattiyā nānatthabyañjanaggahaṇasaṅkhāto so",
  "tika-s0104t1:58_3": "bhagavato vacanassa atthabyañjanappabhedaparicchedavasena sakalasāsanasampattiogāhanākāro.",
  "tika-s0104t1:58_4": "Evaṁ bhaddakoti niravasesaparahitapāripūribhāvakāraṇattā evaṁ yathāvuttena nānatthabyañjanaggahaṇena",
  "tika-s0104t1:58_5": "sundaro seṭṭho, samāsapadaṁ vā etaṁ evaṁ īdiso bhaddo yassāti katvā. Na paṇihito",
  "tika-s0104t1:58_6": "appaṇihito, sammā appaṇi hito attā yassāti tathā, tassa. Pacchimacakkadvayasampattinti",
  "tika-s0104t1:58_7": "attasammāpaṇidhipubbekatapuññatāsaṅkhātaguṇadvayasampattiṁ. Guṇasseva hi aparāparavuttiyā",
  "tika-s0104t1:58_8": "pavattanaṭṭhena cakkabhāvo. Caranti vā etena sattā sampattibhavaṁ, sampattibhavesūti",
  "tika-s0104t1:58_9": "vā cakkaṁ. Yaṁ sandhāya vuttaṁ ‘‘cattārimāni bhikkhave, cakkāni, yehi samannāgatānaṁ",
  "tika-s0104t1:58_10": "devamanussānaṁ catucakkaṁ vattatī’’tiādi (a. ni. 4.31) pacchimabhāvo cettha desanākkamavaseneva.",
  "tika-s0104t1:58_11": "Purimacakkadvayasampattinti patirūpadesavāsasappurisūpanissayasaṅkhātaguṇadvayasampattiṁ.",
  "tika-s0104t1:58_12": "Sesaṁ vuttanayameva. Tasmāti purimakāraṇaṁ purimassevāti idha kāraṇamāha ‘‘na hī’’tiādinā.",
  "tika-s0104t1:59_0": "Tena kiṁ pakāsitanti āha ‘‘iccassā’’tiādi. Iti imāya catucakkasampattiyā kāraṇabhūtāya.",
  "tika-s0104t1:59_1": "Assa therassa. Pacchimacakkadvayasiddhiyāti pacchimacakkadvayassa atthibhāvena siddhiyā",
  "tika-s0104t1:59_2": ". Āsayasuddhīti vipassanāñāṇasaṅkhātāya anulomikakhantiyā, kammassakatāñāṇa-maggañāṇasaṅkhātassa",
  "tika-s0104t1:59_3": "yathābhūtañāṇassa cāti duvidhassāpi āsayassa asuddhihetubhūtānaṁ kilesānaṁ dūrībhāvena",
  "tika-s0104t1:59_4": "suddhi. Tadeva hi dvayaṁ vivaṭṭanissitānaṁ suddhasattānaṁ āsayo. Sammāpaṇihitatto",
  "tika-s0104t1:59_5": "hi pubbe ca katapuñño suddhāsayo hoti. Tathā hi vuttaṁ ‘‘sammāpaṇihitaṁ cittaṁ, seyyaso",
  "tika-s0104t1:59_6": "naṁ tato kare’’ti, (dha. pa. 43) ‘‘katapuññosi tvaṁ ānanda, padhānamanuyuñja khippaṁ",
  "tika-s0104t1:59_7": "hohisi anāsavo’’ti (dī. ni. 2.207) ca. Keci pana ‘‘kattukamyatāchando āsayo’’ti vadanti,",
  "tika-s0104t1:59_8": "tadayuttameva ‘‘tāya ca āsayasuddhiyā adhigamabyattisiddhī’’ti vacanena virodhato.",
  "tika-s0104t1:59_9": "Evampi maggañāṇasaṅkhātassa āsayassa suddhi na yuttā tāya adhigamabyattisiddhiyā",
  "tika-s0104t1:59_10": "avattabbatoti? No na yutto purimassa maggassa, pacchimānaṁ maggānaṁ, phalānañca kāraṇabhāvato.",
  "tika-s0104t1:59_11": "Payogasuddhīti yonisomanasikārapubbaṅgamassa dhammassavanapayogassa visadabhāvena",
  "tika-s0104t1:59_12": "suddhi, sabbassa vā kāyavacīpayogassa niddosabhāvena suddhi. Patirūpadesavāsī, hi",
  "tika-s0104t1:59_13": "sappurisasevī ca yathāvuttavisuddhapayogo hoti. Tathāvisuddhena yonisomanasikārapubbaṅgamena",
  "tika-s0104t1:59_14": "dhammassavanapayogena, vippaṭisārābhāvāvahena ca kāyavacīpayogena avikkhittacitto",
  "tika-s0104t1:59_15": "pariyattiyaṁ visārado hoti, tathābhūto ca thero, tena viññāyati purimacakkadvayasiddhiyā",
  "tika-s0104t1:59_16": "therassa payogasuddhi siddhāvāti. Tena kiṁ vibhāvitanti āha ‘‘tāya cā’’tiādi. Adhigamabyattisiddhīti",
  "tika-s0104t1:59_17": "paṭivedhasaṅkhāte adhigame chekabhāvasiddhi. Adhigametabbato hi paṭivijjhitabbato",
  "tika-s0104t1:59_18": "paṭivedho ‘‘adhigamo’’ti aṭṭhakathāsu vutto, āgamoti ca pariyatti āgacchanti attatthaparatthādayo",
  "tika-s0104t1:59_19": "etena, ābhuso vā gamitabbo ñātabboti katvā.",
  "tika-s0104t1:60_0": "Tena kimanubhāvitanti āha ‘‘itī’’tiādi. Itīti evaṁ vuttanayena, tasmā siddhattāti",
  "tika-s0104t1:60_1": "vā kāraṇaniddeso. Vacananti nidānavacanaṁ lokato, dhammato ca siddhāya upamāya tamatthaṁ",
  "tika-s0104t1:60_2": "ñāpetuṁ ‘‘aruṇuggaṁ viyā’’tiādimāha. ‘‘Upamāya midhekacce, atthaṁ jānanti paṇḍitā’’ti",
  "tika-s0104t1:60_3": "(jā. 2.19.24) hi vuttaṁ. Aruṇoti sūriyassa udayato pubbabhāge uṭṭhitaraṁsi, tassa",
  "tika-s0104t1:60_4": "uggaṁ uggamanaṁ udayato udayantassa udayāvāsamuggacchato sūriyassa pubbaṅgamaṁ purecaraṁ",
  "tika-s0104t1:60_5": "bhavituṁ arahati viyāti sambandho. Idaṁ vuttaṁ hoti – āgamādhigamabyattiyā īdisassa",
  "tika-s0104t1:60_6": "therassa vuttanidānavacanaṁ bhagavato vacanassa pubbaṅgamaṁ bhavitumarahati, nidānabhāvaṁ",
  "tika-s0104t1:60_7": "gataṁ hotīti idamatthajātaṁ anubhāvitanti.",
  "tika-s0104t1:61_0": "Idāni aparampi pubbe vuttassa asammohāsammosasaṅkhātassa dīpetabbassatthassa dīpakehi",
  "tika-s0104t1:61_1": "evaṁ-sadda suta-saddehi pakāsetabbamatthaṁ pakāsento ‘‘aparo nayo’’tiādimāha. Tattha",
  "tika-s0104t1:61_2": "hi ‘‘nānappakārapaṭivedhadīpakena , sotabbappabhedapaṭivedhadīpakenā’’ti ca iminā",
  "tika-s0104t1:61_3": "tehi saddehi pubbe dīpitaṁ asammohāsammosasaṅkhātaṁ dīpetabbatthamāha asammohena",
  "tika-s0104t1:61_4": "nānappakārapaṭivedhassa, asammosena ca sotabbappabhedapaṭivedhassa sijjhanato. ‘‘Attano’’tiādīhi",
  "tika-s0104t1:61_5": "pana pakāsetabbatthaṁ. Tena vuttaṁ ācariyadhammapālattherena ‘‘nānappakārapaṭivedhadīpakenātiādinā",
  "tika-s0104t1:61_6": "evaṁ-sadda suta-saddānaṁ therassa atthabyañjanesu asammohāsammosadīpanato catupaṭisambhidāvasena",
  "tika-s0104t1:61_7": "atthayojanaṁ dassetī’’ti (dī. ni. ṭī. 1.1). Hetugabbhañcetaṁ padadvayaṁ, nānappakārapaṭivedhasaṅkhātassa,",
  "tika-s0104t1:61_8": "sotabbappabheda-paṭivedhasaṅkhātassa ca dīpetabbatthassa dīpakattāti vuttaṁ hoti.",
  "tika-s0104t1:61_9": "Santassa vijjamānassa bhāvo sabbhāvo, atthapaṭibhānapaṭisambhidāhi sampattiyā sabbhāvo",
  "tika-s0104t1:61_10": "tathā. ‘‘Sambhava’’ntipi pāṭho, sambhavanaṁ sambhavo, atthapaṭibhānapaṭisambhidāsampattīnaṁ",
  "tika-s0104t1:61_11": "sambhavo tathā. Evaṁ itaratthāpi. ‘‘Sotabbappabhedapaṭivedhadīpakenā’’ti etena pana",
  "tika-s0104t1:61_12": "ayaṁ suta-saddo evaṁ-saddasannidhānato, vakkhamānāpekkhāya vā sāmaññeneva vuttepi",
  "tika-s0104t1:61_13": "sotabbadhammavisesaṁ āmasatīti dasseti. Ettha ca sotabbadhammasaṅkhātāya pāḷiyā nidassetabbānaṁ",
  "tika-s0104t1:61_14": "bhāsitatthapayojanatthānaṁ, tīsu ca ñāṇesu pavattañāṇassa nānappakārabhāvato tabbhāvapaṭivedhadīpakena",
  "tika-s0104t1:61_15": "evaṁ-saddena atthapaṭibhānapaṭisambhidāsampattisabbhāvadīpanaṁ yuttaṁ, sotabbadhammassa",
  "tika-s0104t1:61_16": "pana atthādhigamahetuto, taṁvasena ca tadavasesahetuppabhedassa gahitattā, niruttibhāvato",
  "tika-s0104t1:61_17": "ca sotabbappabhedadīpakena suta-saddena dhammaniruttipaṭisambhidāsampattisabbhāvadīpanaṁ",
  "tika-s0104t1:61_18": "yuttanti veditabbaṁ. Tadevatthañhi ñāpetuṁ ‘‘asammohadīpakena, asammosadīpakenā’’ti",
  "tika-s0104t1:61_19": "ca avatvā tathā vuttanti.",
  "tika-s0104t1:62_0": "Evaṁ asammohāsammosasaṅkhātassa dīpetabbassatthassa dīpakehi evaṁ-sadda suta-saddehi",
  "tika-s0104t1:62_1": "pakāsetabbamatthaṁ pakāsetvā idāni yonisomanasikārāvikkhepasaṅkhātassa dīpetabbassatthassa",
  "tika-s0104t1:62_2": "dīpakehipi tehi pakāsetabbamatthaṁ pakāsento ‘‘evanti cā’’tiādimāha. Tattha hi ‘‘evanti…pe…",
  "tika-s0104t1:62_3": "bhāsamāno, sutanti idaṁ…pe… bhāsamāno’’ti ca iminā tehi saddehi pubbe dīpitaṁ yonisomanasikārāvikkhepasaṅkhātaṁ",
  "tika-s0104t1:62_4": "dīpetabbatthamāha, ‘‘ete mayā’’tiādīhi pana pakāsetabbatthaṁ savanayogadīpakanti",
  "tika-s0104t1:62_5": "ca avikkhepavasena savanayogassa sijjhanato tadeva sandhāyāha . Tathā hi ācariyadhammapālattherena",
  "tika-s0104t1:62_6": "vuttaṁ ‘‘savanadhāraṇavacīparicariyā pariyattidhammānaṁ visesena sotāvadhāraṇapaṭibaddhāti",
  "tika-s0104t1:62_7": "te avikkhepadīpakena sutasaddena yojetvā’’ti (dī. ni. ṭī. 1.1). Manodiṭṭhīhi pariyattidhammānaṁ",
  "tika-s0104t1:62_8": "anupekkhanasuppaṭivedhā visesato manasikārapaṭibaddhā, tasmā taddīpakavacaneneva",
  "tika-s0104t1:62_9": "ete mayā dhammā manasānupekkhitā diṭṭhiyā suppaṭividdhāti imamatthaṁ pakāsetīti vuttaṁ",
  "tika-s0104t1:62_10": "‘‘evanti ca…pe… dīpetī’’ti tattha dhammāti pariyattidhammā. Manasānupekkhitāti ‘‘idha",
  "tika-s0104t1:62_11": "sīlaṁ kathitaṁ, idha samādhi, idha paññā, ettakāva ettha anusandhayo’’tiādibhedena",
  "tika-s0104t1:62_12": "manasā anupekkhitā. Diṭṭhiyā suppaṭividdhāti nijjhānakkhantisaṅkhātāya, ñātapariññāsaṅkhātāya",
  "tika-s0104t1:62_13": "vā diṭṭhiyā tattha vuttarūpārūpadhamme ‘‘iti rūpaṁ, ettakaṁ rūpa’’ntiādinā suṭṭhu",
  "tika-s0104t1:62_14": "vavatthāpetvā paṭividdhā.",
  "tika-s0104t1:63_0": "Savanadhāraṇavacīparicariyā ca pariyattidhammānaṁ visesena sotāvadhāraṇapaṭibaddhā,",
  "tika-s0104t1:63_1": "tasmā taddīpakavacaneneva bahū mayā dhammā sutā dhātā vacasā paricitāti imamatthaṁ",
  "tika-s0104t1:63_2": "pakāsetīti vuttaṁ ‘‘sutanti idaṁ…pe… dīpetī’’ti. Tattha sutāti sotadvārānusārena",
  "tika-s0104t1:63_3": "viññātā. Dhātāti suvaṇṇabhājane pakkhittasīhavasā viya manasi suppatiṭṭhitabhāvasādhanena",
  "tika-s0104t1:63_4": "upadhāritā. Vacasā paricitāti paguṇatāsampādanena vācāya paricitā sajjhāyitā. Idāni",
  "tika-s0104t1:63_5": "pakāsetabbatthadvayadīpakena yathāvuttasaddadvayena vibhāvetabbamatthaṁ vibhāvento",
  "tika-s0104t1:63_6": "‘‘tadubhayenapī’’tiādimāha. Tattha tadubhayenāti purimanaye, pacchimanaye ca yathāvuttassa",
  "tika-s0104t1:63_7": "pakāsetabbassatthassa pakāsakena tena dubbidhena saddena. Atthabyañjanapāripūriṁ",
  "tika-s0104t1:63_8": "dīpentoti ādarajananassa kāraṇavacanaṁ. Tadeva kāraṇaṁ byatirekena vivarati, yuttiyā",
  "tika-s0104t1:63_9": "vā daḷhaṁ karoti ‘‘atthabyañjanaparipuṇṇañhī’’tiādinā. Asuṇantoti cettha lakkhaṇe,",
  "tika-s0104t1:63_10": "hetumhi vā anta-saddo. Mahatā hitāti mahantato hitasmā. Paribāhiroti sabbato bhāgena bāhiro.",
  "tika-s0104t1:64_0": "Etena pana vibhāvetabbatthadīpakena saddadvayena anubhāvetabbatthamanubhāvento ‘‘evaṁ",
  "tika-s0104t1:64_1": "me sutanti iminā’’tiādimāha. Pubbe visuṁ visuṁ atthe yojitāyeva ete saddā idha ekassevānubhāvatthassa",
  "tika-s0104t1:64_2": "anubhāvakabhāvena gahitāti ñāpetuṁ ‘‘sakalenā’’ti vuttaṁ. Kāmañca me-saddo imasmiṁ",
  "tika-s0104t1:64_3": "ṭhāne pubbena yojito, tadapekkhānaṁ pana evaṁ-sadda suta-saddānaṁ sahacaraṇato, avinābhāvato",
  "tika-s0104t1:64_4": "ca tathā vuttanti daṭṭhabbaṁ. Tathāgatappaveditanti tathāgatena pakārato viditaṁ,",
  "tika-s0104t1:64_5": "bhāsitaṁ vā. Attano adahantoti attani ‘‘mameda’’nti aṭṭhapento. Bhummatthe cetaṁ",
  "tika-s0104t1:64_6": "sāmivacanaṁ. Asappurisabhūminti asappurisavisayaṁ, so ca atthato apakataññutāsaṅkhātā",
  "tika-s0104t1:64_7": "‘‘idhekacco pāpabhikkhu tathāgatappaveditaṁ dhammavinayaṁ pariyāpuṇitvā attano dahatī’’ti",
  "tika-s0104t1:64_8": "(pārā. 195) evaṁ mahācoradīpakena bhagavatā vuttā anariyavohārāvatthā, tathā cāha",
  "tika-s0104t1:64_9": "‘‘tathāgata…pe… adahanto’’ti. Hutvāti cettha seso. Tathā sāvakattaṁ paṭijānantoti",
  "tika-s0104t1:64_10": "sappurisabhūmiokkamanasarūpakathanaṁ. Nanu ca ānandattherassa ‘‘mametaṁ vacana’’nti",
  "tika-s0104t1:64_11": "adhimānassa, mahākassapattherādīnañca tadāsaṅkāya abhāvato asappurisabhūmisamatikkamādivacanaṁ",
  "tika-s0104t1:64_12": "niratthakaṁ siyāti? Nayidamevaṁ ‘‘evaṁ me suta’’nti vadantena ayampi attho anubhāvitoti",
  "tika-s0104t1:64_13": "atthasseva dassanato. Tena hi anubhāvetabbamatthaṁyeva tathā dasseti, na pana ānandattherassa",
  "tika-s0104t1:64_14": "adhimānassa, mahākassapattherādīnañca tadāsaṅkāya sambhavanti niṭṭhamettha gantabbaṁ.",
  "tika-s0104t1:64_15": "Keci pana ‘‘devatānaṁ parivitakkāpekkhaṁ tathāvacanaṁ, tasmā edisī codanā anavakāsā’’ti",
  "tika-s0104t1:64_16": "vadanti. Tasmiṁ kira samaye ekaccānaṁ devatānaṁ evaṁ cetaso parivitakko udapādi ‘‘bhagavā",
  "tika-s0104t1:64_17": "ca parinibbuto, ayañcāyasmā ānando desanākusalo, idāni dhammaṁ deseti, sakyakulappasuto",
  "tika-s0104t1:64_18": "tathāgatassa bhātā, cūḷapituputto ca, kiṁ nu kho so sayaṁ sacchikataṁ dhammaṁ deseti,",
  "tika-s0104t1:64_19": "udāhu bhagavatoyeva vacanaṁ yathāsuta’’nti, tesameva cetoparivitakkamaññāya tadabhipariharaṇatthaṁ",
  "tika-s0104t1:64_20": "asappurisabhūmisamatikkamanādiattho anubhāvitoti. Sāyeva yathāvuttā anariyavohārāvatthā",
  "tika-s0104t1:64_21": "asaddhammo, tadavatthānokkamanasaṅkhātā ca sāvakattapaṭijānanā saddhammo. Evaṁ sati",
  "tika-s0104t1:64_22": "pariyāyantarena purimatthameva dassetīti gahetabbaṁ. Apica kuhanalapanādivasena pavatto",
  "tika-s0104t1:64_23": "akusalarāsi asaddhammo, tabbirahitabhāvo ca saddhammo.‘‘Kevala’’ntiādināpi vuttassevatthassa",
  "tika-s0104t1:64_24": "pariyāyantarena dassanaṁ, yathāvuttāya anariyavohārāvatthāya parimoceti. Sāvakattaṁ",
  "tika-s0104t1:64_25": "paṭijānanena satthāraṁ apadisatīti attho. Apica satthukappādikiriyato attānaṁ parimoceti",
  "tika-s0104t1:64_26": "takkiriyāsaṅkāya sambhavato. ‘‘Satthu bhagavatoyeva vacanaṁ mayāsuta’’nti satthāraṁ",
  "tika-s0104t1:64_27": "apadisatīti atthantaramanubhāvanaṁ hoti. ‘‘Jinavacana’’ntiādipi pariyāyantaradassanaṁ,",
  "tika-s0104t1:64_28": "atthantaramanubhāvanameva vā. Appetīti nidasseti. Diṭṭhadhammikasamparāyikaparamatthesu",
  "tika-s0104t1:64_29": "yathārahaṁ satte netīti netti, dhammoyeva netti tathā. Vuttanayena cettha ubhayathā",
  "tika-s0104t1:64_30": "adhippāyo veditabbo.",
  "tika-s0104t1:65_0": "Aparampi anubhāvetabbamatthamanubhāveti ‘‘apicā’’tiādinā. Tattha uppāditabhāvatanti",
  "tika-s0104t1:65_1": "desanāvasena pavattitabhāvaṁ. Purimavacanaṁ vivarantoti bhagavatā desitavasena purimataraṁ",
  "tika-s0104t1:65_2": "saṁvijjamānaṁ bhagavatā vacanameva uttāniṁ karonto, idaṁ vacananti sambandho. Catūhi",
  "tika-s0104t1:65_3": "vesārajjañāṇehi visāradassa, visāradahetubhūtacatuvesārajjañāṇasampannassa vā. Dasañāṇabaladharassa.",
  "tika-s0104t1:65_4": "Sammāsambuddhabhāvasaṅkhāte uttamaṭṭhāne ṭhitassa, usabhassa idanti vā atthena āsabhasaṅkhāte",
  "tika-s0104t1:65_5": "akampanasabhāvabhūte ṭhāne ṭhitassa. ‘‘Evameva kho bhikkhave, yadā tathāgato loke",
  "tika-s0104t1:65_6": "uppajjati…pe… so dhammaṁ desetī’’tiādinā (a. ni. 4.33) sīhopamasuttādīsu āgatena",
  "tika-s0104t1:65_7": "anekanayena sīhanādanadino. Sabbasattesu, sabbasattānaṁ vā uttamassa. Na cettha niddhāraṇalakkhaṇābhāvato",
  "tika-s0104t1:65_8": "niddhāraṇavasena samāso. Sabbattha hi sakkataganthesu, sāsanaganthesu ca evameva",
  "tika-s0104t1:65_9": "vuttaṁ. Dhammena sattānamissarassa. Dhammasseva issarassa taduppādanavasenātipi vadanti.",
  "tika-s0104t1:65_10": "Sesapadadvayaṁ tassevatthassa pariyāyantaradīpanaṁ. Dhammena lokassa padīpamiva bhūtassa,",
  "tika-s0104t1:65_11": "taduppādakabhāvena vā dhammasaṅkhātapadīpasampannassa. ‘‘Dhammakāyoti bhikkhave,",
  "tika-s0104t1:65_12": "tathāgatassetaṁ adhivacana’’nti (dī. ni. 3.118) hi vuttaṁ. Dhammena lokapaṭisaraṇabhūtassa,",
  "tika-s0104t1:65_13": "dhammasaṅkhātena vā paṭisaraṇena sampannassa. ‘‘Yaṁnūnāhaṁ…pe… tameva dhammaṁ sakkatvā",
  "tika-s0104t1:65_14": "garuṁ katvā mānetvā pūjetvā upanissāya vihareyya’’nti (a. ni. 4.21; saṁ. ni. 1.173)",
  "tika-s0104t1:65_15": "hi vuttaṁ. Saddhindriyādisaddhammasaṅkhātassa varacakkassa pavattino, saddhammānametassa",
  "tika-s0104t1:65_16": "vā āṇācakkavarassa pavattino sammāsambuddhassa tassa bhagavato idaṁ vacanaṁ sammukhāva",
  "tika-s0104t1:65_17": "mayā paṭiggahitanti yojetabbaṁ. Byañjaneti padasamudāyabhūte vākye. Kaṅkhā vā vimati",
  "tika-s0104t1:65_18": "vāti ettha daḷhataraṁ niviṭṭhā vicikicchā kaṅkhā. Nātisaṁsappanaṁ matibhedamattaṁ",
  "tika-s0104t1:65_19": "vimati. Sammukhā paṭiggahitamidaṁ mayāti tathā akattabbabhāvakāraṇavacanaṁ. Attanāuppāditabhāvaṁ",
  "tika-s0104t1:65_20": "appaṭijānanto purimavacanaṁ vivarantoti pana assaddhiyavināsanassa, saddhāsampadamuppādanassa",
  "tika-s0104t1:65_21": "ca kāraṇavacanaṁ. ‘‘Teneta’’ntiādinā yathāvuttamevatthaṁ udānavasena dasseti.",
  "tika-s0104t1:66_0": "‘‘Evaṁ me suta’’nti evaṁ vadanto gotamagottassa sammāsambuddhassa sāvako, gotamagottasambandho",
  "tika-s0104t1:66_1": "vā sāvako āyasmā ānando bhagavatā bhāsitabhāvassa, sammukhā paṭiggahitabhāvassa ca",
  "tika-s0104t1:66_2": "sūcanato, tathāsūcaneneva ca khalitadunniruttādigahaṇadosābhāvassa sijjhanato sāsane",
  "tika-s0104t1:66_3": "assaddhaṁ vināsayati, saddhaṁ vaḍḍhetīti attho. Ettha ca pañcamādayo tisso atthayojanā",
  "tika-s0104t1:66_4": "ākārādiatthesu aggahitavisesameva evaṁ-saddaṁ gahetvā dassitā, tato parā tisso ākāratthameva",
  "tika-s0104t1:66_5": "evaṁ-saddaṁ gahetvā vibhāvitā, pacchimā pana tisso yathākkamaṁ ākāratthaṁ, nidassanatthaṁ,",
  "tika-s0104t1:66_6": "avadhāraṇatthañca evaṁ-saddaṁ gahetvā yojitāti daṭṭhabbaṁ. Honti cettha –",
  "tika-s0104t1:67": "‘‘Dassanaṁ dīpanañcāpi, pakāsanaṁ vibhāvanaṁ;",
  "tika-s0104t1:68": "Anubhāvanamiccattho, kiriyāyogena pañcadhā.",
  "tika-s0104t1:69": "Dassito paramparāya, siddho nekatthavuttiyā;",
  "tika-s0104t1:70": "Evaṁ me sutamiccettha, padattaye nayaññunā’’ti.",
  "tika-s0104t1:71_0": "Eka-saddo pana aññaseṭṭhāsahāyasaṅkhyādīsu dissati. Tathā hesa ‘‘sassato attā ca",
  "tika-s0104t1:71_1": "loko ca, idameva saccaṁ moghamaññanti ittheke abhivadantī’’tiādīsu (ma. ni. 3.27)",
  "tika-s0104t1:71_2": "aññatthe dissati, ‘‘cetaso ekodibhāva’’ntiādīsu (dī. ni. 1.228; pārā. 11) seṭṭhe,",
  "tika-s0104t1:71_3": "‘‘ekovūpakaṭṭho’’tiādīsu (dī. ni. 1.405; dī. ni. 2.215; ma. ni. 1.80; saṁ. ni. 3.63;",
  "tika-s0104t1:71_4": "vibha. 4.445) asahāye, ‘‘ekova kho bhikkhave, khaṇo ca samayo ca brahmacariyavāsāyā’’tiādīsu",
  "tika-s0104t1:71_5": "(a. ni. 8.29) saṅkhyāyaṁ, idhāpi saṅkhyāyamevāti dassento āha ‘‘ekanti gaṇanaparicchedaniddeso’’ti",
  "tika-s0104t1:71_6": "(itivu. aṭṭha. 1; dī. ni. ṭī. 1.paribbājakakathāvaṇṇanā) ekoyevesa samayo, na dve",
  "tika-s0104t1:71_7": "vā tayo vāti ūnādhikābhāvena gaṇanassa paricchedaniddeso ekanti ayaṁ saddoti attho,",
  "tika-s0104t1:71_8": "tena kassa paricchindananti anuyoge sati ‘‘samaya’’nti vuttanti dassento āha ‘‘samayanti",
  "tika-s0104t1:71_9": "paricchinnaniddeso’’ti. Evaṁ paricchedaparicchinnavasena vuttepi ‘‘ayaṁ nāma samayo’’ti",
  "tika-s0104t1:71_10": "sarūpato aniyamitattā aniyamitavacanamevāti dasseti ‘‘ekaṁ…pe…. dīpana’’nti iminā.",
  "tika-s0104t1:72_0": "Idāni samayasaddassa anekatthavuttitaṁ atthuddhāravasena dassetvā idhādhippetamatthaṁ",
  "tika-s0104t1:72_1": "niyamento ‘‘tatthā’’tiādimāha. Tatthāti tasmiṁ ‘‘ekaṁ samaya’’nti padadvaye, samabhiniviṭṭho",
  "tika-s0104t1:72_2": "samaya saddoti sambandho. Na pana dissatīti tesvekasmiṁyeva atthe idha pavattanato.",
  "tika-s0104t1:72_3": "Samavāyeti paccayasāmaggiyaṁ, kāraṇasamavāyeti attho. Khaṇeti okāse. Hetudiṭṭhīsūti",
  "tika-s0104t1:72_4": "hetumhi ceva laddhiyañca. Assāti samayasaddassa. Kālañca samayañca upādāyāti ettha",
  "tika-s0104t1:72_5": "kālo nāma upasaṅkamanassa yuttakālo. Samayo nāma tasseva paccayasāmaggī, atthato",
  "tika-s0104t1:72_6": "pana tadanurūpasarīrabalañceva tappaccayaparissayābhāvo ca. Upādānaṁ nāma ñāṇena",
  "tika-s0104t1:72_7": "tesaṁ gahaṇaṁ, tasmā yathāvuttaṁ kālañca samayañca paññāya gahetvā upadhāretvāti",
  "tika-s0104t1:72_8": "attho. Idaṁ vuttaṁ hoti – sace amhākaṁ sve gamanassa yuttakālo bhavissati, kāye balamattā",
  "tika-s0104t1:72_9": "ca pharissati, gamanapaccayā ca añño aphāsuvihāro na bhavissati, athetaṁ kālañca",
  "tika-s0104t1:72_10": "gamanakāraṇasamavāyasaṅkhātaṁ samayañca upadhāretvā appeva nāma svepi āgaccheyyāmāti.",
  "tika-s0104t1:72_11": "Khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0104t1:72_12": "Khaṇo eva ca samayo. Yo ‘‘khaṇo’’ti ca ‘‘samayo’’ti ca vuccati, so ekovāti adhippāyo.",
  "tika-s0104t1:72_13": "Diyaḍḍho māso seso gimhānaṁ uṇhasamayo. Vassānassa paṭhamo māso pariḷāhasamayo. Mahāsamayoti",
  "tika-s0104t1:72_14": "mahāsamūho. Samāso vā esa, byāso vā. Pavuṭṭhaṁ vanaṁ pavanaṁ, tasmiṁ, kapilavatthusāmante",
  "tika-s0104t1:72_15": "mahāvanasaṅkhāte vanasaṇḍeti attho. Samayopi khoti ettha samayoti sikkhāpadapūraṇassa",
  "tika-s0104t1:72_16": "hetu. Bhaddālīti tassa bhikkhussa nāmaṁ. Idaṁ vuttaṁ hoti – tayā bhaddāli paṭivijjhitabbayuttakaṁ",
  "tika-s0104t1:72_17": "ekaṁ kāraṇaṁ atthi, tampi te na paṭividdhaṁ na sallakkhitanti. Kiṁ taṁ kāraṇanti",
  "tika-s0104t1:72_18": "āha ‘‘bhagavāpi kho’’tiādi.",
  "tika-s0104t1:73_0": "‘‘Uggahamāno’’tiādīsu mānoti tassa paribbājakassa pakatināmaṁ, kiñci kiñci pana sippaṁ",
  "tika-s0104t1:73_1": "uggahetuṁ samatthatāya ‘‘uggahamāno’’ti naṁ sañjānanti, tasmā ‘‘uggahamāno’’ti vuccati.",
  "tika-s0104t1:73_2": "Samaṇamuṇḍikassa putto samaṇamuṇḍikāputto. So kira devadattassa upaṭṭhāko. Samayaṁ",
  "tika-s0104t1:73_3": "diṭṭhiṁ pakārena vadanti etthāti samayappavādako, tasmiṁ, diṭṭhippavādaketi attho.",
  "tika-s0104t1:73_4": "Tasmiṁ kira ṭhāne caṅkītārukkhapokkharasātippabhūtayo brāhmaṇā, nigaṇṭhācelakaparibbājakādayo",
  "tika-s0104t1:73_5": "ca pabbajitā sannipatitvā attano attano samayaṁ pakārena vadanti kathenti dīpenti,",
  "tika-s0104t1:73_6": "tasmā so ārāmo ‘‘samayappavādako’’ti vuccati. Sveva tindukācīrasaṅkhātāya timbarūsakarukkhapantiyā",
  "tika-s0104t1:73_7": "parikkhittattā ‘‘tindukācīro’’ti vuccati. Ekā sālā etthāti ekasālako. Yasmā panettha",
  "tika-s0104t1:73_8": "paṭhamaṁ ekā sālā ahosi, pacchā pana mahāpuññaṁ poṭṭhapādaparibbājakaṁ nissāya bahū",
  "tika-s0104t1:73_9": "sālā katā, tasmā tameva paṭhamaṁ kataṁ ekaṁ sālaṁ upādāya laddhapubbanāmavasena ‘‘ekasālako’’ti",
  "tika-s0104t1:73_10": "vuccati. Mallikāya nāma pasenadirañño deviyā uyyānabhūto so pupphaphalasacchanno",
  "tika-s0104t1:73_11": "ārāmo, tena vuttaṁ ‘‘mallikāya ārāme’’ti. Paṭivasatīti tasmiṁ phāsutāya vasati.",
  "tika-s0104t1:74_0": "Diṭṭhe dhammeti paccakkhe attabhāve. Atthoti vuḍḍhi. Kammakilesavasena samparetabbato",
  "tika-s0104t1:74_1": "sammā pāpuṇitabbato samparāyo, paraloko, tattha niyutto samparāyiko, paralokattho.",
  "tika-s0104t1:74_2": "Atthābhisamayāti yathāvuttaubhayatthasaṅkhātahitapaṭilābhā. Samparāyikopi hi attho",
  "tika-s0104t1:74_3": "kāraṇassa nipphannattā paṭiladdho nāma hotīti taṁ atthadvayamekato katvā ‘‘atthābhisamayā’’ti",
  "tika-s0104t1:74_4": "vuttaṁ. Dhiyā paññāya taṁtadatthe rāti gaṇhāti, dhī vā paññā etassatthīti dhīro.",
  "tika-s0104t1:74_5": "Paṇḍā vuccati paññā. Sā hi sukhumesupi atthesu paḍati gacchati, dukkhādīnaṁ vā pīḷanādiākāraṁ",
  "tika-s0104t1:74_6": "jānātīti paṇḍā. Tāya ito gatoti paṇḍito. Atha vā itā sañjātā paṇḍā etassa, paḍati",
  "tika-s0104t1:74_7": "vā ñāṇagatiyā gacchatīti paṇḍito. Sammā mānābhisamayāti mānassa sammā pahānena. Sammāti",
  "tika-s0104t1:74_8": "cettha aggamaggañāṇena samucchedappahānaṁ vuttaṁ. Antanti avasānaṁ. Pīḷanaṁ taṁsamaṅgino",
  "tika-s0104t1:74_9": "hiṁsanaṁ avipphāritākaraṇaṁ. Tadeva attho tathā ttha-kārassa ṭṭha-kāraṁ katvā. Samecca",
  "tika-s0104t1:74_10": "paccayehi katabhāvo saṅkhataṭṭho. Dukkhadukkhatādivasena santāpanaṁ paridahanaṁ santāpaṭṭho.",
  "tika-s0104t1:74_11": "Jarāya, maraṇena cāti dvidhā vipariṇāmetabbo vipariṇāmaṭṭho. Abhisametabbo paṭivijjhitabbo",
  "tika-s0104t1:74_12": "abhisamayaṭṭho, pīḷanādīniyeva. Tāni hi abhisametabbabhāvena ekībhāvamupanetvā ‘‘abhisamayaṭṭho’’ti",
  "tika-s0104t1:74_13": "vuttāni. Abhisamayassa vā paṭivedhassa attho gocaro abhisamayaṭṭhoti tāniyeva tabbisaya-bhāvūpagamana-sāmaññato",
  "tika-s0104t1:74_14": "ekattena vuttāni. Ettha ca upasaggānaṁ jotakamattattā tassa tassa atthassa vācako",
  "tika-s0104t1:74_15": "samayasaddo evāti samayasaddassa atthuddhārepi saupasaggo abhisamayo vutto.",
  "tika-s0104t1:75_0": "Tesu pana atthesu ayaṁ vacanattho – sahakārīkāraṇavasena sannijjhaṁ sameti samavetīti",
  "tika-s0104t1:75_1": "samayo, samavāyo. Sameti samāgacchati maggabrahmacariyamettha tadādhārapuggalavasenāti",
  "tika-s0104t1:75_2": "samayo, khaṇo. Samenti ettha, etena vā saṁgacchanti dhammā, sattā vā sahajātādīhi,",
  "tika-s0104t1:75_3": "uppādādīhi cāti samayo, kālo. Dhammappavattimattatāya hi atthato abhūtopi kālo dhammappavattiyā",
  "tika-s0104t1:75_4": "adhikaraṇaṁ, karaṇaṁ viya ca parikappanāmattasiddhena rūpena voharīyati. Samaṁ, sammā",
  "tika-s0104t1:75_5": "vā avayavānaṁ ayanaṁ pavatti avaṭṭhānanti samayo, samūho yathā ‘‘samudāyo’’ti. Avayavānaṁ",
  "tika-s0104t1:75_6": "sahāvaṭṭhānameva hi samūho, na pana avayavavinimutto samūho nāma koci paramatthato",
  "tika-s0104t1:75_7": "atthi. Paccayantarasamāgame eti phalaṁ uppajjati, pavattati vā etasmāti samayo, hetu",
  "tika-s0104t1:75_8": "yathā ‘‘samudayo’’ti. So hi paccayantarasamāgamaneneva attano phalaṁ uppādaṭṭhitisamaṅgībhāvaṁ",
  "tika-s0104t1:75_9": "karoti. Sameti saṁyojanabhāvato sambandho hutvā eti attano visaye pavattati, daḷhaggaṇabhāvato",
  "tika-s0104t1:75_10": "vā taṁsaññuttā sattā ayanti etena yathābhinivesaṁ pavattantīti samayo, diṭṭhi. Diṭṭhisaṁyojanena",
  "tika-s0104t1:75_11": "hi sattā ativiya bajjhanti. Samiti saṅgati samodhānaṁ samayo, paṭilābho. Samassa",
  "tika-s0104t1:75_12": "nirodhassa yānaṁ pāpuṇanaṁ, sammā vā yānaṁ apagamo appavatti samayo, pahānaṁ. Abhimukhaṁ",
  "tika-s0104t1:75_13": "ñāṇena sammā etabbo abhigantabboti abhisamayo, dhammānaṁ aviparīto sabhāvo. Abhimukhabhāvena",
  "tika-s0104t1:75_14": "taṁ taṁ sabhāvaṁ sammā eti gacchati bujjhatīti abhisamayo, dhammānaṁ yathābhūtasabhāvāvabodho.",
  "tika-s0104t1:76_0": "Nanu ca atthamattaṁ yathādhippetaṁ pati saddā abhinivisantīti na ekena saddena aneke",
  "tika-s0104t1:76_1": "atthā abhidhīyanti, atha kasmā idha samayasaddassa anekadhā attho vuttoti? Saccametaṁ",
  "tika-s0104t1:76_2": "saddavisese apekkhite saddavisese hi apekkhite na ekena saddena anekatthābhidhānaṁ",
  "tika-s0104t1:76_3": "sambhavati. Na hi yo kālādiattho samaya-saddo, soyeva samūhādiatthaṁ vadati. Ettha",
  "tika-s0104t1:76_4": "pana tesaṁ tesamatthānaṁ samayasaddavacanīyatāsāmaññamupādāya anekatthatā samaya-saddassa",
  "tika-s0104t1:76_5": "vuttāti. Evaṁ sabbattha atthuddhāre. Hoti cettha –",
  "tika-s0104t1:77": "‘‘Sāmaññavacanīyataṁ, upādāya anekadhā;",
  "tika-s0104t1:78": "Atthaṁ vade na hi saddo, eko nekatthako siyā’’ti.",
  "tika-s0104t1:79_0": "Samavāyādiatthānaṁ idha asambhavato, kālasseva ca apadisitabbattā ‘‘idha panassa",
  "tika-s0104t1:79_1": "kālo attho’’ti vuttaṁ. Desadesakādīnaṁ viya hi kālassa nidānabhāvena adhippetattā",
  "tika-s0104t1:79_2": "sopi idha apadisīyati. ‘Iminā kīdisaṁ kālaṁ dīpetīti āha ‘‘tenā’’tiādi. Tenāti kālatthena",
  "tika-s0104t1:79_3": "samaya-saddena. Aḍḍhamāso pakkhavasena vutto, pubbaṇhādiko divasabhāgavasena, paṭhamayāmādiko",
  "tika-s0104t1:79_4": "pahāravasena. Ādi-saddena khaṇalayādayo saṅgahitā, aniyamitavasena ekaṁ kālaṁ dīpetīti attho.",
  "tika-s0104t1:80_0": "Kasmā panettha aniyamitavasena kālo niddiṭṭho, na utusaṁvaccharādinā niyamitavasenāti",
  "tika-s0104t1:80_1": "āha ‘‘tattha kiñcāpī’’tiādi. Kiñcāpi paññāya viditaṁ suvavatthāpitaṁ, tathāpīti sambandho.",
  "tika-s0104t1:80_2": "Vacasā dhāretuṁ vā sayaṁ uddisituṁ vā parena uddisāpetuṁ vā na sakkā nānappakārabhāvato",
  "tika-s0104t1:80_3": "bahu ca vattabbaṁ hoti yāva kālappabhedo, tāva vattabbattā. ‘‘Ekaṁ samaya’’nti vutte",
  "tika-s0104t1:80_4": "pana na so kālappabhedo atthi, yo etthānantogadho siyāti dasseti ‘‘ekeneva padena",
  "tika-s0104t1:80_5": "tamatthaṁ samodhānetvā’’ti iminā. Evaṁ lokiyasammatakālavasena samayatthaṁ dassetvā",
  "tika-s0104t1:80_6": "idāni sāsane pākaṭakālavasena samayatthaṁ dassetuṁ ‘‘ye vā ime’’tiādi vuttaṁ. Apica",
  "tika-s0104t1:80_7": "utusaṁvaccharādivasena niyamaṁ akatvā samayasaddassa vacane ayampi guṇo laddhoyevāti",
  "tika-s0104t1:80_8": "dassento ‘‘ye vā ime’’tiādimāha. Sāmaññajotanā hi visese avatiṭṭhati tassā visesaparihāravisayattā.",
  "tika-s0104t1:80_9": "Tattha ye ime samayāti sambandho. Bhagavato mātukucchiokkamanakālo cettha gabbhokkantisamayo.",
  "tika-s0104t1:80_10": "Cattāri nimittāni passitvā saṁvejanakālo saṁvegasamayo. Chabbassāni sambodhisamadhigamāya",
  "tika-s0104t1:80_11": "cariyakālo dukkarakārikasamayo. Devasikaṁ jhānaphalasamāpattīhi vītināmanakālo diṭṭhadhammasukhavihārasamayo,",
  "tika-s0104t1:80_12": "visesato pana sattasattāhāni jhānasamāpattivaḷañjanakālo. Pañcacattālīsavassāni taṁtaṁdhammadesanākālo",
  "tika-s0104t1:80_13": "desanāsamayo. Ādi-saddena yamakapāṭihāriyasamayādayo saṅgaṇhāti. Pakāsāti dasasahassilokadhātupakampanaobhāsapātubhāvādīhi",
  "tika-s0104t1:80_14": "pākaṭā. ‘‘Ekaṁ samaya’’nti vutte tadaññepi samayā santīti atthāpattito tesu samayesu",
  "tika-s0104t1:80_15": "idha desanāsamayasaṅkhāto samayaviseso ‘‘ekaṁ samaya’’nti vuttoti dīpetīti adhippāyo.",
  "tika-s0104t1:81_0": "Yathāvuttappabhedesuyeva samayesu ekadesaṁ pakārantarehi saṅgahetvā dassetuṁ ‘‘yo",
  "tika-s0104t1:81_1": "cāya’’ntiādi vuttaṁ. Tattha hi ñāṇakiccasamayo, attahitapaṭipattisamayo ca abhisambodhisamayoyeva.",
  "tika-s0104t1:81_2": "Ariyatuṇhībhāvasamayo diṭṭhadhammasukhavihārasamayo. Karuṇākiccaparahitapaṭipattidhammikathāsamayo",
  "tika-s0104t1:81_3": "desanāsamayo, tasmā tesu vuttappabhedesu samayesu ekadesova pakārantarena dassitoti",
  "tika-s0104t1:81_4": "daṭṭhabbaṁ. ‘‘Sannipatitānaṁ vo bhikkhave dvayaṁ karaṇīyaṁ dhammī kathā vā ariyo",
  "tika-s0104t1:81_5": "vā tuṇhībhāvo’’ti (udā. 12) vuttasamaye sandhāya ‘‘sannipatitānaṁ karaṇīyadvayasamayesū’’ti",
  "tika-s0104t1:81_6": "vuttaṁ. Tesupi samayesūti karuṇākiccaparahitapaṭipattidhammikathādesanāsamayesupi.",
  "tika-s0104t1:81_7": "Aññataraṁ samayaṁ sandhāya ‘‘ekaṁ samaya’’nti vuttaṁ atthato abhedattā.",
  "tika-s0104t1:82_0": "Aññattha viya bhummavacanena ca karaṇavacanena ca niddesamakatvā idha upayogavacanena",
  "tika-s0104t1:82_1": "niddesapayojanaṁ niddhāretukāmo parammukhena codanaṁ samuṭṭhapeti ‘‘kasmā panetthā’’tiādinā.",
  "tika-s0104t1:82_2": "Etthāti ‘‘ekaṁ samaya’’nti imasmiṁ pade, karaṇavacanena niddeso kato yathāti sambandho.",
  "tika-s0104t1:82_3": "Bhavanti etthāti bhummaṁ, okāso, tattha pavattaṁ vacanaṁ vibhatti bhummavacanaṁ.",
  "tika-s0104t1:82_4": "Karoti kiriyamabhinipphādebhi etenāti karaṇaṁ, kiriyānipphattikāraṇaṁ. Upayujjitabbo",
  "tika-s0104t1:82_5": "kiriyāyāti upayogo, kammaṁ, tattha vacanaṁ tathā. ‘‘Tatthā’’tiādinā yathāvuttacodanaṁ",
  "tika-s0104t1:82_6": "pariharati. Tatthāti tesu abhidhammatadaññasuttapadavinayesu. Tathāti bhummavacanakaraṇavacanehi",
  "tika-s0104t1:82_7": "atthasambhavato cāti yojetabbaṁ, adhikaraṇabhāvenabhāvalakkhaṇatthānaṁ, hetukaraṇatthānañca",
  "tika-s0104t1:82_8": "sambhavatoti attho. Idhāti idhasmiṁ suttapade. Aññathāti upayogavacanena. Atthasambhavatoti",
  "tika-s0104t1:82_9": "accantasaṁyogatthassa sambhavato.",
  "tika-s0104t1:83_0": "‘‘Tattha hī’’tiādi tabbivaraṇaṁ. Itoti ‘‘ekaṁ samaya’’nti suttapadato. Adhikaraṇatthoti",
  "tika-s0104t1:83_1": "ādhārattho. Bhavanaṁ bhāvo, kiriyā, kiriyāya kiriyantaralakkhaṇaṁ bhāvenabhāvalakkhaṇaṁ,",
  "tika-s0104t1:83_2": "tadevattho tathā. Kena samayatthena idaṁ atthadvayaṁ sambhavatīti anuyoge sati tadatthadvayasambhavānurūpena",
  "tika-s0104t1:83_3": "samayatthena, taṁ daḷhaṁ karonto ‘‘adhikaraṇañhī’’tiādimāha. Padatthatoyeva hi yathāvuttamatthadvayaṁ",
  "tika-s0104t1:83_4": "siddhaṁ, vibhatti pana jotakamattā. Tattha kālasaṅkhāto, kālasaddassa vā attho yassāti",
  "tika-s0104t1:83_5": "kālattho. Samūhasaṅkhāto, ‘samūhasaddassa vā attho yassāti samūhattho, ko so? Samayo.",
  "tika-s0104t1:83_6": "Idaṁ vuttaṁ hoti – kālattho, samūhattho ca samayo tattha abhidhamme vuttānaṁ phassādidhammānaṁ",
  "tika-s0104t1:83_7": "adhikaraṇaṁ ādhāroti, yasmiṁ kāle, dhammapuñje vā kāmāvacaraṁ kusalaṁ cittaṁ uppannaṁ",
  "tika-s0104t1:83_8": "hoti, tasmiṁyeva kāle, dhammapuñje vā phassādayopi hontīti ayañhi tattha attho. Nanu",
  "tika-s0104t1:83_9": "cāyaṁ upādāpaññattimatto kālo, vohāramatto ca samūho, so kathaṁ adhikaraṇaṁ siyā",
  "tika-s0104t1:83_10": "tattha vuttadhammānanti? Nāyaṁ doso. Yathā hi kālo sayaṁ paramatthato avijjamānopi",
  "tika-s0104t1:83_11": "sabhāvadhammaparicchinnattā ādhārabhāvena paññāto, sabhāvadhammaparicchinno ca taṅkhaṇappavattānaṁ",
  "tika-s0104t1:83_12": "tato pubbe, parato ca abhāvato ‘‘pubbaṇhejāto, sāyanhe āgacchatī’’tiādīsu, samūho",
  "tika-s0104t1:83_13": "ca avayavavinimutto visuṁ avijjamānopi kappanāmattasiddhattā avayavānaṁ ādhārabhāvena",
  "tika-s0104t1:83_14": "paññāpīyati ‘‘rukkhe sākhā, yavarāsiyaṁ pattasambhūto’’tiādīsu, evamidhāpi sabhāvadhammaparicchinnattā,",
  "tika-s0104t1:83_15": "kappanāmattasiddhattā ca tadubhayaṁ tattha vuttadhammānaṁ adhikaraṇabhāvena paññāpīyatīti.",
  "tika-s0104t1:84_0": "‘‘Khaṇasamavāyahetusaṅkhātassā’’tiādi bhāvenabhāvalakkhaṇatthasambhavadassanaṁ. Tattha",
  "tika-s0104t1:84_1": "khaṇo nāma aṭṭhakkhaṇavinimutto navamo buddhuppādakkhaṇo, yāni vā panetāni ‘‘cattārimāni",
  "tika-s0104t1:84_2": "bhikkhave, cakkāni, yehi samannāgatānaṁ devamussānaṁ catucakkaṁ pavattatī’’ti (a.",
  "tika-s0104t1:84_3": "ni. 4.31) ettha patirūpadesavāso sappurisūpanissayo attasammāpaṇīdhi pubbekatapuññatāti",
  "tika-s0104t1:84_4": "cattāri cakkāni vuttāni, tāni ekajjhaṁ katvā okāsaṭṭhena ‘‘khaṇo’’ti veditabbāni.",
  "tika-s0104t1:84_5": "Tāni hi kusaluppattiyā okāsabhūtāni. Samavāyo nāma ‘‘cakkhuñca paṭicca rūpe ca uppajjati",
  "tika-s0104t1:84_6": "cakkhuviññāṇa’’ntiādinā (ma. ni. 1.204; 3.421, 425, 426; saṁ. ni. 2.43, 44; saṁ.",
  "tika-s0104t1:84_7": "ni. 3.60; kathā. 465, 467) niddiṭṭhā cakkhuviññāṇādisādhāraṇaphalanipphādakattena",
  "tika-s0104t1:84_8": "saṇṭhitā cakkhurūpādipaccayasāmaggī. Cakkhurūpādīnañhi cakkhuviññāṇādi sādhāraṇaphalaṁ.",
  "tika-s0104t1:84_9": "Hetu nāma yonisomanasikārādijanakahetu. Yathāvuttassa khaṇasaṅkhātassa, samavāyasaṅkhātassa,",
  "tika-s0104t1:84_10": "hetusaṅkhātassa ca samayassa sattāsaṅkhātena bhāvena tesaṁ phassādīnaṁ dhammānaṁ",
  "tika-s0104t1:84_11": "sattāsaṅkhāto bhāvo lakkhīyati viññāyatīti attho. Idaṁ vuttaṁ hoti – yathā ‘‘gāvīsu",
  "tika-s0104t1:84_12": "duyhamānāsu gato, duddhāsu āgato’’ti ettha dohanakiriyāya gamanakiriyā lakkhīyati,",
  "tika-s0104t1:84_13": "evamidhāpi yathāvuttassa samayassa sattākiriyāya cittassa uppādakiriyā, phassādīnaṁ",
  "tika-s0104t1:84_14": "bhavanakiriyā ca lakkhīyatīti. Nanu cettha sattākiriyā avijjamānāva, kathaṁ tāya",
  "tika-s0104t1:84_15": "lakkhīyatīti? Saccaṁ, tathāpi ‘‘yasmiṁ samaye’’ti ca vutte satīti ayamattho viññāyamāno",
  "tika-s0104t1:84_16": "evahoti aññakiriyāsambandhābhāve padatthassa sattāvirahābhāvato, tasmā atthato gamyamānāya",
  "tika-s0104t1:84_17": "tāya sattākiriyāya lakkhīyatīti. Ayañhi tattha attho – yasmiṁ yathāvutte khaṇe, paccayasamavāye,",
  "tika-s0104t1:84_18": "hetumhi vā sati kāmāvacaraṁ kusalaṁ cittaṁ uppannaṁ hoti, tasmiṁyeva khaṇe, paccayasamavāye,",
  "tika-s0104t1:84_19": "hetumhi vā sati phassādayopi hontīti. Ayaṁ pana attho abhidhammeyeva (aṭṭhasā. kāmāvacarakusalapadabhājanīye)",
  "tika-s0104t1:84_20": "nidassanavasena vutto, yathārahamesa nayo aññesupi suttapadesūti. Tasmāti adhikaraṇatthassa,",
  "tika-s0104t1:84_21": "bhāvenabhāvalakkhaṇatthassa ca sambhavato. Tadatthajotanatthanti tadubhayatthassa",
  "tika-s0104t1:84_22": "samayasaddatthabhāvena vijjamānasseva bhummavacanavasena dīpanatthaṁ. Vibhattiyo",
  "tika-s0104t1:84_23": "hi padīpo viya vatthuno vijjamānasseva atthassa jotakāti, ayamattho saddasatthesu pākaṭoyeva.",
  "tika-s0104t1:85_0": "Hetuattho, karaṇattho ca sambhavatīti ‘‘annena vasati, vijjāya vasatī’’tiādīsu viya",
  "tika-s0104t1:85_1": "hetuattho, ‘‘pharasunā chindati, kudālena khaṇatī’’tiādīsu viya karaṇattho ca sambhavati.",
  "tika-s0104t1:85_2": "Kathaṁ pana sambhavatīti āha ‘‘yo hi so’’tiādi. Vinaye (pārā. 20) āgatasikkhāpadapaññattiyācanavatthuvasena",
  "tika-s0104t1:85_3": "theraṁ mariyādaṁ katvā ‘‘sāriputtādīhipi duviññeyyo’’ti vuttaṁ. Tena samayena hetubhūtena",
  "tika-s0104t1:85_4": "karaṇabhūtenāti ettha pana taṁtaṁvatthuvītikkamova sikkhāpadapaññattiyā hetu ceva",
  "tika-s0104t1:85_5": "karaṇañca. Tathā hi yadā bhagavā sikkhāpadapaññattiyā paṭhamameva tesaṁ tesaṁ tattha",
  "tika-s0104t1:85_6": "tattha sikkhāpadapaññattihetubhūtaṁ taṁ taṁ vītikkamaṁ apekkhamāno viharati , tadā",
  "tika-s0104t1:85_7": "taṁ taṁ vītikkamaṁ apekkhitvā tadatthaṁ vasatīti siddho vatthuvītikkamassa sikkhāpadapaññattihetubhāvo",
  "tika-s0104t1:85_8": "‘‘annenavasatī’’tiādīsu annamapekkhitvā tadatthaṁ vasatītiādinā kāraṇena annādīnaṁ",
  "tika-s0104t1:85_9": "hetubhāvo viya. Sikkhāpadapaññattikāle pana teneva pubbasiddhena vītikkamena sikkhāpadaṁ",
  "tika-s0104t1:85_10": "paññapeti, tasmā sikkhāpadapaññattiyā sādhakatamattā karaṇabhāvopi vītikkamasseva",
  "tika-s0104t1:85_11": "siddho ‘‘asinā chindatī’’tiādīsu asinā chindanakiriyaṁ sādhetītiādinā kāraṇena asiādīnaṁ",
  "tika-s0104t1:85_12": "karaṇabhāvo viya. Evaṁ santepi vītikkamaṁ apekkhamāno teneva saddhiṁ tannissitampi",
  "tika-s0104t1:85_13": "kālaṁ apekkhitvā viharatīti kālassāpi idha hetubhāvo vutto, sikkhāpadaṁ paññapento",
  "tika-s0104t1:85_14": "ca taṁ taṁ vītikkamakālaṁ anatikkamitvā teneva kālena sikkhāpadaṁ paññapetīti vītikkamanissayassa",
  "tika-s0104t1:85_15": "kālassāpi karaṇabhāvo vutto, tasmā iminā pariyāyena kālassāpi hetubhāvo, karaṇabhāvo",
  "tika-s0104t1:85_16": "ca labbhatīti vuttaṁ ‘‘tena samayena hetubhūtena karaṇabhūtenā’’ti, nippariyāyena",
  "tika-s0104t1:85_17": "pana vītikkamoyeva hetubhūto, karaṇabhūto ca. So hi vītikkamakkhaṇe hetu hutvā pacchā",
  "tika-s0104t1:85_18": "sikkhāpadapaññāpanakkhaṇe karaṇampi hotīti. Sikkhāpadāni paññāpayantoti vītikkamaṁ",
  "tika-s0104t1:85_19": "pucchitvā bhikkhusaṅghaṁ sannipātāpetvā otiṇṇavatthuṁ taṁ puggalaṁ paṭipucchitvā,",
  "tika-s0104t1:85_20": "vigarahitvā ca taṁ taṁ vatthuotiṇṇakālaṁ anatikkamitvā teneva kālena karaṇabhūtena",
  "tika-s0104t1:85_21": "sikkhāpadāni paññapento. Sikkhāpadapaññattihetuñca apekkhamānoti tatiyapārājikādīsu",
  "tika-s0104t1:85_22": "(pārā. 162) viya sikkhāpadapaññattiyā hetubhūtaṁ taṁ taṁ vatthuvītikkamasamayaṁ apekkhamāno",
  "tika-s0104t1:85_23": "tena samayena hetubhūtena bhagavā tattha tattha vihāsīti attho.",
  "tika-s0104t1:86_0": "‘‘Sikkhāpadāni paññāpayanto, sikkhāpadapaññattihetuñca apekkhamāno’’ti idaṁ yathākkamaṁ",
  "tika-s0104t1:86_1": "karaṇabhāvassa, hetubhāvassa ca samatthanavacanaṁ, tasmā tadanurūpaṁ ‘‘tenasamayena",
  "tika-s0104t1:86_2": "karaṇabhūtena hetubhūtenā’’ti evaṁ vattabbepi paṭhamaṁ ‘‘hetubhūtenā’’ti uppaṭipāṭivacanaṁ",
  "tika-s0104t1:86_3": "tattha hetubhāvassa sātisayamadhippetattā vuttanti veditabbaṁ. ‘‘Bhagavā hi verañjāyaṁ",
  "tika-s0104t1:86_4": "viharanto dhammasenāpatittherassa sikkhāpadapaññattiyācanahetubhūtaṁ parivitakkasamayaṁ",
  "tika-s0104t1:86_5": "apekkhamāno tena samayena hetubhūtena vihāsī’’ti tīsupi kira gaṇṭhipadesu vuttaṁ.",
  "tika-s0104t1:86_6": "‘‘Kiṁ panettha yutticintāya, ācariyassa idha kamavacanicchā natthīti evametaṁ gahetabbaṁ",
  "tika-s0104t1:86_7": "– aññāsupi hi aṭṭhakathāsu ayameva anukkamo vutto, na ca tāsu ‘tena samayena verañjāyaṁ",
  "tika-s0104t1:86_8": "viharatī’ti vinayapāḷipade hetuatthasseva sātisayaṁ adhippetabhāvadīpanatthaṁ vutto",
  "tika-s0104t1:86_9": "avisayattā, sikkhāpadāni paññāpayanto hetubhūtena, karaṇabhūtena ca samayena vihāsi,",
  "tika-s0104t1:86_10": "sikkhāpadapaññattihetuñca apekkhamāno hetubhūtena samayena vihāsīti evamettha yathālābhaṁ",
  "tika-s0104t1:86_11": "sambandhabhāvato evaṁ vutto’’tipi vadanti. Tasmāti yathāvuttassa duvidhassāpi atthassa",
  "tika-s0104t1:86_12": "sambhavato. Tadatthajotanatthanti vuttanayena karaṇavacanena tadubhayatthassa jotanatthaṁ.",
  "tika-s0104t1:86_13": "Tatthāti tasmiṁ vinaye. Ettha ca sikkhāpadapaññattiyā eva vītikkamasamayassa sādhakatamattā",
  "tika-s0104t1:86_14": "tassa karaṇabhāve ‘‘sikkhāpadāni paññāpayanto’’ti ajjhāharitapadena sambandho, hetubhāve",
  "tika-s0104t1:86_15": "pana tadapekkhanamattattā ‘‘viharatī’’ti padenevāti daṭṭhabbaṁ. Tathāyeva hi vuttaṁ",
  "tika-s0104t1:86_16": "‘‘tena samayena hetubhūtena, karaṇabhūtena ca sikkhāpadāni paññāpayanto, sikkhāpadapaññattihetuñca",
  "tika-s0104t1:86_17": "apekkhamāno bhagavā tattha tattha vihāsī’’ti. Karaṇañhi kiriyatthaṁ, na hetu viya",
  "tika-s0104t1:86_18": "kiriyākāraṇaṁ. Hetu pana kiriyākāraṇaṁ, na karaṇaṁ viya kiriyatthoti.",
  "tika-s0104t1:87_0": "‘‘Idha panā’’tiādinā upayogavacanassa accantasaṁyogatthasambhavadassanaṁ, accantameva",
  "tika-s0104t1:87_1": "dabbaguṇakiriyāhi saṁyogo accantasaṁyogo, nirantarameva tehi saṁyuttabhāvoti vuttaṁ",
  "tika-s0104t1:87_2": "hoti. Soyevattho tathā. Evaṁjātiketi evaṁsabhāve. Kathaṁ sambhavatīti āha ‘‘yañhī’’tiādi.",
  "tika-s0104t1:87_3": "Accantamevāti ārabbhato paṭṭhāya yāva desanāniṭṭhānaṁ, tāva ekaṁsameva, nirantaramevāti",
  "tika-s0104t1:87_4": "attho. Karuṇāvihārenāti parahitapaṭipattisaṅkhātena karuṇāvihārena. Tathā hi karuṇānidānattā",
  "tika-s0104t1:87_5": "desanāya idha parahitapaṭipatti ‘‘karuṇāvihāro’’ti vuttā, na pana karuṇāsamāpattivihāro.",
  "tika-s0104t1:87_6": "Na hi desanākāle desetabbadhammavisayassa desanāñāṇassa sattavisayāya mahākaruṇāya",
  "tika-s0104t1:87_7": "sahuppatti sambhavati bhinnavisayattā, tasmā karuṇāya pavatto vihāroti katvā parahitapaṭipattivihāro",
  "tika-s0104t1:87_8": "idha ‘‘karuṇāvihāro’’ti veditabbo. Tasmāti accantasaṁyogatthasambhavato. Tadatthajotanatthanti",
  "tika-s0104t1:87_9": "vuttanayena upayogavibhattiyā tadatthassa jotanatthaṁ upayoganiddeso kato yathā ‘‘māsaṁ",
  "tika-s0104t1:87_10": "sajjhāyati, divasaṁ bhuñjatī’’ti. Tenāti yena kāraṇena abhidhamme, ito aññesu ca",
  "tika-s0104t1:87_11": "suttapadesu bhummavacanassa adhikaraṇattho, bhāvenabhāvalakkhaṇattho ca, vinaye karaṇavacanassa",
  "tika-s0104t1:87_12": "hetuattho, karaṇattho ca idha upayogavacanassa accantasaṁyogattho sambhavati, tenāti",
  "tika-s0104t1:87_13": "attho. Etanti yathā vuttassatthassa saṅgahagāthāpadaṁ aññatrāti abhidhamme ito aññesu",
  "tika-s0104t1:87_14": "suttapadesu, vinaye ca. Samayoti samayasaddo. Saddeyeva hi vibhattiparā bhavatiatthe",
  "tika-s0104t1:87_15": "asambhavato. Soti sveva samayasaddo.",
  "tika-s0104t1:88_0": "Evaṁ attano matiṁ dassetvā idāni porāṇācariyamatiṁ dassetuṁ ‘‘porāṇā panā’’tiādi",
  "tika-s0104t1:88_1": "vuttaṁ. Porāṇāti ca purimā aṭṭhakathācariyā. ‘‘Tasmiṁ samaye’’ti vā…pe… ‘‘ekaṁ samaya’’nti",
  "tika-s0104t1:88_2": "vā esa bhedoti sambandho. Abhilāpamattabhedoti vacanamattena bhedo viseso, na pana",
  "tika-s0104t1:88_3": "atthena, tenāha ‘‘sabbattha bhummamevattho’’ti, sabbesupi atthato ādhāro eva atthoti",
  "tika-s0104t1:88_4": "vuttaṁ hoti . Iminā ca vacanena suttavinayesu vibhattivipariṇāmo kato, bhummatthe",
  "tika-s0104t1:88_5": "vā upayogakaraṇavibhattiyo siddhāti dasseti. ‘‘Tasmā’’tiādinā tesaṁ matidassane guṇamāha.",
  "tika-s0104t1:89_0": "Bhāriyaṭṭhena garu. Tadevatthaṁ saṅketato samattheti ‘‘garuṁ hī’’tiādinā saṅketavisayo",
  "tika-s0104t1:89_1": "hi saddo taṁvavatthitoyeva cesa atthabodhakoti. Garunti garukātabbaṁ janaṁ. ‘‘Loke’’ti",
  "tika-s0104t1:89_2": "iminā na kevalaṁ sāsaneyeva, lokepi garukātabbaṭṭhena bhagavāti saṅketasiddhīti dasseti.",
  "tika-s0104t1:89_3": "Yadi garukātabbaṭṭhena bhagavā, atha ayameva sātisayaṁ bhagavā nāmāti dassento ‘‘ayañcā’’tiādimāha.",
  "tika-s0104t1:89_4": "Tathā hi lokanātho aparimitanirupamappabhāvasīlādiguṇavisesasamaṅgitāya, sabbānatthaparihārapubbaṅgamāya",
  "tika-s0104t1:89_5": "niravasesahitasukhavidhānatapparāya niratisayāya payogasampattiyā sadevamanussāya",
  "tika-s0104t1:89_6": "pajāya accantupakāritāya ca aparimāṇāsu lokadhātūsu aparimāṇānaṁ sattānaṁ uttamaṁ",
  "tika-s0104t1:89_7": "gāravaṭṭhānanti. Na kevalaṁ lokeyeva, atha kho sāsanepīti dasseti ‘‘porāṇehī’’tiādinā,",
  "tika-s0104t1:89_8": "porāṇehīti ca aṭṭhakathācariyehīti attho. Seṭṭhavācakavacanampi seṭṭhaguṇasahacaraṇato",
  "tika-s0104t1:89_9": "seṭṭhamevāti vuttaṁ ‘‘bhagavāti vacanaṁ seṭṭha’’nti. Vuccati attho, etenāti hi vacanaṁ,",
  "tika-s0104t1:89_10": "saddo. Atha vā vuccatīti vacanaṁ, attho, tasmā yo ‘‘bhagavā’’ti vacanena vacanīyo",
  "tika-s0104t1:89_11": "attho, so seṭṭhoti attho. Bhagavāti vacanamuttamanti etthāpi eseva nayo. Gāravayuttoti",
  "tika-s0104t1:89_12": "garubhāvayutto garuguṇayogattā, sātisayaṁ vā garukaraṇārahatāya gāravayutto, gāravārahoti",
  "tika-s0104t1:89_13": "attho. Yena kāraṇattayena so tathāgato garu bhāriyaṭṭhena, tena ‘‘bhagavā’’ti vuccatīti",
  "tika-s0104t1:89_14": "sambandho. Garutākāraṇadassanañhetaṁ padattayaṁ. ‘‘Sippādisikkhāpakāpi garūyeva nāma",
  "tika-s0104t1:89_15": "honti, na ca gāravayuttā, ayaṁ pana tādiso na hoti, tasmā garūti katvā ‘gāravayutto’ti",
  "tika-s0104t1:89_16": "vutta’’nti keci. Evaṁ sati tadetaṁ visesanapadamattaṁ, purimapadadvayameva kāraṇadassanaṁ siyā.",
  "tika-s0104t1:90": "Apicāti atthantaravikappatthe nipāto, aparo nayoti attho. Tattha –",
  "tika-s0104t1:91": "‘‘Vaṇṇagamo vaṇṇavipariyāyo,",
  "tika-s0104t1:92": "Dve cāpare vaṇṇavikāranāsā;",
  "tika-s0104t1:93": "Dhātūnamatthātisayena yogo,",
  "tika-s0104t1:94": "Taduccate pañcavidhā niruttī’’ti. –",
  "tika-s0104t1:95_0": "Vuttaṁ niruttilakkhaṇaṁ gahetvā, ‘‘pisodarādīni yathopadiṭṭha’’nti vuttasaddanayena",
  "tika-s0104t1:95_1": "vā pisodarādiākatigaṇapakkhepalakkhaṇaṁ gahetvā lokiya lokuttarasukhābhinibbattakaṁ",
  "tika-s0104t1:95_2": "sīlādipārappattaṁ bhāgyamassa atthīti ‘‘bhāgyavā’’ti vattabbe ‘‘bhagavā’’ti vuttanti",
  "tika-s0104t1:95_3": "āha ‘‘bhāgyavā’’ti. Tathā anekabhedabhinnakilesasatasahassāni, saṅkhepato vā pañcamāre",
  "tika-s0104t1:95_4": "abhañjīti ‘‘bhaggavā’’ti vattabbe ‘‘bhagavā’’ti vuttanti dasseti ‘‘bhaggavā’’ti iminā.",
  "tika-s0104t1:95_5": "Loke ca bhaga-saddo issariyadhammayasasirīkāmapayattesu chasu dhammesu pavattati,",
  "tika-s0104t1:95_6": "te ca bhagasaṅkhātā dhammā assa santīti bhagavāti atthaṁ dassetuṁ ‘‘yutto bhagehi",
  "tika-s0104t1:95_7": "cā’’ti vuttaṁ. Kusalādīhi anekabhedehi sabbadhamme vibhaji vibhajitvā vivaritvā desesīti",
  "tika-s0104t1:95_8": "‘‘vibhattavā’’ti vattabbe ‘‘bhagavā’’ti vuttanti āha ‘‘vibhattavā’’ti. Dibbabrahmaariyavihāre,",
  "tika-s0104t1:95_9": "kāyacittaupadhiviveke, suññatānimittāppaṇihitavimokkhe, aññe ca lokiyalokuttare uttarimanussadhamme",
  "tika-s0104t1:95_10": "bhaji sevi bahulamakāsīti ‘‘bhattavā’’ti vattabbe ‘‘bhagavā’’ti vuttanti dasseti",
  "tika-s0104t1:95_11": "‘‘bhattavā’’ti iminā. Tīsu bhavesu taṇhāsaṅkhātaṁ gamanamanena vantaṁ vamitanti ‘‘bhavesu",
  "tika-s0104t1:95_12": "vantagamano’’ti vattabbe bhavasaddato bha-kāraṁ gamanasaddato ga-kāraṁ vantasaddato",
  "tika-s0104t1:95_13": "va-kāraṁ ādāya, tassa ca dīghaṁ katvā vaṇṇavipariyāyena ‘‘bhagavā’’ti vuttanti dassetuṁ",
  "tika-s0104t1:95_14": "‘‘vantagamano bhavesū’’ti vuttaṁ. ‘‘Yato bhāgyavā, tato bhagavā’’tiādinā paccekaṁ",
  "tika-s0104t1:95_15": "yojetabbaṁ. Assa padassāti ‘‘bhagavā’’ti padassa. Vitthāratthoti vitthārabhūto attho.",
  "tika-s0104t1:95_16": "‘‘So cā’’tiādinā ganthamahattaṁ pariharati. Vuttoyeva, na pana idha pana vattabbo",
  "tika-s0104t1:95_17": "visuddhimaggassa imissā aṭṭhakathāya ekadesabhāvatoti adhippāyo.",
  "tika-s0104t1:96_0": "Apica bhage vani, vamīti vā bhagavā. So hi bhage sīlādiguṇe vani bhaji sevi, te vā",
  "tika-s0104t1:96_1": "bhagasaṅkhāte sīlādiguṇe vineyyasantānesu ‘‘kathaṁ nu kho uppajjeyyu’’nti vani yāci",
  "tika-s0104t1:96_2": "patthayi, evaṁ bhage vanīti bhagavā, bhage vā siriṁ, issariyaṁ, yasañca vami kheḷapiṇḍaṁ",
  "tika-s0104t1:96_3": "viya chaḍḍayi. Tathā hi bhagavā hatthagataṁ cakkavattisiriṁ, catudīpissariyaṁ, cakkavattisampattisannissayañca",
  "tika-s0104t1:96_4": "sattaratanasamujjalaṁ yasaṁ anapekkho chaḍḍayi. Atha vā bhāni nāma nakkhattāni, tehi",
  "tika-s0104t1:96_5": "samaṁ gacchanti pavattantīti bhagā ākārassa rassaṁ katvā, sineruyugandharādigatā",
  "tika-s0104t1:96_6": "bhājanalokasobhā. Tā bhagā vami tappaṭibaddhachandarāgappahānena pajahi, evaṁ bhage",
  "tika-s0104t1:96_7": "vamīti bhagavāti evamādīhi tattha tatthāgatanayehi cassa attho vattabbo, amhehi pana",
  "tika-s0104t1:96_8": "so ganthabhīrujanānuggahaṇatthaṁ, ganthagarutāpariharaṇatthañca ajjhupekkhitoti.",
  "tika-s0104t1:97_0": "Evametesaṁ avayavatthaṁ dassetvā idāni samudāyatthaṁ dassento purimapadattayassa",
  "tika-s0104t1:97_1": "samudāyatthena vuttāvasesena tesamatthānaṁ paṭiyogitāya tenāpi saha dassetuṁ ‘‘ettāvatā’’tiādimāha.",
  "tika-s0104t1:97_2": "Ettāvatāti etassa ‘‘evaṁ me suta’’nti vacanena ‘‘ekaṁ samayaṁ bhagavā’’ tivacanenāti",
  "tika-s0104t1:97_3": "imehi sambandho. Etthāti etasmiṁ nidānavacane. Yathāsutaṁ dhammaṁ desentoti ettha",
  "tika-s0104t1:97_4": "anta-saddo hetuattho. Tathādesitattā hi paccakkhaṁ karoti nāma. Esa nayo aparatthāpi.",
  "tika-s0104t1:97_5": "‘‘Yo kho ānanda, mayā dhammo ca…pe… satthā’’ti vacanato dhammassa satthubhāvapariyāyo",
  "tika-s0104t1:97_6": "vijjatevāti katvā ‘‘dhammasarīraṁ paccakkhaṁ karotī’’ti vuttaṁ. Dhammakāyanti hi",
  "tika-s0104t1:97_7": "bhagavato sambandhībhūtaṁ dhammasaṅkhātaṁ kāyanti attho. Tathā ca vuttaṁ ‘‘dhammakāyoti",
  "tika-s0104t1:97_8": "bhikkhave, tathāgatassetaṁ adhivacana’’nti. Taṁ pana kimatthiyanti āha ‘‘tenā’’tiādi.",
  "tika-s0104t1:97_9": "Tenāti ca tādisena paccakkhakaraṇenāti attho. Idaṁ adhunā vakkhamānasuttaṁ pāvacanaṁ",
  "tika-s0104t1:97_10": "pakaṭṭhaṁ uttamaṁ buddhassa bhagavato vacanaṁ nāma. Tasmā tumhākaṁ atikkantasatthukaṁ",
  "tika-s0104t1:97_11": "atītasatthukabhāvo na hotīti attho. Bhāvappadhāno hi ayaṁ niddeso, bhāvalopo vā,",
  "tika-s0104t1:97_12": "itarathā pāvacanameva anatikkantasatthukaṁ, satthuadassanena pana ukkaṇṭhitassa janassa",
  "tika-s0104t1:97_13": "atikkantasatthukabhāvoti attho āpajjeyya, evañca sati ‘‘ayaṁ vo satthāti satthuadassanena",
  "tika-s0104t1:97_14": "ukkaṇṭhitaṁ janaṁ samassāsetī’’ tivacanena saha virodho bhaveyyāti vadanti. Idaṁ",
  "tika-s0104t1:97_15": "pāvacanaṁ satthukiccanipphādanena na atītasatthukanti pana attho. Satthūti kammatthe",
  "tika-s0104t1:97_16": "chaṭṭhī, samāsapadaṁ vā etaṁ satthuadassanenāti. Ukkaṇṭhanaṁ ukkaṇṭho, kicchajīvitā.",
  "tika-s0104t1:97_17": "‘‘Kaṭha kicchajīvane’’ti hi vadanti. Tamito pattoti ukkaṇṭhito, anabhiratiyā vā pīḷito",
  "tika-s0104t1:97_18": "vikkhittacitto hutvā sīsaṁ ukkhipitvā uddhaṁ kaṇṭhaṁ katvā ito cito ca olokento āhiṇḍati,",
  "tika-s0104t1:97_19": "viharati cāti ukkaṇṭhito niruttinayena, taṁ ukkaṇṭhitaṁ. Saddasāmatthiyādhigatamatto",
  "tika-s0104t1:97_20": "cesa, vohārato pana anabhiratiyā pīḷitanti attho. Esa nayo sabbattha. Samassāsetīti assāsaṁ janeti.",
  "tika-s0104t1:98_0": "Tasmiṁ samayeti imassa suttassa saṅgītisamaye. Kāmaṁ vijjamānepi bhagavati evaṁ vattumarahati,",
  "tika-s0104t1:98_1": "idha pana avijjamāneyeva tasmiṁ evaṁ vadati, tasmā sandhāyabhāsitavasena tadatthaṁ",
  "tika-s0104t1:98_2": "dassetīti āha ‘‘avijjamānabhāvaṁ dassento’’ti. Parinibbānanti anupādisesanibbānadhātuvasena",
  "tika-s0104t1:98_3": "khandhaparinibbānaṁ. Tenāti tathāsādhanena. Evaṁvidhassāti evaṁpakārassa, evaṁsabhāvassātipi",
  "tika-s0104t1:98_4": "attho. Nāma-saddo garahāyaṁ nipāto ‘‘atthi nāma ānanda theraṁ bhikkhuṁ vihesiyamānaṁ",
  "tika-s0104t1:98_5": "ajjhupekkhissathā’’tiādīsu (a. ni. 5.166) viya, tena ediso api bhagavā parinibbuto,",
  "tika-s0104t1:98_6": "kā nāma kathā aññesanti garahatthaṁ joteti. Ariyadhammassāti ariyānaṁ dhammassa,",
  "tika-s0104t1:98_7": "ariyabhūtassa vā dhammassa. Dasavidhassa kāyabalassa, ñāṇabalassa ca vasena dasabaladharo.",
  "tika-s0104t1:98_8": "Vajirassa nāma maṇivisesassa saṅghāto samūho ekagghano, tena samāno kāyo yassāti",
  "tika-s0104t1:98_9": "tathā. Idaṁ vuttaṁ hoti – yathā vajirasaṅghāto nāma na aññena maṇinā vā pāsāṇena",
  "tika-s0104t1:98_10": "vā bhejjo, api tu soyeva aññaṁ maṇiṁ vā pāsāṇaṁ vā bhindati. Teneva vuttaṁ ‘‘vajirassa",
  "tika-s0104t1:98_11": "natthi koci abhejjo maṇi vā pāsāṇo vā’’ti, evaṁ bhagavāpi kenaci abhejjasarīro. Na",
  "tika-s0104t1:98_12": "hi bhagavato rūpakāye kenaci antarāyo kātuṁ sakkāti. Nāmasaddassa garahājotakattā",
  "tika-s0104t1:98_13": "pi-saddo sampiṇḍanajotako ‘‘na kevalaṁ bhagavāyeva, atha kho aññepī’’ti. Ettha ca",
  "tika-s0104t1:98_14": "evaṁguṇasamannāgatattā aparinibbutasabhāvena bhavituṁ yuttopi esa parinibbuto evāti",
  "tika-s0104t1:98_15": "pakaraṇānurūpamatthaṁ dassetuṁ ‘‘eva’’ntiādi vuttanti daṭṭhabbaṁ. Āsā patthanā kena",
  "tika-s0104t1:98_16": "janetabbā, na janetabbā evāti attho. ‘‘Ahaṁ ciraṁ jīviṁ, ciraṁ jīvāmi, ciraṁ jīvissāmi,",
  "tika-s0104t1:98_17": "sukhaṁ jīviṁ, sukhaṁ jīvāmi, sukhaṁ jīvissāmī’’ti majjanavasena uppanno māno jīvitamado",
  "tika-s0104t1:98_18": "nāma, tena matto pamatto tathā. Saṁvejetīti saṁvegaṁ janeti, tatoyeva assa janassa",
  "tika-s0104t1:98_19": "saddhamme ussāhaṁ janeti. Saṁvejanañhi ussāhahetu ‘‘saṁviggo yoniso padahatī’’ti vacanato.",
  "tika-s0104t1:99_0": "Desanāsampattiṁ niddisati vakkhamānassa sakalasuttassa ‘‘eva’’nti nidassanato. Sāvakasampattinti",
  "tika-s0104t1:99_1": "suṇantapuggalasampattiṁ niddisati paṭisambhidāppattena pañcasu ṭhānesu bhagavatā",
  "tika-s0104t1:99_2": "etadagge ṭhapitena, pañcasu ca kosallesu āyasmatā dhammasenāpatinā pasaṁsitena mayā",
  "tika-s0104t1:99_3": "mahāsāvakena sutaṁ, tañca kho sayameva sutaṁ na anussutaṁ, na ca paramparābhatanti",
  "tika-s0104t1:99_4": "atthassa dīpanato. Kālasampattiṁ niddisati bhagavātisadasannidhāne payuttassa samayasaddassa",
  "tika-s0104t1:99_5": "buddhuppāda-paṭimaṇḍita-samaya-bhāva-dīpanato. Buddhuppādaparamā hi kālasampadā. Tenetaṁ vuccati –",
  "tika-s0104t1:100": "‘‘Kappakasāyakaliyuge , buddhuppādo aho mahacchariyaṁ;",
  "tika-s0104t1:101": "Hutavahamajjhe jātaṁ, samuditamakarandamaravinda’’nti. (dī. ni. ṭī. 1.1; saṁ. ni. ṭī. 1.1);",
  "tika-s0104t1:102_0": "Tassāyamattho – kappasaṅkhātakālasañcayassa lekhanavasena pavatte kaliyugasaṅkhāte",
  "tika-s0104t1:102_1": "sakarājasammate vassādisamūhe jāto buddhuppādakhaṇasaṅkhāto dinasamūho andhassa pabbatārohanamiva",
  "tika-s0104t1:102_2": "kadāci pavattanaṭṭhena, accharaṁ paharituṁ yuttaṭṭhena ca mahacchariyaṁ hoti. Kimiva",
  "tika-s0104t1:102_3": "jātanti ce? Hutavahasaṅkhātassa pāvakassa majjhe sammā uditamadhumantaṁ aravindasaṅkhātaṁ",
  "tika-s0104t1:102_4": "vārijamiva jātanti. Desakasampattiṁ niddisati guṇavisiṭṭhasattuttamagāravādhivacanato.",
  "tika-s0104t1:103_0": "Evaṁ padachakkassa padānukkamena nānappakārato atthavaṇṇanaṁ katvā idāni ‘‘antarā",
  "tika-s0104t1:103_1": "ca rājagaha’’ntiādīnaṁ padānamatthavaṇṇanaṁ karonto ‘‘antarā cā’’tiādimāha. Antarā",
  "tika-s0104t1:103_2": "ca rājagahaṁ antarā ca nāḷandanti ettha samabhiniviṭṭho antarā-saddo dissati sāmaññavacanīyatthamapekkhitvā",
  "tika-s0104t1:103_3": "pakaraṇādisāmatthiyādigatatthamantarenāti attho. Evaṁ panassa nānatthabhāvo payogato",
  "tika-s0104t1:103_4": "avagamīyatīti dasseti ‘‘tadantara’’ntiādinā. Tattha tadantaranti taṁ kāraṇaṁ. Mañca",
  "tika-s0104t1:103_5": "tañca mantenti, kimantaraṁ kiṁ kāraṇanti attho. Vijjantarikāyāti vijjuniccharaṇakkhaṇe.",
  "tika-s0104t1:103_6": "Dhovantī itthī addasāti sambandho. Antaratoti hadaye. Kopāti cittakālussiyakaraṇato",
  "tika-s0104t1:103_7": "cittapakopā rāgādayo. Antarā vosānanti ārambhanipphattīnaṁ vemajjhe pariyosānaṁ āpādi.",
  "tika-s0104t1:103_8": "Apicāti tathāpi, evaṁ pabhavasampannepīti attho. Dvinnaṁ mahānirayānanti lohakumbhīniraye",
  "tika-s0104t1:103_9": "sandhāyāha. Antarikāyāti antarena. Rājagahanagaraṁ kira āvijjhitvā mahāpetaloko.",
  "tika-s0104t1:103_10": "Tattha dvinnaṁ mahālohakumbhīnirayānaṁ antarena ayaṁ tapodā nadī āgacchati, tasmā",
  "tika-s0104t1:103_11": "sā kuthitā sandatīti. Svāyamidha vivare pavattati tadaññesamasambhavato. Ettha ca",
  "tika-s0104t1:103_12": "‘‘tadantaraṁ ko jāneyya, (a. ni. 6.44; 10.75) etesaṁ antarā kappā, gaṇanāto asaṅkhiyā,",
  "tika-s0104t1:103_13": "(bu. vaṁ. 28.9) antarantarā kathaṁ opātetī’’tiādīsu (ma. ni. 2.426; pahā. va. 66;",
  "tika-s0104t1:103_14": "cūḷava. 376) viya kāraṇavemajjhesu vattamānā antarāsaddāyeva udāharitabbā siyuṁ,",
  "tika-s0104t1:103_15": "na pana cittakhaṇavivaresu vattamānā antarikaantarasaddā . Antarāsaddassa hi ayamatthuddhāroti.",
  "tika-s0104t1:103_16": "Ayaṁ panetthādhippāyo siyā – yesu atthesu antarikasaddo, antarasaddo ca pavattati,",
  "tika-s0104t1:103_17": "tesu antarāsaddopīti samānatthattā antarāsaddatthe vattamāno antarikasaddo, antarasaddo,",
  "tika-s0104t1:103_18": "ca udāhaṭoti. Atha vā antarāsaddoyeva ‘‘yassantarato’’ti (udā. 20) ettha gāthābandhasukhatthaṁ",
  "tika-s0104t1:103_19": "rassaṁ katvā vutto –",
  "tika-s0104t1:104": "‘‘Yassantarato na santi kopā,",
  "tika-s0104t1:105": "Itibhavābhavatañca vītivatto;",
  "tika-s0104t1:106": "Taṁ vigatabhayaṁ sukhiṁ asokaṁ,",
  "tika-s0104t1:107": "Devā nānubhavanti dassanāyā’’ti. (udā. 20); –",
  "tika-s0104t1:108_0": "Hi ayaṁ udāne bhaddiyasutte gāthā. Soyeva ika-saddena sakatthapavattena padaṁ vaḍḍhetvā",
  "tika-s0104t1:108_1": "‘‘antarikāyā’’ti ca vutto, tasmā udāharaṇodāharitabbānamettha virodhābhāvo veditabboti.",
  "tika-s0104t1:108_2": "Kimatthaṁ atthavisesaniyamo katoti āha ‘‘tasmā’’tiādi. Nanu cettha upayogavacanameva,",
  "tika-s0104t1:108_3": "atha kasmā sambandhīyattho vutto, sambandhīyatthe vā kasmā upayogavacanaṁ katanti",
  "tika-s0104t1:108_4": "anuyogasambhavato taṁ pariharituṁ ‘‘antarāsaddena panā’’tiādi vuttaṁ, tena sambandhīyatthe",
  "tika-s0104t1:108_5": "sāmivacanappasaṅge saddantarayogena laddhamidaṁ upayogavacananti dasseti, na kevalaṁ",
  "tika-s0104t1:108_6": "sāsaneva, lokepi evamevidaṁ laddhanti dassento ‘‘īdisesu cā’’tiādimāha. Visesayogatādassanamukhena",
  "tika-s0104t1:108_7": "hi ayamatthopi dassito. Ekenapi antarā-saddena yuttattā dve upayogavacanāni kātabbāni.",
  "tika-s0104t1:108_8": "Dvīhi pana yoge kā kathāti atthassa sijjhanato. Akkharaṁ cintenti liṅgavibhattiyādīhīti",
  "tika-s0104t1:108_9": "akkharacintakā, saddavidū. Akkhara-saddena cettha tammūlakāni padādīnipi gahetabbāni.",
  "tika-s0104t1:108_10": "Yadipi saddato ekameva yujjanti, atthato pana so dvikkhattuṁ yojetabbo ekassāpi padassa",
  "tika-s0104t1:108_11": "āvuttiyādinayena anekadhā sampajjanatoti dasseti ‘‘dutiyapadenapī’’tiādinā. Ko pana",
  "tika-s0104t1:108_12": "doso ayojiteti āha ‘‘ayojiyamāne upayogavacanaṁ na pāpuṇātī’’ti. Dutiyapadaṁ na pāpuṇātīti",
  "tika-s0104t1:108_13": "attho saddantarayogavasā saddeyeva sāmivacanappasaṅge upayogavibhattiyā icchitattā.",
  "tika-s0104t1:108_14": "Saddādhikāro hi vibhattipayogo.",
  "tika-s0104t1:109_0": "Addhāna-saddo dīghapariyāyoti āha ‘‘dīghamagga’’nti. Kittāvatā pana so dīgho nāma",
  "tika-s0104t1:109_1": "tadatthabhūtoti codanamapaneti ‘‘addhānagamanasamayassa hī’’tiādinā. Addhānagamanasamayassa",
  "tika-s0104t1:109_2": "vibhaṅgeti gaṇabhojanasikkhāpadādīsu addhānagamanasamayasaddassa padabhājanīyabhūte",
  "tika-s0104t1:109_3": "vibhaṅge (pāci. 217). Aḍḍhayojanampi addhānamaggo, pageva taduttari. Aḍḍhameva yojanassa",
  "tika-s0104t1:109_4": "aḍḍhayojanaṁ, dvigāvutamattaṁ. Idha pana catugāvutappamāṇaṁ yojanameva, tasmā ‘‘addhānamaggapaṭipanno’’ti vadatīti adhippāyo.",
  "tika-s0104t1:110_0": "Mahantasaddo uttamattho, bahvattho ca idhādhippetoti āha ‘‘mahatā’’tiādi. Guṇamahattenāti",
  "tika-s0104t1:110_1": "appicchatādiguṇamahantabhāvena. Saṅkhyāmahattenāti gaṇanamahantabhāvena. Tadevatthaṁ",
  "tika-s0104t1:110_2": "samattheti ‘‘so hī’’tiādinā. So bhikkhusaṅghoti idha āgato tadā parivārabhūto bhikkhusaṅgho.",
  "tika-s0104t1:110_3": "Mahāti uttamo. Vākyepi hi tamicchanti payogavasā. Appicchatāti nillobhatā saddo cettha",
  "tika-s0104t1:110_4": "sāvaseso, attho pana niravaseso. Na hi ‘‘appalobhatāti abhitthavitumarahatī’’ti aṭṭhakathāsu",
  "tika-s0104t1:110_5": "vuttaṁ. Majjhimāgamaṭīkākāro pana ācariyadhammapālatthero evamāha ‘‘appasaddassa",
  "tika-s0104t1:110_6": "parittapariyāyaṁ manasi katvā ‘byañjanaṁ sāvasesaṁ viyā’ti (mahāni. aṭṭha. 85) aṭṭhakathāyaṁ",
  "tika-s0104t1:110_7": "vuttaṁ. Appasaddo panettha ‘abhāvattho’ tipi sakkā viññātuṁ ‘appābādhatañcasañjānāmī’tiādīsu",
  "tika-s0104t1:110_8": "(ma. ni. 1.225) viyā’’ti. Saṅkhyāyapi mahāti gaṇanāyapi bahu ahosi, ‘‘bhikkhusaṅgho’’ti",
  "tika-s0104t1:110_9": "padāvatthikantavacanavasena saṁvaṇṇetabbapadassa chedanamiva hotīti tadaparāmasitvā",
  "tika-s0104t1:110_10": "‘‘tena bhikkhusaṅghenā’’ti puna vākyāvatthikantavacanavasena saṁvaṇṇetabbapadena",
  "tika-s0104t1:110_11": "sadisīkaraṇaṁ. Esā hi saṁvaṇṇanakānaṁ pakati, yadidaṁ vibhattiyānapekkhāvasena yathārahaṁ",
  "tika-s0104t1:110_12": "saṁvaṇṇetabbapadatthaṁ saṁvaṇṇetvā puna tattha vijjamānavibhattivasena parivattetvā",
  "tika-s0104t1:110_13": "nikkhipananti. Diṭṭhisīlasāmaññena saṁhatattā saṅghoti imamatthaṁ vibhāvento āha",
  "tika-s0104t1:110_14": "‘‘diṭṭhisīlasāmaññasaṅghātena samaṇagaṇenā’’ti. Ettha pana ‘‘yāyaṁ diṭṭhi ariyā niyyānikā",
  "tika-s0104t1:110_15": "niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharatī’’ti",
  "tika-s0104t1:110_16": "(dī. ni. 3.324, 356; ma. ni. 1.492; 3.54; pari. 274) evaṁ vuttāya diṭṭhiyā. ‘‘Yāni",
  "tika-s0104t1:110_17": "tāni sīlāni akhaṇḍāni acchiddāni asabalāni akammāsāni bhujissāni viññuppasatthāni",
  "tika-s0104t1:110_18": "aparāmaṭṭhāni samādhisaṁvattanikāni, tathārūpesu sīlesu sīlasāmaññagato viharatī’’ti",
  "tika-s0104t1:110_19": "(dī. ni. 3.323; ma. ni. 1.492; 3.54; a. ni. 6.11; pari. 274) evaṁ vuttānañca sīlānaṁ",
  "tika-s0104t1:110_20": "sāmaññena saṅghāto saṅghaṭito sametoti diṭṭhisīlasāmaññasaṅghāto, samaṇagaṇo, diṭṭhisīlasāmaññena",
  "tika-s0104t1:110_21": "saṁhatoti vuttaṁ hoti. ‘‘Diṭṭhisīlasāmaññasaṅghāṭasaṅkhātenā’’ tipi pāṭho. Tathā",
  "tika-s0104t1:110_22": "saṅkhātena katitenāti attho. Tathā hi diṭṭhisīlādīnaṁ niyatasabhāvattā sotāpannāpi",
  "tika-s0104t1:110_23": "aññamaññaṁ diṭṭhisīlasāmaññena saṁhatā, pageva sakadāgāmiādayo, tathā ca vuttaṁ ‘‘niyato",
  "tika-s0104t1:110_24": "sambodhiparāyaṇo’’ti, (saṁ. ni. 2.41; 5.198, 1004) ‘‘aṭṭhānametaṁ bhikkhave, anavakāso,",
  "tika-s0104t1:110_25": "yaṁ diṭṭhisampanno puggalo sañciccapāṇaṁ jīvitā voropeyya, netaṁ ṭhānaṁ vijjatī’’ti",
  "tika-s0104t1:110_26": "ca ādi. Ariyapuggalassa hi yattha katthaci dūre ṭhitāpi attano guṇasāmaggiyā saṁhatatāyeva,",
  "tika-s0104t1:110_27": "‘‘tathārūpāya diṭṭhiyā diṭṭhisāmaññagato viharati, (ma. ni. 1.492) tathārūpesu sīlesu",
  "tika-s0104t1:110_28": "sīlasāmaññagato viharatī’’ti (ma. ni. 1.492) vacanato pana puthujjanānampi diṭṭhisīlasāmaññena",
  "tika-s0104t1:110_29": "saṁhatabhāvo labbhatiyeva. Saddhiṁ-saddo ekatoti atthe nipāto. Pañca…pe… mattānīti",
  "tika-s0104t1:110_30": "pañca-saddena mattasaddaṁ saṅkhipitvā bāhiratthasamāso vutto. Etesanti bhikkhusatānaṁ.",
  "tika-s0104t1:110_31": "Puna pañca mattā pamāṇāti byāso, nikāralopo cettha napuṁsakaliṅgattā.",
  "tika-s0104t1:111_0": "Suppiyoti tassa nāmameva, na guṇādi. Na kevalaṁ bhikkhusaṅghena saddhiṁ bhagavāyeva,",
  "tika-s0104t1:111_1": "atha kho suppiyopi paribbājako brahmadattena māṇavena saddhinti puggalaṁ sampiṇḍeti,",
  "tika-s0104t1:111_2": "tañca kho maggapaṭipannasabhāgatāya eva, na sīlācārādisabhāgatāyāti vuttaṁ ‘‘pi-kāro’’tiādi.",
  "tika-s0104t1:111_3": "Sukhuccāraṇavasena pubbāparapadānaṁ sambandhamattakarabhāvaṁ sandhāya ‘‘padasandhikaro’’ti",
  "tika-s0104t1:111_4": "vuttaṁ, na pana sarabyañjanādisandhibhāvaṁ, tenāha ‘‘byañjanasiliṭṭhatāvasena vutto’’ti,",
  "tika-s0104t1:111_5": "etena padapūraṇamattanti dasseti. Apica avadhāraṇatthopi kho-saddo yutto ‘‘assosi",
  "tika-s0104t1:111_6": "kho verañjo brāhmaṇo’’tiādīsu (pārā. 1) viya, tena addhānamaggapaṭipanno ahosiyeva,",
  "tika-s0104t1:111_7": "nāssa maggapaṭipattiyā koci antarāyo ahosīti ayamattho dīpito hoti. Sañjayassāti",
  "tika-s0104t1:111_8": "rājagahavāsino sañjayanāmassa paribbājakassa, yassa santike paṭhamaṁ upatissakolitāpi",
  "tika-s0104t1:111_9": "pabbajiṁsu channaparibbājakova , na acelakaparibbājako. ‘‘Yadā, tadā’’ti ca etena",
  "tika-s0104t1:111_10": "samakālameva addhānamaggapaṭipannataṁ dasseti. Atītakālattho pāḷiyaṁ hotisaddo yogavibhāgena,",
  "tika-s0104t1:111_11": "taṁkālāpekkhāya vā evaṁ vuttaṁ, tadā hotīti attho.",
  "tika-s0104t1:112_0": "Anteti samīpe. Vasatīti vattapaṭivattādikaraṇavasena sabbiriyāpathasādhāraṇavacanaṁ,",
  "tika-s0104t1:112_1": "avacaratīti vuttaṁ hoti, tenevāha ‘‘samīpacāro santikāvacaro sisso’’ti. Coditā devadūtehīti",
  "tika-s0104t1:112_2": "daharakumāro jarājiṇṇasatto gilāno kammakāraṇā, kammakāraṇikā vā matasattoti imehi",
  "tika-s0104t1:112_3": "pañcahi devadūtehi coditā ovaditā saṁvegaṁ uppāditā samānāpi. Te hi devā viya dūtā,",
  "tika-s0104t1:112_4": "visuddhidevānaṁ vā dūtāti devadūtā. Hīnakāyūpagāti apāyakāyamupagatā. Narasaṅkhātā",
  "tika-s0104t1:112_5": "te māṇavāti sambandho. Sāmaññavasena cettha satto ‘‘māṇavo’’ti vutto, itare pana",
  "tika-s0104t1:112_6": "visesavasena. Pakaraṇādhigato hesa atthuddhāroti. Katakammehīti katacorakammehi.",
  "tika-s0104t1:112_7": "Taruṇoti soḷasavassato paṭṭhāya pattavīsativasso, udānaṭṭhakathāyañhi ‘‘sattā jātadivasato",
  "tika-s0104t1:112_8": "paṭṭhāya yāva pañcadasavassakā, tāva ‘kumārakā, bālā’ti ca vuccanti. Tato paraṁ vīsativassāni",
  "tika-s0104t1:112_9": "‘yuvāno’’’ti (udā. aṭṭha. 44) vuttaṁ. Taruṇo, māṇavo, yuvāti ca atthato ekaṁ, lokiyā",
  "tika-s0104t1:112_10": "pana ‘‘dvādasavassato paṭṭhāya yāva jaramappatto, tāva taruṇo’’tipi vadanti.",
  "tika-s0104t1:113_0": "Tesu vā dvīsu janesūti niddhāraṇe bhummaṁ. Yo vā ‘‘ekaṁ samaya’’nti pubbe adhigato",
  "tika-s0104t1:113_1": "kālo, tassa paṭiniddeso tatrāti yañhi samayaṁ bhagavā antarā rājagahañca nāḷandañca",
  "tika-s0104t1:113_2": "addhānamaggapaṭipanno, tasmiṁyeva samaye suppiyopi taṁ addhānamaggaṁ paṭipanno avaṇṇaṁ",
  "tika-s0104t1:113_3": "bhāsati, brahmadatto ca vaṇṇaṁ bhāsatīti. Nipātamattanti ettha mattasaddena visesatthābhāvato",
  "tika-s0104t1:113_4": "padapūraṇattaṁ dasseti. Madhupiṇḍikapariyāyoti madhupiṇḍikadesanā nāma iti naṁ suttantaṁ",
  "tika-s0104t1:113_5": "dhārehi, rājaññāti pāyāsirājaññanāmakaṁ rājānamālapati. Pariyāyati parivattatīti",
  "tika-s0104t1:113_6": "pariyāyo, vāro. Pariyāyeti desetabbamatthaṁ paṭipādetīti pariyāyo, desanā. Pariyāyati",
  "tika-s0104t1:113_7": "attano phalaṁ paṭiggahetvā pavattatīti pariyāyo, kāraṇaṁ. Anekasaddeneva anekavidhenāti",
  "tika-s0104t1:113_8": "attho viññāyati adhippāyamattenāti āha ‘‘anekavidhenā’’ti. Kāraṇañcettha kāraṇapatirūpakameva,",
  "tika-s0104t1:113_9": "na ekaṁsakāraṇaṁ avaṇṇakāraṇassa abhūtattā, tasmā kāraṇenāti kāraṇapatirūpakenāti",
  "tika-s0104t1:113_10": "attho. Tathā hi vakkhati ‘‘akāraṇameva ‘kāraṇa’nti vatvā’’ti (dī. ni. aṭṭha. 1.1).",
  "tika-s0104t1:113_11": "Jātivasenidaṁ bahvatthe ekavacananti dasseti ‘‘bahūhī’’tiādinā.",
  "tika-s0104t1:114_0": "‘‘Avaṇṇavirahitassaasamānavaṇṇasamannāgatassapī’’ti vakkhamānakāraṇassa akāraṇabhāvahetudassanatthaṁ",
  "tika-s0104t1:114_1": "vuttaṁ, dosavirahitassapi asadisaguṇasamannāgatassāpīti attho. Buddhassa bhagavato",
  "tika-s0104t1:114_2": "avaṇṇaṁ dosaṁ nindanti sambandho. ‘‘Yaṁ loke’’tiādinā arasarūpanibbhogaakiriyavādaucchedavādajegucchīvenayikatapassīapagabbhabhāvānaṁ",
  "tika-s0104t1:114_3": "kāraṇapatirūpakaṁ dasseti. Tasmāti hi etaṁ ‘‘arasarūpo…pe… apagabbho’’ti imehi padehi",
  "tika-s0104t1:114_4": "sambandhitabbaṁ. Idaṁ vuttaṁ hoti – lokasammato abhivādanapaccuṭṭhānaañjalīkammasāmīcikammaāsanābhinimantanasaṅkhāto",
  "tika-s0104t1:114_5": "sāmaggīraso samaṇassa gotamassa natthi, tasmā so sāmaggīrasasaṅkhātena rasena asampannasabhāvo,",
  "tika-s0104t1:114_6": "tena sāmaggīrasasaṅkhātena paribhogena asamannāgato. Tassa akattabbatāvādo, ucchijjitabbatāvādo",
  "tika-s0104t1:114_7": "ca, taṁ sabbaṁ gūthaṁ viya maṇḍanajātiyo puriso jegucchī. Tassa vināsako sova tadakaraṇato",
  "tika-s0104t1:114_8": "vinetabbo. Tadakaraṇena vayovuḍḍhe tāpeti tadācāravirahitatāya vā kapaṇapuriso. Tadakaraṇena",
  "tika-s0104t1:114_9": "devalokagabbhato apagato, tadakaraṇato vā so hīnagabbho cāti evaṁ tadeva abhivādanādiakaraṇaṁ",
  "tika-s0104t1:114_10": "arasarūpatādīnaṁ kāraṇapatirūpakaṁ daṭṭhabbaṁ. ‘‘Natthi…pe… viseso’’ti etassa pana",
  "tika-s0104t1:114_11": "‘‘sundarikāya nāma paribbājikāya maraṇānavabodho, saṁsārassa ādikoṭiyā apaññāyanapaṭiññā,",
  "tika-s0104t1:114_12": "ṭhapanīyapucchāya abyākatavatthubyākaraṇa’’nti evamādīni kāraṇapatirūpakāni niddhāritabbāni,",
  "tika-s0104t1:114_13": "tathā ‘‘takkapariyāhataṁ samaṇo…pe… sayampaṭibhāna’’nti etassa ‘‘anācariyakena sāmaṁ",
  "tika-s0104t1:114_14": "paṭivedhena tattha tattha tathā tathā dhammadesanā, katthaci paresaṁ paṭipucchākathanaṁ,",
  "tika-s0104t1:114_15": "mahāmoggallānādīhi ārocitanayeneva byākaraṇa’’nti evamādīni, ‘‘samaṇo…pe… na aggapuggalo’’ti",
  "tika-s0104t1:114_16": "etesaṁ pana ‘‘sabbadhammānaṁ kameneva anavabodho, lokantassa ajānanaṁ, attanā icchitatapacārābhāvo’’ti",
  "tika-s0104t1:114_17": "evamādīni. Jhānavimokkhādi heṭṭhā vuttanayena uttarimanussadhammo. Ariyaṁ visuddhaṁ,",
  "tika-s0104t1:114_18": "uttamaṁ vā ñāṇasaṅkhātaṁ dassanaṁ, alaṁ kilesaviddhaṁsanasamatthaṁ ariyañāṇadassanaṁ",
  "tika-s0104t1:114_19": "ettha, etassāti vā alamariyañāṇadassano. Sveva viseso tathā. Ariyañāṇadassanameva",
  "tika-s0104t1:114_20": "vā visesaṁ vuttanayena alaṁ pariyattaṁ yassa, yasminti vā alamariyañāṇadassanaviseso,",
  "tika-s0104t1:114_21": "uttarimanussadhammova. Takkapariyāhatanti kappanāmattena samantato āharitaṁ, vitakkena",
  "tika-s0104t1:114_22": "vā parighaṭitaṁ. Vīmaṁsānucaritanti vīmaṁsanāya punappunaṁ parimajjitaṁ. Sayampaṭibhānanti",
  "tika-s0104t1:114_23": "sayameva attano vibhūtaṁ, tādisaṁ dhammanti sambandho. Akāraṇanti ayuttaṁ anupapattiṁ.",
  "tika-s0104t1:114_24": "Kāraṇapade cetaṁ visesanaṁ. Na hi arasarūpatādayo dosā bhagavati saṁvijjanti, dhammasaṅghesu",
  "tika-s0104t1:114_25": "ca durakkhātaduppaṭipannādayo akāraṇanti vā yuttikāraṇarahitaṁ attanā paṭiññāmattaṁ.",
  "tika-s0104t1:114_26": "Pakatikammapadañcetaṁ. Imasmiñca atthe kāraṇaṁ vatvāti ettha kāraṇaṁ ivāti iva-saddattho",
  "tika-s0104t1:114_27": "rūpakanayena yojetabbo patirūpakakāraṇassa adhippetattā. Tathā tathāti jātivuḍḍhānamanabhivādanādinā",
  "tika-s0104t1:114_28": "tena tena ākārena. Vaṇṇasaddassa guṇapasaṁsāsu pavattanato yathākkamaṁ ‘‘avaṇṇaṁ",
  "tika-s0104t1:114_29": "dosaṁ ninda’’nti vuttaṁ.",
  "tika-s0104t1:115_0": "Durakkhātoti duṭṭhumākkhāto, tathā duppaṭivedito. Vaṭṭato niyyātīti niyyānaṁ, tadeva",
  "tika-s0104t1:115_1": "niyyāniko, tato vā niyyānaṁ nissaraṇaṁ, tattha niyuttoti niyyāniko. Vaṭṭato vā niyyātīti",
  "tika-s0104t1:115_2": "niyyāniko ya-kārassa ka-kāraṁ, ī-kārassa ca rassaṁ katvā. ‘‘Anīya-saddo hi bahulā",
  "tika-s0104t1:115_3": "kattuabhidhāyako’’ti saddavidū vadanti, na niyyāniko tathā. Saṁsāradukkhassa anupasamasaṁvattaniko",
  "tika-s0104t1:115_4": "vuttanayena. Paccanīkapaṭipadanti sammāpaṭipattiyā viruddhapaṭipadaṁ. Ananulomapaṭipadanti",
  "tika-s0104t1:115_5": "sappurisānaṁ ananulomapaṭipadaṁ. Adhammānulomapaṭipadanti lokuttaradhammassa ananulomapaṭipadaṁ.",
  "tika-s0104t1:115_6": "Kasmā panettha ‘‘avaṇṇaṁ bhāsati, vaṇṇaṁ bhāsatī’’ti ca vattamānakālaniddeso kato,",
  "tika-s0104t1:115_7": "nanu saṅgītikālato so avaṇṇavaṇṇānaṁ bhāsanakālo atītoti? Saccametaṁ, ‘‘addhānamaggapaṭipanno",
  "tika-s0104t1:115_8": "hotī’’ti ettha hoti-saddo viya atītakālatthattā pana bhāsati-saddassa evaṁ vuttanti",
  "tika-s0104t1:115_9": "daṭṭhabbaṁ. Atha vā yasmiṁ kāle tehi avaṇṇo vaṇṇo ca bhāsīyati, tamapekkhitvā evaṁ",
  "tika-s0104t1:115_10": "vuttaṁ, evañca katvā ‘‘tatrā’’ti padassa kālapaṭiniddesavikappanaṁ aṭṭhakathāyaṁ",
  "tika-s0104t1:115_11": "avuttampi supapannaṁ hoti.",
  "tika-s0104t1:116_0": "‘‘Suppiyassa pana…pe… bhāsatī’’ti pāḷiyā sambandhadassanaṁ ‘‘antevāsī panassā’’tiādivacanaṁ.",
  "tika-s0104t1:116_1": "Aparāmasitabbaṁ ariyūpavādakammaṁ, tathā anakkamitabbaṁ.Svāyanti so ācariyo. Asidhāranti",
  "tika-s0104t1:116_2": "asinā tikhiṇabhāgaṁ. Kakacadanta pantiyanti khandhakakacassa dantasaṅkhātāya visamapantiyā.",
  "tika-s0104t1:116_3": "Hatthena vā pādena vā yena kenaci vā aṅgapaccaṅgena paharitvā kīḷamāno viya. Akkhikaṇṇakosasaṅkhātaṭṭhānavasena",
  "tika-s0104t1:116_4": "tīhi pakārehi bhinno mado yassāti pabhinnamado, taṁ. Avaṇṇaṁ bhāsamānoti avaṇṇaṁ",
  "tika-s0104t1:116_5": "bhāsanahetu. Hetuattho hi ayaṁ māna-saddo. Na ayo vuḍḍhi anayo. Soyeva byasanaṁ,",
  "tika-s0104t1:116_6": "atirekabyasananti attho, taṁ pāpuṇissati ekantamahāsāvajjattā ratanattayopavādassa. Tenevāha –",
  "tika-s0104t1:117": "‘‘Yo nindiyaṁ pasaṁsati,",
  "tika-s0104t1:118": "Taṁ vā nindati yo pasaṁsiyo;",
  "tika-s0104t1:119": "Vicināti mukhena so kaliṁ,",
  "tika-s0104t1:120": "Kalinā tena sukhaṁ na vindatī’’ti. (su. ni. 663; saṁ ni. 1.180-181; netti. 92);",
  "tika-s0104t1:121_0": "‘‘Amhākaṁācariyo’’tiādinā brahmadattassa saṁveguppattiṁ, attano ācariye ca kāruññappavattiṁ",
  "tika-s0104t1:121_1": "dassetvā kiñcāpi antevāsinā ācariyassa anukūlena bhavitabbaṁ, ayaṁ pana paṇḍitajātikattā",
  "tika-s0104t1:121_2": "na īdisesu ṭhānesu tamanuvattatīti idānissa kammassakatāñāṇappavattiṁ dassento ‘‘ācariye",
  "tika-s0104t1:121_3": "kho panā’’tiādimāha. Halāhalanti taṅkhaṇaññeva māraṇakaṁ visaṁ. Hanatīti hi halo",
  "tika-s0104t1:121_4": "na-kārassa la-kāraṁ katvā, halānampi viseso halo halāhalo majjhedīghavasena, etena",
  "tika-s0104t1:121_5": "ca aññe aṭṭhavidhe vise nivatteti. Vuttañca –",
  "tika-s0104t1:122": "‘‘Pume paṇḍe ca kākola, kāḷakūṭahalāhalā;",
  "tika-s0104t1:123": "Sarotthikosuṅkike yo, brahmaputto padīpano;",
  "tika-s0104t1:124": "Dārado vacchanābho ca, visabhedā ime navā’’ti.",
  "tika-s0104t1:125_0": "Kharodakanti caṇḍasotodakaṁ. ‘‘Khārodaka’’ntipi pāṭho, atiloṇatāya tittodakanti attho.",
  "tika-s0104t1:125_1": "Narakapapātanti corapapātaṁ. Māṇavakāti attānameva ovadituṁ ālapati ‘‘samayopi kho",
  "tika-s0104t1:125_2": "te bhaddāli appaṭividdhoahosī’’tiādīsu (ma. ni. 2.135) viya. ‘‘Kammassakā’’ti kammameva",
  "tika-s0104t1:125_3": "attasantakabhāvaṁ vatvā tadeva vivarati ‘‘attano kammānurūpameva gatiṁ gacchantī’’tiādinā.",
  "tika-s0104t1:125_4": "Yonisoti upāyena ñāyena. Ummujjitvāti ācariyo viya ayoniso ariyūpavāde animmujjanto",
  "tika-s0104t1:125_5": "yoniso ariyūpavādato ummujjitvā, uddhaṁ hutvāti attho. Maddamānoti maddanto bhindanto.",
  "tika-s0104t1:125_6": "Ekaṁsakāraṇameva idha kāraṇanti dassetukāmena ‘‘sammā’’ti vuttaṁ. ‘‘Yathā ta’’ntiādinā",
  "tika-s0104t1:125_7": "tassa samāraddhabhāvaṁ dasseti, nti ca nipātamattaṁ. Idaṁ vuttaṁ hoti – yathā añño",
  "tika-s0104t1:125_8": "paṇḍitasabhāvo jāti ācāravasena kulaputto anekapariyāyena tiṇṇaṁ ratanānaṁ vaṇṇaṁ",
  "tika-s0104t1:125_9": "bhāsitumārabhati, tathā ayampi āraddho, tañca kho api nāmāyamācariyo ettakenāpi ratanattayāvaṇṇabhāsato orameyyāti.",
  "tika-s0104t1:126_0": "Sapparājavaṇṇanti ahirājavaṇṇaṁ. Vaṇṇapokkharatāyāti vaṇṇasundaratāya, vaṇṇasarīrena",
  "tika-s0104t1:126_1": "vā. Vārijaṁ kamalaṁ na paharāmi na bhañjāmi, ārā dūratova upasiṅghāmīti attho. Athāti",
  "tika-s0104t1:126_2": "evaṁ santepi. Gandhatthenoti gandhacoro. Saññūḷhāti ganthitā bandhitā. Gahapatīti",
  "tika-s0104t1:126_3": "upāligahapatiṁ nāṭaputtassa ālapanaṁ. Ettha ca vaṇṇitabbo ‘‘ayamīdiso’’ti pakāsetabboti",
  "tika-s0104t1:126_4": "vaṇṇo, saṇṭhānaṁ. Vaṇṇīyati asaṅkarato vavatthāpīyatīti vaṇṇo, jāti. Vaṇṇeti vikāramāpajjamānaṁ",
  "tika-s0104t1:126_5": "hadayaṅgatabhāvaṁ pakāsetīti vaṇṇo, rūpāyatanaṁ. Vaṇṇīyati phalametena yathāsabhāvato",
  "tika-s0104t1:126_6": "vibhāvīyatīti vaṇṇo, kāraṇaṁ. Vaṇṇīyati appamahantādivasena pamīyatīti vaṇṇo, pamāṇaṁ.",
  "tika-s0104t1:126_7": "Vaṇṇīyati pasaṁsīyatīti vaṇṇo, guṇo. Vaṇṇanaṁ guṇasaṁkittanaṁ vaṇṇo, pasaṁsā. Evaṁ",
  "tika-s0104t1:126_8": "tattha tattha vaṇṇasaddassuppatti veditabbā. Ādisaddena jātarūpapuḷinakkharādayo",
  "tika-s0104t1:126_9": "saṅgaṇhāti. ‘‘Idha guṇopi pasaṁsāpī’’ti vuttameva samattheti ‘‘ayaṁ kirā’’tiādinā.",
  "tika-s0104t1:126_10": "Kirāti cettha anussavanatthe, padapūraṇamatte vā. Guṇūpasañhitanti guṇopasaññutaṁ.",
  "tika-s0104t1:126_11": "‘‘Guṇūpasañhitaṁ pasaṁsa’’nti pana vadanto pasaṁsāya eva guṇabhāsanaṁ siddhaṁ tassā",
  "tika-s0104t1:126_12": "tadavinābhāvato, tasmā idamatthadvayaṁ yujjatīti dasseti.",
  "tika-s0104t1:127_0": "Kathaṁ bhāsatīti āha ‘‘tatthā’’tiādi. Eko ca so puggalo cāti ekapuggalo. Kenaṭṭhena",
  "tika-s0104t1:127_1": "ekapuggalo? Asadisaṭṭhena, guṇavisiṭṭhaṭṭhena, asamasamaṭṭhena ca. So hi paṭhamābhinīhārakāle",
  "tika-s0104t1:127_2": "dasannaṁ pāramīnaṁ paṭipāṭiyā āvajjanaṁ ādiṁ katvā bodhisambhārasambharaṇaguṇehi",
  "tika-s0104t1:127_3": "ceva buddhaguṇehi ca sesamahājanena asadiso. Ye cassa guṇā, tepi aññasattānaṁ guṇehi",
  "tika-s0104t1:127_4": "visiṭṭhā, purimakā ca sammāsambuddhā sabbasattehi asamā, tehi pana ayameveko rūpakāyanāmakāyehi",
  "tika-s0104t1:127_5": "samo.Loketi sattaloke. ‘‘Uppajjamāno uppajjatī’’ti pana idaṁ ubhayampi vippakatavacanameva",
  "tika-s0104t1:127_6": "uppādakiriyāya vattamānakālikattā. Uppajjamāno bahujanahitāya uppajjati, na aññena",
  "tika-s0104t1:127_7": "kāraṇenāti evaṁ panettha attho veditabbo. Lakkhaṇe hesa māna-saddo, evarūpañcettha",
  "tika-s0104t1:127_8": "lakkhaṇaṁ na sakkā aññena saddalakkhaṇena paṭibāhituṁ. Apica uppajjamāno nāma, uppajjati",
  "tika-s0104t1:127_9": "nāma, uppanno nāmāti ayamettha bhedo veditabbo. Esa hi dīpaṅkarapādamūlato paṭṭhāya",
  "tika-s0104t1:127_10": "yāva anāgāmiphalaṁ, tāva uppajjamāno nāma, arahattamaggakkhaṇe uppajjati nāma, arahattaphalakkhaṇe",
  "tika-s0104t1:127_11": "uppanno nāma. Buddhānañhi sāvakānaṁ viya na paṭipāṭiyā iddhividhañāṇādīni uppajjanti,",
  "tika-s0104t1:127_12": "saheva pana arahattamaggena sakalopi sabbaññuguṇarāsi āgatova nāma hoti, tasmā nibbattasabbakiccattā",
  "tika-s0104t1:127_13": "arahattaphalakkhaṇe uppanno nāma, tadanibbattattā tadaññakkhaṇe yathārahaṁ ‘‘uppajjamāno",
  "tika-s0104t1:127_14": "uppajjati’’ cceva vuccati. Imasmimpi sutte arahattaphalakkhaṇaṁyeva sandhāya ‘‘uppajjatī’’ti",
  "tika-s0104t1:127_15": "vuttaṁ. Atītakālikassāpi vattamānapayogassa katthaci diṭṭhattā uppanno hotīti ayañhettha",
  "tika-s0104t1:127_16": "attho. Evaṁ sati ‘‘uppajjamāno’’ti cettha māna-saddo sāmatthiyattho. Yāvatā sāmatthiyena",
  "tika-s0104t1:127_17": "mahābodhisattānaṁ carimabhave uppatti icchitabbā, tāvatā sāmatthiyena bodhisambhārabhūtena",
  "tika-s0104t1:127_18": "paripuṇṇena samannāgato hutvāti attho. Tathāsāmatthiyayogena hi uppajjamāno nāmāti.",
  "tika-s0104t1:127_19": "Sabbasattehi asamo, asamehi purimabuddheheva samo majjhe bhinnasuvaṇṇa nikkhaṁ viya",
  "tika-s0104t1:127_20": "nibbisiṭṭho, ‘‘ekapuggalo’’ti cetassa visesanaṁ. Ālayasaṅkhātaṁ taṇhaṁ samugghāteti",
  "tika-s0104t1:127_21": "samucchindatīti ālayasamugghāto. Vaṭṭaṁ upacchindatīti vaṭṭupacchedo.",
  "tika-s0104t1:128_0": "Pahontenāti sakkontena. ‘‘Pañcanikāye’’ti vatvāpi anekāvayavattā tesaṁ na ettakena",
  "tika-s0104t1:128_1": "sabbathā pariyādānanti ‘‘navaṅgaṁ satthusāsanaṁcaturāsītidhammakkhandhasahassānī’’ti",
  "tika-s0104t1:128_2": "vuttaṁ. Atitthenāti anotaraṇaṭṭhānena. Na vattabbo aparimāṇavaṇṇattā buddhādīnaṁ,",
  "tika-s0104t1:128_3": "niravasesānañca tesaṁ idha pakāsanena pāḷisaṁvaṇṇanāya eva sampajjanato, cittasampahaṁsanakammaṭṭhānasampajjanavasena",
  "tika-s0104t1:128_4": "ca saphalattā. Thāmo veditabbo sabbathāmena pakāsitattā. Kiṁ pana so tathā ogāhetvā",
  "tika-s0104t1:128_5": "bhāsatīti āha. ‘‘Brahmadatto panā’’tiādi. Anukkamena punappunaṁ vā savanaṁ anussavo,",
  "tika-s0104t1:128_6": "paramparasavanaṁ. Ādi-saddena ākāraparivitakkadiṭṭhinijjhānakkhantiyo saṅgaṇhāti.",
  "tika-s0104t1:128_7": "Tattha ‘‘sundaramidaṁ kāraṇa’’nti evaṁ sayameva kāraṇaparivitakkanaṁ ākāraparivitakko.",
  "tika-s0104t1:128_8": "Attano diṭṭhiyā nijjhāyitvā khamanaṁ ruccanaṁ diṭṭhinijjhānakkhantīti aṭṭhakathāsu",
  "tika-s0104t1:128_9": "vuttaṁ, tehiyeva sambandhitenāti attho. Matta-saddo hettha visesanivattiattho, tena",
  "tika-s0104t1:128_10": "yathāvuttaṁ kāraṇaṁ nivatteti. Attano thāmenāti attano ñāṇabaleneva, na pana buddhādīnaṁ",
  "tika-s0104t1:128_11": "guṇānurūpanti adhippāyo. Asaṅkhyeyyāparimeyyappabhedā hi buddhādīnaṁ guṇā. Vuttañhetaṁ –",
  "tika-s0104t1:129": "‘‘Buddhopi buddhassa bhaṇeyya vaṇṇaṁ,",
  "tika-s0104t1:130": "Kappampi ce aññamabhāsamāno;",
  "tika-s0104t1:131": "Khīyetha kappo ciradīghamantare,",
  "tika-s0104t1:132": "Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; ma. ni. aṭṭha. 2.425; udā. aṭṭha. 53; bu. vaṁ. aṭṭha. 4.1; apa. aṭṭha. 2.91; cariyā. aṭṭha. 9, 329);",
  "tika-s0104t1:133": "Idhāpi vakkhati ‘‘appamattakaṁ kho paneta’’ntiādi.",
  "tika-s0104t1:134_0": "Iti-saddo nidassanattho vuttappakāraṁ nidasseti. Ha-kāro nipātamattanti āha ‘‘evaṁ",
  "tika-s0104t1:134_1": "te’’ti. Aññamaññassā’’ti idaṁ ruḷhipadaṁ ‘‘eko ekāyā’’ti (pārā. 444, 452) padaṁ viyāti",
  "tika-s0104t1:134_2": "dassento ‘‘aññoaññassā’’ti ruḷhipadeneva vivarati. ‘‘Ujumevā’’ti sāvadhāraṇasamāsataṁ",
  "tika-s0104t1:134_3": "vatvā tena nivattetabbatthaṁ āha ‘‘īsakampi apariharitvā’’ti, thokatarampi avirajjhitvāti",
  "tika-s0104t1:134_4": "attho. Kathanti āha ‘‘ācariyena hī’’tiādi. Pubbe ekavāramiva avaṇṇavaṇṇabhāsane niddiṭṭhepi",
  "tika-s0104t1:134_5": "‘‘ujuvipaccanīkavādā’’ti (dī. ni. 1.1) vuttattā anekavārameva te evaṁ bhāsantīti",
  "tika-s0104t1:134_6": "veditabbanti dassetuṁ ‘‘puna itaro avaṇṇaṁ itaro vaṇṇa’’nti vuttaṁ. Tena hi visaddassa",
  "tika-s0104t1:134_7": "vividhatthataṁ samattheti. Sāraphalaketi sāradāruphalake , uttamaphalake vā. Visarukkhaāṇinti",
  "tika-s0104t1:134_8": "visadārumayapaṭāṇiṁ. Iriyāpathānubandhanena anubandhā honti, na sammāpaṭipattianubandhanena.",
  "tika-s0104t1:135_0": "Sīsānulokinoti sīsena anulokino, sīsaṁ ukkhipitvā maggānukkamena olokayamānāti attho.",
  "tika-s0104t1:135_1": "Tasmiṁ kāleti yamhi saṁvacchare, utumhi, māse, pakkhe vā bhagavā taṁ addhānamaggaṁ",
  "tika-s0104t1:135_2": "paṭipanno, tasmiṁ kāle. Tena hi aniyamato saṁvaccharautumāsaḍḍhamāsāva niddisitā",
  "tika-s0104t1:135_3": "‘‘taṁ divasa’’nti divasassa visuṁ niddiṭṭhattā, muhuttādīnañca divasapariyāpannato.",
  "tika-s0104t1:135_4": "‘‘Taṁ addhānaṁ paṭipanno’’ti cettha ādhāravacanametaṁ. Teneva hi kiriyāvicchedadassanavasena",
  "tika-s0104t1:135_5": "‘‘rājagahe piṇḍāya caratī’’ti saha pubbakālakiriyāhi vattamānaniddeso kato, itarathā",
  "tika-s0104t1:135_6": "tasmiṁ kāle rājagahe piṇḍāya carati, taṁ addhānamaggañca paṭipannoti anadhippetattho",
  "tika-s0104t1:135_7": "āpajjeyya. Na hi asamānavisayā kiriyā ekādhārā sambhavanti, yā cettha adhippetā addhānapaṭipajjanakiriyā,",
  "tika-s0104t1:135_8": "sā ca aniyamitā na yuttāti. Rājagahaparivattakesūti rājagahaṁ parivattetvā ṭhitesu.",
  "tika-s0104t1:135_9": "‘‘Aññatarasmi’’nti iminā tesu bhagavato anibaddhavāsaṁ dasseti. Soti evaṁ rājagahe",
  "tika-s0104t1:135_10": "vasamāno so bhagavā. Piṇḍāya caraṇenapi hi tattha paṭibaddhabhāvavacanato sannivāsattameva",
  "tika-s0104t1:135_11": "dasseti. Yadi pana ‘‘piṇḍāya caramāno so bhagavā’’ti paccāmaseyya, yathāvuttova anadhippetattho",
  "tika-s0104t1:135_12": "āpajjeyyāti. Taṁ divasanti yaṁ divasaṁ addhānamaggaṁ paṭipanno, taṁ divasa. Taṁ addhānaṁ",
  "tika-s0104t1:135_13": "paṭipannoti ettha accantasaṁyogavacanametaṁ. Bhattabhuñjanato pacchā pacchābhattaṁ,",
  "tika-s0104t1:135_14": "tasmiṁ pacchābhattasamaye. Piṇḍapātapaṭikkantoti yattha piṇḍapātatthāya caritvā bhuñjanti,",
  "tika-s0104t1:135_15": "tato apakkanto. Taṁ addhānaṁ paṭipannoti ‘‘nāḷandāyaṁ veneyyānaṁ vividhahitasukhanipphattiṁ",
  "tika-s0104t1:135_16": "ākaṅkhamāno imissā aṭṭhuppattiyā tividhasīlālaṅkataṁ nānāvidhakuhanalapanādimicchājīvaviddhaṁsanaṁ",
  "tika-s0104t1:135_17": "dvāsaṭṭhidiṭṭhijālaviniveṭhanaṁ dasasahassilokadhātupakampanaṁ brahmajālasuttaṁ desessāmī’’ti",
  "tika-s0104t1:135_18": "taṁ yathāvuttaṁ dīghamaggaṁ paṭipanno, idaṁ pana kāraṇaṁ pakaraṇatova pākaṭanti na",
  "tika-s0104t1:135_19": "vuttaṁ. Ettāvatā ‘‘kasmā pana bhagavā taṁ addhānaṁ paṭipanno’’ti codanā visodhitā hoti.",
  "tika-s0104t1:136_0": "Idāni itarampi codanaṁ visodhituṁ ‘‘suppiyopī’’ti vuttaṁ. Tasmiṁ kāle, taṁ divasaṁ",
  "tika-s0104t1:136_1": "anubandhoti ca vuttanayena sambandho. Pāto asitabboti pātarāso, so bhutto yenāti",
  "tika-s0104t1:136_2": "bhuttapātarāso. Iccevāti evameva manasi sannidhāya, na pana ‘‘bhagavantaṁ, bhikkhusaṅghañca",
  "tika-s0104t1:136_3": "piṭṭhito piṭṭhito anubandhissāmī’’ti. Tena vuttaṁ ‘‘bhagavato taṁ maggaṁ paṭipannabhāvaṁ",
  "tika-s0104t1:136_4": "ajānantovā’’ti, tathā ajānanto eva hutvā anubandhoti attho. Na hi so bhagavantaṁ",
  "tika-s0104t1:136_5": "daṭṭhumeva icchati, tenāha ‘‘sace pana jāneyya, nānubandheyyā’’ti. Ettāvatā ‘‘kasmā",
  "tika-s0104t1:136_6": "ca suppiyo anubandho’’ti codanā visodhitā hoti. ‘‘So’’tiādinā aparampi codanaṁ visodheti.",
  "tika-s0104t1:136_7": "Kadāci pana bhagavā aññataraveseneva gacchati aṅgulimāladamanapakkusātiabhiggamanādīsu,",
  "tika-s0104t1:136_8": "kadāci buddhasiriyā, idhāpi īdisāya buddhasiriyāti dassetuṁ ‘‘buddhasiriyā sobhamāna’’ntiādi",
  "tika-s0104t1:136_9": "vuttaṁ. Sirīti cettha sarīrasobhaggādisampatti, tadeva upamāvasena dasseti ‘‘rattakambalaparikkhittamivā’’tiādinā.",
  "tika-s0104t1:136_10": "Gacchatīti jaṅgamo yathā ‘‘caṅkamo’’ti. Cañcalamāno gacchanto giri, tādisassa kanakagirino",
  "tika-s0104t1:136_11": "sikharamivāti attho.",
  "tika-s0104t1:137_0": "‘‘Tasmiṁ kirā’’tiādi tabbivaraṇaṁ, pāḷiyaṁ adassitattā, porāṇaṭṭhakathāyañca anāgatattā",
  "tika-s0104t1:137_1": "anussavasiddhā ayaṁ kathāti dassetuṁ ‘‘kirā’’ti vuttanti vadanti, tathā vā hotu aññathā",
  "tika-s0104t1:137_2": "vā, attanā adiṭṭhaṁ, asutaṁ, amutañca anussavamevāti daṭṭhabbaṁ. Nīlapītalohitodātamañjiṭṭhapabhassaravasena",
  "tika-s0104t1:137_3": "chabbaṇṇā. Samantāti samantato dasahi disāhi. Asītihatthappamāṇeti tesaṁ rasmīnaṁ",
  "tika-s0104t1:137_4": "pakatiyā pavattiṭṭhānavasena vuttaṁ, tasmā samantato, upari ca paccekaṁ asītihatthamatte",
  "tika-s0104t1:137_5": "padese pakatiyāva ghanībhūtā rasmiyo tiṭṭhantīti daṭṭhabbaṁ, vinayaṭīkāyaṁ pana ‘‘tāyeva",
  "tika-s0104t1:137_6": "byāmappabhā nāma. Yato chabbaṇṇā rasmiyo taḷākato mātikā viya dasasu disāsu dhāvanti,",
  "tika-s0104t1:137_7": "sā yasmā byāmamattā viya khāyati, tasmā byāmappabhāti vuccatī’’ti vuttaṁ, (vi. vi.",
  "tika-s0104t1:137_8": "ṭī. 1.16) saṅgītisuttavaṇṇanāyaṁ pana vakkhati ‘‘puratthimakāyato suvaṇṇavaṇṇā rasmi",
  "tika-s0104t1:137_9": "uṭṭhahitvā asītihatthaṁ ṭhānaṁ gaṇhāti. Pacchimakāyato. Dakkhiṇahatthato. Vāmahatthato",
  "tika-s0104t1:137_10": "suvaṇṇavaṇṇā rasmi uṭṭhahitvā asītihatthaṁ ṭhānaṁ gaṇhāti. Upari kesantato paṭṭhāya",
  "tika-s0104t1:137_11": "sabbakesāvaṭṭehi moragīvavaṇṇā rasmi uṭṭhahitvā gaganatale asītihatthaṁ ṭhānaṁ gaṇhāti.",
  "tika-s0104t1:137_12": "Heṭṭhā pādatalehi pavāḷavaṇṇā rasmi uṭṭhahitvā ghanapathaviyaṁ asītihatthaṁ ṭhānaṁ",
  "tika-s0104t1:137_13": "gaṇhāti. Evaṁ samantā asītihatthamattaṁ ṭhānaṁ chabbaṇṇā buddharasmiyo vijjotamānā",
  "tika-s0104t1:137_14": "vipphandamānā vidhāvantī’’ti (dī. ni. aṭṭha. 3.299) keci pana aññathāpi parikappanāmattena",
  "tika-s0104t1:137_15": "vadanti, taṁ na gahetabbaṁ tathā aññattha anāgatattā, ayuttattā ca. Tāsaṁ pana buddharasmīnaṁ",
  "tika-s0104t1:137_16": "tadā aniggūhitabhāvadassanatthaṁ ‘‘tasmiṁ kira samaye’’ti vuttaṁ. Pakkusātiabhiggamanādīsu",
  "tika-s0104t1:137_17": "viya hi tadā tāsaṁ niggūhane kiñci kāraṇaṁ natthi. Ādhāvantīti abhimukhaṁ disaṁ dhāvanti.",
  "tika-s0104t1:137_18": "Vidhāvantīti vividhā hutvā vidisaṁ dhāvanti.",
  "tika-s0104t1:138_0": "Tasmiṁ vanantare dissamānākārena tāsaṁ rasmīnaṁ sobhā viññāyatīti āha ‘‘ratanāveḷā’’tiādi.",
  "tika-s0104t1:138_1": "Ratanāveḷā nāma ratanamayavaṭaṁsakaṁ muddhaṁ avati rakkhatīti hi aveḷā,āveḷā vā,",
  "tika-s0104t1:138_2": "muddhamālā. Ukkā nāma yā sajotibhūtā, tāsaṁ sataṁ, nipatanaṁ nipāto, tassa nipāto,",
  "tika-s0104t1:138_3": "tena samākulaṁ tathā. Pisitabbattā piṭṭhaṁ, cīnadese jātaṁ piṭṭhaṁ cīnapiṭṭhaṁ, rattacuṇṇaṁ,",
  "tika-s0104t1:138_4": "yaṁ ‘‘sindūro’’tipi vuccati, cīnapiṭṭhameva cuṇṇaṁ. Vāyuno vegena ito cito ca khittaṁ",
  "tika-s0104t1:138_5": "tanti tathā. Indassa dhanu lokasaṅketavasenāti indadhanu, sūriyarasmivasena gagane",
  "tika-s0104t1:138_6": "paññāyamānākāraviseso. Kuṭilaṁ aciraṭṭhāyittā virūpaṁ hutvā javati dhāvatīti vijju,",
  "tika-s0104t1:138_7": "sāyeva latā taṁsadisabhāvenāti tathā, vāyuvegato valāhakaghaṭṭaneneva jātarasmi.",
  "tika-s0104t1:138_8": "Tāyati avijahanavasena ākāsaṁ pāletīti tārā, gaṇasaddo paccekaṁ yojetabbo. Tassa",
  "tika-s0104t1:138_9": "pabhā tathā. Vipphuritaviccharitamivāti ābhāya vividhaṁ pharamānaṁ, vijjotayamānaṁ",
  "tika-s0104t1:138_10": "viya ca. Vanassa antaraṁ vivaraṁ vanantaraṁ, bhagavatā pattapattavanappadesanti vuttaṁ hoti.",
  "tika-s0104t1:139_0": "Asītiyā anubyañjanehi tambanakhatādīhi anurañjitaṁ tathā. Kamalaṁ padumapuṇḍarīkāni,",
  "tika-s0104t1:139_1": "avasesaṁ nīlarattasetabhedaṁ saroruhaṁ uppalaṁ, iti pañcavidhā paṅkajajāti pariggahitā",
  "tika-s0104t1:139_2": "hoti. Vikasitaṁ phullitaṁ tadubhayaṁ yassa sarassa tathā. Sabbena pakārena parito",
  "tika-s0104t1:139_3": "samantato phullati vikasatīti sabbapāliphullaṁ a-kārassa ā-kāraṁ, ra-kārassa ca la-kāraṁ",
  "tika-s0104t1:139_4": "katvā yathā ‘‘pālibhaddo’’ti, tārānaṁ marīci pabhā, tāya vikasitaṁ vijjotitaṁ tathā.",
  "tika-s0104t1:139_5": "Byāmappabhāya parikkhepo parimaṇḍalo, tena vilāsinī sobhinī tathā. Mahāpurisalakkhaṇāni",
  "tika-s0104t1:139_6": "aññamaññapaṭibaddhattā mālākāreneva ṭhitānīti vuttaṁ ‘‘dvattiṁsavaralakkhaṇamālā’’ti.",
  "tika-s0104t1:139_7": "Dvattiṁsacandādīnaṁ mālā kenaci ganthetvā paṭipāṭiyā ca ṭhapitāti na vattabbā ‘‘yadi",
  "tika-s0104t1:139_8": "siyā’’ti parikappanāmattena hi ‘‘ganthetvā ṭhapitadvattiṁsacandamālāyā’’tiādi vuttaṁ.",
  "tika-s0104t1:139_9": "Parikappopamā hesā, lokepi ca dissati.",
  "tika-s0104t1:140": "‘‘Mayeva mukhasobhāsse, tyalaminduvikatthanā;",
  "tika-s0104t1:141": "Yatombujepi sātthīti, parikappopamā aya’’nti.",
  "tika-s0104t1:142": "Dvattiṁsacandamālāya siriṁ attano siriyā abhibhavantī ivāti sambandho. Esa nayo sesesupi.",
  "tika-s0104t1:143_0": "Evaṁ bhagavato tadā sobhaṁ dassetvā idāni bhikkhusaṅghassāpi sobhaṁ dassento ‘‘tañca",
  "tika-s0104t1:143_1": "panā’’tiādimāha . Catubbidhāya appicchatāya appicchā. Dvādasahi santosehi santuṭṭhā.",
  "tika-s0104t1:143_2": "Tividhena vivekena pavivittā. Rājarājamahāmattādīhi asaṁsaṭṭhā. Duppaṭipattikānaṁ",
  "tika-s0104t1:143_3": "codakā. Pāpe akusale garahino paresaṁ hitapaṭipattiyā vattāro. Paresañca vacanakkhamā.",
  "tika-s0104t1:143_4": "Vimuttiñāṇadassanaṁ nāma paccavekkhaṇañāṇaṁ. ‘‘Tesa’’ntiādinā tadabhisambandhena",
  "tika-s0104t1:143_5": "bhagavato sobhaṁ dasseti. Rattapadumānaṁ saṇḍo samūho vanaṁ, tassa majjhe gatā tathā.",
  "tika-s0104t1:143_6": "‘‘Rattaṁ padumaṁ, setaṁ puṇḍarīka’’nti pattaniyamamantarena tathā vuttaṁ, pattaniyamena",
  "tika-s0104t1:143_7": "pana satapattaṁ padumaṁ, ūnakasatapattaṁ puṇḍarīkaṁ. Pavāḷaṁ viddumo, tena katāya",
  "tika-s0104t1:143_8": "vedikāya parikkhitto viya. Migapakkhīnampīti pi-saddo, api-saddo vā sambhāvanāyaṁ,",
  "tika-s0104t1:143_9": "tenāha ‘‘pageva devamanussāna’’nti. Mahātherāti mahāsāvake sandhāyāha. Surañjitabhāvena",
  "tika-s0104t1:143_10": "īsakaṁ kaṇhavaṇṇatāya meghavaṇṇaṁ. Ekaṁsaṁ karitvāti ekaṁsapārupanavasena vāmaṁse",
  "tika-s0104t1:143_11": "karitvā. Kattarassa jiṇṇassa ālambano daṇḍo kattaradaṇḍo, bāhullavasenāyaṁ samaññā.",
  "tika-s0104t1:143_12": "Suvammaṁ nāma sobhaṇuracchado, tena vammitā sannaddhāti suvammavammitā, idaṁ tesaṁ",
  "tika-s0104t1:143_13": "paṁsukūladhāraṇanidassanaṁ. Yesaṁ kucchigataṁ sabbampi tiṇapalāsādi gandhajātameva",
  "tika-s0104t1:143_14": "hoti, te gandhahatthino nāma, ye ‘‘hemavatā’’tipi vuccanti, tesampi therānaṁ sīlādiguṇagandhatāya",
  "tika-s0104t1:143_15": "taṁsadisatā. Antojaṭābahijaṭāsaṅkhātāya taṇhājaṭāya vijaṭitabhāvato vijaṭitajaṭā.",
  "tika-s0104t1:143_16": "Taṇhābandhanāya chinnattā chinnabandhanā. ‘‘So’’tiādi yathāvuttavacanassa guṇadassanaṁ.",
  "tika-s0104t1:143_17": "Anubuddhehīti buddhānamanubuddhehi. Tepi hi ekadesena bhagavatā paṭividdhapaṭibhāgeneva",
  "tika-s0104t1:143_18": "cattāri saccāni bujjhanti. Pattaparivāritanti pupphadalena parivāritaṁ. Kaṁ vuccati",
  "tika-s0104t1:143_19": "kamalādi, tasmiṁ sarati virājatīti kesaraṁ, kiñjakkho. Kaṇṇe karīyatīti kaṇṇikā.",
  "tika-s0104t1:143_20": "Kaṇṇālaṅkāro, taṁsadisaṇṭhānatāya kaṇṇikā, bījakoso. Channaṁ haṁsakulānaṁ seṭṭho",
  "tika-s0104t1:143_21": "dhataraṭṭho haṁsarājā viya, hārito nāma mahābrahmā viya.",
  "tika-s0104t1:144_0": "Evaṁ gacchantaṁ bhagavantaṁ, bhikkhū ca disvā attano parisaṁ olokesīti sambandho.",
  "tika-s0104t1:144_1": "Kājadaṇḍaketi kājasaṅkhāte bhārāvahadaṇḍake, kājasmiṁ vā bhāralaggitadaṇḍake. Khuddakaṁ",
  "tika-s0104t1:144_2": "pīṭhaṁ pīṭhakaṁ. Mūle, agge ca tidhā kato daṇḍo tidaṇḍo. Morahatthako morapiñchaṁ.",
  "tika-s0104t1:144_3": "Khuddakaṁ pasibbaṁ pasibbakaṁ. Kuṇḍikā kamaṇḍalu. Sā hi kaṁ udakaṁ udeti pasaveti,",
  "tika-s0104t1:144_4": "rakkhatīti vā kuṇḍikā niruttinayena. Gahitaṁ omakato lujjitaṁ, vividhaṁ lujjitañca",
  "tika-s0104t1:144_5": "pīṭhaka…pe… kuṇḍikādianekaparikkhārasaṅkhātaṁ bhāraṁ bharati vahatīti gahita…pe…",
  "tika-s0104t1:144_6": "bhārabharitā. Itīti nidassanattho. Evanti idamattho. Evaṁ idaṁ vacanamādi yassa vacanassa",
  "tika-s0104t1:144_7": "tathā, tadeva niratthakaṁ vacanaṁ yassāti evamādiniratthakavacanā. Mukhaṁ etassa",
  "tika-s0104t1:144_8": "atthīti mukharā, sabbepi mukhavantā eva, ayaṁ pana pharusābhilāpamukhavatī, tasmā",
  "tika-s0104t1:144_9": "evaṁ vuttaṁ. Nindāyañhi ayaṁ rapaccayo. Mukhena vā amanāpaṁ kammaṁ rāti gaṇhātīti",
  "tika-s0104t1:144_10": "mukharā. Vividhā kiṇṇā vācā yassāti vikiṇṇavācā. Tassāti suppiyassa paribbājakassa.",
  "tika-s0104t1:144_11": "Nti yathāvuttappakāraṁ parisaṁ.",
  "tika-s0104t1:145_0": "Idānīti tassa tathārūpāya parisāya dassanakkhaṇe. Panāti arucisaṁsūcanattho, tathāpīti",
  "tika-s0104t1:145_1": "attho. Lābha…pe… hāniyā ceva hetubhūtāya. Kathaṁ hānīti āha ‘‘aññatitthiyānañhī’’tiādi.",
  "tika-s0104t1:145_2": "Nissirīkatanti nisobhataṁ, ayamattho morajātakādīhipi dīpetabbo. ‘‘Upatissakolitānañcā’’tiādinā",
  "tika-s0104t1:145_3": "pakkhahānitāya vitthāro. Āyasmato sāriputtassa, mahāmoggallānassa ca bhagavato santike",
  "tika-s0104t1:145_4": "pabbajjaṁ sandhāya ‘‘tesu pana pakkantesū’’ti vuttaṁ. Tesaṁ pabbajitakāleyeva aḍḍhateyyasataṁ",
  "tika-s0104t1:145_5": "paribbājakaparisā pabbaji, tato parampi tadanupabbajitā paribbājakaparisā aparimāṇāti",
  "tika-s0104t1:145_6": "dasseti ‘‘sāpi tesaṁ parisā bhinnā’’ti iminā. Yāya kāyaci hi paribbājakaparisāya",
  "tika-s0104t1:145_7": "pabbajitāya tassa parisā bhinnāyeva nāma samānagaṇattāti tathā vuttaṁ. ‘‘Imehī’’tiādinā",
  "tika-s0104t1:145_8": "lābhapakkhahāniṁ nigamanavasena dasseti. Usūyasaṅkhātassa visassa uggāro uggilanaṁ",
  "tika-s0104t1:145_9": "usūyavisuggāro, taṁ. Ettha ca ‘‘yasmā panesā’’tiādināva ‘‘kasmā ca so ratanattayassa",
  "tika-s0104t1:145_10": "avaṇṇaṁ bhāsatī’’ti codanaṁ visodheti, ‘‘sace’’tiādikaṁ pana sabbampi tapparivāravacanamevāti",
  "tika-s0104t1:145_11": "tehipi sā visodhitāyeva nāma. Bhagavato virodhānunayābhāvavīmaṁsanatthaṁ ete avaṇṇaṁ",
  "tika-s0104t1:145_12": "vaṇṇaṁ bhāsanti. ‘‘Mārena anvāviṭṭhā evaṁ bhāsantī’’ti ca keci vadanti, tadayuttameva",
  "tika-s0104t1:145_13": "aṭṭhakathāya ujuvipaccanīkattā. Pākaṭoyevāyamatthoti.",
  "tika-s0104t1:146": "2. Yasmā atthaṅgato sūriyo, tasmā akālo dāni gantunti sambandho.",
  "tika-s0104t1:147_0": "Ambalaṭṭhikāti sāmīpikavohāro yathā ‘‘varuṇanagaraṁ, godāgāmo’’ti āha ‘‘tassa kirā’’tiādi.",
  "tika-s0104t1:147_1": "Taruṇapariyāyo laṭṭhikā-saddo rukkhavisaye yathā ‘‘mahāvanaṁ ajjhogāhetvā beluvalaṭṭhikāya",
  "tika-s0104t1:147_2": "mūle divāvihāraṁ nisīdī’’tiādīsūti dasseti’’ ‘‘taruṇambarukkho’’ti iminā. Keci pana",
  "tika-s0104t1:147_3": "‘‘ambalaṭṭhikā nāma vuttanayena eko gāmo’’ti vadanti, tesaṁ mate ambalaṭṭhikāyanti",
  "tika-s0104t1:147_4": "samīpatthe bhummavacanaṁ. Chāyūdakasampannanti chāyāya ceva udakena ca sampannaṁ.",
  "tika-s0104t1:147_5": "Mañjusāti peḷā. Paṭibhānacittavicittanti itthipurisasaññogādinā paṭibhānacittena",
  "tika-s0104t1:147_6": "vicittaṁ, etena rañño agāraṁ, tadeva rājāgārakanti dasseti. Rājāgārakaṁ nāma vessavaṇamahārājassa devāyatananti eke.",
  "tika-s0104t1:148_0": "Bahuparissayoti bahupaddavo. Kehīti vuttaṁ ‘‘core’hipī’’tiādi. Handāti vacanavossaggatthe",
  "tika-s0104t1:148_1": "nipāto, tadānubhāvato nipparissayatthāya idāni upagantvā sve gamissāmīti adhippāyo.",
  "tika-s0104t1:148_2": "‘‘Saddhiṁ antevāsinā brahmadattena māṇavenā’’ ticceva sīhaḷaṭṭhakathāyaṁ vuttaṁ,",
  "tika-s0104t1:148_3": "tañca kho pāḷiāruḷhavaseneva, na pana tadā suppiyassa parisāya abhāvatoti imamatthaṁ",
  "tika-s0104t1:148_4": "dassetuṁ ‘‘saddhiṁ attano parisāyā’’ti idha vuttaṁ. Kasmā panettha brahmadattoyeva",
  "tika-s0104t1:148_5": "pāḷiyamāruḷho, na pana tadavasesā suppiyassa parisāti ? Desanānadhīnabhāvena payojanābhāvato.",
  "tika-s0104t1:148_6": "Yathā cetaṁ, evaṁ aññampi edisaṁ payojanābhāvato saṅgītikārakehi na saṅgītanti daṭṭhabbaṁ.",
  "tika-s0104t1:148_7": "Keci pana ‘‘pāḷiyaṁ vutta’’nti ādhāraṁ vatvā ‘tadetaṁ na sīhaḷaṭṭhakathānayadassanaṁ,",
  "tika-s0104t1:148_8": "pāḷiyaṁ vuttabhāvadassanamevā’ti’’ vadanti, taṁ na yujjati. Pāḷiāruḷhavaseneva pāḷiyaṁ",
  "tika-s0104t1:148_9": "vuttanti adhippetatthassa āpajjanato. Tasmā yathāvuttanayeneva attho gahetabboti.",
  "tika-s0104t1:148_10": "‘‘Vuttanti vā amhehipi idha vattabbanti attho. Evañhi tadā aññāyapi parisāya vijjamānabhāvadassanatthaṁ",
  "tika-s0104t1:148_11": "evaṁ vuttaṁ, pāḷiyamāruḷhavasena pana aññathāpi idha vattabbanti adhippāyo yutto’’ti vadanti.",
  "tika-s0104t1:149_0": "Idāni ‘‘tatrāpi suda’’ntiādipāḷiyā sambandhaṁ dassetuṁ ‘‘evaṁ vāsaṁ upagato panā’’tiādi",
  "tika-s0104t1:149_1": "vuttaṁ. Parivāretvā nisinno hotīti sambandho. Kucchitaṁ kattabbanti kukataṁ, tassa",
  "tika-s0104t1:149_2": "bhāvo kukkuccaṁ, kucchitakiriyā, ito cito ca cañcalananti attho, hatthassa kukkuccaṁ",
  "tika-s0104t1:149_3": "tathā. ‘‘Sā hī’’tiādinā tathābhūtatāya kāraṇaṁ dasseti. Nivāteti vātavirahitaṭṭhāne.",
  "tika-s0104t1:149_4": "Yathāvuttadosābhāvena niccalā. Taṁ vibhūtinti tādisaṁ sobhaṁ. Vippalapantīti sativossaggavasena",
  "tika-s0104t1:149_5": "vividhā lapanti. Nillālitajivhāti ito cito ca nikkhantajivhā. Kākacchamānāti kākānaṁ",
  "tika-s0104t1:149_6": "saddasadisaṁ saddaṁ kurumānā. Gharugharupassāsinoti gharugharuiti saddaṁ janetvā",
  "tika-s0104t1:149_7": "passasantā. Issāvasenāti yathāvuttehi dvīhi kāraṇehi usūyanavasena. ‘‘Sabbaṁ vattabba’’nti",
  "tika-s0104t1:149_8": "iminā ‘‘ādipeyyālanayoya’’nti dasseti.",
  "tika-s0104t1:150_0": "3. Sammā pahonti taṁ taṁ kammanti sampahulā, bahavo, tenāha ‘‘bahukāna’’nti. Sabbantimena",
  "tika-s0104t1:150_1": "paricchedena catuvaggasaṅgheneva vinayakammassa kattabbattā ‘‘vinayapariyāyenā’’tiādi",
  "tika-s0104t1:150_2": "vuttaṁ. Tayo janāti cesa upalakkhaṇaniddeso dvinnampi sampahulattā. Tattha tattha",
  "tika-s0104t1:150_3": "tathāyevāgatattā ‘‘suttantapariyāyenā’’tiādimāha. Taṁ taṁ pāḷiyā āgatavohāravasena",
  "tika-s0104t1:150_4": "hi ayaṁ bhedo. Tayo janā tayo eva nāma, tato paṭṭhāya uttari catupañcajanādikā sampahulāti",
  "tika-s0104t1:150_5": "attho. Tatoti cāyaṁ mariyādāvadhi. Maṇḍalamāḷoti anekatthapavattā samaññā, idha pana",
  "tika-s0104t1:150_6": "īdisāya evāti niyamento āha ‘‘katthacī’’tiādi. Kaṇṇikā vuccati kūṭaṁ. Haṁsavaṭṭakacchannenāti",
  "tika-s0104t1:150_7": "haṁsamaṇḍalākārachannena. Tadeva channaṁ aññattha ‘‘supaṇṇavaṅkacchadana’’nti vuttaṁ.",
  "tika-s0104t1:150_8": "Kūṭena yutto agāro, soyeva sālāti kūṭāgārasālā. Thambhapantiṁ parikkhipitvāti thambhamālaṁ",
  "tika-s0104t1:150_9": "parivāretvā, parimaṇḍalākārena thambhapantiṁ katvāti vuttaṁ hoti. Upaṭṭhānasālā nāma",
  "tika-s0104t1:150_10": "payirupāsanasālā. Yattha upaṭṭhānamattaṁ karonti, na ekarattadirattādivasena nisīdanaṁ,",
  "tika-s0104t1:150_11": "idha pana tathā katā nisīdanasālāyevāti dasseti ‘‘idha panā’’tiādinā. Teneva pāḷiyaṁ",
  "tika-s0104t1:150_12": "‘‘sannipatitāna’’ ntveva avatvā ‘‘sannisinnāna’’ntipi vuttaṁ. Mānitabboti māḷo, mīyati",
  "tika-s0104t1:150_13": "pamīyatīti vā māḷo. Maṇḍalākārena paṭicchanno māḷoti maṇḍalamāḷo, anekakoṇavanto",
  "tika-s0104t1:150_14": "paṭissayaviseso. ‘‘Sannisinnāna’’nti nisajjanavasena vuttaṁ, nisajjanavasena vā ‘‘sannisinnāna’’nti",
  "tika-s0104t1:150_15": "saṁvaṇṇetabbapadamajjhāharitvā sambandho. Iminā nisīdanairiyāpathaṁ, kāyasāmaggīvasena",
  "tika-s0104t1:150_16": "ca samodhānaṁ sandhāya padadvayametaṁ vuttanti dasseti. Saṅkhiyā vuccati kathā sammā",
  "tika-s0104t1:150_17": "khiyanato kathanato. Kathādhammoti kathāsabhāvo, upaparikkhā vidhīti keci.",
  "tika-s0104t1:151_0": "‘‘Acchariya’’ntiādi tassa rūpadassananti āha ‘‘katamo pana so’’tiādi. Soti kathādhammo.",
  "tika-s0104t1:151_1": "‘‘Nīyatīti nayo, attho, saddasatthaṁ anugato nayo saddanayo’’ti (dī. ni. ṭī. 1.3)",
  "tika-s0104t1:151_2": "ācariyadhammapālattherena vuttaṁ. Nīyati attho etenāti vā nayo, upāyo, saddasatthe",
  "tika-s0104t1:151_3": "āgato nayo atthagahaṇūpāyo saddanayo. Tattha hi anabhiṇhavuttike acchariya-saddo",
  "tika-s0104t1:151_4": "icchito ruḷhivasena. Tenevāha ‘‘andhassa pabbatārohaṇaṁ viyā’’tiādi. Tassa hi tadārohaṇaṁ",
  "tika-s0104t1:151_5": "na niccaṁ, kadāciyeva siyā, evamidampi. Accharāyoggaṁ acchariyaṁ niruttinayena yoggasaddassa",
  "tika-s0104t1:151_6": "lopato, taddhitavasena vā ṇiyapaccayassa vicitravuttito, so pana porāṇaṭṭhakathāyameva",
  "tika-s0104t1:151_7": "āgatattā ‘‘aṭṭhakathānayo’’ti vutto. Pubbe abhūtanti abhūtapubbaṁ, etena na bhūtaṁ",
  "tika-s0104t1:151_8": "abhūtanti nibbacanaṁ, bhūta-saddassa ca atītatthaṁ dasseti. Yāvañcidanti sandhivasena",
  "tika-s0104t1:151_9": "niggahitāgamoti āha ‘‘yāva ca ida’’nti, etassa ca ‘‘suppaṭividitā’’ti etena sambandho.",
  "tika-s0104t1:151_10": "Yāva cayattakaṁ idaṁ ayaṁ nānādhimuttikatā suppaṭividitā, taṁ ‘‘ettakamevā’’ti na",
  "tika-s0104t1:151_11": "sakkā amhehi paṭivijjhituṁ, akkhātuñcāti sapāṭhasesattho. Tenevāha ‘‘tena suppaṭividitatāya",
  "tika-s0104t1:151_12": "appameyyataṁ dassetī’’ti.",
  "tika-s0104t1:152_0": "‘‘Bhagavatā’’tiādīhi padehi samānādhikaraṇabhāvena vuttattā tenāti ettha ta-saddo",
  "tika-s0104t1:152_1": "sakatthapaṭiniddeso, tasmā yena abhisambuddhabhāvena bhagavā pakato samāno supākaṭo",
  "tika-s0104t1:152_2": "nāma hoti, tadabhisambuddhabhāvaṁ saddhiṁ āgamanapaṭipadāya tassa atthabhāvena dassento",
  "tika-s0104t1:152_3": "‘‘yo so’’tiādimāha . Na hettha so pubbe vutto atthi, yo attho tehi therehi ta-saddena",
  "tika-s0104t1:152_4": "parāmasitabbo bhaveyya. Tasmā yathāvuttaguṇasaṅkhātaṁ sakatthaṁyevesa padhānabhāvena",
  "tika-s0104t1:152_5": "parāmasatīti daṭṭhabbaṁ. Anuttaraṁ sammāsambodhinti aggamaggañāṇapadaṭṭhānaṁ anāvaraṇañāṇaṁ,",
  "tika-s0104t1:152_6": "anāvaraṇañāṇapadaṭṭhānañca aggamaggañāṇaṁ. Tadubhayañhi sammā aviparītaṁ sayameva",
  "tika-s0104t1:152_7": "bujjhati, sammā vā pasaṭṭhā sundaraṁ bujjhatīti sammāsambodhi. Sā pana buddhānaṁ",
  "tika-s0104t1:152_8": "sabbaguṇasampattiṁ deti abhiseko viya rañño sabbalokissariyabhāvaṁ, tasmā ‘‘anuttarā",
  "tika-s0104t1:152_9": "sammāsambodhī’’ti vuccati. Abhisambuddhoti abbhaññāsi paṭivijjhi, tena tādisena bhagavatāti",
  "tika-s0104t1:152_10": "attho. Satipi ñāṇadassanānaṁ idha paññāvevacanabhāve tena tena visesena nesaṁ visayavisesappavattiṁ",
  "tika-s0104t1:152_11": "dassento ‘‘tesaṁ tesaṁ sattāna’’ntiādimāha. Ettha hi paṭhamamatthaṁ asādhāraṇañāṇavasena",
  "tika-s0104t1:152_12": "dasseti. Āsayānusayañāṇena jānatā sabbaññutānāvaraṇañāṇehi passatāti attho.",
  "tika-s0104t1:153_0": "Dutiyaṁ vijjattayavasena. Pubbenivāsādīhīti pubbenivāsāsavakkhayañāṇehi. Tatiyaṁ",
  "tika-s0104t1:153_1": "abhiññānāvaraṇañāṇavasena. Abhiññāpariyāpannepi ‘‘tīhi vijjāhī’’ti tāsaṁ rāsibhedadassanatthaṁ",
  "tika-s0104t1:153_2": "vuttaṁ. Anāvaraṇañāṇasaṅkhātena samantacakkhunā passatāti attho. Catutthaṁ sabbaññutaññāṇamaṁsacakkhuvasena.",
  "tika-s0104t1:153_3": "Paññāyāti sabbaññutaññāṇena. Kuṭṭassa bhittiyā tiro paraṁ, anto vā, tadādīsu gatāni.",
  "tika-s0104t1:153_4": "Ativisuddhenāti ativiya visuddhena pañcavaṇṇasamannāgatena sunīlapāsādikaakkhilomasamalaṅkatena",
  "tika-s0104t1:153_5": "rattiñceva divā ca samantā yojanaṁ passantena maṁsacakkhunā. Pañcamaṁ paṭivedhadesanāñāṇavasena.",
  "tika-s0104t1:153_6": "‘‘Attahitasādhikāyā’’ti ekaṁsato vuttaṁ, pariyāyato panesā parahitasādhikāpi hoti.",
  "tika-s0104t1:153_7": "Tāya hi dhammasabhāvapaṭicchādakakilesasamugghātāya desanāñāṇādi sambhavati. Paṭivedhapaññāyāti",
  "tika-s0104t1:153_8": "ariyamaggapaññāya. Vipassanāsahagato samādhi padaṭṭhānaṁ āsannakāraṇametissāti samādhipadaṭṭhānā,",
  "tika-s0104t1:153_9": "tāya. Desanāpaññāyāti desanākiccanipphādakena sabbaññutaññāṇena. Arīnanti kilesārīnaṁ,",
  "tika-s0104t1:153_10": "pañcamārānaṁ vā, sāsanapaccatthikānaṁ vā aññatitthiyānaṁ. Tesaṁ hananaṁ pāṭihāriyehi",
  "tika-s0104t1:153_11": "abhibhavanaṁ appaṭibhānatākaraṇaṁ, ajjhupekkhanañca majjhimapaṇṇāsake pañcamavagge",
  "tika-s0104t1:153_12": "saṅgītaṁ caṅkīsuttañcettha (ma. ni. 2.422) nidassanaṁ, etena arayo hatā anenāti niruttinayena",
  "tika-s0104t1:153_13": "padasiddhimāha. Ato nāvacanassa tābyappadeso mahāvisayenāti daṭṭhabbaṁ. Apica arayo",
  "tika-s0104t1:153_14": "hanatīti antasaddena padasiddhi, ikārassa ca akāro. Paccayādīnaṁ sampadānabhūtānaṁ,",
  "tika-s0104t1:153_15": "tesaṁ vā paṭiggahaṇaṁ, paṭiggahituṁ vā arahatīti arahanti dasseti ‘‘paccayādīnañca",
  "tika-s0104t1:153_16": "arahattā’’ti iminā. Sammāti aviparītaṁ. Sāmañcāti sayameva, aparaneyyo hutvāti vuttaṁ",
  "tika-s0104t1:153_17": "hoti. Kathaṁ panettha ‘‘sabbadhammāna’’nti ayaṁ viseso labbhatīti? Sāmaññajotanāya",
  "tika-s0104t1:153_18": "visese avaṭṭhānato, visesatthinā ca visesassa anupayojetabbato yajjevaṁ ‘‘dhammāna’’nti",
  "tika-s0104t1:153_19": "visesovānupayojito siyā, kasmā sabbadhammānanti ayamattho anupayojīyatīti? Ekadesassa",
  "tika-s0104t1:153_20": "aggahaṇato. Padesaggahaṇe hi asati gahetabbassa nippadesatā viññāyati yathā ‘‘dikkhito",
  "tika-s0104t1:153_21": "na dadātī’’ti, esa nayo īdisesu.",
  "tika-s0104t1:154_0": "Idāni ca catūhi padehi catuvesārajjavasena attanā adhippetataraṁ chaṭṭhamatthaṁ dassetuṁ",
  "tika-s0104t1:154_1": "‘‘antarāyikadhamme vā’’tiādi vuttaṁ. Tathā hi tadeva nigamanaṁ karoti ‘‘eva’’ntiādinā.",
  "tika-s0104t1:154_2": "Tattha antarāyakaradhammañāṇena jānatā, niyyānikadhammañāṇena passatā, āsavakkhayañāṇena",
  "tika-s0104t1:154_3": "arahatā, sabbaññutaññāṇena sammāsambuddhenaāti yathākkamaṁ yojetabbaṁ. Anatthacaraṇena",
  "tika-s0104t1:154_4": "kilesā eva arayoti kilesārayo, tesaṁ kilesārīnaṁ. Etthāha – yassa ñāṇassa vasena",
  "tika-s0104t1:154_5": "sammā sāmañca sabbadhammānaṁ buddhattā bhagavā sammāsambuddho nāma jāto, kiṁ panidaṁ",
  "tika-s0104t1:154_6": "ñāṇaṁ sabbadhammānaṁ bujjhanavasena pavattamānaṁ sakiṁyeva sabbasmiṁ visaye pavattati,",
  "tika-s0104t1:154_7": "udāhu kamenāti. Kiñcettha – yadi tāva sakiṁyeva sabbasmiṁ visaye pavattati, evaṁ",
  "tika-s0104t1:154_8": "sati atītānāgatapaccuppannaajjhattabahiddhādibhedabhinnānaṁ saṅkhatadhammānaṁ, asaṅkhatasammutidhammānañca",
  "tika-s0104t1:154_9": "ekajjhaṁ upaṭṭhāne dūrato cittapaṭaṁ pekkhantassa viya paṭibhāgenāvabodho na siyā,",
  "tika-s0104t1:154_10": "tathā ca sati ‘‘sabbe dhammā anattā’’ti (a. ni. 3.137; dha. pa. 279; mahāni. 27;",
  "tika-s0104t1:154_11": "cūḷani. 8, 10; netti. 5) vipassantānaṁ anattākārena viya sabbe dhammā anirūpitarūpena",
  "tika-s0104t1:154_12": "bhagavato ñāṇavisayā hontīti āpajjati. Yepi ‘‘sabbañeyyadhammānaṁ ṭhitilakkhaṇavisayaṁ",
  "tika-s0104t1:154_13": "vikapparahitaṁ sabbakālaṁ buddhānaṁ ñāṇaṁ pavattati, tena te ‘sabbavidū’ti vuccanti. Evañca katvā –",
  "tika-s0104t1:155": "‘Gacchaṁ samāhito nāgo, ṭhito nāgo samāhito;",
  "tika-s0104t1:156": "Seyyaṁ samāhito nāgo, nisinnopi samāhito’ti. (a. ni. 6.43); –",
  "tika-s0104t1:157_0": "Idampi sabbadā ñāṇappavattidīpakaṁ aṅguttarāgame nāgopamasuttavacanaṁ suvuttaṁ nāma",
  "tika-s0104t1:157_1": "hotī’’ti vadanti, tesampi vāde vuttadosā nātivatti. Ṭhitilakkhaṇārammaṇatāya ca atītānāgatadhammānaṁ",
  "tika-s0104t1:157_2": "tadabhāvato ekadesavisayameva bhagavato ñāṇaṁ siyā, tasmā sakiññeva sabbasmiṁ visaye",
  "tika-s0104t1:157_3": "ñāṇaṁ pavattatīti na yujjati. Atha kamena sabbasmimpi visaye ñāṇaṁ pavattati, evampi",
  "tika-s0104t1:157_4": "na yujjati. Na hi jātibhūmisabhāvādivasena, disādesakālādivasena ca anekabhedabhinne",
  "tika-s0104t1:157_5": "ñeyye kamena gayhamāne tassa anavasesapaṭivedho sambhavati apariyantabhāvato ñeyyassa.",
  "tika-s0104t1:157_6": "Ye pana ‘‘atthassa avisaṁvādanato ñeyyassa ekadesaṁ paccakkhaṁ katvā sesepi evanti",
  "tika-s0104t1:157_7": "adhimuccitvā vavatthāpanena sabbaññū nāma bhagavā jāto, tañca ñāṇaṁ na anumānikaṁ",
  "tika-s0104t1:157_8": "nāma saṁsayābhāvato. Saṁsayānubaddhañhi ñāṇaṁ loke anumānika’’nti vadanti, tesampi",
  "tika-s0104t1:157_9": "taṁ na yuttameva. Sabbassa hi appaccakkhabhāve atthāvisaṁvādanena ñeyyassa ekadesaṁ",
  "tika-s0104t1:157_10": "paccakkhaṁ katvā sesepi evanti adhimuccitvā vavatthāpanasseva asambhavato tathā asakkuṇeyyattā",
  "tika-s0104t1:157_11": "ca. Yañhi sesaṁ, tadapaccakkhameva, atha tampi paccakkhaṁ, tassa sesabhāvo eva na",
  "tika-s0104t1:157_12": "siyā, apariyantabhāvato ñeyyassa tathāvavatthitumeva na sakkāti? Sabbametaṁ akāraṇaṁ.",
  "tika-s0104t1:157_13": "Kasmā? Avisayavicāraṇabhāvato. Vuttañhetaṁ bhagavatā ‘‘buddhānaṁ bhikkhave, buddhavisayo",
  "tika-s0104t1:157_14": "acinteyyo na cintetabbo, yaṁ cintento ummādassa vighātassa bhāgī assā’’ti (a. ni.",
  "tika-s0104t1:157_15": "4.77) idaṁ panettha sanniṭṭhānaṁ – yaṁ kiñci bhagavatā ñātuṁ icchitaṁ, sakalamekadeso",
  "tika-s0104t1:157_16": "vā, tattha tattha appaṭihatavuttitāya paccakkhato ñāṇaṁ pavattati niccasamādhānañca",
  "tika-s0104t1:157_17": "vikkhepābhāvato, ñātuṁ icchitassa ca sakalassa avisayabhāve tassa ākaṅkhāpaṭibaddhavuttitā",
  "tika-s0104t1:157_18": "na siyā, ekanteneva sā icchitabbā, sabbe dhammā buddhassa bhagavato āvajjanapaṭibaddhā",
  "tika-s0104t1:157_19": "ākaṅkhāpaṭibaddhā manasikārapaṭibaddhā cittuppādapaṭibaddhāti (mahāni. 69, 156; cūḷani.",
  "tika-s0104t1:157_20": "85; paṭi. ma. 3.5) vacanato. Atītānāgatavisayampi bhagavato ñāṇaṁ anumānāgamatakkagahaṇavirahitattā paccakkhameva.",
  "tika-s0104t1:158_0": "Nanu ca etasmimpi pakkhe yadā sakalaṁ ñātuṁ icchitaṁ, tadā sakiṁyeva sakalavisayatāya",
  "tika-s0104t1:158_1": "anirūpitarūpena bhagavato ñāṇaṁ pavatteyyāti vuttadosā nātivattiyevāti? Na, tassa",
  "tika-s0104t1:158_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "tika-s0104t1:158_3": "buddhānaṁ bhagavantānaṁ ñāṇassa acinteyyatā na siyā, tasmā sakaladhammārammaṇampi",
  "tika-s0104t1:158_4": "taṁ ekadhammārammaṇaṁ viya suvavatthāpiteyeva te dhamme katvā pavattatīti idamettha",
  "tika-s0104t1:158_5": "acinteyyaṁ, ‘‘yāvatakaṁ neyyaṁ, tāvatakaṁ ñāṇaṁ. Yāvatakaṁ ñāṇaṁ, tāvatakaṁ neyyaṁ.",
  "tika-s0104t1:158_6": "Neyyapariyantikaṁ ñāṇaṁ, ñāṇapariyantikaṁ neyyaṁ. Neyyaṁ atikkamitvā ñāṇaṁ nappavattati,",
  "tika-s0104t1:158_7": "ñāṇaṁ atikkamitvā neyyapatho natthi. Aññamaññapariyantaṭṭhāyino te dhammā, yathā",
  "tika-s0104t1:158_8": "dvinnaṁ samuggapaṭalānaṁ sammā phusitānaṁ heṭṭhimaṁ samuggapaṭalaṁ uparimaṁ nātivattati,",
  "tika-s0104t1:158_9": "uparimaṁ samuggapaṭalaṁ heṭṭhimaṁ nātivattati. Aññamaññapariyantaṭṭhāyino, evameva",
  "tika-s0104t1:158_10": "buddhassa bhagavato neyyañca ñāṇañca aññamaññapariyantaṭṭhāyino…pe… te dhammā’’ti",
  "tika-s0104t1:158_11": "(mahāni. 69, 156; cūḷani. 85; paṭi. ma. 3.5) evamekajjhaṁ, visuṁ, sakiṁ, kamena vā",
  "tika-s0104t1:158_12": "icchānurūpaṁ pavattassa tassa ñāṇassa vasena sammā sāmañca sabbadhammānaṁ buddhattā",
  "tika-s0104t1:158_13": "bhagavā sammāsambuddho nāma jātoti.",
  "tika-s0104t1:159_0": "Ayaṁ panettha aṭṭhakathāmuttako nayo – ṭhānāṭhānādīni chabbisayāni chahi ñāṇehi jānatā,",
  "tika-s0104t1:159_1": "yathākammūpage satte cutūpapātadibbacakkhuñāṇehi passatā, savāsanānamāsavānaṁ āsavakkhayañāṇena",
  "tika-s0104t1:159_2": "khīṇattā arahatā, jhānādidhamme saṁkilesavodānavasena sāmaṁyeva aviparītāvabodhato",
  "tika-s0104t1:159_3": "sammāsambuddhena, evaṁ dasabalañāṇavasena catūhākārehi thomitena. Apica tīsu kālesu",
  "tika-s0104t1:159_4": "appaṭihatañāṇatāya jānatā, tiṇṇampi kammānaṁ ñāṇānuparivattito nisammakāritāya passatā,",
  "tika-s0104t1:159_5": "davādīnaṁ channamabhāvasādhikāya pahānasampadāya arahatā, chandādīnaṁ channamahānihetubhūtāya",
  "tika-s0104t1:159_6": "aparikkhayapaṭibhānasādhikāya sabbaññutāya sammāsambuddhena, evaṁ aṭṭhārasāveṇikabuddhadhammavasena",
  "tika-s0104t1:159_7": "(dī. ni. aṭṭha. 3.305) catūhākārehi thomitenāti evamādinā tesaṁ tesaṁ ñāṇadassanapahānabodhanatthehi",
  "tika-s0104t1:159_8": "saṅgahitānaṁ buddhaguṇānaṁ vasena yojanā kātabbāti.",
  "tika-s0104t1:160_0": "Catuvesārajjaṁ sandhāya ‘‘catūhākārehī’’ti vuttaṁ. ‘‘Thomitenā’’ti etena imesaṁ ‘‘bhagavatā’’ti",
  "tika-s0104t1:160_1": "padassa visesanataṁ dasseti. Yadipi hīnapaṇītabhedena duvidhāva adhimutti pāḷiyaṁ",
  "tika-s0104t1:160_2": "vuttā, pavattiākāravasena pana anekabhedabhinnāvāti āha ‘‘nānādhimuttikatā’’ti. Sā",
  "tika-s0104t1:160_3": "pana adhimutti ajjhāsayadhātuyeva, tadapi tathā tathā dassanaṁ, khamanaṁ, rocanañcāti",
  "tika-s0104t1:160_4": "atthaṁ viññāpeti ‘‘nānajjhāsayatā’’ti iminā. Tathā hi vakkhati ‘‘nānādhimuttikatā",
  "tika-s0104t1:160_5": "nānajjhāsayatā nānādiṭṭhikatā nānakkhantitā nānārucitā’’ti. ‘‘Yāvañcida’’nti etassa",
  "tika-s0104t1:160_6": "‘‘suppaṭividitā’’ti iminā sambandho. Tattha ca idanti padapūraṇamattaṁ, ‘‘nānādhimuttikatā’’ti",
  "tika-s0104t1:160_7": "etena vā padena samānādhikaraṇaṁ, tassattho pana pākaṭoyevāti āha ‘‘yāva ca suṭṭhu paṭividitā’’ti.",
  "tika-s0104t1:161_0": "‘‘Yā ca aya’’ntiādinā dhātusaṁyuttapāḷiṁ dassento tadeva saṁyuttaṁ manasi karitvā",
  "tika-s0104t1:161_1": "tesaṁ avaṇṇavaṇṇabhāsanena saddhiṁ ghaṭetvā therānamayaṁ saṅkhiyadhammo udapādīti",
  "tika-s0104t1:161_2": "dasseti. Ato assa bhagavato dhātusaṁyuttadesanānayena tāsaṁ suppaṭividitabhāvaṁ samatthanavasena",
  "tika-s0104t1:161_3": "dassetuṁ ‘‘ayaṁ hī’’tiādimāhāti attho daṭṭhabbo. Suppaṭividitabhāvasamatthanañhi",
  "tika-s0104t1:161_4": "‘‘ayaṁ hī’’tiādivacanaṁ. Tattha yā ayaṁ nānādhimuttikatā…pe… rucitāti sambandho.",
  "tika-s0104t1:161_5": "Dhātusoti ajjhāsayadhātuyā. Saṁsandantīti sambandhenti vissāsenti. Samentīti sammā,",
  "tika-s0104t1:161_6": "saha vā bhavanti. ‘‘Hīnādhimuttikā’’tiādi tathābhāvavibhāvanaṁ. Atītampi addhānanti",
  "tika-s0104t1:161_7": "atītasmiṁ kāle, accantasaṁyoge vā etaṁ upayogavacanaṁ. Nānādhimuttikatā-padassa nānajjhāsayatāti",
  "tika-s0104t1:161_8": "atthavacanaṁ. Nānādiṭṭhi…pe… rucitāti tassa sarūpadassanaṁ. Sassatādiladdhivasena",
  "tika-s0104t1:161_9": "nānādiṭṭhikatā. Pāpācārakalyāṇācārādipakativasena nānakkhantitā. Pāpicchāappicchādivasena",
  "tika-s0104t1:161_10": "nānārucitā. Nāḷiyāti tumbena, āḷhakena vā. Tulāyāti mānena. Nānādhimuttikatāñāṇanti",
  "tika-s0104t1:161_11": "cettha sabbaññutaññāṇameva adhippetaṁ, na dasabalañāṇanti āha ‘‘sabbaññutaññāṇenā’’ti.",
  "tika-s0104t1:161_12": "Evaṁ ācariyadhammapālattherena (dī. ni. ṭī. 1.3) vuttaṁ, abhidhammaṭṭhakathāyaṁ,",
  "tika-s0104t1:161_13": "dasabalasuttaṭṭhakathāsu (ma. ni. aṭṭha. 1.149; a. ni. aṭṭha. 3.10.21; vibha. aṭṭha. 831) ca evamāgataṁ.",
  "tika-s0104t1:162_0": "Paravādī panāha ‘‘dasabalañāṇaṁ nāma pāṭiyekkaṁ natthi, sabbaññutaññāṇassevāyaṁ pabhedo’’ti,",
  "tika-s0104t1:162_1": "taṁ tathā na daṭṭhabbaṁ. Aññameva hi dasabalañāṇaṁ, aññaṁ sabbaññutaññāṇaṁ. Dasabalañāṇañhi",
  "tika-s0104t1:162_2": "sakakiccameva jānāti, sabbaññutaññāṇaṁ pana tampi tato avasesampi jānāti. Dasabalañāṇesu",
  "tika-s0104t1:162_3": "hi paṭhamaṁ kāraṇākāraṇameva jānāti, dutiyaṁ kammantaravipākantarameva, tatiyaṁ kammaparicchedameva,",
  "tika-s0104t1:162_4": "catutthaṁ dhātunānattakāraṇameva, pañcamaṁ sattānamajjhāsayādhimuttimeva, chaṭṭhaṁ",
  "tika-s0104t1:162_5": "indriyānaṁ tikkhamudubhāvameva, sattamaṁ jhānādīhi saddhiṁ tesaṁ saṁkilesādimeva,",
  "tika-s0104t1:162_6": "aṭṭhamaṁ pubbenivutthakkhandhasantatimeva, navamaṁ sattānaṁ cutipaṭisandhimeva, dasamaṁ",
  "tika-s0104t1:162_7": "saccaparicchedameva, sabbaññutaññāṇaṁ pana etehi jānitabbañca tato uttariñca jānāti,",
  "tika-s0104t1:162_8": "etesaṁ pana kiccaṁ na sabbaṁ karoti. Tañhi jhānaṁ hutvā appetuṁ na sakkoti, iddhi",
  "tika-s0104t1:162_9": "hutvā vikubbituṁ na sakkoti, maggo hutvā kilese khepetuṁ na sakkoti. Apica paravādī",
  "tika-s0104t1:162_10": "evaṁ pucchitabbo ‘‘dasabalañāṇaṁ nāma etaṁ savitakkasavicāraṁ avitakkavicāramattaṁ",
  "tika-s0104t1:162_11": "avitakkaavicāraṁ, kāmāvacaraṁ rūpāvacaraṁ arūpāvacaraṁ, lokiyaṁ lokuttara’’nti. Jānanto",
  "tika-s0104t1:162_12": "paṭipāṭiyā satta ñāṇāni ‘‘savitakkasavicārānī’’ti vakkhati, tato parāni dve ‘‘avitakkaavicārānī’’ti",
  "tika-s0104t1:162_13": "vakkhati, āsavakkhayañāṇaṁ ‘‘siyā savitakkasavicāraṁ, siyā avitakkavicāramattaṁ,",
  "tika-s0104t1:162_14": "siyā avitakkaavicāra’’nti vakkhati, tathā paṭipāṭiyā satta kāmāvacarāni, tato paraṁ",
  "tika-s0104t1:162_15": "dve rūpāvacarāni, avasāne ekaṁ ‘‘lokuttara’nti vakkhati, sabbaññutaññāṇaṁ pana savitakkasavicārameva,",
  "tika-s0104t1:162_16": "kāmāvacarameva, lokiyamevāti. Iti aññadeva dasabalañāṇaṁ, aññaṁ sabbaññutaññāṇanti,",
  "tika-s0104t1:162_17": "tasmā pañcamabalañāṇasaṅkhātena nānādhimuttikatāñāṇena ca sabbaññutaññāṇena ca viditāti",
  "tika-s0104t1:162_18": "attho veditabbo. Ca-kāropi hi potthakesu dissati. Sāti yathāvuttā nānādhimuttikatā.",
  "tika-s0104t1:162_19": "‘‘Dvepi nāmā’’tiādinā yathāvuttasuttassatthaṁ saṅkhepena dassetvā ‘‘imesu cāpī’’tiādinā",
  "tika-s0104t1:162_20": "tassa saṅkhiyadhammassa tadabhisambandhataṁ āvi karoti. Iti ha meti ettha evaṁsaddatthe",
  "tika-s0104t1:162_21": "iti-saddo, ha-kāro nipātamattaṁ, āgamo vā. Sandhivasena ikāralopo, akārādeso vāti",
  "tika-s0104t1:162_22": "dasseti ‘‘evaṁ ime’’ti iminā.",
  "tika-s0104t1:163_0": "4. ‘‘Viditvā’’ti ettha pakatiyatthabhūtā vijānanakiriyā sāmaññena abhedavatīpi samānā",
  "tika-s0104t1:163_1": "taṁtaṁkaraṇayogyatāya anekappabhedāti dassetuṁ ‘‘bhagavā hī’’tiādi vuttaṁ. Vatthūnīti",
  "tika-s0104t1:163_2": "gharavatthūni. ‘‘Sabbaññutaññāṇena disvā aññāsī’’ti ca vohāravacanamattametaṁ. Na",
  "tika-s0104t1:163_3": "hi tena dassanato aññaṁ jānanaṁ nāma natthi. Tadidaṁ ñāṇaṁ āvajjanapaṭibaddhaṁ ākaṅkhāpaṭibaddhaṁ",
  "tika-s0104t1:163_4": "manasikārapaṭibaddhaṁ cittuppādapaṭibaddhaṁ hutvā pavattati. Kiṁ nāma karonto bhagavā",
  "tika-s0104t1:163_5": "tena ñāṇena āvajjanādipaṭibaddhena aññāsīti sotūnamatthassa suviññāpanatthaṁ parammukhā",
  "tika-s0104t1:163_6": "viya codanaṁ samuṭṭhāpeti ‘‘kiṁ karonto aññāsī’’ti iminā, pacchimayāmakiccaṁ karonto",
  "tika-s0104t1:163_7": "taṁ ñāṇaṁ āvajjanādipaṭibaddhaṁ hutvā tena tathā aññāsīti vuttaṁ hoti. Sāmaññasmiṁ",
  "tika-s0104t1:163_8": "sati visesavacanaṁ sātthakaṁ siyāti anuyogenāha ‘‘kiccañcanāmeta’’ntiādi. Arahattamaggena",
  "tika-s0104t1:163_9": "samugghātaṁ kataṁ tassa samuṭṭhāpakakilesasamugghāṭanena, yato ‘‘natthi abyāvaṭamano’’ti",
  "tika-s0104t1:163_10": "aṭṭhārasasu buddhadhammesu vuccati. Niratthako cittasamudācāro natthīti hettha attho.",
  "tika-s0104t1:163_11": "Evampi vuttānuyogo tadavatthoyevāti codanamapaneti ‘‘taṁ pañcavidha’’ntiādinā. Tattha",
  "tika-s0104t1:163_12": "purimakiccadvayaṁ divasabhāgavasena, itarattayaṁ rattibhāgavasena gahetabbaṁ tathāyeva vakkhamānattā.",
  "tika-s0104t1:164_0": "‘‘Upaṭṭhākānuggahaṇatthaṁ, sarīraphāsukatthañcā’’ti etena anekakappasamupacitapuññasambhārajanitaṁ",
  "tika-s0104t1:164_1": "bhagavato mukhavaraṁ duggandhādidosaṁ nāma natthi, tadubhayatthameva pana mukhadhovanādīni",
  "tika-s0104t1:164_2": "karotīti dasseti. Sabbopi hi buddhānaṁ kāyo bāhirabbhantarehi malehi anupakkiliṭṭho",
  "tika-s0104t1:164_3": "sudhotamaṇi viya hoti. Vivittāsaneti phalasamāpattīnamanurūpe vivekānubrūhanāsane.",
  "tika-s0104t1:164_4": "Vītināmetvāti phalasamāpattīhi vītināmanaṁ vuttaṁ, tampi na vivekaninnatāya, paresañca",
  "tika-s0104t1:164_5": "diṭṭhānugati āpajjanatthaṁ. Surattadupaṭṭaṁ antaravāsakaṁ vihāranivāsanaparivattanavasena",
  "tika-s0104t1:164_6": "nivāsetvā vijjulatāsadisaṁ kāyabandhanaṁ bandhitvā meghavaṇṇaṁ sugatacīvaraṁ pārupitvā",
  "tika-s0104t1:164_7": "selamayapattaṁ ādāyāti adhippāyo. Tathāyeva hi tattha tattha vutto. ‘‘Kadāci ekako’’tiādi",
  "tika-s0104t1:164_8": "tesaṁ tesaṁ vineyyānaṁ vinayanānukūlaṁ bhagavato upasaṅkamanadassanaṁ. Gāmaṁ vā nigamaṁ",
  "tika-s0104t1:164_9": "vāti ettha vā-saddo vikappanattho, tena nagarampi vikappeti. Yathāruci vattamānehi",
  "tika-s0104t1:164_10": "anekehi pāṭihāriyehi pavisatīti sambandho.",
  "tika-s0104t1:165_0": "‘‘Seyyathida’’ntiādinā pacchimapakkhaṁ vitthāreti. Seyyathidanti ca taṁ katamanti",
  "tika-s0104t1:165_1": "atthe nipāto, idaṁ vā sappāṭihīrapavisanaṁ katamantipi vaṭṭati. Mudugatavātāti mudubhūtā,",
  "tika-s0104t1:165_2": "mudubhāvena vā gatā vātā. Udakaphusitānīti udakabindūni. Muñcantāti osiñcantā. Reṇuṁ",
  "tika-s0104t1:165_3": "vūpasametvāti rajaṁ sannisīdāpetvā upari vitānaṁ hutvā tiṭṭhanti caṇḍa-vātātapa-himapātādi-haraṇena",
  "tika-s0104t1:165_4": "vitānakiccanipphādakattā, tato tato himavantādīsu pupphūpagarukkhato upasaṁharitvāti",
  "tika-s0104t1:165_5": "atthassa viññāyamānattā tathā na vuttaṁ. Samabhāgakaraṇamattena onamanti, unnamanti",
  "tika-s0104t1:165_6": "ca, tatoyeva pādanikkhepasamaye samāva bhūmi hoti. Nidassanamattañcetaṁ sakkharakathalakaṇṭakasaṅkukalalādiapagamanassāpi",
  "tika-s0104t1:165_7": "sambhavato, tañca suppatiṭṭhitapādatālakkhaṇassa nissandaphalaṁ, na iddhinimmānaṁ.",
  "tika-s0104t1:165_8": "Padumapupphāni vāti ettha vā-saddo vikappanattho, tena ‘‘yadi yathāvuttanayena samā",
  "tika-s0104t1:165_9": "bhūmi hoti, evaṁ sati tāni na paṭiggaṇhanti, tathā pana asatiyeva paṭiggaṇhantī’’ti",
  "tika-s0104t1:165_10": "bhagavato yathāruci pavattanaṁ dasseti. Sabbadāva bhagavato gamanaṁ paṭhamaṁ dakkhiṇapāduddharaṇasaṅkhātānubyañjanapaṭimaṇḍitanti",
  "tika-s0104t1:165_11": "āha ‘‘ṭhapitamatte dakkhiṇapāde’’ti. Buddhānaṁ sabbadakkhiṇatāya tathā vuttanti ācariyadhammapālatthero,(dī.",
  "tika-s0104t1:165_12": "ni. ṭī. 1.4) ācariyasāriputtatthero (a. ni. aṭṭha. 1.53) ca vadati, sabbesaṁ uttamatāya",
  "tika-s0104t1:165_13": "evaṁ vuttanti attho. Evaṁ sati uttamapurisānaṁ tathāpakatitāyāti āpajjati. Ṭhapitamatte",
  "tika-s0104t1:165_14": "nikkhamitvā dhāvantīti sambandho. Idañca yāvadeva vineyyajanavinayanatthaṁ satthu",
  "tika-s0104t1:165_15": "pāṭihāriyanti tesaṁ dassanaṭṭhānaṁ sandhāya vuttaṁ. ‘‘Chabbaṇṇarasmiyo’’ti vatvāpi",
  "tika-s0104t1:165_16": "‘‘suvaṇṇarasapiñjarāni viyā’’ti vacanaṁ bhagavato sarīre pītābhāya yebhuyyatāyāti",
  "tika-s0104t1:165_17": "daṭṭhabbaṁ. ‘‘Rasa-saddo cettha udakapariyāyo, piñjara-saddo hemavaṇṇapariyāyo, suvaṇṇajaladhārā",
  "tika-s0104t1:165_18": "viya suvaṇṇavaṇṇānīti attho’’ti (sārattha. ṭī. 1.buddhāciṇṇakathā.22) sāratthadīpaniyaṁ",
  "tika-s0104t1:165_19": "vuttaṁ. Pāsādakūṭāgārādīni tesu tesu gāmanigamādīsu saṁvijjamānāni alaṅkarontiyo hutvā.",
  "tika-s0104t1:166_0": "‘‘Tathā’’tiādinā sayameva dhammatāvasena tesaṁ saddakaraṇaṁ dasseti. Tadā kāyaṁ upagacchantīti",
  "tika-s0104t1:166_1": "kāyūpagāni, na yattha katthaci ṭhitāni. ‘‘Antaravīthi’’nti iminā bhagavato piṇḍāya",
  "tika-s0104t1:166_2": "gamanānurūpavīthiṁ dasseti. Na hi bhagavā loluppacārapiṇḍacāriko viya yattha katthaci",
  "tika-s0104t1:166_3": "gacchati. Ye paṭhamaṁ gatā, ye vā tadanucchavikaṁ piṇḍapātaṁ dātuṁ samatthā, te bhagavatopi",
  "tika-s0104t1:166_4": "pattaṁ gaṇhantīti veditabbaṁ. Paṭimānentīti patissamānasā pūjenti, bhagavantaṁ vā",
  "tika-s0104t1:166_5": "paṭimānāpenti paṭimānantaṁ karonti. Vohāramattañcetaṁ, bhagavato pana apaṭimānanā",
  "tika-s0104t1:166_6": "nāma natthi. Cittasantānānīti atīte, etarahi ca pavattacittasantānāni. Yathā keci",
  "tika-s0104t1:166_7": "arahatte patiṭṭhahanti, tathā dhammaṁ desetīti sambandho. Keci pabbajitvāti ca arahattasamāpannānaṁ",
  "tika-s0104t1:166_8": "pabbajjāsaṅkhepagatadassanatthaṁ , na pana gihīnaṁ arahattasamāpannatāpaṭikkhepanatthaṁ.",
  "tika-s0104t1:166_9": "Ayañhi arahattappattānaṁ gihīnaṁ sabhāvo, yā tadaheva pabbajjā vā, kālaṁ kiriyāvāti.",
  "tika-s0104t1:166_10": "Tathā hi vuttaṁ āyasmatā nāgasenattherena ‘‘visamaṁ mahārāja, gihiliṅgaṁ, visame",
  "tika-s0104t1:166_11": "liṅge liṅgadubbalatāya arahattaṁ patto gihī tasmiṁyeva divase pabbajati vā parinibbāyati",
  "tika-s0104t1:166_12": "vā neso mahārāja, doso arahattassa, gihiliṅgasseveso doso yadidaṁ liṅgadubbalatā’’ti",
  "tika-s0104t1:166_13": "(mi. pa. 5.2.2) sabbaṁ vattabbaṁ. Ettha ca sappāṭihīrappavesanasambandheneva mahājanānuggahaṇaṁ",
  "tika-s0104t1:166_14": "dassitaṁ, appāṭihīrappavesanena ca pana ‘‘te sunivatthā supārutā’’tiādivacanaṁ yathārahaṁ",
  "tika-s0104t1:166_15": "sambandhitvā mahājanānuggahaṇaṁ atthato vibhāvetabbaṁ hoti. Tampi hi purebhattakiccamevāti.",
  "tika-s0104t1:166_16": "Upaṭṭhānasālā cettha maṇḍalamāḷo. Tattha gantvā maṇḍalamāḷeti idha pāṭho likhito.",
  "tika-s0104t1:166_17": "‘‘Gandhamaṇḍalamāḷe’’tipi (a. ni. aṭṭha. 1.53) manorathapūraṇiyā dissati, taṭṭīkāyañca",
  "tika-s0104t1:166_18": "‘‘catujjātiyagandhena paribhaṇḍe maṇḍalamāḷe’’ti vuttaṁ. Gandhakuṭiṁ pavisatīti ca",
  "tika-s0104t1:166_19": "pavisanakiriyāsambandhatāya, tassamīpatāya ca vuttaṁ, tasmā pavisituṁ gacchatīti",
  "tika-s0104t1:166_20": "attho daṭṭhabbo, na pana anto tiṭṭhatīti. Evañhi ‘‘atha kho bhagavā’’tiādivacanaṁ",
  "tika-s0104t1:166_21": "(dī. ni. 1.4) sūpapannaṁ hoti.",
  "tika-s0104t1:167_0": "Atha khoti evaṁ gandhakuṭiṁ pavisituṁ gamanakāle. Upaṭṭhāneti samīpapadese. ‘‘Pāde",
  "tika-s0104t1:167_1": "pakkhāletvā pādapīṭhe ṭhatvā bhikkhusaṅghaṁ ovadatī’’ti ettha pāde pakkhālentova",
  "tika-s0104t1:167_2": "pādapīṭhe tiṭṭhanto ovadatīti veditabbaṁ. Etadatthaṁyeva hi bhikkhūnaṁ bhattakiccapariyosānaṁ",
  "tika-s0104t1:167_3": "āgamayamāno nisīdi. Dullabhā sampattīti satipi manussattapaṭilābhe patirūpadesavāsaindriyāvekallasaddhāpaṭilābhādayo",
  "tika-s0104t1:167_4": "sampattisaṅkhātā guṇā dullabhāti attho. Potthakesu pana ‘‘dullabhā saddhāsampattī’’ti",
  "tika-s0104t1:167_5": "pāṭho dissati, so ayuttova. Tatthāti tasmiṁ pādapīṭhe ṭhatvā ovadanakāle, tesu vā",
  "tika-s0104t1:167_6": "bhikkhūsu, rattiyā vasanaṁ ṭhānaṁ rattiṭṭhānaṁ, tathā divāṭhānaṁ. ‘‘Kecī’’tiādi tabbivaraṇaṁ.",
  "tika-s0104t1:167_7": "Cātumahārājikabhavananti cātumahārājikadevaloke suññavimānāni sandhāya vuttaṁ. Esa",
  "tika-s0104t1:167_8": "nayo tāvatiṁsabhavanādīsupi. Tato bhagavā gandhakuṭiṁ pavisitvā pacchābhattaṁ tayo",
  "tika-s0104t1:167_9": "bhāge katvā paṭhamabhāge sace ākaṅkhati, dakkhiṇena passena sīhaseyyaṁ kappeti, sace",
  "tika-s0104t1:167_10": "nākaṅkhati, buddhāciṇṇaṁ phalasamāpattiṁ samāpajjati, atha yathākālaparicchedaṁ tato",
  "tika-s0104t1:167_11": "vuṭṭhahitvā dutiyabhāge pacchimayāmassa tatiyakoṭṭhāse viya lokaṁ voloketi veneyyānaṁ",
  "tika-s0104t1:167_12": "ñāṇaparipākaṁ passituṁ, tenāha ‘‘sace ākaṅkhatī’’tiādi. Sīhaseyyantiādīnamattho heṭṭhā",
  "tika-s0104t1:167_13": "vuttova. Yañhi apubbaṁ padaṁ anuttānaṁ, tadeva vaṇṇayissāma. Sammā assāsitabboti",
  "tika-s0104t1:167_14": "gāhāpanavasena upatthambhitabboti samassāsito. Tādiso kāyo yassāti tathā. Dhammassavanatthaṁ",
  "tika-s0104t1:167_15": "sannipatati. Tassā parisāya cittācāraṁ ñatvā katabhāvaṁ sandhāyāha ‘‘sampattaparisāyaanurūpena",
  "tika-s0104t1:167_16": "pāṭihāriyenā’’ti. Yattha dhammaṁ saha bhāsanti, sā dhammasabhā nāma. Kālayuttanti",
  "tika-s0104t1:167_17": "‘‘imissā velāya imassa evaṁ vattabba’’nti taṁtaṁkālānurūpaṁ. Samayayuttanti tasseva",
  "tika-s0104t1:167_18": "vevacanaṁ, aṭṭhuppattianurūpaṁ vā samayayuttaṁ. Atha vā samayayuttanti hetudāharaṇehi",
  "tika-s0104t1:167_19": "yuttaṁ. Kālena sāpadesañhi bhagavā dhammaṁ deseti. Kālaṁ viditvā parisaṁ uyyojeti,",
  "tika-s0104t1:167_20": "na yāva samandhakārā dhammaṁ desetīti adhippāyo. ‘‘Samayaṁ viditvā parisaṁ uyyojesī’’tipi",
  "tika-s0104t1:167_21": "katthaci pariyāyavacanapāṭho dissati, so pacchā pamādalikhito.",
  "tika-s0104t1:168_0": "Gattānīti kāyoyeva anekāvayavattā vutto. ‘‘Utuṁ gaṇhāpetī’’ti iminā utugaṇhāpanatthameva",
  "tika-s0104t1:168_1": "osiñcanaṁ, na pana malavikkhālanatthanti dasseti. Na hi bhagavato kāye rajojallaṁ",
  "tika-s0104t1:168_2": "upalimpatīti. Catujjātikena gandhena paribhāvitā kuṭī gandhakuṭī. Tassā pariveṇaṁ",
  "tika-s0104t1:168_3": "tathā. Phalasamāpattīhi muhuttaṁ paṭisallīno. Tato tatoti attano attano rattiṭṭhānadivāṭhānato,",
  "tika-s0104t1:168_4": "upagantvā, samīpe vā ṭhānaṁ upaṭṭhānaṁ, bhajanaṁ sevananti attho. Tatthāti tasmiṁ",
  "tika-s0104t1:168_5": "nisīdanaṭṭhāne, purimayāme vā, tesu vā bhikkhūsu.",
  "tika-s0104t1:169_0": "Pañhākathanādivasena adhippāyaṁ sampādento ‘‘dasasahassilokadhātū’’ti evaṁ avatvā",
  "tika-s0104t1:169_1": "tassā anekāvayavasaṅgahaṇatthaṁ ‘‘sakaladasasahassilokadhātū’’ti vuttaṁ. Purebhattapacchābhattapurimayāmesu",
  "tika-s0104t1:169_2": "manussaparisābāhullato okāsaṁ alabhitvā idāni majjhimayāmeyeva okāsaṁ labhamānā,",
  "tika-s0104t1:169_3": "bhagavatā vā katokāsatāya okāsaṁ labhamānāti adhippāyo. Kīdisaṁ pana pucchantīti",
  "tika-s0104t1:169_4": "āha ‘‘yathābhisaṅkhataṁ antamaso caturakkharampī’’ti. Yathābhisaṅkhatanti abhisaṅkhatānurūpaṁ,",
  "tika-s0104t1:169_5": "tadanatikkamma vā, etena yathā tathā attano paṭibhānānurūpaṁ pucchantīti dasseti.",
  "tika-s0104t1:170_0": "Pacchābhattakālassa tīsu bhāgesu paṭhamabhāge sīhaseyyākappanaṁ ekantaṁ na hotīti",
  "tika-s0104t1:170_1": "āha ‘‘purebhattato paṭṭhāya nisajjāya pīḷitassa sarīrassā’’ti. Teneva hi pubbe ‘‘sace",
  "tika-s0104t1:170_2": "ākaṅkhatī’’ti tadā sīhaseyyākappanassa anibaddhatā vibhāvitā. Kilāsubhāvo kilamatho.",
  "tika-s0104t1:170_3": "Sarīrassa kilāsubhāvamocanatthaṁ caṅkamena vītināmeti sīhaseyyaṁ kappetīti sambandho.",
  "tika-s0104t1:170_4": "Buddhacakkhunāti āsayānusayaindriyaparopariyattañāṇasaṅkhātena pañcamachaṭṭhabalabhūtena",
  "tika-s0104t1:170_5": "buddhacakkhunā. Tena hi lokavolokanabāhullatāya taṁ ‘‘buddhacakkhū’’ti vuccati, idañca",
  "tika-s0104t1:170_6": "pacchimayāme bhagavato bahulaṁ āciṇṇavasena vuttaṁ. Appekadā avasiṭṭhabalañāṇehi,",
  "tika-s0104t1:170_7": "sabbaññutaññāṇeneva ca bhagavā tamatthaṁ sādheti.",
  "tika-s0104t1:171_0": "‘‘Pacchimayāmakiccaṁ karonto aññāsī’’ti pubbe vuttamatthaṁ samatthento ‘‘tasmiṁ pana",
  "tika-s0104t1:171_1": "divase’’tiādimāha. Buddhānaṁ bhagavantānaṁ yattha katthaci vasantānaṁ idaṁ pañcavidhaṁ",
  "tika-s0104t1:171_2": "kiccaṁ avijahitameva hoti sabbakālaṁ suppatiṭṭhitasatisampajaññattā, tasmā tadahepi",
  "tika-s0104t1:171_3": "tadavijahanabhāvadassanatthaṁ idha pañcavidhakiccapayojananti daṭṭhabbaṁ. Caṅkamanti",
  "tika-s0104t1:171_4": "tattha caṅkamanānurūpaṭṭhānaṁ. Caṅkamamāno aññāsīti yojetabbaṁ. Pubbe vutte atthadvaye",
  "tika-s0104t1:171_5": "pacchimatthaññeva gahetvā ‘‘sabbaññutaññāṇaṁ ārabbhā’’ti vuttaṁ. Purimattho hi pakaraṇādhigatattā suviññeyyoti.",
  "tika-s0104t1:172_0": "‘‘Atha kho bhagavā tesaṁ bhikkhūnaṁ imaṁ saṅkhiyadhammaṁ viditvā yena maṇḍalamāḷo,",
  "tika-s0104t1:172_1": "tenupasaṅkamī’’ti ayaṁ sāvasesapāṭho, tasmā etaṁ viditvā, evaṁ cintetvā ca upasaṅkamīti",
  "tika-s0104t1:172_2": "attho veditabboti dassetuṁ ‘‘ñatvā ca panassā’’tiādi vuttaṁ. Tattha assa etadahosīti",
  "tika-s0104t1:172_3": "assa bhagavato etaṁ parivitakkanaṁ, eso vā cetaso parivitakko ahosi, liṅgavipallāsoyaṁ",
  "tika-s0104t1:172_4": "‘‘etadagga’’ntiādīsu (a. ni. 1.188 ādayo) viya. Sabbaññutaññāṇakiccaṁ na sabbathā",
  "tika-s0104t1:172_5": "pākaṭaṁ. Nirantaranti anupubbārocanavasena nibbivaraṁ, yathābhāsitassa vā ārocanavasena",
  "tika-s0104t1:172_6": "nibbisesaṁ. Bhāvanapuṁsakañcetaṁ. Taṁ aṭṭhuppattiṁ katvāti taṁ yathārocitaṁ vacanaṁ",
  "tika-s0104t1:172_7": "imassa suttassa uppattikāraṇaṁ katvā, imassa vā suttassa desanāya uppannaṁ kāraṇaṁ",
  "tika-s0104t1:172_8": "katvātipi attho. Attha-saddo cettha kāraṇe, tena imassa suttassa aṭṭhuppattikaṁ nikkhepaṁ",
  "tika-s0104t1:172_9": "dasseti. Dvāsaṭṭhiyā ṭhānesūti dvāsaṭṭhidiṭṭhigataṭṭhānesu. Appaṭivattiyanti samaṇena",
  "tika-s0104t1:172_10": "vā brāhmaṇena vā devena vā mārena vā brahmunā vā kenaci vā lokasmiṁ anivattiyaṁ.",
  "tika-s0104t1:172_11": "Sīhanādaṁ nadantoti seṭṭhanādasaṅkhātaṁ abhītanādaṁ nadanto. Yaṁ pana lokiyā vadanti –",
  "tika-s0104t1:173": "‘‘Uttarasmiṁ pade byagghapuṅgavosabhakuñjarā;",
  "tika-s0104t1:174": "Sīhasaddūlanāgādyā, pume seṭṭhatthagocarā’’ti.",
  "tika-s0104t1:175_0": "Taṁ yebhuyyavasenāti daṭṭhabbaṁ. Sīhanādasadisaṁ vā nādaṁ nadanto. Ayamattho sīhanādasuttena",
  "tika-s0104t1:175_1": "(a. ni. 6.64; 10.21) dīpetabbo. Yathā vā kesaro migarājā sahanato, hananato, ca ‘‘sīho’’ti",
  "tika-s0104t1:175_2": "vuccati, evaṁ tathāgatopi lokadhammānaṁ sahanato, parappavādānaṁ hananato ca ‘‘sīho’’ti",
  "tika-s0104t1:175_3": "vuccati. Tasmā sīhassa tathāgatassa nādaṁ nadantotipi attho daṭṭhabbo. Yathā hi sīho",
  "tika-s0104t1:175_4": "sīhabalena samannāgato sabbattha visārado vigatalomahaṁso sīhanādaṁ nadati, evaṁ",
  "tika-s0104t1:175_5": "tathāgatasīhopi tathāgatabalehi samannāgato aṭṭhasu parisāsu visārado vigatalomahaṁso",
  "tika-s0104t1:175_6": "‘‘ime diṭṭhiṭṭhānā’’tiādinā nayena nānāvidhadesanāvilāsasampannaṁ sīhanādaṁ nadati",
  "tika-s0104t1:175_7": ". Yaṁ sandhāya vuttaṁ ‘‘sīhoti kho bhikkhave, tathāgatassetaṁ adhivacanaṁ arahato",
  "tika-s0104t1:175_8": "sammāsambuddhassa. Yaṁ kho bhikkhave, tathāgato parisāya dhammaṁ deseti, idamassa",
  "tika-s0104t1:175_9": "hoti sīhanādasmi’’nti (a. ni. 10.21). ‘‘Ime diṭṭhiṭṭhānā’’tiādikā hi idha vakkhamānadesanāyeva",
  "tika-s0104t1:175_10": "sīhanādo. Tesaṁ ‘‘vedanāpaccayā taṇhā’’tiādinā vakkhamānanayena paccayākārassa samodhānampi",
  "tika-s0104t1:175_11": "veditabbaṁ. Sineruṁ…pe… viya cāti upamādvayena brahmajāladesanāya anaññasādhāraṇattā",
  "tika-s0104t1:175_12": "sudukkarataṁ dasseti. Suvaṇṇakūṭenāti suvaṇṇamayapaharaṇopakaraṇavisesena. Ratananikūṭena",
  "tika-s0104t1:175_13": "viya agāraṁ arahattanikūṭena brahmajālasuttantaṁ niṭṭhapento, nikūṭenāti ca niṭṭhānagatena",
  "tika-s0104t1:175_14": "accuggatakūṭenāti attho. Idañca arahattaphalapariyosānattā sabbaguṇānaṁ tadeva sabbesaṁ",
  "tika-s0104t1:175_15": "uttaritaranti vuttaṁ. Purimo pana me-saddo desanāpekkhoti parinibbutassāpi me sā",
  "tika-s0104t1:175_16": "desanā aparabhāge pañcavassasahassānīti attho yutto. Savanauggahaṇadhāraṇavācanādivasena",
  "tika-s0104t1:175_17": "paricayaṁ karonte, tathā ca paṭipanne nibbānaṁ sampāpikā bhavissatīti adhippāyo.",
  "tika-s0104t1:176_0": "Yadaggena yenāti karaṇaniddeso, tadaggena tenā tipi daṭṭhabbaṁ. Etanti ‘‘yena tenā’’ti",
  "tika-s0104t1:176_1": "etaṁ padadvayaṁ. Tatthāti hi tasmiṁ maṇḍalamāḷeti attho. Yenāti vā bhummatthe karaṇavacanaṁ.",
  "tika-s0104t1:176_2": "Tenāti pana upayogatthe. Tasmā tatthāti taṁ maṇḍalamāḷantipi vadanti. Upasaṅkamīti",
  "tika-s0104t1:176_3": "ca upasaṅkamantoti attho paccuppannakālassa adhippetattā, tadupasaṅkamanassa pana",
  "tika-s0104t1:176_4": "atītabhāvassa sūcanato ‘‘upasaṅkamī’’ti takkālāpekkhanavasena atītapayogo vutto.",
  "tika-s0104t1:176_5": "Evañhi ‘‘upasaṅkamitvā’’ti vacanaṁ sūpapannaṁ hoti. Itarathā dvinnampi vacanānaṁ",
  "tika-s0104t1:176_6": "atītakālikattā tathāvattabbameva na siyā. Upasaṅkamanassa ca gamanaṁ, upagamanañcāti",
  "tika-s0104t1:176_7": "dvidhā attho, idha pana gamanameva. Sampattukāmatāya hi yaṁ kiñci ṭhānaṁ gacchanto",
  "tika-s0104t1:176_8": "taṁ taṁ padesātikkamanavasena ‘‘taṁ ṭhānaṁ upasaṅkami upasaṅkamanto’’ti vattabbataṁ",
  "tika-s0104t1:176_9": "labhati, tenāha ‘‘tattha gato’’ti, tena upagamanatthaṁ nivatteti. Yañhi ṭhānaṁ pattumicchanto",
  "tika-s0104t1:176_10": "gacchati, taṁ pattatāyeva ‘‘upagamana’’nti vuccati. Yamettha na saṁvaṇṇitaṁ ‘‘upasaṅkamitvā’’ti",
  "tika-s0104t1:176_11": "padaṁ, taṁ upasaṅkamanapariyosānadīpanaṁ. Atha vā gatoti upagato. Anupasaggopi hi",
  "tika-s0104t1:176_12": "saddo saupasaggo viya atthantaraṁ vadati saupasaggopi anupasaggo viyāti. Ato ‘‘upasaṅkamitvā’’ti",
  "tika-s0104t1:176_13": "padassa evaṁ upagato tato āsannataraṁ bhikkhūnaṁ samīpasaṅkhātaṁ pañhaṁ vā kathetuṁ,",
  "tika-s0104t1:176_14": "dhammaṁ vā desetuṁ sakkuṇeyyaṭṭhānaṁ upagantvāti attho veditabbo. Apica yenāti hetumhi",
  "tika-s0104t1:176_15": "karaṇavacanaṁ. Yena kāraṇena bhagavatā so maṇḍalamāḷo upasaṅkamitabbo, tena kāraṇena",
  "tika-s0104t1:176_16": "upasaṅkamīti attho. Kāraṇaṁ pana ‘‘ime bhikkhū’’tiādinā aṭṭhakathāyaṁ vuttameva.",
  "tika-s0104t1:177_0": "Paññatteāsane nisīdīti ettha kenidaṁ paññattanti anuyoge sati bhikkhūhīti dassetuṁ",
  "tika-s0104t1:177_1": "‘‘buddhakāle kirā’’tiādimāha. Tattha buddhakāleti dharamānassa bhagavato kāle. Visesanti",
  "tika-s0104t1:177_2": "yathāladdhato uttari jhānamaggaphalaṁ. Athāti saṁsayatthe nipāto, yadi passatīti",
  "tika-s0104t1:177_3": "attho. Vitakkayamānaṁ naṁ bhikkhunti sambandho, tathā tato passanahetu dassetvā,",
  "tika-s0104t1:177_4": "ovaditvāti ca. Anamataggeti anādimati. Ākāsaṁ uppatitvāti ākāse uggantvā. Īdisesu",
  "tika-s0104t1:177_5": "hi bhummattho eva yujjatīti udānaṭṭhakathāyaṁ vuttaṁ. Bhāroti taṅkhaṇeyeva bhagavato",
  "tika-s0104t1:177_6": "anucchavikāsanassa dullabhattā garukammaṁ. Phalakanti nisīdanatthāya kataṁ phalaṁ.",
  "tika-s0104t1:177_7": "Kaṭṭhakanti nisīdanayogyaṁ phalakato aññaṁ dārukkhandhaṁ. Saṅkaḍḍhitvāti saṁharitvā.",
  "tika-s0104t1:177_8": "Tatthāti purāṇapaṇṇesu, kevalaṁ tesu eva nisīditumananucchavikattā tathā vuttaṁ,",
  "tika-s0104t1:177_9": "tatthāti vā tesu pīṭhādīsu. Evaṁ sati saṅkaḍḍhitvā paññapentīti atthavasā vibhattiṁ",
  "tika-s0104t1:177_10": "vipariṇāmetvā sambandho. Papphoṭetvāti yathāṭhitaṁ rajojallādi-saṁkiṇṇamananurūpanti",
  "tika-s0104t1:177_11": "tabbisodhanatthaṁ sañcāletvā. ‘‘Amhākaṁ īdisā kathā aññatarissā desanāya kāraṇaṁ",
  "tika-s0104t1:177_12": "bhavituṁ yuttā, avassaṁ bhagavā āgamissatī’’ti ñatvā yathānisīdanaṁ sandhāya evaṁ",
  "tika-s0104t1:177_13": "vuttaṁ. Ettha ca ‘‘idhāgato samaṇo vā brāhmaṇo vā tāvakālikaṁ gaṇhitvā paribhuñjatū’’ti",
  "tika-s0104t1:177_14": "raññā ṭhapitaṁ, tena ca āgatakāle paribhuttaṁ āsanaṁ rañño nisīdanāsananti veditabbaṁ.",
  "tika-s0104t1:177_15": "Na hi tathā aṭṭhapitaṁ bhikkhūhi paribhuñjituṁ, bhagavato ca paññapetuṁ vaṭṭati.",
  "tika-s0104t1:177_16": "Tasmā tādisaṁ rañño nisīdanāsanaṁ pāḷiyaṁ kathitanti dassetuṁ ‘‘taṁ sandhāyā’’tiādi",
  "tika-s0104t1:177_17": "vuttaṁ. Adhimuttiñāṇanti ca sattānaṁ nānādhimuttikatārammaṇaṁ sabbaññutaññāṇaṁ, balañāṇañca, vuttovāyamattho.",
  "tika-s0104t1:178_0": "‘‘Nisajjā’’ti idaṁ nisīdanapariyosānadīpananti dasseti ‘‘eva’’ntiādinā. ‘‘Tesaṁ bhikkhūnaṁ",
  "tika-s0104t1:178_1": "ime saṅkhiyadhammaṁ viditvā’’ti vuttattā jānantoyeva pucchīti ayamattho siddhoti",
  "tika-s0104t1:178_2": "āha ‘‘jānantoyevā’’ti. Asati kathāvatthumhi tadanurūpā uparūpari vattabbā visesakathā",
  "tika-s0104t1:178_3": "na samūpabrūhatīti kathāsamuṭṭhāpanatthaṁ pucchanaṁ veditabbaṁ. Nu-iti pucchanatthe.",
  "tika-s0104t1:178_4": "Asa-saddo pavattanattheti vuttaṁ ‘‘katamāya nu…pe… bhavathā’’ti. Etthāti etasmiṁ",
  "tika-s0104t1:178_5": "ṭhāne sandhivasena ukārassa okārādesova, na paṭhamāya pāḷiyā atthato visesoti dasseti",
  "tika-s0104t1:178_6": "‘‘tassāpi purimoyeva attho’’ti iminā. Purimoyevatthoti ca ‘‘katamāya nu bhavathā’’ti evaṁ vutto attho.",
  "tika-s0104t1:179_0": "‘‘Kā ca panā’’ti ettha ca-saddo byatireke ‘‘yo ca buddhañca dhammañca, saṅghañca",
  "tika-s0104t1:179_1": "saraṇaṁ gato’’tiādīsu viya. Byatireko ca nāma pubbe vuttatthāpekkhako visesātirekattho,",
  "tika-s0104t1:179_2": "so ca taṁ pubbe yathāpucchitāya kathāya vakkhamānaṁ vippakatabhāvasaṅkhātaṁ byatirekatthaṁ",
  "tika-s0104t1:179_3": "joteti. Pana-saddo vacanālaṅkāro . Tādiso pana attho saddasatthatova suviññeyyoti",
  "tika-s0104t1:179_4": "katvā tadaññesameva atthaṁ dassetuṁ ‘‘antarākathāti kammaṭṭhāna…pe… kathā’’tiādimāha.",
  "tika-s0104t1:179_5": "Kammaṭṭhānamanasikārauddesaparipucchādayo samaṇakaraṇīyabhūtāti antarāsaddena apekkhite",
  "tika-s0104t1:179_6": "karaṇīyavisese sambandhāpādānabhāvena vattabbe tesameva vattabbarūpattā ‘‘kammaṭṭhānamanasikārauddesaparipucchādīna’’nti",
  "tika-s0104t1:179_7": "vuttaṁ. Yāya hi kathāya te bhikkhū sannisinnā, sā eva antarākathā vippakatā visesena",
  "tika-s0104t1:179_8": "puna pucchīyati, na tadaññe kammaṭṭhānamanasikārauddesaparipucchādayoti. Antarāsaddassa",
  "tika-s0104t1:179_9": "aññatthamāha ‘‘aññā, ekā’’ti ca. Pariyāyavacanañhetaṁ padadvayaṁ. Yasmā aññatthe",
  "tika-s0104t1:179_10": "ayaṁ antarāsaddo ‘‘bhūmantaraṁ, samayantara’’ntiādīsu viya. Tasmā ‘‘kammaṭṭhānamanasikārauddesaparipucchādīna’’nti",
  "tika-s0104t1:179_11": "nissakkatthe sāmivacanaṁ daṭṭhabbaṁ. Vemajjhe vā antarāsaddo, sā pana tesaṁ vemajjhabhūtattā",
  "tika-s0104t1:179_12": "aññāyeva, tehi ca asammissattā visuṁ ekāyevāti adhippāyaṁ dassetuṁ ‘‘aññā, ekā’’ti",
  "tika-s0104t1:179_13": "ca vuttaṁ. Pakārena karaṇaṁ pakato, tato vigatā, vigataṁ vā pakataṁ yassāti vippakatā,",
  "tika-s0104t1:179_14": "apariniṭṭhitā. Sikhanti pariyosānaṁ. Ayaṁ pana tadabhisambandhavasena uttari kathetukamyatāpucchā,",
  "tika-s0104t1:179_15": "taṁ sandhāyāha ‘‘nāha’’ntiādi. Kathābhaṅgatthanti kathāya bhañjanatthaṁ. Atthato",
  "tika-s0104t1:179_16": "āpannattā sabbaññupavāraṇaṁ pavāreti. Aniyyānikattā saggamokkhamaggānaṁ tiracchānabhūtā",
  "tika-s0104t1:179_17": "kathā tiracchānakathā. Tiracchānabhūtāti ca tirokaraṇabhūtā, vibandhanabhūtāti attho.",
  "tika-s0104t1:179_18": "Ādi-saddena cettha coramahāmattasenābhayakathādikaṁ anekavihitaṁ niratthakakathaṁ",
  "tika-s0104t1:179_19": "saṅgaṇhāti. Ayaṁ kathā evāti antogadhāvadhāraṇataṁ , aññatthāpohanaṁ vā sandhāya",
  "tika-s0104t1:179_20": "cetaṁ vuttaṁ. Athāti tassā avippakatakāleyeva. ‘‘Taṁ no’’tiādinā atthato āpannamāha.",
  "tika-s0104t1:179_21": "Esa nayo īdisesu. Nanu ca tehi bhikkhūhi sā kathā ‘‘iti ha me’’tiādinā yathādhippāyaṁ",
  "tika-s0104t1:179_22": "niṭṭhāpitāyevāti? Na niṭṭhāpitā bhagavato upasaṅkamanena upacchinnattā. Yadi hi bhagavā",
  "tika-s0104t1:179_23": "tasmiṁ khaṇe na upasaṅkameyya, bhiyyopi tappaṭibaddhāyeva tathā pavatteyyuṁ, bhagavato",
  "tika-s0104t1:179_24": "upasaṅkamanena pana na pavattesuṁ, tenevāha ‘‘ayaṁ no…pe… anuppatto’’ti.",
  "tika-s0104t1:180_0": "Idāni nidānassa, nidānavaṇṇanāya vā pariniṭṭhitabhāvaṁ dassento tassa bhagavato vacanassānukūlabhāvampi",
  "tika-s0104t1:180_1": "samatthetuṁ ‘‘ettāvatā’’tiādimāha. Ettāvatāti hi ettakena ‘‘evaṁ me suta’’ntiādivacanakkamena",
  "tika-s0104t1:180_2": "yaṁ nidānaṁ bhāsitanti vā ettakena ‘‘tattha evanti nipātapada’’ntiādivacanakkamena",
  "tika-s0104t1:180_3": "atthavaṇṇanā samattāti vā dvidhā attho daṭṭhabbo. ‘‘Kamala…pe… salilāyā’’tiādinā",
  "tika-s0104t1:180_4": "pana tassa nidānassa bhagavato vacanassānukūlabhāvaṁ dīpeti. Tattha kamalakuvalayujjalavimalasādhurasasalilāyāti",
  "tika-s0104t1:180_5": "kamalasaṅkhātehi padumapuṇḍarīkasetuppalarattuppalehi ceva kuvalayasaṅkhātena nīluppalena",
  "tika-s0104t1:180_6": "ca ujjalavimalasādhurasasalilavatiyā. Nimmalasilātalaracanavilāsasobhitaratanasopānanti",
  "tika-s0104t1:180_7": "nimmalena silātalena racanāya vilāsena līlāya sobhitaratanasopānavantaṁ, nimmalasilātalena",
  "tika-s0104t1:180_8": "vā racanavilāsena, susaṅkhatakiriyāsobhena ca sobhitaratanasopānaṁ, vilāsasobhitasaddehi",
  "tika-s0104t1:180_9": "vā ativiya sobhitabhāvo vutto. Vippakiṇṇamuttātalasadisavālukācuṇṇapaṇḍarabhūmibhāganti",
  "tika-s0104t1:180_10": "vividhena pakiṇṇāya muttāya talasadisānaṁ vālukānaṁ cuṇṇehi paṇḍaravaṇṇabhūmibhāgavantaṁ.",
  "tika-s0104t1:180_11": "Suvibhattabhittivicitravedikāparikkhittassāti suṭṭhu vibhattāhi bhittīhi vicitrassa,",
  "tika-s0104t1:180_12": "vedikāhi parikkhittassa ca. Uccatarena nakkhattapathaṁ ākāsaṁ phusitukāmatāya viya,",
  "tika-s0104t1:180_13": "vijambhitasaddena cetassa sambandho. Vijambhitasamussayassāti vikkīḷanasamūhavantassa.",
  "tika-s0104t1:180_14": "Dantamayasaṇhamuduphalakakañcanalatāvinaddhamaṇigaṇappabhāsamudayujjalasobhanti dantamaye",
  "tika-s0104t1:180_15": "ativiya siniddhaphalake kañcanamayāhi latāhi vinaddhānaṁ maṇīnaṁ gaṇappabhāsamudāyena",
  "tika-s0104t1:180_16": "samujjalasobhāsampannaṁ. Suvaṇṇavalayanupurādisaṅghaṭṭanasaddasammissitakathitahasita-",
  "tika-s0104t1:180_17": "madhurassaragehajanavicaritassāti suvaṇṇamayaniyurapādakaṭakādīnaṁ aññamaññaṁ saṅghaṭṭanena",
  "tika-s0104t1:180_18": "janitasaddehi sammissitakathitasarahasitasarasaṅkhātena madhurassarena sampannānaṁ",
  "tika-s0104t1:180_19": "gehanivāsīnaṁ naranārīnaṁ vicaritaṭṭhānabhūtassa. Uḷārissariyavibhavasobhitassāti",
  "tika-s0104t1:180_20": "uḷāratāsampannajanaissariyasampannajanavibhavasampannajanehi, tannivāsīnaṁ vā naranārīnaṁ",
  "tika-s0104t1:180_21": "uttamādhipaccabhogehi sobhitassa. Suvaṇṇarajatamaṇimuttāpavāḷādijutivissaravijjotitasuppatiṭṭhitavisāla",
  "tika-s0104t1:180_22": "dvārabāhanti suvaṇṇarajatanānāmaṇimuttāpavāḷādīnaṁ jutīhi pabhassaravijjotitasuppatiṭṭhitavitthatadvārabāhaṁ.",
  "tika-s0104t1:181_0": "Tividhasīlādidassanavasena buddhassa guṇānubhāvaṁ sammā sūcetīti buddhaguṇānubhāvasaṁsūcakaṁ,",
  "tika-s0104t1:181_1": "tassa. Kālo ca deso ca desako ca vatthu ca parisā ca, tāsaṁ apadesena nidassanena paṭimaṇḍitaṁ tathā.",
  "tika-s0104t1:182_0": "Kimatthaṁ panettha dhammavinayasaṅgahe kariyamāne nidānavacanaṁ vuttaṁ, nanu bhagavatā",
  "tika-s0104t1:182_1": "bhāsitavacanasseva saṅgaho kātabboti? Vuccate – desanāya ṭhitiasammosasaddheyyabhāvasampādanatthaṁ.",
  "tika-s0104t1:182_2": "Kāladesadesakavatthuparisāpadesehi upanibandhitvā ṭhapitā hi desanā ciraṭṭhitikā",
  "tika-s0104t1:182_3": "hoti, asammosadhammā, saddheyyā ca desakālavatthuhetunimittehi upanibandho viya vohāravinicchayo,",
  "tika-s0104t1:182_4": "teneva cāyasmatā mahākassapena ‘‘brahmajālaṁ āvuso ānanda kattha bhāsita’’ntiādinā",
  "tika-s0104t1:182_5": "(cūḷava. 439) desādipucchāsu katāsu tāsaṁ vissajjanaṁ karontena dhammabhaṇḍāgārikena",
  "tika-s0104t1:182_6": "āyasmatā ānandattherena nidānaṁ bhāsitanti tadevidhāpi vuttaṁ ‘‘kāladesadesakavatthuparisāpadesapaṭimaṇḍitaṁ nidāna’’nti.",
  "tika-s0104t1:183_0": "Apica satthusampattipakāsanatthaṁ nidānavacanaṁ. Tathāgatassa hi bhagavato pubba-racanā-numānāgama-takkābhāvato",
  "tika-s0104t1:183_1": "sammāsambuddhattasiddhi. Sammāsambuddhabhāvena hissa puretaraṁ racanāya, ‘‘evampi",
  "tika-s0104t1:183_2": "nāma bhaveyyā’’ti anumānassa, āgamantaraṁ nissāya parivitakkassa ca abhāvo sabbattha",
  "tika-s0104t1:183_3": "appaṭihatañāṇacāratāya ekappamāṇattā ñeyyadhammesu. Tathā ācariyamuṭṭhidhammamacchariyasāsanasāvakānurodhabhāvato",
  "tika-s0104t1:183_4": "khīṇāsavattasiddhi. Khīṇāsavatāya hi ācariyamuṭṭhiādīnamabhāvo, visuddhā ca parānuggahappavatti.",
  "tika-s0104t1:183_5": "Iti desakasaṁkilesabhūtānaṁ diṭṭhisīlasampattidūsakānaṁ avijjātaṇhānaṁ abhāvasaṁsūcakehi",
  "tika-s0104t1:183_6": ", ñāṇappahānasampadābhibyañjanakehi ca sambuddhavisuddhabhāvehi purimavesārajjadvayasiddhi.",
  "tika-s0104t1:183_7": "Tatoyeva ca antarāyikaniyyānikesu sammohābhāvasiddhito pacchimavesārajjadvayasiddhīti",
  "tika-s0104t1:183_8": "bhagavato catuvesārajjasamannāgamo, attahitaparahitapaṭipatti ca nidānavacanena pakāsitā",
  "tika-s0104t1:183_9": "hoti sampattaparisāya ajjhāsayānurūpaṁ ṭhānuppattikapaṭibhānena dhammadesanādīpanato,",
  "tika-s0104t1:183_10": "‘‘jānatā passatā’’tiādivacanato ca, tena vuttaṁ ‘‘satthusampattipakāsanatthaṁ nidānavacana’’nti.",
  "tika-s0104t1:184_0": "Apica sāsanasampattipakāsanatthaṁ nidānavacanaṁ. Ñāṇakaruṇāpariggahitasabbakiriyassa",
  "tika-s0104t1:184_1": "hi bhagavato natthi niratthikā pavatti, attahitatthā vā, tasmā paresaṁyeva hitāya",
  "tika-s0104t1:184_2": "pavattasabbakiriyassa sammāsambuddhassa sakalampi kāyavacīmanokammaṁ yathāpavattaṁ",
  "tika-s0104t1:184_3": "vuccamānaṁ diṭṭhadhammikasamparāyikaparamatthehi yathārahaṁ sattānaṁ anusāsanaṭṭhena",
  "tika-s0104t1:184_4": "sāsanaṁ, na kabbaracanā. Tayidaṁ satthu caritaṁ kāladesadesakavatthuparisāpadesehi",
  "tika-s0104t1:184_5": "saddhiṁ tattha tattha nidānavacanehi yathāsambhavaṁ pakāsīyati. Atha vā satthuno",
  "tika-s0104t1:184_6": "pamāṇabhāvappakāsanena sāsanassa pamāṇabhāvappakāsanatthaṁ nidānavacanaṁ, tañcassa",
  "tika-s0104t1:184_7": "pamāṇabhāvadassanaṁ ‘‘bhagavā’’ti iminā tathāgatassa guṇavisiṭṭhasabbasattuttamabhāvadīpanena",
  "tika-s0104t1:184_8": "ceva ‘‘jānatā passatā’’tiādinā āsayānusayañāṇādipayogadīpanena ca vibhāvitaṁ hoti,",
  "tika-s0104t1:184_9": "idamettha nidānavacanapayojanassa mukhamattanidassanaṁ. Ko hi samattho buddhānubuddhena",
  "tika-s0104t1:184_10": "dhammabhaṇḍāgārikena bhāsitassa nidānassa payojanāni niravasesato vibhāvitunti. Honti cettha –",
  "tika-s0104t1:185": "‘‘Desanāciraṭṭhitatthaṁ, asammosāya bhāsitaṁ;",
  "tika-s0104t1:186": "Saddhāya cāpi nidānaṁ, vedehena yasassinā.",
  "tika-s0104t1:187": "Satthusampattiyā ceva, sāsanasampadāya ca;",
  "tika-s0104t1:188": "Tassa pamāṇabhāvassa, dassanatthampi bhāsita’’nti.",
  "tika-s0104t1:189_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0104t1:189_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0104t1:189_2": "sāṭṭhakathe piṭakattaye asaṅgāsaṁhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0104t1:189_3": "mahāgaṇinā mahāveyyākaraṇena ñāṇābhivaṁsadhammasenāpatināmatherena mahādhammarājādhirājagarunā",
  "tika-s0104t1:189_4": "katāya sādhuvilāsiniyā nāma līnatthapakāsaniyā abbhantaranidānavaṇṇanāya līnatthapakāsanā.",
  "tika-s0104t1:190": "Nidānavaṇṇanā niṭṭhitā.",
  "tika-s0104t1:191_0": "5. Evaṁ abbhantaranidānasaṁvaṇṇanaṁ katvā idāni yathānikkhittassa suttassa saṁvaṇṇanaṁ",
  "tika-s0104t1:191_1": "karonto anupubbāvirodhinī saṁvaṇṇanā kamānatikkamanena byākuladosappahāyinī, viññūnañca",
  "tika-s0104t1:191_2": "cittārādhinī, āgatabhāro ca avassaṁ āvahitabboti saṁvaṇṇakassa sampattabhārāvahanena",
  "tika-s0104t1:191_3": "paṇḍitācārasamatikkamābhāvavibhāvinī, tasmā tadāvikaraṇasādhakaṁ saṁvaṇṇanokāsavicāraṇaṁ",
  "tika-s0104t1:191_4": "kātumāha ‘‘idānī’’tiādi. Nikkhittassāti desitassa, ‘‘desanā nikkhepo’’ti hi etaṁ",
  "tika-s0104t1:191_5": "atthato bhinnampi sarūpato ekameva, desanāpi hi desetabbassa sīlādiatthassa veneyyasantānesu",
  "tika-s0104t1:191_6": "nikkhipanato ‘‘nikkhepo’’ti vuccati. Nanu suttameva saṁvaṇṇīyatīti āha ‘‘sā panesā’’tiādi.",
  "tika-s0104t1:191_7": "Idaṁ vuttaṁ hoti – suttanikkhepaṁ vicāretvā vuccamānā saṁvaṇṇanā ‘‘ayaṁ desanā evaṁsamuṭṭhānā’’ti",
  "tika-s0104t1:191_8": "suttassa sammadeva nidānaparijjhānena tabbaṇṇanāya suviññeyyattā pākaṭā hoti, tasmā",
  "tika-s0104t1:191_9": "tadeva sādhāraṇato paṭhamaṁ vicārayissāmāti. Yā hi sā kathā suttatthasaṁvaṇṇanāpākaṭakārinī,",
  "tika-s0104t1:191_10": "sā sabbāpi saṁvaṇṇakena vattabbā. Tadatthavijānanupāyattā ca sā pariyāyena saṁvaṇṇanāyevāti.",
  "tika-s0104t1:191_11": "Idha pana tasmiṁ vicārite yassā aṭṭhuppattiyā idaṁ suttaṁ nikkhittaṁ, tassā vibhāgavasena",
  "tika-s0104t1:191_12": "‘‘mamaṁ vā bhikkhave’’tiādinā (dī. ni. 1.5), ‘‘appamattakaṁ kho paneta’’ntiādinā",
  "tika-s0104t1:191_13": "(dī. ni. 1.7), ‘‘atthi bhikkhave’’tiādinā (dī. ni. 1.28) ca vuttānaṁ suttapadesānaṁ",
  "tika-s0104t1:191_14": "saṁvaṇṇanā vuccamānā taṁtaṁanusandhidassanasukhatāya suviññeyyāti daṭṭhabbaṁ. Tattha",
  "tika-s0104t1:191_15": "yathā anekasataanekasahassabhedānipi suttantāni saṁkilesabhāgiyādisāsanapaṭṭhānanayena",
  "tika-s0104t1:191_16": "soḷasavidhabhāvaṁ nātivattanti, evaṁ attajjhāsayādi-sutta-nikkhepavasena catubbidhabhāvanti",
  "tika-s0104t1:191_17": "āha ‘‘cattāro suttanikkhepā’’ti. Nanu saṁsaggabhedopi sambhavati, atha kasmā ‘‘cattāro",
  "tika-s0104t1:191_18": "suttanikkhepā’’ti vuttanti? Saṁsaggabhedassa sabbattha alabbhamānattā. Attajjhāsayassa,",
  "tika-s0104t1:191_19": "hi aṭṭhuppattiyā ca parajjhāsayapucchāvasikehi saddhiṁ saṁsaggabhedo sambhavati.",
  "tika-s0104t1:191_20": "‘‘Attajjhāsayo ca parajjhāsayo ca, attajjhāsayo ca pucchāvasiko ca, attajjhāsayo",
  "tika-s0104t1:191_21": "ca parajjhāsayo ca pucchāvasiko ca, aṭṭhuppattiko ca parajjhāsayo ca aṭṭhuppattiko",
  "tika-s0104t1:191_22": "ca pucchāvasiko ca, aṭṭhuppattiko ca parajjhāsayo ca pucchāvasiko cā’’ti ajjhāsayapucchānusandhisabbhāvato.",
  "tika-s0104t1:191_23": "Attajjhāsayaṭṭhuppattīnaṁ pana aññamaññaṁ saṁsaggo natthi, tasmā niravasesaṁ patthāranayena",
  "tika-s0104t1:191_24": "saṁsaggabhedassa alabbhanato evaṁ vuttanti daṭṭhabbaṁ.",
  "tika-s0104t1:192_0": "Atha vā aṭṭhuppattiyā attajjhāsayenapi siyā saṁsaggabhedo, tadantogadhattā pana saṁsaggavasena",
  "tika-s0104t1:192_1": "vuttānaṁ sesanikkhepānaṁ mūlanikkhepeyeva sandhāya ‘‘cattāro suttanikkhepā’’ti vuttaṁ.",
  "tika-s0104t1:192_2": "Imasmiṁ pana atthavikappe yathārahaṁ ekakadukatikacatukavasena sāsanapaṭṭhānanayena",
  "tika-s0104t1:192_3": "suttanikkhepā vattabbāti nayamattaṁ dassetīti veditabbaṁ. Tatrāyaṁ vacanattho – nikkhipanaṁ",
  "tika-s0104t1:192_4": "kathanaṁ nikkhepo, suttassa nikkhepo suttanikkhepo, suttadesanāti attho. Nikkhipīyatīti",
  "tika-s0104t1:192_5": "vā nikkhepo, suttameva nikkhepo suttanikkhepo. Attano ajjhāsayo attajjhāsayo, so",
  "tika-s0104t1:192_6": "assa atthi kāraṇavasenāti attajjhāsayo, attano ajjhāsayo vā etassa yathāvuttanayenāti",
  "tika-s0104t1:192_7": "attajjhāsayo. Parajjhāsayepi eseva nayo. Pucchāya vaso pucchāvaso, so etassa atthi",
  "tika-s0104t1:192_8": "yathāvuttanayenāti pucchāvasiko. Araṇīyato avagantabbato attho vuccati suttadesanāya",
  "tika-s0104t1:192_9": "vatthu, tassa uppatti atthuppatti, sā eva aṭṭhuppatti ttha-kārassa ṭṭha-kāraṁ katvā,",
  "tika-s0104t1:192_10": "sā etassa atthi vuttanayenāti aṭṭhuppattiko. Apica nikkhipīyati suttametenāti nikkhepo,",
  "tika-s0104t1:192_11": "attajjhāsayādisuttadesanākāraṇameva. Etasmiṁ pana atthavikappe attano ajjhāsayo attajjhāsayo.",
  "tika-s0104t1:192_12": "Paresaṁ ajjhāsayo parajjhāsayo. Pucchīyatīti pucchā, pucchitabbo attho. Tassā pucchāya",
  "tika-s0104t1:192_13": "vasena pavattaṁ dhammapaṭiggāhakānaṁ vacanaṁ pucchāvasikaṁ. Tadeva nikkhepasaddāpekkhāya",
  "tika-s0104t1:192_14": "pulliṅgavasena vuttaṁ ‘‘pucchāvasiko’’ti. Vuttanayena aṭṭhuppattiyeva aṭṭhuppattikoti",
  "tika-s0104t1:192_15": "evaṁ attho daṭṭhabbo.",
  "tika-s0104t1:193_0": "Ettha ca paresaṁ indriyaparipākādikāraṇaṁ nirapekkhitvā attano ajjhāsayeneva dhammatantiṭhapanatthaṁ",
  "tika-s0104t1:193_1": "pavattitadesanattā attajjhāsayassa visuṁ nikkhepabhāvo yutto. Teneva vakkhati ‘‘attano",
  "tika-s0104t1:193_2": "ajjhāsayeneva kathetī’’ti (dī. ni. aṭṭha. 1.5). Parajjhāsayapucchāvasikānaṁ pana",
  "tika-s0104t1:193_3": "paresaṁ ajjhāsayapucchānaṁ desanānimittabhūtānaṁ uppattiyaṁ pavattattā kathaṁ aṭṭhuppattike",
  "tika-s0104t1:193_4": "anavarodho siyā, pucchāvasikaṭṭhuppattikānaṁ vā parajjhāsayānurodhena pavattitadesanattā",
  "tika-s0104t1:193_5": "kathaṁ parajjhāsaye anavarodho siyāti na codetabbametaṁ. Paresañhi abhinīhāraparipucchādivinimuttasseva",
  "tika-s0104t1:193_6": "suttadesanākāraṇuppādassa aṭṭhuppattivasena gahitattā parajjhāsayapucchāvasikānaṁ",
  "tika-s0104t1:193_7": "visuṁ gahaṇaṁ. Tathā hi dhammadāyādasuttādīnaṁ (ma. ni. 1.29) āmisuppādādidesanānimittaṁ",
  "tika-s0104t1:193_8": "‘‘aṭṭhuppattī’’ti vuccati. Paresaṁ pucchaṁ vinā ajjhāsayameva nimittaṁ katvā desito",
  "tika-s0104t1:193_9": "parajjhāsayo. Pucchāvasena desito pucchāvasikoti pākaṭovāyamattho.",
  "tika-s0104t1:194_0": "Anajjhiṭṭhoti pucchādinā anajjhesito ayācito, attano ajjhāsayeneva katheti dhammatantiṭhapanatthanti",
  "tika-s0104t1:194_1": "adhippāyo. Hāroti āvaḷi yathā ‘‘muttāhāro’’ti, sveva hārako, sammappadhānasuttantānaṁ",
  "tika-s0104t1:194_2": "hārako tathā. Anupubbena hi saṁyuttake niddiṭṭhānaṁ sammappadhānapaṭisaṁyuttānaṁ",
  "tika-s0104t1:194_3": "suttantānaṁ āvaḷi ‘‘sammappadhānasuttantahārako’’ti vuccati, tathā iddhipādahārakādi.",
  "tika-s0104t1:194_4": "Iddhipādaindriyabalabojjhaṅgamaggaṅgasuttantahārakoti pubbapadesu parapadalopo, dvandagabbhasamāso",
  "tika-s0104t1:194_5": "vā eso, peyyālaniddeso vā. Tesanti yathāvuttasuttānaṁ.",
  "tika-s0104t1:195_0": "Paripakkāti pariṇatā. Vimuttiparipācanīyāti arahattaphalaṁ paripācentā saddhindriyādayo",
  "tika-s0104t1:195_1": "dhammā. Khayeti khayanatthaṁ, khayakāraṇabhūtāya vā dhammadesanāya. Ajjhāsayanti",
  "tika-s0104t1:195_2": "adhimuttiṁ. Khantinti diṭṭhinijjhānakkhantiṁ. Mananti cittaṁ. Abhinīhāranti paṇidhānaṁ.",
  "tika-s0104t1:195_3": "Bujjhanabhāvanti bujjhanasabhāvaṁ, bujjhanākāraṁ vā. Avekkhitvāti paccavekkhitvā, apekkhitvā vā.",
  "tika-s0104t1:196": "Cattāro vaṇṇāti cattāri kulāni, cattāro vā rūpādipamāṇā sattā. Mahārājānoti cattāro mahārājāno devā. Vuccanti kiṁ, pañcupādānakkhandhā kinti attho.",
  "tika-s0104t1:197_0": "Kasmāti āha ‘‘aṭṭhuppattiyaṁ hī’’tiādi. Vaṇṇāvaṇṇeti nimitte bhummaṁ, vaṇṇasaddena",
  "tika-s0104t1:197_1": "cettha ‘‘acchariyaṁ āvuso’’tiādinā (dī. ni. 1.4) bhikkhusaṅghena vuttopi vaṇṇo saṅgahito.",
  "tika-s0104t1:197_2": "Tampi hi aṭṭhuppattiṁ katvā ‘‘atthi bhikkhave aññe dhammā’’tiādinā (dī. ni. 1.28)",
  "tika-s0104t1:197_3": "upari desanaṁ ārabhissati. Tadeva vivarati ‘‘ācariyo’’tiādinā. ‘‘Mamaṁ vā bhikkhave,",
  "tika-s0104t1:197_4": "pare vaṇṇaṁ bhāseyyu’’nti imissā desanāya brahmadattena vuttaṁ vaṇṇaṁ aṭṭhuppattiṁ",
  "tika-s0104t1:197_5": "katvā desitattā āha ‘‘antevāsī vaṇṇa’’nti. Idāni pāḷiyā sambandhaṁ dassetuṁ ‘‘itī’’tiādi",
  "tika-s0104t1:197_6": "vuttaṁ. Desanākusaloti ‘‘imissā aṭṭhuppattiyā ayaṁ desanā sambhavatī’’ti desanāya",
  "tika-s0104t1:197_7": "kusalo, etena pakaraṇānuguṇaṁ bhagavato thomanamakāsi. Esā hi saṁvaṇṇanakānaṁ pakati,",
  "tika-s0104t1:197_8": "yadidaṁ tattha tattha pakaraṇādhigataguṇena bhagavato thomanā. Vā-saddo cettha upamānasamuccayasaṁsayavacanavossaggapadapūraṇasadisavikappādīsu",
  "tika-s0104t1:197_9": "bahūsvatthesu dissati. Tathā hesa ‘‘paṇḍitovāpi tena so’’tiādīsu upamāne dissati,",
  "tika-s0104t1:197_10": "sadisabhāveti attho. ‘‘Taṁ vāpi dhīrā muniṁ pavedayantī’’tiādīsu (su. ni.213) samuccaye.",
  "tika-s0104t1:197_11": "‘‘Ke vā ime kassa vā’’tiādīsu (pārā. 296) saṁsaye. ‘‘Ayaṁ vā (ayañca) (dī. ni. 1.181)",
  "tika-s0104t1:197_12": "imesaṁ samaṇabrāhmaṇānaṁ sabbabālo sabbamūḷho’’tiādīsu (dī. ni. 1.181) vacanavossagge.",
  "tika-s0104t1:197_13": "‘‘Na vāyaṁ kumārako mattamaññāsī’’tiādīsu (saṁ. ni. 2.154) padapūraṇe. ‘‘Madhuṁ vā",
  "tika-s0104t1:197_14": "maññati bālo, yāva pāpaṁ na paccatī’’tiādīsu (dha. pa. 69) sadise. ‘‘Ye hi keci bhikkhave,",
  "tika-s0104t1:197_15": "samaṇā vā brāhmaṇā vā’’tiādīsu (ma. ni. 1.170; saṁ. ni. 5.1092) vikappe. Idhāpi vikappeyeva.",
  "tika-s0104t1:197_16": "Mama vā dhammassa vā saṅghassa vāti vividhā visuṁ vikappanassa jotakattāti āha ‘‘vā-saddo",
  "tika-s0104t1:197_17": "vikappanattho’’ti. Para-saddo pana attheva aññattho ‘‘ahañceva kho pana dhammaṁ deseyyaṁ,",
  "tika-s0104t1:197_18": "pare ca me na ājāneyyu’’ntiādīsu (dī. ni. 2.64; ma. ni. 1.281; 2.337; mahāva. 7,",
  "tika-s0104t1:197_19": "8) atthi adhikattho ‘‘indriyaparopariyatta’’ntiādīsu (vibha. 814; a. ni. 10.21; ma.",
  "tika-s0104t1:197_20": "ni. 1.148; paṭi. ma. 1.68; 1.111) atthi pacchābhāgattho ‘‘parato āgamissatī’’tiādīsu.",
  "tika-s0104t1:197_21": "Atthi paccanīkattho ‘‘uppannaṁ parappavādaṁ sahadhammena suniggahitaṁ niggahetvā’’tiādīsu",
  "tika-s0104t1:197_22": "(dī. ni. 2.168; saṁ. ni. 5.822; a. ni. 8.70; udā. 51) idhāpi paccanīkatthoti dasseti",
  "tika-s0104t1:197_23": "‘‘paṭiviruddhā sattā’’ti iminā. Sāsanassa paccanīkabhūtā paccatthikā sattāti attho.",
  "tika-s0104t1:197_24": "Ta-saddo pareti vuttamatthaṁ avaṇṇabhāsanakiriyāvisiṭṭhaṁ parāmasatīti vuttaṁ ‘‘ye",
  "tika-s0104t1:197_25": "avaṇṇaṁ vadanti, tesū’’ti.",
  "tika-s0104t1:198_0": "Nanu tesaṁ āghāto natthi guṇamahattattā, atha kasmā evaṁ vuttanti codanālesaṁ dassetvā",
  "tika-s0104t1:198_1": "tadapaneti ‘‘kiñcāpī’’tiādinā. Kiñcāpi natthi, atha kho tathāpīti attho. Īdisesupīti",
  "tika-s0104t1:198_2": "ettha pi-saddo sambhāvanattho, tena ratanattayanimittampi akusalacittaṁ na uppādetabbaṁ,",
  "tika-s0104t1:198_3": "pageva vaṭṭāmisalokāmisanimittanti sambhāveti. Pariyattidhammoyeva saddhammanayanaṭṭhena",
  "tika-s0104t1:198_4": "nettīti dhammanetti. Āhanatīti ābhuso ghaṭṭeti, hiṁsati vā, vibādhati, upatāpeti",
  "tika-s0104t1:198_5": "cāti attho. Katthaci ‘‘etthā’’ti pāṭho dissati, so pacchālikhito porāṇapāṭhānugatāya",
  "tika-s0104t1:198_6": "ṭīkāya virodhattā, atthayuttiyā ca abhāvato. Yadipi domanassādayo ca āhananti, kopeyeva",
  "tika-s0104t1:198_7": "panāyaṁ niruḷhoti dasseti ‘‘kopassetaṁ adhivacana’’nti iminā. Avayavatthañhi dassetvā",
  "tika-s0104t1:198_8": "tattha pariyāyena atthaṁ dassento evamāha. Adhivacananti ca adhikicca pavattaṁ vacanaṁ,",
  "tika-s0104t1:198_9": "pasiddhaṁ vā vacanaṁ, nāmanti attho. Evamitaresupi. Ettha ca sabhāvadhammato aññassa",
  "tika-s0104t1:198_10": "kattuabhāvajotanatthaṁ ‘‘āhanatī’’ti kattutthe āghātasaddaṁ dasseti. Āhanati etena,",
  "tika-s0104t1:198_11": "āhananamattaṁ vā āghātoti karaṇabhāvatthāpi sambhavantiyeva. ‘‘Appatītā’’ti etassattho",
  "tika-s0104t1:198_12": "‘‘atuṭṭhā asomanassikā’’ti vutto, idaṁ pana pākaṭapariyāyena apaccayasaddassa nibbacanadassanaṁ,",
  "tika-s0104t1:198_13": "tammukhena pana na pacceti tenāti appaccayoti kātabbaṁ. Abhirādhayatīti sādhayati.",
  "tika-s0104t1:198_14": "Etthāti etesu tīsu padesu. Dvīhīti āghātaanabhiraddhipadehi. Ekenāti apaccayapadena.",
  "tika-s0104t1:198_15": "Ettakesu gahitesu taṁsampayuttā aggahitā siyuṁ, na ca sakkā tepi aggahituṁ ekuppādādisabhāvattāti",
  "tika-s0104t1:198_16": "codanaṁ visodhetuṁ ‘‘tesa’’ntiādi vuttaṁ, tesanti yathāvuttānaṁ saṅkhārakkhandhavedanākkhandhekadesānaṁ.",
  "tika-s0104t1:198_17": "Sesānanti saññāviññāṇāvasiṭṭhasaṅkhārakkhandhekadesānaṁ. Karaṇanti uppādanaṁ. Āghātādīnañhi",
  "tika-s0104t1:198_18": "pavattiyā paccayasamavāyanaṁ idha ‘‘karaṇa’’nti vuttaṁ, taṁ pana atthato uppādanameva.",
  "tika-s0104t1:198_19": "Tadanuppādanañhi sandhāya pāḷiyaṁ ‘‘na karaṇīyā’’ti vuttaṁ. Paṭikkhittameva yathārahaṁ",
  "tika-s0104t1:198_20": "ekuppādanirodhārammaṇavatthubhāvato.",
  "tika-s0104t1:199_0": "Tatthāti tasmiṁ manopadose. ‘‘Tesu avaṇṇabhāsakesū’’ti iminā ādhāratthe bhummaṁ dasseti.",
  "tika-s0104t1:199_1": "Nimittatthe, bhāvalakkhaṇe vā etaṁ bhummanti āha ‘‘tasmiṁ vā avaṇṇe’’ti. Na hi aguṇo,",
  "tika-s0104t1:199_2": "nindā vā kopadomanassānaṁ ādhāro sambhavati tabbhāsakāyattattā tesaṁ. Assathāti sattamiyā",
  "tika-s0104t1:199_3": "rūpaṁ ce-saddayogena parikappanavisayattāti dasseti ‘‘bhaveyyāthā’’ti iminā. ‘‘Bhaveyyātha",
  "tika-s0104t1:199_4": "ce, yadi bhaveyyāthā’ti ca vadanto ‘yathākkamaṁ pubbāparayogino ete saddā’ti ñāpetī’’ti",
  "tika-s0104t1:199_5": "vadanti. ‘‘Kupitā kopena anattamanā domanassenā’’ti iminā ‘‘evaṁ paṭhamena nayenā’’tiādinā",
  "tika-s0104t1:199_6": "vuttavacanaṁ atthantarābhāvadassanena samattheti. ‘‘Tumhāka’’nti iminā samānattho",
  "tika-s0104t1:199_7": "‘‘tumha’’nti eko saddo ‘‘amhāka’’nti iminā samānattho ‘‘amha’’nti saddo viya yathā",
  "tika-s0104t1:199_8": "‘‘tasmā hi amhaṁ daharā na mīyare’’ti (jā. 1.93) āha ‘‘tumhākaṁyevā’’ti. Atthavasā",
  "tika-s0104t1:199_9": "liṅgavipariyāyoti katvā ‘‘tāya ca anattamanatāyā’’ti vuttaṁ. ‘‘Antarāyo’’ti vutte",
  "tika-s0104t1:199_10": "samaṇadhammavisesānanti atthassa pakaraṇato viññāyamānattā, viññāyamānatthassa ca",
  "tika-s0104t1:199_11": "saddassa payoge kāmacārattā ‘‘paṭhamajjhānādīnaṁ antarāyo’’ti vuttaṁ. Ettha ca ‘‘antarāyo’’ti",
  "tika-s0104t1:199_12": "idaṁ manopadosassa akaraṇīyatāya kāraṇavacanaṁ. Yasmā tumhākameva tena kopādinā paṭhamajjhānādīnamantarāyo",
  "tika-s0104t1:199_13": "bhaveyya, tasmā te kopādipariyāyena vuttā āghātādayo na karaṇīyāti adhippāyo, tena",
  "tika-s0104t1:199_14": "‘‘nāhaṁ sabbaññū’’ti issarabhāvena tumhe tato nivāremi, atha kho imināva kāraṇenāti",
  "tika-s0104t1:199_15": "dasseti. Taṁ pana kāraṇavacanaṁ yasmā ādīnavavibhāvanaṁ hoti, tasmā ‘‘ādīnavaṁ dassento’’ti",
  "tika-s0104t1:199_16": "heṭṭhā vuttanti daṭṭhabbaṁ.",
  "tika-s0104t1:200_0": "So pana manopadoso na kevalaṁ kālantarabhāvinoyeva hitasukhassa antarāyakaro, atha",
  "tika-s0104t1:200_1": "kho taṅkhaṇapavattanārahassapi hitasukhassa antarāyakaroti manopadose ādīnavaṁ daḷhataraṁ",
  "tika-s0104t1:200_2": "katvā dassetuṁ ‘‘api nū’’tiādimāhātipi sambandho vattabbo. Paresanti ye attato aññe,",
  "tika-s0104t1:200_3": "tesanti attho, na pana ‘‘pare avaṇṇaṁ bhāseyyu’’ntiādīsu viya paṭiviruddhasattānanti",
  "tika-s0104t1:200_4": "āha ‘‘yesaṁ kesañcī’’ti. Tadevatthaṁ samattheti ‘‘kupito hī’’tiādinā. Pāḷiyaṁ subhāsitadubbhāsitavacanajānanampi",
  "tika-s0104t1:200_5": "tadatthajānaneneva siddhanti āha ‘‘subhāsitadubbhāsitassa attha’’nti.",
  "tika-s0104t1:201_0": "Andhaṁtamanti andhabhāvakaraṁ tamaṁ, ativiya vā tamaṁ. Yaṁ naraṁ sahate abhibhavati,",
  "tika-s0104t1:201_1": "tassa andhatamanti sambandho. Yanti vā bhummatthe paccattavacanaṁ, yasmiṁ kāle sahate,",
  "tika-s0104t1:201_2": "tadā andhatamaṁ hotīti attho , kāraṇaniddeso vā, yena kāraṇena sahate, tena andhatamanti.",
  "tika-s0104t1:201_3": "Evaṁ sati yaṁtaṁ-saddānaṁ niccasambandhattā ‘‘yadā’’ti ajjhāharitabbaṁ. Kiriyāparāmasanaṁ",
  "tika-s0104t1:201_4": "vā etaṁ, ‘‘kodho sahate’’ti yadetaṁ kodhassa abhibhavanaṁ vuttaṁ, etaṁ andhatamanti.",
  "tika-s0104t1:201_5": "Tato ca kuddho atthaṁ na jānāti, kuddho dhammaṁ na passatīti yojetabbaṁ. Atthaṁ dhammanti",
  "tika-s0104t1:201_6": "pāḷiatthaṁ, pāḷidhammañca. Cittappakopanoti cittassa pakatibhāvavijahanena padūsako.",
  "tika-s0104t1:201_7": "Antaratoti abbhantarato, cittato vā kodhavasena bhayaṁ jātaṁ. Nti tathāsabhāvaṁ kodhaṁ,",
  "tika-s0104t1:201_8": "kodhassa vā anatthajananādippakāraṁ.",
  "tika-s0104t1:202_0": "Sabbatthāpīti sabbesupi paṭhamadutiyatatiyanayesu. ‘‘Avaṇṇe paṭipajjitabbākāra’’nti",
  "tika-s0104t1:202_1": "adhikāro. Avaṇṇabhāsakānamavisayattā ‘‘tatrā’’ti padassa tasmiṁ avaṇṇeti atthova",
  "tika-s0104t1:202_2": "dassito. Abhūtanti kattubhūtaṁ vacanaṁ, yaṁ vacanaṁ abhūtaṁ hotīti attho. Abhūtatoti",
  "tika-s0104t1:202_3": "pana abhūtatākiriyāva bhāvappadhānattā, bhāvalopattā cāti dasseti ‘‘abhūtabhāvenevā’’ti",
  "tika-s0104t1:202_4": "iminā. ‘‘Itipeta’’ntiādi nibbeṭhanākāranidassananti dassetuṁ ‘‘katha’’ntiādi vuttaṁ.",
  "tika-s0104t1:202_5": "Tatrāti tasmiṁ vacane. Yojanāti adhippāyapayojanā. Tuṇhīti abhāsanatthe nipāto, bhāvanapuṁsako",
  "tika-s0104t1:202_6": "cesa. ‘‘Itipetaṁ abhūta’’nti vatvā ‘‘yaṁ tumhehī’’tiādinā tadatthaṁ vivarati. Imināpīti",
  "tika-s0104t1:202_7": "pi-saddena anekavidhaṁ kāraṇaṁ sampiṇḍeti. Kāraṇasarūpamāha ‘‘sabbaññuyevā’’tiādinā.",
  "tika-s0104t1:202_8": "Eva-saddo tīsupi padesu yojetabbo, sabbaññubhāvato na asabbaññū, svākkhātattā na",
  "tika-s0104t1:202_9": "durakkhāto, suppaṭipannattā na duppaṭipannoti imināpi kāraṇena nibbeṭhetabbanti vuttaṁ",
  "tika-s0104t1:202_10": "hoti. ‘‘Kasmā pana sabbaññū’’tiādipaṭicodanāyapi taṁkāraṇadassanena nibbeṭhetabbamevāti",
  "tika-s0104t1:202_11": "āha ‘‘tatra idañcidañca kāraṇa’’nti. Tatrāti tesu sabbaññutādīsu. Idañca idañca kāraṇanti",
  "tika-s0104t1:202_12": "anekavidhena kāraṇānukāraṇaṁ dassetvā ‘‘na sabbaññū’’tiādivacanaṁ nibbeṭhetabbanti",
  "tika-s0104t1:202_13": "attho. Tatridaṁ kāraṇaṁ – sabbaññū eva amhākaṁ satthā aviparītadhammadesanattā. Svākkhāto",
  "tika-s0104t1:202_14": "eva dhammo ekantaniyyānikattā. Suppaṭipanno eva saṅgho saṁkilesarahitattāti. Kāraṇānukāraṇadassanampettha",
  "tika-s0104t1:202_15": "asabbaññutādivacana-nibbeṭhanameva tathādassanassa tesampi kāraṇabhāvatoti daṭṭhabbaṁ.",
  "tika-s0104t1:202_16": "Kāraṇakāraṇampi hi ‘‘kāraṇa’’ntveva vuccati, patiṭṭhānapatiṭṭhānampi ‘‘patiṭṭhāna’’ntveva",
  "tika-s0104t1:202_17": "yathā ‘‘tiṇehi bhattaṁ siniddhaṁ, pāsāde dhammamajjhāyatī’’ti. Dutiyaṁ padanti ‘‘ataccha’’nti",
  "tika-s0104t1:202_18": "padaṁ. Paṭhamassa padassāti ‘‘abhūta’’nti padassa. Catutthanti ‘‘na ca panetaṁ amhesu",
  "tika-s0104t1:202_19": "saṁvijjatī’’ti padaṁ. Tatiyassāti ‘‘natthi cetaṁ amhesū’’ti padassa. Vividhamekattheyeva",
  "tika-s0104t1:202_20": "pavattaṁ vacanaṁ vivacanaṁ, tadeva vevacanaṁ, vacananti vā attho saddena vacanīyattā",
  "tika-s0104t1:202_21": "‘‘bhagavāti vacanaṁ seṭṭhaṁ, bhagavāti vacanamuttama’’ntiādīsu (dī. ni. aṭṭha. 1.1",
  "tika-s0104t1:202_22": "ma. ni. aṭṭha. 1.1; a. ni. 1.rūpādivaggavaṇṇanā; pārā. aṭṭha. 1.1) viya. Nānāsabhāvato",
  "tika-s0104t1:202_23": "vigataṁ vacanaṁ yassāti vevacanaṁ vuttanayena, pariyāyavacananti attho.",
  "tika-s0104t1:203_0": "Etthāha – kasmā panettha pariyāyavacanaṁ vuttaṁ, nanu ekekapadavaseneva adhippeto",
  "tika-s0104t1:203_1": "attho siddho, evaṁ siddhe sati kimete tena pariyāyavacanena. Tadetañhi ganthagāravādianekadosakaraṁ,",
  "tika-s0104t1:203_2": "yadi ca taṁ vattabbaṁ siyā, tadeva vuttaṁ assa, na tadaññanti? Vuccate – desanākāle,",
  "tika-s0104t1:203_3": "hi āyatiñca kassaci kathañci tadatthapaṭivedhanatthaṁ pariyāyavacanaṁ vuttaṁ. Desanāpaṭiggāhakesu",
  "tika-s0104t1:203_4": "hi yo tesaṁ pariyāyavacanānaṁ yaṁ pubbe saṅketaṁ karoti ‘‘idamimassatthassa vacana’’nti,",
  "tika-s0104t1:203_5": "tassa teneva tadatthapaṭivedho hoti. Apica tasmiṁ khaṇe vikkhittacittānaṁ aññavihitānaṁ",
  "tika-s0104t1:203_6": "vipariyāyānaṁ aññena pariyāyena tadatthāvabodhanatthampi pariyāyavacanaṁ vuttaṁ.",
  "tika-s0104t1:203_7": "Yañhi ye na suṇanti, tapparihāyanavasena tesaṁ sabbathā paripuṇṇassa yathāvuttassa",
  "tika-s0104t1:203_8": "atthassa anavabodho siyā, pariyāyavacane pana vutte tabbasena paripuṇṇamatthāvabodho",
  "tika-s0104t1:203_9": "hoti. Atha vā mandabuddhīnaṁ punappunaṁ tadatthalakkhaṇena asammohanatthaṁ pariyāyavacanaṁ",
  "tika-s0104t1:203_10": "vuttaṁ. Mandabuddhīnañhi ekeneva padena ekatthassa sallakkhaṇena sammoho hoti, anekena",
  "tika-s0104t1:203_11": "pariyāyena pana ekatthassa sallakkhaṇena tathāsammoho na hoti anekappavattinimittena",
  "tika-s0104t1:203_12": "ekattheyeva pavattasaddena yathādhippetassa atthassa nicchitattā.",
  "tika-s0104t1:204_0": "Aparo nayo – ‘‘anekepi atthā samānabyañjanā hontī’’ti yā atthantaraparikappanā siyā,",
  "tika-s0104t1:204_1": "tassā parivajjanatthampi pariyāyavacanaṁ vuttanti veditabbaṁ. Anekesampi hi atthānaṁ",
  "tika-s0104t1:204_2": "ekapadavacanīyatāvasena samānabyañjanattā yathāvuttassa padassa ‘‘ayamattho nu kho",
  "tika-s0104t1:204_3": "adhippeto, udāhu ayamatthovā’’ti pavattaṁ sotūnamatthantaraparikappanaṁ vevacanaṁ",
  "tika-s0104t1:204_4": "aññamaññaṁ bhedakavasena parivajjeti. Vuttañca –",
  "tika-s0104t1:205": "‘‘Nekatthavuttiyā saddo, na visesatthañāpako;",
  "tika-s0104t1:206": "Pariyāyena yutto tu, pariyāyo ca bhedako’’ti.",
  "tika-s0104t1:207_0": "Aparo nayo – anaññassāpi pariyāyavacanassa vacane anekāhi tāhi tāhi nāmapaññattīhi",
  "tika-s0104t1:207_1": "tesaṁ tesaṁ atthānaṁ paññāpanatthampi pariyāyavacanaṁ vattabbaṁ hoti. Tathā hi pariyāyavacane",
  "tika-s0104t1:207_2": "vutte ‘‘imassatthassa idamidampi nāma’’nti sotūnaṁ anekadhā nāmapaññattivijānanaṁ.",
  "tika-s0104t1:207_3": "Tato ca taṁtaṁpaññattikosallaṁ hoti seyyathāpi nighaṇṭusatthe paricayataṁ. Apica",
  "tika-s0104t1:207_4": "dhammakathikānaṁ tantiatthupanibandhanaparāvabodhanānaṁ sukhasiddhiyāpi pariyāyavacanaṁ.",
  "tika-s0104t1:207_5": "Tabbacanena hi dhammadesakānaṁ tantiatthassa attano citte upanibandhanena ṭhapanena",
  "tika-s0104t1:207_6": "paresaṁ sotūnamavabodhanaṁ sukhasiddhaṁ hoti. Atha vā sammāsambuddhassa attano dhammaniruttipaṭisambhidāsampattiyā",
  "tika-s0104t1:207_7": "vibhāvanatthaṁ, veneyyānañca tattha bījavāpanatthaṁ pariyāyavacanaṁ bhagavā niddisati.",
  "tika-s0104t1:207_8": "Tadasampattikassa hi tathāvacanaṁ na sambhavati. Tena ca pariyāyavacanena yathāsutena",
  "tika-s0104t1:207_9": "tassaṁ dhammaniruttipaṭisambhidāsampattiyaṁ tapparicaraṇena, tadaññasucaritasamupabrūhanena",
  "tika-s0104t1:207_10": "ca puññasaṅkhātassa bījassa vapanaṁ sambhavati. Ko hi īdisāya sampattiyā viññāyamānāya",
  "tika-s0104t1:207_11": "tadetaṁ nābhipattheyyāti, kiṁ vā bahunā. Yassā dhammadhātuyā suppaṭividdhattā sammāsambuddho",
  "tika-s0104t1:207_12": "yathā sabbasmiṁ atthe appaṭihatañāṇacāro, tathā sabbasmiṁ saddavohāreti ekampi atthaṁ",
  "tika-s0104t1:207_13": "anekehi pariyāyehi bodheti, natthi tattha dandhāyitattaṁ vitthāritattaṁ, nāpi dhammadesanāya",
  "tika-s0104t1:207_14": "hāni, āveṇiko cāyaṁ buddhadhammo. Sabbaññutaññāṇassa hi suppaṭividitabhāvena paṭisambhidāñāṇehi",
  "tika-s0104t1:207_15": "viya tenapi ñāṇena atthe, dhamme, niruttiyā ca appaṭihatavuttitāya buddhalīḷāya ekampi",
  "tika-s0104t1:207_16": "atthaṁ anekehi pariyāyehi bodheti, na pana tasmiṁ saddavohāre, tathābodhane vā mandabhāvo",
  "tika-s0104t1:207_17": "sammābodhanassa sādhanattā, na ca tena atthassa vitthārabhāvo ekassevatthassa desetabbassa",
  "tika-s0104t1:207_18": "subbijānanakāraṇattā, nāpi tabbacanena dhammadesanāhāni tassa desanāsampattibhāvato.",
  "tika-s0104t1:207_19": "Tasmā sātthakaṁ pariyāyavacanaṁ, na cāpi taṁ ganthagāravādianekadosakaranti daṭṭhabbaṁ.",
  "tika-s0104t1:207_20": "Yaṁ panetaṁ vuttaṁ ‘‘yadi ca taṁ vattabbaṁ siyā, tadeva vuttaṁ assa, na tadañña’’nti,",
  "tika-s0104t1:207_21": "tampi na yuttaṁ payojanantarasambhavato. Tadeva hi avatvā tadaññassa vacanena desanākkhaṇe",
  "tika-s0104t1:207_22": "samāhitacittānampi sammadeva paṭiggaṇhantānaṁ taṁtaṁpadantogadhapavattinimittamārabbha",
  "tika-s0104t1:207_23": "tadatthādhigamo hoti, itarathā tasmiṁyeva pade punappunaṁ vutte tesaṁ tadatthānadhigatatā",
  "tika-s0104t1:207_24": "siyāti. Honti cettha –",
  "tika-s0104t1:208": "‘‘Yena kenaci atthassa, bodhāya aññasaddato;",
  "tika-s0104t1:209": "Vikkhittakamanānampi, pariyāyakathā katā.",
  "tika-s0104t1:210": "Mandānañca amūḷhatthaṁ, atthantaranisedhayā;",
  "tika-s0104t1:211": "Taṁtaṁnāmaniruḷhatthaṁ, pariyāyakathā katā.",
  "tika-s0104t1:212": "Desakānaṁ sukaratthaṁ, tantiatthāvabodhane;",
  "tika-s0104t1:213": "Dhammaniruttibodhatthaṁ, pariyāyakathā katā.",
  "tika-s0104t1:214": "Veneyyānaṁ tattha bījavāpanatthañca attano;",
  "tika-s0104t1:215": "Dhammadhātuyā līḷāya, pariyāyakathā katā.",
  "tika-s0104t1:216": "Tadeva tu avatvāna, tadaññehi pabodhanaṁ;",
  "tika-s0104t1:217": "Sammāpaṭiggaṇhantānaṁ, atthādhigamāya kata’’nti.",
  "tika-s0104t1:218_0": "Idaṁ pana nibbeṭhanaṁ īdiseyeva, na sabbattha kātabbanti dassento ‘‘idañcā’’tiādimāha.",
  "tika-s0104t1:218_1": "Tattha avaṇṇeyevāti kāraṇapatirūpaṁ vatvā, avatvā vā dosapatiṭṭhāpanavasena nindāya",
  "tika-s0104t1:218_2": "eva. Na sabbatthāti na kevalaṁ akkosanakhuṁsanavambhanādīsu sabbattha nibbeṭhanaṁ",
  "tika-s0104t1:218_3": "kātabbanti attho. Tadevatthaṁ ‘‘yadi hī’’tiādinā pākaṭaṁ karoti. ‘‘Sāsaṅkanīyo hotī’’ti",
  "tika-s0104t1:218_4": "vuttaṁ tathānibbeṭhetabbatāya kāraṇameva ‘‘tasmā’’ti paṭiniddisati. ‘‘Oṭṭhosī’’tiādi",
  "tika-s0104t1:218_5": "‘‘na sabbatthā’’ti etassa vivaraṇaṁ. Jātināmagottakammasippaābādha liṅga kilesa āpatti",
  "tika-s0104t1:218_6": "akkosanasaṅkhātehi dasahi akkosavatthūhi. Adhivāsanameva khanti, na diṭṭhinijjhānakkhamanādayoti adhivāsanakhanti.",
  "tika-s0104t1:219_0": "6. Evaṁ avaṇṇabhūmiyā saṁvaṇṇanaṁ katvā idāni vaṇṇabhūmiyāpi saṁvaṇṇanaṁ kātumāha",
  "tika-s0104t1:219_1": "‘‘eva’’ntiādi. Tattha avaṇṇabhūmiyanti avaṇṇappakāsanaṭṭhāne. Tādilakkhaṇanti ettha",
  "tika-s0104t1:219_2": "‘‘pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti",
  "tika-s0104t1:219_3": "tādī, taṁniddesā tādī’’ti (mahāni. 38) niddesanayena pañcasu atthesu idha paṭhamenatthena",
  "tika-s0104t1:219_4": "tādī. Tatrāyaṁ niddeso –",
  "tika-s0104t1:220_0": "Kathaṁ arahā iṭṭhāniṭṭhe tādī, arahā lābhepi tādī, alābhepi tādī, yasepi, ayasepi,",
  "tika-s0104t1:220_1": "pasaṁsāyapi, nindāyapi, sukhepi , dukkhepi tādī, ekañce bāhaṁ gandhena limpeyyuṁ,",
  "tika-s0104t1:220_2": "ekañce bāhaṁ vāsiyā taccheyyuṁ, amusmiṁ natthi rāgo, amusmiṁ natthi paṭigho , anunayapaṭighavippahīno",
  "tika-s0104t1:220_3": "ugghāṭinigghāṭivītivatto, anurodhavirodhasamatikkanto, evaṁ arahā iṭṭhāniṭṭhe tādīti (mahāni. 38).",
  "tika-s0104t1:221_0": "Vacanattho pana tamiva dissatīti tādī, iṭṭhamiva aniṭṭhampi passatīti attho. Tassa",
  "tika-s0104t1:221_1": "lakkhaṇaṁ tādilakkhaṇaṁ, iṭṭhāniṭṭhesu samapekkhanasabhāvo. Atha vā tamiva dissate",
  "tika-s0104t1:221_2": "tādī, so eva sabhāvo, tadeva lakkhaṇaṁ tādilakkhaṇanti. Vaṇṇabhūmiyaṁ tādilakkhaṇaṁ",
  "tika-s0104t1:221_3": "dassetunti sambandho. Para-saddo aññattheti āha ‘‘ye kecī’’tiādi. Ānandanti bhusaṁ",
  "tika-s0104t1:221_4": "pamodanti taṁsamaṅgino sattā etenāti ānandasaddassa karaṇatthataṁ dasseti. Sobhanamano",
  "tika-s0104t1:221_5": "sumano, cittaṁ, sobhanaṁ vā mano yassāti sumano, taṁsamaṅgīpuggalo. Nanu ca cittavācakabhāve",
  "tika-s0104t1:221_6": "sati cetasikasukhassa bhāvatthatā yuttā, puggalavācakabhāve pana cittameva bhāvattho",
  "tika-s0104t1:221_7": "siyā, na cetasikasukhaṁ, sumanasaddassa dabbanimittaṁ pati pavattattā yathā ‘‘daṇḍittaṁ",
  "tika-s0104t1:221_8": "sikhitta’’ntiādīti? Saccametaṁ dabbe apekkhite, idha pana tadanapekkhitvā tena dabbena",
  "tika-s0104t1:221_9": "yuttaṁ mūlanimittabhūtaṁ cetasikasukhameva apekkhitvā sumanasaddo pavatto, tasmā",
  "tika-s0104t1:221_10": "etthāpi cetasikasukhameva bhāvattho sambhavati, tenāha ‘‘cetasikasukhassetaṁ adhivacana’’nti.",
  "tika-s0104t1:221_11": "Etena hi vacanena tadaññacetasikānampi cittapaṭibaddhattā, cittakiriyattā ca yathāsambhavaṁ",
  "tika-s0104t1:221_12": "somanassabhāvo āpajjatīti codanaṁ nāpajjateva ruḷhisaddattā tassa yathā ‘‘paṅkaja’’nti",
  "tika-s0104t1:221_13": "pariharati. Ubbilayatīti ubbilaṁ, bhindati purimāvatthāya visesaṁ āpajjatīti attho.",
  "tika-s0104t1:221_14": "Tadeva ubbilāvitaṁ paccayantarāgamādivasena. Uddhaṁ palavatīti vā ubbilāvitaṁ akārānaṁ",
  "tika-s0104t1:221_15": "ikāraṁ, ākārañca katvā, cittameva ‘‘cetaso’’ti vuttattā. Taddhite pana siddhe taṁ",
  "tika-s0104t1:221_16": "abyatirittaṁ tasmiṁ pade vacanīyassa sāmaññabhāvato, tassa vā saddassa nāmapadattā,",
  "tika-s0104t1:221_17": "tasmā kassāti sambandhīvisesānuyoge ‘‘cetaso’’ti vuttanti dassetuṁ ‘‘kassā’’tiādi",
  "tika-s0104t1:221_18": "vuttaṁ. Esa nayo īdisesu. Yāya uppannāya kāyacittaṁ vātapūritabhastā viya uddhumāyanākārappattaṁ",
  "tika-s0104t1:221_19": "hoti tassā gehasitāya odagyapītiyā etaṁ adhivacananti sarūpaṁ dasseti ‘‘uddhaccāvahāyā’’tiādinā.",
  "tika-s0104t1:221_20": "Uddhaccāvahāyāti uddhatabhāvāvahāya. Uppilāpeti cittaṁ uppilāvitaṁ karotīti ubbilāpanā,",
  "tika-s0104t1:221_21": "sā eva pīti, tassā. Khandhavasena dhammavisesattaṁ āha ‘‘idhāpī’’tiādinā. Avaṇṇabhūmimapekkhāya",
  "tika-s0104t1:221_22": "api-saddo ‘‘ayampi pārājiko’’tiādīsu (pārā. 1.89, 91, 167, 171, 195, 197) viya, idha",
  "tika-s0104t1:221_23": "ca kiñcāpi tesaṁ bhikkhūnaṁ ubbilāvitameva natthi, atha kho āyatiṁ kulaputtānaṁ edisesupi",
  "tika-s0104t1:221_24": "ṭhānesu akusaluppattiṁ paṭisedhento dhammanettiṁ ṭhapetīti. Dvīhi padehi saṅkhārakkhandho,",
  "tika-s0104t1:221_25": "ekena vedanākkhandho vuttoti etthāpi ‘‘tesaṁ vasena sesānaṁ sampayuttadhammānaṁ karaṇaṁ",
  "tika-s0104t1:221_26": "paṭikkhittamevā’’ti ca aṭṭhakathāyaṁ vuttanayena sakkā viññātunti na vuttaṁ. ‘‘Pi-saddo",
  "tika-s0104t1:221_27": "sambhāvanattho’’tiādinā vuttanayena cettha attho yathāsambhavaṁ veditabbo.",
  "tika-s0104t1:222_0": "Tumhaṁyevassa tena antarāyoti etthāpi ‘‘antarāyo’’ti idaṁ ‘‘ubbilāvitattassa akaraṇīyatākāraṇavacana’’tiādinā",
  "tika-s0104t1:222_1": "heṭṭhā avaṇṇapakkhe amhehi vuttanayānusārena attho daṭṭhabbo. Ettha ca ‘‘ānandino",
  "tika-s0104t1:222_2": "ubbilāvitā’’ti dīpitaṁ pītimeva gahetvā ‘‘tena ubbilāvitattenā’’ti vacanaṁ somanassarahitāya",
  "tika-s0104t1:222_3": "pītiyā abhāvato tabbacaneneva ‘‘sumanā’’ti dīpitaṁ somanassampi siddhamevāti katvā",
  "tika-s0104t1:222_4": "vuttaṁ. Atha vā somanassassa antarāyakaratā pākaṭā, na tathā pītiyāti evaṁ vuttanti",
  "tika-s0104t1:222_5": "daṭṭhabbaṁ. Kasmā panetanti yathāvuttaṁ atthaṁ avibhāgato manasi katvā codeti. Ācariyo",
  "tika-s0104t1:222_6": "‘‘sacca’’nti tamatthaṁ paṭijānitvā ‘‘taṁ panā’’tiādinā vibhajjabyākaraṇavasena pariharati.",
  "tika-s0104t1:223_0": "Tattha etanti ānandādīnamakaraṇīyatāvacanaṁ, nanu bhagavatā vaṇṇitanti sambandho.",
  "tika-s0104t1:223_1": "Buddhoti kittayantassāti ‘‘buddho’’ti vacanaṁ guṇānussaraṇavasena kathentassa sādhujanassa.",
  "tika-s0104t1:223_2": "Kasiṇenāti kasiṇatāya sakalabhāvena. Jambudīpassāti cetassa avayavabhāvena sambandhīvacanaṁ.",
  "tika-s0104t1:223_3": "Apare pana ‘‘jambudīpassāti karaṇavacanatthe sāmivacana’’ti vadanti, tesaṁ matena",
  "tika-s0104t1:223_4": "kasiṇajambudīpasaddānaṁ samānādhikaraṇabhāvo daṭṭhabbo, karaṇavacanañca nissakkatthe.",
  "tika-s0104t1:223_5": "Pageva ekadesato panāti api-saddo sambhāvane. Ādi-saddena cettha –",
  "tika-s0104t1:224_0": "‘‘Mā soci udāyi, ānando avītarāgo kālaṁ kareyya, tena cittappasādena sattakkhattuṁ",
  "tika-s0104t1:224_1": "devarajjaṁ kāreyya, sattakkhattuṁ imasmiṁyeva jambudīpe mahārajjaṁ kāreyya, apica",
  "tika-s0104t1:224_2": "udāyi ānando diṭṭheva dhamme parinibbāyissatī’’tiādisuttaṁ (a. ni. 3.81) –",
  "tika-s0104t1:225_0": "Saṅgahitaṁ. Nti suttantare vuttaṁ pītisomanassaṁ. Nekkhammassitanti kāmato nikkhamane",
  "tika-s0104t1:225_1": "kusaladhamme nissitaṁ. Idhāti imasmiṁ sutte. Gehassitanti gehavāsīnaṁ samudāciṇṇato",
  "tika-s0104t1:225_2": "gehasaṅkhāte kāmaguṇe nissitaṁ. Kasmā tadevidhādhippetanti āha ‘‘idañhī’’tiādi. ‘‘Āyasmato",
  "tika-s0104t1:225_3": "channassa uppannasadisa’’nti vuttamatthaṁ pākaṭaṁ kātuṁ, samatthetuṁ vā ‘‘tenevā’’tiādi",
  "tika-s0104t1:225_4": "vuttaṁ. Visesaṁ nibbattetuṁ nāsakkhi bhagavati, dhamme ca pavattagehassitapematāya.",
  "tika-s0104t1:225_5": "Parinibbānakāleti parinibbānāsannakāle bhagavatā paññattena tajjitoti vā sambandho.",
  "tika-s0104t1:225_6": "Parinibbānakāleti vā bhagavato parinibbutakāle saṅghena tajjito nibbattetīti vā sambandho.",
  "tika-s0104t1:225_7": "Brahmadaṇḍenāti ‘‘bhikkhūhi itthannāmo neva vattabbo, na ovaditabbo, nānusāsitabbo’’ti",
  "tika-s0104t1:225_8": "(cūḷava. 445) katena brahmadaṇḍena. Tajjitoti saṁvejito. Tasmāti yasmā gehassitapītisomanassaṁ",
  "tika-s0104t1:225_9": "jhānādīnaṁ antarāyakaraṁ, tasmā. Vuttañhetaṁ bhagavatā sakkapañhasutte ‘‘somanassaṁpāhaṁ",
  "tika-s0104t1:225_10": "devānaminda, duvidhena vadāmi sevitabbampi asevitabbampī’’ti (dī. ni. 2.359).",
  "tika-s0104t1:226_0": "‘‘Ayañhī’’tiādinā tadevatthaṁ kāraṇato samattheti. Rāgasahitattā hi sā antarāyakarāti.",
  "tika-s0104t1:226_1": "Ettha pana ‘‘idañhi rāgasañhitaṁ pītisomanassa’’nti vattabbaṁ siyā, tathāpi pītiggahaṇena",
  "tika-s0104t1:226_2": "somanassampi gahitameva hoti somanassarahitāya pītiyā abhāvatoti heṭṭhā vuttanayena",
  "tika-s0104t1:226_3": "pītiyeva gahitā. Apica sevitabbāsevitabbavibhāgassa sutte vacanato somanassassa pākaṭo",
  "tika-s0104t1:226_4": "antarāyakarabhāvo, na tathā pītiyāti sāyeva rāgasahitatthena visesetvā vuttā. Avaṇṇabhūmiyā",
  "tika-s0104t1:226_5": "saddhiṁ sambandhitvā pākaṭaṁ kātuṁ ‘‘lobho cā’’tiādi vuttaṁ. Kodhasadisovāti avaṇṇabhūmiyaṁ",
  "tika-s0104t1:226_6": "vuttakodhasadiso eva. ‘‘Luddho’’tiādigāthānaṁ ‘‘kuddho’’tiādigāthāsu vuttanayena attho daṭṭhabbo.",
  "tika-s0104t1:227_0": "‘‘Mamaṁ vā bhikkhave pare vaṇṇaṁ bhāseyyuṁ, dhammassa vā vaṇṇaṁ bhāseyyuṁ, saṅghassa",
  "tika-s0104t1:227_1": "vā vaṇṇaṁ bhāseyyuṁ, tatra ce tumhe assatha ānandino sumanā ubbilāvitā , api nu tumhe",
  "tika-s0104t1:227_2": "paresaṁ subhāsitadubbhāsitaṁ ājāneyyāthāti? No hetaṁ bhante’’ti ayaṁ tatiyavāro nāma",
  "tika-s0104t1:227_3": "avaṇṇabhūmiyaṁ vuttanayavasena tatiyavāraṭṭhāne nīharitabbattā, so desanākāle tena",
  "tika-s0104t1:227_4": "vārena bodhetabbapuggalābhāvato desanāya anāgatopi tadatthasambhavato atthato āgatoyeva.",
  "tika-s0104t1:227_5": "Yathā taṁ vitthāravasena kathāvatthuppakaraṇanti dassetuṁ ‘‘tatiyavāro panā’’tiādi",
  "tika-s0104t1:227_6": "vuttaṁ, etena saṁvaṇṇanākāle tathābujjhanakasattānaṁ vasena so vāro ānetvā saṁvaṇṇetabboti",
  "tika-s0104t1:227_7": "dasseti. ‘‘Yatheva hī’’tiādinā tadevatthasambhavaṁ vibhāveti. Kuddho atthaṁ na jānāti",
  "tika-s0104t1:227_8": "yathevāti sambandho.",
  "tika-s0104t1:228_0": "Paṭipajjitabbākāradassanavāreti yathāvuttaṁ tatiyavāraṁ upādāya vattabbe catutthavāre.",
  "tika-s0104t1:228_1": "‘‘Tumhākaṁ satthā’’ti vacanato pabhuti yāva ‘‘imināpi kāraṇena taccha’’nti vacanaṁ,",
  "tika-s0104t1:228_2": "tāva yojanā. ‘‘So hi bhagavā’’tiādi tabbivaraṇaṁ. Tattha itipīti imināpi kāraṇena.",
  "tika-s0104t1:228_3": "Vitthāro visuddhimagge (visuddhi. 123 ādayo) ‘‘anāpatti upasampannassa bhūtaṁ ārocetī’’ti",
  "tika-s0104t1:228_4": "(pāci. 77) vuttepi sabhāgānameva ārocanaṁ yuttanti āha ‘‘sabhāgānaṁ bhikkhūnaṁyeva",
  "tika-s0104t1:228_5": "paṭijānitabba’’nti. Teyeva hi tassa atthakāmā, saddheyyavacanattañca maññanti, tato",
  "tika-s0104t1:228_6": "ca ‘‘sāsanassa amoghatā dīpitā hotī’’ti vuttatthasamatthanaṁ siyā. ‘‘Evañhī’’tiādi",
  "tika-s0104t1:228_7": "kāraṇavacanaṁ. Pāpicchatā ceva parivajjitā, kattubhūtā vā sā, hotīti sambandho. Amoghatāti",
  "tika-s0104t1:228_8": "niyyānikabhāvena atucchatā. Vuttanayenāti ‘‘tatra tumhehīti tasmiṁ vaṇṇe tumhehī’’tiādinā",
  "tika-s0104t1:228_9": "ceva ‘‘dutiyaṁ padaṁ paṭhamassa padassa, catutthañca tatiyassa vevacana’’ntiādinā ca vuttanayena.",
  "tika-s0104t1:229": "Cūḷasīlavaṇṇanā",
  "tika-s0104t1:230_0": "7.Ko anusandhīti pucchā ‘‘nanu ettakeneva yathāvuttehi avaṇṇavaṇṇehi sambandhā desanāmatthakaṁ",
  "tika-s0104t1:230_1": "pattā’’ti anuyogasambhavato katā. Vaṇṇena ca avaṇṇena cāti tadubhayapadena. Atthaniddeso",
  "tika-s0104t1:230_2": "viya hi saddaniddesopīti akkharacintakā. Atha vā tathābhāsanassa kāraṇattā, koṭṭhāsattā",
  "tika-s0104t1:230_3": "ca ‘‘padehī’’ti vuttaṁ. Avaṇṇena ca vaṇṇena cāti pana aguṇaguṇavasena, nindāpasaṁsāvasena",
  "tika-s0104t1:230_4": "ca sarūpadassanaṁ. ‘‘Nivatto amūlakatāya vissajjetabbatābhāvato’’ti (dī. ni. ṭī.",
  "tika-s0104t1:230_5": "1.7) ācariyadhammapālattherena vuttaṁ. Taṁ vitthāretvā desanāya bodhetabbapuggalābhāvato",
  "tika-s0104t1:230_6": "ettakāva sā yuttarūpāti bhagavato ajjhāsayeneva adesanābhāvena nivatto, yathā taṁ",
  "tika-s0104t1:230_7": "vaṇṇabhūmiyaṁ tatiyavārotipi daṭṭhabbaṁ. Tathā bodhetabbapuggalasambhavena vissajjetabbatāya",
  "tika-s0104t1:230_8": "adhigatabhāvato anuvattatiyeva. Itipetaṁ bhūtanti ettha iti-saddo ādiattho taduparipi",
  "tika-s0104t1:230_9": "anuvattakattā, tena vakkhati ‘‘idha panā’’tiādi. Ettāvatā ayaṁ vaṇṇānusandhīti dassetvā",
  "tika-s0104t1:230_10": "duvidhesu pana tesu vaṇṇesu brahmadattassa vaṇṇānusandhīti dassento ‘‘so panā’’tiādimāha.",
  "tika-s0104t1:230_11": "Upari suññatāpakāsane anusandhiṁ dassessati ‘‘atthi bhikkhave’’tiādinā (dī. ni. 1.28).",
  "tika-s0104t1:231_0": "Evaṁ pucchāvissajjanāmukhena samudāyatthataṁ vatvā idāni avayavatthataṁ dasseti ‘‘tatthā’’tiādinā.",
  "tika-s0104t1:231_1": "Appameva parito samantato khaṇḍitattā parittaṁ nāmāti āha ‘‘appamattakanti parittassa",
  "tika-s0104t1:231_2": "nāma’’nti. Mattā vuccati pamāṇaṁ mīyate parimīyateti katvā. Samāsantakakārena appamattakaṁ",
  "tika-s0104t1:231_3": "yathā ‘‘bahuputtako’’ti, evaṁ oramattakepi. Eteneva ‘‘appā mattā appamattā, sā etassāti",
  "tika-s0104t1:231_4": "appamattaka’’ntiādinā kapaccayassa sātthakatampi dasseti atthato abhinnattā. Mattakasaddassa",
  "tika-s0104t1:231_5": "anatthakabhāvato sīlameva sīlamattakaṁ. Anatthakabhāvoti ca sakatthatā purimapadattheyeva",
  "tika-s0104t1:231_6": "pavattanato. Na hi saddā kevalaṁ anatthakā bhavantīti akkharacintakā. Nanu ca bhagavato",
  "tika-s0104t1:231_7": "pāramitānubhāvena niratthakamekakkharampi mukhavaraṁ nārohati, sakalañca pariyattisāsanaṁ",
  "tika-s0104t1:231_8": "pade pade catusaccappakāsananti vuttaṁ, kathaṁ tassa anatthakatā sambhavatīti? Saccaṁ,",
  "tika-s0104t1:231_9": "tampi padantarābhihitassa atthassa visesanavasena tadabhihitaṁ atthaṁ vadati eva,",
  "tika-s0104t1:231_10": "so pana attho vināpi tena padantareneva sakkā viññātunti anatthakamicceva vuttanti.",
  "tika-s0104t1:231_11": "Nanu avocumha ‘‘anatthakabhāvo…pe… pavattanato’’ti. Apica vineyyajjhāsayānurūpavasena",
  "tika-s0104t1:231_12": "bhagavato desanā pavattati, vineyyā ca anādimatisaṁsāre lokiyesuyeva saddesu paribhāvitacittā,",
  "tika-s0104t1:231_13": "loke ca asatipi atthantarāvabodhe vācāsiliṭṭhatādivasena saddapayogo dissati ‘‘labbhati",
  "tika-s0104t1:231_14": "palabbhati, khañjati nikhañjati, āgacchati paccāgacchatī’’tiādinā. Tathāparicitānañca",
  "tika-s0104t1:231_15": "tathāvidheneva saddapayogena atthāvagamo sukho hotīti anatthakasaddapayogo vuttoti.",
  "tika-s0104t1:231_16": "Evaṁ sabbattha. Hoti cettha –",
  "tika-s0104t1:232": "‘‘Padantaravacanīya-ssatthassa visesanāya;",
  "tika-s0104t1:233": "Bodhanāya vineyyānaṁ, tathānatthapadaṁ vade’’ti.",
  "tika-s0104t1:234_0": "Atha vā sīlamattakanti ettha matta-saddo visesanivattiattho ‘‘avitakkavicāramattā",
  "tika-s0104t1:234_1": "dhammā (dha. sa. tikamātikā) manomattā dhātu manodhātū’’ti (dha. sa. mūlaṭī. 499)",
  "tika-s0104t1:234_2": "ca ādīsu viya. ‘‘Appamattakaṁ oramattaka’’nti padadvayena sāmaññato vuttoyeva hi",
  "tika-s0104t1:234_3": "attho ‘‘sīlamattaka’’nti padena visesato vutto, tena ca sīlaṁ eva sīlamattaṁ, tadeva",
  "tika-s0104t1:234_4": "sīlamattakanti nibbacanaṁ kātabbanti dassetuṁ ‘‘sīlameva sīlamattaka’’nti vuttaṁ.",
  "tika-s0104t1:235_0": "Ayaṁ pana aṭṭhakathāmuttako nayo – oramattakanti ettha oranti apārabhāgo ‘‘orato",
  "tika-s0104t1:235_1": "bhogaṁ (mahāva. 66) oraṁ pāra’’ntiādīsu viya. Atha vā heṭṭhāattho orasaddo oraṁ āgamanāya",
  "tika-s0104t1:235_2": "ye paccayā, te orambhāgiyāni saṁyojanānītiādīsu viya. Sīlañhi samādhipaññāyo apekkhitvā",
  "tika-s0104t1:235_3": "apārabhāge, heṭṭhābhāge ca hoti, ubhayatthāpi ‘‘ore pavattaṁ mattaṁ yassā’’tiādinā",
  "tika-s0104t1:235_4": "viggaho. Sīlamattakanti etthāpi mattasaddo amahatthavācako ‘‘bhesajjamattā’’tiādīsu",
  "tika-s0104t1:235_5": "viya. Atha vā sīlepi tadekadesasseva saṅgahaṇatthaṁ amahatthavācako ettha mattasaddo",
  "tika-s0104t1:235_6": "vutto. Tathā hi indriyasaṁvarapaccayasannissitasīlāni idha desanaṁ anāruḷhāni. Kasmāti",
  "tika-s0104t1:235_7": "ce? Yasmā tāni pātimokkhasaṁvaraājīvapārisuddhisīlāni viya na sabbaputhujjanesu pākaṭānīti.",
  "tika-s0104t1:235_8": "Mattanti cettha visesanivattiatthe napuṁsakaliṅgaṁ. Pamāṇappakatthesu pana ‘‘matta’’nti",
  "tika-s0104t1:235_9": "vā ‘‘mattā’’ti vā napuṁsakitthiliṅgaṁ.",
  "tika-s0104t1:236_0": "‘‘Idaṁ vuttaṁ hotī’’tiādinā saha yojanāya piṇḍatthaṁ dasseti. Yena sīlena vadeyya,",
  "tika-s0104t1:236_1": "etaṁ sīlamattakaṁ nāmāti sambandho. ‘‘Vaṇṇaṁ vadāmīti ussāhaṁ katvāpī’’ti idaṁ ‘‘vaṇṇaṁ",
  "tika-s0104t1:236_2": "vadamāno’’ti etassa vivaraṇaṁ. Etena hi ‘‘ekapuggalo bhikkhave, loke uppajjamāno",
  "tika-s0104t1:236_3": "uppajjatī’’tiādīsu (a. ni. 1.170) viya mānasaddassa sāmatthiyatthataṁ dasseti. ‘‘Ussāhaṁ",
  "tika-s0104t1:236_4": "kurumāno’’ti avatvā ‘‘katvā’’ti ca vacanaṁ tvādipaccayantapadānamiva mānantapaccayantapadānampi",
  "tika-s0104t1:236_5": "parakiriyāpekkhamevāti dassanatthaṁ. ‘‘Tattha siyā’’tiādinā sandhāyabhāsitamatthaṁ",
  "tika-s0104t1:236_6": "ajānitvā nītatthameva gahetvā suttantaravirodhitaṁ maññamānassa kassaci īdisī codanā",
  "tika-s0104t1:236_7": "siyāti dasseti. Tatthāti tasmiṁ ‘‘appamattakaṁ kho paneta’’ntiādivacane (dī. ni.",
  "tika-s0104t1:236_8": "1.7). Kammaṭṭhānabhāvane yuñjati sīlenāti yogī, tassa.",
  "tika-s0104t1:237_0": "Alaṅkaraṇaṁ vibhūsanaṁ alaṅkāro, pasādhanakiriyā. Alaṁ karoti etenevāti vā alaṅkāro,",
  "tika-s0104t1:237_1": "kuṇḍalādipasādhanaṁ. Maṇḍīyate maṇḍanaṁ, ūnaṭṭhānapūraṇaṁ. Maṇḍīyati etenāti vā maṇḍanaṁ,",
  "tika-s0104t1:237_2": "mukhacuṇṇādiūnapūraṇopakaraṇaṁ. Idha pana sadisavohārena, taddhitavasena vā sīlameva",
  "tika-s0104t1:237_3": "tathā vuttaṁ. Maṇḍaneti maṇḍanahetu, maṇḍanakiriyānimittaṁ gatoti attho. Atha vā",
  "tika-s0104t1:237_4": "maṇḍati sīlenāti maṇḍano, maṇḍanajātiko puriso. Bahumhi cetaṁ jātyāpekkhāya ekavacanaṁ.",
  "tika-s0104t1:237_5": "Ubbāhanatthepi hi ekavacanamicchanti keci, tadayuttameva saddasatthe anāgatattā,",
  "tika-s0104t1:237_6": "atthayuttiyā ca abhāvato. Kathañhi ekavacananiddiṭṭhato ubbāhanakaraṇaṁ yuttaṁ siyā",
  "tika-s0104t1:237_7": "ekasmiṁ yevatthe ubbāhitabbassa aññassatthassa abhāvato. Tasmā vipallāsavasena bahvatthe",
  "tika-s0104t1:237_8": "idaṁ ekavacanaṁ daṭṭhabbaṁ, maṇḍanasīlesūti attho. Ācariyadhammapālattherenapi hi",
  "tika-s0104t1:237_9": "ayamevidha vinicchayo (dī. ni. ṭī. 1.7) vutto. Aggatanti uttamabhāvaṁ.",
  "tika-s0104t1:238": "Assaṁ bhavissāmīti ākaṅkheyyāti sambandho. Assāti bhaveyya. Paripūrakārīti cettha iti-saddo ādiattho, pakārattho vā, tena sakalampi sīlathomanasuttaṁ dasseti.",
  "tika-s0104t1:239": "Kikīva aṇḍanti etthāpi tadatthena iti-saddena –",
  "tika-s0104t1:240": "‘‘Kikīva aṇḍaṁ camarīva vāladhiṁ,",
  "tika-s0104t1:241": "Piyaṁva puttaṁ nayanaṁva ekakaṁ;",
  "tika-s0104t1:242": "Tatheva sīlaṁ anurakkhamānā,",
  "tika-s0104t1:243": "Supesalā hotha sadā sagāravā’’ti. (visuddhi. 1.19); –",
  "tika-s0104t1:244_0": "Gāthaṁ saṅgaṇhāti. ‘‘Pupphagandho’’ti vatvā tadekadesena dassetuṁ ‘‘na candana’’ntiādi",
  "tika-s0104t1:244_1": "vuttaṁ. Candanaṁ tagaraṁ mallikāti hi taṁsahacaraṇato tesaṁ gandhova vutto. Pupphagandhoti",
  "tika-s0104t1:244_2": "ca pupphañca tadavaseso gandho cāti attho. Tagaramallikāhi vā avasiṭṭho ‘‘pupphagandho’’ti",
  "tika-s0104t1:244_3": "vutto. Satañca gandhoti ettha sīlameva sadisavohārena vā taddhitavasena vā gandho.",
  "tika-s0104t1:244_4": "Sīlanibandhano vā thutighoso vuttanayena ‘‘gandho’’ti adhippeto. Sīlañhi kittiyā",
  "tika-s0104t1:244_5": "nimittaṁ. Yathāha ‘‘sīlavato kalyāṇo kittisaddo abbhuggacchatī’’ti (dī. ni. 2.150;",
  "tika-s0104t1:244_6": "3.316; a. ni. 5.213; mahāva. 785; udā. 76). Sappuriso pavāyati pakārehi gandhati",
  "tika-s0104t1:244_7": "tassa gandhūpagarukkhapaṭibhāgattā.",
  "tika-s0104t1:245": "Vassikīti sumanapupphaṁ, ‘‘vassika’’ntipi pāṭho, tadatthova. Gandhā eva gandhajātā, gandhappakārā vā. Yvāyanti yadidaṁ, uttamo gandho vātīti sambandho.",
  "tika-s0104t1:246": "Sammadaññā vimuttānanti sammā aññāya jānitvā, aggamaggena vā vimuttānaṁ. Maggaṁ na vindatīti kāraṇaṁ na labhati, na jānāti vā.",
  "tika-s0104t1:247_0": "‘‘Sīle patiṭṭhāyā’’ti gāthāya paṭisandhipaññāya sapañño ātāpī vīriyavā pārihārikapaññāya",
  "tika-s0104t1:247_1": "nipako narasaṅkhāto bhikkhu sīle patiṭṭhāya cittaṁ tappadhānena vuttaṁ samādhiṁ bhāvayaṁ",
  "tika-s0104t1:247_2": "bhāvayanto bhāvanāhetu tathā paññaṁ vipassanañca imaṁ antojaṭābahijaṭāsaṅkhātaṁ jaṭaṁ",
  "tika-s0104t1:247_3": "vijaṭaye vijaṭeyya vijaṭituṁ samattheyyāti saṅkhepattho.",
  "tika-s0104t1:248": "Pathaviṁ nissāyāti pathaviṁ rasaggahaṇavasena nissāya, sīlasmiṁ pana paripūraṇavasena nissāya patiṭṭhānaṁ daṭṭhabbaṁ.",
  "tika-s0104t1:249_0": "Appakamahantatāya pārāpārādi viya upanidhāpaññattibhāvato aññamaññaṁ upanidhāya āhāti",
  "tika-s0104t1:249_1": "vissajjetuṁ ‘‘upari guṇe upanidhāyā’’ti vuttaṁ. Sīlañhīti ettha hi-saddo kāraṇattho,",
  "tika-s0104t1:249_2": "tenidaṁ kāraṇaṁ dasseti ‘‘yasmā sīlaṁ kiñcāpi patiṭṭhābhāvena samādhissa bahūpakāraṁ,",
  "tika-s0104t1:249_3": "pabhāvādiguṇavisese panassa upanidhāya kalampi bhāgaṁ na upeti, tathā samādhi ca",
  "tika-s0104t1:249_4": "paññāyā’’ti. Tenevāha ‘‘tasmā’’tiādi. Na pāpuṇātīti guṇasamabhāvena na sampāpuṇāti,",
  "tika-s0104t1:249_5": "na sametīti vuttaṁ hoti. Uparimanti samādhipaññaṁ. Upanidhāyāti upatthambhaṁ katvā.",
  "tika-s0104t1:249_6": "Tañhi tādisāya paññattiyā upatthambhanaṁ hoti. Heṭṭhimanti sīlasamādhidvayaṁ.",
  "tika-s0104t1:250_0": "‘‘Katha’’ntiādi vitthāravacanaṁ. Kaṇḍambamūlikapāṭihāriyakathanañcettha yathākathañcipi",
  "tika-s0104t1:250_1": "sīlassa samādhimapāpuṇatāsiddhiyevidhādhippetāti pākaṭatarapāṭihāriyabhāvena, nidassananayena",
  "tika-s0104t1:250_2": "cāti daṭṭhabbaṁ. ‘‘Abhi…pe… titthiyamaddana’’nti idaṁ pana tassa yamakapāṭihāriyassa",
  "tika-s0104t1:250_3": "supākaṭabhāvadassanatthaṁ, aññehi bodhimūle ñātisamāgamādīsu ca katapāṭihāriyehi",
  "tika-s0104t1:250_4": "visesadassanatthañca vuttaṁ. Sambodhito hi aṭṭhamepi divase devatānaṁ ‘‘buddho vā",
  "tika-s0104t1:250_5": "no vā’’ti uppannakaṅkhāvidhamanatthaṁ ākāse ratanacaṅkamaṁ māpetvā caṅkamanto pāṭihāriyaṁ",
  "tika-s0104t1:250_6": "akāsi, tato dutiyasaṁvacchare kulanagaragato kapilavatthupure nigrodhārāme ñātīnaṁ",
  "tika-s0104t1:250_7": "samāgamepi tesaṁ mānamadappahānatthaṁ yamakapāṭihāriyaṁ akāsi. Tattha abhisambodhitoti",
  "tika-s0104t1:250_8": "abhisambujjhanakālato. Sāvatthinagaradvāreti sāvatthinagarassa dakkhiṇadvāre. Kaṇḍambarukkhamūleti",
  "tika-s0104t1:250_9": "kaṇḍena nāma pasenadirañño uyyānapālena ropitattā kaṇḍambanāmakassa rukkhassa mūle.",
  "tika-s0104t1:250_10": "Yamakapāṭihāriyakaraṇatthāya bhagavato citte uppanne ‘‘tadanucchavikaṁ ṭhānaṁ icchitabba’’nti",
  "tika-s0104t1:250_11": "ratanamaṇḍapādi sakkena devaraññā āṇattena vissakammunā katanti vadanti keci. Bhagavatā",
  "tika-s0104t1:250_12": "nimmitanti apare. Aṭṭhakathāsu pana anekāsu ‘‘sakkena devānamindena āṇāpitena vissakammadevaputtena",
  "tika-s0104t1:250_13": "maṇḍapo kato, caṅkamo pana bhagavatā nimmito’’ti vuttaṁ. Dibbasetacchatte devatāhi",
  "tika-s0104t1:250_14": "dhāriyamāneti attho viññāyati aññesamasambhavato. ‘‘Dvādasayojanāya parisāyā’’ti",
  "tika-s0104t1:250_15": "idaṁ catūsu disāsu paccekaṁ dvādasayojanaṁ manussaparisaṁ sandhāya vuttaṁ. Tadā kira",
  "tika-s0104t1:250_16": "dasasahassilokadhātuto cakkavāḷagabbhaṁ paripūretvā devabrahmānopi sannipatiṁsu.",
  "tika-s0104t1:250_17": "Yo koci evarūpaṁ pāṭihāriyaṁ kātuṁ samattho ce, so āgacchatūti codanāsadisattā vuttaṁ",
  "tika-s0104t1:250_18": "‘‘attādānaparidīpana’’nti. Attādānañhi anuyogo paṭipakkhassa attassa ādānaṁ gahaṇanti",
  "tika-s0104t1:250_19": "katvā. Titthiyamaddananti ‘‘pāṭihāriyaṁ karissāmā’’ti kuhāyanavasena pubbe uṭṭhitānaṁ",
  "tika-s0104t1:250_20": "titthiyānaṁ maddanaṁ, tañca tathā kātuṁ asamatthatāsampādanameva. Tadetaṁ padadvayaṁ",
  "tika-s0104t1:250_21": "‘‘yamakapāṭihāriya’’nti etena sambandhitabbaṁ. Rājagahaseṭṭhino candanaghaṭikuppattito",
  "tika-s0104t1:250_22": "paṭṭhāya sabbameva cettha vattabbaṁ.",
  "tika-s0104t1:251": "Uparimakāyatotiādi paṭisambhidāmagge (paṭi. ma. 1.116) āgatanayadassanaṁ, tena vuttaṁ ‘‘itiādinayappavatta’’nti, ‘‘sabbaṁ vitthāretabba’’nti ca. Tatthāyaṁ pāḷiseso –",
  "tika-s0104t1:252_0": "‘‘Heṭṭhimakāyato aggikkhandho pavattati, uparimakāyato udakadhārā pavattati. Puratthimakāyato",
  "tika-s0104t1:252_1": "aggi, pacchimakāyato udakaṁ. Pacchimakāyato aggi, puratthimakāyato udakaṁ. Dakkhiṇaakkhito",
  "tika-s0104t1:252_2": "aggi, vāmaakkhito udakaṁ. Vāmaakkhito aggi, dakkhiṇaakkhito udakaṁ. Dakkhiṇakaṇṇasotato",
  "tika-s0104t1:252_3": "aggi, vāmakaṇṇasotato udakaṁ. Vāmakaṇṇasotato aggi, dakkhiṇakaṇṇasotato udakaṁ. Dakkhiṇanāsikāsotato",
  "tika-s0104t1:252_4": "aggi, vāmanāsikāsotato udakaṁ. Vāmanāsikāsotato aggi, dakkhiṇanāsikāsotato udakaṁ.",
  "tika-s0104t1:252_5": "Dakkhiṇaaṁsakūṭato aggi, vāmaaṁsakūṭato udakaṁ. Vāmaaṁsakūṭato aggi, dakkhiṇaaṁsakūṭato",
  "tika-s0104t1:252_6": "udakaṁ. Dakkhiṇahatthato aggi, vāmahatthato udakaṁ. Vāmahatthato aggi, dakkhiṇahatthato",
  "tika-s0104t1:252_7": "udakaṁ. Dakkhiṇapassato aggi, vāmapassato udakaṁ. Vāmapassato aggi, dakkhiṇapassato",
  "tika-s0104t1:252_8": "udakaṁ. Dakkhiṇapādato aggi, vāmapādato udakaṁ. Vāmapādato aggi, dakkhiṇapādato udakaṁ.",
  "tika-s0104t1:252_9": "Aṅgulaṅgulehi aggi, aṅgulantarikāhi udakaṁ. Aṅgulantarikāhi aggi, aṅgulaṅgulehi udakaṁ.",
  "tika-s0104t1:252_10": "Ekekalomato aggi, ekekalomato udakaṁ. Lomakūpato lomakūpato aggikkhandho pavattati,",
  "tika-s0104t1:252_11": "lomakūpato lomakūpato udakadhārā pavattatī’’ti.",
  "tika-s0104t1:253": "Aṭṭhakathāyaṁ pana ‘‘ekekalomakūpato’’ icceva (paṭi. ma. aṭṭha. 2.1.116) āgataṁ.",
  "tika-s0104t1:254_0": "Channaṁ vaṇṇānanti etthāpi nīlānaṁ pītakānaṁ lohitakānaṁ odātānaṁ mañjiṭṭhānaṁ pabhassarānanti",
  "tika-s0104t1:254_1": "ayaṁ sabbopi pāḷiseso peyyālanayena, ādi-saddena ca dassito. Ettha ca channaṁ vaṇṇānaṁ",
  "tika-s0104t1:254_2": "ubbāhanabhūtānaṁ yamakā yamakā vaṇṇā pavattantīti pāṭhasesena sambandho, tena vakkhati",
  "tika-s0104t1:254_3": "‘‘dutiyā dutiyā rasmiyo’’tiādi. Tattha hi tāsaṁ yamakaṁ yamakaṁ pavattanākārena saha",
  "tika-s0104t1:254_4": "āvajjanaparikammādhiṭṭhānānaṁ visuṁ pavatti dassitā. Keci pana ‘‘channaṁ vaṇṇāna’’nti",
  "tika-s0104t1:254_5": "etassa ‘‘aggikkhandho udakadhārā’’ti purimehi padehi sambandhaṁ vadanti, tadayuttameva",
  "tika-s0104t1:254_6": "aggikkhandhaudakadhārānaṁ atthāya tejokasiṇavāyokasiṇānaṁ samāpajjanassa vakkhamānattā.",
  "tika-s0104t1:254_7": "Channaṁ vaṇṇānaṁ chabbaṇṇā pavattantīti kattuvasena vā sambandho yathā ‘‘ekassa cepi",
  "tika-s0104t1:254_8": "bhikkhuno na paṭibhāseyya taṁ bhikkhuniṁ apasādetu’’nti (pāci. 558). Kattukammesu",
  "tika-s0104t1:254_9": "hi bahulā sāmivacanaṁ ākhyātapayogepi icchanti neruttikā.",
  "tika-s0104t1:255_0": "Evaṁ pāḷinayena yamakapāṭihāriyaṁ dassetvā idāni taṁ aṭṭhakathānayena vivaranto paccāsattinayena",
  "tika-s0104t1:255_1": "‘‘channaṁ vaṇṇāna’’nti padameva paṭhamaṁ vivarituṁ ‘‘tassā’’tiādimāha. Tattha tassāti",
  "tika-s0104t1:255_2": "bhagavato. ‘‘Suvaṇṇavaṇṇā rasmiyo’’ti idaṁ tāsaṁ pītābhānaṁ yebhuyyatāya vuttaṁ,",
  "tika-s0104t1:255_3": "chabbaṇṇāhi rasmīhi alaṅkaraṇakālo viyāti attho. Tāpi hi cakkavāḷagabbhato uggantvā",
  "tika-s0104t1:255_4": "brahmalokamāhacca paṭinivattitvā cakkavāḷamukhavaṭṭimeva gaṇhiṁsu. Ekacakkavāḷagabbhaṁ",
  "tika-s0104t1:255_5": "vaṅkagopānasikaṁ viya bodhigharaṁ ahosi ekālokaṁ. Dutiyā dutiyā rasmiyoti purimapurimato",
  "tika-s0104t1:255_6": "pacchā pacchā nikkhantā rasmiyo. Kasmā sadisākāravasena ‘‘viyā’’ti vacanaṁ vuttanti",
  "tika-s0104t1:255_7": "āha ‘‘dvinnañcā’’tiādi. Dvinnañca cittānaṁ ekakkhaṇe pavatti nāma natthi, yehi tā",
  "tika-s0104t1:255_8": "evaṁ siyuṁ, tathāpi iminā kāraṇadvayena evameva khāyantīti adhippāyo. Bhavaṅgaparivāsassāti",
  "tika-s0104t1:255_9": "bhavaṅgavasena parivasanassa, bhavaṅgasaṅkhātassa parivasanassa vā, bhavaṅgapatanassāti",
  "tika-s0104t1:255_10": "vuttaṁ hoti. Āciṇṇavasitāyāti āvajjanasamāpajjanādīhi pañcahākārehi samāciṇṇaparicayatāya.",
  "tika-s0104t1:255_11": "Nanu ca ekassāpi cittassa pavattiyā dve kisso rasmiyopi sambhaveyyunti anuyogamapaneti",
  "tika-s0104t1:255_12": "‘‘tassā tassā pana rasmiyā’’tiādinā. Cittavāranānattā āvajjanaparikammacittāni, kasiṇanānattā",
  "tika-s0104t1:255_13": "adhiṭṭhānacittavārānipi visuṁ visuṁyeva pavattanti. Āvajjanāvasāne tikkhattuṁ pavattajavanāni",
  "tika-s0104t1:255_14": "parikammanāmeneva idha vuttāni.",
  "tika-s0104t1:256_0": "Kathanti āha ‘‘nīlarasmiatthāya hī’’tiādi. ‘‘Mañjiṭṭharasmiatthāya lohitakasiṇaṁ,",
  "tika-s0104t1:256_1": "pabhassararasmiatthāya pītakasiṇa’’nti idaṁ lohitapītarasmīnaṁ kāraṇeyeva vutte siddhanti",
  "tika-s0104t1:256_2": "na vuttaṁ. Tāsameva hi mañjiṭṭhapabhassararasmiyo visesapabhedabhūtāti. ‘‘Aggikkhandhatthāyā’’tiādinā",
  "tika-s0104t1:256_3": "‘‘uparimakāyato’’tiādīnaṁ vivaraṇaṁ. Aggikkhandhaudakakkhandhāpi aññamaññaasammissā",
  "tika-s0104t1:256_4": "yāva brahmalokā uggantvā cakkavāḷamukhavaṭṭiyaṁ patiṁsu, taṁ divasaṁ pana satthā",
  "tika-s0104t1:256_5": "yo yo yasmiṁ yasmiṁ dhamme ca pāṭihāriye ca pasanno, tassa tassa ajjhāsayavasena",
  "tika-s0104t1:256_6": "taṁ taṁ dhammañca kathesi, pāṭihāriyañca dassesi, evaṁ dhamme bhāsiyamāne, pāṭihāriye",
  "tika-s0104t1:256_7": "ca kariyamāne mahājano dhammābhisamayo ahosi. Tasmiñca samāgame attano manaṁ gahetvā",
  "tika-s0104t1:256_8": "pañhaṁ pucchituṁ samatthaṁ adisvā nimmitaṁ buddhaṁ māpesi, tena pucchitaṁ pañhaṁ",
  "tika-s0104t1:256_9": "satthā vissajjesi. Satthārā pucchitaṁ pañhaṁ so vissajjesi, satthu caṅkamanakāle",
  "tika-s0104t1:256_10": "nimmito ṭhānādīsu aññataraṁ kappesi, tassa caṅkamanakāle satthā ṭhānādīsu aññataraṁ",
  "tika-s0104t1:256_11": "kappesīti etamatthaṁ dassetuṁ ‘‘satthā caṅkamatī’’tiādi vuttaṁ. ‘‘Sabbaṁ vitthāretabba’’nti",
  "tika-s0104t1:256_12": "etena ‘‘satthā tiṭṭhati, nimmito caṅkamati vā nisīdati vā seyyaṁ vā kappetī’’tiādinā",
  "tika-s0104t1:256_13": "(paṭi. ma. 1.116) catūsu iriyāpathesu ekekamūlakā satthupakkhe cattāro , nimmitapakkhe",
  "tika-s0104t1:256_14": "cattāroti sabbe aṭṭha vārā vitthāretvā vattabbāti dasseti. Yasmā sīlaṁ samādhissa",
  "tika-s0104t1:256_15": "patiṭṭhāmattameva hutvā nivattati, samādhiyeva tattha patiṭṭhāya yathāvuttaṁ sabbaṁ",
  "tika-s0104t1:256_16": "pāṭihāriyakiccaṁ pavatteti, tasmā tadetaṁ samādhikiccamevāti vuttaṁ ‘‘ettha ekampī’’tiādi.",
  "tika-s0104t1:257_0": "‘‘Yaṁ panā’’tiādinā samādhissa paññamapāpuṇatā vibhāvitā, yaṁ pana paṭivijjhi, idaṁ",
  "tika-s0104t1:257_1": "paṭivijjhanaṁ paññākiccanti attho. Taṁ anukkamato dasseti ‘‘bhagavā’’tiādinā. ‘‘Kappasatasahassādhikāni",
  "tika-s0104t1:257_2": "cattāri asaṅkhyeyyānī’’ti idaṁ dīpaṅkarapādamūle katapaṭhamābhinīhārato paṭṭhāya",
  "tika-s0104t1:257_3": "vuttaṁ, tato pubbepi yattakena tasmiṁ bhave icchanto sāvakabodhiṁ pattuṁ sakkuṇeyya,",
  "tika-s0104t1:257_4": "tattakaṁ puññasambhāraṁ samupacinīti veditabbaṁ. Tatoyeva hi ‘‘manussattaṁ liṅgasampatti,",
  "tika-s0104t1:257_5": "hetu satthāradassana’’ntiādinā (bu. vaṁ. 59) vuttesu aṭṭhadhammesu hetusampannatā",
  "tika-s0104t1:257_6": "ahosi. Keci pana manopaṇidhānavacīpaṇidhānavasena anekadhā asaṅkhyeyyaparicchedaṁ",
  "tika-s0104t1:257_7": "katvā pubbasambhāraṁ vadanti, tadayuttameva saṅgahāruḷhāsu aṭṭhakathāsu tathā avuttattā.",
  "tika-s0104t1:257_8": "Tāsu hi yathāvuttanayena paṭhamābhinīhārato pubbe hetusampannatāyeva dassitā. Ekūnatiṁsavassakāle",
  "tika-s0104t1:257_9": "nikkhamma pabbajitvāti sambandho. Cakkaratanārahapuññavantatāya bodhisatto cakkavattisirisampannoti",
  "tika-s0104t1:257_10": "tassa nivāsabhavanaṁ ‘‘cakkavattisirinivāsabhūta’’nti vuttaṁ. Bhavanāti rammasurammasubhasaṅkhātā",
  "tika-s0104t1:257_11": "niketanā. Padhānayoganti dukkaracariyāya uttamavīriyānuyogaṁ.",
  "tika-s0104t1:258_0": "Uruvelāyaṁ kira senānigame kuṭumbikassa dhītā sujātā nāma dārikā vayappattā nerañjarāya",
  "tika-s0104t1:258_1": "tīre nigrodhamūle patthanamakāsi ‘‘sacāhaṁ samajātikaṁ kulagharaṁ gantvā paṭhamagabbhe",
  "tika-s0104t1:258_2": "puttaṁ labhissāmi, khīrapāyāsena balikammaṁ karissāmī’’ti, (ma. ni. aṭṭha. 2.284;",
  "tika-s0104t1:258_3": "jā. aṭṭha. 1.avidūre nidānakathā) tassā sā patthanā samijjhi. Sā satta dhenuyo laṭṭhivane",
  "tika-s0104t1:258_4": "khādāpetvā tāsampi dhītaro gāviyo laddhā tatheva khādāpetvā puna tāsampi dhītaro",
  "tika-s0104t1:258_5": "tathevāti sattaputtinattipanattiparamparāgatāhi dhenūhi khīraṁ gahetvā khīrapāyāsaṁ",
  "tika-s0104t1:258_6": "pacitumārabhi. Tasmiṁ khaṇe mahābrahmā tiyojanikaṁ setacchattaṁ upari dhāresi, sakko",
  "tika-s0104t1:258_7": "devarājā aggiṁ ujjālesi, sakalaloke vijjamānarasaṁ devatā pakkhipiṁsu, pāyāsaṁ dakkhiṇāvaṭṭaṁ",
  "tika-s0104t1:258_8": "hutvā pacati, taṁ sā suvaṇṇapātiyā satasahassagghanikāya saheva bodhisattassa datvā",
  "tika-s0104t1:258_9": "pakkāmi. Atha bodhisatto taṁ gahetvā nerañjarāya tīre suppatiṭṭhite nāma titthe ekatālaṭṭhippamāṇe",
  "tika-s0104t1:258_10": "ekūnapaññāsapiṇḍe karonto paribhuñji, taṁ sandhāya vuttaṁ ‘‘visākhāpuṇṇamāyaṁ uruvelagāme",
  "tika-s0104t1:258_11": "sujātāya dvinnaṁ pakkhittadibbojaṁ madhupāyāsaṁ paribhuñjitvā’’ti. Tattha sujātāyāti",
  "tika-s0104t1:258_12": "āyasmato yasattherassa mātubhūtāya pacchā saraṇagamanaṭṭhāne etadaggappattāya sujātāya",
  "tika-s0104t1:258_13": "nāma seṭṭhibhariyāya. Aṅgamaṅgānusārino rasassa sāro upatthambhabalakaro bhūtanissito",
  "tika-s0104t1:258_14": "eko viseso ojā nāma, sā divi bhavā pakkhittā etthāti pakkhittadibbojo, taṁ. Pātabbo",
  "tika-s0104t1:258_15": "ca so asitabbo cāti pāyāso, rasaṁ katvā pivituṁ, ālopaṁ katvā ca bhuñjituṁ yutto",
  "tika-s0104t1:258_16": "bhojanaviseso, madhunā sitto pāyāso madhupāyāso, taṁ.",
  "tika-s0104t1:259_0": "Tato nerañjarāya tīre mahāsālavane nānāsamāpattīhi divāvihārassa katattā ‘‘sāyanhasamaye’’tiādi",
  "tika-s0104t1:259_1": "vuttaṁ. Vitthāro tattha tattha gahetabbo. Dakkhiṇuttarenāti divāvihārato bodhiyā",
  "tika-s0104t1:259_2": "pavisanamaggaṁ sandhāyāha, ujukaṁ dakkhiṇuttaragatena devatāhi alaṅkatena maggenāti",
  "tika-s0104t1:259_3": "attho . Evampi vadanti ‘‘dakkhiṇuttarenāti dakkhiṇapacchimuttarena ādiavasānagahaṇena",
  "tika-s0104t1:259_4": "majjhimassāpi gahitattā, tathā luttapayogassa ca dassanato. Evañhi sati ‘dakkhiṇapacchimuttaradisābhāgena",
  "tika-s0104t1:259_5": "bodhimaṇḍaṁ pavisitvā tiṭṭhatī’ti (jā. aṭṭha. 1.avidūrenidānakathā) jātakanidāne",
  "tika-s0104t1:259_6": "vuttavacanena sametī’’ti. Dakkhiṇadisato gantabbo uttaradisābhāgo dakkhiṇuttaro,",
  "tika-s0104t1:259_7": "tena pavisitvāti apare. Keci pana ‘‘uttarasaddo cettha maggavācako. Yadi hi disāvācako",
  "tika-s0104t1:259_8": "bhaveyya, ‘dakkhiṇuttarāyā’ti vadeyyā’’ti, taṁ na ‘‘uttarena nadī sīdā, gambhīrā",
  "tika-s0104t1:259_9": "duratikkamā’’tiādinā disāvācakassāpi enayogassa dassanato, uttarasaddassa ca maggavācakassa",
  "tika-s0104t1:259_10": "anāgatattā. Apica disābhāgaṁ sandhāya evaṁ vuttaṁ. Disābhāgopi hi disā evāti. Atha",
  "tika-s0104t1:259_11": "antarāmagge sotthiyena nāma tiṇahārakabrāhmaṇena dinnā aṭṭha kusatiṇamuṭṭhiyo gahetvā",
  "tika-s0104t1:259_12": "asitañcanagirisaṅkāsaṁ sabbabodhisattānamassāsajananaṭṭhāne samāviruḷhaṁ bodhiyā",
  "tika-s0104t1:259_13": "maṇḍanabhūtaṁ bodhimaṇḍamupagantvā tikkhattuṁ padakkhiṇaṁ katvā dakkhiṇadisābhāge",
  "tika-s0104t1:259_14": "aṭṭhāsi, so pana padeso paduminipatte udakabindu viya pakampittha, tato pacchimadisābhāgaṁ,",
  "tika-s0104t1:259_15": "uttaradisābhāgañca gantvā tiṭṭhantepi mahāpurise tatheva te akampiṁsu, tato ‘‘nāyaṁ",
  "tika-s0104t1:259_16": "sabbopi padeso mama guṇaṁ sandhāretuṁ samattho’’ti puratthimadisābhāgamagamāsi, tattha",
  "tika-s0104t1:259_17": "pallaṅkappamāṇaṁ niccalamahosi, tasseva ca nippariyāyena bodhimaṇḍasamaññā, mahāpuriso",
  "tika-s0104t1:259_18": "‘‘idaṁ kilesaviddhaṁsanaṭṭhāna’’nti sanniṭṭhānaṁ katvā pubbuttaradisābhāge ṭhito",
  "tika-s0104t1:259_19": "tattha akampanappadese tāni tiṇāni agge gahetvā sañcālesi, tāvadeva cuddasahattho",
  "tika-s0104t1:259_20": "pallaṅko ahosi, tānipi tiṇāni vicittākārena tūlikāya lekhā gahitāni viya ahesuṁ.",
  "tika-s0104t1:259_21": "So tattha tisandhipallaṅkaṁ ābhujitvā caturaṅgasamannāgataṁ mettākammaṭṭhānaṁ pubbaṅgamaṁ",
  "tika-s0104t1:259_22": "katvā caturaṅgikaṁ vīriyaṁ adhiṭṭhahitvā nisīdi, tamatthaṁ saṅkhipitvā dassento ‘‘bodhimaṇḍaṁ",
  "tika-s0104t1:259_23": "pavisitvā’’tiādimāha.",
  "tika-s0104t1:260_0": "Tattha bodhi vuccati arahattamaggañāṇaṁ, sabbaññutaññāṇañca, sā maṇḍati thāmagatatāya",
  "tika-s0104t1:260_1": "pasīdati etthāti bodhimaṇḍo, nippariyāyena yathāvuttappadeso, pariyāyena pana idha",
  "tika-s0104t1:260_2": "dumarājā. Tathā hi ācariyānandattherena vuttaṁ ‘‘bodhimaṇḍasaddopaṭhamābhisambuddhaṭṭhāne",
  "tika-s0104t1:260_3": "eva daṭṭhabbo, na yattha katthaci bodhirukkhassa patiṭṭhitaṭṭhāne’’ti, taṁ.",
  "tika-s0104t1:261_0": "Māravijayasabbaññutaññāṇapaṭilābhādīhi bhagavantaṁ assāsetīti assattho. Āpubbañhi",
  "tika-s0104t1:261_1": "sāsasaddaṁ anusiṭṭhitosanesu icchanti, yaṁ tu loke ‘‘caladalo, kuñjarāsano’’ tipi",
  "tika-s0104t1:261_2": "vadanti. Accuggatabhāvena, ajeyyabhūmisīsagatabhāvena, sakalasabbaññuguṇapaṭilābhaṭṭhānaviruḷhabhāvena",
  "tika-s0104t1:261_3": "ca dumānaṁ rājāti dumarājā, assattho ca so dumarājā cāti assatthadumarājā taṁ. Dvinnaṁ",
  "tika-s0104t1:261_4": "ūrujāṇusandhīnaṁ, ūrumūlakaṭisandhissa ca vasena tayo sandhayo, saṇṭhānavasena vā",
  "tika-s0104t1:261_5": "tayo koṇā yassāti tisandhi, sveva pallaṅko ūrubaddhāsanaṁ parisamantato aṅkanaṁ āsananti",
  "tika-s0104t1:261_6": "atthena ra-kārassa la-kāraṁ, dvibhāvañca katvā, tīhi vā sandhīhi lakkhito pallaṅko",
  "tika-s0104t1:261_7": "tisandhipallaṅko, taṁ. Ābhujitvāti ābandhitvā, ubho pāde samañchite katvāti vuttaṁ",
  "tika-s0104t1:261_8": "hoti. Vitthāro sāmaññaphalasuttavaṇṇanāyaṁ (dī. ni. aṭṭha. 1.216) āgamissati. Attā,",
  "tika-s0104t1:261_9": "mitto, majjhatto, verīti catūsupi samappavattanavasena caturaṅgasamannāgataṁ mettākammaṭṭhānaṁ.",
  "tika-s0104t1:261_10": "‘‘Caturaṅgasamannāgata’’nti idaṁ pana ‘‘vīriyādhiṭṭhāna’’nti etenāpi yojetabbaṁ. Tampi hi –",
  "tika-s0104t1:262_0": "Kāmaṁ taco ca nhāru ca aṭṭhi ca avasissatu, upasussatu sarīre maṁsalohitaṁ, yaṁ taṁ",
  "tika-s0104t1:262_1": "purisathāmena purisavīriyena purisaparakkamena pattabbaṁ, na taṁ apāpuṇitvā vīriyassa",
  "tika-s0104t1:262_2": "saṇṭhānaṁ bhavissatī’’ti (ma. ni. 2.184; saṁ. ni. 1.266; a. ni. 3.51; a. ni. 8.13; mahāni. 17, 196) –",
  "tika-s0104t1:263": "Vuttanayena caturaṅgasamannāgatameva.",
  "tika-s0104t1:264_0": "Cuddasa hatthā vitthatappamāṇabhāvena yassāti cuddasahattho. Parisamantato aṅkīyate",
  "tika-s0104t1:264_1": "lakkhīyate paricchedavasenāti pallaṅko ra-kārassa la-kāraṁ, tassa ca dvittaṁ katvā.",
  "tika-s0104t1:264_2": "Apica ‘‘idaṁ kilesaviddhaṁsanaṭṭhāna’’nti aṭṭhakathāsu vacanato pallaṁ kilesaviddhaṁsanaṁ",
  "tika-s0104t1:264_3": "karoti etthāti pallaṅko niggahitāgamavasena, aluttasamāsavasena vā, cuddasahattho",
  "tika-s0104t1:264_4": "ca so pallaṅko ca, sveva uttamaṭṭhena patthanīyaṭṭhena ca varoti cuddasahatthapallaṅkavaro,",
  "tika-s0104t1:264_5": "tattha gato pavatto nisinno tathā. Cuddasahatthatā cettha vitthāravasena gahetabbā.",
  "tika-s0104t1:264_6": "Tāniyeva hi tiṇāni aparimitapuññānubhāvato cuddasahatthavitthatapallaṅkabhāvena pavattāni,",
  "tika-s0104t1:264_7": "na ca tāni aṭṭhamuṭṭhippamāṇāni cuddasahatthaaccuggatāni sambhavanti . Tatoyeva ca",
  "tika-s0104t1:264_8": "idha ‘‘tiṇasantharaṁ santharitvā’’ti vuttaṁ, dhammapadaṭṭhakathādīsu ca ‘‘tiṇāni",
  "tika-s0104t1:264_9": "santharitvā…pe… puratthimābhimukho nisīditvā’’ti (dha. sa. aṭṭha. 1.sāriputtheravaṇṇanā;",
  "tika-s0104t1:264_10": "dha. sa. aṭṭha. 1.nidānakathā). Aññattha ca ‘‘tiṇāsane cuddasahatthasammate’’ti.",
  "tika-s0104t1:264_11": "Keci pana ‘‘accuggatabhāveneva cuddasahattho’’ti yathā tathā parikappanāvasena vadanti,",
  "tika-s0104t1:264_12": "taṁ na gahetabbaṁ yathāvuttena kāraṇena, sādhakena ca viruddhattā. Kāmañca manorathapūraṇiyā",
  "tika-s0104t1:264_13": "caturaṅguttaravaṇṇanāya ‘‘tikkhattuṁ bodhiṁ padakkhiṇaṁ katvā bodhimaṇḍaṁ āruyha",
  "tika-s0104t1:264_14": "cuddasahatthubbedhe ṭhāne tiṇasantharaṁ santharitvā caturaṅgavīriyaṁ adhiṭṭhāya nisinnakālato’’ti",
  "tika-s0104t1:264_15": "(a. ni. aṭṭha. 2.4.33) pāṭho dissati, tathāpi tattha ubbedhasaddo vitthāravācakoti",
  "tika-s0104t1:264_16": "veditabbo, yathā ‘‘tiriyaṁ soḷasubbedho, uddhamāhu sahassadhā’’ti (jā. 1.3.40) mahāpanādajātake.",
  "tika-s0104t1:264_17": "Tathā hi tadaṭṭhakathāyaṁ vuttaṁ ‘‘tiriyaṁ soḷasubbedhoti vitthārato soḷasakaṇḍapātavitthāro",
  "tika-s0104t1:264_18": "ahosī’’ti (jātaka aṭṭha. 2-302 piṭṭhe). Aññathā hi ākāseyeva ukkhipitvā tiṇasantharaṇaṁ",
  "tika-s0104t1:264_19": "kataṁ, na acalapadeseti attho āpajjeyya santharaṇakiriyādhārabhāvato tassa, so cattho",
  "tika-s0104t1:264_20": "anadhippeto aññattha anāgatattāti.",
  "tika-s0104t1:265_0": "Rajatakkhandhaṁ piṭṭhito katvā viyāti sambandho. Atthanti pacchimapabbataṁ. Mārabalanti",
  "tika-s0104t1:265_1": "māraṁ, mārabalañca, mārassa vā sāmatthiyaṁ. Pubbenivāsanti pubbe nivutthakkhandhaṁ.",
  "tika-s0104t1:265_2": "Dibbacakkhunti dibbacakkhuñāṇaṁ. ‘‘Kicchaṁ vatāyaṁ loko āpanno’’tiādinā (dī. ni.",
  "tika-s0104t1:265_3": "2.57; saṁ. ni. 2.4) jarāmaraṇamukhena paccayākāre ñāṇaṁ otāretvā. Ānāpānacatutthajjhānanti",
  "tika-s0104t1:265_4": "etthāpi ‘‘sabbabuddhānaṁ āciṇṇa’’nti vibhattivipariṇāmaṁ katvā yojetabbaṁ. Tampi",
  "tika-s0104t1:265_5": "hi buddhānamāciṇṇamevāti vadanti. Pādakaṁ katvāti kāraṇaṁ, patiṭṭhānaṁ vā katvā.",
  "tika-s0104t1:265_6": "‘‘Vipassanaṁ vaḍḍhetvāti chattiṁsakoṭisatasahassamukhena āsavakkhayañāṇasaṅkhātamahāvajirañāṇagabbhaṁ",
  "tika-s0104t1:265_7": "gaṇhāpanavasena vipassanaṁ bhāvetvā. Sabbaññutaññāṇādhigamāya anupadadhammavipassanāvasena",
  "tika-s0104t1:265_8": "anekākāravokāre saṅkhāre sammasato chattiṁsakoṭisatasahassamukhena pavattaṁ vipassanāñāṇampi",
  "tika-s0104t1:265_9": "hi ‘‘mahāvajirañāṇa’’nti vuccati, catuvīsatikoṭisatasahassasaṅkhyāya devasikaṁ vaḷañjanakasamāpattīnaṁ",
  "tika-s0104t1:265_10": "purecarānucarañāṇampi. Idha pana maggañāṇameva, visesato ca aggamaggañāṇaṁ, tasmā",
  "tika-s0104t1:265_11": "tasseva vipassanāgabbhabhāvo veditabboti. Sabbabuddhaguṇeti sabbaññutādiniravasesabuddhaguṇe.",
  "tika-s0104t1:265_12": "Tassā pādakaṁ katvā samādhi nivattoti vuttaṁ ‘‘idamassa paññākicca’’nti. Assāti bhagavato.",
  "tika-s0104t1:266_0": "‘‘Tattha yathā hatthe’’tiādinā upamāya pākaṭīkaraṇaṁ. Hattheti hatthapasate, karapuṭe",
  "tika-s0104t1:266_1": "vā. Pātiyanti sarāvake. Ghaṭeti udakaharaṇaghaṭe. Dvattiṁsadoṇagaṇhanappamāṇaṁ kuṇḍaṁ",
  "tika-s0104t1:266_2": "kolambo. Tato mahatarā cāṭi. Tatopi mahatī mahākumbhī. Soṇḍī kusobbho. Nadībhāgo",
  "tika-s0104t1:266_3": "kandaro. Cakkavāḷapādesu samuddo cakkavāḷamahāsamuddo.Sinerupādake mahāsamuddeti",
  "tika-s0104t1:266_4": "sīdantarasamuddaṁ sandhāyāha. ‘‘Pātiya’’ntiādināpi tadevatthaṁ pakārantarena vibhāveti.",
  "tika-s0104t1:266_5": "Parittaṁ hoti yathāti sambandho. Yassā pāḷiyā atthavibhāvanatthāya yā saṁvaṇṇanā",
  "tika-s0104t1:266_6": "vuttā, tadeva tassā guṇabhāvena dassetuṁ ‘‘tenāhā’’tiādi vuttaṁ. Evaṁ sabbattha.",
  "tika-s0104t1:267_0": "‘‘Duve puthujjanā’’tiādi puthujjanesu labbhamānavibhāgadassanatthameva vuttaṁ, na",
  "tika-s0104t1:267_1": "pana mūlapariyāyasaṁvaṇṇanādīsu (ma. ni. aṭṭha. 1.2) viya puthujjanavisesaniddhāraṇatthaṁ",
  "tika-s0104t1:267_2": "niravasesaputhujjanasseva idha adhippetattā. Sabbopi hi puthujjano bhagavato upariguṇe",
  "tika-s0104t1:267_3": "vibhāvetuṁ na sakkoti, tiṭṭhatu tāva puthujjano, ariyasāvakapaccekabuddhānampi avisayā",
  "tika-s0104t1:267_4": "eva buddhaguṇā. Tathā hi vakkhati ‘‘sotāpanno’’tiādi (dī. ni. aṭṭha. 1.7). Gottasambandhatāya",
  "tika-s0104t1:267_5": "ādiccassa sūriyadevaputtassa bandhūti ādiccabandhu, tena vuttaṁ niddese –",
  "tika-s0104t1:268": "‘‘Ādicco vuccati sūriyo. Sūriyo gotamo gottena, bhagavāpi gotamo gottena, bhagavā sūriyassa gottañātako gottabandhu, tasmā buddho ādiccabandhū’’ti (mahāni. 150; cūḷani. 99).",
  "tika-s0104t1:269_0": "Saddavidū pana ‘‘buddhassādiccabandhunā’’ti pāṭhamicchanti. Ādiccassa bandhunā gottena",
  "tika-s0104t1:269_1": "samāno gottasaṅkhāto bandhu yassa, buddho ca so ādiccabandhu cāti katvā. Yasmā pana",
  "tika-s0104t1:269_2": "khandhakathādikosallenāpi upakkilesānupakkilesānaṁ jānanahetubhūtaṁ bāhusaccaṁ hoti, yathāha –",
  "tika-s0104t1:270": "‘‘Kittāvatā nu kho bhante bahussuto hotīti? Yato kho bhikkhu khandhakusalo hoti. Dhātu…pe… āyatana…pe… paṭiccasamuppādakusalo hoti, ettāvatā kho bhikkhu bahussuto hotī’’ti.",
  "tika-s0104t1:271_0": "Tasmā ‘‘yassa khandhadhātuāyatanādīsū’’tiādi vuttaṁ. Ādi-saddena cettha yāva paṭiccasamuppādā",
  "tika-s0104t1:271_1": "saṅgaṇhāti. Tattha vācuggatakaraṇaṁ uggaho. Atthassa paripucchanaṁ paripucchā. Aṭṭhakathāvasena",
  "tika-s0104t1:271_2": "atthassa sotadvārapaṭibaddhatākaraṇaṁ savanaṁ. Byañjanatthānaṁ sunikkhepasunayanena",
  "tika-s0104t1:271_3": "dhammassa pariharaṇaṁ dhāraṇaṁ. Evaṁ sutadhātaparicitānaṁ vitakkanaṁ manasānupekkhanaṁ paccavekkhaṇaṁ.",
  "tika-s0104t1:272_0": "Evaṁ pabhedaṁ dassetvā vacanatthampi dasseti ‘‘duvidho’’tiādinā. Puthūnanti anekavidhānaṁ",
  "tika-s0104t1:272_1": "kilesādīnaṁ. Puthujjanantogadhattāti bahūnaṁ janānaṁ abbhantare samavarodhabhāvato",
  "tika-s0104t1:272_2": "puthujjanoti sambandho. Puthucāyaṁ janoti puthu eva visuṁyeva ayaṁ saṅkhyaṁ gato.",
  "tika-s0104t1:272_3": "Itīti tasmā puthujjanoti sambandho. Evaṁ gāthābandhena saṅkhepato dassitamatthaṁ",
  "tika-s0104t1:272_4": "‘‘so hī’’tiādinā vivarati. ‘‘Nānappakārāna’’nti iminā puthu-saddo idha bahvatthoti dasseti.",
  "tika-s0104t1:273_0": "Ādi-saddena saṅgahitamatthaṁ, tadatthassa ca sādhakaṁ ambasecanagarusinānanayena",
  "tika-s0104t1:273_1": "niddesapāḷiyā dassento ‘‘yathāhā’’tiādimāha. Avihatā sakkāyadiṭṭhiyo, puthu bahukā",
  "tika-s0104t1:273_2": "tā etesanti puthuavihatasakkāyadiṭṭhikā, etena avihatattā puthu sakkāyadiṭṭhiyo janenti,",
  "tika-s0104t1:273_3": "puthūhi vā sakkāyadiṭṭhīhi janitāti atthaṁ dasseti. Avihatatthameva vā janasaddo",
  "tika-s0104t1:273_4": "vadati, tasmā puthu sakkāyadiṭṭhiyo janenti na vihananti, janā vā avihatā puthu sakkāyadiṭṭhiyo",
  "tika-s0104t1:273_5": "etesanti atthaṁ dassetītipi vaṭṭati, visesanaparanipātanañcettha daṭṭhabbaṁ yathā",
  "tika-s0104t1:273_6": "‘‘agyāhito’’ti. ‘‘Puthu satthārānaṁ mukhullokikā’’ti etena puthu bahavo janā satthāro",
  "tika-s0104t1:273_7": "etesanti nibbacanaṁ dassitaṁ. Puthu sabbagatīhi avuṭṭhitāti ettha pana kammakilesehi",
  "tika-s0104t1:273_8": "janetabbā, jāyanti vā sattā etthāti janā, gatiyo, puthu sabbā eva janā gatiyo etesanti",
  "tika-s0104t1:273_9": "vacanattho. ‘‘Puthu nānābhisaṅkhāreabhisaṅkharontī’’ti etena ca jāyanti etehi sattāti",
  "tika-s0104t1:273_10": "janā, puññābhisaṅkhārādayo, puthu nānāvidhā janā saṅkhārā etesaṁ vijjanti, puthu",
  "tika-s0104t1:273_11": "vā nānābhisaṅkhāre janenti abhisaṅkharontīti atthamāha. Tato paraṁ pana ‘‘puthu nānāoghehi",
  "tika-s0104t1:273_12": "vuyhantī’’tiādiatthattayaṁ janenti etehi sattāti janā, kāmoghādayo, rāgasantāpādayo,",
  "tika-s0104t1:273_13": "rāgapariḷāhādayo ca, sabbepi vā kilesapariḷāhā. Puthu nānappakārā te etesaṁ vijjanti,",
  "tika-s0104t1:273_14": "tehi vā janenti vuyhanti, santāpenti, pariḍahanti cāti nibbacanaṁ dassetuṁ vuttaṁ.",
  "tika-s0104t1:273_15": "‘‘Rattā giddhā’’tiādi pariyāyavacanaṁ.",
  "tika-s0104t1:274_0": "Api ca rattāti vatthaṁ viya raṅgajātena cittassa vipariṇāmakarena chandarāgena rattā.",
  "tika-s0104t1:274_1": "Giddhāti abhikaṅkhanasabhāvena abhigijjhanena giddhā. Gathitāti ganthitā viya dummocanīyabhāvena",
  "tika-s0104t1:274_2": "tattha paṭibaddhā. Mucchitāti kilesāvisanavasena visaññībhūtā viya anaññakiccamohaṁ",
  "tika-s0104t1:274_3": "samāpannā. Ajjhosannāti anaññāsādhāraṇe viya katvā gilitvā pariniṭṭhapetvā ṭhitā.",
  "tika-s0104t1:274_4": "Laggāti gāvo kaṇṭake viya āsattā, mahāpalipe vā patanena nāsikaggapalipannapuriso",
  "tika-s0104t1:274_5": "viya uddharitumasakkuṇeyyabhāvena nimuggā. Laggitāti makkaṭālepena viya makkaṭo pañcannaṁ",
  "tika-s0104t1:274_6": "indriyānaṁ vasena āsaṅgitā, palibuddhāti sambaddhā, upaddutā vāti ayamattho aṅguttaraṭīkāyaṁ",
  "tika-s0104t1:274_7": "(a. ni. aṭṭha. 1.51) vutto. Etena jāyatīti jano, ‘‘rāgo gedho’’ti evamādiko, puthu",
  "tika-s0104t1:274_8": "nānāvidho jano rāgādiko etesaṁ, puthūsu vā pañcasu kāmaguṇesu janā rattā giddhā…pe…",
  "tika-s0104t1:274_9": "palibuddhāti atthaṁ dasseti.",
  "tika-s0104t1:275_0": "‘‘Āvutā’’tiādipi pariyāyavacanameva. Apica ‘‘āvutāti āvaritā. Nivutāti nivāritā.",
  "tika-s0104t1:275_1": "Ophutāti paliguṇṭhitā, pariyonaddhā vā. Pihitāti pidahitā. Paṭicchannāti chāditā.",
  "tika-s0104t1:275_2": "Paṭikujjitāti heṭṭhāmukhajātā’’ti tattheva (a. ni. aṭṭha. 1.51) vuttaṁ. Ettha ca",
  "tika-s0104t1:275_3": "janenti etehīti janā, nīvaraṇā, puthu nānāvidhā janā nīvaraṇā etesaṁ, puthūhi vā",
  "tika-s0104t1:275_4": "nīvaraṇehi janā āvutā…pe… paṭikujjitāti nibbacanaṁ dasseti. Puthūsu nīcadhammasamācāresu",
  "tika-s0104t1:275_5": "jāyati, puthūnaṁ vā abbhantare jano antogadho, puthu vā bahuko janoti atthaṁ dasseti",
  "tika-s0104t1:275_6": "‘‘puthūna’’ntiādinā, etena ca tatiyapādaṁ vivarati, samattheti vā. ‘‘Puthuvā’’tiādinā",
  "tika-s0104t1:275_7": "pana catutthapādaṁ. Puthu visaṁsaṭṭho eva jano puthujjanoti ayañhettha vacanattho.",
  "tika-s0104t1:276_0": "Yehi guṇavisesehi nimittabhūtehi bhagavati ‘‘tathāgato’’ti ayaṁ samaññā pavattā,",
  "tika-s0104t1:276_1": "taṁ dassanatthaṁ ‘‘aṭṭhahi kāraṇehi bhagavā tathāgato’’tiādi vuttaṁ. Ekopi hi saddo",
  "tika-s0104t1:276_2": "anekapavattinimittamadhikicca anekadhā atthappakāsako, bhagavato ca sabbepi nāmasaddā",
  "tika-s0104t1:276_3": "anekaguṇanemittikāyeva. Yathāha –",
  "tika-s0104t1:277": "‘‘Asaṅkhyeyyāni nāmāni, saguṇena mahesino;",
  "tika-s0104t1:278": "Guṇena nāmamuddheyyaṁ, api nāmasahassato’’ti. (dha. sa. 1313; udā. aṭṭha. 57; paṭi. ma. aṭṭha. 1.76; dī. ni. ṭī. 1.413);",
  "tika-s0104t1:279_0": "Kāni pana tānīti anuyoge sati paṭhamaṁ tassarūpaṁ saṅkhepato uddisitvā ‘‘katha’’ntiādinā",
  "tika-s0104t1:279_1": "niddisati. Tathā āgatoti ettha ākāraniyamanavasena opammasampaṭipādanattho tathā-saddo.",
  "tika-s0104t1:279_2": "Sāmaññajotanāya visesāvaṭṭhānato, visesatthinā ca sāmaññasaddassāpi visesattheyeva",
  "tika-s0104t1:279_3": "anupayujjitabbato paṭipadāgamanattho āgata saddo daṭṭhabbo, na ñāṇagamanattho tathalakkhaṇaṁ",
  "tika-s0104t1:279_4": "āgato’’tiādīsu (dī. ni. aṭṭha. 1.7; ma. ni. aṭṭha. 1.12; saṁ. ni. aṭṭha. 2.3.78;",
  "tika-s0104t1:279_5": "a. ni. aṭṭha. 1.170; theragā. aṭṭha. 1.43; itivu. aṭṭha. 38; paṭi. ma. aṭṭha. 1.37;",
  "tika-s0104t1:279_6": "bu. vaṁ. aṭṭha. 2; mahāni. aṭṭha. 14) viya , nāpi kāyagamanādi attho ‘‘āgato kho",
  "tika-s0104t1:279_7": "mahāsamaṇo, māgadhānaṁ giribbaja’’ntiādīsu (mahāva. 53) viya. Tattha yassa ākārassa",
  "tika-s0104t1:279_8": "niyamanavasena opammasampaṭipādanattho tathā-saddo, tadākāraṁ karuṇāpadhānattā tassa",
  "tika-s0104t1:279_9": "mahākaruṇāmukhena purimabuddhānaṁ āgamanapaṭipadāya udāharaṇavasena sāmaññato dassento",
  "tika-s0104t1:279_10": "‘‘yathā sabbaloke’’tiādimāha. Yaṁtaṁ-saddānaṁ ekantasambandhabhāvato cettha tathā-saddassatthadassane",
  "tika-s0104t1:279_11": "yathā-saddena attho vibhāvito. Tadeva vitthāreti ‘‘yathā vipassī bhagavā’’tiādinā,",
  "tika-s0104t1:279_12": "vipassīādīnañcettha channaṁ sammāsambuddhānaṁ mahāpadānasuttādīsu (dī. ni. 2.4) sampahulaniddesena",
  "tika-s0104t1:279_13": "(dī. ni. aṭṭha. 2.sambahulaparicchedavaṇṇanā) supākaṭattā, āsannattā ca tesaṁ vasena",
  "tika-s0104t1:279_14": "taṁ paṭipadaṁ dassetīti daṭṭhabbaṁ. Āgato yathā, tathā āgatoti sabbatra sambandho.",
  "tika-s0104t1:279_15": "‘‘Kiṁ vuttaṁ hotī’’tiādināpi tadeva paṭiniddisati. Tattha yena abhinīhārenāti manussattaliṅgasampattihetusatthāradassanapabbajjāguṇasampattiadhikārachandānaṁ",
  "tika-s0104t1:279_16": "vasena aṭṭhaṅgasamannāgatena mahāpaṇidhānena . Sabbesañhi buddhānaṁ paṭhamapaṇidhānaṁ",
  "tika-s0104t1:279_17": "imināva nīhārena samijjhati. Abhinīhāroti cettha mūlapaṇidhānassetaṁ adhivacananti daṭṭhabbaṁ.",
  "tika-s0104t1:280_0": "Evaṁ mahābhinīhāravasena ‘‘tathāgato’’ti padassa atthaṁ dassetvā idāni pāramīpūraṇavasenapi",
  "tika-s0104t1:280_1": "dassetuṁ ‘‘atha vā’’tiādimāha. ‘‘Ettha ca suttantikānaṁ mahābodhiyānapaṭipadāya kosallajananatthaṁ",
  "tika-s0104t1:280_2": "pāramīsu ayaṁ vitthārakathā’’tiādinā ācariyadhammapālattherena (dī. ni. ṭī. 1.7)",
  "tika-s0104t1:280_3": "yā pāramīsu vinicchayakathā vuttā, kiñcāpi sā amhehi idha vuccamānā ganthavitthārakarā",
  "tika-s0104t1:280_4": "viya bhavissati, yasmā panāyaṁ saṁvaṇṇanā etissaṁ pacchā pamādalekhavisodhanavasena,",
  "tika-s0104t1:280_5": "tadavasesatthapariyādānavasena ca pavattā, tasmā sāpi pāramīkathā idha vattabbāyevāti",
  "tika-s0104t1:280_6": "tato ceva cariyāpiṭakaṭṭhakathāto ca āharitvā yathārahaṁ gāthābandhehi samalaṅkaritvā",
  "tika-s0104t1:280_7": "atthamadhippāyañca visodhayamānā bhavissati. Kathaṁ?",
  "tika-s0104t1:281": "Kā panetā pāramiyo, kenaṭṭhena katīvidhā;",
  "tika-s0104t1:282": "Ko ca tāsaṁ kamo kāni, lakkhaṇādīni sabbathā.",
  "tika-s0104t1:283": "Ko paccayo, saṁkileso, vodānaṁ paṭipakkhako;",
  "tika-s0104t1:284": "Paṭipattivibhāgo ca, saṅgaho sampadā tathā.",
  "tika-s0104t1:285": "Kittakena sampādanaṁ, ānisaṁso ca kiṁ phalaṁ;",
  "tika-s0104t1:286": "Pañhametaṁ vissajjitvā, bhavissati vinicchayo.",
  "tika-s0104t1:287": "Tatridaṁ vissajjanaṁ –",
  "tika-s0104t1:288": "Kā panetā pāramiyoti –",
  "tika-s0104t1:289": "Taṇhāmānādimaññatra, upāyakusalena yā;",
  "tika-s0104t1:290": "Ñāṇena pariggahitā, pāramī sā vibhāvitā.",
  "tika-s0104t1:291": "Taṇhāmānādinā hi anupahatā karuṇūpāyakosallapariggahitā dānādayo guṇasaṅkhātā etā kiriyā ‘‘pāramī’’ti vibhāvitā.",
  "tika-s0104t1:292": "Kenaṭṭhena pāramiyoti –",
  "tika-s0104t1:293": "Paramo uttamaṭṭhena, tassāyaṁ pāramī tathā;",
  "tika-s0104t1:294": "Kammaṁ bhāvoti dānādi, taddhitato tidhā matā.",
  "tika-s0104t1:295": "Pūreti mavati pare, paraṁ majjati mayati;",
  "tika-s0104t1:296": "Munāti minoti tathā, minātīti vā paramo.",
  "tika-s0104t1:297": "Pāre majjati sodheti, mavati mayatīti vā;",
  "tika-s0104t1:298": "Māyeti taṁ vā munāti, minoti mināti tathā.",
  "tika-s0104t1:299": "Pāramīti mahāsatto, vuttānusārato pana;",
  "tika-s0104t1:300": "Taddhitatthattayeneva, pāramīti ayaṁ matā.",
  "tika-s0104t1:301_0": "Dānasīlādiguṇavisesayogena hi sattuttamatāya mahābodhisatto paramo, tassa ayaṁ, bhāvo,",
  "tika-s0104t1:301_1": "kammanti vā pāramī, dānādikiriyā. Atha vā parati pūretīti paramo niruttinayena, dānādiguṇānaṁ",
  "tika-s0104t1:301_2": "pūrako, pālako ca bodhisatto, paramassa ayaṁ, bhāvo, kammaṁ vā pāramī. Apica pare",
  "tika-s0104t1:301_3": "satte mavati attani bandhati guṇavisesayogena, paraṁ vā atirekaṁ majjati saṁkilesamalato,",
  "tika-s0104t1:301_4": "paraṁ vā seṭṭhaṁ nibbānaṁ visesena mayati gacchati, paraṁ vā lokaṁ pamāṇabhūtena",
  "tika-s0104t1:301_5": "ñāṇavisesena idhalokamiva munāti paricchindati, paraṁ vā ativiya sīlādiguṇagaṇaṁ",
  "tika-s0104t1:301_6": "attano santāne minoti pakkhipati, paraṁ vā attabhūtato dhammakāyato aññaṁ, paṭipakkhaṁ",
  "tika-s0104t1:301_7": "vā tadanatthakaraṁ kilesacoragaṇaṁ mināti hiṁsatīti paramo, mahāsatto, ‘‘paramassa",
  "tika-s0104t1:301_8": "aya’’ntiādinā vuttanayena pāramī. Pāre vā nibbāne majjati sujjhati, satte ca sodheti,",
  "tika-s0104t1:301_9": "tattha vā satte mavati bandhati yojeti, taṁ vā mayati gacchati, satte ca māyeti gameti,",
  "tika-s0104t1:301_10": "taṁ vā yāthāvato munāti paricchindati, tattha vā satte minoti pakkhipati, tattha",
  "tika-s0104t1:301_11": "vā sattānaṁ kilesāriṁ mināti hiṁsatīti pāramī, mahāsatto, ‘‘tassa aya’’ntiādinā dānādikiriyāva",
  "tika-s0104t1:301_12": "pāramīti. Iminā nayena pāramīnaṁ vacanattho veditabbo.",
  "tika-s0104t1:302_0": "Katividhāti saṅkhepato dasavidhā, tā pana buddhavaṁsapāḷiyaṁ (bu. vaṁ. 1.76) sarūpato",
  "tika-s0104t1:302_1": "āgatāyeva. Yathāha ‘‘vicinanto tadādakkhiṁ, paṭhamaṁ dānapārami’’ntiādi (bu. vaṁ.",
  "tika-s0104t1:302_2": "2.116). Yathā cāha –",
  "tika-s0104t1:303_0": "‘‘Kati nu kho bhante buddhakārakā dhammāti? Dasa kho sāriputta buddhakārakā dhammā,",
  "tika-s0104t1:303_1": "katame dasa? Dānaṁ kho sāriputta buddhakārako dhammo, sīlaṁ nekkhammaṁ paññā vīriyaṁ",
  "tika-s0104t1:303_2": "khanti saccaṁ adhiṭṭhānaṁ mettā upekkhā buddhakārako dhammo, ime kho sāriputta dasa",
  "tika-s0104t1:303_3": "buddhakārakā dhammāti. Idamavoca bhagavā, idaṁ vatvāna sugato athāparaṁ etadavoca satthā –",
  "tika-s0104t1:304": "‘Dānaṁ sīlañca nekkhammaṁ, paññāvīriyena pañcamaṁ;",
  "tika-s0104t1:305": "Khantisaccamadhiṭṭhānaṁ, mettupekkhāti te dasā’ti’’. (bu. vaṁ. 1.76);",
  "tika-s0104t1:306": "Keci pana ‘‘chabbidhā’’ti vadanti, taṁ etāsaṁ saṅgahavasena vuttaṁ. So pana saṅgaho parato āvi bhavissati.",
  "tika-s0104t1:307_0": "Ko ca tāsaṁ kamoti ettha kamo nāma desanākkamo, so ca paṭhamasamādānahetuko, samādānaṁ",
  "tika-s0104t1:307_1": "pavicayahetukaṁ, iti yathā ādimhi paṭhamābhinīhārakāle pavicitā, samādinnā ca, tathā",
  "tika-s0104t1:307_2": "desitā. Yathāha ‘‘vicinanto tadādakkhiṁ, paṭhamaṁ dānapārami’’ntiādi (bu. vaṁ. 2.116) tenetaṁ vuccati –",
  "tika-s0104t1:308": "‘‘Paṭhamaṁ samādānatā-vasenāyaṁ kamo ruto;",
  "tika-s0104t1:309": "Atha vā aññamaññassa, bahūpakāratopi cā’’ti.",
  "tika-s0104t1:310_0": "Tattha hi dānaṁ sīlassa bahūpakāraṁ, sukarañcāti taṁ ādimhi vuttaṁ. Dānaṁ pana sīlapariggahitaṁ",
  "tika-s0104t1:310_1": "mahapphalaṁ hoti mahānisaṁsanti dānānantaraṁ sīlaṁ vuttaṁ. Sīlaṁ nekkhammapariggahitaṁ…pe…",
  "tika-s0104t1:310_2": "nekkhammaṁ paññāpariggahitaṁ…pe… paññā vīriyapariggahitā…pe… vīriyaṁ khantipariggahitaṁ…pe…",
  "tika-s0104t1:310_3": "khanti saccapariggahitā…pe… saccaṁ adhiṭṭhānapariggahitaṁ…pe… adhiṭṭhānaṁ mettāpariggahitaṁ…pe…",
  "tika-s0104t1:310_4": "mettā upekkhāpariggahitā mahapphalā hoti mahānisaṁsāti mettānantaraṁ upekkhā vuttā.",
  "tika-s0104t1:310_5": "Upekkhā pana karuṇāpariggahitā, karuṇā ca upekkhāpariggahitāti veditabbā. Kathaṁ",
  "tika-s0104t1:310_6": "pana mahākāruṇikā bodhisattā sattesu upekkhakā hontīti? Upekkhitabbayuttakesu kañci",
  "tika-s0104t1:310_7": "kālaṁ upekkhakā honti, na pana sabbattha, sabbadā cāti keci. Apare pana na ca sattesu",
  "tika-s0104t1:310_8": "upekkhakā, sattakatesu pana vippakāresu upekkhakā hontīti, idamevettha yuttaṁ.",
  "tika-s0104t1:311": "Aparo nayo –",
  "tika-s0104t1:312": "Sabbasādhāraṇatādi-kāraṇehipi īritaṁ;",
  "tika-s0104t1:313": "Dānaṁ ādimhi sesā tu, purimepi apekkhakā.",
  "tika-s0104t1:314_0": "Pacurajanesupi hi pavattiyā sabbasattasādhāraṇattā, appaphalattā, sukarattā ca dānaṁ",
  "tika-s0104t1:314_1": "ādimhi vuttaṁ. Sīlena dāyakapaṭiggāhakasuddhito parānuggahaṁ vatvā parapīḷānivattivacanato,",
  "tika-s0104t1:314_2": "kiriyadhammaṁ vatvā akiriyadhammavacanato, bhogasampattihetuṁ vatvā bhavasampattihetuvacanato",
  "tika-s0104t1:314_3": "ca dānassānantaraṁ sīlaṁ vuttaṁ. Nekkhammena sīlasampattisiddhito, kāyavacīsucaritaṁ",
  "tika-s0104t1:314_4": "vatvā manosucaritavacanato, visuddhasīlassa sukheneva jhānasamijjhanato, kammāparādhappahānena",
  "tika-s0104t1:314_5": "payogasuddhiṁ vatvā kilesāparādhappahānena āsayasuddhivacanato, vītikkamappahāne",
  "tika-s0104t1:314_6": "ṭhitassa pariyuṭṭhānappahānavacanato ca sīlassānantaraṁ nekkhammaṁ vuttaṁ. Paññāya",
  "tika-s0104t1:314_7": "nekkhammassa siddhiparisuddhito, jhānābhāve paññābhāvavacanato. Samādhipadaṭṭhānā",
  "tika-s0104t1:314_8": "hi paññā, paññāpaccupaṭṭhāno ca samādhi. Samathanimittaṁ vatvā upekkhānimittavacanato,",
  "tika-s0104t1:314_9": "parahitajjhānena parahitakaraṇūpāyakosallavacanato ca nekkhammassānantaraṁ paññā",
  "tika-s0104t1:314_10": "vuttā. Vīriyārambhena paññākiccasiddhito, sattasuññatādhammanijjhānakkhantiṁ vatvā",
  "tika-s0104t1:314_11": "sattahitāya ārambhassa acchariyatāvacanato, upekkhānimittaṁ vatvā paggahanimittavacanato,",
  "tika-s0104t1:314_12": "nisammakāritaṁ vatvā uṭṭhānavacanato ca. Nisammakārino hi uṭṭhānaṁ phalavisesamāvahatīti",
  "tika-s0104t1:314_13": "paññāyānantaraṁ vīriyaṁ vuttaṁ.",
  "tika-s0104t1:315_0": "Vīriyena titikkhāsiddhito. Vīriyavā hi āraddhavīriyattā sattasaṅkhārehi upanītaṁ",
  "tika-s0104t1:315_1": "dukkhaṁ abhibhuyya viharati. Vīriyassa titikkhālaṅkārabhāvato. Vīriyavato hi titikkhā",
  "tika-s0104t1:315_2": "sobhati. Paggahanimittaṁ vatvā samathanimittavacanato, accārambhena uddhaccadosappahānavacanato.",
  "tika-s0104t1:315_3": "Dhammanijjhānakkhantiyā hi uddhaccadoso pahīyati. Vīriyavato sātaccakaraṇavacanato.",
  "tika-s0104t1:315_4": "Khantibahulo hi anuddhato sātaccakārī hoti. Appamādavato parahitakiriyārambhe paccupakārataṇhābhāvavacanato.",
  "tika-s0104t1:315_5": "Yāthāvato dhammanijjhāne hi sati taṇhā na hoti. Parahitārambhe paramepi parakatadukkhasahanatāvacanato",
  "tika-s0104t1:315_6": "ca vīriyassānantaraṁ khanti vuttā. Saccena khantiyā cirādhiṭṭhānato, apakārino apakārakhantiṁ",
  "tika-s0104t1:315_7": "vatvā tadupakārakaraṇe avisaṁvādavacanato, khantiyā apavādavācāvikampanena bhūtavāditāya",
  "tika-s0104t1:315_8": "avijahanavacanato, sattasuññatādhamma-nijjhānakkhantiṁ vatvā tadupabrūhitañāṇasaccassa",
  "tika-s0104t1:315_9": "vacanato ca khantiyānantaraṁ saccaṁ vuttaṁ. Adhiṭṭhānena saccasiddhito. Acalādhiṭṭhānassa",
  "tika-s0104t1:315_10": "hi virati sijjhati. Avisaṁvāditaṁ vatvā tattha acalabhāvavacanato. Saccasandho hi",
  "tika-s0104t1:315_11": "dānādīsu paṭiññānurūpaṁ niccalo pavattati. Ñāṇasaccaṁ vatvā sambhāresu pavattiniṭṭhāpanavacanato.",
  "tika-s0104t1:315_12": "Yathābhūtañāṇavā hi bodhisambhāresu adhiṭṭhāti, te ca niṭṭhāpeti. Paṭipakkhehi akampiyabhāvato",
  "tika-s0104t1:315_13": "ca saccassānantaraṁ adhiṭṭhānaṁ vuttaṁ. Mettāya parahitakaraṇasamādānādhiṭṭhānasiddhito,",
  "tika-s0104t1:315_14": "adhiṭṭhānaṁ vatvā hitūpasaṁhāravacanato. Bodhisambhāre hi adhitiṭṭhamāno mettāvihārī",
  "tika-s0104t1:315_15": "hoti. Acalādhiṭṭhānassa samādānāvikopanena samādānasambhavato ca adhiṭṭhānassānantaraṁ",
  "tika-s0104t1:315_16": "mettā vuttā. Upekkhāya mettāvisuddhito, sattesu hitūpasaṁhāraṁ vatvā tadaparādhesu",
  "tika-s0104t1:315_17": "udāsīnatāvacanato, mettābhāvanaṁ vatvā tannissandabhāvanāvacanato, ‘‘hitakāmasattepi",
  "tika-s0104t1:315_18": "upekkhako’’ti acchariyaguṇatāvacanato ca mettāyānantaraṁ upekkhā vuttāti evametāsaṁ kamo veditabbo.",
  "tika-s0104t1:316": "Kāni lakkhaṇādīni sabbathāti ettha pana avisesena –",
  "tika-s0104t1:317": "Paresamanuggahaṇaṁ , lakkhaṇanti pavuccati;",
  "tika-s0104t1:318": "Upakāro akampo ca, raso hitesitāpi ca.",
  "tika-s0104t1:319": "Buddhattaṁ paccupaṭṭhānaṁ, dayā ñāṇaṁ pavuccati;",
  "tika-s0104t1:320": "Padaṭṭhānanti tāsantu, paccekaṁ tāni bhedato.",
  "tika-s0104t1:321_0": "Sabbāpi hi pāramiyo parānuggahalakkhaṇā, paresaṁ upakārakaraṇarasā, avikampanarasā",
  "tika-s0104t1:321_1": "vā, hitesitāpaccupaṭṭhānā, buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.",
  "tika-s0104t1:322_0": "Visesena pana yasmā karuṇūpāyakosallapariggahitā attupakaraṇapariccāgacetanā dānapāramī.",
  "tika-s0104t1:322_1": "Karuṇūpāyakosallapariggahitaṁ kāyavacīsucaritaṁ atthato akattabbavirati, kattabbakaraṇacetanādayo",
  "tika-s0104t1:322_2": "ca sīlapāramī. Karuṇūpāyakosallapariggahito ādīnavadassanapubbaṅgamo kāmabhavehi",
  "tika-s0104t1:322_3": "nikkhamanacittuppādo nekkhammapāramī. Karuṇūpāyakosallapariggahito dhammānaṁ sāmaññavisesalakkhaṇāvabodho",
  "tika-s0104t1:322_4": "paññāpāramī. Karuṇūpāyakosallapariggahito kāyacittehi parahitārambho vīriyapāramī.",
  "tika-s0104t1:322_5": "Karuṇūpāyakosallapariggahito sattasaṅkhārāparādhasahanasaṅkhāto adosappadhāno tadākārappavatto",
  "tika-s0104t1:322_6": "cittuppādo khantipāramī. Karuṇūpāyakosallapariggahitaṁ viraticetanādibhedaṁ avisaṁvādanaṁ",
  "tika-s0104t1:322_7": "saccapāramī. Karuṇūpāyakosallapariggahito acalasamādānādhiṭṭhānasaṅkhāto tadākārappavatto",
  "tika-s0104t1:322_8": "cittuppādo adhiṭṭhānapāramī. Karuṇūpāyakosallapariggahito lokassa hitasukhūpasaṁhāro",
  "tika-s0104t1:322_9": "atthato abyāpādo mettāpāramī. Karuṇūpāyakosallapariggahitā anunayapaṭighaviddhaṁsanasaṅkhātā",
  "tika-s0104t1:322_10": "iṭṭhāniṭṭhesu sattasaṅkhāresu samappavatti upekkhāpāramī.",
  "tika-s0104t1:323_0": "Tasmā pariccāgalakkhaṇaṁ dānaṁ, deyyadhamme lobhaviddhaṁsanarasaṁ, anāsattipaccupaṭṭhānaṁ,",
  "tika-s0104t1:323_1": "bhavavibhavasampattipaccupaṭṭhānaṁ vā, pariccajitabbavatthupadaṭṭhānaṁ. Sīlanalakkhaṇaṁ",
  "tika-s0104t1:323_2": "sīlaṁ, samādhānalakkhaṇaṁ, patiṭṭhānalakkhaṇaṁ vāti vuttaṁ hoti. Dussīlyaviddhaṁsanarasaṁ,",
  "tika-s0104t1:323_3": "anavajjarasaṁ vā, soceyyapaccupaṭṭhānaṁ, hirottappapadaṭṭhānaṁ. Kāmato, bhavato ca",
  "tika-s0104t1:323_4": "nikkhamanalakkhaṇaṁ nekkhammaṁ, tadādīnavavibhāvanarasaṁ, tatoyeva vimukhabhāvapaccupaṭṭhānaṁ,",
  "tika-s0104t1:323_5": "saṁvegapadaṭṭhānaṁ. Yathāsabhāvapaṭivedhalakkhaṇā paññā, akkhalitapaṭivedhalakkhaṇā",
  "tika-s0104t1:323_6": "vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā",
  "tika-s0104t1:323_7": "araññagatasudesako viya, samādhipadaṭṭhānā , catusaccapadaṭṭhānā vā. Ussāhalakkhaṇaṁ",
  "tika-s0104t1:323_8": "vīriyaṁ, upatthambhanarasaṁ, asaṁsīdanapaccupaṭṭhānaṁ, vīriyārambhavatthupadaṭṭhānaṁ,",
  "tika-s0104t1:323_9": "saṁvegapadaṭṭhānaṁ vā.",
  "tika-s0104t1:324_0": "Khamanalakkhaṇā khanti, iṭṭhāniṭṭhasahanarasā, adhivāsanapaccupaṭṭhānā, avirodhapaccupaṭṭhānā",
  "tika-s0104t1:324_1": "vā, yathābhūtadassanapadaṭṭhānā. Avisaṁvādanalakkhaṇaṁ saccaṁ, yāthāvavibhāvanarasaṁ,",
  "tika-s0104t1:324_2": "sādhutāpaccupaṭṭhānaṁ, soraccapadaṭṭhānaṁ. Bodhisambhāresu adhiṭṭhānalakkhaṇaṁ adhiṭṭhānaṁ,",
  "tika-s0104t1:324_3": "tesaṁ paṭipakkhābhibhavanarasaṁ, tattha acalatāpaccupaṭṭhānaṁ, bodhisambhārapadaṭṭhānaṁ.",
  "tika-s0104t1:324_4": "Hitākārappavattilakkhaṇā mettā, hitūpasaṁhārarasā, āghātavinayanarasā vā, sommabhāvapaccupaṭṭhānā,",
  "tika-s0104t1:324_5": "sattānaṁ manāpabhāvadassanapadaṭṭhānā. Majjhattākārappavattilakkhaṇā upekkhā, samabhāvadassanarasā,",
  "tika-s0104t1:324_6": "paṭighānunayavūpasamapaccupaṭṭhānā, kammassakatāpaccavekkhaṇapadaṭṭhānā. Ettha ca",
  "tika-s0104t1:324_7": "karuṇūpāyakosallapariggahitatā dānādīnaṁ pariccāgādilakkhaṇassa visesanabhāvena vattabbā,",
  "tika-s0104t1:324_8": "yato tāni pāramīsaṅkhyaṁ labhanti. Na hi sammāsambodhiyādipatthanamaññatra akaruṇūpāyakosallapariggahitāni",
  "tika-s0104t1:324_9": "vaṭṭagāmīni dānādīni pāramīsaṅkhyaṁ labhantīti.",
  "tika-s0104t1:325": "Kopaccayoti –",
  "tika-s0104t1:326": "Abhinīhāro ca tāsaṁ, dayā ñāṇañca paccayo;",
  "tika-s0104t1:327": "Ussāhummaṅgavatthānaṁ, hitācārādayo tathā.",
  "tika-s0104t1:328_0": "Abhinīhāro tāva pāramīnaṁ sabbāsampi paccayo. Yo hi ayaṁ ‘‘manussattaṁ liṅgasampattī’’tiādi",
  "tika-s0104t1:328_1": "(bu. vaṁ. 2.59) aṭṭhadhammasamodhānasampādito ‘‘tiṇṇo tāreyyaṁ mutto moceyyaṁ, buddho",
  "tika-s0104t1:328_2": "bodheyyaṁ suddho sodheyyaṁ, danto dameyyaṁ, santo sameyyaṁ, assattho assāseyyaṁ,",
  "tika-s0104t1:328_3": "parinibbuto parinibbāpeyya’’ntiādinā pavatto abhinīhāro, so avisesena sabbapāramīnaṁ",
  "tika-s0104t1:328_4": "paccayo. Tappavattiyā hi uddhaṁ pāramīnaṁ pavicayupaṭṭhānasamādānādhiṭṭhānanipphattiyo",
  "tika-s0104t1:328_5": "mahāpurisānaṁ sambhavanti, abhinīhāro ca nāmesa atthato bhesamaṭṭhaṅgānaṁ samodhānena",
  "tika-s0104t1:328_6": "tathāpavatto cittuppādo, ‘‘aho vatāhaṁ anuttaraṁ sammāsambodhiṁ abhisambujjheyyaṁ,",
  "tika-s0104t1:328_7": "sabbasattānaṁ hitasukhaṁ nipphādeyya’’ntiādipatthanāsaṅkhāto acinteyyaṁ buddhabhūmiṁ,",
  "tika-s0104t1:328_8": "aparimāṇaṁ lokahitañca ārabbha pavattiyā sabbabuddhakārakadhammamūlabhūto paramabhaddako",
  "tika-s0104t1:328_9": "paramakalyāṇo aparimeyyappabhāvo puññavisesoti daṭṭhabbo.",
  "tika-s0104t1:329_0": "Tassa ca uppattiyā saheva mahāpuriso mahābodhiyānapaṭipattiṁ otiṇṇo nāma hoti, niyatabhāvasamadhigamanato,",
  "tika-s0104t1:329_1": "tato ca anivattanasabhāvato ‘‘bodhisatto’’ti samaññaṁ labhati, sabbabhāgena sammāsambodhiyaṁ",
  "tika-s0104t1:329_2": "sammāsattamānasatā, bodhisambhāre sikkhāsamatthatā cassa santiṭṭhati. Yathāvuttābhinīhārasamijjhanena",
  "tika-s0104t1:329_3": "hi mahāpurisā sabbaññutaññāṇādhigamanapubbaliṅgena sayambhuñāṇena sammadeva sabbapāramiyo",
  "tika-s0104t1:329_4": "vicinitvā samādāya anukkamena paripūrenti, yathā taṁ katamahābhinīhāro sumedhapaṇḍito. Yathāha –",
  "tika-s0104t1:330": "‘‘Handa buddhakare dhamme, vicināmi ito cito;",
  "tika-s0104t1:331": "Uddhaṁ adho dasa disā, yāvatā dhammadhātuyā;",
  "tika-s0104t1:332": "Vicinanto tadā dakkhiṁ, paṭhamaṁ dānapārami’’nti. (bu. vaṁ. 2.115, 116); –",
  "tika-s0104t1:333_0": "Vitthāro. Lakkhaṇādito panesa sammadeva sammāsambodhipaṇidhānalakkhaṇo, ‘‘aho vatāhaṁ",
  "tika-s0104t1:333_1": "anuttaraṁ sammāsambodhiṁ abhisambujjheyyaṁ, sabbasattānaṁ hitasukhaṁ nipphādeyya’’ntiādipatthanāraso,",
  "tika-s0104t1:333_2": "bodhisambhārahetubhāvapaccupaṭṭhāno, mahākaruṇāpadaṭṭhāno, upanissayasampattipadaṭṭhāno vā.",
  "tika-s0104t1:334_0": "Tassa pana abhinīhārassa cattāro paccayā, cattāro hetū, cattāri ca balāni veditabbāni.",
  "tika-s0104t1:334_1": "Tattha katame cattāro paccayā mahābhinīhārāya? Idha mahāpuriso passati tathāgataṁ",
  "tika-s0104t1:334_2": "mahatā buddhānubhāvena acchariyabbhutaṁ pāṭihāriyaṁ karontaṁ, tassa taṁ nissāya taṁ",
  "tika-s0104t1:334_3": "ārammaṇaṁ katvā mahābodhiyaṁ cittaṁ santiṭṭhati ‘‘mahānubhāvā vatāyaṁ dhammadhātu,",
  "tika-s0104t1:334_4": "yassā suppaṭividdhattā bhagavā evaṁ acchariyabbhutadhammo, acinteyyānubhāvo cā’’ti,",
  "tika-s0104t1:334_5": "so tameva mahānubhāvadassanaṁ nissāya taṁ paccayaṁ katvā sambodhiyaṁ adhimuccanto",
  "tika-s0104t1:334_6": "tattha cittaṁ ṭhapeti, ayaṁ paṭhamo paccayo mahābhinīhārāya.",
  "tika-s0104t1:335_0": "Na heva kho passati tathāgatassa yathāvuttaṁ mahānubhāvataṁ, apica kho suṇāti ‘‘ediso",
  "tika-s0104t1:335_1": "ca ediso ca bhagavā’’ti, so taṁ nissāya taṁ paccayaṁ katvā sambodhiyaṁ adhimuccanto",
  "tika-s0104t1:335_2": "tattha cittaṁ ṭhapeti, ayaṁ dutiyo paccayo mahābhinīhārāya.",
  "tika-s0104t1:336_0": "Na heva kho passati tathāgatassa yathāvuttaṁ mahānubhāvataṁ, nāpi taṁ parato suṇāti,",
  "tika-s0104t1:336_1": "apica kho tathāgatassa dhammaṁ desentassa ‘‘dasabalasamannāgato bhikkhave, tathāgato’’tiādinā",
  "tika-s0104t1:336_2": "(saṁ. ni. 2.21) buddhānubhāvapaṭisaṁyuttaṁ dhammaṁ suṇāti, so taṁ nissāya…pe… ayaṁ",
  "tika-s0104t1:336_3": "tatiyo paccayo mahābhinīhārāya.",
  "tika-s0104t1:337_0": "Na heva kho passati tathāgatassa yathāvuttaṁ mahānubhāvataṁ, nāpi taṁ parato suṇāti,",
  "tika-s0104t1:337_1": "nāpi tathāgatassa dhammaṁ suṇāti, apica kho uḷārajjhāsayo kalyāṇādhimuttiko ‘‘ahametaṁ",
  "tika-s0104t1:337_2": "buddhavaṁsaṁ buddhatantiṁ buddhapaveṇiṁ buddadhammataṁ paripālessāmī’’ti yāvadeva",
  "tika-s0104t1:337_3": "dhammaññeva sakkaronto garuṁ karonto mānento pūjento dhammaṁ apacayamāno taṁ nissāya…pe…",
  "tika-s0104t1:337_4": "ṭhapeti, ayaṁ catuttho paccayo mahābhinīhārāyāti.",
  "tika-s0104t1:338_0": "Katame cattāro hetū mahābhinīhārāya? Idha mahāpuriso pakatiyā upanissayasampanno",
  "tika-s0104t1:338_1": "hoti purimakesu buddhesu katādhikāro, ayaṁ paṭhamo hetu mahābhinīhārāya. Puna caparaṁ",
  "tika-s0104t1:338_2": "mahāpuriso pakatiyāpi karuṇājjhāsayo hoti karuṇādhimutto sattānaṁ dukkhaṁ apanetukāmo,",
  "tika-s0104t1:338_3": "apica attano kāyañca jīvitañca pariccaji, ayaṁ dutiyo hetu mahābhinīhārāya. Puna",
  "tika-s0104t1:338_4": "caparaṁ mahāpuriso sakalatopi vaṭṭadukkhato sattahitāya dukkaracariyato sucirampi",
  "tika-s0104t1:338_5": "kālaṁ ghaṭento vāyamanto anibbinno hoti anutrāsī, yāva icchitatthanipphatti, ayaṁ",
  "tika-s0104t1:338_6": "tatiyo hetu mahābhinīhārāya. Puna caparaṁ mahāpuriso kalyāṇamittasannissito hoti,",
  "tika-s0104t1:338_7": "yo ahitato naṁ nivāreti, hite patiṭṭhāpeti, ayaṁ catuttho hetu mahābhinīhārāya.",
  "tika-s0104t1:339_0": "Tatrāyaṁ mahāpurisassa upanissayasampadā – ekantenevassa yathā ajjhāsayo sambodhininno",
  "tika-s0104t1:339_1": "hoti sambodhipoṇo sambodhipabbhāro, tathā sattānaṁ hitacariyāya, yato anena purimabuddhānaṁ",
  "tika-s0104t1:339_2": "santike sambodhiyā paṇidhānaṁ kataṁ hoti manasā, vācāya ca ‘‘ahampi ediso sammāsambuddho",
  "tika-s0104t1:339_3": "hutvā sammadeva sattānaṁ hitasukhaṁ nipphādeyya’’nti. Evaṁ sampannūpanissayassa panassa",
  "tika-s0104t1:339_4": "imāni upanissayasampattiyā liṅgāni sambhavanti, yehi samannāgatassa sāvakabodhisattehi,",
  "tika-s0104t1:339_5": "paccekabodhisattehi ca mahāviseso mahantaṁ nānākaraṇaṁ paññāyati indriyato, paṭipattito,",
  "tika-s0104t1:339_6": "kosallato ca. Idha hi upanissayasampanno mahāpuriso yathā visadindriyo hoti visadañāṇo,",
  "tika-s0104t1:339_7": "na tathā itare. Parahitāya paṭipanno hoti, no attahitāya. Tathā hi so yathā bahujanahitāya",
  "tika-s0104t1:339_8": "bahujanasukhāya lokānukampāya atthāya hitāya sukhāya devamanussānaṁ paṭipajji, na",
  "tika-s0104t1:339_9": "tathā itare, tattha ca kosallaṁ āvahati ṭhānuppattikapaṭibhānena, ṭhānāṭhānakusalatāya ca.",
  "tika-s0104t1:340_0": "Tathā mahāpuriso pakatiyā dānajjhāsayo hoti dānābhirato, sati deyyadhamme detiyeva,",
  "tika-s0104t1:340_1": "na dānato saṅkocaṁ āpajjati, satataṁ samitaṁ saṁvibhāgasīlo hoti, pamuditova deti",
  "tika-s0104t1:340_2": "ādarajāto, na udāsīnacitto, mahantampi dānaṁ datvā neva dānena santuṭṭho hoti, pageva",
  "tika-s0104t1:340_3": "appaṁ. Paresañca ussāhaṁ janento dāne vaṇṇaṁ bhāsati, dānapaṭisaṁyuttaṁ dhammakathaṁ",
  "tika-s0104t1:340_4": "karoti, aññe ca paresaṁ dente disvā attamano hoti, bhayaṭṭhānesu ca paresaṁ abhayaṁ",
  "tika-s0104t1:340_5": "detīti evamādīni dānajjhāsayassa mahāpurisassa dānapāramiyā liṅgāni.",
  "tika-s0104t1:341_0": "Tathā pāṇātipātādīhi pāpadhammehi hirīyati ottappati, sattānaṁ aviheṭhanajātiko hoti,",
  "tika-s0104t1:341_1": "sorato sukhasīlo asaṭho amāyāvī ujujātiko subbaco sovacassakaraṇīyehi dhammehi samannāgato",
  "tika-s0104t1:341_2": "mudujātiko athaddho anatimānī, parasantakaṁ nādiyati antamaso tiṇasalākamupādāya,",
  "tika-s0104t1:341_3": "attano hatthe nikkhittaṁ iṇaṁ vā gahetvā paraṁ na visaṁvādeti, parasmiṁ vā attano",
  "tika-s0104t1:341_4": "santake byāmūḷhe, vissarite vā taṁ saññāpetvā paṭipādeti yathā taṁ na parahatthagataṁ",
  "tika-s0104t1:341_5": "hoti, aloluppo hoti, parapariggahitesu pāpakaṁ cittampi na uppādeti, itthibyasanādīni",
  "tika-s0104t1:341_6": "dūrato parivajjeti, saccavādī saccasandho bhinnānaṁ sandhātā sahitānaṁ anuppadātā",
  "tika-s0104t1:341_7": "piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto",
  "tika-s0104t1:341_8": "aviparītadassano kammassakatāñāṇena, saccānulomikañāṇena ca, kataññū katavedī vuḍḍhāpacāyī",
  "tika-s0104t1:341_9": "suvisuddhājīvo dhammakāmo, paresampi dhamme samādapetā sabbena sabbaṁ akiccato satte",
  "tika-s0104t1:341_10": "nivāretā kiccesu patiṭṭhapetā attanā ca tattha kicce yogaṁ āpajjitā, katvā vā pana",
  "tika-s0104t1:341_11": "sayaṁ akattabbaṁ sīghaññeva tato paṭivirato hotīti evamādīni sīlajjhāsayassa mahāpurisassa",
  "tika-s0104t1:341_12": "sīlapāramiyā liṅgāni.",
  "tika-s0104t1:342_0": "Tathā mandakileso hoti mandanīvaraṇo pavivekajjhāsayo avikkhepabahulo, na tassa pāpakā",
  "tika-s0104t1:342_1": "vitakkā cittamanvāssavanti, vivekagatassa cassa appakasireneva cittaṁ samādhiyati,",
  "tika-s0104t1:342_2": "amittapakkhepi tuvaṭaṁ mettacittatā santiṭṭhati, pageva itarasmiṁ, satimā ca hoti",
  "tika-s0104t1:342_3": "cirakatampi cirabhāsitampi susaritā anussaritā, medhāvī ca hoti dhammojapaññāya samannāgato,",
  "tika-s0104t1:342_4": "nipako ca hoti tāsu tāsu itikattabbatāsu, āraddhavīriyo ca hoti sattānaṁ hitakiriyāsu,",
  "tika-s0104t1:342_5": "khantibalasamannāgato ca hoti sabbasaho, acalādhiṭṭhāno ca hoti daḷhasamādāno, ajjhupekkhako",
  "tika-s0104t1:342_6": "ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṁ",
  "tika-s0104t1:342_7": "vasena nekkhammapāramiyādīnaṁ liṅgāni veditabbāni.",
  "tika-s0104t1:343_0": "Evametehi bodhisambhāraliṅgehi samannāgatassa mahāpurisassa yaṁ vuttaṁ ‘‘mahābhinīhārāya",
  "tika-s0104t1:343_1": "kalyāṇamittasannissayo hetū’’ti, tatridaṁ saṅkhepato kalyāṇamittalakkhaṇaṁ – idha",
  "tika-s0104t1:343_2": "kalyāṇamitto saddhāsampanno hoti sīlasampanno sutasampanno cāgavīriyasatisamādhipaññāsampanno.",
  "tika-s0104t1:343_3": "Tattha saddhāsampattiyā saddahati tathāgatassa bodhiṁ kammaṁ, kammaphalañca, tena",
  "tika-s0104t1:343_4": "sammāsambodhiyā hetubhūtaṁ sattesu hitesitaṁ na pariccajati. Sīlasampattiyā sattānaṁ",
  "tika-s0104t1:343_5": "piyo hoti manāpo garu bhāvanīyo codako pāpagarahiko vattā vacanakkhamo. Sutasampattiyā",
  "tika-s0104t1:343_6": "sattānaṁ hitasukhāvahaṁ gambhīraṁ dhammakathaṁ kattā hoti. Cāgasampattiyā appiccho",
  "tika-s0104t1:343_7": "hoti samāhito santuṭṭho pavivitto asaṁsaṭṭho. Vīriyasampattiyā āraddhavīriyo hoti",
  "tika-s0104t1:343_8": "sattānaṁ hitapaṭipattiyā. Satisampattiyā upaṭṭhitassatī hoti anavajjesu dhammesu.",
  "tika-s0104t1:343_9": "Samādhisampattiyā avikkhitto hoti samāhitacitto. Paññāsampattiyā aviparītaṁ pajānāti.",
  "tika-s0104t1:343_10": "So satiyā kusalānaṁ dhammānaṁ gatiyo samanvesamāno paññāya sattānaṁ hitāhitaṁ yathābhūtaṁ",
  "tika-s0104t1:343_11": "jānitvā samādhinā tattha ekaggacitto hutvā vīriyena ahitā satte nisedhetvā hite niyojeti. Tenāha –",
  "tika-s0104t1:344": "‘‘Piyo garu bhāvanīyo, vattā ca vacanakkhamo;",
  "tika-s0104t1:345": "Gambhīrañca kathaṁ kattā, no caṭṭhāne niyojako’’ti. (a. ni. 7.37; netti. 113);",
  "tika-s0104t1:346_0": "Evaṁ guṇasamannāgataṁva kalyāṇamittaṁ upanissāya mahāpuriso attano upanissayasampattiṁ",
  "tika-s0104t1:346_1": "sammadeva pariyodapeti. Suvisuddhāsayapayogova hutvā catūhi balehi samannāgato nacireneva",
  "tika-s0104t1:346_2": "aṭṭhaṅge samodhānetvā mahābhinīhāraṁ karonto bodhisattabhāve patiṭṭhahati anivattidhammo",
  "tika-s0104t1:346_3": "niyato sambodhiparāyaṇo.",
  "tika-s0104t1:347_0": "Tassimāni cattāri balāni ajjhattikabalaṁ yā sammāsambodhiyaṁ attasannissayā dhammagāravena",
  "tika-s0104t1:347_1": "abhiruci ekantaninnajjhāsayatā, yāya mahāpuriso attādhipatilajjāsannissayo, abhinīhārasampanno",
  "tika-s0104t1:347_2": "ca hutvā pāramiyo pūretvā sammāsambodhiṁ pāpuṇāti. Bāhirabalaṁ yā sammāsambodhiyaṁ",
  "tika-s0104t1:347_3": "parasannissayā abhiruci ekantaninnajjhāsayatā, yāya mahāpuriso lokādhipatiottappanasannissayo,",
  "tika-s0104t1:347_4": "abhinīhārasampanno ca hutvā pāramiyo pūretvā sammāsambodhiṁ pāpuṇāti. Upanissayabalaṁ",
  "tika-s0104t1:347_5": "yā sammāsambodhiyaṁ upanissayasampattiyā abhiruci ekantaninnajjhāsayatā, yāya mahāpuriso",
  "tika-s0104t1:347_6": "tikkhindriyo, visadadhātuko, satisannissayo, abhinīhārasampanno ca hutvā pāramiyo",
  "tika-s0104t1:347_7": "pūretvā sammāsambodhiṁ pāpuṇāti. Payogabalaṁ yā sammāsambodhiyā tajjā payogasampadā",
  "tika-s0104t1:347_8": "sakkaccakāritā sātaccakāritā, yāya mahāpuriso visuddhapayogo, nirantarakārī, abhinīhārasampanno",
  "tika-s0104t1:347_9": "ca hutvā pāramiyo pūretvā sammāsambodhiṁ pāpuṇāti. Evamayaṁ catūhi paccayehi, catūhi",
  "tika-s0104t1:347_10": "hetūhi, catūhi ca balehi sampannasamudāgamo aṭṭhaṅgasamodhānasampādito abhinīhāro",
  "tika-s0104t1:347_11": "pāramīnaṁ paccayo hoti mūlakāraṇabhāvato.",
  "tika-s0104t1:348_0": "Yassa ca pavattiyā mahāpurise cattāro acchariyā abbhutā dhammā patiṭṭhahanti, sabbaṁ",
  "tika-s0104t1:348_1": "sattanikāyaṁ attano orasaputtaṁ viya piyacittena pariggaṇhāti, na cassa cittaṁ puna",
  "tika-s0104t1:348_2": "saṁkilesavasena saṁkilissati, sattānaṁ hitasukhāvaho cassa ajjhāsayo, payogo ca hoti,",
  "tika-s0104t1:348_3": "attano ca buddhakārakadhammā uparūpari vaḍḍhanti, paripaccanti ca, yato mahāpuriso",
  "tika-s0104t1:348_4": "uḷāratarena puññābhisandena kusalābhisandena pavaḍḍhiyā [pavattiyā (cariyā. aṭṭha.",
  "tika-s0104t1:348_5": "pakiṇṇakakathā)] paccayena sukhassāhārena samannāgato sattānaṁ dakkhiṇeyyo uttamaṁ",
  "tika-s0104t1:348_6": "gāravaṭṭhānaṁ, asadisaṁ puññakkhettañca hoti. Evamanekaguṇo anekānisaṁso mahābhinīhāro",
  "tika-s0104t1:348_7": "pāramīnaṁ paccayoti veditabbo.",
  "tika-s0104t1:349_0": "Yathā ca mahābhinīhāro, evaṁ mahākaruṇā, upāyakosallañca. Tattha upāyakosallaṁ nāma",
  "tika-s0104t1:349_1": "dānādīnaṁ bodhisambhārabhāvassa nimittabhūtā paññā, yāhi mahākaruṇūpāyakosallatāhi",
  "tika-s0104t1:349_2": "mahāpurisānaṁ attasukhanirapekkhatā, nirantaraṁ parasukhakaraṇapasutatā, sudukkarehi",
  "tika-s0104t1:349_3": "mahābodhisattacaritehi visādābhāvo, pasādasaṁvuddhidassanasavanānussaraṇāvatthāsupi",
  "tika-s0104t1:349_4": "sattānaṁ hitasukhapaṭilābhahetubhāvo ca sampajjati. Tathā hi tassa paññāya buddhabhāvasiddhi,",
  "tika-s0104t1:349_5": "karuṇāya buddhakammasiddhi. Paññāya sayaṁ tarati, karuṇāya pare tāreti. Paññāya paradukkhaṁ",
  "tika-s0104t1:349_6": "parijānāti, karuṇāya paradukkhapaṭikāraṁ ārabhati. Paññāya dukkhaṁ nibbindati, karuṇāya",
  "tika-s0104t1:349_7": "dukkhaṁ sampaṭicchati. Paññāya nibbānābhimukho hoti, karuṇāya taṁ na pāpuṇāti. Tathā",
  "tika-s0104t1:349_8": "karuṇāya saṁsārābhimukho hoti, paññāya tatra nābhiramati. Paññāya sabbattha virajjati,",
  "tika-s0104t1:349_9": "karuṇānugatattā na ca na sabbesamanuggahāya pavatto, karuṇāya sabbepi anukampati,",
  "tika-s0104t1:349_10": "paññānugatattā na ca na sabbattha virattacitto. Paññāya ahaṁkāramamaṁkārābhāvo, karuṇāya ālasiyadīnatābhāvo.",
  "tika-s0104t1:350_0": "Tathā paññākaruṇāhi yathākkamaṁ attanāthaparanāthatā, dhīravīrabhāvo, anattantapāparantapatā,",
  "tika-s0104t1:350_1": "attahitaparahitanipphatti, nibbhayābhīsanakabhāvo, dhammādhipatilokādhipatitā, kataññupubbakāribhāvo,",
  "tika-s0104t1:350_2": "mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa",
  "tika-s0104t1:350_3": "visesena upāyabhāvato paññā karuṇā pāramīnaṁ paccayo. Idaṁ pana dvayaṁ pāramīnaṁ",
  "tika-s0104t1:350_4": "viya paṇidhānassāpi paccayo.",
  "tika-s0104t1:351_0": "Tathā ussāhaummaṅgaavatthānahitacariyā ca pāramīnaṁ paccayoti veditabbo. Yā ca buddhabhāvassa",
  "tika-s0104t1:351_1": "uppattiṭṭhānatāya ‘‘buddhabhūmiyo’’ti vuccanti. Tattha ussāho nāma bodhisambhārānaṁ",
  "tika-s0104t1:351_2": "abbhussāhanavīriyaṁ. Ummaṅgo nāma bodhisambhāresu upāyakosallabhūtā paññā. Avatthānaṁ",
  "tika-s0104t1:351_3": "nāma adhiṭṭhānaṁ, acalādhiṭṭhānatā. Hitacariyā nāma mettābhāvanā, karuṇābhāvanā ca. Yathāha –",
  "tika-s0104t1:352_0": "‘‘Kati pana bhante, buddhabhūmiyoti? Catasso kho sāriputta, buddhabhūmiyo. Katamā",
  "tika-s0104t1:352_1": "catasso? Ussāho ca hoti vīriyaṁ, ummaṅgo ca hoti paññābhāvanā, avatthānañca hoti",
  "tika-s0104t1:352_2": "adhiṭṭhānaṁ, hitacariyā ca hoti mettābhāvanā. Imā kho sāriputta, catasso buddhabhūmiyo’’ti",
  "tika-s0104t1:352_3": "(su. ni. aṭṭha. 1.34).",
  "tika-s0104t1:353": "Tathā nekkhammapavivekaalobhādosāmohanissaraṇappabhedā ca cha ajjhāsayā. Vuttañhetaṁ –",
  "tika-s0104t1:354_0": "‘‘Nekkhammajjhāsayā ca bodhisattā kāmesu, gharāvāse ca dosadassāvino, pavivekajjhāsayā",
  "tika-s0104t1:354_1": "ca bodhisattā saṅgaṇikāya dosadassāvino. Alobha…pe… lobhe…pe… adosa…pe… dose…pe…",
  "tika-s0104t1:354_2": "amoha…pe… mohe…pe… nissaraṇa…pe… sabbabhavesu dosadassāvino’’ti (su. ni. aṭṭha. 1.34; visuddhi. 1.49).",
  "tika-s0104t1:355_0": "Tasmā ete ca cha ajjhāsayāpi pāramīnaṁ paccayāti veditabbā. Na hi lobhādīsu ādīnavadassanena,",
  "tika-s0104t1:355_1": "alobhādīnaṁ adhikabhāvena ca vinā dānādipāramiyo sambhavanti. Alobhādīnañhi adhikabhāvena",
  "tika-s0104t1:355_2": "pariccāgādininnacittatā, alobhajjhāsayāditā cāti, yathā cete, evaṁ dānajjhāsayatādayopi. Yathāha –",
  "tika-s0104t1:356_0": "‘‘Kati pana bhante bodhāya carantānaṁ bodhisattānaṁ ajjhāsayāti? Dasa kho sāriputta,",
  "tika-s0104t1:356_1": "bodhāya carantānaṁ bodhisattānaṁ ajjhāsayā. Katame dasa? Dānajjhāsayā sāriputta,",
  "tika-s0104t1:356_2": "bodhisattā macchere dosadassāvino. Sīla…pe… asaṁvare…pe… nekkhamma…pe… kāmesu…pe…",
  "tika-s0104t1:356_3": "yathābhūtañāṇa…pe… vicikicchāya.…Pe… vīriya …pe… kosajje…pe… khanti…pe… akkhantiyaṁ…pe…",
  "tika-s0104t1:356_4": "sacca…pe… visaṁvādane…pe… adhiṭṭhāna…pe… anadhiṭṭhāne…pe… mettā…pe… byāpāde…pe… upekkhā…pe…",
  "tika-s0104t1:356_5": "sukhadukkhesu ādīnavadassāvino’’ti.",
  "tika-s0104t1:357_0": "Etesu hi maccheraasaṁvarakāmavicikicchākosajjaakkhantivisaṁvādanaanadhiṭṭhāna- byāpādasukhadukkhasaṅkhātesu",
  "tika-s0104t1:357_1": "ādīnavadassanapubbaṅgamā dānādininnacittatāsaṅkhātā dānajjhāsayatādayo dānādipāramīnaṁ",
  "tika-s0104t1:357_2": "nibbattiyā paccayo. Tathā apariccāgapariccāgādīsu yathākkamaṁ ādīnavānisaṁsapaccavekkhaṇampi",
  "tika-s0104t1:357_3": "dānādipāramīnaṁ paccayo hoti.",
  "tika-s0104t1:358_0": "Tatrāyaṁ paccavekkhaṇāvidhi – khettavatthuhiraññasuvaṇṇagomahiṁ sadāsīdāsaputtadārādipariggahabyāsattacittānaṁ",
  "tika-s0104t1:358_1": "sattānaṁ khettādīnaṁ vatthukāmabhāvena bahupatthanīyabhāvato, rājacorādisādhāraṇabhāvato,",
  "tika-s0104t1:358_2": "vivādādhiṭṭhānato, sapattakaraṇato, nissārato, paṭilābhaparipālanesu paraviheṭhanahetubhāvato,",
  "tika-s0104t1:358_3": "vināsanimittañcasokādianekavihitabyasanāvahato tadāsattinidānañca maccheramalapariyuṭṭhitacittānaṁ",
  "tika-s0104t1:358_4": "apāyūpapattihetubhāvatoti evaṁ vividhavipulānatthāvahāni pariggahitavatthūni nāma,",
  "tika-s0104t1:358_5": "tesaṁ pariccāgoyeveko sotthibhāvoti pariccāge appamādo karaṇīyo.",
  "tika-s0104t1:359_0": "Apica ‘‘yācako yācamāno attano guyhassa ācikkhanato mayhaṁ vissāsiko’’ti ca ‘‘pahāya",
  "tika-s0104t1:359_1": "gamanīyaṁ attano santakaṁ gahetvā paralokaṁ yāhītiupadisanato mayhaṁ upadesako’’ti",
  "tika-s0104t1:359_2": "ca ‘‘āditte viya agāre maraṇagginā āditte loke tato mayhaṁ santakassa apaharaṇato",
  "tika-s0104t1:359_3": "apavāhakasahāyo’’ti ca ‘‘apavāhitassa cassa ajjhāpananikkhepaṭṭhānabhūto’’ti ca ‘‘dānasaṅkhāte",
  "tika-s0104t1:359_4": "kalyāṇakammasmiṁ sahāyabhāvato, sabbasampattīnaṁ aggabhūtāya paramadullabhāya buddhabhūmiyā",
  "tika-s0104t1:359_5": "sampattihetubhāvato ca paramo kalyāṇamitto’’ti ca paccavekkhitabbaṁ.",
  "tika-s0104t1:360_0": "Tathā ‘‘uḷāre kammani anenāhaṁ sambhāvito, tasmā sā sambhāvanā avitathā kātabbā’’ti",
  "tika-s0104t1:360_1": "ca ‘‘ekantabheditāya jīvitassa āyācitenāpi mayā dātabbaṁ, pageva yācitenā’’ti ca",
  "tika-s0104t1:360_2": "‘‘uḷārajjhāsayehi gavesitvāpi dātabbo, [dātabbato (cariyā. aṭṭha. pakiṇṇakakathāvaṇṇanā)]",
  "tika-s0104t1:360_3": "sayamevāgato mama puññenā’’ti ca ‘‘yācakassa dānāpadesena mayhamevāyamanuggaho’’ti",
  "tika-s0104t1:360_4": "ca ‘‘ahaṁ viya ayaṁ sabbopi loko mayā anuggahetabbo’’ti ca ‘‘asati yācake kathaṁ",
  "tika-s0104t1:360_5": "mayhaṁ dānapāramī pūreyyā’’ti ca ‘‘yācakānamevatthāya mayā sabbopi pariggahetabbo’’ti",
  "tika-s0104t1:360_6": "ca ‘‘ayācitvāpi maṁ mama santakaṁ yācakā kadā sayameva gaṇheyyu’’nti ca ‘‘kathamahaṁ",
  "tika-s0104t1:360_7": "yācakānaṁ piyo cassaṁ manāpo’’ti ca ‘‘kathaṁ vā te mayhaṁ piyā cassu manāpā’’ti ca",
  "tika-s0104t1:360_8": "‘‘kathaṁ vāhaṁ dadamāno datvāpi ca attamano assaṁ pamudito pītisomanassajāto’’ti",
  "tika-s0104t1:360_9": "ca ‘‘kathaṁ vā me yācakā bhaveyyuṁ, uḷāro ca dānajjhāsayo’’ti ca ‘‘kathaṁ vāhamayācito",
  "tika-s0104t1:360_10": "eva yācakānaṁ hadayamaññāya dadeyya’’nti ‘‘sati dhane, yācake ca apariccāgo mahatī",
  "tika-s0104t1:360_11": "mayhaṁ vañcanā’’ti ca ‘‘kathamahaṁ attano aṅgāni, jīvitañcāpi pariccajeyya’’nti ca",
  "tika-s0104t1:360_12": "cāganinnatā upaṭṭhapetabbā.",
  "tika-s0104t1:361_0": "Apica ‘‘attho nāmāyaṁ nirapekkhaṁ dāyakamanugacchati yathā taṁ nirapekkhaṁ khepakaṁ",
  "tika-s0104t1:361_1": "kiṭako’’ti atthe nirapekkhatāya cittaṁ uppādetabbaṁ. Yācamāno pana yadi piyapuggalo",
  "tika-s0104t1:361_2": "hoti ‘‘piyo maṁ yācatī’’ti somanassaṁ uppādetabbaṁ. Atha udāsīnapuggalo hoti ‘‘ayaṁ",
  "tika-s0104t1:361_3": "maṁ yācamāno addhā iminā pariccāgena mitto hotī’’ti somanassaṁ uppādetabbaṁ. Dadanto",
  "tika-s0104t1:361_4": "hi yācakānaṁ piyo hotīti. Atha pana verīpuggalo yācati, ‘‘paccatthiko maṁ yācati,",
  "tika-s0104t1:361_5": "ayaṁ maṁ yācamāno addhā iminā pariccāgena verīpi piyo mitto hotī’’ti visesato somanassaṁ",
  "tika-s0104t1:361_6": "uppādetabbaṁ. Evaṁ piyapuggale viya majjhattaverīpuggalesupi mettāpubbaṅgamaṁ karuṇaṁ",
  "tika-s0104t1:361_7": "upaṭṭhapetvāva dātabbaṁ.",
  "tika-s0104t1:362_0": "Sace panassa cirakālaṁ paribhāvitattā lobhassa deyyadhammavisayā lobhadhammā uppajjeyyuṁ,",
  "tika-s0104t1:362_1": "tena bodhisattapaṭiññena iti paṭisañcikkhitabbaṁ ‘‘nanu tayā sappurisa sambodhāya",
  "tika-s0104t1:362_2": "abhinīhāraṁ karontena sabbasattānamupakārāya ayaṁ kāyo nissaṭṭho, tappariccāgamayañca",
  "tika-s0104t1:362_3": "puññaṁ, tattha nāma te bāhirepi vatthusmiṁ abhisaṅgappavatti hatthisinānasadisī hoti,",
  "tika-s0104t1:362_4": "tasmā tayā na katthaci abhisaṅgo uppādetabbo. Seyyathāpi nāma mahato bhesajjarukkhassa",
  "tika-s0104t1:362_5": "tiṭṭhato mūlaṁ mūlatthikā haranti, papaṭikaṁ, tacaṁ, khandhaṁ, viṭapaṁ, sākhaṁ, palāsaṁ,",
  "tika-s0104t1:362_6": "pupphaṁ, phalaṁ phalatthikā haranti, na tassa rukkhassa ‘mayhaṁ santakaṁ ete harantī’ti",
  "tika-s0104t1:362_7": "vitakkasamudācāro hoti, evameva sabbalokahitāya ussukkamāpajjantena mayā mahādukkhe",
  "tika-s0104t1:362_8": "akataññuke niccāsucimhi kāye paresaṁ upakārāya viniyujjamāne aṇumattopi micchāvitakko",
  "tika-s0104t1:362_9": "na uppādetabbo. Ko vā ettha viseso ajjhattikabāhiresu mahābhūtesu ekantabhedanavikiraṇaviddhaṁsanadhammesu.",
  "tika-s0104t1:362_10": "Kevalaṁ pana sammohavijambhitametaṁ, yadidaṁ ‘etaṁ mama, esohamasmi, eso me attā’ti",
  "tika-s0104t1:362_11": "abhiniveso, tasmā bāhiresu mahābhūtesu viya ajjhattikesupi karacaraṇanayanādīsu,",
  "tika-s0104t1:362_12": "maṁsādīsu ca anapekkhena hutvā ‘taṁ tadatthikā harantū’ti nissaṭṭhacittena bhavitabba’’nti.",
  "tika-s0104t1:362_13": "Evaṁ paṭisañcikkhato cassa sambodhāya pahitattassa kāyajīvitesu nirapekkhassa appakasireneva",
  "tika-s0104t1:362_14": "kāyavacīmanokammāni suvisuddhāni honti, so visuddhakāyavacīmanokammanto visuddhājīvo",
  "tika-s0104t1:362_15": "ñāyapaṭipattiyaṁ ṭhito āyāpāyupāyakosallasamannāgamena bhiyyoso mattāya deyyadhammapariccāgena,",
  "tika-s0104t1:362_16": "abhayadānasaddhammadānehi ca sabbasatte anuggaṇhituṁ samattho hoti, ayaṁ tāva dānapāramiyaṁ paccavekkhaṇānayo.",
  "tika-s0104t1:363_0": "Sīlapāramiyaṁ pana evaṁ paccavekkhitabbaṁ – ‘‘idañhi sīlaṁ nāma gaṅgodakādīhi visodhetuṁ",
  "tika-s0104t1:363_1": "asakkuṇeyyassa dosamalassa vikkhālanajalaṁ, haricandanādīhi vinetuṁ asakkuṇeyyassa",
  "tika-s0104t1:363_2": "rāgādipariḷāhassa vinayanaṁ, muttāhāramakuṭakuṇḍalādīhi pacurajanālaṅkārehi asādhāraṇo",
  "tika-s0104t1:363_3": "sādhūnamalaṅkāraviseso, sabbadisāvāyanako atikittimo [sabbadisāvāyanato akittimo",
  "tika-s0104t1:363_4": "(cariyā. aṭṭha. pakiṇṇakakathāvaṇṇanā; dī. ni. ṭī. 1.7)] sabbakālānurūpo ca surabhigandho,",
  "tika-s0104t1:363_5": "khattiyamahāsālādīhi, devatāhi ca vandanīyādibhāvāvahanato paramo vasīkaraṇamanto,",
  "tika-s0104t1:363_6": "cātumahārājikādidevalokārohaṇasopānapanti, jhānābhiññānaṁ adhigamūpāyo, nibbānamahānagarassa",
  "tika-s0104t1:363_7": "sampāpakamaggo, sāvakabodhipaccekabodhisammāsambodhīnaṁ patiṭṭhānabhūmi, yaṁ yaṁ",
  "tika-s0104t1:363_8": "vā panicchitaṁ patthitaṁ, tassa tassa samijjhanūpāyabhāvato cintāmaṇikapparukkhādike",
  "tika-s0104t1:363_9": "ca atiseti. Vuttañhetaṁ bhagavatā ‘‘ijjhati bhikkhave, sīlavato cetopaṇidhi visuddhattā’’ti",
  "tika-s0104t1:363_10": "(dī. ni. 3.337; saṁ. ni. 4.352; a. ni. 8.35). Aparampi vuttaṁ ‘‘ākaṅkheyya ce bhikkhave,",
  "tika-s0104t1:363_11": "bhikkhu sabrahmacārīnaṁ piyo ca assaṁ manāpo ca garu ca bhāvanīyo cāti, sīlesvevassa",
  "tika-s0104t1:363_12": "paripūrakārī’’tiādi (ma. ni. 1.65). Tathā ‘‘avippaṭisāratthāni kho ānanda kusalāni",
  "tika-s0104t1:363_13": "sīlānī’’ti, (a. ni. 10.1; 11.1) ‘‘pañcime gahapatayo, ānisaṁsā sīlavato sīlasampadāyā’’tiādisuttānañca",
  "tika-s0104t1:363_14": "(dī. ni. 2.150; a. ni. 5.213; udā. 76; mahāva. 385) vasena sīlaguṇā paccavekkhitabbā.",
  "tika-s0104t1:363_15": "Tathā aggikkhandhopamasuttādīnaṁ (a. ni. 7.72) vasena sīlavirahe ādīnavā.",
  "tika-s0104t1:364_0": "Apica pītisomanassanimittato, attānuvādaparānuvādadaṇḍaduggatibhayābhāvato, viññūhi",
  "tika-s0104t1:364_1": "pāsaṁsabhāvato, avippaṭisārahetuto, paramasotthiṭṭhānato, kulasāpateyyādhipateyyajīvitarūpaṭṭhānabandhumittasampattīnaṁ",
  "tika-s0104t1:364_2": "atisayanato ca sīlaṁ paccavekkhitabbaṁ. Sīlavato hi attano sīlasampadāhetu mahantaṁ",
  "tika-s0104t1:364_3": "pītisomanassaṁ uppajjati ‘‘kataṁ vata mayā kusalaṁ, kataṁ kalyāṇaṁ, kataṁ bhīruttāṇa’’nti.",
  "tika-s0104t1:365_0": "Tathā sīlavato attā na upavadati, na ca pare viññū, daṇḍaduggatibhayānañca sambhavoyeva",
  "tika-s0104t1:365_1": "natthi, ‘‘sīlavā purisapuggalo kalyāṇadhammo’’ti viññūnaṁ pāsaṁso ca hoti. Tathā",
  "tika-s0104t1:365_2": "sīlavato yvāyaṁ ‘‘kataṁ vata mayā pāpaṁ, kataṁ luddaṁ, kataṁ kibbisa’’nti dussīlassa",
  "tika-s0104t1:365_3": "vippaṭisāro uppajjati, so na hoti. Sīlañca nāmetaṁ appamādādhiṭṭhānato, bhogabyasanādiparihāramukhena",
  "tika-s0104t1:365_4": "mahato atthassa sādhanato, maṅgalabhāvato, paramaṁ sotthiṭṭhānaṁ. Nihīnajaccopi sīlavā",
  "tika-s0104t1:365_5": "khattiyamahāsālādīnaṁ pūjanīyo hotīti kulasampattiṁ atiseti sīlasampadā, ‘‘taṁ kiṁ",
  "tika-s0104t1:365_6": "maññasi mahārāja, idha te assa dāso kammakaro’’tiādi (dī. ni. 1.183) vakkhamānasāmaññasuttavacanañcettha",
  "tika-s0104t1:365_7": "sādhakaṁ, corādīhi asādhāraṇato, paralokānugamanato, mahapphalabhāvato, samathādiguṇādhiṭṭhānato",
  "tika-s0104t1:365_8": "ca bāhiradhanaṁ sāpateyyaṁ atiseti sīlaṁ. Paramassa cittissariyassa adhiṭṭhānabhāvato",
  "tika-s0104t1:365_9": "khattiyādīnamissariyaṁ atiseti sīlaṁ. Sīlanimittañhi taṁtaṁsattanikāyesu sattānamissariyaṁ,",
  "tika-s0104t1:365_10": "vassasatādidīghappamāṇato ca jīvitato ekāhampi sīlavato jīvitassa visiṭṭhatāvacanato,",
  "tika-s0104t1:365_11": "satipi jīvite sikkhānikkhipanassa maraṇatāvacanato ca sīlaṁ jīvitato visiṭṭhataraṁ.",
  "tika-s0104t1:365_12": "Verīnampi manuññabhāvāvahanato, jarārogavipattīhi anabhibhavanīyato ca rūpasampattiṁ",
  "tika-s0104t1:365_13": "atiseti sīlaṁ. Pāsādahammiyādiṭṭhānappabhede rājayuvarājasenāpatiādiṭhānavisese ca",
  "tika-s0104t1:365_14": "sukhavisesādhiṭṭhānabhāvato atiseti sīlaṁ. Sabhāvasiniddhe santikāvacarepi bandhujane,",
  "tika-s0104t1:365_15": "mittajane ca ekantahitasampādanato, paralokānugamanato ca atiseti sīlaṁ. ‘‘Na taṁ",
  "tika-s0104t1:365_16": "mātā pitā kayirā’’tiādi (dha. pa. 43) vacanañcettha sādhakaṁ. Tathā hatthiassarathapattibalakāyehi,",
  "tika-s0104t1:365_17": "mantāgadasotthānapayogehi ca durārakkhānamanāthānaṁ attādhīnato, anaparādhīnato,",
  "tika-s0104t1:365_18": "mahāvisayato ca ārakkhabhāvena sīlameva visiṭṭhataraṁ. Tenevāha ‘‘dhammo have rakkhati",
  "tika-s0104t1:365_19": "dhammacāri’’ntiādi (theragā. 303; jā. 1.10.102). Evamanekaguṇasamannāgataṁ sīlanti",
  "tika-s0104t1:365_20": "paccavekkhantassa aparipuṇṇā ceva sīlasampadā pāripūriṁ gacchati, aparisuddhā ca pārisuddhiṁ.",
  "tika-s0104t1:366_0": "Sace panassa dīgharattaṁ paricayena sīlapaṭipakkhadhammā dosādayo antarantarā uppajjeyyuṁ,",
  "tika-s0104t1:366_1": "tena bodhisattapaṭiññena evaṁ paṭisañcikkhitabbaṁ ‘‘nanu tayā bodhāya paṇidhānaṁ",
  "tika-s0104t1:366_2": "kataṁ, sīlavekallena ca na sakkā na ca sukarā lokiyāpi sampattiyo pāpuṇituṁ, pageva",
  "tika-s0104t1:366_3": "lokuttarā’’ti. Sabbasampattīnamaggabhūtāya sammāsambodhiyā adhiṭṭhānabhūtena sīlena",
  "tika-s0104t1:366_4": "paramukkaṁsagatena bhavitabbaṁ, tasmā ‘‘kikīva aṇḍa’’ntiādinā (dī. ni. aṭṭha. 1.7;",
  "tika-s0104t1:366_5": "visuddhi. 1.19) vuttanayena sammadeva sīlaṁ rakkhantena suṭṭhu tayā pesalena bhavitabbaṁ.",
  "tika-s0104t1:367_0": "Apica tayā dhammadesanāya yānattaye sattānamavatāraṇaparipācanāni kātabbāni, sīlavekallassa",
  "tika-s0104t1:367_1": "ca vacanaṁ na paccetabbaṁ hoti, asappāyāhāravicārassa viya vejjassa tikicchanaṁ,",
  "tika-s0104t1:367_2": "tasmā ‘‘kathāhaṁ saddheyyo hutvā sattānamavatāraṇaparipācanāni kareyya’’nti sabhāvaparisuddhasīlena",
  "tika-s0104t1:367_3": "bhavitabbaṁ. Kiñca jhānādiguṇavisesayogena me sattānamupakārakaraṇasamatthatā, paññāpāramīādiparipūraṇañca",
  "tika-s0104t1:367_4": "jhānādayo guṇā ca sīlapārisuddhiṁ vinā na sambhavantīti sammadeva sīlaṁ sodhetabbaṁ.",
  "tika-s0104t1:368_0": "Tathā ‘‘sambādho gharāvāso rajopatho’’tiādinā (dī. ni. 1.111; ma. ni. 1.291, 371;",
  "tika-s0104t1:368_1": "2.10; 3.13, 218; saṁ. ni. 2.154; 5.1002; a. ni. 10.99; netti. 94) gharāvāse, ‘‘aṭṭhikaṅkalūpamā",
  "tika-s0104t1:368_2": "kāmā’’tiādinā (ma. ni. 1.234; 2.42; pāci. 417; cūḷani. 147) ‘‘mātāpi puttena vivadatī’’tiādinā",
  "tika-s0104t1:368_3": "(ma. ni. 1.168) ca kāmesu, ‘‘seyyathāpi puriso iṇaṁ ādāya kammante payojeyyā’’tiādinā",
  "tika-s0104t1:368_4": "(ma. ni. 1.426) kāmacchandādīsu ādīnavadassanapubbaṅgamā, vuttavipariyāyena ‘‘abbhokāso",
  "tika-s0104t1:368_5": "pabbajjā’’tiādinā (dī. ni. 1.191, 398; ma. ni. 1.291, 371; 2.10; 3.13, 218; saṁ.",
  "tika-s0104t1:368_6": "ni. 1.291; saṁ. ni. 5.1002; a. ni. 10.99; netti. 98) pabbajjādīsu ānisaṁsāpaṭisaṅkhāvasena",
  "tika-s0104t1:368_7": "nekkhammapāramiyaṁ paccavekkhaṇā kātabbā. Ayamettha saṅkhepo, vitthāro pana dukkhakkhandhaāsivisopamasuttādi",
  "tika-s0104t1:368_8": "(ma. ni. 1.163, 175; saṁ. ni. 4.238) vasena veditabbo.",
  "tika-s0104t1:369_0": "Tathā ‘‘paññāya vinā dānādayo dhammā na visujjhanti, yathāsakaṁ byāpārasamatthā ca",
  "tika-s0104t1:369_1": "na hontī’’ti paññāya guṇā manasi kātabbā. Yatheva hi jīvitena vinā sarīrayantaṁ na",
  "tika-s0104t1:369_2": "sobhati, na ca attano kiriyāsu paṭipattisamatthaṁ hoti. Yathā ca cakkhādīni indriyāni",
  "tika-s0104t1:369_3": "viññāṇena vinā yathāsakaṁ visayesu kiccaṁ kātuṁ nappahonti, evaṁ saddhādīni indriyāni",
  "tika-s0104t1:369_4": "paññāya vinā sakakiccapaṭipattiyamasamatthānīti pariccāgādipaṭipattiyaṁ paññā padhānakāraṇaṁ.",
  "tika-s0104t1:369_5": "Ummīlitapaññācakkhukā hi mahāsattā bodhisattā attano aṅgapaccaṅgānipi datvā anattukkaṁsakā,",
  "tika-s0104t1:369_6": "aparavambhakā ca honti, bhesajjarukkhā viya vikapparahitā kālattayepi somanassajātā.",
  "tika-s0104t1:369_7": "Paññāvasena hi upāyakosallayogato pariccāgo parahitapavattiyā dānapāramibhāvaṁ upeti.",
  "tika-s0104t1:369_8": "Attatthañhi dānaṁ muddhasadisaṁ [vuddhisadisaṁ (dī. ni. ṭī. 1.7)] hoti.",
  "tika-s0104t1:370_0": "Tathā paññāya abhāvena taṇhādisaṁkilesāviyogato sīlassa visuddhiyeva na sambhavati,",
  "tika-s0104t1:370_1": "kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṁsāre ca ādīnavaṁ,",
  "tika-s0104t1:370_2": "pabbajjāya jhānasamāpattiyaṁ nibbāne ca ānisaṁsaṁ suṭṭhu sallakkhento pabbajitvā",
  "tika-s0104t1:370_3": "jhānasamāpattiyo nibbattetvā nibbānaninno, pare ca tattha patiṭṭhapeti.",
  "tika-s0104t1:371_0": "Vīriyañca paññārahitaṁ yathicchitamatthaṁ na sādheti durārambhabhāvato. Anārambhoyeva",
  "tika-s0104t1:371_1": "hi durārambhato seyyo, paññāsahitena pana vīriyena na kiñci duradhigamaṁ upāyapaṭipattito.",
  "tika-s0104t1:371_2": "Tathā paññavā eva parāpakārādīnamadhivāsakajātiyo hoti, na duppañño. Paññāvirahitassa",
  "tika-s0104t1:371_3": "ca parehi upanītā apakārā khantiyā paṭipakkhameva anubrūhenti. Paññavato pana te",
  "tika-s0104t1:371_4": "khantisampattiyā anubrūhanavasena assā thirabhāvāya saṁvattanti. Paññavā eva tīṇipi",
  "tika-s0104t1:371_5": "saccāni tesaṁ kāraṇāni paṭipakkhe ca yathābhūtaṁ jānitvā paresaṁ avisaṁvādako hoti.",
  "tika-s0104t1:371_6": "Tathā paññābalena attānamupatthambhetvā dhitisampadāya sabbapāramīsu acalasamādānādhiṭṭhāno",
  "tika-s0104t1:371_7": "hoti. Paññavā eva ca piyamajjhattaverivibhāgamakatvā sabbattha hitūpasaṁhārakusalo",
  "tika-s0104t1:371_8": "hoti. Tathā paññāvasena lābhālābhādilokadhammasannipāte nibbikāratāya majjhatto hoti.",
  "tika-s0104t1:371_9": "Evaṁ sabbāsaṁ pāramīnaṁ paññāva pārisuddhihetūti paññāguṇā paccavekkhitabbā.",
  "tika-s0104t1:372_0": "Apica paññāya vinā na dassanasampatti, antarena ca diṭṭhisampadaṁ na sīlasampadā,",
  "tika-s0104t1:372_1": "sīladiṭṭhisampadārahitassa ca na samādhisampadā, asamāhitena ca na sakkā attahitamattampi",
  "tika-s0104t1:372_2": "sādhetuṁ, pageva ukkaṁsagataṁ parahitanti. ‘‘Nanu tayā parahitāya paṭipannena sakkaccaṁ",
  "tika-s0104t1:372_3": "paññāpārisuddhiyā āyogo karaṇīyo’’ti bodhisattena attā ovaditabbo. Paññānubhāvena",
  "tika-s0104t1:372_4": "hi mahāsatto caturadhiṭṭhānādhiṭṭhito catūhi saṅgahavatthūhi lokaṁ anuggaṇhanto satte",
  "tika-s0104t1:372_5": "niyyānamagge avatāreti, indriyāni ca nesaṁ paripāceti. Tathā paññābalena khandhāyatanādīsu",
  "tika-s0104t1:372_6": "pavicayabahulo pavattinivattiyo yāthāvato parijānanto dānādayo guṇavisese nibbedhabhāgiyabhāvaṁ",
  "tika-s0104t1:372_7": "nayanto bodhisattasikkhāya paripūrakārī hotīti evamādinā anekākāravokāre paññāguṇe",
  "tika-s0104t1:372_8": "vavatthapetvā paññāpāramī anubrūhetabbā.",
  "tika-s0104t1:373_0": "Tathā dissamānapārānipi lokiyāni kammāni nihīnavīriyena pāpuṇitumasakkuṇeyyāni, agaṇitakhedena",
  "tika-s0104t1:373_1": "pana āraddhavīriyena duradhigamaṁ nāma natthi. Nihīnavīriyo hi ‘‘saṁsāramahoghato",
  "tika-s0104t1:373_2": "sabbasatte santāressāmī’’ti ārabhitumeva na sakkuṇoti. Majjhimo pana ārabhitvāna",
  "tika-s0104t1:373_3": "antarāvosānamāpajjati. Ukkaṭṭhavīriyo pana attasukhanirapekkho ārabhitvā pāramadhigacchatīti",
  "tika-s0104t1:373_4": "vīriyasampatti paccavekkhitabbā.",
  "tika-s0104t1:374_0": "Apica ‘‘yassa attano eva saṁsārapaṅkato samuddharaṇatthamārambho, tassāpi vīriyassa",
  "tika-s0104t1:374_1": "sithilabhāvena manorathānaṁ matthakappatti na sakkā sambhāvetuṁ, pageva sadevakassa",
  "tika-s0104t1:374_2": "lokassa samuddharaṇatthaṁ katābhinīhārenā’’ti ca ‘‘rāgādīnaṁ dosagaṇānaṁ mattamahānāgānamiva",
  "tika-s0104t1:374_3": "dunnivāraṇabhāvato, tannidānānañca kammasamādānānaṁ ukkhittāsikavadhakasadisabhāvato,",
  "tika-s0104t1:374_4": "tannimittānañca duggatīnaṁ sabbadā vivaṭamukhabhāvato, tattha niyojakānañca pāpamittānaṁ",
  "tika-s0104t1:374_5": "sadā sannihitabhāvato, tadovādakāritāya ca vasalassa puthujjanabhāvassa sati sambhave",
  "tika-s0104t1:374_6": "yuttaṁ sayameva saṁsāradukkhato nissaritu’’nti ca ‘‘micchāvitakkā vīriyānubhāvena",
  "tika-s0104t1:374_7": "dūrī bhavantī’’ti ca ‘‘yadi pana sambodhiṁ attādhīnena vīriyena sakkā samadhigantuṁ,",
  "tika-s0104t1:374_8": "kimettha dukkara’’nti ca evamādinā nayena vīriyaguṇā paccavekkhitabbā.",
  "tika-s0104t1:375_0": "Tathā ‘‘khanti nāmāyaṁ niravasesaguṇapaṭipakkhassa kodhassa vidhamanato guṇasampādane",
  "tika-s0104t1:375_1": "sādhūnaṁ appaṭihatamāyudhaṁ, parābhibhavane samatthānamalaṅkāro, samaṇabrāhmaṇānaṁ",
  "tika-s0104t1:375_2": "balasampadā, kodhaggivinayanā udakadhārā, kalyāṇakittisaddassa sañjātideso, pāpapuggalānaṁ",
  "tika-s0104t1:375_3": "vacīvisavūpasamakaro mantāgado, saṁvare ṭhitānaṁ paramā dhīrapakati, gambhīrāsayatāya",
  "tika-s0104t1:375_4": "sāgaro, dosamahāsāgarassa velā, apāyadvārassa pidhānakavāṭaṁ devabrahmalokānaṁ ārohaṇasopānaṁ,",
  "tika-s0104t1:375_5": "sabbaguṇānamadhivāsabhūmi, uttamā kāyavacīmanovisuddhī’’ti manasi kātabbaṁ. Apica",
  "tika-s0104t1:375_6": "‘‘ete sattā khantisampattiyā abhāvato idhaloke tapanti, paraloke ca tapanīyadhammānuyogato’’ti",
  "tika-s0104t1:375_7": "ca ‘‘yadipi parāpakāranimittaṁ dukkhaṁ uppajjati, tassa pana dukkhassa khettabhūto",
  "tika-s0104t1:375_8": "attabhāvo, bījabhūtañca kammaṁ mayāva abhisaṅkhata’’nti ca ‘‘tassa ca dukkhassa āṇaṇyakaraṇameta’’nti",
  "tika-s0104t1:375_9": "ca ‘‘apakārake asati kathaṁ mayhaṁ khantisampadā sambhavatī’’ti ca ‘‘yadipāyaṁ etarahi",
  "tika-s0104t1:375_10": "apakārako , ayaṁ nāma pubbe anena mayhaṁ upakāro kato’’ti ca ‘‘apakāro eva vā khantinimittatāya",
  "tika-s0104t1:375_11": "upakāro’’ti ca ‘‘sabbepime sattā mayhaṁ puttasadisā, puttakatāparādhesu ca ko kujjhissatī’’ti",
  "tika-s0104t1:375_12": "ca ‘‘yena kodhabhūtāvesena ayaṁ mayhaṁ aparajjhati, svāyaṁ kodhabhūtāveso mayā vinetabbo’’ti",
  "tika-s0104t1:375_13": "ca ‘‘yena apakārena idaṁ mayhaṁ dukkhaṁ uppannaṁ, tassa ahampi nimitta’’nti ca ‘‘yehi",
  "tika-s0104t1:375_14": "dhammehi apakāro kato, yattha ca kato, sabbepi te tasmiṁyeva khaṇe niruddhā, kassidāni",
  "tika-s0104t1:375_15": "kena kopo kātabbo’’ti ca ‘‘anattatāya sabbadhammānaṁ ko kassa aparajjhatī’’ti ca",
  "tika-s0104t1:375_16": "paccavekkhantena khantisampadā brūhetabbā.",
  "tika-s0104t1:376_0": "Yadi panassa dīgharattaṁ paricayena parāpakāranimittako kodho cittaṁ pariyādāya tiṭṭheyya,",
  "tika-s0104t1:376_1": "tena iti paṭisañcikkhitabbaṁ ‘‘khanti nāmesā parāpakārassa paṭipakkhapaṭipattīnaṁ",
  "tika-s0104t1:376_2": "paccupakārakāraṇa’’nti ca ‘‘apakāro ca mayhaṁ dukkhuppādanena dukkhupanisāya saddhāya,",
  "tika-s0104t1:376_3": "sabbaloke anabhiratisaññāya ca paccayo’’ti ca ‘‘indriyapakatiresā, yadidaṁ iṭṭhāniṭṭhavisayasamāyogo,",
  "tika-s0104t1:376_4": "tattha aniṭṭhavisayasamāyogo mayhaṁ na siyāti taṁ kutettha labbhā’’ti ca ‘‘kodhavasiko",
  "tika-s0104t1:376_5": "satto kodhena ummatto vikkhittacitto, tattha kiṁ paccapakārenā’’ti ca ‘‘sabbepime",
  "tika-s0104t1:376_6": "sattā sammāsambuddhena orasaputtā viya paripālitā, tasmā na tattha mayā cittakopo",
  "tika-s0104t1:376_7": "kātabbo’’ti ca ‘‘aparādhake ca sati guṇe guṇavati mayā kopo na kātabbo’’ti ca ‘‘asati",
  "tika-s0104t1:376_8": "guṇe kassacipi guṇassābhāvato visesena karuṇāyitabbo’’ti ca ‘‘kopena mayhaṁ guṇayasā",
  "tika-s0104t1:376_9": "nihīyantī’’ti ca ‘‘kujjhanena mayhaṁ dubbaṇṇadukkhaseyyādayo sapattakantā āgacchantī’’ti",
  "tika-s0104t1:376_10": "ca ‘‘kodho ca nāmāyaṁ sabbadukkhāhitakārako sabbasukhahitavināsako balavā paccatthiko’’ti",
  "tika-s0104t1:376_11": "ca ‘‘sati ca khantiyā na koci paccatthiko’’ti ca ‘‘aparādhakena aparādhanimittaṁ",
  "tika-s0104t1:376_12": "yaṁ dukkhaṁ āyatiṁ laddhabbaṁ, sati ca khantiyā mayhaṁ tadabhāvo’’ti ca ‘‘cintentena,",
  "tika-s0104t1:376_13": "kujjhantena ca mayā paccatthikoyeva anuvattito’’ti ca ‘‘kodhe ca mayā khantiyā abhibhūte",
  "tika-s0104t1:376_14": "tassa dāsabhūto paccatthiko sammadeva abhibhūto’’ti ca ‘‘kodhanimittaṁ khantiguṇapariccāgo",
  "tika-s0104t1:376_15": "mayhaṁ na yutto’’ti ca ‘‘sati ca kodhe guṇavirodhapaccanīkadhamme kathaṁ me sīlādidhammā",
  "tika-s0104t1:376_16": "pāripūriṁ gaccheyyuṁ, asati ca tesu kathāhaṁ sattānaṁ upakārabahulo paṭiññānurūpaṁ",
  "tika-s0104t1:376_17": "uttamaṁ sampattiṁ pāpuṇissāmī’’ti ca ‘‘khantiyā ca sati bahiddhā vikkhepābhāvato",
  "tika-s0104t1:376_18": "samāhitassa sabbe saṅkhārā aniccato dukkhato sabbe dhammā anattato nibbānaṁ asaṅkhatāmatasantapaṇītatādibhāvato",
  "tika-s0104t1:376_19": "nijjhānaṁ khamanti, ‘buddhadhammā ca acinteyyāparimeyyappabhavā’ti’’, tato ca ‘‘anulomikakhantiyaṁ",
  "tika-s0104t1:376_20": "ṭhito ‘kevalā ime attattaniyabhāvarahitā dhammamattā yathāsakaṁ paccayehi uppajjanti",
  "tika-s0104t1:376_21": "vinassanti, na kutoci āgacchanti, na kuhiñci gacchanti, na ca katthaci patiṭṭhitā,",
  "tika-s0104t1:376_22": "na cettha koci kassaci byāpāro’ti ahaṁkāramamaṁkārānadhiṭṭhānatā nijjhānaṁ khamati,",
  "tika-s0104t1:376_23": "yena bodhisatto bodhiyā niyato anāvattidhammo hotī’’ti evamādinā khantipāramiyā paccavekkhaṇā veditabbā.",
  "tika-s0104t1:377_0": "Tathā ‘‘saccena vinā sīlādīnamasambhavato, paṭiññānurūpapaṭipattiyā abhāvato, saccadhammātikkame",
  "tika-s0104t1:377_1": "ca sabbapāpadhammānaṁ samosaraṇabhāvato, asaccasandhassa appaccayikabhāvato, āyatiñca",
  "tika-s0104t1:377_2": "anādeyyavacanatāvahanato, sampannasaccassa sabbaguṇādhiṭṭhānabhāvato, saccādhiṭṭhānena",
  "tika-s0104t1:377_3": "sabbasambodhisambhārānaṁ pārisuddhipāripūrisamanvāyato, sabhāvadhammāvisaṁvādanena",
  "tika-s0104t1:377_4": "sabbabodhisambhārakiccakaraṇato , bodhisattapaṭipattiyā ca parinipphattito’’tiādinā",
  "tika-s0104t1:377_5": "saccapāramiyā sampattiyo paccavekkhitabbā.",
  "tika-s0104t1:378_0": "Tathā ‘‘dānādīsu daḷhasamādānaṁ, tappaṭipakkhasannipāte ca nesaṁ acalādhiṭṭhānaṁ,",
  "tika-s0104t1:378_1": "tattha ca dhīravīrabhāvaṁ vinā na dānādisambhārā sambodhinimittā sambhavantī’’tiādinā",
  "tika-s0104t1:378_2": "adhiṭṭhānaguṇā paccavekkhitabbā.",
  "tika-s0104t1:379_0": "Tathā ‘‘attahitamatte avatiṭṭhantenāpi sattesu hitacittataṁ vinā na sakkā idhalokaparalokasampattiyo",
  "tika-s0104t1:379_1": "pāpuṇituṁ, pageva sabbasatte nibbānasampattiyaṁ patiṭṭhāpetukāmenā’’ti ca ‘‘pacchā",
  "tika-s0104t1:379_2": "sabbasattānaṁ lokuttarasampattimākaṅkhantena idāni lokiyasampattimākaṅkhā yuttarūpā’’ti",
  "tika-s0104t1:379_3": "ca ‘‘idāni āsayamattena paresaṁ hitasukhūpasaṁhāraṁ kātumasakkonto kadā payogena",
  "tika-s0104t1:379_4": "taṁ sādhayissāmī’’ti ca ‘‘idāni mayā hitasukhūpasaṁhārena saṁvaddhitā pacchā dhammasaṁvibhāgasahāyā",
  "tika-s0104t1:379_5": "mayhaṁ bhavissantī’’ti ca ‘‘etehi vinā na mayhaṁ bodhisambhārā sambhavanti, tasmā",
  "tika-s0104t1:379_6": "sabbabuddhaguṇavibhūtinipphattikāraṇattā mayhaṁ ete paramaṁ puññakkhettaṁ anuttaraṁ",
  "tika-s0104t1:379_7": "kusalāyatanaṁ uttamaṁ gāravaṭṭhāna’’nti ca ‘‘savisesaṁ sabbesupi sattesu hitajjhāsayatā",
  "tika-s0104t1:379_8": "paccupaṭṭhapetabbā, kiñca karuṇādhiṭṭhānatopi sabbasattesu mettā anubrūhetabbā. Vimariyādīkatena",
  "tika-s0104t1:379_9": "hi cetasā sattesu hitasukhūpasaṁhāraniratassa tesaṁ ahitadukkhāpanayanakāmatā balavatī",
  "tika-s0104t1:379_10": "uppajjati daḷhamūlā, karuṇā ca sabbesaṁ buddhakārakadhammānaṁ ādi caraṇaṁ patiṭṭhā",
  "tika-s0104t1:379_11": "mūlaṁ mukhaṁ pamukha’’nti evamādinā mettāguṇā paccavekkhitabbā.",
  "tika-s0104t1:380_0": "Tathā ‘‘upekkhāya abhāve sattehi katā vippakārā cittassa vikāraṁ uppādeyyuṁ, sati",
  "tika-s0104t1:380_1": "ca cittavikāre dānādisambhārānaṁ sambhavo eva natthī’’ti ca ‘‘mettāsinehena sinehite",
  "tika-s0104t1:380_2": "citte upekkhāya vinā sambhārānaṁ pārisuddhi na hotī’’ti ca ‘‘anupekkhako saṅkhāresu",
  "tika-s0104t1:380_3": "puññasambhāraṁ, tabbipākañca sattahitatthaṁ pariṇāmetuṁ na sakkotī’’ti ca upekkhāya",
  "tika-s0104t1:380_4": "abhāve deyyadhammapaṭiggāhakānaṁ vibhāgamakatvā pariccajituṁ na sakkotī’’ti ca ‘‘upekkhārahitena",
  "tika-s0104t1:380_5": "jīvitaparikkhārānaṁ, jīvitassa vā antarāyaṁ amanasikaritvā sīlavisodhanaṁ kātuṁ na",
  "tika-s0104t1:380_6": "sakkā’’ti ca tathā ‘‘upekkhāvasena aratiratisahasseva nekkhammabalasiddhito, upapattito",
  "tika-s0104t1:380_7": "ikkhanavaseneva sabbasambhārakiccanipphattito, accāraddhavīriyassa anupekkhane padhānakiccākaraṇato,",
  "tika-s0104t1:380_8": "upekkhato eva titikkhānijjhānasambhavato, upekkhāvasena sattasaṅkhārānaṁ avisaṁvādanato,",
  "tika-s0104t1:380_9": "lokadhammānaṁ ajjhupekkhanena samādinnadhammesu acalādhiṭṭhānasiddhito, parāpakārādīsu",
  "tika-s0104t1:380_10": "anābhogavaseneva mettāvihāranipphattitoti sabbasambodhisambhārānaṁ samādānādhiṭṭhānapāripūrinipphattiyo",
  "tika-s0104t1:380_11": "upekkhānubhāvena sampajjantī’’ti evamādinā nayena upekkhāpāramī paccavekkhitabbā.",
  "tika-s0104t1:380_12": "Evaṁ apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ",
  "tika-s0104t1:380_13": "paccayoti daṭṭhabbaṁ.",
  "tika-s0104t1:381_0": "Tathā saparikkhārā pañcadasa caraṇadhammā pañca ca abhiññāyo. Tattha caraṇadhammā",
  "tika-s0104t1:381_1": "nāma sīlasaṁvaro, indriyesu guttadvāratā, bhojane mattaññutā jāgariyānuyogo, satta",
  "tika-s0104t1:381_2": "saddhammā, cattāri jhānāni ca. Tesu sīlādīnaṁ catunnaṁ terasapi dhutaṅgadhammā, appicchatādayo",
  "tika-s0104t1:381_3": "ca parikkhārā. Saddhammesu saddhāya buddhadhammasaṅghasīlacāgadevatupasamānussati",
  "tika-s0104t1:381_4": "lūkhapuggalaparivajjanā, siniddhapuggalasevanā, sampasādanīyadhammapaccavekkhaṇā,",
  "tika-s0104t1:381_5": "tadadhimuttatā ca parikkhārā. Hirottappānaṁ akusalādīnavapaccavekkhaṇā, apāyādīnavapaccavekkhaṇā",
  "tika-s0104t1:381_6": ", kusaladhammūpatthambhabhāvapaccavekkhaṇā, hirottapparahitapuggalaparivajjanā, hirottappasampannapuggalasevanā,",
  "tika-s0104t1:381_7": "tadadhimuttatā ca. Bāhusaccassa pubbayogo, paripucchakabhāvo, saddhammābhiyogo, anavajjavijjāṭṭhānādiparicayo,",
  "tika-s0104t1:381_8": "paripakkindriyatā, kilesadūrībhāvo, appassutapuggalaparivajjanā bahussutapuggalasevanā,",
  "tika-s0104t1:381_9": "tadadhimuttatā ca. Vīriyassa apāyabhayapaccavekkhaṇā, gamanavīthipaccavekkhaṇā, dhammamahattapaccavekkhaṇā,",
  "tika-s0104t1:381_10": "thinamiddhavinodanā, kusītapuggalaparivajjanā, āraddhavīriyapuggalasevanā, sammappadhānapaccavekkhaṇā,",
  "tika-s0104t1:381_11": "tadadhimuttatā ca. Satiyā satisampajaññaṁ, muṭṭhassatipuggalaparivajjanā upaṭṭhitassatipuggalasevanā,",
  "tika-s0104t1:381_12": "tadadhimuttatā ca. Paññāya paripucchakabhāvo, vatthuvisadakiriyā, indriyasamattapaṭipādanā,",
  "tika-s0104t1:381_13": "duppaññapuggalaparivajjanā, paññavantapuggalasevanā, gambhīrañāṇacariyasuttantapaccavekkhaṇā,",
  "tika-s0104t1:381_14": "dhammamahattapaccavekkhaṇā, tadadhimuttatā ca. Catunnaṁ jhānānaṁ sīlādicatukkaṁ,",
  "tika-s0104t1:381_15": "aṭṭhatiṁsāya ārammaṇesu pubbabhāgabhāvanā, āvajjanādivasībhāvakaraṇañca parikkhārā.",
  "tika-s0104t1:382_0": "Tattha sīlādīhi payogasuddhiyā sattānaṁ abhayadāne, āsayasuddhiyā āmisadāne, ubhayasuddhiyā",
  "tika-s0104t1:382_1": "dhammadāne samatthohotītiādinā caraṇādīnaṁ dānādisambhārapaccayatā yathārahaṁ niddhāretabbā.",
  "tika-s0104t1:382_2": "Ativitthārabhayena pana mayaṁ na vitthārayimha. Tathā sampatticakkādayopi dānādīnaṁ",
  "tika-s0104t1:382_3": "paccayoti veditabbā.",
  "tika-s0104t1:383": "Ko saṁkilesoti ettha –",
  "tika-s0104t1:384": "Taṇhādīhi parāmaṭṭha-bhāvo tāsaṁ kilissanaṁ;",
  "tika-s0104t1:385": "Sāmaññato visesena, yathārahaṁ vikappatā.",
  "tika-s0104t1:386_0": "Avisesena hi taṇhādīhi parāmaṭṭhabhāvo pāramīnaṁ saṁkileso. Visesena pana deyyadhammapaṭiggāhakavikappā",
  "tika-s0104t1:386_1": "dānapāramiyā saṁkileso. Sattakālavikappā sīlapāramiyā. Kāmabhavatadupasamesu abhiratianabhirativikappā",
  "tika-s0104t1:386_2": "nekkhammapāramiyā. ‘‘Ahaṁ mamā’’ti vikappā paññāpāramiyā. Līnuddhaccavikappā vīriyapāramiyā.",
  "tika-s0104t1:386_3": "Attaparavikappā khantipāramiyā. Adiṭṭhādīsu diṭṭhādivikappā saccapāramiyā. Bodhisambhāratabbipakkhesu",
  "tika-s0104t1:386_4": "dosaguṇavikappā adhiṭṭhānapāramiyā. Hitāhitavikappā mettāpāramiyā. Iṭṭhāniṭṭhavikappā",
  "tika-s0104t1:386_5": "upekkhāpāramiyā saṁkilesoti veditabbo.",
  "tika-s0104t1:387": "Kiṁvodānanti –",
  "tika-s0104t1:388": "Taṇhādīhi aghātatā, rahitatā vikappānaṁ;",
  "tika-s0104t1:389": "Vodānanti vijāniyā, sabbāsameva tāsampi.",
  "tika-s0104t1:390_0": "Anupaghātā hi taṇhā māna diṭṭhi kodhu panāha makkha palāsa issāmacchariya māyā sāṭheyya",
  "tika-s0104t1:390_1": "thambha sārambha mada pamādādīhi kilesehi deyyapaṭiggāhakavikappādirahitā ca dānādipāramiyo",
  "tika-s0104t1:390_2": "parisuddhā pabhassarā bhavantīti.",
  "tika-s0104t1:391": "Ko paṭipakkhoti –",
  "tika-s0104t1:392": "Akusalā kilesā ca, paṭipakkhā abhedato;",
  "tika-s0104t1:393": "Bhedato pana pubbepi, vuttā macchariyādayo.",
  "tika-s0104t1:394_0": "Avisesena hi sabbepi akusalā dhammā, sabbepi kilesā ca etāsaṁ paṭipakkhā. Visesena",
  "tika-s0104t1:394_1": "pana pubbe vuttā macchariyādayoti veditabbā. Apica deyyapaṭiggāhakadānaphalesu alobhādosāmohaguṇayogato",
  "tika-s0104t1:394_2": "lobhadosamohapaṭipakkhaṁ dānaṁ, kāyādidosattayavaṅkāpagamato lobhādipaṭipakkhaṁ sīlaṁ,",
  "tika-s0104t1:394_3": "kāmasukhaparūpaghātaattakilamathaparivajjanato dosattayapaṭipakkhaṁ nekkhammaṁ, lobhādīnaṁ",
  "tika-s0104t1:394_4": "andhīkaraṇato, ñāṇassa ca anandhīkaraṇato lobhādipaṭipakkhā paññā, alīnānuddhatañāyārambhavasena",
  "tika-s0104t1:394_5": "lobhādipaṭipakkhaṁ vīriyaṁ, iṭṭhāniṭṭhasuññatānaṁ khamanato lobhādipaṭipakkhā khanti,",
  "tika-s0104t1:394_6": "satipi paresaṁ upakāre, apakāre ca yathābhūtappavattiyā lobhādipaṭipakkhaṁ saccaṁ,",
  "tika-s0104t1:394_7": "lokadhamme abhibhuyya yathāsamādinnesu sambhāresu acalanato lobhādipaṭipakkhaṁ adhiṭṭhānaṁ,",
  "tika-s0104t1:394_8": "nīvaraṇavivekato lobhādipaṭipakkhā mettā, iṭṭhāniṭṭhesu anunayapaṭighaviddhaṁsanato,",
  "tika-s0104t1:394_9": "samappavattito ca lobhādipaṭipakkhā upekkhāti daṭṭhabbaṁ.",
  "tika-s0104t1:395": "Kā paṭipattīti –",
  "tika-s0104t1:396": "Dānākārādayo eva, uppāditā anekadhā;",
  "tika-s0104t1:397": "Paṭipattīti viññeyyā, pāramīpūraṇakkame.",
  "tika-s0104t1:398_0": "Dānapāramiyā hi tāva sukhūpakaraṇasarīrajīvitapariccāgena, bhayāpanayanena, dhammopadesena",
  "tika-s0104t1:398_1": "ca bahudhā sattānaṁ anuggahakaraṇaṁ paṭipatti. Tattha āmisadānaṁ abhayadānaṁ dhammadānanti",
  "tika-s0104t1:398_2": "dātabbavatthuvasena tividhaṁ dānaṁ. Tesu bodhisattassa dātabbavatthu ajjhattikaṁ,",
  "tika-s0104t1:398_3": "bāhiranti duvidhaṁ. Tattha bāhiraṁ annaṁ pānaṁ vatthaṁ yānaṁ mālā gandhaṁ vilepanaṁ",
  "tika-s0104t1:398_4": "seyyā āvasathaṁ padīpeyyanti dasavidhaṁ. Annādīnaṁ khādanīyabhojanīyādivibhāgena",
  "tika-s0104t1:398_5": "anekavidhañca. Tathā rūpārammaṇaṁ yāva dhammārammaṇanti ārammaṇato chabbidhaṁ. Rūpārammaṇādīnañca",
  "tika-s0104t1:398_6": "nīlādivibhāgena anekavidhaṁ. Tathā maṇikanakarajatamuttāpavāḷādikhettavatthuārāmādi",
  "tika-s0104t1:398_7": "dāsīdāsagomahiṁsādinānāvidhavatthūpakaraṇavasena anekavidhaṁ.",
  "tika-s0104t1:399_0": "Tattha mahāpuriso bāhiraṁ vatthuṁ dento ‘‘yo yena atthiko, taṁ tasseva deti. Dento",
  "tika-s0104t1:399_1": "ca tassa atthiko’’ti sayameva jānanto ayācitopi deti, pageva yācito. Muttacāgo deti,",
  "tika-s0104t1:399_2": "no amuttacāgo. Pariyattaṁ deti, no apariyattaṁ. Sati deyyadhamme paccupakārasannissito",
  "tika-s0104t1:399_3": "na deti, asati deyyadhamme, pariyatte ca saṁvibhāgārahaṁ vibhajati. Na ca deti parūpaghātāvahaṁ",
  "tika-s0104t1:399_4": "satthavisamajjādikaṁ, nāpi kīḷanakaṁ, yaṁ anatthupasaṁhitaṁ, pamādāvahañca, na ca",
  "tika-s0104t1:399_5": "gilānassa yācakassa pānabhojanādiasappāyaṁ, pamāṇarahitaṁ vā deti, pamāṇayuttaṁ pana sappāyameva deti.",
  "tika-s0104t1:400_0": "Tathā yācito gahaṭṭhānaṁ gahaṭṭhānucchavikaṁ deti, pabbajitānaṁ pabbajitānucchavikaṁ",
  "tika-s0104t1:400_1": "deti. Mātāpitaro ñātisālohitā mittāmaccā puttadāradāsakammakarāti etesu kassaci pīḷaṁ",
  "tika-s0104t1:400_2": "ajanento deti, na ca uḷāraṁ deyyadhammaṁ paṭijānitvā lūkhaṁ deti, na ca lābhasakkārasilokasannissito",
  "tika-s0104t1:400_3": "deti, na ca paccupakārasannissito deti, na ca phalapāṭikaṅkhī deti aññatra sammāsambodhiyā,",
  "tika-s0104t1:400_4": "na ca yācito, deyyadhammaṁ vā jigucchanto deti, na ca asaññatānaṁ yācakānaṁ akkosakaparibhāsakānampi",
  "tika-s0104t1:400_5": "apaviddhā dānaṁ deti, aññadatthu pasannacitto anukampanto sakkaccameva deti, na ca",
  "tika-s0104t1:400_6": "kotūhalamaṅgaliko hutvā deti, kammaphalameva pana saddahanto deti, nāpi yācake payirupāsanādīhi",
  "tika-s0104t1:400_7": "saṁkilametvā deti, aparikilamento eva pana deti, na ca paresaṁ vañcanādhippāyo, bhedādhippāyo",
  "tika-s0104t1:400_8": "vā dānaṁ deti, asaṁkiliṭṭhacittova deti, nāpi pharusavāco bhākuṭikamukho dānaṁ deti,",
  "tika-s0104t1:400_9": "piyavādī ca pana pubbabhāsī mihitasitavacano hutvā deti, yasmiṁ ce deyyadhamme uḷāramanuññatāya",
  "tika-s0104t1:400_10": "vā ciraparicayena vā gedhasabhāvatāya vā lobhadhammo adhimatto hoti, jānanto bodhisatto",
  "tika-s0104t1:400_11": "taṁ khippameva paṭivinodayitvā yācake pariyesetvāpi deti, yañca deyyavatthu parittaṁ,",
  "tika-s0104t1:400_12": "yācakopi paccupaṭṭhito, taṁ acintetvā api attānaṁ dhāvitvā dento yācakaṁ sammāneti",
  "tika-s0104t1:400_13": "yathā taṁ akittipaṇḍito, na ca mahāpuriso attano puttadāradāsakammakaraporise yācito",
  "tika-s0104t1:400_14": "te asaññāpite domanassappatte yācakānaṁ deti, sammadeva pana saññāpite somanassappatte",
  "tika-s0104t1:400_15": "deti, dento ca yakkharakkhasapisācādīnaṁ vā manussānaṁ vā kurūrakammantānaṁ jānanto",
  "tika-s0104t1:400_16": "na deti, tathā rajjampi tādisānaṁ na deti, ye lokassa ahitāya dukkhāya anatthāya",
  "tika-s0104t1:400_17": "paṭipajjanti, ye pana dhammikā dhammena lokaṁ pālenti, tesaṁ rajjadānaṁ deti. Evaṁ",
  "tika-s0104t1:400_18": "tāva bāhiradāne paṭipatti veditabbā.",
  "tika-s0104t1:401_0": "Ajjhattikadānampi dvīhākārehi veditabbaṁ. Kathaṁ? Yathā nāma koci puriso ghāsacchādanahetu",
  "tika-s0104t1:401_1": "attānaṁ parassa nissajjati, vidheyyabhāvaṁ upagacchati dāsabyaṁ, evameva mahāpuriso",
  "tika-s0104t1:401_2": "sambodhihetu nirāmisacitto sattānaṁ anuttaraṁ hitasukhaṁ icchanto attano dānapāramiṁ",
  "tika-s0104t1:401_3": "paripūretukāmo attānaṁ parassa nissajjati, vidheyyabhāvaṁ upagacchati yathākāmakaraṇīyataṁ,",
  "tika-s0104t1:401_4": "karacaraṇanayanādiaṅgapaccaṅgaṁ tena tena atthikānaṁ akampito alīno anuppadeti, na",
  "tika-s0104t1:401_5": "tattha sajjati, na saṅkocaṁ āpajjati yathā taṁ bāhiravatthusmiṁ. Tathā hi mahāpuriso",
  "tika-s0104t1:401_6": "dvīhākārehi bāhiravatthuṁ pariccajati yathāsukhaṁ paribhogāya vā yācakānaṁ, tesaṁ",
  "tika-s0104t1:401_7": "manorathaṁ pūrento attano vasībhāvāya vā. Tattha sabbena sabbaṁ muttacāgo evamāha",
  "tika-s0104t1:401_8": "‘‘nissaṅgabhāvenāhaṁ sambodhiṁ pāpuṇissāmī’’ti, evaṁ ajjhattikavatthusmimpi veditabbaṁ.",
  "tika-s0104t1:402_0": "Tattha yaṁ ajjhattikavatthu diyyamānaṁ yācakassa ekanteneva hitāya saṁvattati, taṁ",
  "tika-s0104t1:402_1": "deti, na itaraṁ. Na ca mahāpuriso mārassa, mārakāyikānaṁ vā devatānaṁ vihiṁsādhippāyānaṁ",
  "tika-s0104t1:402_2": "attano attabhāvaṁ , aṅgapaccaṅgāni vā jānamāno deti ‘‘mā tesaṁ anattho ahosī’’ti.",
  "tika-s0104t1:402_3": "Yathā ca mārakāyikānaṁ, evaṁ tehi anvāviṭṭhānampi na deti, nāpi ummattakānaṁ, itaresaṁ",
  "tika-s0104t1:402_4": "pana yāciyamāno samanantarameva deti tādisāya yācanāya dullabhabhāvato, tādisassa",
  "tika-s0104t1:402_5": "ca dānassa dukkarabhāvato.",
  "tika-s0104t1:403": "Abhayadānaṁ pana rājato corato aggito udakato verīpuggalato sīhabyagghādivāḷamigato nāgayakkharakkhasapisācādito sattānaṁ bhaye paccupaṭṭhite tato parittāṇabhāvena dātabbaṁ.",
  "tika-s0104t1:404_0": "Dhammadānaṁ pana asaṁkiliṭṭhacittassa aviparītadhammadesanā. Opāyiko hi tassa upadeso",
  "tika-s0104t1:404_1": "diṭṭhadhammikasamparāyikaparamatthavasena, yena sāsane anotiṇṇānaṁ avatāraṇaṁ otiṇṇānaṁ",
  "tika-s0104t1:404_2": "paripācanaṁ. Tatthāyaṁ nayo – saṅkhepato tāva dānakathā sīlakathā saggakathā kāmānaṁ",
  "tika-s0104t1:404_3": "ādīnavo saṁkileso okāro ca nekkhamme ānisaṁso. Vitthārato pana sāvakabodhiyaṁ adhimuttacittānaṁ",
  "tika-s0104t1:404_4": "saraṇagamanaṁ, sīlasaṁvaro, indriyesu guttadvāratā, bhojane mattaññutā, jāgariyānuyogo,",
  "tika-s0104t1:404_5": "satta saddhammā, aṭṭhatiṁsāya ārammaṇesu kammakaraṇavasena samathānuyogo, rūpamukhādīsu",
  "tika-s0104t1:404_6": "vipassanābhinivesesu yathārahaṁ abhinivesanamukhena vipassanānuyogo, tathā visuddhipaṭipadāya",
  "tika-s0104t1:404_7": "sammattagahaṇaṁ, tisso vijjā, cha abhiññā, catasso paṭisambhidā, sāvakabodhīti etesaṁ",
  "tika-s0104t1:404_8": "guṇasaṁkittanavasena yathārahaṁ tattha tattha patiṭṭhāpanā, pariyodapanā ca. Tathā",
  "tika-s0104t1:404_9": "paccekabodhiyaṁ, sammāsambodhiyañca adhimuttacittānaṁ yathārahaṁ dānādipāramīnaṁ",
  "tika-s0104t1:404_10": "sabhāvasarasalakkhaṇādisaṁkittanamukhena tīsupi avatthābhedesu tesaṁ buddhānaṁ mahānubhāvatāvibhāvanena",
  "tika-s0104t1:404_11": "yānadvaye patiṭṭhāpanā, pariyodapanā ca. Evaṁ mahāpuriso sattānaṁ dhammadānaṁ deti.",
  "tika-s0104t1:405_0": "Tathā mahāpuriso āmisadānaṁ dento ‘‘imināhaṁ dānena sattānaṁ āyuvaṇṇasukhabalapaṭibhānādisampattiñca",
  "tika-s0104t1:405_1": "ramaṇīyaṁ aggaphalasampattiñca nipphādeyya’’nti annaṁ deti, tathā sattānaṁ kāmakilesapipāsavūpasamāya",
  "tika-s0104t1:405_2": "pānaṁ deti, tathā suvaṇṇavaṇṇatāya, hirottappālaṅkārassa ca nipphattiyā vatthāni",
  "tika-s0104t1:405_3": "deti, tathā iddhividhassa ceva nibbānasukhassa ca nipphattiyā yānaṁ deti, tathā sīlagandhanipphattiyā",
  "tika-s0104t1:405_4": "gandhaṁ deti, tathā buddhaguṇasobhānipphattiyā mālāvilepanaṁ deti, tathā bodhimaṇḍāsananipphattiyā",
  "tika-s0104t1:405_5": "āsanaṁ deti, tathāgataseyyanipphattiyā seyyaṁ deti, saraṇabhāvanipphattiyā āvasathaṁ",
  "tika-s0104t1:405_6": "deti, pañcacakkhupaṭilābhāya padīpeyyaṁ deti.",
  "tika-s0104t1:406_0": "Byāmappabhānipphattiyā rūpadānaṁ deti, brahmassaranipphattiyā saddadānaṁ deti, sabbalokassa",
  "tika-s0104t1:406_1": "piyabhāvāya rasadānaṁ deti, buddhasukhumālabhāvāya phoṭṭhabbadānaṁ deti, ajarāmaraṇabhāvāya",
  "tika-s0104t1:406_2": "bhesajjadānaṁ deti, kilesadāsabyavimocanatthaṁ dāsānaṁ bhujissatādānaṁ deti, saddhammābhiratiyā",
  "tika-s0104t1:406_3": "anavajjakhiḍḍāratihetudānaṁ deti, sabbepi satte ariyāya jātiyā attano puttabhāvūpanayanāya",
  "tika-s0104t1:406_4": "puttadānaṁ deti, sakalassāpi lokassa patibhāvūpagamanāya dāradānaṁ deti, subhalakkhaṇasampattiyā",
  "tika-s0104t1:406_5": "suvaṇṇamaṇimuttāpavāḷādidānaṁ, anubyañjanasampattiyā nānāvidhavibhūsanadānaṁ, saddhammakosādhigamāya",
  "tika-s0104t1:406_6": "vittakosadānaṁ, dhammarājabhāvāya rajjadānaṁ, dānādisampattiyā ārāmuyyānādivanadānaṁ,",
  "tika-s0104t1:406_7": "cakkaṅkitehi pādehi bodhimaṇḍūpasaṅkamanāya caraṇadānaṁ, caturoghanittharaṇe sattānaṁ",
  "tika-s0104t1:406_8": "saddhammahatthadānatthaṁ hatthadānaṁ, saddhindriyādipaṭilābhāya kaṇṇanāsādidānaṁ,",
  "tika-s0104t1:406_9": "samantacakkhupaṭilābhāya cakkhudānaṁ, ‘‘dassanasavanānussaraṇapāricariyādīsu sabbakālaṁ",
  "tika-s0104t1:406_10": "sabbasattānaṁ hitasukhāvaho sabbalokena ca upajīvitabbo me kāyo bhaveyyā’’ti maṁsalohitādidānaṁ.",
  "tika-s0104t1:406_11": "‘‘Sabbalokuttamo bhaveyya’’nti uttamaṅgadānaṁ deti.",
  "tika-s0104t1:407_0": "Evaṁ dadanto ca na anesanāya deti, na paropaghātena, na bhayena, na lajjāya, na dakkhiṇeyyarosanena,",
  "tika-s0104t1:407_1": "na paṇīte sati lūkhaṁ, na attukkaṁsanena, na paravambhanena, na phalābhikaṅkhāya,",
  "tika-s0104t1:407_2": "na yācakajigucchāya, na acittīkārena, atha kho sakkaccaṁ deti, sahatthena deti, kālena",
  "tika-s0104t1:407_3": "deti, cittiṁ katvā deti, avibhāgena deti, tīsu kālesu somanassiko deti, tato eva",
  "tika-s0104t1:407_4": "ca datvā na pacchānutāpī hoti, na paṭiggāhakavasena mānāvamānaṁ karoti, paṭiggāhakānaṁ",
  "tika-s0104t1:407_5": "piyasamudācāro hoti vadaññū yācayogo saparivāradāyako. Annadānañhi dento ‘‘taṁ saparivāraṁ",
  "tika-s0104t1:407_6": "katvā dassāmī’’ti vatthādīhi saddhiṁ deti, tathā vatthadānaṁ dento ‘‘taṁ saparivāraṁ",
  "tika-s0104t1:407_7": "katvā dassāmī’’ti annādīhi saddhiṁ deti. Pānadānādīsupi eseva nayo, tathā rūpadānaṁ",
  "tika-s0104t1:407_8": "dento itarārammaṇānipi tassa parivāraṁ katvā deti, evaṁ sesesupi.",
  "tika-s0104t1:408_0": "Tattha rūpadānaṁ nāma nīlapītalohitodātādivaṇṇādīsu pupphavatthadhātūsu aññataraṁ",
  "tika-s0104t1:408_1": "labhitvā rūpavasena ābhujitvā ‘‘rūpadānaṁ dassāmi, rūpadānaṁ mayha’’nti cintetvā",
  "tika-s0104t1:408_2": "tādise dakkhiṇeyye dānaṁ patiṭṭhāpeti, etaṁ rūpadānaṁ nāma.",
  "tika-s0104t1:409_0": "Saddadānaṁ pana bherīsaddādivasena veditabbaṁ. Tattha saddaṁ kandamūlāni viya uppāṭetvā,",
  "tika-s0104t1:409_1": "nīluppalahatthakaṁ viya ca hatthe ṭhapetvā dātuṁ na sakkoti, savatthukaṁ pana katvā",
  "tika-s0104t1:409_2": "dadanto saddadānaṁ deti nāma, tasmā yadā ‘‘saddadānaṁ dassāmī’’ti bherīmudiṅgādīsu",
  "tika-s0104t1:409_3": "aññatarena tūriyena tiṇṇaṁ ratanānaṁ upahāraṁ karoti, kāreti ca, ‘‘saddadānaṁ dassāmi,",
  "tika-s0104t1:409_4": "saddadānaṁ me’’ti bherīādīni ṭhapāpeti, dhammakathikānaṁ pana saddabhesajjaṁ, telaphāṇitādīni",
  "tika-s0104t1:409_5": "ca deti, dhammassavanaṁ ghoseti, sarabhaññaṁ bhaṇati, dhammakathaṁ katheti, upanisinnakathaṁ,",
  "tika-s0104t1:409_6": "anumodanakathañca karoti, kāreti ca, tadā saddadānaṁ nāma hoti.",
  "tika-s0104t1:410_0": "Tathā mūlagandhādīsu aññataraṁ rajanīyaṁ gandhavatthuṁ, pisitameva vā gandhaṁ yaṁ",
  "tika-s0104t1:410_1": "kiñci labhitvā gandhavasena ābhujitvā ‘‘gandhadānaṁ dassāmi, gandhadānaṁ mayha’’nti",
  "tika-s0104t1:410_2": "buddharatanādīnaṁ pūjaṁ karoti, kāreti ca, gandhapūjanatthāya agarucandanādike gandhavatthuke",
  "tika-s0104t1:410_3": "pariccajati, idaṁ gandhadānaṁ.",
  "tika-s0104t1:411_0": "Tathā mūlarasādīsu yaṁ kiñci rajanīyaṁ rasavatthuṁ labhitvā rasavasena ābhujitvā",
  "tika-s0104t1:411_1": "‘‘rasadānaṁ dassāmi, rasadānaṁ mayha’’nti dakkhiṇeyyānaṁ deti, rasavatthumeva vā",
  "tika-s0104t1:411_2": "aññaṁ gavādikaṁ pariccajati, idaṁ rasadānaṁ.",
  "tika-s0104t1:412_0": "Tathā phoṭṭhabbadānaṁ mañcapīṭhādivasena, attharaṇapāvuraṇādivasena ca veditabbaṁ.",
  "tika-s0104t1:412_1": "Yadā hi mañcapīṭhabhisibibbohanādikaṁ, nivāsanapārupanādikaṁ vā sukhasamphassaṁ rajanīyaṁ",
  "tika-s0104t1:412_2": "anavajjaṁ phoṭṭhabbavatthuṁ labhitvā phoṭṭhabbavasena ābhujitvā ‘‘phoṭṭhabbadānaṁ",
  "tika-s0104t1:412_3": "dassāmi, phoṭṭhabbadānaṁ mayha’’nti dakkhiṇeyyānaṁ deti. Yathāvuttaṁ phoṭṭhabbavatthuṁ",
  "tika-s0104t1:412_4": "labhitvā pariccajati, etaṁ phoṭṭhabbadānaṁ.",
  "tika-s0104t1:413_0": "Dhammadānaṁ pana dhammārammaṇassa adhippetattā ojāpānajīvitavasena veditabbaṁ. Ojādīsu",
  "tika-s0104t1:413_1": "hi aññataraṁ rajanīyaṁ dhammavatthuṁ labhitvā dhammārammaṇavasena ābhujitvā ‘‘dhammadānaṁ",
  "tika-s0104t1:413_2": "dassāmi, dhammadānaṁ mayha’’nti sappinavanītādi ojadānaṁ deti, ambapānādiaṭṭhavidhaṁ",
  "tika-s0104t1:413_3": "pānadānaṁ deti, jīvitadānanti ābhujitvā salākabhattapakkhikabhattādīni deti. Aphāsukabhāvena",
  "tika-s0104t1:413_4": "abhibhūtānaṁ byādhikānaṁ vejjaṁ paṭṭhapeti, jālaṁ phālāpeti, kumīnaṁ viddhaṁsāpeti,",
  "tika-s0104t1:413_5": "sakuṇapañjaraṁ viddhaṁsāpeti, bandhanena baddhānaṁ sattānaṁ bandhanamokkhaṁ kāreti,",
  "tika-s0104t1:413_6": "māghātabheriṁ carāpeti, aññānipi sattānaṁ jīvitaparittāṇatthaṁ evarūpāni kammāni",
  "tika-s0104t1:413_7": "karoti, kārāpeti ca, idaṁ dhammadānaṁ nāma.",
  "tika-s0104t1:414_0": "Sabbampetaṁ yathāvuttadānasampadaṁ sakalalokahitasukhāya pariṇāmeti attano ca akuppāya",
  "tika-s0104t1:414_1": "vimuttiyā aparikkhayassa chandassa aparikkhayassa vīriyassa aparikkhayassa samādhissa",
  "tika-s0104t1:414_2": "aparikkhayassa paṭibhānassa aparikkhayassa jhānassa aparikkhayāya sammāsambodhiyā",
  "tika-s0104t1:414_3": "pariṇāmeti , imañca dānapāramiṁ paṭipajjantena mahāsattena jīvite aniccasaññā paccupaṭṭhapetabbā.",
  "tika-s0104t1:414_4": "Tathā bhogesu, bahusādhāraṇatā ca nesaṁ manasi kātabbā, sattesu ca mahākaruṇā satataṁ",
  "tika-s0104t1:414_5": "samitaṁ paccupaṭṭhapetabbā. Evañhi bhogehi gahetabbasāraṁ gaṇhanto ādittato viya",
  "tika-s0104t1:414_6": "agārato sabbaṁ sāpateyyaṁ, attānañca bahi nīharanto na kiñci seseti, na katthaci",
  "tika-s0104t1:414_7": "vibhāgaṁ karoti, aññadatthu nirapekkho nissajjati eva. Ayaṁ tāva dānapāramiyā paṭipattikkamo.",
  "tika-s0104t1:415_0": "Sīlapāramiyā pana ayaṁ paṭipattikkamo – yasmā sabbaññusīlālaṅkārehi satte alaṅkaritukāmena",
  "tika-s0104t1:415_1": "mahāpurisena ādito attano eva tāva sīlaṁ visodhetabbaṁ. Tattha catūhākārehi sīlaṁ",
  "tika-s0104t1:415_2": "visujjhati ajjhāsayavisuddhito, samādānato, avītikkamanato, sati vītikkame puna pākaṭīkaraṇato",
  "tika-s0104t1:415_3": "ca. Visuddhāsayatāya hi ekacco attādhipati hutvā pāpajigucchanasabhāvo ajjhattaṁ",
  "tika-s0104t1:415_4": "hiridhammaṁ paccupaṭṭhapetvā suparisuddhasamācāro hoti, tathā parato samādāne sati",
  "tika-s0104t1:415_5": "ekacco lokādhipati hutvā pāpato uttasanto ottappadhammaṁ paccupaṭṭhapetvā suparisuddhasamācāro",
  "tika-s0104t1:415_6": "hoti, iti ubhayathāpi ete avītikkamanato sīle patiṭṭhahanti. Atha ca pana kadāci",
  "tika-s0104t1:415_7": "satisammosena sīlassa khaṇḍādibhāvo siyā, tāyayeva yathāvuttāya hirottappasampattiyā",
  "tika-s0104t1:415_8": "khippameva naṁ vuṭṭhānādinā paṭipākatikaṁ karontīti.",
  "tika-s0104t1:416_0": "Tayidaṁ sīlaṁ vārittaṁ cārittanti duvidhaṁ. Tatthāyaṁ bodhisattassa vārittasīle paṭipattikkamo",
  "tika-s0104t1:416_1": "– tena sabbasattesu tathā dayāpannacittena bhavitabbaṁ, yathā supinantenapi na āghāto",
  "tika-s0104t1:416_2": "uppajjeyya, parūpakaraṇaviratatāya parasantako alagaddo viya na parāmasitabbo. Sace",
  "tika-s0104t1:416_3": "pabbajito hoti, abrahmacariyatopi ārācārī hoti sattavidhamethunasaṁyogavirato, pageva",
  "tika-s0104t1:416_4": "paradāragamanato. Gahaṭṭho samāno paresaṁ dāresu sadā pāpakaṁ cittampi na uppādeti.",
  "tika-s0104t1:416_5": "Kathento saccaṁ hitaṁ piyaṁ parimitameva ca kālena dhammiṁ kathaṁ bhāsitā hoti. Sabbattha",
  "tika-s0104t1:416_6": "anabhijjhālu , abyāpannacitto, aviparītadassano kammassakatāñāṇena ca samannāgato.",
  "tika-s0104t1:416_7": "Samaggatesu sammāpaṭipannesu niviṭṭhasaddho hoti niviṭṭhapemoti.",
  "tika-s0104t1:417_0": "Iti caturāpāyavaṭṭadukkhānaṁ pathabhūtehi akusalakammapathehi, akusaladhammehi ca",
  "tika-s0104t1:417_1": "oramitvā saggamokkhānaṁ pathabhūtesu kusalakammapathesu, kusaladhammesu ca patiṭṭhitassa",
  "tika-s0104t1:417_2": "mahāpurisassa parisuddhāsayapayogato yathābhipatthitā sattānaṁ hitasukhūpasañhitā",
  "tika-s0104t1:417_3": "manorathā sīghaṁ sīghaṁ abhinipphajjanti, pāramiyo paripūrenti. Evaṁbhūto hi ayaṁ.",
  "tika-s0104t1:417_4": "Tattha hiṁsānivattiyā sabbasattānaṁ abhayadānaṁ deti, appakasireneva mettābhāvanaṁ",
  "tika-s0104t1:417_5": "sampādeti, ekādasa mettānisaṁse adhigacchati, appābādho hoti appātaṅko, dīghāyuko",
  "tika-s0104t1:417_6": "sukhabahulo, lakkhaṇavisese pāpuṇāti, dosavāsanañca samucchindati. Tathā adinnādānanivattiyā",
  "tika-s0104t1:417_7": "corādīhi asādhāraṇe bhoge adhigacchati, parehi anāsaṅkanīyo, piyo, manāpo, vissāsanīyo,",
  "tika-s0104t1:417_8": "bhavasampattīsu alaggacitto pariccāgasīlo, lobhavāsanañca samucchindati. Abrahmacariyanivattiyā",
  "tika-s0104t1:417_9": "alobho hoti santakāyacitto, sattānaṁ piyo hoti manāpo aparisaṅkanīyo, kalyāṇo cassa",
  "tika-s0104t1:417_10": "kittisaddo abbhuggacchati, alaggacitto hoti mātugāmesu aluddhāsayo, nekkhammabahulo,",
  "tika-s0104t1:417_11": "lakkhaṇavisese adhigacchati, lobhavāsanañca samucchindati.",
  "tika-s0104t1:418_0": "Musāvādanivattiyā sattānaṁ pamāṇabhūto hoti paccayiko theto ādeyyavacano devatānaṁ",
  "tika-s0104t1:418_1": "piyo manāpo surabhigandhamukho asaddhammārakkhitakāyavacīsamācāro, lakkhaṇavisese",
  "tika-s0104t1:418_2": "adhigacchati, kilesavāsanañca samucchindati. Pesuññanivattiyā parūpakkamehi abhejjakāyo",
  "tika-s0104t1:418_3": "hoti abhejjaparivāro, saddhamme ca abhejjanakasaddho, daḷhamitto bhavantaraparicitānampi",
  "tika-s0104t1:418_4": "sattānaṁ ekantapiyo, asaṁkilesabahulo. Pharusavācānivattiyā sattānaṁ piyo hoti manāpo",
  "tika-s0104t1:418_5": "sukhasīlo madhuravacano sambhāvanīyo, aṭṭhaṅgasamannāgato cassa saro nibbattati.",
  "tika-s0104t1:418_6": "Samphappalāpanivattiyā sattānaṁ piyo hoti manāpo, garubhāvanīyo ca, ādeyyavacano",
  "tika-s0104t1:418_7": "parimitālāpo, mahesakkho ca hoti mahānubhāvo, ṭhānuppattikena paṭibhānena pañhābyākaraṇakusalo,",
  "tika-s0104t1:418_8": "buddhabhūmiyañca ekāya eva vācāya anekabhāsānaṁ sattānaṁ anekesaṁ pañhānaṁ byākaraṇasamattho hoti.",
  "tika-s0104t1:419_0": "Anabhijjhālutāya akicchalābhī hoti, uḷāresu ca bhogesu ruciṁ paṭilabhati, khattiyamahāsālādīnaṁ",
  "tika-s0104t1:419_1": "sammato hoti, paccatthikehi anabhibhavanīyo, indriyavekallaṁ na pāpuṇāti, appaṭipuggalo",
  "tika-s0104t1:419_2": "ca hoti. Abyāpādena piyadassano hoti sattānaṁ sambhāvanīyo, parahitābhinanditāya",
  "tika-s0104t1:419_3": "ca satte appakasireneva pasādeti, alūkhasabhāvo ca hoti mettāvihārī, mahesakkho ca",
  "tika-s0104t1:419_4": "hoti mahānubhāvo. Micchādassanābhāvena kalyāṇe sahāye paṭilabhati, sīsacchedaṁ pāpuṇantopi",
  "tika-s0104t1:419_5": "pāpakammaṁ na karoti, kammassakatādassanato akotūhalamaṅgaliko ca hoti, saddhamme",
  "tika-s0104t1:419_6": "cassa saddhā patiṭṭhitā hoti mūlajātā, saddahati ca tathāgatānaṁ bodhiṁ, samayantaresu",
  "tika-s0104t1:419_7": "nābhiramati ukkāraṭṭhāne rājahaṁso viya, lakkhaṇattayavijānane kusalo hoti, ante",
  "tika-s0104t1:419_8": "ca anāvaraṇañāṇalābhī, yāva ca bodhiṁ na pāpuṇāti, tāva tasmiṁ tasmiṁ sattanikāye",
  "tika-s0104t1:419_9": "ukkaṭṭhukkaṭṭho hoti, uḷāruḷārasampattiyo pāpuṇāti.",
  "tika-s0104t1:420_0": "‘‘Iti hidaṁ sīlaṁ nāma sabbasampattīnaṁ adhiṭṭhānaṁ, sabbabuddhaguṇānaṁ pabhavabhūmi,",
  "tika-s0104t1:420_1": "sabbabuddhakārakadhammānaṁ ādi caraṇaṁ kāraṇaṁ mukhaṁ pamukha’’nti bahumānaṁ uppādetvā",
  "tika-s0104t1:420_2": "kāyavacīsaṁyame, indriyadamane, ājīvapārisuddhiyaṁ, paccayaparibhoge ca satisampajaññabalena",
  "tika-s0104t1:420_3": "appamatto hoti, lābhasakkārasilokaṁ ukkhittāsikapaccatthikaṁ viya sallakkhetvā ‘‘kikīva",
  "tika-s0104t1:420_4": "aṇḍa’’ntiādinā (visuddhi. 1.7; dī. ni. aṭṭha. 1.7) vuttanayena sakkaccaṁ sīlaṁ sampādetabbaṁ.",
  "tika-s0104t1:420_5": "Ayaṁ tāva vārittasīle paṭipattikkamo.",
  "tika-s0104t1:421_0": "Cārittasīle pana paṭipatti evaṁ veditabbā – idha bodhisatto kalyāṇamittānaṁ garuṭṭhāniyānaṁ",
  "tika-s0104t1:421_1": "abhivādanaṁ paccuṭṭhānaṁ añjalikammaṁ sāmīcikammaṁ kālena kālaṁ kattā hoti, tathā",
  "tika-s0104t1:421_2": "tesaṁ kālena kālaṁ upaṭṭhānaṁ kattā hoti, gilānānaṁ kāyaveyyāvaṭikaṁ, vācāya pucchanañca",
  "tika-s0104t1:421_3": "kattā hoti, subhāsitapadāni sutvā sādhukāraṁ kattā hoti, guṇavantānaṁ guṇe vaṇṇetā,",
  "tika-s0104t1:421_4": "paresaṁ apakāre khantā, upakāre anussaritā, puññāni anumoditā, attano puññāni sammāsambodhiyā",
  "tika-s0104t1:421_5": "pariṇāmetā, sabbakālaṁ appamādavihārī kusalesu dhammesu, sati accaye accayato disvā",
  "tika-s0104t1:421_6": "tādisānaṁ sahadhammikānaṁ yathābhūtaṁ āvi kattā, uttariñca sammāpaṭipattiṁ sammadeva paripūretā.",
  "tika-s0104t1:422_0": "Tathā attano anurūpāsu atthūpasaṁhitāsu sattānaṁ itikattabbatāpurekkhāro analaso",
  "tika-s0104t1:422_1": "sahāyabhāvaṁ upagacchati. Uppannesu ca sattānaṁ byādhiādidukkhesu yathārahaṁ patikāravidhāyako,",
  "tika-s0104t1:422_2": "ñātibhogādibyasanapatitesu sokapanodano, ullumpanasabhāvāvaṭṭhito hutvā niggahārahānaṁ",
  "tika-s0104t1:422_3": "dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya, paggahārahānaṁ",
  "tika-s0104t1:422_4": "dhammeneva paggaṇhanako. Yāni purimakānaṁ mahābodhisattānaṁ uḷāratamāni paramadukkarāni",
  "tika-s0104t1:422_5": "acinteyyānubhāvāni sattānaṁ ekantahitasukhāvahāni caritāni, yehi nesaṁ bodhisambhārā",
  "tika-s0104t1:422_6": "sammadeva paripākaṁ agamiṁsu, tāni sutvā anubbiggo anutrāso ‘‘tepi mahāpurisā manussā",
  "tika-s0104t1:422_7": "eva, anukkamena pana sikkhāpāripūriyā bhāvitattā tādisāya uḷāratamāya ānubhāvasampattiyā",
  "tika-s0104t1:422_8": "bodhisambhāresu ukkaṁsapāramippattā ahesuṁ, tasmā mayāpi sīlādisikkhāsu sammadeva",
  "tika-s0104t1:422_9": "tathā paṭipajjitabbaṁ, yāya paṭipattiyā ahampi anukkamena sikkhaṁ paripūretvā ekantato",
  "tika-s0104t1:422_10": "padaṁ anupāpuṇissāmī’’ti saddhāpurecārikaṁ vīriyaṁ avissajjanto sammadeva sīlesu paripūrakārī hoti.",
  "tika-s0104t1:423_0": "Tathā paṭicchannakalyāṇo hoti vivaṭāparādho, appiccho santuṭṭho pavivitto asaṁsaṭṭho",
  "tika-s0104t1:423_1": "dukkhasaho aviparītadassanajātiko anuddhato anunnaḷo acapalo amukharo avikiṇṇavāco",
  "tika-s0104t1:423_2": "saṁvutindriyo santamānaso kuhanādimicchājīvavirahito ācāragocarasampanno, aṇumattesu",
  "tika-s0104t1:423_3": "vajjesu bhayadassāvī samādāya sikkhati sikkhāpadesu, āraddhavīriyo pahitatto kāye",
  "tika-s0104t1:423_4": "ca jīvite ca nirapekkho, appamattakampi kāye, jīvite vā apekkhaṁ nādhivāseti pajahati",
  "tika-s0104t1:423_5": "vinodeti, pageva adhimattaṁ. Sabbepi dussīlyahetubhūte kodhupanāhādike kilesupakkilese",
  "tika-s0104t1:423_6": "pajahati vinodeti, appamattakena visesādhigamena aparituṭṭho hoti, na saṅkocaṁ āpajjati,",
  "tika-s0104t1:423_7": "uparūparivisesādhigamāya vāyamati.",
  "tika-s0104t1:424_0": "Yena yathāladdhā sampatti hānabhāgiyā vā ṭhitibhāgiyā vā na hoti, tathā mahāpuriso",
  "tika-s0104t1:424_1": "andhānaṁ pariṇāyako hoti, maggaṁ ācikkhati, badhirānaṁ hatthamuddāya saññaṁ deti,",
  "tika-s0104t1:424_2": "atthamanuggāheti, tathā mūgānaṁ. Pīṭhasappikānaṁ pīṭhaṁ deti, vāheti vā. Assaddhānaṁ",
  "tika-s0104t1:424_3": "saddhāpaṭilābhāya vāyamati, kusītānaṁ ussāhajananāya, muṭṭhassatīnaṁ satisamāyogāya.",
  "tika-s0104t1:424_4": "Vibbhantattānaṁ samādhisampadāya, duppaññānaṁ paññādhigamāya vāyamati. Kāmacchandapariyuṭṭhitānaṁ",
  "tika-s0104t1:424_5": "kāmacchandapaṭivinodanāya vāyamati. Byāpādathinamiddhauddhaccakukkuccavicikicchāpariyuṭṭhitānaṁ",
  "tika-s0104t1:424_6": "vicikicchāvinodanāya vāyamati. Kāmavitakkādipakatānaṁ kāmavitakkādimicchāvitakkavinodanāya",
  "tika-s0104t1:424_7": "vāyamati. Pubbakārīnaṁ sattānaṁ kataññutaṁ nissāya pubbabhāsī piyavādī saṅgāhako",
  "tika-s0104t1:424_8": "sadisena, adhikena vā paccupakāre sammānetā hoti.",
  "tika-s0104t1:425_0": "Āpadāsu sahāyakiccaṁ anutiṭṭhati, tesaṁ tesañca sattānaṁ pakatiṁ, sabhāvañca parijānitvā",
  "tika-s0104t1:425_1": "yehi yathā saṁvasitabbaṁ hoti, tehi tathā saṁvasati. Yesu ca yathā paṭipajjitabbaṁ",
  "tika-s0104t1:425_2": "hoti, tesu tathā paṭipajjati. Tañca kho akusalato vuṭṭhāpetvā kusale patiṭṭhāpanavasena,",
  "tika-s0104t1:425_3": "na aññathā. Paracittānurakkhaṇā hi bodhisattānaṁ yāvadeva kusalābhivaḍḍhiyā. Tathā",
  "tika-s0104t1:425_4": "hitajjhāsayenāpi paro na sāhasitabbo, na bhaṇḍitabbo, na maṅkubhāvamāpādetabbo, na",
  "tika-s0104t1:425_5": "parassa kukkuccaṁ uppādetabbaṁ, na niggahaṭṭhāne codetabbo, na nīcataraṁ paṭipannassa",
  "tika-s0104t1:425_6": "attā uccatare ṭhapetabbo, na ca paresu sabbena sabbaṁ asevinā bhavitabbaṁ, na atisevinā,",
  "tika-s0104t1:425_7": "na akālasevinā bhavitabbaṁ.",
  "tika-s0104t1:426_0": "Yutte pana satte desakālānurūpaṁ sevati, na ca paresaṁ purato piyepi garahati, appiye",
  "tika-s0104t1:426_1": "vā pasaṁsati, na adhiṭṭhāya vissāsī hoti, na dhammikaṁ upanimantanaṁ paṭikkhipati,",
  "tika-s0104t1:426_2": "na paññattiṁ upagacchati, nādhikaṁ paṭiggaṇhāti, saddhāsampanne saddhānisaṁsakathāya",
  "tika-s0104t1:426_3": "sampahaṁseti, sīlasutacāgapaññāsampanne paññānisaṁsakathāya sampahaṁseti. Sace pana",
  "tika-s0104t1:426_4": "bodhisatto abhiññābalappatto hoti, pamādāpanne satte abhiññābalena yathārahaṁ nirayādike",
  "tika-s0104t1:426_5": "dassento saṁvejetvā assaddhādike saddhādīsu patiṭṭhāpeti, sāsane otāreti, saddhādiguṇasampanne",
  "tika-s0104t1:426_6": "paripāceti. Evamassa mahāpurisassa cārittabhūto aparimāṇo puññābhisando kusalābhisando",
  "tika-s0104t1:426_7": "uparūpari abhivaḍḍhatīti veditabbaṁ.",
  "tika-s0104t1:427_0": "Apica yā sā ‘‘kiṁ sīlaṁ, kenaṭṭhena sīla’’ntiādinā pucchaṁ katvā ‘‘pāṇātipātādīhi",
  "tika-s0104t1:427_1": "viramantassa, vattapaṭipattiṁ vā pūrentassa cetanādayo dhammā sīla’’ntiādinā nayena",
  "tika-s0104t1:427_2": "nānappakārato sīlassa vitthārakathā visuddhimagge (visuddhi. 1.6) vuttā, sā sabbāpi",
  "tika-s0104t1:427_3": "idha āharitvā vattabbā. Kevalañhi tattha sāvakabodhisattavasena sīlakathā āgatā,",
  "tika-s0104t1:427_4": "idha mahābodhisattavasena karuṇūpāyakosallapubbaṅgamaṁ katvā vattabbāti ayameva viseso.",
  "tika-s0104t1:427_5": "Yato idaṁ sīlaṁ mahāpuriso yathā na attano duggatiyaṁ parikilesavimuttiyā, sugatiyampi",
  "tika-s0104t1:427_6": "na rajjasampattiyā, na cakkavattī, na deva, na sakka, na māra, na brahmasampattiyā",
  "tika-s0104t1:427_7": "pariṇāmeti, tathā na attano tevijjatāya, na chaḷabhiññatāya, na catupaṭisambhidādhigamāya,",
  "tika-s0104t1:427_8": "na sāvakabodhiyā, na paccekabodhiyā pariṇāmeti, atha kho sabbaññubhāvena sabbasattānaṁ",
  "tika-s0104t1:427_9": "anuttarasīlālaṅkārasampādanatthameva pariṇāmetīti ayaṁ sīlapāramiyā paṭipattikkamo.",
  "tika-s0104t1:428_0": "Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi",
  "tika-s0104t1:428_1": "ca nikkhamanavasena pavattā kusalacittuppatti nekkhammapāramī, tasmā sakalasaṁkilesanivāsanaṭṭhānatāya,",
  "tika-s0104t1:428_2": "puttadārādīhi mahāsambādhatāya, kasivāṇijjādinānāvikammantādhiṭṭhānabyākulatāya ca",
  "tika-s0104t1:428_3": "gharāvāsassa nekkhammasukhādīnaṁ anokāsataṁ, kāmānañca ‘‘satthadhārālaggamadhubindu",
  "tika-s0104t1:428_4": "viya ca kadalī viya ca avaleyhamānaparittassādavipulānatthānubandhā’’ti ca vijjulatobhāsena",
  "tika-s0104t1:428_5": "gahetabbaṁ naccaṁ viya parittakālūpalabbhā, ummattakālaṅkāro viya viparītasaññāya",
  "tika-s0104t1:428_6": "anubhavitabbā, karīsāvacchādanamukhaṁ viya paṭikārabhūtā, udake temitaṅguliyā nisārudakapānaṁ",
  "tika-s0104t1:428_7": "viya atittikarā, chātajjhattabhojanaṁ viya sābādhā, balisāmisaṁ viya byāsanupanipātakāraṇā",
  "tika-s0104t1:428_8": "(byasanasannipātakāraṇā – dī. ni. ṭī. 1.7), aggisantāpo viya kālattayepi dukkhuppattihetubhūtā,",
  "tika-s0104t1:428_9": "makkaṭālepo viya bandhananimittā, ghātakāvacchādanakimālayo viya anatthacchādanā,",
  "tika-s0104t1:428_10": "sapattagāmavāso viya bhayaṭṭhānabhūtā, paccatthikaposako viya kilesamārādīnaṁ āmisabhūtā,",
  "tika-s0104t1:428_11": "chaṇasampattiyo viya vipariṇāmadukkhā, koṭaraggi viya antodāhakā, purāṇakūpāvalambabīraṇamadhupiṇḍaṁ",
  "tika-s0104t1:428_12": "viya anekādīnavā, loṇūdakapānaṁ viya pipāsāhetubhūtā, surāmerayaṁ viya nīcajanasevitā",
  "tika-s0104t1:428_13": ", appassādatāya aṭṭhikaṅkalūpamā’’tiādinā ca nayena ādīnavaṁ sallakkhetvā tabbipariyāyena",
  "tika-s0104t1:428_14": "nekkhamme ānisaṁsaṁ passantena nekkhammapavivekaupasamasukhādīsu ninnapoṇapabbhāracittena",
  "tika-s0104t1:428_15": "nekkhammapāramiyaṁ paṭipajjitabbaṁ.",
  "tika-s0104t1:429_0": "Yasmā pana nekkhammaṁ pabbajjāmūlakaṁ, tasmā pabbajjā tāva anuṭṭhātabbā. Pabbajjamanutiṭṭhantena",
  "tika-s0104t1:429_1": "mahāsattena asati buddhuppāde kammavādīnaṁ kiriyavādīnaṁ tāpasaparibbājakānaṁ pabbajjā",
  "tika-s0104t1:429_2": "anuṭṭhātabbā. Uppannesu pana sammāsambuddhesu tesaṁ sāsane eva pabbajitabbaṁ. Pabbajitvā",
  "tika-s0104t1:429_3": "ca yathāvutte sīle patiṭṭhitena tassā eva sīlapāramiyā vodāpanatthaṁ dhutaguṇā samādātabbā.",
  "tika-s0104t1:429_4": "Samādinnadhutadhammā hi mahāpurisā sammadeva te pariharantā appicchāsantuṭṭhasallekhapavivekaasaṁsaggavīriyārambhasubharatādiguṇasalilavikkhālitakilesamalatāya",
  "tika-s0104t1:429_5": "anavajjasīlavataguṇaparisuddhasamācārā porāṇe ariyavaṁsattaye patiṭṭhitā catutthaṁ",
  "tika-s0104t1:429_6": "bhāvanārāmatāsaṅkhātaṁ ariyavaṁsaṁ gantuṁ cattārīsāya ārammaṇesu yathārahaṁ upacārappanābhedaṁ",
  "tika-s0104t1:429_7": "jhānaṁ upasampajja viharanti. Evañhissa sammadeva nekkhammapāramī pāripūritā hoti.",
  "tika-s0104t1:429_8": "Imasmiṁ pana ṭhāne terasahi dhutadhammehi saddhiṁ dasa kasiṇāni dasāsubhāni dasānussatiyo",
  "tika-s0104t1:429_9": "cattāro brahmavihārā cattāro āruppā ekā saññā ekaṁ vavatthānanti cattārīsa samādhibhāvanākammaṭṭhānāni,",
  "tika-s0104t1:429_10": "bhāvanāvidhānañca vitthārato vattabbāni, taṁ panetaṁ sabbaṁ yasmā visuddhimagge (visuddhi.",
  "tika-s0104t1:429_11": "1.22, 47) sabbākārato vitthāretvā vuttaṁ, tasmā tattha vuttanayeneva veditabbaṁ.",
  "tika-s0104t1:429_12": "Kevalañhi tattha sāvakabodhisattassa vasena vuttaṁ, idha mahābodhisattassa vasena",
  "tika-s0104t1:429_13": "karuṇūpāyakosallapubbaṅgamaṁ katvā vattabbanti ayameva viseso. Evamettha nekkhammapāramiyā",
  "tika-s0104t1:429_14": "paṭipattikkamo veditabbo.",
  "tika-s0104t1:430_0": "Tathā paññāpāramiṁ sampādetukāmena yasmā paññā āloko viya andhakārena mohena saha",
  "tika-s0104t1:430_1": "na vattati, tasmā mohakāraṇāni tāva bodhisattena parivajjetabbāni. Tatthimāni mohakāraṇāni-arati",
  "tika-s0104t1:430_2": "tandī vijambhitā ālasiyaṁ gaṇasaṅgaṇikārāmatā niddāsīlatā anicchayasīlatā ñāṇasmiṁ",
  "tika-s0104t1:430_3": "akutūhalatā micchādhimāno aparipucchakatā kāyassa nasammāparihāro asamāhitacittatā",
  "tika-s0104t1:430_4": "duppaññānaṁ puggalānaṁ sevanā paññavantānaṁ apayirupāsanā attaparibhavo micchāvikappo",
  "tika-s0104t1:430_5": "viparītābhiniveso kāyadaḷhībahulatā asaṁvegasīlatā pañca nīvaraṇāni, saṅkhepato yevāpanadhamme",
  "tika-s0104t1:430_6": "āsevato anuppannā paññā nuppajjati, uppannā parihāyati , iti imāni mohakāraṇāni,",
  "tika-s0104t1:430_7": "tāni parivajjantena bāhusacce, jhānādīsu ca yogo karaṇīyo.",
  "tika-s0104t1:431_0": "Tatthāyaṁ bāhusaccassa visayavibhāgo – pañcakkhandhā dvādasāyatanāni aṭṭhārasa dhātuyo",
  "tika-s0104t1:431_1": "cattāri saccāni bāvīsatindriyāni dvādasapadiko paṭiccasamuppādo, tathā satipaṭṭhānādayo",
  "tika-s0104t1:431_2": "kusalādidhammappabhedā ca, yāni ca loke anavajjāni vijjāṭṭhānāni, yo ca sattānaṁ",
  "tika-s0104t1:431_3": "hitasukhavidhānanayo byākaraṇaviseso. Iti evaṁ pakāraṁ sakalameva sutavisayaṁ upāyakosallapubbaṅgamāya",
  "tika-s0104t1:431_4": "paññāya, satiyā, vīriyena ca sādhukaṁ uggahaṇasavanadhāraṇaparicayaparipucchāhi ogāhetvā",
  "tika-s0104t1:431_5": "tattha ca paresaṁ patiṭṭhāpanena sutamayā paññā nibbattetabbā, tathā sattānaṁ itikattabbatāsu",
  "tika-s0104t1:431_6": "ṭhānuppattikā paṭibhānabhūtā, āyāpāyaupāyakosallabhūtā ca paññā hitesitaṁ nissāya",
  "tika-s0104t1:431_7": "tattha tattha yathārahaṁ pavattetabbā, tathā khandhādīnaṁ sabhāvadhammānaṁ ākāraparitakkanamukhena",
  "tika-s0104t1:431_8": "ceva nijjhānaṁ khamāpentena ca cintāmayā paññā nibbattetabbā.",
  "tika-s0104t1:432_0": "Khandhādīnaṁyeva pana salakkhaṇasāmaññalakkhaṇapariggahaṇavasena lokiyapariññaṁ nibbattentena",
  "tika-s0104t1:432_1": "pubbabhāgabhāvanāpaññā sampādetabbā. Evañhi ‘‘nāmarūpamattamidaṁ, yathārahaṁ paccayehi",
  "tika-s0104t1:432_2": "uppajjati ceva nirujjhati ca, na ettha koci kattā vā kāretā vā, hutvā abhāvaṭṭhena",
  "tika-s0104t1:432_3": "aniccaṁ, udayabbayapaṭipīḷanaṭṭhena dukkhaṁ, avasavattanaṭṭhena anattā’’ti ajjhattikadhamme,",
  "tika-s0104t1:432_4": "bāhirakadhamme ca nibbisesaṁ parijānanto tattha āsaṅgaṁ pajahanto, pare ca tattha",
  "tika-s0104t1:432_5": "taṁ pajahāpento kevalaṁ karuṇāvaseneva yāva na buddhaguṇā hatthatalaṁ āgacchanti,",
  "tika-s0104t1:432_6": "tāva yānattaye satte avatāraṇaparipācanehi patiṭṭhāpento, jhānavimokkhasamādhisamāpattiyo,",
  "tika-s0104t1:432_7": "abhiññāyo ca lokiyavasībhāvaṁ pāpento paññāya matthakaṁ pāpuṇāti.",
  "tika-s0104t1:433_0": "Tattha yācimā iddhividhañāṇaṁ dibbasotadhātuñāṇaṁ cetopariyañāṇaṁ pubbenivāsānussatiñāṇaṁ",
  "tika-s0104t1:433_1": "dibbacakkhuñāṇaṁ yathākammūpagañāṇaṁ anāgataṁsañāṇanti saparibhaṇḍā pañcalokiyābhiññāsaṅkhātā",
  "tika-s0104t1:433_2": "bhāvanāpaññā, yā ca khandhāyatanadhātuindriyasaccapaṭiccasamuppādādibhedesu catubhūmakesu",
  "tika-s0104t1:433_3": "dhammesu uggahaparipucchāvasena ñāṇaparicayaṁ katvā sīlavisuddhi cittavisuddhīti",
  "tika-s0104t1:433_4": "mūlabhūtāsu imāsu dvīsu visuddhīsu patiṭṭhāya diṭṭhivisuddhi kaṅkhāvitaraṇavisuddhi",
  "tika-s0104t1:433_5": "maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti sarīrabhūtā",
  "tika-s0104t1:433_6": "imā pañca visuddhiyo sampādentena bhāvetabbā lokiyalokuttarabhedā bhāvanāpaññā, tāsaṁ",
  "tika-s0104t1:433_7": "sampādanavidhānaṁ yasmā ‘‘tattha ‘ekopi hutvā bahudhā hotī’tiādikaṁ iddhivikubbanaṁ",
  "tika-s0104t1:433_8": "kātukāmena ādikammikena yoginā’’tiādinā, (visuddhi. 2.365) ‘‘khandhāti pañcha khandhā",
  "tika-s0104t1:433_9": "rūpakkhandho vedanākkhandho saññākkhandho saṅkhārakkhandho viññāṇakkhandho’’tiādinā",
  "tika-s0104t1:433_10": "(visuddhi. 2.431) ca visayavisayivibhāgena (visayavibhāgena – cariyā. aṭṭha. pakiṇṇakakathā)",
  "tika-s0104t1:433_11": "saddhiṁ visuddhimagge sabbākārato vitthāretvā vuttaṁ, tasmā tattha vuttanayeneva",
  "tika-s0104t1:433_12": "veditabbaṁ. Kevalañhi tattha sāvakabodhisattassa vasena paññā āgatā, idha mahābodhisattassa",
  "tika-s0104t1:433_13": "vasena karuṇūpāyakosallapubbaṅgamaṁ katvā vattabbā. Ñāṇadassanavisuddhiṁ apāpetvā",
  "tika-s0104t1:433_14": "paṭipadāñāṇadassanavisuddhiyaṁyeva vipassanā ṭhapetabbāti ayameva visesoti. Evamettha",
  "tika-s0104t1:433_15": "paññāpāramiyā paṭipattikkamo veditabbo.",
  "tika-s0104t1:434_0": "Tathā yasmā sammāsambodhiyā katābhinīhārena mahāsattena pāramīparipūraṇatthaṁ sabbakālaṁ",
  "tika-s0104t1:434_1": "yuttappayuttena bhavitabbaṁ ābaddhaparikaraṇena, tasmā kālena kālaṁ ‘‘ko nu kho ajja",
  "tika-s0104t1:434_2": "mayā puññasambhāro, ñāṇasambhāro vā upacito, kiṁ vā mayā parahitaṁ kata’’nti divase",
  "tika-s0104t1:434_3": "divase paccavekkhantena sattahitatthaṁ ussāho karaṇīyo, sabbesampi sattānaṁ upakārāya",
  "tika-s0104t1:434_4": "attano pariggahabhūtaṁ vatthuṁ, kāyaṁ, jīvitañca nirapekkhanacittena ossajjitabbaṁ,",
  "tika-s0104t1:434_5": "yaṁ kiñci kammaṁ karoti kāyena, vācāya vā, taṁ sabbaṁ sambodhiyaṁ ninnacitteneva",
  "tika-s0104t1:434_6": "kātabbaṁ, bodhiyā pariṇāmetabbaṁ, uḷārehi, ittarehi ca kāmehi vinivattacitteneva",
  "tika-s0104t1:434_7": "bhavitabbaṁ, sabbāsu ca itikattabbatāsu upāyakosallaṁ paccupaṭṭhapetvā paṭipajjitabbaṁ.",
  "tika-s0104t1:435_0": "Tasmiṁ tasmiñca sattahite āraddhavīriyena bhavitabbaṁ iṭṭhāniṭṭhādisabbasahena avisaṁvādinā.",
  "tika-s0104t1:435_1": "Sabbepi sattā anodhiso mettāya, karuṇāya ca pharitabbā. Yā kāci sattānaṁ dukkhuppatti,",
  "tika-s0104t1:435_2": "sabbā sā attani pāṭikaṅkhitabbā. Sabbesañca sattānaṁ puññaṁ abbhanumoditabbaṁ, buddhānaṁ",
  "tika-s0104t1:435_3": "mahantatā mahānubhāvatā abhiṇhaṁ paccavekkhitabbā, yañca kiñci kammaṁ karoti kāyena,",
  "tika-s0104t1:435_4": "vācāya vā, taṁ sabbaṁ bodhicittapubbaṅgamaṁ kātabbaṁ. Iminā hi upāyena dānādīsu yuttappayuttassa",
  "tika-s0104t1:435_5": "thāmavato daḷhaparakkamassa mahāsattassa bodhisattassa aparimeyyo puññasambhāro,",
  "tika-s0104t1:435_6": "ñāṇasambhāro ca divase divase upacīyati.",
  "tika-s0104t1:436_0": "Apica sattānaṁ paribhogatthaṁ, paripālanatthañca attano sarīraṁ, jīvitañca pariccajitvā",
  "tika-s0104t1:436_1": "khuppipāsasītuṇhavātātapādidukkhapatikāro pariyesitabbo ca uppādetabbo ca, yañca",
  "tika-s0104t1:436_2": "yathāvuttadukkhapatikārajaṁ sukhaṁ attanā paṭilabhati, tathā ramaṇīyesu ārāmuyyānapāsādataḷākādīsu",
  "tika-s0104t1:436_3": ", araññāyatanesu ca kāyacittasantāpābhāvena abhinibbutattā attanā sukhaṁ paṭilabhati,",
  "tika-s0104t1:436_4": "yañca suṇāti ‘‘buddhānubuddhapaccekabuddhā, mahābodhisattā ca nekkhammapaṭipattiyaṁ",
  "tika-s0104t1:436_5": "ṭhitā’’ti ca ‘‘diṭṭhadhammikasukhavihārabhūtaṁ īdisaṁ nāma jhānasamāpattisukhamanubhavantī’’ti",
  "tika-s0104t1:436_6": "ca, taṁ sabbaṁ sattesu anodhiso upasaṁharati. Ayaṁ tāva nayo asamāhitabhūmiyaṁ patiṭṭhitassa.",
  "tika-s0104t1:437_0": "Samāhitabhūmiyaṁ pana patiṭṭhito attanā yathānubhūtaṁ visesādhigamanibbattaṁ pītiṁ,",
  "tika-s0104t1:437_1": "passaddhiṁ, sukhaṁ, samādhiṁ, yathābhūtañāṇañca sattesu adhimuccanto upasaṁharati",
  "tika-s0104t1:437_2": "pariṇāmeti, tathā mahati saṁsāradukkhe, tassa ca nimittabhūte kilesābhisaṅkhāradukkhe",
  "tika-s0104t1:437_3": "nimuggaṁ sattanikāyaṁ disvā tatrāpi khādanachedanabhedanasedanapisanahiṁsanaaggisantāpādijanitā",
  "tika-s0104t1:437_4": "dukkhā tibbā kharā kaṭukā vedanā nirantaraṁ cirakālaṁ vedayante narake, aññamaññaṁ",
  "tika-s0104t1:437_5": "kujjhanasantāsanavisodhanahiṁsanaparādhīnatādīhi mahādukkhaṁ anubhavante tiracchānagate,",
  "tika-s0104t1:437_6": "jotimālākulasarīre khuppipāsavātātapādīhi ḍayhamāne, visussamāne ca vantakheḷādiāhāre,",
  "tika-s0104t1:437_7": "uddhabāhu viravante nijjhāmataṇhikādike mahādukkhaṁ vedayamāne pete ca pariyeṭṭhimūlakaṁ",
  "tika-s0104t1:437_8": "mahantaṁ anayabyasanaṁ pāpuṇante hatthacchedādikaraṇayogena dubbaṇṇaduddasikadaliddādibhāvena",
  "tika-s0104t1:437_9": "khuppipāsādiābādhayogena balavantehi abhibhavanīyato, paresaṁ vahanato, parādhīnato",
  "tika-s0104t1:437_10": "ca narake, pete, tiracchānagate ca atisayante apāyadukkhanibbisesaṁ dukkhamanubhavante",
  "tika-s0104t1:437_11": "manusse ca tathā visayaparibhogavikkhittacittatāya rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte",
  "tika-s0104t1:437_12": "aggikkhandhe viya anupasantapariḷāhavuttike anupasantanihataparādhīne (anihataparādhīne",
  "tika-s0104t1:437_13": "dī. ni. ṭī. 1.7) kāmāvacaradeve ca mahatā vāyāmena vidūramākāsaṁ vigāhitasakuntā",
  "tika-s0104t1:437_14": "viya, balavatā dūre pāṇinā khittasarā viya ca ‘‘satipi cirappavattiyaṁ anaccantikatāya",
  "tika-s0104t1:437_15": "pātapariyosānā anatikkantajātijarāmaraṇā evā’’ti rūpāvacarārūpāvacaradeve ca passantena",
  "tika-s0104t1:437_16": "mahantaṁ saṁvegaṁ paccupaṭṭhāpetvā mettāya, karuṇāya ca anodhiso sattā pharitabbā.",
  "tika-s0104t1:437_17": "Evaṁ kāyena, vācāya, manasā ca bodhisambhāre nirantaraṁ upacinantena yathā pāramiyo",
  "tika-s0104t1:437_18": "paripūrenti, evaṁ sakkaccakārinā sātaccakārinā anolīnavuttinā ussāho pavattetabbo,",
  "tika-s0104t1:437_19": "vīriyapāramī paripūretabbā.",
  "tika-s0104t1:438_0": "Apica ‘‘acinteyyāparimeyyavipuloḷāravimalanirupamanirupakkilesaguṇagaṇanicayanidānabhūtassa",
  "tika-s0104t1:438_1": "buddhabhāvassa ussakkitvā sampahaṁsanayoggaṁ vīriyaṁ nāma acinteyyānubhāvameva, yaṁ",
  "tika-s0104t1:438_2": "na pacurajanā sotumpi sakkuṇanti, pageva paṭipajjituṁ. Tathā hi tividhā abhinīhāracittuppatti,",
  "tika-s0104t1:438_3": "catasso buddhabhūmiyo, (su. ni. aṭṭha. 1.34) cattāri saṅgahavatthūni , (dī. ni. 3.210;",
  "tika-s0104t1:438_4": "a. ni. 4.32) karuṇekarasatā, buddhadhammesu sacchikaraṇena visesappaccayo, nijjhānakkhanti,",
  "tika-s0104t1:438_5": "sabbadhammesu nirupalepo, sabbasattesu piyaputtasaññā, saṁsāradukkhehi aparikhedo,",
  "tika-s0104t1:438_6": "sabbadeyyadhammapariccāgo, tena ca niratimānatā, adhisīlādiadhiṭṭhānaṁ, tattha ca",
  "tika-s0104t1:438_7": "acañcalatā, kusalakiriyāsu pītipāmojjatā, vivekaninnacittatā, jhānānuyogo, anavajjadhammesu",
  "tika-s0104t1:438_8": "atittiyatā, yathāsutassa dhammassa paresaṁ hitajjhāsayena desanāya ārambhadaḷhatā,",
  "tika-s0104t1:438_9": "dhīravīrabhāvo, parāpavādaparāpakāresu vikārābhāvo, saccādhiṭṭhānaṁ, samāpattīsu",
  "tika-s0104t1:438_10": "vasībhāvo, abhiññāsu balappatti, lakkhaṇattayāvabodho, satipaṭṭhānādīsu abhiyogena",
  "tika-s0104t1:438_11": "lokuttaramaggasambhārasambharaṇaṁ, navalokuttarāvakkantī’’ti evamādikā sabbāpi bodhisambhārapaṭipatti",
  "tika-s0104t1:438_12": "vīriyānubhāveneva samijjhatīti abhinīhārato yāva mahābodhi anossajjantena sakkaccaṁ",
  "tika-s0104t1:438_13": "nirantaraṁ vīriyaṁ yathā uparūpari visesāvahaṁ hoti, evaṁ sampādetabbaṁ. Sampajjamāne",
  "tika-s0104t1:438_14": "ca yathāvutte vīriye, khantisaccādhiṭṭhānādayo ca dānasīlādayo ca sabbepi bodhisambhārā",
  "tika-s0104t1:438_15": "tadadhīnavuttitāya sampannā eva hontītikhantiādīsupi imināva nayena paṭipatti veditabbā.",
  "tika-s0104t1:439_0": "Iti sattānaṁ sukhūpakaraṇapariccāgena bahudhānuggahakaraṇaṁ dānena paṭipatti, sīlena",
  "tika-s0104t1:439_1": "tesaṁ jīvitasāpateyyadārarakkhābhedapiyahitavacanāvihiṁsādikaraṇāni, nekkhammena",
  "tika-s0104t1:439_2": "tesaṁ āmisapaṭiggahaṇadhammadānādinā anekavidhā hitacariyā, paññāya tesaṁ hitakaraṇūpāyakosallaṁ,",
  "tika-s0104t1:439_3": "vīriyena tattha ussāhārambhaasaṁhīrakaraṇāni, khantiyā tadaparādhasahanaṁ, saccena",
  "tika-s0104t1:439_4": "nesaṁ avañcanatadupakārakiriyāsamādānāvisaṁvādanādi, adhiṭṭhānena tadupakaraṇe anatthasampātepi",
  "tika-s0104t1:439_5": "acalanaṁ, mettāya nesaṁ hitasukhānucintanaṁ, upekkhāya nesaṁ upakārāpakāresu vikārānāpattīti",
  "tika-s0104t1:439_6": "evaṁ aparimāṇe satte ārabbha anukampitasabbasattassa bodhisattassa puthujjanehi asādhāraṇo",
  "tika-s0104t1:439_7": "aparimāṇo puññañāṇasambhārupacayo ettha paṭipattīti veditabbaṁ. Yo cetāsaṁ paccayo",
  "tika-s0104t1:439_8": "vutto, tattha ca sakkaccaṁ sampādanaṁ.",
  "tika-s0104t1:440": "Ko vibhāgoti –",
  "tika-s0104t1:441": "Sāmaññabhedato etā, dasavidhā vibhāgato;",
  "tika-s0104t1:442": "Tidhā hutvāna paccekaṁ, samatiṁsavidhā samaṁ.",
  "tika-s0104t1:443_0": "Dasa pāramiyo dasa upapāramiyo dasa paramatthapāramiyoti hi samatiṁsa pāramiyo. Tattha",
  "tika-s0104t1:443_1": "‘‘katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā",
  "tika-s0104t1:443_2": "sukkā dhammā pāramiyo, tehi avokiṇṇā sukkā dhammā upapāramiyo, akaṇhā asukkā dhammā",
  "tika-s0104t1:443_3": "paramatthapāramiyo’’ti keci. ‘‘Samudāgamanakālesu pūriyamānā pāramiyo, bodhisattabhūmiyaṁ",
  "tika-s0104t1:443_4": "puṇṇā upapāramiyo, buddhabhūmiyaṁ sabbākāraparipuṇṇā paramatthapāramiyo. Bodhisattabhūmiyaṁ",
  "tika-s0104t1:443_5": "vā parahitakaraṇato pāramiyo, attahitakaraṇato upapāramiyo, buddhabhūmiyaṁ balavesārajjasamadhigamena",
  "tika-s0104t1:443_6": "ubhayahitaparipūraṇato paramatthapāramiyoti evaṁ ādimajjhapariyosānesu paṇidhānārambhapariniṭṭhānesu",
  "tika-s0104t1:443_7": "tesaṁ vibhāgo’’ti apare. ‘‘Dosupasamakaruṇāpakatikānaṁ bhavasukhavimuttisukhaparamasukhappattānaṁ",
  "tika-s0104t1:443_8": "puññūpacayabhedato tabbibhāgo’’ti aññe.",
  "tika-s0104t1:444_0": "‘‘Lajjāsatimānāpassayānaṁ lokuttaradhammādhipatīnaṁ sīlasamādhipaññāgarukānaṁ tāritataritatārayitūnaṁ",
  "tika-s0104t1:444_1": "anubuddhapaccekabuddhasammāsambuddhānaṁ pāramīupapāramīparamatthapāramīhi bodhittayappattito",
  "tika-s0104t1:444_2": "yathāvuttavibhāgo’’ti keci. ‘‘Cittapaṇidhito yāva vacīpaṇidhi, tāva pavattā sambhārā",
  "tika-s0104t1:444_3": "pāramiyo , vacīpaṇidhito yāva kāyapaṇidhi, tāva pavattā upapāramiyo, kāyapaṇidhito",
  "tika-s0104t1:444_4": "pabhuti paramatthapāramiyo’’ti apare. Aññe pana ‘‘parapuññānumodanavasena pavattā",
  "tika-s0104t1:444_5": "sambhārā pāramiyo, paresaṁ kārāpanavasena pavattā upapāramiyo, sayaṁ karaṇavasena",
  "tika-s0104t1:444_6": "pavattā paramatthapāramiyo’’ti vadanti. Tathā ‘‘bhavasukhāvaho puññañāṇasambhāro",
  "tika-s0104t1:444_7": "pāramī, attano nibbānasukhāvaho upapāramī, paresaṁ tadubhayasukhāvaho paramatthapāramī’’ti eke.",
  "tika-s0104t1:445_0": "Puttadāradhanādiupakaraṇapariccāgo pana dānapāramī, attano aṅgapariccāgo dānaupapāramī,",
  "tika-s0104t1:445_1": "attano jīvitapariccāgo dānaparamatthapāramī. Tathā puttadārādikassa tividhassāpi",
  "tika-s0104t1:445_2": "hetu avītikkamanavasena tisso sīlapāramiyo, tesu eva tividhesu vatthūsu ālayaṁ upacchinditvā",
  "tika-s0104t1:445_3": "nikkhamanavasena tisso nekkhammapāramiyo, upakaraṇaaṅgajīvitataṇhaṁ samūhanitvā sattānaṁ",
  "tika-s0104t1:445_4": "hitāhitavinicchayakaraṇavasena tisso paññāpāramiyo, yathāvuttabhedānaṁ pariccāgādīnaṁ",
  "tika-s0104t1:445_5": "vāyamanavasena tisso vīriyapāramiyo, upakaraṇaaṅgajīvitantarāyakarānaṁ khamanavasena",
  "tika-s0104t1:445_6": "tisso khantipāramiyo, upakaraṇaaṅgajīvitahetu saccāpariccāgavasena tisso saccapāramiyo,",
  "tika-s0104t1:445_7": "dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena",
  "tika-s0104t1:445_8": "tisso adhiṭṭhānapāramiyo, upakaraṇādivighātakesupi sattesu mettāya avijahanavasena",
  "tika-s0104t1:445_9": "tisso mettāpāramiyo, yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena",
  "tika-s0104t1:445_10": "tisso upekkhāpāramiyoti evamādinā etāsaṁ vibhāgo veditabbo.",
  "tika-s0104t1:446": "Kosaṅgahoti ettha pana –",
  "tika-s0104t1:447": "Yathā vibhāgato tiṁsa-vidhā saṅgahato dasa;",
  "tika-s0104t1:448": "Chappakārāva etāsu, yugaḷādīhi sādhaye.",
  "tika-s0104t1:449_0": "Yathā hi esā vibhāgato tiṁsavidhāpi dānapāramiādibhāvato dasavidhā, evaṁ dānasīlakhantivīriyajhānapaññāsabhāvena",
  "tika-s0104t1:449_1": "chabbidhā. Etāsu hi nekkhammapāramī sīlapāramiyā saṅgahitā tassā pabbajjābhāve. Nīvaraṇavivekabhāve",
  "tika-s0104t1:449_2": "pana jhānapāramiyā, kusaladhammabhāve chahipi saṅgahitā, saccapāramī sīlapāramiyā",
  "tika-s0104t1:449_3": "ekadesā eva vacīsaccaviratisaccapakkhe. Ñāṇasaccapakkhe pana paññāpāramiyā saṅgahitā,",
  "tika-s0104t1:449_4": "mettāpāramī jhānapāramiyā eva, upekkhāpāramī jhānapaññāpāramīhi, adhiṭṭhānapāramī",
  "tika-s0104t1:449_5": "sabbāhipi saṅgahitāti.",
  "tika-s0104t1:450_0": "Etesañca dānādīnaṁ channaṁ guṇānaṁ aññamaññasambandhānaṁ pañcadasa yugaḷādīni pañcadasa",
  "tika-s0104t1:450_1": "yugaḷādisādhakāni honti. Seyyathidaṁ? Dānasīlayugaḷena parahitāhitānaṁ karaṇākaraṇayugaḷasiddhi,",
  "tika-s0104t1:450_2": "dānakhantiyugaḷena alobhādosayugaḷasiddhi, dānavīriyayugaḷena cāgasutayugaḷasiddhi,",
  "tika-s0104t1:450_3": "dānajhānayugaḷena kāmadosappahānayugaḷasiddhi, dānapaññāyugaḷena ariyayānadhurayugaḷasiddhi,",
  "tika-s0104t1:450_4": "sīlakhantidvayena payogāsayasuddhadvayasiddhi, sīlavīriyadvayena bhāvanādvayasiddhi,",
  "tika-s0104t1:450_5": "sīlajhānadvayena dussīlyapariyuṭṭhānappahānadvayasiddhi, sīlapaññādvayena dānadvayasiddhi,",
  "tika-s0104t1:450_6": "khantivīriyadvayena khamātejadvayasiddhi, khantijhānadukena virodhānurodhappahānadukasiddhi,",
  "tika-s0104t1:450_7": "khantipaññādukena suññatākhantipaṭivedhadukasiddhi, vīriyajhānadukena paggahāvikkhepadukasiddhi,",
  "tika-s0104t1:450_8": "vīriyapaññādukena saraṇadukasiddhi, jhānapaññādukena yānadukasiddhi. Dānasīlakhantitikena",
  "tika-s0104t1:450_9": "lobhadosamohappahānatikasiddhi, dānasīlavīriyatikena bhogajīvitakāyasārādānatikasiddhi,",
  "tika-s0104t1:450_10": "dānasīlajhānatikena puññakiriyavatthutikasiddhi, dānasīlapaññātikena āmisābhayadhammadānatikasiddhīti",
  "tika-s0104t1:450_11": "evaṁ itarehipi tikehi, catukkādīhi ca yathāsambhavaṁ tikāni, catukkādīni ca yojetabbāni.",
  "tika-s0104t1:451_0": "Evaṁ chabbidhānampi pana imāsaṁ pāramīnaṁ catūhi adhiṭṭhānehi saṅgaho veditabbo.",
  "tika-s0104t1:451_1": "Sabbapāramīnaṁ samūhasaṅgahato hi cattāri adhiṭṭhānāni. Seyyathidaṁ? Saccādhiṭṭhānaṁ,",
  "tika-s0104t1:451_2": "cāgādhiṭṭhānaṁ, upasamādhiṭṭhānaṁ, paññādhiṭṭhānanti. Tattha adhitiṭṭhati etena,",
  "tika-s0104t1:451_3": "ettha vā adhitiṭṭhati, adhiṭṭhānamattameva vā tanti adhiṭṭhānaṁ, saccañca taṁ adhiṭṭhānañca,",
  "tika-s0104t1:451_4": "saccassa vā adhiṭṭhānaṁ, saccaṁ vā adhiṭṭhānametassāti saccādhiṭṭhānaṁ. Evaṁ sesesupi.",
  "tika-s0104t1:451_5": "Tattha avisesato tāva katābhinīhārassa anukampitasabbasattassa mahāsattassa paṭiññānurūpaṁ",
  "tika-s0104t1:451_6": "sabbapāramīpariggahato saccādhiṭṭhānaṁ, tesaṁ paṭipakkhapariccāgato cāgādhiṭṭhānaṁ,",
  "tika-s0104t1:451_7": "sabbapāramitāguṇehi upasamanato upasamādhiṭṭhānaṁ. Tehi eva parahitesu upāyakosallato paññādhiṭṭhānaṁ.",
  "tika-s0104t1:452_0": "Visesato pana ‘‘yācakānaṁ janānaṁ avisaṁvādetvā dassāmī’’ti paṭijānanato, paṭiññaṁ",
  "tika-s0104t1:452_1": "avisaṁvādetvā dānato, dānaṁ avisaṁvādetvā anumodanato , macchariyādipaṭipakkhapariccāgato,",
  "tika-s0104t1:452_2": "deyyapaṭiggāhakadānadeyyadhammakkhayesu lobhadosamohabhayavūpasamanato, yathārahaṁ",
  "tika-s0104t1:452_3": "yathākālaṁ yathāvidhānañca dānato, paññuttarato ca kusaladhammānaṁ caturadhiṭṭhānapadaṭṭhānaṁ",
  "tika-s0104t1:452_4": "dānaṁ. Tathā saṁvarasamādānassa avītikkamanato, dussīlyapariccāgato, duccaritavūpasamanato,",
  "tika-s0104t1:452_5": "paññuttarato ca caturadhiṭṭhānapadaṭṭhānaṁ sīlaṁ. Yathāpaṭiññaṁ khamanato, katāparādhavikappapariccāgato,",
  "tika-s0104t1:452_6": "kodhapariyuṭṭhānavūpasamanato, paññuttarato ca caturadhiṭṭhānapadaṭṭhānākhanti. Paṭiññānurūpaṁ",
  "tika-s0104t1:452_7": "parahitakaraṇato, visayapariccāgato, akusalavūpasamanato, paññuttarato ca caturadhiṭṭhānapadaṭṭhānaṁ",
  "tika-s0104t1:452_8": "vīriyaṁ. Paṭiññānurūpaṁ lokahitānucintanato, nīvaraṇapariccāgato, cittavūpasamanato,",
  "tika-s0104t1:452_9": "paññuttarato ca caturadhiṭṭhānapadaṭṭhānaṁ jhānaṁ. Yathāpaṭiññaṁ parahitūpāyakosallato,",
  "tika-s0104t1:452_10": "anupāyakiriyapariccāgato, mohajapariḷāhavūpasamanato, sabbaññutāpaṭilābhato ca caturadhiṭṭhānapadaṭṭhānā paññā.",
  "tika-s0104t1:453_0": "Tattha ñeyyapaṭiññānuvidhānehi saccādhiṭṭhānaṁ, vatthukāmakilesakāmapariccāgehi cāgādhiṭṭhānaṁ,",
  "tika-s0104t1:453_1": "dosadukkhavūpasamehi upasamādhiṭṭhānaṁ, anubodhapaṭivedhehi paññādhiṭṭhānaṁ. Tividhasaccapariggahitaṁ",
  "tika-s0104t1:453_2": "dosattayavirodhi saccādhiṭṭhānaṁ, tividhacāgapariggahitaṁ dosattayavirodhi cāgādhiṭṭhānaṁ,",
  "tika-s0104t1:453_3": "tividhavūpasamapariggahitaṁ dosattayavirodhi upasamādhiṭṭhānaṁ, tividhañāṇapariggahitaṁ",
  "tika-s0104t1:453_4": "dosattayavirodhi paññādhiṭṭhānaṁ. Saccādhiṭṭhānapariggahitāni cāgūpasamapaññādhiṭṭhānāni",
  "tika-s0104t1:453_5": "avisaṁvādanato, paṭiññānuvidhānato ca. Cāgādhiṭṭhānapariggahitāni saccūpasamapaññādhiṭṭhānāni",
  "tika-s0104t1:453_6": "paṭipakkhapariccāgato, sabbapariccāgaphalattā ca. Upasamādhiṭṭhānapariggahitāni saccacāgapaññādhiṭṭhānāni",
  "tika-s0104t1:453_7": "kilesapariḷāhūpasamanato, kammapariḷāhūpasamanato ca. Paññādhiṭṭhānapariggahitāni",
  "tika-s0104t1:453_8": "saccacāgūpasamādhiṭṭhānāni ñāṇapubbaṅgamato, ñāṇānuparivattanato cāti evaṁ sabbāpi",
  "tika-s0104t1:453_9": "pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi",
  "tika-s0104t1:453_10": "etāsaṁ janakahetu, cāgo paṭiggāhakahetu, upasamo paribuddhihetu paññā pārisuddhihetu.",
  "tika-s0104t1:453_11": "Tathā ādimhi saccādhiṭṭhānaṁ saccapaṭiññattā, majjhe cāgādhiṭṭhānaṁ katapaṇidhānassa",
  "tika-s0104t1:453_12": "parahitāya attapariccāgato, ante upasamādhiṭṭhānaṁ sabbūpasamapariyosānattā. Ādimajjhapariyosānesu",
  "tika-s0104t1:453_13": "paññādhiṭṭhānaṁ tasmiṁ sati sambhavato, asati asambhavato, yathāpaṭiññañca sambhavato.",
  "tika-s0104t1:454_0": "Tattha mahāpurisā satataṁ attahitaparahitakarehi garupiyabhāvakarehi saccacāgādhiṭṭhānehi",
  "tika-s0104t1:454_1": "gihibhūtā āmisadānena pare anuggaṇhanti. Tathā attahitaparahitakarehi, garupiyabhāvakarehi,",
  "tika-s0104t1:454_2": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "tika-s0104t1:455_0": "Tattha antimabhave bodhisattassa caturadhiṭṭhānaparipūraṇaṁ. Paripuṇṇacaturadhiṭṭhānassa",
  "tika-s0104t1:455_1": "hi carimakabhavūpapattīti eke. Tatrāpi hi gabbhāvakkantiabhinikkhamanesu paññādhiṭṭhānasamudāgamena",
  "tika-s0104t1:455_2": "sato sampajāno saccādhiṭṭhānapāripūriyā sampatijāto uttarābhimukho sattapadavītihārena",
  "tika-s0104t1:455_3": "gantvā sabbā disā oloketvā saccānuparivattinā vacasā ‘‘aggohamasmi lokassa, jeṭṭhohamasmi",
  "tika-s0104t1:455_4": "lokassa, seṭṭhohamasmi lokassā’’ti (dī. ni. 2.31; ma. ni. 3.207) tikkhattuṁ sīhanādaṁ",
  "tika-s0104t1:455_5": "nadi, upasamādhiṭṭhānasamudāgamena jiṇṇāturamatapabbajitadassāvino catudhammappadesakovidassa",
  "tika-s0104t1:455_6": "yobbanārogyajīvitasampattimadānaṁ upasamo, cāgādhiṭṭhānasamudāgamena mahato ñātiparivaṭṭassa,",
  "tika-s0104t1:455_7": "hatthagatassa ca cakkavattirajjassa anapekkhapariccāgoti.",
  "tika-s0104t1:456_0": "Dutiye ṭhāne abhisambodhiyaṁ caturadhiṭṭhānaparipūraṇanti keci. Tattha hi yathāpaṭiññaṁ",
  "tika-s0104t1:456_1": "saccādhiṭṭhānasamudāgamena catunnaṁ ariyasaccānaṁ abhisamayo. Tato hi saccādhiṭṭhānaṁ",
  "tika-s0104t1:456_2": "paripuṇṇaṁ. Cāgādhiṭṭhānasamudāgamena sabbakilesupakkilesapariccāgo. Tato hi cāgādhiṭṭhānaṁ",
  "tika-s0104t1:456_3": "paripuṇṇaṁ. Upasamādhiṭṭhānasamudāgamena paramūpasamasampatti. Tato hi upasamādhiṭṭhānaṁ",
  "tika-s0104t1:456_4": "paripuṇṇaṁ. Paññādhiṭṭhānasamudāgamena anāvaraṇañāṇapaṭilābho. Tato hi paññādhiṭṭhānaṁ",
  "tika-s0104t1:456_5": "paripuṇṇanti, taṁ asiddhaṁ abhisambodhiyāpi paramatthabhāvato.",
  "tika-s0104t1:457_0": "Tatiye ṭhāne dhammacakkappavattane caturadhiṭṭhānaṁ paripuṇṇanti aññe. Tattha hi",
  "tika-s0104t1:457_1": "saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṁ",
  "tika-s0104t1:457_2": "paripuṇṇaṁ, cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṁ paripuṇṇaṁ,",
  "tika-s0104t1:457_3": "upasamādhiṭṭhānasamudāgatassa sayaṁ upasantassa paresaṁ upasamanena upasamādhiṭṭhānaṁ",
  "tika-s0104t1:457_4": "paripuṇṇaṁ, paññādhiṭṭhānasamudāgatassa vineyyānaṁ āsayādiparijānanena paññādhiṭṭhānaṁ",
  "tika-s0104t1:457_5": "paripuṇṇanti, tadapi asiddhaṁ apariyositattā buddhakiccassa.",
  "tika-s0104t1:458_0": "Catutthe ṭhāne parinibbāne caturadhiṭṭhānaṁ paripuṇṇanti apare. Tatra hi parinibbutattā",
  "tika-s0104t1:458_1": "paramatthasaccasampattiyā saccādhiṭṭhānaparipūraṇaṁ, sabbūpadhipaṭinissaggena cāgādhiṭṭhānaparipūraṇaṁ,",
  "tika-s0104t1:458_2": "sabbasaṅkhārūpasamena upasamādhiṭṭhānaparipūraṇaṁ, paññāpayojanaparinibbānena paññādhiṭṭhānaparipūraṇanti.",
  "tika-s0104t1:459_0": "Tatra mahāpurisassa visesena mettākhette abhijātiyaṁ saccādhiṭṭhānasamudāgatassa",
  "tika-s0104t1:459_1": "saccādhiṭṭhānaparipūraṇamabhibyattaṁ, visesena karuṇākhette abhisambodhiyaṁ paññādhiṭṭhānasamudāgatassa",
  "tika-s0104t1:459_2": "paññādhiṭṭhānaparipūraṇamabhibyattaṁ, visesena muditākhette dhammacakkappavattane",
  "tika-s0104t1:459_3": "cāgādhiṭṭhānasamudāgatassa cāgādhiṭṭhānaparipūraṇamabhibyattaṁ, visesena upekkhākhette",
  "tika-s0104t1:459_4": "parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṁ.",
  "tika-s0104t1:460_0": "Tatrāpi saccādhiṭṭhānasamudāgatassa saṁvāsena sīlaṁ veditabbaṁ, cāgādhiṭṭhānasamudāgatassa",
  "tika-s0104t1:460_1": "saṁvohārena soceyyaṁ veditabbaṁ, upasamādhiṭṭhānasamudāgatassa āpadāsu thāmo veditabbo,",
  "tika-s0104t1:460_2": "paññādhiṭṭhānasamudāgatassa sākacchāya paññā veditabbā. Evaṁ sīlājīvacittadiṭṭhivisuddhiyo",
  "tika-s0104t1:460_3": "veditabbā. Tathā saccādhiṭṭhānasamudāgamena dosāgatiṁ na gacchati avisaṁvādanato,",
  "tika-s0104t1:460_4": "cāgādhiṭṭhānasamudāgamena chandāgatiṁ na gacchati anabhisaṅgato, upasamādhiṭṭhānasamudāgamena",
  "tika-s0104t1:460_5": "bhayāgatiṁ na gacchati anuparodhato, paññādhiṭṭhānasamudāgamena mohāgatiṁ na gacchati",
  "tika-s0104t1:460_6": "yathābhūtāvabodhato.",
  "tika-s0104t1:461_0": "Tathā paṭhamena aduṭṭho adhivāseti, dutiyena aluddho paṭisevati, tatiyena abhīto",
  "tika-s0104t1:461_1": "parivajjeti, catutthena asaṁmūḷho vinodeti. Paṭhamena nekkhammasukhuppatti, itarehi",
  "tika-s0104t1:461_2": "pavivekaupasamasambodhisukhuppattiyo honti. Tathā vivekajapītisukhasamādhijapītisukhaapītijakāyasukha",
  "tika-s0104t1:461_3": "satipārisuddhijaupekkhāsukhuppattiyo etehi catūhi yathākkamaṁ hontīti. Evamanekaguṇānubandhehi",
  "tika-s0104t1:461_4": "catūhi adhiṭṭhānehi sabbapāramisamūhasaṅgaho veditabbo. Yathā ca catūhi adhiṭṭhānehi",
  "tika-s0104t1:461_5": "sabbapāramisaṅgaho, evaṁ karuṇāpaññāhipīti daṭṭhabbaṁ. Sabbopi hi bodhisambhāro karuṇāpaññāhi",
  "tika-s0104t1:461_6": "saṅgahito. Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti.",
  "tika-s0104t1:461_7": "Evametāsaṁ saṅgaho veditabbo.",
  "tika-s0104t1:462": "Kosampādanūpāyoti –",
  "tika-s0104t1:463": "Sabbāsaṁ pana tāsampi, upāyoti sampādane;",
  "tika-s0104t1:464": "Avekallādayo atta-niyyātanādayo matā.",
  "tika-s0104t1:465_0": "Sakalassāpi hi puññādisambhārassa sammāsambodhiṁ uddissa anavasesasambharaṇaṁ avekallakāritāyogena,",
  "tika-s0104t1:465_1": "tattha ca sakkaccakāritā ādarabahumānayogena, sātaccakāritā nirantarapayogena, cirakālādiyogo",
  "tika-s0104t1:465_2": "ca antarā avosānāpajjanenāti. Taṁ panassa kālaparimāṇaṁ parato āvi bhavissati. Iti",
  "tika-s0104t1:465_3": "caturaṅgayogo etāsaṁ pāramīnaṁ sampādanūpāyo.",
  "tika-s0104t1:466_0": "Tathā mahāsattena bodhāya paṭipajjantena sammāsambodhāya buddhānaṁ puretarameva attā",
  "tika-s0104t1:466_1": "niyyātetabbo ‘‘imāhaṁ attabhāvaṁ buddhānaṁ niyyātemī’’ti. Taṁ taṁ pariggahavatthuñca",
  "tika-s0104t1:466_2": "paṭilābhato puretarameva dānamukhe nissajjitabbaṁ ‘‘yaṁ kiñci mayhaṁ uppajjanakaṁ",
  "tika-s0104t1:466_3": "jīvitaparikkhārajātaṁ, taṁ sabbaṁ sati yācake dassāmi, tesaṁ pana dinnāvasesaṁ eva",
  "tika-s0104t1:466_4": "mayā paribhuñjitabba’’nti.",
  "tika-s0104t1:467_0": "Evañhissa sammadeva pariccāgāya kate cittābhisaṅkhāre yaṁ uppajjati pariggahavatthu",
  "tika-s0104t1:467_1": "aviññāṇakaṁ, saviññāṇakaṁ vā, tattha ye ime pubbe dāne akataparicayo, pariggahavatthussa",
  "tika-s0104t1:467_2": "parittabhāvo, uḷāramanuññatā, parikkhayacintāti cattāro dānavinibandhā. Tesu yadā",
  "tika-s0104t1:467_3": "mahābodhisattassa saṁvijjamānesu deyyadhammesu, paccupaṭṭhite ca yācakajane dāne",
  "tika-s0104t1:467_4": "cittaṁ na pakkhandati na kamati, tena niṭṭhamettha gantabbaṁ ‘‘addhāhaṁ dāne pubbe",
  "tika-s0104t1:467_5": "akataparicayo, tena me etarahi dātukamyatā citte na saṇṭhātī’’ti. So ‘‘evaṁ me ito",
  "tika-s0104t1:467_6": "paraṁ dānābhirataṁ cittaṁ bhavissati, handāhaṁ ito paṭṭhāya dānaṁ dassāmi, nanu mayā",
  "tika-s0104t1:467_7": "paṭikacceva pariggahavatthuṁ yācakānaṁ pariccatta’’nti dānaṁ deti muttacāgo payatapāṇi",
  "tika-s0104t1:467_8": "vossaggarato yācayogo dānasaṁvibhāgarato. Evaṁ mahāsattassa paṭhamo dānavinibandho",
  "tika-s0104t1:467_9": "hato hoti vihato samucchinno.",
  "tika-s0104t1:468_0": "Tathā mahāsatto deyyadhammassa parittabhāve sati paccayavekalle iti paṭisañcikkhati",
  "tika-s0104t1:468_1": "‘‘ahaṁ kho pubbe adānasīlatāya etarahi evaṁ paccayavekallo jāto, tasmā idāni mayā",
  "tika-s0104t1:468_2": "parittena vā hīnena vā yathāladdhena deyyadhammena attānaṁ pīḷetvāpi dānameva dātabbaṁ,",
  "tika-s0104t1:468_3": "yenāhaṁ āyatimpi dānapāramiṁ matthakaṁ pāpessāmī’’ti so itarītarena dānaṁ deti muttacāgo",
  "tika-s0104t1:468_4": "payatapāṇi vossaggarato yācayogo dānasaṁvibhāgarato. Evaṁ mahāsattassa dutiyo dānavinibandho",
  "tika-s0104t1:468_5": "hato hoti vihato samucchinno.",
  "tika-s0104t1:469_0": "Tathā mahāsatto deyyadhammassa uḷāramanuññatāya adātukamyatācitte uppajjamāne iti",
  "tika-s0104t1:469_1": "paṭisañcikkhati ‘‘nanu tayā sappurisa uḷāratamā sabbaseṭṭhā sammāsambodhi abhipatthitā,",
  "tika-s0104t1:469_2": "tasmā tadatthaṁ tayā uḷāramanuññe eva deyyadhamme dātuṁ yuttarūpa’’nti. So uḷāraṁ,",
  "tika-s0104t1:469_3": "manuññañca dānaṁ deti muttacāgo payatapāṇi vossaggarato yācayogo dānasaṁvibhāgarato.",
  "tika-s0104t1:469_4": "Evaṁ mahāpurisassa tatiyo dānavinibandho hato hoti vihato samucchinno.",
  "tika-s0104t1:470_0": "Tathā mahāsatto dānaṁ dento yadā deyyadhammassa parikkhayaṁ passati, so iti paṭisañcikkhati",
  "tika-s0104t1:470_1": "‘‘ayaṁ kho bhogānaṁ sabhāvo, yadidaṁ khayadhammatā vayadhammatā, apica me pubbe tādisassa",
  "tika-s0104t1:470_2": "dānassa akatattā evaṁ bhogānaṁ parikkhayo dissati, handāhaṁ yathāladdhena deyyadhammena",
  "tika-s0104t1:470_3": "parittena vā, vipulena vā dānameva dadeyyaṁ, yenāhaṁ āyatiṁ dānapāramiyā matthakaṁ",
  "tika-s0104t1:470_4": "pāpuṇissāmī’ti. So yathāladdhena dānaṁ deti muttacāgo payatapāṇi vossaggarato yācayogo",
  "tika-s0104t1:470_5": "dānasaṁvibhāgarato. Evaṁ mahāsattassa catuttho dānavinibandho hato hoti vihato samucchinno.",
  "tika-s0104t1:470_6": "Evaṁ ye ye dānapāramiyā vinibandhabhūtā anatthā, tesaṁ tesaṁ yathārahaṁ paccavekkhitvā",
  "tika-s0104t1:470_7": "paṭivinodanaṁ upāyo. Yathā ca dānapāramiyā, evaṁ sīlapāramiādīsupi daṭṭhabbaṁ.",
  "tika-s0104t1:471_0": "Apica yaṁ mahāsattassa buddhānaṁ attasanniyyātanaṁ, taṁ sammadeva sabbapāramīnaṁ",
  "tika-s0104t1:471_1": "sampādanūpāyo, buddhānañca attānaṁ niyyātetvā ṭhito mahāpuriso tattha tattha bodhisambhārapāripūriyā",
  "tika-s0104t1:471_2": "ghaṭento vāyamanto sarīrassa, sukhūpakaraṇānañca upacchedakesu dussahesupi kiccesu",
  "tika-s0104t1:471_3": "(kicchesu cariyā. aṭṭha. pakiṇṇakakathā) durabhisambhavesupi sattasaṅkhārasamupanītesu",
  "tika-s0104t1:471_4": "anatthesu tibbesu pāṇaharesu ‘‘ayaṁ mayā attabhāvo buddhānaṁ pariccatto, yaṁ vā taṁ",
  "tika-s0104t1:471_5": "vā ettha hotū’’ti tannimittaṁ na kampati na vedhati īsakampi aññathattaṁ na gacchati,",
  "tika-s0104t1:471_6": "kusalārambhe aññadatthu acalādhiṭṭhāno ca hoti, evaṁ attasanniyyātanampi etāsaṁ sampādanūpāyo.",
  "tika-s0104t1:472_0": "Apica samāsato katābhinīhārassa attani sinehassa pariyādānaṁ, (parisosanaṁ cariyā.",
  "tika-s0104t1:472_1": "aṭṭha. pakiṇṇakakathā) paresu ca sinehassa parivaḍḍhanaṁ etāsaṁ sampādanūpāyo. Sammāsambodhisamadhigamāya",
  "tika-s0104t1:472_2": "hi katamahāpaṇidhānassa mahāsattassa yāthāvato parijānanena sabbesu dhammesu anupalittassa",
  "tika-s0104t1:472_3": "attani sineho parikkhayaṁ pariyādānaṁ gacchati, mahākaruṇāsamāyogavasena (samāsevanena",
  "tika-s0104t1:472_4": "cariyā. aṭṭha. pakiṇṇakakathā) pana piyaputte viya sabbasatte sampassamānassa tesu",
  "tika-s0104t1:472_5": "mettākaruṇāsineho parivaḍḍhati, tato ca taṁ tadāvatthānurūpaṁ attaparasantānesu lobhadosamohavigamena",
  "tika-s0104t1:472_6": "vidūrīkatamacchariyādibodhisambhārapaṭipakkho mahāpuriso dānapiyavacanaatthacariyā",
  "tika-s0104t1:472_7": "samānattatāsaṅkhātehi catūhi saṅgahavatthūhi (dī. ni. 3.313; a. ni. 4.32) caturadhiṭṭhānānugatehi",
  "tika-s0104t1:472_8": "accantaṁ janassa saṅgahakaraṇena upari yānattaye avatāraṇaṁ, paripācanañca karoti.",
  "tika-s0104t1:473_0": "Mahāsattānañhi mahākaruṇā, mahāpaññā ca dānena alaṅkatā, dānaṁ piyavacanena, piyavacanaṁ",
  "tika-s0104t1:473_1": "atthacariyāya, atthacariyā samānattatāya alaṅkatā, saṅgahitā ca. Tesañhi sabbepi",
  "tika-s0104t1:473_2": "satte attanā nibbisese katvā bodhisambhāresu paṭipajjantānaṁ sabbattha samānasukhadukkhatāya",
  "tika-s0104t1:473_3": "samānattatāsiddhi. Buddhabhūtānampi ca teheva catūhi saṅgahavatthūhi caturadhiṭṭhānena",
  "tika-s0104t1:473_4": "paripūritābhibuddhehi janassa accantikasaṅgahakaraṇena abhivinayanaṁ sijjhati. Dānañhi",
  "tika-s0104t1:473_5": "sammāsambuddhānaṁ cāgādhiṭṭhānena paripūritābhibuddhaṁ. Piyavacanaṁ saccādhiṭṭhānena,",
  "tika-s0104t1:473_6": "atthacariyā paññādhiṭṭhānena, samānattatā upasamādhiṭṭhānena paripūritābhibuddhā.",
  "tika-s0104t1:473_7": "Tathāgatānañhi sabbasāvakapaccekabuddhehi samānattatā parinibbāne. Tatra hi nesaṁ",
  "tika-s0104t1:473_8": "avisesato ekībhāvo. Tenevāha ‘‘natthi vimuttiyā nānatta’’ti. Honti cettha –",
  "tika-s0104t1:474": "‘‘Sacco cāgī upasanto, paññavā anukampako;",
  "tika-s0104t1:475": "Sambhatasabbasambhāro, kaṁ nāmatthaṁ na sādhaye.",
  "tika-s0104t1:476": "Mahākāruṇiko satthā, hitesī ca upekkhako;",
  "tika-s0104t1:477": "Nirapekkho ca sabbattha, aho acchariyo jino.",
  "tika-s0104t1:478": "Viratto sabbadhammesu, sattesu ca upekkhako;",
  "tika-s0104t1:479": "Sadā sattahite yutto, aho acchariyo jino.",
  "tika-s0104t1:480": "Sabbadā sabbasattānaṁ, hitāya ca sukhāya ca;",
  "tika-s0104t1:481": "Uyyutto akilāsū ca, aho acchariyo jino’’ti. (cariyā. aṭṭha. pakiṇṇakakathā);",
  "tika-s0104t1:482": "Kittakenakālena sampādananti –",
  "tika-s0104t1:483": "Paññādhikādibhedena, ugghāṭitaññuādinā;",
  "tika-s0104t1:484": "Tiṇṇampi bodhisattānaṁ, vasā kālo tidhā mato.",
  "tika-s0104t1:485_0": "Heṭṭhimena hi tāva paricchedena cattāri asaṅkhyeyyāni, mahākappānaṁ satasahassañca,",
  "tika-s0104t1:485_1": "majjhimena aṭṭha asaṅkhyeyyāni, mahākappānaṁ satasahassañca, uparimena pana soḷasa",
  "tika-s0104t1:485_2": "asaṅkhyeyyāni, mahākappānaṁ satasahassañca. Ete ca bhedā yathākkamaṁ paññādhikasaddhādhikavīriyādhikavasena",
  "tika-s0104t1:485_3": "veditabbā. Paññādhikānañhi saddhā mandā hoti, paññā tikkhā. Saddhādhikānaṁ paññā",
  "tika-s0104t1:485_4": "majjhimā hoti. Vīriyādhikānaṁ paññā mandā. Paññānubhāvena ca sammāsambodhi abhigantabbāti",
  "tika-s0104t1:485_5": "(su. ni. aṭṭha. 1.34 atthato samānaṁ) aṭṭhakathāyaṁ vuttaṁ.",
  "tika-s0104t1:486_0": "Apare pana ‘‘vīriyassa tikkhamajjhimamudubhāvena bodhisattānaṁ ayaṁ kālavibhāgo’’ti",
  "tika-s0104t1:486_1": "vadanti, avisesena pana vimuttiparipācanīyānaṁ dhammānaṁ tikkhamajjhimamudubhāvena",
  "tika-s0104t1:486_2": "yathāvuttakālabhedena bodhisambhārā tesaṁ pāripūriṁ gacchantīti tayopete kālabhedā",
  "tika-s0104t1:486_3": "yuttātipi vadanti. Evaṁ tividhā hi bodhisattā abhinīhārakkhaṇe bhavanti eko ugghaṭitaññū,",
  "tika-s0104t1:486_4": "eko vipañcitaññū, eko neyyoti. Tesu yo ugghaṭitaññū, so sammāsambuddhassa sammukhā",
  "tika-s0104t1:486_5": "catuppadagāthaṁ suṇanto gāthāya tatiyapade apariyosite eva chahi abhiññāhi saha paṭisambhidāhi",
  "tika-s0104t1:486_6": "arahattaṁ adhigantuṁ samatthupanissayo hoti, sace sāvakabodhiyaṁ adhimutto siyā.",
  "tika-s0104t1:487_0": "Dutiyo bhagavato sammukhā catuppadagāthaṁ suṇanto apariyosite eva gāthāya catutthapade",
  "tika-s0104t1:487_1": "chahi abhiññāhi arahattaṁ adhigantuṁ samatthupanissayo hoti, yadi sāvakabodhiyaṁ adhimutto siyā.",
  "tika-s0104t1:488": "Itaro pana bhagavato sammukhā catuppadagāthaṁ sutvā pariyositāya gāthāya chahi abhiññāhi arahattaṁ adhigantuṁ samatthupanissayo hoti.",
  "tika-s0104t1:489_0": "Tayopete vinā kālabhedena katābhinīhārā, buddhānaṁ santike laddhabyākaraṇā ca anukkamena",
  "tika-s0104t1:489_1": "pāramiyo pūrentā yathākkamaṁ yathāvuttabhedena kālena sammāsambodhiṁ pāpuṇanti. Tesu",
  "tika-s0104t1:489_2": "tesu pana kālabhedesu aparipuṇṇesu te te mahāsattā divase divase vessantaradānasadisaṁ",
  "tika-s0104t1:489_3": "mahādānaṁ dentāpi tadanurūpe sīlādisabbapāramidhamme ācinantāpi pañca mahāpariccāge",
  "tika-s0104t1:489_4": "pariccajantāpi ñātatthacariyaṁ lokatthacariyaṁ buddhatthacariyaṁ paramakoṭiṁ pāpentāpi",
  "tika-s0104t1:489_5": "antarāva sammāsambuddhā bhavissantīti netaṁ ṭhānaṁ vijjati. Kasmā? Ñāṇassa aparipaccanato,",
  "tika-s0104t1:489_6": "buddhakārakadhammānañca apariniṭṭhānato. Paricchinnakālanipphāditaṁ viya hi sassaṁ",
  "tika-s0104t1:489_7": "yathāvuttakālaparicchedena parinipphāditā sammāsambodhi tadantarā pana sabbussāhena",
  "tika-s0104t1:489_8": "vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṁ.",
  "tika-s0104t1:490": "Ko ānisaṁsoti –",
  "tika-s0104t1:491": "Ye te katābhinīhārānaṁ bodhisattānaṁ –",
  "tika-s0104t1:492": "‘‘Evaṁ sabbaṅgasampannā, bodhiyā niyatā narā;",
  "tika-s0104t1:493": "Saṁsaraṁ dīghamaddhānaṁ, kappakoṭisatehipi.",
  "tika-s0104t1:494": "Avīcimhi nuppajjanti, tathā lokantaresu ca;",
  "tika-s0104t1:495": "Nijjhāmataṇhā khuppipāsā, na honti kālakañcikā. (kālakañcikā cariyā. aṭṭha. pakiṇṇakakathā);",
  "tika-s0104t1:496": "Na honti khuddakā pāṇā, upapajjantāpi duggatiṁ;",
  "tika-s0104t1:497": "Jāyamānā manussesu, jaccandhā na bhavanti te.",
  "tika-s0104t1:498": "Sotavekallatā natthi, na bhavanti mūgapakkhikā;",
  "tika-s0104t1:499": "Itthibhāvaṁ na gacchanti, ubhatobyañjanapaṇḍakā.",
  "tika-s0104t1:500": "Na bhavanti pariyāpannā, bodhiyā niyatā narā;",
  "tika-s0104t1:501": "Muttā ānantarikehi, sabbattha suddhagocarā.",
  "tika-s0104t1:502": "Micchādiṭṭhiṁ na sevanti, kammakiriyadassanā;",
  "tika-s0104t1:503": "Vasamānāpi saggesu, asaññaṁ nupapajjare.",
  "tika-s0104t1:504": "Suddhāvāsesu devesu, hetu nāma na vijjati;",
  "tika-s0104t1:505": "Nekkhammaninnā sappurisā, visaṁyuttā bhavābhave;",
  "tika-s0104t1:506_0": "Caranti lokatthacariyāyo, pūrenti sabbapāramī’’ti. (aṭṭhasā. nidānakathā; cariyā.",
  "tika-s0104t1:506_1": "pakiṇṇakakathā; apa. aṭṭha. 1.dūrenidānakathā; jā. aṭṭha. 1.dūrenidānakathā; bu.",
  "tika-s0104t1:506_2": "vaṁ. aṭṭha. 27.dūrenidānakathā); –",
  "tika-s0104t1:507_0": "Evaṁ saṁvaṇṇitā ānisaṁsā, ye ca ‘‘sato sampajāno ānanda bodhisatto tusitā kāyā cavitvā",
  "tika-s0104t1:507_1": "mātukucchiṁ okkamatī’’tiādinā (ma. ni. 3.204) soḷasa acchariyabbhutadhammappakārā,",
  "tika-s0104t1:507_2": "ye ca ‘‘sītaṁ byapagataṁ hoti, uṇhañca vūpasamatī’’tiādinā, (khu. ni. 4-313 piṭṭhe)",
  "tika-s0104t1:507_3": "‘‘jāyamāne kho sāriputta, bodhisatte ayaṁ dasasahassilokadhātu saṅkampati sampakampati",
  "tika-s0104t1:507_4": "sampavedhatī’’tiādinā ca dvattiṁsa pubbanimittappakārā, ye vā panaññepi bodhisattānaṁ",
  "tika-s0104t1:507_5": "adhippāyasamijjhanaṁ, kammādīsu ca vasibhāvoti evamādayo tattha tattha jātakabuddhavaṁsādīsu",
  "tika-s0104t1:507_6": "dassitappakārā ānisaṁsā, te sabbepi etāsaṁ ānisaṁsā, tathā yathānidassitabhedā alobhādosādiguṇayugaḷādayo cāti veditabbā.",
  "tika-s0104t1:508_0": "Apica yasmā bodhisatto abhinīhārato paṭṭhāya sabbasattānaṁ pitusamo hoti hitesitāya,",
  "tika-s0104t1:508_1": "dakkhiṇeyyako garu bhāvanīyo paramañca puññakkhettaṁ hoti guṇavisesayogena, yebhuyyena",
  "tika-s0104t1:508_2": "ca manussānaṁ piyo hoti, amanussānaṁ piyo hoti, devatāhi anupālīyati, mettākaruṇāparibhāvitasantānatāya",
  "tika-s0104t1:508_3": "vāḷamigādīhi ca anabhibhavanīyo hoti, yasmiṁ yasmiñca sattanikāye paccājāyati, tasmiṁ",
  "tika-s0104t1:508_4": "tasmiṁ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena",
  "tika-s0104t1:508_5": "aññe satte abhibhavati puññavisesayogato.",
  "tika-s0104t1:509_0": "Appābādho hoti appātaṅko, suvisuddhā cassa saddhā hoti suvisadā, suvisuddhaṁ vīriyaṁ,",
  "tika-s0104t1:509_1": "sati samādhi paññā suvisadā, mandakileso hoti mandadaratho mandapariḷāho, kilesānaṁ",
  "tika-s0104t1:509_2": "mandabhāveneva subbaco hoti padakkhiṇaggāhī, khamo hoti sorato, sakhilo hoti paṭisandhārakusalo",
  "tika-s0104t1:509_3": ", akodhano hoti anupanāhī, amakkhī hoti apaḷāsī, anissukī hoti amaccharī, asaṭho",
  "tika-s0104t1:509_4": "hoti amāyāvī, athaddho hoti anatimānī, asāraddho hoti appamatto , parato upatāpasaho",
  "tika-s0104t1:509_5": "hoti paresaṁ anupatāpī, yasmiñca gāmakhette paṭivasati, tattha sattānaṁ bhayādayo",
  "tika-s0104t1:509_6": "upaddavā yebhuyyena anuppannā nuppajjanti, uppannā ca vūpasamanti, yesu ca apāyesu",
  "tika-s0104t1:509_7": "uppajjati, na tattha pacurajano viya dukkhena adhimattaṁ pīḷīyati, bhiyyoso mattāya",
  "tika-s0104t1:509_8": "saṁvegabhayamāpajjati. Tasmā mahāpurisassa yathārahaṁ tasmiṁ tasmiṁ bhave labbhamānā",
  "tika-s0104t1:509_9": "ete sattānaṁ pitusamatādakkhiṇeyyatādayo guṇavisesā ānisaṁsāti veditabbā.",
  "tika-s0104t1:510_0": "Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti",
  "tika-s0104t1:510_1": "etepi mahāpurisassa pāramīnaṁ ānisaṁsāti veditabbā. Tattha āyusampadā nāma tassaṁ",
  "tika-s0104t1:510_2": "tassaṁ upapattiyaṁ dīghāyukatā ciraṭṭhitikatā, tāya yathāraddhāni kusalasamādānāni",
  "tika-s0104t1:510_3": "pariyosāpeti, bahuñca kusalaṁ upacinoti. Rūpasampadā nāma abhirūpatā dassanīyatā",
  "tika-s0104t1:510_4": "pāsādikatā, tāya rūpappamāṇānaṁ sattānaṁ pasādāvaho hoti sambhāvanīyo. Kulasampadā",
  "tika-s0104t1:510_5": "nāma uḷāresu kulesu abhinibbatti, tāya [jātimadādimadasattānampi (madamattānampi",
  "tika-s0104t1:510_6": "cariyā. aṭṭha. pakiṇṇakakathā)] upasaṅkamanīyo hoti payirupāsanīyo, tena te nibbisevane",
  "tika-s0104t1:510_7": "karonti. Issariyasampadā nāma mahāvibhavatā, mahesakkhatā, mahāparivāratā ca, tāhi",
  "tika-s0104t1:510_8": "saṅgahitabbe catūhi saṅgahavatthūhi (dī. ni. 3.313; a. ni. 1.256) saṅgahituṁ, niggahetabbe",
  "tika-s0104t1:510_9": "dhammena niggahetuñca samattho hoti. Ādeyyavacanatā nāma saddheyyatā paccayikatā,",
  "tika-s0104t1:510_10": "tāya sattānaṁ pamāṇabhūto hoti, alaṅghanīyā cassa āṇā hoti. Mahānubhāvatā nāma pabhāvamahantatā,",
  "tika-s0104t1:510_11": "tāya parehi na abhibhuyyati, sayameva pana pare aññadatthu abhibhavati dhammena,",
  "tika-s0104t1:510_12": "samena, yathābhūtaguṇehi ca, evametesaṁ āyusampadādayo mahāpurisassa pāramīnaṁ ānisaṁsā,",
  "tika-s0104t1:510_13": "sayañca aparimāṇassa puññasambhārassa parivuddhihetubhūtā yānattaye sattānaṁ avatāraṇassa",
  "tika-s0104t1:510_14": "paripācanassa kāraṇabhūtāti veditabbā.",
  "tika-s0104t1:511": "Kiṁphalanti –",
  "tika-s0104t1:512": "Sammāsambuddhatā tāsaṁ, jaññā phalaṁ samāsato;",
  "tika-s0104t1:513": "Vitthārato anantāpa-meyyā guṇagaṇā matā.",
  "tika-s0104t1:514_0": "Samāsato hi tāva sammāsambuddhabhāvo etāsaṁ phalaṁ. Vitthārato pana bāttiṁsamahāpurisalakkhaṇa",
  "tika-s0104t1:514_1": "(dī. ni. 2.33 ādayo; 3.198; ma. ni. 2.386) asītānubyañjana, byāmappabhādianekaguṇagaṇasamujjalarūpakāyasampattiadhiṭṭhānā",
  "tika-s0104t1:514_2": "dasabala- (ma. ni. 4.8; a. ni. 10.21) catuvesārajja- (a. ni. 4.8) chaasādhāraṇañāṇaaṭṭhārasāveṇikabuddhadhamma-",
  "tika-s0104t1:514_3": "(dī. ni. aṭṭha. 3.305;) pabhutianantāparimāṇaguṇasamudayopasobhinī dhammakāyasirī,",
  "tika-s0104t1:514_4": "yāvatā pana buddhaguṇā ye anekehipi kappehi sammāsambuddhenāpi vācāya pariyosāpetuṁ",
  "tika-s0104t1:514_5": "na sakkā, idameva tāsaṁ phalaṁ. Vuttañcetaṁ bhagavatā –",
  "tika-s0104t1:515": "‘‘Buddhopi buddhassa bhaṇeyya vaṇṇaṁ,",
  "tika-s0104t1:516": "Kappampi ce aññamabhāsamāno;",
  "tika-s0104t1:517": "Khīyetha kappo ciradīghamantare,",
  "tika-s0104t1:518": "Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; udā. aṭṭha. 53; cariyā. aṭṭha. nidānakathā, pakiṇṇakakathā) –",
  "tika-s0104t1:519": "Evamettha pāramīsu pakiṇṇakakathā veditabbā.",
  "tika-s0104t1:520_0": "Evaṁ yathāvuttāya paṭipadāya yathāvuttavibhāgānaṁ pāramīnaṁ pūritabhāvaṁ sandhāyāha",
  "tika-s0104t1:520_1": "‘‘samatiṁsa pāramiyo pūretvā’’ti. Satipi mahāpariccāgānaṁ dānapāramibhāve pariccāgavisesabhāvadassanatthaṁ,",
  "tika-s0104t1:520_2": "visesasambhāratādassanatthaṁ, sudukkarabhāvadassanatthañca tesaṁ visuṁ gahaṇaṁ, tatoyeva",
  "tika-s0104t1:520_3": "ca aṅgapariccāgato nayanapariccāgassa, pariggahapariccāgabhāvasāmaññepi dhanarajjapariccāgato",
  "tika-s0104t1:520_4": "puttadārapariccāgassa visuṁ gahaṇaṁ kataṁ, tathāyeva ācariyadhammapālattherena (dī.",
  "tika-s0104t1:520_5": "ni. ṭī. 1.7) vuttaṁ. Ācariyasāriputtattherenapi aṅguttaraṭīkāyaṁ, (a. ni. ṭī. 1.ekapuggalavaggassa",
  "tika-s0104t1:520_6": "paṭhame) katthaci pana puttadārapariccāge visuṁ katvā nayanapariccāgamaññatra jīvitapariccāgaṁ",
  "tika-s0104t1:520_7": "vā pakkhipitvā rajjapariccāgamaññatra pañca mahāpariccāge vadanti.",
  "tika-s0104t1:521_0": "Gatapaccāgatikavattasaṅkhātāya (dī. ni. aṭṭha. 1.9; ma. ni. aṭṭha. 1.10.9; saṁ. ni.",
  "tika-s0104t1:521_1": "aṭṭha. 3.5.368; vibha. aṭṭha. 523; su. ni. aṭṭha. 1.1.35) pubbabhāgapaṭipadāya saddhiṁ",
  "tika-s0104t1:521_2": "abhiññāsamāpattinipphādanaṁ pubbayogo. Dānādīsuyeva sātisayapaṭipattinipphādanaṁ",
  "tika-s0104t1:521_3": "pubbacariyā. Yā vā cariyāpiṭakasaṅgahitā, sā pubbacariyā. Keci pana ‘‘abhinīhāro",
  "tika-s0104t1:521_4": "pubbayogo. Dānādipaṭipatti vā kāyavivekavasena ekacariyā vā pubbacariyā’’ti vadanti.",
  "tika-s0104t1:521_5": "Dānādīnañceva appicchatādīnañca saṁsāranibbānesu ādīnavānisaṁsānañca vibhāvanavasena,",
  "tika-s0104t1:521_6": "sattānaṁ bodhittaye patiṭṭhāpanaparipācanavasena ca pavattā kathā dhammakkhānaṁ.",
  "tika-s0104t1:521_7": "Ñātīnamatthassa cariyā ñātatthacariyā, sāpi karuṇāyanavaseneva. Ādi-saddena lokatthacariyādayo",
  "tika-s0104t1:521_8": "saṅgaṇhāti. Kammassakatāñāṇavasena, anavajjakammāyatanasippāyatanavijjāṭṭhānaparicayavasena,",
  "tika-s0104t1:521_9": "khandhāyatanādiparicayavasena, lakkhaṇattayatīraṇavasena ca ñāṇacāro buddhicariyā,",
  "tika-s0104t1:521_10": "sā panatthato paññāpāramīyeva, ñāṇasambhāradassanatthaṁ pana visuṁ gahaṇaṁ. Koṭinti",
  "tika-s0104t1:521_11": "pariyantaṁ ukkaṁsaṁ. Tathā amhākampi bhagavā āgatoti etthāpi ‘‘dānapāramiṁ pūretvā’’tiādinā sambandho.",
  "tika-s0104t1:522_0": "Evaṁ pāramipūraṇavasena ‘‘tathā āgato’’ti padassatthaṁ dassetvā idāni bodhipakkhiyadhammavasenapi",
  "tika-s0104t1:522_1": "dassento ‘‘cattāro satipaṭṭhāne’’tiādimāha. Tattha satipaṭṭhānādiggahaṇena āgamanapaṭipadaṁ",
  "tika-s0104t1:522_2": "matthakaṁ pāpetvā dasseti maggaphalapakkhikānaññeva gahetabbattā, vipassanāsaṅgahitā",
  "tika-s0104t1:522_3": "eva vā satipaṭṭhānādayo daṭṭhabbā pubbabhāgapaṭipadāya gahaṇato. Bhāvetvāti uppādetvā.",
  "tika-s0104t1:522_4": "Brūhetvāti vaḍḍhetvā. Ettha ca ‘‘yena abhinīhārenā’’tiādinā āgamanapaṭipadāyaādiṁ",
  "tika-s0104t1:522_5": "dasseti, ‘‘dānapāramiṁ pūretvā’’tiādinā majjhe, ‘‘cattāro satipaṭṭhāne’’tiādinā pariyosānaṁ.",
  "tika-s0104t1:522_6": "Tasmā ‘‘āgato’’ti vuttassa āgamanassa kāraṇabhūtapaṭipadāvisesadassanaṁyeva tiṇṇaṁ",
  "tika-s0104t1:522_7": "nayānaṁ visesoti daṭṭhabbaṁ. Idāni yathāvuttena atthayojanattayena siddhaṁ paṭhamakāraṇameva",
  "tika-s0104t1:522_8": "gāthābandhavasena dassetuṁ ‘‘yathevā’’tiādi vuttaṁ. Tattha idhalokamhi vipassiādayo",
  "tika-s0104t1:522_9": "munayo sabbaññubhāvaṁ yathāvuttena kāraṇattayena āgatā yatheva, tathā pañcahi cakkhūhi",
  "tika-s0104t1:522_10": "cakkhumā ayaṁ sakyamunipi yena kāraṇena āgato, tenesa tathāgato nāma vuccatīti yojanā.",
  "tika-s0104t1:523_0": "Sampatijātoti manussānaṁ hatthato muccitvā muhuttajāto, na pana mātukucchito nikkhantamatto",
  "tika-s0104t1:523_1": "mātukucchito nikkhantamattañhi mahāsattaṁ paṭhamaṁ brahmāno suvaṇṇajālena paṭiggaṇhiṁsu,",
  "tika-s0104t1:523_2": "tesaṁ hatthato cattāro mahārājāno ajinappaveṇiyā, tesaṁ hatthato manussā dukūlacumbaṭakena",
  "tika-s0104t1:523_3": "paṭiggaṇhiṁsu, ‘‘manussānaṁ hatthato muccitvā pathaviyaṁ patiṭṭhito’’ti (dī. ni.",
  "tika-s0104t1:523_4": "aṭṭha. 2.31) vakkhati. ‘‘Kathañcā’’tiādi vitthāradassanaṁ. Yathāha bhagavā mahāpadānadesanāyaṁ.",
  "tika-s0104t1:523_5": "Setamhi chatteti dibbasetacchatte. Anuhīramāneti dhāriyamāne. ‘‘Anudhāriyamāne’’tipi",
  "tika-s0104t1:523_6": "idāni pāṭho. ‘‘Ettha ca chattaggahaṇeneva khaggadīni pañca kakudhabhaṇḍānipi gahitānevāti",
  "tika-s0104t1:523_7": "daṭṭhabbaṁ. Khaggatālavaṇṭamorahatthakavālabījanīuṇhīsapaṭṭāpi hi chattena saha tadā",
  "tika-s0104t1:523_8": "upaṭṭhitā ahesuṁ. Chattādīniyeva ca tadā paññāyiṁsu, na chattādigāhakā’’ti (dī. ni.",
  "tika-s0104t1:523_9": "ṭī. 1.7) ācariyadhammapālattherena vuttaṁ, ācariyasāriputtattherenāpi aṅguttaraṭīkāyaṁ",
  "tika-s0104t1:523_10": "(a. ni. ṭī. 1.ekapuggalavaggassa paṭhame) evaṁ sati tālavaṇṭādīnampi kakudhabhaṇḍasamaññā.",
  "tika-s0104t1:523_11": "Apica khaggādīni kakudhabhaṇḍāni, tadaññānipi tālavaṇṭādīni tadā upaṭṭhitānīti adhippāyena tathā vuttaṁ.",
  "tika-s0104t1:524_0": "Sabbā ca disāti dasa disā. Anuviloketīti puññānubhāvena lokavivaraṇapāṭihāriye jāte",
  "tika-s0104t1:524_1": "paññāyamānaṁ dasasahassilokadhātuṁ maṁsacakkhunāva oloketīti attho. Nayidaṁ sabbadisānuvilokanaṁ",
  "tika-s0104t1:524_2": "sattapadavītihāruttarakālaṁ paṭhamamevānuvilokanato. Mahāsatto hi manussānaṁ hatthato",
  "tika-s0104t1:524_3": "muccitvā puratthimaṁ disaṁ olokesi. Tattha devamanussā gandhamālādīhi pūjayamānā",
  "tika-s0104t1:524_4": "‘‘mahāpurisa idha tumhehi sadisopi natthi, kuto tayā uttaritaro’’ti āhaṁsu. Evaṁ",
  "tika-s0104t1:524_5": "catasso disā catasso anudisā heṭṭhā uparīti sabbā disāanuviloketvā sabbattha attanā",
  "tika-s0104t1:524_6": "sadisamadisvā ‘‘ayaṁ uttarā disā’’ti sattapadavītihārena agamāsīti ācariyadhammapālattherena",
  "tika-s0104t1:524_7": "(dī. ni. ṭī. 1.7) ācariyasāriputtattherena (a. ni. ṭī. 1.ekapuggalavaggassa paṭhame)",
  "tika-s0104t1:524_8": "ca vuttaṁ. Mahāpadānasuttaṭṭhakathāyampi (dī. ni. aṭṭha. 2.31) evameva vaṇṇitaṁ.",
  "tika-s0104t1:524_9": "Tasmā sattapadavītihārato paṭhamaṁ sabbadisānuvilokanaṁ katvā sattapadavītihārena",
  "tika-s0104t1:524_10": "gantvā tadupari āsabhiṁ vācaṁ bhāsatīti daṭṭhabbaṁ. Idha, pana aññāsu ca aṭṭhakathāsu",
  "tika-s0104t1:524_11": "samehi pādehi patiṭṭhahanato paṭṭhāya yāva āsabhīvācābhāsanaṁ tāva yathākkamaṁ eva",
  "tika-s0104t1:524_12": "pubbanimittabhāvaṁ vibhāvento ‘‘sattamapadūpari ṭhatvā sabbadisānuvilokanaṁ sabbaññutānāvaraṇañāṇapaṭilābhassā’’tiādīni",
  "tika-s0104t1:524_13": "vadati, evampi yathā na virujjhati, tathā eva attho gahetabbo. ‘‘Sattamapadūpari",
  "tika-s0104t1:524_14": "ṭhatvā’’ti ca pāṭho pacchā pamādalekhavasena edisena vacanakkamena mahāpadānaṭṭhakathāyamadissamānattāti.",
  "tika-s0104t1:524_15": "Āsabhinti uttamaṁ, akampanikaṁ vā, nibbhayanti attho. Usabhassa idanti hi āsabhaṁ,",
  "tika-s0104t1:524_16": "sūrabhāvo, tena yuttattā panāyaṁ vācā ‘‘āsabhī’’ti vuccati. Aggoti sabbapaṭhamo.",
  "tika-s0104t1:524_17": "Jeṭṭho, seṭṭhoti ca tasseva vevacanaṁ. Saddatthamattato pana aggoti guṇehi sabbapadhāno.",
  "tika-s0104t1:524_18": "Jeṭṭhoti guṇavaseneva sabbesaṁ vuddhatamo, guṇehi mahallakatamoti vuttaṁ hoti. Seṭṭhoti",
  "tika-s0104t1:524_19": "guṇavaseneva sabbesaṁ pasaṭṭhatamo. Lokassāti vibhattāvadhibhūte nissakkatthe sāmivacanaṁ.",
  "tika-s0104t1:524_20": "Ayamantimā jāti, natthi dāni punabbhavoti imasmiṁ attabhāve pattabbaṁ arahattaṁ byākāsi",
  "tika-s0104t1:524_21": "tabbaseneva punabbhavābhāvato.",
  "tika-s0104t1:525_0": "Idāni tathāgamanaṁ sambhāvento ‘‘tañcassā’’tiādimāha. Pubbanimittabhāvena tathaṁ",
  "tika-s0104t1:525_1": "avitathanti sambandho. Visesādhigamānanti guṇavisesādhigamānaṁ. Tadevatthaṁ vitthārato",
  "tika-s0104t1:525_2": "dasseti ‘‘yañhī’’tiādinā . Tattha yanti kiriyāparāmasanaṁ, tena ‘‘patiṭṭhahī’’ti",
  "tika-s0104t1:525_3": "ettha pakatiyatthaṁpatiṭṭhānakiriyaṁ parāmasati. Idamassāti idaṁ patiṭṭhahanaṁ assa",
  "tika-s0104t1:525_4": "bhagavato. Paṭilābhasadde sāminiddeso cesa, kattuniddeso vā. Pubbanimittanti tappaṭilābhasaṅkhātassa",
  "tika-s0104t1:525_5": "āyatiṁ uppajjamānakassa hitassa paṭhamaṁ pavattaṁ sañjānanakāraṇaṁ. Bhagavato hi",
  "tika-s0104t1:525_6": "acchariyabbhutaguṇavisesādhigamane pañca mahāsupinādayo viya etāni sañjānananimittāni",
  "tika-s0104t1:525_7": "pātubhavanti, yathā taṁ loke puññavantānaṁ puññaphalavisesādhigamaneti.",
  "tika-s0104t1:526_0": "Sabbalokuttarabhāvassāti sabbalokānamuttamabhāvassa, sabbalokātikkamanabhāvassa vā.",
  "tika-s0104t1:526_1": "Satta padāni sattapadaṁ, tassa vītihāro visesena atiharaṇaṁ sattapadavītihāro, sattapadanikkhepoti",
  "tika-s0104t1:526_2": "attho. So pana samagamane dvinnaṁ padānamantare muṭṭhiratanamattanti vuttaṁ.",
  "tika-s0104t1:527": "‘‘Anekasākhañca sahassamaṇḍalaṁ,",
  "tika-s0104t1:528": "Chattaṁ marū dhārayumantalikkhe;",
  "tika-s0104t1:529": "Suvaṇṇadaṇḍā vītipatanti cāmarā,",
  "tika-s0104t1:530": "Na dissare cāmarachattagāhakā’’ti. (su. ni. 693); –",
  "tika-s0104t1:531_0": "Suttanipāte nāḷakasutte āyasmatā ānandattherena vuttaṁ nidānagāthāpadaṁ sandhāya",
  "tika-s0104t1:531_1": "‘‘suvaṇṇadaṇḍā vītipatanti cāmarāti etthā’’ti vuttaṁ. Etthāti hi etasmiṁ gāthāpadeti",
  "tika-s0104t1:531_2": "attho. Mahāpadānasutte anāgatattā pana cāmarukkhepassa tathā vacanaṁ daṭṭhabbaṁ.",
  "tika-s0104t1:531_3": "Tattha āgatānusārena hi idha pubbanimittabhāvaṁ vadati, camaro nāma migaviseso. Yassa",
  "tika-s0104t1:531_4": "vālena rājakakudhabhūtaṁ vālabījaniṁ karonti, tassa ayanti cāmarī. Tassā ukkhepo",
  "tika-s0104t1:531_5": "tathā, vutto soti vuttacāmarukkhepo. Arahattavimuttivaravimalasetacchattapaṭilābhassāti",
  "tika-s0104t1:531_6": "arahattaphalasamāpattisaṅkhātavaravimalasetacchattapaṭilābhassa. Sattamapadūparīti",
  "tika-s0104t1:531_7": "ettha pada-saddo padavaḷañjanavācako, tasmā sattamassa padavaḷañjanassa uparīti attho.",
  "tika-s0104t1:531_8": "Sabbaññutaññāṇameva sabbattha appaṭihatacāratāya anāvaraṇanti āha ‘‘sabbaññutānāvaraṇañāṇapaṭilābhassā’’ti.",
  "tika-s0104t1:531_9": "Tathā ayaṁ bhagavā…pe… pubbanimittabhāvanāti ettha ‘‘yañhī’’tiādi adhikārattā, gamyamānattā",
  "tika-s0104t1:531_10": "ca na vuttaṁ, etena ca abhijātiyaṁ dhammatāvasena uppajjanakavisesā sabbabodhisattānaṁ",
  "tika-s0104t1:531_11": "sādhāraṇāti dasseti. Pāramitānissandā hi te.",
  "tika-s0104t1:532_0": "Porāṇāti aṭṭhakathācariyā. Gavampati usabho samehi pādehi vasūnaṁ ratanānaṁ dhāraṇato",
  "tika-s0104t1:532_1": "vasundarasaṅkhātaṁ bhūmiṁ phusī yathā, tathā manussānaṁ hatthato muccitvā muhuttajāto",
  "tika-s0104t1:532_2": "so gotamo samehi pādehi vasundharaṁ phusīti attho. Vikkamīti agamāsi. Satta padānīti",
  "tika-s0104t1:532_3": "sattapadavaḷañjanaṭṭhānāni. Accantasaṁyoge cetaṁ upayogavacanaṁ, sattapadavārehīti",
  "tika-s0104t1:532_4": "vā karaṇattho uttarapadalopavasena daṭṭhabbo. Marūti devā yathāmariyādaṁ maraṇasabhāvato.",
  "tika-s0104t1:532_5": "Samāti vilokanasamatāya samā sadisiyo. Mahāpuriso hi yathā ekaṁ disaṁ vilokesi, evaṁ",
  "tika-s0104t1:532_6": "sesadisāpi, na katthaci vilokane vinibandho tassa ahosi, samāti vā viloketuṁ yuttāti",
  "tika-s0104t1:532_7": "attho. Na hi tadā bodhisattassa virūpabībhacchavisamarūpāni viloketumayuttāni disāsu",
  "tika-s0104t1:532_8": "upaṭṭhahanti , vissaṭṭhamañjūviññeyyādivasena aṭṭhaṅgupetaṁ giraṁ abbhudīrayi pabbatamuddhaniṭṭhito",
  "tika-s0104t1:532_9": "sīho yathā abhinadīti attho.",
  "tika-s0104t1:533_0": "Evaṁ kāyagamanatthena gatasaddena tathāgatasaddaṁ niddisitvā idāni ñāṇagamanatthena",
  "tika-s0104t1:533_1": "niddisituṁ ‘‘atha vā’’tiādimāha. Tattha ‘‘yathā vipassī bhagavā’’tiādīsupi ‘‘nekkhammena",
  "tika-s0104t1:533_2": "kāmacchandaṁ pahāyā’’tiādinā yojetabbaṁ. Nekkhammenāti alobhapadhānena kusalacittuppādena.",
  "tika-s0104t1:533_3": "Kusalā hi dhammā idha nekkhammaṁ tesaṁ sabbesampi kāmacchandapaṭipakkhattā, na pabbajjādayo",
  "tika-s0104t1:533_4": "eva. ‘‘Paṭhamajjhānenā’’tipi vadanti keci, tadayuttameva paṭhamajjhānassa pubbabhāgapaṭipadāya",
  "tika-s0104t1:533_5": "eva idha icchitattā. Pahāyāti pajahitvā. Gatoti uttarivisesaṁ ñāṇagamanena paṭipanno.",
  "tika-s0104t1:533_6": "Pahāyāti vā pahānahetu, pahāne vā sati. Hetulakkhaṇatthesu hi ayaṁ tvā-saddo ‘‘sakko",
  "tika-s0104t1:533_7": "hutvā nibbattī’’tiādīsu (dī. ni. aṭṭha. 2.355) viya. Kāmacchandādippahānahetukañca",
  "tika-s0104t1:533_8": "‘‘gato’’ti ettha vuttaṁ avabodhasaṅkhātaṁ, paṭipattisaṅkhātaṁ vā gamanaṁ kāmacchandādippahānena",
  "tika-s0104t1:533_9": "ca taṁ lakkhīyati, esa nayo ‘‘padāletvā’’tiādīsupi. Abyāpādenāti mettāya. Ālokasaññāyāti",
  "tika-s0104t1:533_10": "vibhūtaṁ katvā manasikārena upaṭṭhitālokasañjānanena. Avikkhepenāti samādhinā. Dhammavavatthānenāti",
  "tika-s0104t1:533_11": "kusalādidhammānaṁ yāthāvanicchayena, sappaccayanāmarūpavavatthānenātipi vadanti.",
  "tika-s0104t1:534_0": "Evaṁ kāmacchandādinīvaraṇappahānena ‘‘abhijjhaṁ loke pahāyā’’tiādinā vuttāya paṭhamajjhānassa",
  "tika-s0104t1:534_1": "pubbabhāgapaṭipadāya bhagavato ñāṇagamanavisiṭṭhaṁ tathāgatabhāvaṁ dassetvā idāni",
  "tika-s0104t1:534_2": "saha upāyena aṭṭhahi samāpattīhi, aṭṭhārasahi ca mahāvipassanāhi taṁ dassetuṁ ‘‘ñāṇenā’’tiādimāha.",
  "tika-s0104t1:534_3": "Nāmarūpapariggahakaṅkhāvitaraṇānañhi vinibandhabhūtassa mohassa dūrīkaraṇena ñātapariññāyaṁ",
  "tika-s0104t1:534_4": "ṭhitassa aniccasaññādayo sijjhanti, tasmā avijjāpadālanaṁ vipassanāya upāyo. Tathā",
  "tika-s0104t1:534_5": "jhānasamāpattīsu abhiratinimittena pāmojjena, tattha anabhiratiyā vinoditāya jhānādīnaṁ",
  "tika-s0104t1:534_6": "samadhigamoti samāpattiyā arativinodanaṁ upāyo. Samāpattivipassanānukkamena pana",
  "tika-s0104t1:534_7": "upari vakkhamānanayena niddisitabbepi nīvaraṇasabhāvāya avijjāya heṭṭhā kāmacchandādivasena",
  "tika-s0104t1:534_8": "dassitanīvaraṇesupi saṅgahadassanatthaṁ uppaṭipāṭiniddeso daṭṭhabbo.",
  "tika-s0104t1:535_0": "Samāpattivihārapavesananibandhanena nīvaraṇāni kavāṭasadisānīti āha ‘‘nīvaraṇakavāṭaṁ",
  "tika-s0104t1:535_1": "ugghāṭetvā’’ti. ‘‘Rattiṁ anuvitakketvā anuvicāretvā divā kammante payojetī’’ti majjhimāgamavare",
  "tika-s0104t1:535_2": "mūlapaṇṇāsake vammikasutte (ma. ni. 1.249) vuttaṭṭhāne viya vitakkavicārā vūpasamā",
  "tika-s0104t1:535_3": "[dhūmāyanā (dī. ni. ṭī. 1.7)] adhippetāti sandhāya ‘‘vitakkavicāradhūmaṁ vūpasametvā’’ti",
  "tika-s0104t1:535_4": "vuttaṁ, vitakkavicārasaṅkhātaṁ dhūmaṁ vūpasametvāti attho. ‘‘Vitakkavicāra’’micceva",
  "tika-s0104t1:535_5": "adhunā pāṭho, so na porāṇo ācariyadhammapālattherena, ācariyasāriputtattherena ca",
  "tika-s0104t1:535_6": "yathāvuttapāṭhasseva uddhatattā. Virājetvāti jigucchitvā, samatikkamitvā vā. Tadubhayattho",
  "tika-s0104t1:535_7": "hesa ‘‘pītiyā ca virāgā’’tiādīsu (dī. ni. 1.7; ma. ni. 3.155; pārā. 11; vibha. 625)",
  "tika-s0104t1:535_8": "viya. Kāmaṁ paṭhamajjhānūpacāre eva dukkhaṁ, catutthajjhānūpacāre eva ca sukhaṁ pahīyati,",
  "tika-s0104t1:535_9": "atisayappahānaṁ pana sandhāyāha ‘‘catutthajjhānena sukhadukkhaṁ pahāyā’’ti.",
  "tika-s0104t1:536_0": "Rūpasaññāti saññāsīsena rūpāvacarajjhānāni ceva tadārammaṇāni ca vuttāni. Rūpāvacarajjhānampi",
  "tika-s0104t1:536_1": "hi ‘‘rūpa’’nti vuccati uttarapadalopena ‘‘rūpī rūpāni passatī’’tiādīsu (dha. sa.",
  "tika-s0104t1:536_2": "248) tassa ārammaṇampi kasiṇarūpaṁ purimapadalopena ‘‘bahiddhā rūpāni passati suvaṇṇadubbaṇṇānī’’tiādīsu",
  "tika-s0104t1:536_3": "(dha. sa. 223 ādayo) tasmā idha rūpe rūpajjhāne taṁsahagatā saññā rūpasaññāti evaṁ",
  "tika-s0104t1:536_4": "saññāsīsena rūpāvacarajjhānāni vuttāni, rūpaṁ saññā assāti rūpasaññaṁ, rūpasaññāsamannāgatanti",
  "tika-s0104t1:536_5": "vuttaṁ hoti. Evaṁ pathavīkasiṇādibhedassa tadārammaṇassa cetaṁ adhivacananti veditabbaṁ.",
  "tika-s0104t1:536_6": "Paṭighasaññāti cakkhādīnaṁ vatthūnaṁ, rūpādīnaṁ ārammaṇānañca paṭighātena paṭihananena",
  "tika-s0104t1:536_7": "visayivisayasamodhānena samuppannā dvipañcaviññāṇasahagatā saññā. Nānattasaññāti",
  "tika-s0104t1:536_8": "aṭṭha kāmāvacarakusalasaññā, dvādasa akusalasaññā, ekādasa kāmāvacarakusalavipākasaññā,",
  "tika-s0104t1:536_9": "dve akusalavipākasaññā, ekādasa kāmāvacarakiriyasaññāti etāsaṁ catucattālīsasaññānametaṁ",
  "tika-s0104t1:536_10": "adhivacanaṁ. Etā hi yasmā rūpasaddādibhede nānatte nānāsabhāve gocare pavattanti,",
  "tika-s0104t1:536_11": "yasmā ca nānattā nānāsabhāvā aññamaññaṁ asadisā, tasmā ‘‘nānattasaññā’’ti vuccanti.",
  "tika-s0104t1:537_0": "Aniccassa , aniccanti vā anupassanā aniccānupassanā, tebhūmakadhammānaṁ aniccataṁ",
  "tika-s0104t1:537_1": "gahetvā pavattāya vipassanāyetaṁ nāmaṁ. Niccasaññanti saṅkhatadhamme ‘‘niccā sassatā’’ti",
  "tika-s0104t1:537_2": "pavattamicchāsaññaṁ, saññāsīsena cettha diṭṭhicittānampi gahaṇaṁ daṭṭhabbaṁ. Esa",
  "tika-s0104t1:537_3": "nayo ito paresupi. Nibbidānupassanāyāti saṅkhāresu nibbindanākārena pavattāya anupassanāya.",
  "tika-s0104t1:537_4": "Nandinti sappītikataṇhaṁ. Virāgānupassanāyāti saṅkhāresu virajjanākārena pavattāya",
  "tika-s0104t1:537_5": "anupassanāya. Nirodhānupassanāyāti saṅkhārānaṁ nirodhassa anupassanāya, ‘‘te saṅkhārā",
  "tika-s0104t1:537_6": "nirujjhantiyeva, āyatiṁ samudayavasena na uppajjantī’’ti evaṁ vā anupassanā nirodhānupassanā.",
  "tika-s0104t1:537_7": "Tenevāha ‘‘nirodhānupassanāya nirodheti, no samudetī’’ti. Muñcitukamyatā hi ayaṁ",
  "tika-s0104t1:537_8": "balappattāti. Paṭinissajjanākārena pavattā anupassanā paṭinissaggānupassanā. Paṭisaṅkhāsantiṭṭhanā",
  "tika-s0104t1:537_9": "hi ayaṁ. Ādānanti niccādivasena gahaṇaṁ. Santatisamūhakiccārammaṇānaṁ vasena ekattaggahaṇaṁ",
  "tika-s0104t1:537_10": "ghanasaññā.Āyūhanaṁ abhisaṅkharaṇaṁ. Avatthāvisesāpatti vipariṇāmo.Dhuvasaññanti",
  "tika-s0104t1:537_11": "thirabhāvaggahaṇasaññaṁ. Nimittanti samūhādighanavasena sakiccaparicchedatāya saṅkhārānaṁ",
  "tika-s0104t1:537_12": "saviggahataṁ. Paṇidhinti rāgādipaṇidhiṁ. Sā panatthato taṇhāvasena saṅkhāresu ninnatā.",
  "tika-s0104t1:538_0": "Abhinivesanti attānudiṭṭhiṁ. Aniccādivasena sabbadhammatīraṇaṁ adhipaññādhammavipassanā.",
  "tika-s0104t1:538_1": "Sārādānābhinivisenti asāre sāraggahaṇavipallāsaṁ. Issarakuttādivasena loko samuppannoti",
  "tika-s0104t1:538_2": "abhiniveso sammohābhiniveso nāma. Keci pana ‘‘ahosiṁ nu kho ahamatītamaddhāna’ntiādinā",
  "tika-s0104t1:538_3": "pavattasaṁsayāpatti sammohābhiniveso’’ti vadanti. Saṅkhāresu leṇatāṇabhāvaggahaṇaṁ",
  "tika-s0104t1:538_4": "ālayābhiniveso. ‘‘Ālayaratā ālayasamuditā’’ti (dī. ni. 2.64; ma. ni. 1.281; 2.337;",
  "tika-s0104t1:538_5": "mahāva. 7, 8) vacanato ālayo vuccati taṇhā, sāyeva cakkhādīsu, rūpādīsu ca abhinivesavasena",
  "tika-s0104t1:538_6": "pavattiyā ālayābhinivesoti keci. ‘‘Evaṁvidhā saṅkhārā paṭinissajjīyantī’ti pavattañāṇaṁ",
  "tika-s0104t1:538_7": "paṭisaṅkhānupassanā. Vaṭṭato vigatattā vivaṭṭaṁ, nibbānaṁ, tattha ārammaṇakaraṇasaṅkhātena",
  "tika-s0104t1:538_8": "anupassanena pavattiyā vivaṭṭānupassanā, gotrabhu. Saṁyogābhinivesanti saṁyujjanavasena",
  "tika-s0104t1:538_9": "saṅkhāresu abhinivisanaṁ. Diṭṭhekaṭṭheti diṭṭhiyā sahajātekaṭṭhe, pahānekaṭṭhe ca.",
  "tika-s0104t1:538_10": "Oḷāriketi uparimaggavajjhe kilese apekkhitvā vuttaṁ, aññathā dassanapahātabbā ca",
  "tika-s0104t1:538_11": "dutiyamaggavajjhehipi oḷārikāti tesampi tabbacanīyatā siyā. Aṇusahagateti aṇubhūte.",
  "tika-s0104t1:538_12": "Tabbhāvavuttiko hi ettha sahagatasaddo. Idaṁ pana heṭṭhimamaggavajjhe apekkhitvā",
  "tika-s0104t1:538_13": "vuttaṁ . Sabbakileseti avasiṭṭhasabbakilese. Na hi paṭhamādimaggehi pahīnā kilesā",
  "tika-s0104t1:538_14": "puna pahīyanti. Sabbasaddo cettha sappadesavisayo ‘‘sabbe tasanti daṇḍassā’’tiādīsu",
  "tika-s0104t1:538_15": "viya (dha. pa. 129).",
  "tika-s0104t1:539_0": "Kakkhaḷattaṁ kaṭhinabhāvo. Paggharaṇaṁ dravabhāvo. Lokiyavāyunā bhastassa viya yena",
  "tika-s0104t1:539_1": "taṁtaṁkalāpassa uddhumāyanaṁ, thambhabhāvo vā, taṁ vitthambhanaṁ. Vijjamānepi kalāpantarabhūtānaṁ",
  "tika-s0104t1:539_2": "kalāpantarabhūtehi phuṭṭhabhāve taṁtaṁbhūtavivittatā rūpapariyanto ākāsoti yesaṁ",
  "tika-s0104t1:539_3": "yo paricchedo, tehi so asamphuṭṭhova, aññathā bhūtānaṁ paricchedabhāvo na siyā byāpitabhāvāpattito.",
  "tika-s0104t1:539_4": "Yasmiṁ kalāpe bhūtānaṁ paricchedo, tehi tattha asamphuṭṭhabhāvo asamphuṭṭhalakkhaṇaṁ,",
  "tika-s0104t1:539_5": "tenāha bhagavā ākāsadhātuniddese ‘‘asamphuṭṭho catūhi mahābhūtehī’’ti (dha. sa. 637).",
  "tika-s0104t1:540_0": "Virodhipaccayasannipāte visadisuppatti ruppanaṁ. Cetanāpadhānattā saṅkhārakkhandhadhammānaṁ",
  "tika-s0104t1:540_1": "cetanāvasenetaṁ vuttaṁ ‘‘saṅkhārānaṁ abhisaṅkharaṇalakkhaṇa’’nti. Tathā hi suttantabhājaniye",
  "tika-s0104t1:540_2": "saṅkhārakkhandhavibhaṅge ‘‘cakkhusamphassajā cetanā’’tiādinā (vibha. 12) cetanāva",
  "tika-s0104t1:540_3": "vibhattā. Abhisaṅkhāralakkhaṇā ca cetanā. Yathāha ‘‘tattha katamo puññābhisaṅkhāro,",
  "tika-s0104t1:540_4": "kusalā cetanā’’tiādi (vibha. 226) sampayuttadhammānaṁ ārammaṇe ṭhapanaṁ abhiniropanaṁ.",
  "tika-s0104t1:540_5": "Ārammaṇānamanubandhanaṁ anumajjanaṁ. Savipphārikatā pharaṇaṁ. Adhimuccanaṁ saddahanaṁ",
  "tika-s0104t1:540_6": "adhimokkho. Assaddhiyeti assaddhiyahetu. Nimittatthe cetaṁ bhummaṁ. Esa nayo kosajjādīsupi.",
  "tika-s0104t1:540_7": "Kāyacittapariḷāhūpasamo vūpasamalakkhaṇaṁ. Līnuddhaccarahite adhicitte vattamāne",
  "tika-s0104t1:540_8": "paggahaniggahasampahaṁsanesu abyāvaṭatāya ajjhupekkhanaṁ paṭisaṅkhānaṁ pakkhapātupacchedato.",
  "tika-s0104t1:541_0": "Musāvādādīnaṁ visaṁvādanādikiccatāya lūkhānaṁ apariggāhakānaṁ paṭipakkhabhāvato pariggāhakasabhāvā",
  "tika-s0104t1:541_1": "sammāvācā siniddhabhāvato sampayuttadhamme, sammāvācāpaccayasubhāsitaṁ sotārañca",
  "tika-s0104t1:541_2": "puggalaṁ pariggaṇhātīti sā pariggahalakkhaṇā. Kāyikakiriyā kiñci kattabbaṁ samuṭṭhāpeti,",
  "tika-s0104t1:541_3": "sayañca samuṭṭhānaṁ ghaṭanaṁ hotīti sammākammantasaṅkhātā virati samuṭṭhānalakkhaṇāti",
  "tika-s0104t1:541_4": "daṭṭhabbā, sampayuttadhammānaṁ vā ukkhipanaṁ samuṭṭhānaṁ kāyikakiriyāya bhārukkhipanaṁ",
  "tika-s0104t1:541_5": "viya. Jīvamānassa sattassa, sampayuttadhammānaṁ vā jīvitindriyavuttiyā, ājīvasseva vā suddhi vodānaṁ.",
  "tika-s0104t1:542_0": "‘‘Saṅkhārā’’ti idha cetanā adhippetā, na pana ‘‘saṅkhārā saṅkhārakkhandho’’tiādīsu",
  "tika-s0104t1:542_1": "(dha. sa. 583, 985; vibha. 1, 20, 52) viya samapaññāsacetasikāti vuttaṁ ‘‘saṅkhārānaṁ",
  "tika-s0104t1:542_2": "cetanālakkhaṇa’’nti. Avijjāpaccayā hi puññābhisaṅkhārādikāva cetanā. Ārammaṇābhimukhabhāvo",
  "tika-s0104t1:542_3": "namanaṁ. Āyatanaṁ pavattanaṁ. Saḷāyatanavasena hi cittacetasikānaṁ pavatti. Taṇhāya",
  "tika-s0104t1:542_4": "hetulakkhaṇati ettha vaṭṭassa janakahetubhāvo taṇhāya hetulakkhaṇaṁ, maggassa pana",
  "tika-s0104t1:542_5": "vakkhamānassa nibbānasampāpakattanti ayametesaṁ viseso. Ārammaṇassa gahaṇalakkhaṇaṁ.",
  "tika-s0104t1:542_6": "Puna uppattiyā āyūhanalakkhaṇaṁ. Sattajīvato suññatālakkhaṇaṁ. Padahanaṁ ussāhanaṁ.",
  "tika-s0104t1:542_7": "Ijjhanaṁ sampatti. Vaṭṭato nissaraṇaṁ niyyānaṁ. Aviparītabhāvo tathalakkhaṇaṁ. Aññamaññānativattanaṁ",
  "tika-s0104t1:542_8": "ekaraso, anūnādhikabhāvova. Yuganaddhā nāma samathavipassanā aññamaññopakāratāya",
  "tika-s0104t1:542_9": "yugaḷavasena bandhitabbato. ‘‘Saddhāpaññā paggahāvikkhepā’’tipi vadanti. Cittavisuddhi",
  "tika-s0104t1:542_10": "nāma samādhi. Diṭṭhivisuddhi nāma paññā. Khayoti kilesakkhayo maggo, tasmiṁ pavattassa",
  "tika-s0104t1:542_11": "sammādiṭṭhisaṅkhātassa ñāṇassa samucchedanalakkhaṇaṁ. Kilesānamanuppādapariyosānatāya",
  "tika-s0104t1:542_12": "anuppādo, phalaṁ. Kilesavūpasamo passaddhi. Chandassāti kattukāmatāchandassa. Patiṭṭhābhāvo",
  "tika-s0104t1:542_13": "mūlalakkhaṇaṁ. Ārammaṇapaṭipādakatāya sampayutta-dhammānamuppattihetutā samuṭṭhāpanalakkhaṇaṁ.",
  "tika-s0104t1:542_14": "Visayādisannipātena gahetabbākāro samodhānaṁ. Yā ‘‘saṅgatī’’ti vuccati ‘‘tiṇṇaṁ saṅgati",
  "tika-s0104t1:542_15": "phasso’’tiādīsu. Samaṁ, sammā vā odahanti sampiṇḍitā bhavanti sampayuttadhammā anenātipi",
  "tika-s0104t1:542_16": "samodhānaṁ, phasso, tabbhāvo samodhānalakkhaṇaṁ. Samosaranti sannipatanti etthāti",
  "tika-s0104t1:542_17": "samosaraṇaṁ, vedanā. Tāya hi vinā appavattamānā sampayuttadhammā vedanānubhavananimittaṁ",
  "tika-s0104t1:542_18": "samosaṭā viya hontīti evaṁ vuttaṁ, tabbhāvo samosaraṇalakkhaṇaṁ. Pāsādādīsu gopānasīnaṁ",
  "tika-s0104t1:542_19": "kūṭaṁ viya sampayuttadhammānaṁ pāmokkhabhāvo pamukhalakkhaṇaṁ. Satiyā sabbatthakattā",
  "tika-s0104t1:542_20": "sampayuttānaṁ adhipatibhāvo ādhipateyyalakkhaṇaṁ. Tato sampayuttadhammato, tesaṁ",
  "tika-s0104t1:542_21": "vā sampayuttadhammānaṁ uttari padhānaṁ tatuttari, tabbhāvo tatuttariyalakkhaṇaṁ.",
  "tika-s0104t1:542_22": "Paññuttarā hi kusalā dhammā. Vimuttīti phalaṁ kilesehi vimuccitthāti katvā. Taṁ pana",
  "tika-s0104t1:542_23": "sīlādiguṇasārassa paramukkaṁsabhāvena sāraṁ. Tato uttari dhammassābhāvato pariyosānaṁ.",
  "tika-s0104t1:542_24": "Ayañca lakkhaṇavibhāgo chadhātupañcajhānaṅgādivasena taṁtaṁsuttapadānusārena porāṇaṭṭhakathāyamāgatanayena",
  "tika-s0104t1:542_25": "vuttoti daṭṭhabbaṁ. Tathā hi pubbe vuttopi koci dhammo pariyāyantarappakāsanatthaṁ",
  "tika-s0104t1:542_26": "puna dassito. Tato eva ca ‘‘chandamūlakā dhammā manasikārasamuṭṭhānā phassasamodhānā",
  "tika-s0104t1:542_27": "vedanāsamosaraṇā’’ti ‘‘paññuttarā kusalā dhammā’’ti, ‘‘vimuttisāramidaṁ brahmacariya’’nti,",
  "tika-s0104t1:542_28": "‘‘nibbānogadhañhi āvuso brahmacariyaṁ nibbānapariyosāna’’nti [saṁ. ni. 3.512 (atthato",
  "tika-s0104t1:542_29": "samānaṁ)] ca suttapadānaṁ vasena chandassa mūlalakkhaṇa’’ntiādi vuttaṁ. Tesaṁ tesaṁ",
  "tika-s0104t1:542_30": "dhammānaṁ tathaṁ avitathaṁ lakkhaṇaṁ āgatoti atthaṁ dasseti ‘‘eva’’ntiādinā. Taṁ",
  "tika-s0104t1:542_31": "pana gamanaṁ idha ñāṇagamanamevāti vuttaṁ ‘‘ñāṇagatiyā’’ti. Satipi gatasaddassa avabodhanatthabhāve",
  "tika-s0104t1:542_32": "ñāṇagamanattheneveso siddhoti na vutto. Ā-saddassa cettha gatasaddānuvattimattameva.",
  "tika-s0104t1:542_33": "Tenāha ‘‘patto anuppatto’’ti.",
  "tika-s0104t1:543_0": "Aviparītasabhāvattā ‘‘tathadhammā nāma cattāri ariyasaccānī’’ti vuttaṁ. Aviparītasabhāvato",
  "tika-s0104t1:543_1": "tathāni. Amusāsabhāvato avitathāni. Aññākārarahitato anaññathāni. Saccasaṁyuttādīsu",
  "tika-s0104t1:543_2": "āgataṁ paripuṇṇasaccacatukkakathaṁ sandhāya ‘‘iti vitthāro’’ti āha. ‘‘Tasmā’’ti vatvā",
  "tika-s0104t1:543_3": "tadaparāmasitabbameva dasseti ‘‘tathānaṁ abhisambuddhattā’’ti iminā. Esa nayo īdisesu.",
  "tika-s0104t1:544_0": "Evaṁ saccavasena catutthakāraṇaṁ dassetvā idāni paccayapaccayuppannabhāvena aviparītasabhāvattā",
  "tika-s0104t1:544_1": "tathabhūtānaṁ paṭiccasamuppādaṅgānaṁ vasenāpi dassento ‘‘apicā’’tiādimāha. Tattha",
  "tika-s0104t1:544_2": "jātipaccayasambhūtasamudāgataṭṭhoti jātipaccayā sambhūtaṁ hutvā sahitassa attano",
  "tika-s0104t1:544_3": "paccayānurūpassa uddhaṁ uddhaṁ āgatasabhāvo, anupavattaṭṭhoti attho. Atha vā sambhūtaṭṭho",
  "tika-s0104t1:544_4": "ca samudāgataṭṭho ca sambhūtasamudāgataṭṭho pubbapade uttarapadalopavasena. Samāhāradvandepi",
  "tika-s0104t1:544_5": "hi pulliṅgamicchanti neruttikā. Na cettha jātito jarāmaraṇaṁ na hoti, na ca jātiṁ",
  "tika-s0104t1:544_6": "vinā aññato hotīti jātipaccayasambhūtaṭṭho. Itthameva jātito samudāgacchatīti jāti",
  "tika-s0104t1:544_7": "paccayasamudāgataṭṭho. Idaṁ vuttaṁ hoti – yā yā jāti yathā yathā paccayo hoti, tadanurūpaṁ",
  "tika-s0104t1:544_8": "pātubhūtasabhāvoti. Paccayapakkhe pana avijjāya saṅkhārānaṁ paccayaṭṭhoti ettha na",
  "tika-s0104t1:544_9": "avijjā saṅkhārānaṁ paccayo na hoti, na ca avijjaṁ vinā saṅkhārā uppajjanti. Yā yā",
  "tika-s0104t1:544_10": "avijjā yesaṁ yesaṁ saṅkhārānaṁ yathā yathā paccayo hoti, ayaṁ avijjā saṅkhārānaṁ",
  "tika-s0104t1:544_11": "paccayaṭṭho paccayasabhāvoti attho. Tathānaṁ dhammānanti paccayākāradhammānaṁ. ‘‘Sugato’’tiādīsu",
  "tika-s0104t1:544_12": "(pārā. 1) viya gamusaddassa buddhiyatthataṁ sandhāya ‘‘abhisambuddhattā’’ti vuttaṁ,",
  "tika-s0104t1:544_13": "na ñāṇagamanatthaṁ. Gatibuddhiyatthā hi saddā aññamaññapariyāyā. Tasmā ‘‘abhisambuddhattho",
  "tika-s0104t1:544_14": "hettha gatasaddo’’ti adhikāro, gamyamānattā vā na payutto.",
  "tika-s0104t1:545_0": "Yaṁ rūpārammaṇaṁ nāma atthi, taṁ bhagavā jānāti passatīti sambandho. Sadevake…pe…",
  "tika-s0104t1:545_1": "pajāyāti ādhāro ‘‘atthī’’ti padeti puna aparimāṇāsu lokadhātūsaūti taṁnivāsasattāpekkhāya,",
  "tika-s0104t1:545_2": "āpāthagamanāpekkhāya vā vuttaṁ. Tena bhagavatā vibhajjamānaṁ taṁ rūpāyatanaṁ tathameva",
  "tika-s0104t1:545_3": "hotīti yojetabbaṁ. Tathāvitathabhāve kāraṇamāha ‘‘evaṁ jānatā passatā’’ti. Sabbākārato",
  "tika-s0104t1:545_4": "ñātattā passitattāti hi hetvantogadhametaṁ padadvayaṁ. Iṭṭhāniṭṭhādivasenāti ettha",
  "tika-s0104t1:545_5": "ādi-saddena majjhattaṁ saṅgaṇhāti. Tathā atītānāgatapaccuppannaparittaajjhattabahiddhātadubhayādibhedampi.",
  "tika-s0104t1:545_6": "Labbhamānakapadavasenāti ‘‘rūpāyatanaṁ diṭṭhaṁ saddāyatanaṁ sutaṁ gandhāyatanaṁ rasāyatanaṁ",
  "tika-s0104t1:545_7": "phoṭṭhabbāyatanaṁ mutaṁ sabbaṁ rūpaṁ manasā viññāta’’nti (dha. sa. 966) vacanato",
  "tika-s0104t1:545_8": "diṭṭhapadañca viññātapadañca rūpārammaṇe labbhati. Rūpārammaṇaṁ iṭṭhaṁ aniṭṭhaṁ majjhattaṁ",
  "tika-s0104t1:545_9": "parittaṁ atītaṁ anāgataṁ paccuppannaṁ ajjhattaṁ bahiddhā diṭṭhaṁ viññātaṁ rūpaṁ rūpāyatanaṁ",
  "tika-s0104t1:545_10": "rūpadhātu vaṇṇanibhā sanidassanaṁ sappaṭighaṁ nīlaṁ pītakanti evamādīhi anekehi nāmehi.",
  "tika-s0104t1:545_11": "‘‘Iṭṭhāniṭṭhādivasenā’’tiādinā hi anekanāmabhāvaṁ sarūpato nidasseti. Terasahi vārehīti",
  "tika-s0104t1:545_12": "dhammasaṅgaṇiyaṁ rūpakaṇḍe (dha. sa. 615) āgate terasa niddesavāre sandhāyāha. Ekekasmiṁ",
  "tika-s0104t1:545_13": "vāre cettha catunnaṁ catunnaṁ vavatthāpananayānaṁ vasena ‘‘dvipaññāsāya nayehī’’ti",
  "tika-s0104t1:545_14": "vuttaṁ. Tathamevāti yathāvuttena jānanena appaṭivattiyadesanatāya, yathāvuttena ca",
  "tika-s0104t1:545_15": "passanena aviparītadassitāya saccameva. Tamatthaṁ caturaṅguttare kāḷakārāmasuttena",
  "tika-s0104t1:545_16": "(a. ni. 4.24) sādhento ‘‘vuttañceta’’ntiādimāha. Ca-saddo cettha daḷhīkaraṇajotako,",
  "tika-s0104t1:545_17": "tena yathāvuttassatthassa daḷhīkaraṇaṁ joteti, sampiṇḍanattho vā aṭṭhānapayutto,",
  "tika-s0104t1:545_18": "na kevalaṁ mayā eva, atha kho bhagavatāpīti. Anuvicaritanti paricaritaṁ. Jānāmi abbhaññāsinti",
  "tika-s0104t1:545_19": "paccuppannātītakālesu ñāṇappavattidassanena anāgatepi ñāṇappavatti dassitāyeva nayato",
  "tika-s0104t1:545_20": "dassitattā. Vidita-saddo pana anāmaṭṭhakālaviseso kālattayasādhāraṇattā ‘‘diṭṭhaṁ",
  "tika-s0104t1:545_21": "suttaṁ muta’’ntiādīsu (dī. ni. 3.187; ma. ni. 1.7; saṁ. ni. 2.208; a. ni. 4.23; paṭi.",
  "tika-s0104t1:545_22": "ma. 1.121) viya, pākaṭaṁ katvā ñātanti attho, iminā cetaṁ dasseti ‘‘aññe jānantiyeva,",
  "tika-s0104t1:545_23": "mayā pana pākaṭaṁ katvā vidita’’nti. Bhagavatā hi imehi padehi sabbaññubhūmi nāma",
  "tika-s0104t1:545_24": "kathitā. Na upaṭṭhāsīti taṁ chadvārikamārammaṇaṁ taṇhāya vā diṭṭhiyā vā tathāgato",
  "tika-s0104t1:545_25": "attattaniyavasena na upaṭṭhāsi na upagacchati, iminā pana padena khīṇāsavabhūmi kathitā.",
  "tika-s0104t1:545_26": "Yathā rūpārammaṇādayo dhammā yaṁsabhāvā, yaṁpakārā ca, tathā te dhamme taṁsabhāve",
  "tika-s0104t1:545_27": "taṁpakāre gamati passati jānātīti tathāgatoti imamatthaṁ sandhāya ‘‘tathadassīatthe’’ti",
  "tika-s0104t1:545_28": "vuttaṁ. Anekatthā hi dhātusaddā. Keci pana niruttinayena, pisodarādigaṇapakkhepena",
  "tika-s0104t1:545_29": "(pārā. aṭṭha. 1; visuddhi. 1.142) vā dassī-saddalopaṁ, āgata-saddassa cāgamaṁ katvā",
  "tika-s0104t1:545_30": "‘‘tathāgato’’ti padasiddhimettha vaṇṇenti, tadayuttameva vijjamānapadaṁ chaḍḍetvā",
  "tika-s0104t1:545_31": "avijjamānapadassa gahaṇato. Vuttañca buddhavaṁsaṭṭhakathāyaṁ –",
  "tika-s0104t1:546": "‘‘Tathākārena yo dhamme, jānāti anupassati;",
  "tika-s0104t1:547": "Tathadassīti sambuddho, tasmā vutto tathāgato’’ti. (bu. vaṁ. aṭṭha. ratanacaṅkamanakaṇḍavaṇṇanā);",
  "tika-s0104t1:548": "Ettha ‘‘anupassatī’’ti āgatasaddatthaṁ vatvā tadidaṁ ñāṇapassanamevāti dassetuṁ ‘‘jānātī’’ti, saddādhigatamatthaṁ pana vibhāvetuṁ ‘‘tathadassī’’ti ca vuttaṁ.",
  "tika-s0104t1:549_0": "Yaṁrattinti yassa rattiyaṁ, accantasaṁyoge vā etaṁ upayogavacanaṁ rattekadesabhūtassa",
  "tika-s0104t1:549_1": "abhisambujjhanakkhaṇassa accantasaṁyogattā, sakalāpi vā esā ratti abhisambodhāya",
  "tika-s0104t1:549_2": "padahanakālattā pariyāyena accantasaṁyogabhūtāti daṭṭhabbaṁ. Pathavīpukkhalaniruttarabhūmisīsagatattā",
  "tika-s0104t1:549_3": "na parājito aññehi etthāti aparājito, sveva pallaṅkoti aparājitapallaṅko, tasmiṁ.",
  "tika-s0104t1:549_4": "Tiṇṇaṁmārānanti kilesābhisaṅkhāradevaputtamārānaṁ, idañca nippariyāyato vuttaṁ, pariyāyato",
  "tika-s0104t1:549_5": "pana heṭṭhā vuttanayena pañcannampi mārānaṁ maddanaṁ veditabbaṁ. Matthakanti sāmatthiyasaṅkhātaṁ",
  "tika-s0104t1:549_6": "sīsaṁ. Etthantareti ubhinnaṁ rattīnamantare. ‘‘Paṭhamabodhiyāpī’’tiādinā pañcacattālīsavassaparimāṇakālameva",
  "tika-s0104t1:549_7": "antogadhabhedena niyametvā viseseti. Tāsu pana vīsativassaparicchinnā paṭhamabodhīti",
  "tika-s0104t1:549_8": "vinayagaṇṭhipade vuttaṁ, tañca tadaṭṭhakathāyameva ‘‘bhagavato hi paṭhamabodhiyaṁ",
  "tika-s0104t1:549_9": "vīsativassantare nibaddhupaṭṭhāko nāma natthī’’ti (pārā. aṭṭha. 1.16) kathitattā",
  "tika-s0104t1:549_10": "paṭhamabodhi nāma vīsativassānīti gahetvā vuttaṁ. Ācariyadhammapālattherena pana",
  "tika-s0104t1:549_11": "‘‘pañcacattālīsāya vassesu ādito pannarasa vassāni paṭhamabodhī’’ti vuttaṁ, evañca",
  "tika-s0104t1:549_12": "sati majjhe pannarasa vassāni majjhimabodhi, ante pannarasa vassāni pacchimabodhīti",
  "tika-s0104t1:549_13": "tiṇṇaṁ bodhīnaṁ samappamāṇatā siyā, tampi yuttaṁ. Pannarasatikena hi pañcacattālīsavassāni",
  "tika-s0104t1:549_14": "paripūrenti. Aṭṭhakathāyaṁ pana pannarasavassappamāṇāya paṭhamabodhiyā vīsativassesuyeva",
  "tika-s0104t1:549_15": "antogadhattā ‘‘paṭhamabodhiyaṁ vīsativassantare’’ti vuttanti evampi sakkā viññātuṁ.",
  "tika-s0104t1:549_16": "‘‘Yaṁ sutta’’ntiādinā sambandho.",
  "tika-s0104t1:550_0": "Niddosatāya anupavajjaṁ anupavadanīyaṁ. Pakkhipitabbābhāvena anūnaṁ. Apanetabbābhāvena",
  "tika-s0104t1:550_1": "anadhikaṁ. Atthabyañjanādisampattiyā sabbākāraparipuṇṇaṁ. Nimmadanahetu nimmadanaṁ.",
  "tika-s0104t1:550_2": "Vālaggamattampīti vāladhilomassa koṭippamāṇampi. Avakkhalitanti virādhitaṁ musā bhaṇitaṁ.",
  "tika-s0104t1:550_3": "Ekamuddikāyāti ekarājalañchanena. Ekanāḷiyāti ekāḷhakena, ekatumbena vā. Ekatulāyāti",
  "tika-s0104t1:550_4": "ekamānena. ‘‘Tathamevā’’ti vuttamevatthaṁ no aññathāti byatirekato dasseti, tena",
  "tika-s0104t1:550_5": "yadatthaṁ bhāsitaṁ, ekantena tadatthanipphādanato yathā bhāsitaṁ bhagavatā, tathāyevāti",
  "tika-s0104t1:550_6": "aviparītadesanataṁ dasseti. ‘‘Gadattho’’ti etena tathaṁ gadati bhāsatīti tathāgato",
  "tika-s0104t1:550_7": "da-kārassa ta-kāraṁ, niruttinayena ca ākārāgamaṁ katvā, dhātusaddānugatena vā ākārenāti nibbacanaṁ dasseti.",
  "tika-s0104t1:551_0": "Evaṁ ‘‘sugato’’tiādīsu (pārā. 1) viya dhātusaddanipphattiparikappena niruttiṁ dassetvā",
  "tika-s0104t1:551_1": "bāhiratthasamāsenapi dassetuṁ ‘‘apicā’’tiādi vuttaṁ. Āgadananti sabbahitanipphādanato",
  "tika-s0104t1:551_2": "bhusaṁ kathanaṁ vacanaṁ, tabbhāvamatto vā ā-saddo.",
  "tika-s0104t1:552_0": "Tathā gatamassāti tathāgato. Yathā vācāya gataṁ pavatti, tathā kāyassa, yathā vā",
  "tika-s0104t1:552_1": "kāyassa gataṁ pavatti, tathā vācāya assa, tasmā tathāgatoti attho. Tadeva nibbacanaṁ",
  "tika-s0104t1:552_2": "dassetuṁ ‘‘bhagavato’’tiādimāha. Tattha hi ‘‘gato pavatto, gatā pavattā’’ti ca etena",
  "tika-s0104t1:552_3": "kāyavacīkiriyānaṁ aññamaññānulomanavacanicchāya kāyassa, vācāya ca pavatti idha gata-saddena",
  "tika-s0104t1:552_4": "kathitāti dasseti, ‘‘evaṁbhūtassā’’tiādinā bāhiratthasamāsaṁ, ‘‘yathā tathā’’ti etena",
  "tika-s0104t1:552_5": "yaṁtaṁ-saddānaṁ abyabhicāritasambandhatāya ‘‘tathā’’ti vutte ‘‘yathā’’ti ayamattho",
  "tika-s0104t1:552_6": "upaṭṭhitoyeva hotīti tathāsaddatthaṁ, ‘‘vādī kārī’’ti etena pavattisarūpaṁ, ‘‘bhagavato",
  "tika-s0104t1:552_7": "hī’’ti etena yathāvādītathākāritādikāraṇanti. ‘‘Evaṁbhūtassā’’ti yathāvādītathākāritādinā",
  "tika-s0104t1:552_8": "pakārena pavattassa, imaṁ pakāraṁ vā pattassa. Itīti vuttappakāraṁ niddisati. Yasmā",
  "tika-s0104t1:552_9": "panettha gata-saddo vācāya pavattimpi dasseti, tasmā kāmaṁ tathāvāditāya tathāgatoti",
  "tika-s0104t1:552_10": "ayampi attho siddho hoti, so pana pubbe pakārantarena dassitoti pārisesanayena tathākāritāatthameva",
  "tika-s0104t1:552_11": "dassetuṁ ‘‘evaṁ tathākāritāya tathāgato’’ti vuttaṁ. Vuttañca –",
  "tika-s0104t1:553": "‘‘Yathā vācā gatā yassa,",
  "tika-s0104t1:554": "Tathā kāyo gato yato;",
  "tika-s0104t1:555": "Yathā kāyo tathā vācā,",
  "tika-s0104t1:556": "Tato satthā tathāgato’’ti.",
  "tika-s0104t1:557_0": "Bhavaggaṁ pariyantaṁ katvāti sambandho. Yaṁ paneke vadanti ‘‘tiriyaṁ viya upari,",
  "tika-s0104t1:557_1": "adho ca santi aparimāṇā lokadhātuyo’’ti, tesaṁ taṁ paṭisedhetuṁ evaṁ vuttanti daṭṭhabbaṁ.",
  "tika-s0104t1:557_2": "Vimuttiyāti phalena. Vimuttiñāṇadassanenāti paccavekkhaṇāñāṇasaṅkhātena dassanena.",
  "tika-s0104t1:557_3": "Tuloti sadiso. Pamāṇanti minanakāraṇaṁ. Pare abhibhavati guṇena ajjhottharati adhiko",
  "tika-s0104t1:557_4": "bhavatīti abhibhū. Parehi na abhibhūto ajjhotthaṭoti anabhibhūto.Aññadatthūti ekaṁsavacane",
  "tika-s0104t1:557_5": "nipāto. Dassanavasena daso, sabbaṁ passatīti attho. Pare attano vasaṁ vattetīti vasavattī.",
  "tika-s0104t1:558_0": "‘‘Abhibhavanaṭṭhena tathāgato’’ti ayaṁ na saddato labbhati, saddato pana evanti dassetuṁ",
  "tika-s0104t1:558_1": "‘‘tatreva’’ntiādi vuttaṁ. Tattha agadoti dibbāgado agaṁ rogaṁ dāti avakhaṇḍati, natthi",
  "tika-s0104t1:558_2": "vā gado rogo etenāti katvā , tassadisaṭṭhena idha desanāvilāsassa, puññussayassa",
  "tika-s0104t1:558_3": "ca agadatā labbhatīti āha ‘‘agado viyā’’ti. Yāya dhammadhātuyā desanāvijambhanappattā,",
  "tika-s0104t1:558_4": "sā desanāvilāso. Dhammadhātaūti ca sabbaññutaññāṇameva. Tena hi dhammānamākārabhedaṁ",
  "tika-s0104t1:558_5": "ñatvā tadanurūpaṁ desanaṁ niyāmeti. Desanāvilāsoyeva desanāvilāsamayo yathā ‘‘dānamayaṁ",
  "tika-s0104t1:558_6": "sīlamaya’’nti (dī. ni. 3.305; itivu. 60; netti. 34) adhunā pana potthakesu bahūsupi",
  "tika-s0104t1:558_7": "maya-saddo na dissati. Puññussayoti ussanaṁ, atirekaṁ vā ñāṇādisambhārabhūtaṁ puññaṁ.",
  "tika-s0104t1:558_8": "‘‘Tenā’’tiādi opammasampādanaṁ. Tenāti ca tadubhayena desanāvilāsena ceva puññussayena",
  "tika-s0104t1:558_9": "ca so bhagavā abhibhavatīti sambandho. ‘‘Itī’’tiādinā bāhiratthasamāsaṁ dasseti.",
  "tika-s0104t1:558_10": "Sabbalokābhibhavanena tatho, na aññathāti vuttaṁ hoti.",
  "tika-s0104t1:559_0": "Tathāya gatoti purimasaccattayaṁ sandhāyāha, tathaṁ gatoti pana pacchimasaccaṁ. Catusaccānukkamena",
  "tika-s0104t1:559_1": "cettha gata-saddassa atthacatukkaṁ vuttaṁ. Vācakasaddasannidhāne upasagganipātānaṁ",
  "tika-s0104t1:559_2": "tadatthajotanabhāvena pavattanato gata-saddoyeva anupasaggo avagatatthaṁ, atītatthañca",
  "tika-s0104t1:559_3": "vadatīti dasseti ‘‘avagato atīto’’ti iminā.",
  "tika-s0104t1:560_0": "‘‘Tatthā’’tiādi tabbivaraṇaṁ. Lokanti dukkhasaccabhūtaṁ lokaṁ. Tathāya tīraṇapariññāyāti",
  "tika-s0104t1:560_1": "yojetabbaṁ. Lokanirodhagāminiṁ paṭipadanti ariyamaggaṁ, na pana abhisambujjhanamattaṁ.",
  "tika-s0104t1:560_2": "Tattha kattabbakiccampi katamevāti dassetuṁ ‘‘lokasmā tathāgato visaṁyutto’’tiādinā",
  "tika-s0104t1:560_3": "saccacatukkepi dutiyapakkhaṁ vuttaṁ, abhisambujjhanahetuṁ vā etehi dasseti. Tatoyeva",
  "tika-s0104t1:560_4": "hi tāni abhisambuddhoti. ‘‘Yaṁ bhikkhave, sadevakassa lokassa samārakassa sabrahmakassa",
  "tika-s0104t1:560_5": "sassamaṇabrāhmaṇiyā pajāya sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ",
  "tika-s0104t1:560_6": "anuvicaritaṁ manasā, sabbaṁ taṁ tathāgatena abhisambuddhaṁ, tasmā tathāgatoti vuccatī’’ti",
  "tika-s0104t1:560_7": "(a. ni. 4.23) aṅguttarāgame catukkanipāte āgataṁ pāḷimimaṁ peyyālamukhena dasseti,",
  "tika-s0104t1:560_8": "tañca atthasambandhatāya eva, na imassatthassa sādhakatāya. Sā hi peyyālaniddiṭṭhā",
  "tika-s0104t1:560_9": "pāḷi tathadassitā atthassa sādhikāti. ‘‘Tassapi evaṁ attho veditabbo’’ti iminā sādhyasādhakasaṁsandanaṁ",
  "tika-s0104t1:560_10": "karoti. ‘‘Idampi cā’’tiādinā tathāgatapadassa mahāvisayataṁ , aṭṭhavidhassāpi yathāvuttakāraṇassa",
  "tika-s0104t1:560_11": "nidassanamattañca dasseti. Tattha idanti atibyāsarūpena vuttaṁ aṭṭhavidhaṁ kāraṇaṁ,",
  "tika-s0104t1:560_12": "pi-saddo, api-saddo vā sambhāvane ‘‘itthampi mukhamattameva, pageva aññathā’’ti.",
  "tika-s0104t1:560_13": "Tathāgatabhāvadīpaneti tathāgatanāmadīpane. Guṇena hi bhagavā tathāgato nāma, nāmena",
  "tika-s0104t1:560_14": "ca bhagavati tathāgata-saddoti. ‘‘Asaṅkhyeyyāni nāmāni, saguṇena mahesino’’tiādi",
  "tika-s0104t1:560_15": "(udā. aṭṭha. 306; paṭi. ma. aṭṭha. 1.277) hi vuttaṁ. Appamādapadaṁ viya sakalakusaladhammapaṭipattiyā",
  "tika-s0104t1:560_16": "sabbabuddhaguṇānaṁ tathāgatapadaṁ saṅgāhakanti dassetuṁ ‘‘sabbākārenā’’tiādimāha",
  "tika-s0104t1:560_17": ". Vaṇṇeyyāti parikappavacanametaṁ ‘‘vaṇṇeyya vā, na vā vaṇṇeyyā’’ti. Vuttañca –",
  "tika-s0104t1:561": "‘‘Buddhopi buddhassa bhaṇeyya vaṇṇaṁ,",
  "tika-s0104t1:562": "Kappampi ce aññamabhāsamāno;",
  "tika-s0104t1:563": "Khīyetha kappo ciradīghamantare,",
  "tika-s0104t1:564": "Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; udā. aṭṭha. 52; apa. aṭṭha. 2.7.20; bu. vaṁ. aṭṭha. koṇḍaññabuddhavaṁsavaṇṇanā; cariyā. pakiṇṇakakathā); –",
  "tika-s0104t1:565": "Samatthane vā etaṁ ‘‘so imaṁ vijaṭaye jaṭa’’ntiādīsu (saṁ. ni. 2.23) viyātipi vadanti keci.",
  "tika-s0104t1:566_0": "Ayaṁ panettha aṭṭhakathāmuttako nayo – abhinīhārato paṭṭhāya yāva sammāsambodhi,",
  "tika-s0104t1:566_1": "etthantare mahābodhiyānapaṭipattiyā hānaṭṭhānasaṁkilesanivattīnaṁ abhāvato yathāpaṇidhānaṁ",
  "tika-s0104t1:566_2": "tathāgato abhinīhārānurūpaṁ paṭipannoti tathāgato. Atha vā mahiddhikatāya, paṭisambhidānaṁ",
  "tika-s0104t1:566_3": "ukkaṁsādhigamena anāvaraṇañāṇatāya ca katthacipi paṭighātābhāvato yathāruci, tathā",
  "tika-s0104t1:566_4": "kāyavacīcittānaṁ gatāni gamanāni pavattiyo etassāti tathāgato. Apica yasmā loke vidhayuttagatapakārasaddā",
  "tika-s0104t1:566_5": "samānatthā dissanti, tasmā yathā vidhā vipassiādayo bhagavanto nikhilasabbaññuguṇasamaṅgitāya,",
  "tika-s0104t1:566_6": "ayampi bhagavā tathā vidhoti tathāgato, yathā yuttā ca te bhagavanto vuttanayena,",
  "tika-s0104t1:566_7": "ayampi bhagavā tathā yuttoti tathāgato. Aparo nayo-yasmā saccaṁ tacchaṁ tathanti",
  "tika-s0104t1:566_8": "ñāṇassetaṁ adhivacanaṁ, tasmā tathena ñāṇena āgatoti tathāgatoti.",
  "tika-s0104t1:567": "‘‘Pahāya kāmādimale yathā gatā,",
  "tika-s0104t1:568": "Samādhiñāṇehi vipassiādayo;",
  "tika-s0104t1:569": "Mahesino sakyamunī jutindharo,",
  "tika-s0104t1:570": "Tathā gato tena tathāgato mato.",
  "tika-s0104t1:571": "Tathañca dhātāyatanādilakkhaṇaṁ,",
  "tika-s0104t1:572": "Sabhāvasāmaññavibhāgabhedato;",
  "tika-s0104t1:573": "Sayambhuñāṇena jino samāgato,",
  "tika-s0104t1:574": "Tathāgato vuccati sakyapuṅgavo.",
  "tika-s0104t1:575": "Tathāni saccāni samantacakkhunā,",
  "tika-s0104t1:576": "Tathā idappaccayatā ca sabbaso;",
  "tika-s0104t1:577": "Anaññaneyyena yato vibhāvitā,",
  "tika-s0104t1:578": "Yāthāvato tena jino tathāgato.",
  "tika-s0104t1:579": "Anekabhedāsupi lokadhātūsu,",
  "tika-s0104t1:580": "Jinassa rūpāyatanādigocare;",
  "tika-s0104t1:581": "Vicittabhede tathameva dassanaṁ,",
  "tika-s0104t1:582": "Tathāgato tena samantalocano.",
  "tika-s0104t1:583": "Yato ca dhammaṁ tathameva bhāsati,",
  "tika-s0104t1:584": "Karoti vācāyanulomamattano;",
  "tika-s0104t1:585": "Guṇehi lokaṁ abhibhuyyirīyati,",
  "tika-s0104t1:586": "Tathāgato tenapi lokanāyako.",
  "tika-s0104t1:587": "Yathābhinīhāramato yathāruci,",
  "tika-s0104t1:588": "Pavattavācātanucittabhāvato;",
  "tika-s0104t1:589": "Yathāvidhā yena purā mahesino,",
  "tika-s0104t1:590": "Tathāvidho tena jino tathāgato.",
  "tika-s0104t1:591": "Yathā ca yuttā sugatā purātanā,",
  "tika-s0104t1:592": "Tathāva yutto tathañāṇato ca so;",
  "tika-s0104t1:593": "Samāgato tena samantalocano,",
  "tika-s0104t1:594": "Tathāgato vuccati sakyapuṅgavo’’ti. (itivu. aṭṭha. 38 thokaṁ visadisaṁ); –",
  "tika-s0104t1:595": "Saṅgahagāthā.",
  "tika-s0104t1:596_0": "‘‘Katamañca taṁ bhikkhave’’ti ayaṁ kassa pucchāti āha ‘‘yenā’’tiādi. Evaṁ sāmaññato",
  "tika-s0104t1:596_1": "yathāvuttassa sīlamattakassa pucchābhāvaṁ dassetvā idāni pucchāvisesabhāvañāpanatthaṁ",
  "tika-s0104t1:596_2": "mahāniddese (mahāni. 150) āgatā sabbāva pucchā atthuddhāravasena dasseti ‘‘tattha",
  "tika-s0104t1:596_3": "pucchā nāmā’’tiādinā. Tattha tatthāti ‘‘taṁ katamanti pucchatī’’ti ettha yadetaṁ",
  "tika-s0104t1:596_4": "sāmaññato pucchāvacanaṁ vuttaṁ, tasmiṁ.",
  "tika-s0104t1:597_0": "Pakatiyāti attano dhammatāya, sayamevāti vuttaṁ hoti. Lakkhaṇanti yo koci ñātumicchito",
  "tika-s0104t1:597_1": "sabhāvo. Aññātanti dassanādivisesayuttena, itarena vā yena kenacipi ñāṇena aññātaṁ.",
  "tika-s0104t1:597_2": "Avatthāvisesāni hi ñāṇadassanatulanatīraṇāni. Adiṭṭhanti dassanabhūtena ñāṇena paccakkhamiva",
  "tika-s0104t1:597_3": "adiṭṭhaṁ. Atulitanti ‘‘ettakameta’’nti tulanabhūtena atulitaṁ. Atīritanti ‘‘evamevida’’nti",
  "tika-s0104t1:597_4": "tīraṇabhūtena akatañāṇakiriyāsamāpanaṁ. Avibhūtanti ñāṇassa apākaṭabhūtaṁ. Avibhāvitanti",
  "tika-s0104t1:597_5": "ñāṇena apākaṭakataṁ. Tassāti yathāvuttalakkhaṇassa. Adiṭṭhaṁ jotīyati pakāsīyati",
  "tika-s0104t1:597_6": "etāyāti adiṭṭhajotanā. Saṁsandanatthāyāti sākacchāvasena vinicchayakaraṇatthāya.",
  "tika-s0104t1:597_7": "Saṁsandanañhi sākacchāvasena vinicchayakaraṇaṁ. Diṭṭhaṁ saṁsandīyati etāyāti diṭṭhasaṁsandanā.‘‘Saṁsayapakkhando’’tiādīsu",
  "tika-s0104t1:597_8": "daḷhataraṁniviṭṭhā vicikicchā saṁsayo. Nātisaṁsappanamatibhedamattaṁ vimati. Tatopi",
  "tika-s0104t1:597_9": "appataraṁ ‘‘evaṁ nu kho, na nu kho’’tiādinā dvidhā viya pavattaṁ dveḷhakaṁ. Dvidhā",
  "tika-s0104t1:597_10": "elati kampati cittametenāti hi dveḷhakaṁ hapaccayaṁ, sakatthavuttikapaccayañca katvā,",
  "tika-s0104t1:597_11": "tena jāto, taṁ vā jātaṁ yassāti dveḷhakajāto. Vimati chijjati etāyāti vimaticchedanā.Anattalakkhaṇasuttādīsu",
  "tika-s0104t1:597_12": "(saṁ. ni. 3.59) āgataṁ khandhapañcakapaṭisaṁyuttaṁ pucchaṁ sandhāyāha ‘‘sabbaṁ vattabba’’nti.",
  "tika-s0104t1:597_13": "Anumatiyā pucchā anumatipucchā.‘‘Taṁ kiṁ maññatha bhikkhave’’tiādipucchāya hi ‘‘kā",
  "tika-s0104t1:597_14": "tumhākaṁ anumatī’’ti anumati pucchitā hoti. Kathetukamyatāti kathetukāmatāya. ‘‘Aññāṇatā",
  "tika-s0104t1:597_15": "āpajjatī’’tiādīsu (pārā. 295) viya hi ettha ya-kāralopo, karaṇatthe vā paccattavacanaṁ,",
  "tika-s0104t1:597_16": "kathetukamyatāya vā pucchā kathetukamyatāpucchātipi vaṭṭati. Atthato pana sabbāpi",
  "tika-s0104t1:597_17": "tathā pavattavacanaṁ, taduppādako vā cittuppādoti veditabbaṁ.",
  "tika-s0104t1:598_0": "Yadatthaṁ panāyaṁ niddesanayo āharito, tassa pucchāvisesabhāvassa ñāpanatthaṁ ‘‘imāsū’’tiādimāha.",
  "tika-s0104t1:598_1": "Cittābhogo samannāhāro. Bhusaṁ, samantato ca saṁsappanā kaṅkhā āsappanā, parisappanā",
  "tika-s0104t1:598_2": "ca. Sabbā kaṅkhā chinnā sabbaññutaññāṇapadaṭṭhānena aggamaggena samucchindanato.",
  "tika-s0104t1:598_3": "Paresaṁ anumatiyā, kathetukamyatāya ca dhammadesanāsambhavato, tathā eva tattha tattha",
  "tika-s0104t1:598_4": "diṭṭhattā ca vuttaṁ ‘‘avasesā pana dve pucchā buddhānaṁ atthī’’ti. Yā panetā ‘‘sattādhiṭṭhānā",
  "tika-s0104t1:598_5": "pucchā dhammādhiṭṭhānā pucchā ekādhiṭṭhānā pucchā anekādhiṭṭhānā pucchā’’tiādinā",
  "tika-s0104t1:598_6": "aparāpi anekadhā pucchāyo niddese āgatā, tā sabbāpi niddhāretvā idha avicayanaṁ ‘‘alaṁ",
  "tika-s0104t1:598_7": "ettāvatāva, atthikehi pana iminā nayena niddhāretvā vicetabbā’’ti nayadānassa sijjhanatoti daṭṭhabbaṁ.",
  "tika-s0104t1:599_0": "8. Pucchā ca nāmesā vissajjanāya satiyeva yuttarūpāti codanāya ‘‘idānī’’tiādi vuttaṁ.",
  "tika-s0104t1:599_1": "Atipātanaṁ atipāto.Ati-saddo cettha atirekattho. Sīghabhāvo eva ca atirekatā, tasmā",
  "tika-s0104t1:599_2": "saraseneva patanasabhāvassa antarā eva atirekaṁ pātanaṁ, saṇikaṁ patituṁ adatvā sīghaṁ",
  "tika-s0104t1:599_3": "pātananti attho, abhibhavanattho vā, atikkamma satthādīhi abhibhavitvā pātananti",
  "tika-s0104t1:599_4": "vuttaṁ hoti, vohāravacanametaṁ ‘‘atipāto’’ti. Atthato pana pakaraṇādivasenādhigatattā",
  "tika-s0104t1:599_5": "pāṇavadho pāṇaghātoti vuttaṁ hotīti adhippāyo. Vohāratoti paññattito. Sattoti khandhasantāno.",
  "tika-s0104t1:599_6": "Tattha hi sattapaññatti. Vuttañca –",
  "tika-s0104t1:600": "‘‘Yathā hi aṅgasambhārā, hoti saddo ratho iti;",
  "tika-s0104t1:601": "Evaṁ khandhesu santesu, hoti sattoti sammutī’’ti. (saṁ. ni. 1.171);",
  "tika-s0104t1:602_0": "Jīvitindriyanti rūpārūpajīvitindriyaṁ. Rūpajīvitindriye hi vikopite itarampi taṁsambandhatāya",
  "tika-s0104t1:602_1": "vinassati. Kasmā panettha ‘‘pāṇassa atipāto’’ti, ‘‘pāṇoti cettha vohārato satto’’ti",
  "tika-s0104t1:602_2": "ca ekavacananiddeso kato, nanu niravasesānaṁ pāṇānaṁ atipātato virati idha adhippetā.",
  "tika-s0104t1:602_3": "Tathā hi vakkhati ‘‘sabbapāṇabhūtahitānukampīti sabbe pāṇabhūte’’tiādinā (dī. ni.",
  "tika-s0104t1:602_4": "aṭṭha. 1.7) bahuvacananiddesanti? Saccametaṁ, pāṇabhāvasāmaññena panettha ekavacananiddeso",
  "tika-s0104t1:602_5": "kato, tattha pana sabbasaddasannidhānena puthuttaṁ suviññāyamānamevāti sāmaññaniddesamakatvā",
  "tika-s0104t1:602_6": "bhedavacanicchāvasena bahuvacananiddeso kato. Kiñca bhiyyo – sāmaññato saṁvarasamādānaṁ,",
  "tika-s0104t1:602_7": "tabbisesato saṁvarabhedoti imassa visesassa ñāpanatthampi ayaṁ vacanabhedo katoti",
  "tika-s0104t1:602_8": "veditabbo. ‘‘Pāṇassa atipāto’’tiādi hi saṁvarabhedadassanaṁ. ‘‘Sabbe pāṇabhūte’’tiādi",
  "tika-s0104t1:602_9": "pana saṁvarasamādānadassananti. Saddavidū pana ‘‘īdisesu ṭhānesu jātidabbāpekkhavasena",
  "tika-s0104t1:602_10": "vacanabhedamattaṁ, atthato samāna’’nti vadanti.",
  "tika-s0104t1:603_0": "Tasmiṁ pana pāṇeti yathāvutte dubbidhepi pāṇe. Pāṇasaññinoti pāṇasaññāsamaṅgino puggalassa",
  "tika-s0104t1:603_1": ". Yāya pana cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu",
  "tika-s0104t1:603_2": "taṁmahābhūtapaccayā uppajjanakamahābhūtā nuppajjissanti, sā tādisapayogasamuṭṭhāpikā",
  "tika-s0104t1:603_3": "cetanā pāṇātipātoti āha ‘‘jīvitindriyupacchedakaupakkamasamuṭṭhāpikā’’ti, jīvitindriyupacchedakassa",
  "tika-s0104t1:603_4": "kāyavacīpayogassa tannissayesu mahābhūtesu samuṭṭhāpikāti attho. Laddhupakkamāni",
  "tika-s0104t1:603_5": "hi bhūtāni purimabhūtāni viya na visadāni, tasmā samānajātiyānaṁ bhūtānaṁ kāraṇāni",
  "tika-s0104t1:603_6": "na hontīti tesuyeva upakkame kate tato parānaṁ asati antarāye uppajjamānānaṁ bhūtānaṁ,",
  "tika-s0104t1:603_7": "tannissitassa ca jīvitindriyassa upacchedo hoti. ‘‘Kāyavacīdvārāna’’nti etena vitaṇḍavādimataṁ",
  "tika-s0104t1:603_8": "manodvāre pavattāya vadhakacetanāya pāṇātipātabhāvaṁ paṭikkhipati.",
  "tika-s0104t1:604_0": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato",
  "tika-s0104t1:604_1": "veditabbā. Ekassāpi hi payogassa sahasā nipphādanavasena, kiccasādhikāya bahukkhattuṁ",
  "tika-s0104t1:604_2": "pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo.",
  "tika-s0104t1:604_3": "Satipi kadāci khuddake ceva mahante ca pāṇe payogassa samabhāve mahantaṁ hanantassa",
  "tika-s0104t1:604_4": "cetanā tibbatarā uppajjatīti vatthussa mahantabhāvo. Iti ubhayampetaṁ cetanāya balavabhāveneva",
  "tika-s0104t1:604_5": "hoti. Satipi ca payogavatthūnaṁ amahantabhāve hantabbassa guṇamahattenapi tattha",
  "tika-s0104t1:604_6": "pavattaupakāracetanā viya khettavisesanipphattiyā apakāracetanāpi balavatī, tibbatarā",
  "tika-s0104t1:604_7": "ca uppajjatīti tassā mahāsāvajjatā daṭṭhabbā . Tenāha ‘‘guṇavantesū’’tiādi. ‘‘Kilesāna’’ntiādinā",
  "tika-s0104t1:604_8": "pana satipi payogavatthuguṇānaṁ amahantabhāve kilesupakkamānaṁ mudutibbatāya cetanāya",
  "tika-s0104t1:604_9": "dubbalabalavabhāvavasena appasāvajjamahāsāvajjabhāvo veditabboti dasseti.",
  "tika-s0104t1:605_0": "Sambharīyanti saharīyanti etehīti sambhārā, aṅgāni. Tesu pāṇasaññitā, vadhakacittañca",
  "tika-s0104t1:605_1": "pubbabhāgiyānipi honti. Upakkamo pana vadhakacetanāsamuṭṭhāpito sahajātova. Pañcasambhāravatī",
  "tika-s0104t1:605_2": "pana pāṇātipātacetanāti sā pañcasambhāravinimuttā daṭṭhabbā. Esa nayo adinnādānādīsupi.",
  "tika-s0104t1:606_0": "Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi",
  "tika-s0104t1:606_1": "cittacetasikasantāno, evaṁ so anupatāpanachedanabhedanādivasena na vikopanasamattho,",
  "tika-s0104t1:606_2": "nāpi vikopanīyo, atha rūpasantāno, evampi so acetanatāya kaṭṭhakaliṅgarūpamoti na",
  "tika-s0104t1:606_3": "tattha chedanādinā pāṇātipāto labbhati yathā matasarīre. Payogopi pāṇātipātassa paharaṇappakārādiatītesu",
  "tika-s0104t1:606_4": "vā saṅkhāresu bhaveyya, anāgatesu vā paccuppannesu vā. Tattha na tāva atītānāgatesu",
  "tika-s0104t1:606_5": "sambhavati tesaṁ abhāvato. Paccuppannesu ca saṅkhārānaṁ khaṇikattā saraseneva nirujjhanasabhāvatāya",
  "tika-s0104t1:606_6": "vināsābhimukhesu nippayojano eva payogo siyā. Vināsassa ca kāraṇarahitattā na paharaṇappakārādipayogahetukaṁ",
  "tika-s0104t1:606_7": "maraṇaṁ, nirīhakatāya ca saṅkhārānaṁ kassa so payogo, khaṇikattā vadhādhippāyasamakālabhijjanakassa",
  "tika-s0104t1:606_8": "kiriyāpariyosānakālānavaṭṭhānato kassa vā pāṇātipātakammabaddhoti?",
  "tika-s0104t1:607_0": "Vuccate – vadhakacetanāsahito saṅkhārānaṁ puñjo sattasaṅkhāto hanti, tena pavattitavadhappayoganimittāpagatusmāviññāṇajīvitindriyo",
  "tika-s0104t1:607_1": "matavohārappavattinibandhano yathāvuttavadhappayogākaraṇe uppajjanāraho rūpārūpadhammasamūho",
  "tika-s0104t1:607_2": "haññati, kevalo vā cittacetasikasantāno, vadhappayogāvisayabhāvepi tassa pañcavokārabhave",
  "tika-s0104t1:607_3": "rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-s0104t1:607_4": "tannibbattivibandhakavisadisarūpuppattiyā vihate vicchedo hotīti na pāṇātipātassa",
  "tika-s0104t1:607_5": "asambhavo, nāpi ahetuko pāṇātipāto, na ca payogo nippayojano paccuppannesu saṅkhāresu",
  "tika-s0104t1:607_6": "katapayogavasena tadanantaraṁ uppajjanārahassa saṅkhārakalāpassa tathāanuppattito,",
  "tika-s0104t1:607_7": "khaṇikānaṁ saṅkhārānaṁ khaṇikamaraṇassa idha maraṇabhāvena anadhippetattā santatimaraṇassa",
  "tika-s0104t1:607_8": "ca yathāvuttanayena sahetukabhāvato na ahetukaṁ maraṇaṁ, na ca katturahito pāṇātipātappayogo",
  "tika-s0104t1:607_9": "nirīhakesupi saṅkhāresu sannihitatāmattena upakārakesu attano attano anurūpaphaluppādananiyatesu",
  "tika-s0104t1:607_10": "kāraṇesu kattuvohārasiddhito yathā ‘‘padīpo pakāseti, nisākaro candimā’’ti, na ca",
  "tika-s0104t1:607_11": "kevalassa vadhādhippāyasahabhuno cittacetasikakalāpassa pāṇātipāto icchito santānavasena",
  "tika-s0104t1:607_12": "avaṭṭhitasseva paṭijānanato, santānavasena pavattamānānañca padīpādīnaṁ attakiriyāsiddhi",
  "tika-s0104t1:607_13": "dissatīti attheva pāṇātipātena kammabaddhoti. Ayañca vicāro adinnādānādīsupi yathāsambhavaṁ vibhāvetabbo.",
  "tika-s0104t1:608_0": "Sāhatthikoti sayaṁ mārentassa kāyena vā kāyapaṭibaddhena vā paharaṇaṁ. Āṇattikoti",
  "tika-s0104t1:608_1": "aññaṁ āṇāpentassa ‘‘evaṁ vijjhitvā vā paharitvā vā mārehī’’ti āṇāpanaṁ. Nissaggiyoti",
  "tika-s0104t1:608_2": "dūre ṭhitaṁ māretukāmassa kāyena vā kāyapaṭibaddhena vā usuyantapāsāṇādīnaṁ nissajjanaṁ.",
  "tika-s0104t1:608_3": "Thāvaroti asañcārimena upakaraṇena māretukāmassa opātāpassenaupanikkhipanaṁ, bhesajjasaṁvidhānañca.",
  "tika-s0104t1:608_4": "Vijjāmayoti māraṇatthaṁ mantaparijappanaṁ āthabbaṇikādīnaṁ viya. Āthabbaṇikā hi āthabbaṇaṁ",
  "tika-s0104t1:608_5": "payojenti nagare vā ruddhe saṅgāme vā paccupaṭṭhite paṭisenāya paccatthikesu paccāmittesu",
  "tika-s0104t1:608_6": "ītiṁ uppādenti upaddavaṁ uppādenti rogaṁ uppādenti pajjarakaṁ uppādenti sūcikaṁ uppādenti",
  "tika-s0104t1:608_7": "visūcikaṁ karonti pakkhandiyaṁ karonti. Vijjādharā ca vijjaṁ parivattetvā nagare",
  "tika-s0104t1:608_8": "vā ruddhe…pe… pakkhandiyaṁ karonti. Iddhimayoti kammavipākajiddhimayo dāṭhākoṭanādīni",
  "tika-s0104t1:608_9": "viya. Piturañño kira sīhaḷanarindassa dāṭhākoṭanena cūḷasumanakuṭumbiyassa maraṇaṁ",
  "tika-s0104t1:608_10": "hoti. ‘‘Imasmiṁ panatthe’’tiādinā ganthagāravaṁ pariharitvā tassa anūnabhāvampi karoti",
  "tika-s0104t1:608_11": "‘‘atthikehī’’tiādinā. Idha avuttopi hi esa attho atidisanena vutto viya anūno paripuṇṇoti.",
  "tika-s0104t1:609_0": "Dussīlassa bhāvo dussīlyaṁ, yathāvuttā cetanā. ‘‘Pahāyā’’ti ettha tvā-saddo pubbakāleti",
  "tika-s0104t1:609_1": "āha ‘‘pahīnakālato paṭṭhāyā’’ti, hetuatthataṁ vā sandhāya evaṁ vuttaṁ. Etena hi pahānahetukā",
  "tika-s0104t1:609_2": "idhādhippetā samucchedanikā viratīti dasseti. Kammakkhayañāṇena hi pāṇātipātadussīlyassa",
  "tika-s0104t1:609_3": "pahīnattā bhagavā accantameva tato paṭiviratoti vuccati samucchedavasena pahānaviratīnamadhippetattā.",
  "tika-s0104t1:609_4": "Kiñcāpi ‘‘pahāya paṭivirato’’ti padehi vuttānaṁ pahānaviramaṇānaṁ purimapacchimakālatā",
  "tika-s0104t1:609_5": "natthi, maggadhammānaṁ pana sammādiṭṭhiādīnaṁ, paccayabhūtānaṁ sammāvācādīnañca paccayuppannabhūtānaṁ",
  "tika-s0104t1:609_6": "paccayapaccayuppannabhāve apekkhite sahajātānampi paccayapaccayuppannabhāvena gahaṇaṁ",
  "tika-s0104t1:609_7": "purimapacchimabhāvena viya hoti. Paccayo hi purimataraṁ paccayasattiyā ṭhito, tato",
  "tika-s0104t1:609_8": "paraṁ paccayuppannaṁ paccayasattiṁ paṭicca pavattati, tasmā gahaṇappavattiākāravasena",
  "tika-s0104t1:609_9": "sahajātādipaccayabhūtesu sammādiṭṭhiādīsu pahāyakadhammesu pahānakiriyāya purimakālavohāro,",
  "tika-s0104t1:609_10": "tappaccayuppannāsu ca viratīsu viramaṇakiriyāya aparakālavohāro sambhavati. Tasmā",
  "tika-s0104t1:609_11": "‘‘sammādiṭṭhiādīhi pāṇātipātaṁ pahāya sammāvācādīhi pāṇātipātā paṭivirato’’ti pāḷiyaṁ attho daṭṭhabbo.",
  "tika-s0104t1:610_0": "Ayaṁ panettha aṭṭhakathāmuttako nayo – pahānaṁ samucchedavasena viratipaṭippassaddhivasena",
  "tika-s0104t1:610_1": "yojetabbā, tasmā maggena pāṇātipātaṁ pahāya phalena pāṇātipātā paṭiviratoti attho.",
  "tika-s0104t1:610_2": "Apica pāṇo atipātīyati etenāti pāṇātipāto, pāṇaghātahetubhūto dhammasamūho. Ko paneso?",
  "tika-s0104t1:610_3": "Ahirikānottappadosamohavihiṁsādayo kilesā. Te hi bhagavā ariyamaggena pahāya samugghāṭetvā",
  "tika-s0104t1:610_4": "pāṇātipātadussīlyato accantameva paṭivirato kilesesu pahīnesu tannimittakammassa",
  "tika-s0104t1:610_5": "anuppajjanato, tasmā maggena pāṇātipātaṁ yathāvuttakilesaṁ pahāya teneva pāṇātipātā",
  "tika-s0104t1:610_6": "dussīlyacetanā paṭiviratoti attho. Esa nayo ‘‘adinnādānaṁ pahāyā’’tiādīsupi.",
  "tika-s0104t1:611_0": "Oratoviratoti pariyāyavacanametaṁ, pati-visaddānaṁ vā paccekaṁ yojetabbato tathā",
  "tika-s0104t1:611_1": "vuttaṁ. Oratoti hi avarato abhimukhaṁ rato, tena ujukaṁ viramaṇavasena sātisayataṁ",
  "tika-s0104t1:611_2": "dasseti. Paṭiratassa cetaṁ atthavacanaṁ. Viratoti visesena rato, tena saha vāsanāya",
  "tika-s0104t1:611_3": "viramaṇabhāvaṁ, ubhayena pana samucchedaviratibhāvaṁ vibhāveti. Eva-saddo pana tassā",
  "tika-s0104t1:611_4": "viratiyā kālādivasena apariyantataṁ dassetuṁ vutto. So ubhayattha yojetabbo. Yathā",
  "tika-s0104t1:611_5": "hi aññe samādinnaviratikāpi anavaṭṭhitacittatāya lābhajīvitādihetu samādānaṁ bhinnanti,",
  "tika-s0104t1:611_6": "na evaṁ bhagavā, sabbaso pahīnapāṇātipātattā panesa accantavirato evāti. ‘‘Natthi",
  "tika-s0104t1:611_7": "tassā’’tiādinā eva-saddena dassitaṁ yathāvuttamatthaṁ nivattetabbatthavasena samattheti.",
  "tika-s0104t1:611_8": "Tattha vītikkamissāmīti uppajjanakā dhammāti saha pāṭhasesena sambandho. Te pana",
  "tika-s0104t1:611_9": "anavajjadhammehi vokiṇṇā antarantarā uppajjanakā dubbalā sāvajjā dhammā, yasmā ca",
  "tika-s0104t1:611_10": "‘‘kāyavacīpayogaṁ upalabhitvā imassa kilesā uppannā’’ti viññunā sakkā ñātuṁ, tasmā",
  "tika-s0104t1:611_11": "te imināva pariyāyena ‘‘cakkhusotaviññeyyā’’ti vuttā, na pana cakkhusotaviññāṇārammaṇattā.",
  "tika-s0104t1:611_12": "Ato sasambhārakathāya cakkhusotehi, tannissitaviññāṇehi vā kāyikavācasikapayogamupalabhitvā",
  "tika-s0104t1:611_13": "manoviññāṇena viññeyyāti attho daṭṭhabbo. Kāyikāti kāyena katā pāṇātipātādinipphādakā",
  "tika-s0104t1:611_14": "balavanto akusalā. ‘‘Kāḷakā’’ tipi ṭīkāyaṁ uddhatapāṭho, kaṇhapakkhikā balavanto",
  "tika-s0104t1:611_15": "akusalāti attho. ‘‘Imināvā’’tiādinā nayadānaṁ karoti, tañca kho ‘‘adinnādānaṁ pahāya",
  "tika-s0104t1:611_16": "adinnādānā paṭivirato’’tiādipadesu.",
  "tika-s0104t1:612_0": "Pāpe sametīti samaṇo, gotamasamaññā, tena gottenasambandho gotamoti atthaṁ sandhāya",
  "tika-s0104t1:612_1": "‘‘samaṇoti bhagavā’’tiādi vuttaṁ. Gottavasena laddhavohāroti sambandho. Brahmadattena",
  "tika-s0104t1:612_2": "bhāsitavaṇṇānusandhiyā imissā desanāya pavattanato, tena ca bhikkhusaṅghavaṇṇassāpi",
  "tika-s0104t1:612_3": "bhāsitattā bhikkhusaṅghavaṇṇopi vuttanayena desitabbo, so na desito. Kiṁ so pāṇātipātā",
  "tika-s0104t1:612_4": "paṭiviratabhāvo bhikkhusaṅghassa na vijjatīti anuyogamapanento ‘‘na kevalañcā’’tiādimāha.",
  "tika-s0104t1:612_5": "Evaṁ sati kasmā na desitoti punānuyogaṁ pariharati ‘‘desanā panā’’tiādinā. Evanti evameva.",
  "tika-s0104t1:613_0": "Etthāyamadhippāyo –‘‘atthi bhikkhave, aññe ca dhammā’’tiādinā anaññasādhāraṇe buddhaguṇe",
  "tika-s0104t1:613_1": "ārabbha upari desanaṁ vaḍḍhetukāmo bhagavā ādito paṭṭhāya ‘‘tathāgatassa vaṇṇaṁ vadamāno",
  "tika-s0104t1:613_2": "vadeyyā’’tiādinā buddhaguṇavaseneva desanaṁ ārabhi, na bhikkhusaṅghaguṇavasenāpi.",
  "tika-s0104t1:613_3": "Esā hi bhagavato desanāya pakati, yadidaṁ ekaraseneva desanaṁ dassetuṁ labbhamānassāpi",
  "tika-s0104t1:613_4": "kassaci aggahaṇaṁ. Tathā hi rūpakaṇḍe dukādīsu, tanniddesesu ca hadayavatthu na gahitaṁ.",
  "tika-s0104t1:613_5": "Itaravatthūhi asamānagatikattā desanābhedo hotīti. Yathā hi cakkhuviññāṇādīni ekantato",
  "tika-s0104t1:613_6": "cakkhādinissayāni, na evaṁ manoviññāṇaṁ ekantena hadayavatthunissayaṁ āruppe tadabhāvato,",
  "tika-s0104t1:613_7": "nissayanissitavasena ca vatthudukādidesanā pavattā ‘‘atthi rūpaṁ cakkhuviññāṇassa",
  "tika-s0104t1:613_8": "vatthu, atthi rūpaṁ na cakkhuviññāṇassa vatthū’’tiādinā. Yampi manoviññāṇaṁ ekantato",
  "tika-s0104t1:613_9": "hadayavatthunissayaṁ, tassa vasena ‘‘atthi rūpaṁ manoviññāṇassa vatthū’’tiādinā dukādīsu",
  "tika-s0104t1:613_10": "vuccamānesupi na tadanurūpā ārammaṇadukādayo sambhavanti. Na hi ‘‘atthi rūpaṁ manoviññāṇassa",
  "tika-s0104t1:613_11": "ārammaṇaṁ, atthi rūpaṁ na manoviññāṇassa ārammaṇa’’nti sakkā vattuṁ tadanārammaṇarūpassābhāvatoti",
  "tika-s0104t1:613_12": "vatthārammaṇadukā bhinnagatikā siyuṁ, tasmā na ekarasā desanā bhaveyyāti na vuttaṁ,",
  "tika-s0104t1:613_13": "tathā nikkhepakaṇḍe cittuppādavibhāgena visuṁ avuccamānattā avitakkaavicārapadavissajjane",
  "tika-s0104t1:613_14": "‘‘vicāro cā’’ti vattuṁ na sakkāti āvitakkavicāramattapadavissajane labbhamānopi vitakko",
  "tika-s0104t1:613_15": "na uddhato. Aññathā hi ‘‘vitakko cā’’ti vattabbaṁ siyā, evamevidhāpi bhikkhusaṅghaguṇo",
  "tika-s0104t1:613_16": "na desitoti. Kāmaṁ saddato evaṁ na desito, atthato pana brahmadattena bhāsitavaṇṇassa",
  "tika-s0104t1:613_17": "anusandhidassanavasena imissā desanāya āraddhattā dīpetuṁ vaṭṭatīti āha ‘‘atthaṁ panā’’tiādi.",
  "tika-s0104t1:614_0": "Tatthāyaṁ dīpanā – ‘‘pāṇātipātaṁ pahāya pāṇātipātā paṭivirato samaṇassa gotamassa",
  "tika-s0104t1:614_1": "sāvakasaṅgho nihitadaṇḍo nihitasattho’’ti vitthāretabbaṁ. Nanu dhammassāpi vaṇṇo",
  "tika-s0104t1:614_2": "brahmadattena bhāsitoti? Saccaṁ bhāsito, so pana sammāsambuddhapabhavattā, ariyasaṅghādhārattā",
  "tika-s0104t1:614_3": "ca dhammassa dhammānubhāvasiddhattā ca tesaṁ, tadubhayavaṇṇadīpaneneva dīpitoti visuṁ",
  "tika-s0104t1:614_4": "na uddhato. Saddhammānubhāveneva hi bhagavā, bhikkhusaṅgho ca pāṇātipātādippahānasamattho",
  "tika-s0104t1:614_5": "hoti. Atthāpattivasena paraviheṭhanassa parivajjitabhāvadīpanatthaṁ daṇḍasatthānaṁ",
  "tika-s0104t1:614_6": "nikkhepavacanti āha ‘‘parūpaghātatthāyā’’tiādi. Avattanatoti apavattanato, asañcaraṇato",
  "tika-s0104t1:614_7": "vā. Nikkhitto daṇḍo yenāti nikkhittadaṇḍo. Tathā nikkhittasattho. Majjhimassa purisassa",
  "tika-s0104t1:614_8": "catuhatthappamāṇo cettha daṇḍo. Tadavaseso muggarakhaggādayo satthaṁ, tena vuttaṁ",
  "tika-s0104t1:614_9": "‘‘ettha cā’’tiādi. Viheṭhanabhāvatoti vihiṁ sanabhāvato, etena sasati hiṁsati anenāti",
  "tika-s0104t1:614_10": "satthanti atthaṁ dasseti. ‘‘Parūpaghātatthāyā’’tiādinā āpannamatthaṁ vivarituṁ ‘‘yaṁ",
  "tika-s0104t1:614_11": "panā’’tiādi vuttaṁ. Kataro jiṇṇo, tassa, tenavā ālambito daṇḍo kattaradaṇḍo. Dantasodhanaṁ",
  "tika-s0104t1:614_12": "kātuṁ yoggaṁ kaṭṭhaṁ dantakaṭṭhaṁ, na pana dantasodhanakaṭṭhaṁ. ‘‘Dantakaṭṭhavāsiṁ",
  "tika-s0104t1:614_13": "vā’’tipi pāṭho, dantakaṭṭhacchedanakavāsinti attho. Khuddakaṁ nakhacchedanādikiccanipphādakaṁ",
  "tika-s0104t1:614_14": "satthaṁ pipphalikaṁ. Idaṁ pana bhikkhusaṅghādhīnavacanaṁ. ‘‘Bhikkhusaṅghavasenapi",
  "tika-s0104t1:614_15": "dīpetuṁ vaṭṭatī’’ti vuttatā tassāpi ekadesena dīpanatthaṁ vuttaṁ.",
  "tika-s0104t1:615_0": "Lajjā-saddo hiriatthoti āha ‘‘pāpajigucchanalakkhaṇāyā’’ti. Dhammagarutāya hi buddhānaṁ,",
  "tika-s0104t1:615_1": "dhammassa ca attādhīnattā attādhipatibhūtā lajjāva vuttā, na lokādhipatibhūtaṁ ottappaṁ.",
  "tika-s0104t1:615_2": "Apica ‘‘lajjī’’ti ettha vuttalajjāya ottappampi vuttameva, tasmā lajjāti hiriottappānamadhivacanaṁ",
  "tika-s0104t1:615_3": "daṭṭhabbaṁ. Na hi pāpajigucchanaṁ pāputtāsanarahitaṁ, pāpabhayaṁ vā alajjanaṁ nāma",
  "tika-s0104t1:615_4": "atthīti. ‘‘Dayaṁ mettacittataṁ āpanno’’ti kasmā vuttaṁ, nanu dayā-saddo ‘‘dayāpanno’’tiādīsu",
  "tika-s0104t1:615_5": "karuṇāyapi vattatīti? Saccametaṁ, ayaṁ pana dayāsaddo anurakkhaṇatthaṁ antonītaṁ",
  "tika-s0104t1:615_6": "katvā pavattamāno mettāya, karuṇāya ca pavattatīti idha mettāya pavattamāno vutto",
  "tika-s0104t1:615_7": "karuṇāya, vakkhamānattā. Midati sinehatīti mettā, sā etassa atthīti mettaṁ, mettaṁ",
  "tika-s0104t1:615_8": "cittaṁ etassāti mettacitto, mettāya sampayuttaṁ cittaṁ etassāti vā, tassa bhāvo mettacittatā",
  "tika-s0104t1:615_9": "mettā eva mūlabhūtena tannimittena puggalasmiṁ buddhiyā, saddassa ca pavattanato.",
  "tika-s0104t1:616_0": "‘‘Pāṇabhūteti pāṇajāte’’ti vuttaṁ. Evaṁ sati pāṇo bhūto yesanti pāṇabhūtāti nibbacanaṁ",
  "tika-s0104t1:616_1": "kattabbaṁ. Atha vā jīvitindriyasamaṅgitāya pāṇasaṅkhāte taṁtaṁkammānurūpaṁ pavattanato",
  "tika-s0104t1:616_2": "bhūtanāmake satteti attho. Anukampakoti karuṇāyanako. Yasmā pana mettā karuṇāya visesapaccayo",
  "tika-s0104t1:616_3": "hoti, tasmā purimapadatthabhūtā mettā eva paccayabhāvena ‘‘tāya eva dayāpannatāyā’’ti",
  "tika-s0104t1:616_4": "vuttā. Iminā hi padena karuṇāya gahitāya yehi dhammehi pāṇātipātā paṭivirati sampajjati,",
  "tika-s0104t1:616_5": "tehi lajjāmettākaruṇāhi samaṅgibhāvo yathākkamaṁ padattayena dassito. Paradukkhāpanayanakāmatāpi",
  "tika-s0104t1:616_6": "hi hitānukampanamevāti avassaṁ ayamattho sampaṭicchitabboti. Imāya pāḷiyā, saṁvaṇṇanāya",
  "tika-s0104t1:616_7": "ca tassā viratiyā sattavasena apariyantataṁ dasseti.",
  "tika-s0104t1:617_0": "Viharatīti ettha vi-saddo vicchindanatthe, hara-saddo nayanatthe, nayanañca nāmetaṁ",
  "tika-s0104t1:617_1": "idha pavattanaṁ, yāpanaṁ, pālanaṁ vāti āha ‘‘iriyati yapeti yāpeti pāletī’’ti. Yapeti",
  "tika-s0104t1:617_2": "yāpetīti cettha pariyāyavacanaṁ. Tasmā yathāvuttappakāro hutvā ekasmiṁ iriyāpathe",
  "tika-s0104t1:617_3": "uppannaṁ dukkhaṁ aññena iriyāpathena vicchinditvā harati pavatteti, attabhāvaṁ vā",
  "tika-s0104t1:617_4": "yāpeti pāletīti attho veditabbo. Iti vā hīti ettha hi-saddo vacanasiliṭṭhatāmatte",
  "tika-s0104t1:617_5": "kassacipi tena jotitatthassa abhāvato. Tenāha ‘‘evaṁ vā bhikkhave’’ti. Visuṁ kappanameva",
  "tika-s0104t1:617_6": "attho vikappatthoti so anekabhinnesuyeva atthesu labbhati, anekabhedā ca atthā uparivakkhamānā",
  "tika-s0104t1:617_7": "evāti vuttaṁ ‘‘upari adinnā…pe… apekkhitvā’’ti. ‘‘Eva’’ntiādi ganthagāravapariharaṇaṁ, nayadānaṁ vā.",
  "tika-s0104t1:618_0": "Idāni sampiṇḍanatthaṁ dassento ‘‘ayaṁ panetthā’’tiādimāha. Tattha na hanatīti na",
  "tika-s0104t1:618_1": "hiṁsati. Na ghātetīti na vadhati. Tatthāti pāṇātipāte. Samanuññoti santuṭṭho. Aho",
  "tika-s0104t1:618_2": "vata reti bhonto ekaṁsato acchariyāti attho. Ācārasīlamattakanti sādhujanācāramattakaṁ,",
  "tika-s0104t1:618_3": "matta-saddo cettha visesanivattiattho, tena indriyasaṁvarādiguṇehipi lokiyaputhujjano",
  "tika-s0104t1:618_4": "tathāgatassa vaṇṇaṁ vattuṁ na sakkotīti dasseti. Tathā hi indriyasaṁvarapaccayaparibhogasīlāni",
  "tika-s0104t1:618_5": "idha na vibhattāni. Eva-saddo padapūraṇamattaṁ, matta-saddena vā yathāvuttatthassāvadhāraṇaṁ",
  "tika-s0104t1:618_6": "karoti, eva-saddena ācārasīlameva vattuṁ sakkotīti sanniṭṭhānaṁ. Evamīdisesu. ‘‘Iti",
  "tika-s0104t1:618_7": "vā hi bhikkhave puthujjano tathāgatassa vaṇṇaṁ vadamāno vadeyyā’’ti vacanasāmatthiyeneva",
  "tika-s0104t1:618_8": "taduttari guṇaṁ vattuṁ na sakkhissati. ‘‘Taṁ vo upari vakkhāmī’’ti ca atthassāpajjanato",
  "tika-s0104t1:618_9": "tathāpannamatthaṁ dassetuṁ ‘‘upari asādhāraṇabhāva’’ntiādi vuttaṁ. ‘‘Na kevalañcā’’tiādinā",
  "tika-s0104t1:618_10": "puggalavivecanena pana ‘‘puthujjano’’ti idaṁ nidassanamattanti dassitaṁ. ‘‘Ito para’’ntiādinā",
  "tika-s0104t1:618_11": "ganthagāravaṁ pariharati. Pubbe vuttaṁ padaṁ pubbapadaṁ,na pubbapadaṁ tathā, na pubbaṁ",
  "tika-s0104t1:618_12": "vā apubbaṁ, tameva padaṁ tathā.",
  "tika-s0104t1:619_0": "Saddantarayogena dhātūnamatthavisesavācakattā ‘‘ādāna’’nti etassa gahaṇanti attho",
  "tika-s0104t1:619_1": "daṭṭhabbo, tenāha ‘‘haraṇa’’ntiādi. Parassāti attasantakato parabhūtassa santakassa,",
  "tika-s0104t1:619_2": "yo vā attato añño, so puggalo paro nāma, tassa idaṁ parantipi yujjati, ‘‘parasaṁharaṇa’’ntipi",
  "tika-s0104t1:619_3": "pāṭho, saṁ-saddo cettha dhanattho,parasantakaharaṇanti vuttaṁ hoti. Theno vuccati",
  "tika-s0104t1:619_4": "coro, tassa bhāvo theyyaṁ, corakammaṁ. Corikāti corassa kiriyā. Tadatthaṁ vivarati",
  "tika-s0104t1:619_5": "‘‘tatthā’’tiādinā. Tatthāti ‘‘ādinnādāna’’nti pade. Parapariggahitameva ettha adinnaṁ,",
  "tika-s0104t1:619_6": "na pana dantapoṇasikkhāpade viya appaṭiggahitakaṁ attasantakanti adhippāyo. ‘‘Yattha",
  "tika-s0104t1:619_7": "paro’’tiādi ubhayattha sambandho āvuttiyādinayena. Tasmā ‘‘taṁ parapariggahitaṁ nāma,",
  "tika-s0104t1:619_8": "tasmiṁ parapariggahite’’ti ca yojetabbaṁ. Yathākāmaṁ karotīti yathākāmakārī, tassa",
  "tika-s0104t1:619_9": "bhāvo yathākāmakaritā, taṁ. Tathārucikaraṇaṁ āpajjantoti attho. Sasantakattā adaṇḍāraho",
  "tika-s0104t1:619_10": "dhanadaṇḍarājadaṇḍavasena. Anupavajjo ca codanāsāraṇādivasena. Taṁ parapariggahitaṁ",
  "tika-s0104t1:619_11": "ādiyati etenāti tadādāyako, sveva upakkamo, taṁ samuṭṭhāpetīti tadādāyakaupakkamasamuṭṭhāpikā.",
  "tika-s0104t1:619_12": "Theyyā eva cetanā theyyacetanā. Khuddakatāappagghatādivasena hīne. Mahantatāmahagghatādivasena",
  "tika-s0104t1:619_13": "paṇīte. Kasmā? Vatthuhīnatāyāti gamyamānattā na vuttaṁ, hīne, hīnaguṇānaṁ santake",
  "tika-s0104t1:619_14": "ca cetanā dubbalā, paṇīte, paṇītaguṇānaṁ santake ca balavatīti heṭṭhā vuttanayena",
  "tika-s0104t1:619_15": "tehi kāraṇehi appasāvajjamahāsāvajjatā veditabbā. Ācariyā pana hīnapaṇītato khuddakamahante",
  "tika-s0104t1:619_16": "visuṁ gahetvā ‘‘idhāpi khuddake parasantake appasāvajjaṁ, mahante mahāsāvajjaṁ. Kasmā?",
  "tika-s0104t1:619_17": "Payogamahantatāya. Vatthuguṇānaṁ pana samabhāve sati kilesānamupakkamānañca mudutāya",
  "tika-s0104t1:619_18": "appasāvajjaṁ, tibbatāya mahāsāvajjanti ayampi nayo yojetabbo’’ti vadanti.",
  "tika-s0104t1:620_0": "Sāhatthikādayoti ettha parasantakassa sahatthā gahaṇaṁ sāhatthiko. Aññe āṇāpetvā",
  "tika-s0104t1:620_1": "gahaṇaṁ āṇattiko. Antosuṅkaghāte ṭhitena bahisuṅkaghātaṁ pātetvā gahaṇaṁ nissaggiyo.",
  "tika-s0104t1:620_2": "‘‘Asukaṁ bhaṇḍaṁ yadā sakkosi, tadā avaharā’’ti atthasādhakāvahāranipphādakena, āṇāpanena",
  "tika-s0104t1:620_3": "vā, yadā kadāci parasantakavināsakena sappitelakumbhiādīsu dukūlasāṭakacammakhaṇḍādipakkhipanādinā",
  "tika-s0104t1:620_4": "vā gahaṇaṁ thāvaro. Mantaparijappanena gahaṇaṁ vijjāmayo. Vinā mantena, kāyavacīpayogehi",
  "tika-s0104t1:620_5": "tādisaiddhiyogena parasantakassa ākaḍḍhanaṁ iddhimayo. Kāyavacīpayogesu hi santesuyeva",
  "tika-s0104t1:620_6": "iddhimayo avaharaṇapayogo hoti, no asantesu. Tathā hi vuttaṁ ‘‘anāpatti bhikkhave,",
  "tika-s0104t1:620_7": "iddhimassa iddhivisaye’’ti (pārā. 159), te ca kho payogā yathānurūpaṁ pavattāti sambandho.",
  "tika-s0104t1:620_8": "Tesaṁ pana payogānaṁ sabbesaṁ sabbattha avahāresu asambhavato ‘‘yathānurūpa’’nti vuttaṁ.",
  "tika-s0104t1:621_0": "Sandhicchedādīni katvā adissamānena vā, kūṭamānakūṭakahāpaṇādīhi vañcanena vā, avaharaṇaṁ",
  "tika-s0104t1:621_1": "theyyāvahāro. Pasayha balasā abhibhuyya santajjetvā, bhayaṁ dassetvā vā avaharaṇaṁ",
  "tika-s0104t1:621_2": "pasayhāvahāro. Parabhaṇḍaṁ paṭicchādetvā avaharaṇaṁ paṭicchannāvahāro. Bhaṇḍokāsaparikappavasena",
  "tika-s0104t1:621_3": "parikappetvā avaharaṇaṁ parikappāvahāro. Kusaṁ saṅkāmetvā avaharaṇaṁ kusāvahāro.Iti-saddena",
  "tika-s0104t1:621_4": "cettha ādiatthena, nidassananayena vā avasesā cattāro pañcakāpi gahitāti veditabbaṁ.",
  "tika-s0104t1:621_5": "Pañcannañhi pañcakānaṁ samodhānabhūtā pañcavīsati avahārā sabbepi adinnādānameva,",
  "tika-s0104t1:621_6": "aviññattiyā vā ariyāya viññattiyā vā dinnamevāti attho. ‘‘Dinnādāyī’’ti idaṁ payogato",
  "tika-s0104t1:621_7": "parisuddhabhāvadassanaṁ. ‘‘Dinnapāṭikaṅkhī’’ti idaṁ pana āsayatoti āha ‘‘cittenā’’tiādi.",
  "tika-s0104t1:622_0": "Athenenāti ettha -saddo na-saddassa kāriyo, a-saddo vā eko nipāto na-saddatthoti",
  "tika-s0104t1:622_1": "dassetuṁ ‘‘na thenenā’’ti vuttaṁ. Pāḷiyaṁ dissamānavākyāvatthikavibhattiyantapaṭirūpakatākaraṇena",
  "tika-s0104t1:622_2": "saddhiṁ samāsadassanametaṁ. Pakaraṇādhigate pana atthe viveciyamāne idha athenatoyeva",
  "tika-s0104t1:622_3": "sucibhūtatā adhigamīyati adinnādānādhikārattāti āha ‘‘athenattāyeva sucibhūtenā’’ti",
  "tika-s0104t1:622_4": "tena hetālaṅkāravacanametanti dasseti. Āhito ahaṁmāno etthāti attā, attabhāvo. Bhagavato",
  "tika-s0104t1:622_5": "pana so ruḷhiyā yathā taṁ nicchandarāgesu sattavohāro. Adati vā saṁsāradukkhanti",
  "tika-s0104t1:622_6": "attā, tenāha ‘‘attabhāvenā’’ti. Padattayepi itthambhūtalakkhaṇe karaṇavacananti ñāpetuṁ",
  "tika-s0104t1:622_7": "‘‘athenaṁ…pe… katvā’’ti vuttaṁ. Athenena attanā athenattā hutvā sucibhūtena attanā",
  "tika-s0104t1:622_8": "sucibhūtattā hutvā viharatītipi attho.",
  "tika-s0104t1:623_0": "Sesanti ‘‘pahāya paṭivirato’’ti evamādikaṁ. Tañhi pubbe vuttanayaṁ. Kiñcāpi nayidha",
  "tika-s0104t1:623_1": "sikkhāpadavohārena virati vuttā, ito aññesu pana suttapadesesu, vinayābhidhammesu",
  "tika-s0104t1:623_2": "ca pavattavohārena viratiyo, cetanā ca adhisīlasikkhānamadhiṭṭhānabhāvato, tesamaññatarakoṭṭhāsabhāvato",
  "tika-s0104t1:623_3": "ca ‘‘sikkhāpada’’ntveva vattabbāti āha ‘‘paṭhamasikkhāpade’’ti. Kāmañcettha ‘‘lajjī",
  "tika-s0104t1:623_4": "dayāpanno’’ti na vuttaṁ, adhikāravasena, pana atthato ca vuttamevāti veditabbaṁ.",
  "tika-s0104t1:623_5": "Yathā hi lajjādayo pāṇātipātappahānassa visesapaccayo, evaṁ adinnādānappahānassāpīti.",
  "tika-s0104t1:623_6": "Esa nayo ito paresupi. Atha vā sucibhūtenāti hirottappādisamannāgamanaṁ, ahirikādīnañca",
  "tika-s0104t1:623_7": "pahānaṁ vuttamevāti ‘‘lajjī dayāpanno’’ti na vuttaṁ.",
  "tika-s0104t1:624_0": "Brahma-saddo idha seṭṭhavācako, abrahmānaṁ nihīnānaṁ, abrahmaṁ vā nihīnaṁ cariyaṁ",
  "tika-s0104t1:624_1": "vutti abrahmacariyaṁ, methunadhammo. Brahmaṁ seṭṭhaṁ ācāranti methunaviratiṁ. Na",
  "tika-s0104t1:624_2": "ācaratīti anācārī, [ārācārī (dī. ni. 1.8)] tadācāravirahitoti attho, tenāha ‘‘abrahmacariyato",
  "tika-s0104t1:624_3": "dūracārī’’ti. Dūro methunasaṅkhāto ācāro, so virahena yassatthīti dūracārī, methunadhammato",
  "tika-s0104t1:624_4": "vā dūro hutvā tabbiratiṁ ācaratīti dūracārītipi vaṭṭati. Mithunānaṁ rāgapariyuṭṭhānena",
  "tika-s0104t1:624_5": "sadisānaṁ ubhinnaṁ ayaṁ methunoti atthaṁ dasseti ‘‘rāgapariyuṭṭhānavasenā’’tiādinā.",
  "tika-s0104t1:624_6": "Asataṁ dhammo ācāroti asaddhammo, tasmā. Abhedavohārena gāmasaddeneva gāmavāsino",
  "tika-s0104t1:624_7": "gahitāti vuttaṁ ‘‘gāmavāsīna’’nti, gāme vasataṁ dhammotipi yujjati. ‘‘Dūracārī’’ti",
  "tika-s0104t1:624_8": "cettha vacanato, pāḷiyaṁ vā ‘‘methunā’’ tveva avatvā ‘‘gāmadhammā’’tipi vuttattā",
  "tika-s0104t1:625_0": "‘‘Idha brāhmaṇa, ekacco samaṇo vā brāhmaṇo vā sammā brahmacārī paṭijānamāno na heva",
  "tika-s0104t1:625_1": "kho mātugāmena saddhiṁ dvayaṁdvayasamāpattiṁ samāpajjati, apica kho mātugāmassa ucchādanaparimaddananhāpanasambāhanaṁ",
  "tika-s0104t1:625_2": "sādiyati, so taṁ assādeti, taṁ nikāmeti, tena ca vittiṁ āpajjati, idampi kho brāhmaṇa",
  "tika-s0104t1:625_3": "brahmacariyassa khaṇḍampi chiddampi sabalampi kammāsampi, ayaṁ vuccati brāhmaṇa aparisuddhaṁ",
  "tika-s0104t1:625_4": "brahmacariyaṁ carati saṁyutto methunena saṁyogena, na parimuccati jātiyā jarāya maraṇena",
  "tika-s0104t1:625_5": "sokehi paridevehi dukkhehi domanassehi upāyāsehi, na parimuccati dukkhasmāti vadāmi.",
  "tika-s0104t1:626_0": "Puna caparaṁ…pe… napi mātugāmassa ucchādanaparimandananhāpanasambāhanaṁ sādiyati,",
  "tika-s0104t1:626_1": "apica kho mātugāmena saddhiṁ sañjagghati saṁkīḷati saṁkelāyati…pe… napi mātugāmena",
  "tika-s0104t1:626_2": "saddhiṁ sañjagghati saṁkīḷati saṁkelāyati, apica kho mātugāmassa cakkhunā cakkhuṁ",
  "tika-s0104t1:626_3": "upanijjhāyati pekkhati…pe… napi mātugāmassa cakkhunā cakkhuṁ upanijjhāyati pekkhati,",
  "tika-s0104t1:626_4": "apica kho mātugāmassa saddaṁ suṇāti tirokuṭṭaṁ vā tiropākāraṁ vā hasantiyā vā bhaṇantiyā",
  "tika-s0104t1:626_5": "vā gāyantiyā vā rodantiyā vā…pe… napi mātugāmassa saddaṁ suṇāti tirokuṭṭaṁ vā tiropākāraṁ",
  "tika-s0104t1:626_6": "vā hasantiyā vā bhaṇantiyā vā gāyantiyā vā rodantiyā vā, apica kho yānissa tāni pubbe",
  "tika-s0104t1:626_7": "mātugāmena saddhiṁ hasitalapitakīḷitāni, tāni anussarati…pe… napi yānissa tāni pubbe",
  "tika-s0104t1:626_8": "mātugāmena saddhiṁ hasitalapitakīḷitāni, tāni anussarati, apica kho passati gahapatiṁ",
  "tika-s0104t1:626_9": "vā gahapatiputtaṁ vā pañcahi kāmaguṇehi samappitaṁ samaṅgibhūtaṁ paricārayamānaṁ…pe…",
  "tika-s0104t1:626_10": "napi passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgibhūtaṁ",
  "tika-s0104t1:626_11": "paricārayamānaṁ, apica kho aññataraṁ devanikāyaṁ paṇidhāya brahmacariyaṁ carati ‘‘imināhaṁ",
  "tika-s0104t1:626_12": "sīlena vā vatena vā tapena vā brahmacariyena vā devo vā bhavissāmi devaññataro vā’’ti.",
  "tika-s0104t1:626_13": "So taṁ assādeti, taṁ nikāmeti, tena ca vittiṁ āpajjati. Idampi kho brāhmaṇa brahmacariyassa",
  "tika-s0104t1:626_14": "khaṇḍampi chiddampi sabalampi kammāsampi. Ayaṁ vuccati brāhmaṇa, aparisuddhaṁ brahmacariyaṁ",
  "tika-s0104t1:626_15": "carati saṁyutto methunena saṁyogena, na parimuccati jātiyā jarāya maraṇena sokehi",
  "tika-s0104t1:626_16": "paridevehi dukkhehi domanassehi upāyāsehi, na parimuccati dukkhasmāti vadāmī’’ti (a. ni. 7.50) –",
  "tika-s0104t1:627_0": "Aṅguttarāgame sattakanipāte jāṇusoṇisutte āgatā sattavidhamethunasaṁyogāpi paṭivirati",
  "tika-s0104t1:627_1": "dassitāti daṭṭhabbā. Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā",
  "tika-s0104t1:627_2": "cetanā abrahmacariyaṁ . Pañcasikkhāpadakkame micchācāre pana agamanīyaṭṭhānavītikkamacetanā",
  "tika-s0104t1:627_3": "yathāvuttā kāmesu micchācāroti yojetabbaṁ.",
  "tika-s0104t1:628_0": "Tattha agamanīyaṭṭhānaṁ nāma purisānaṁ tāva māturakkhitādayo dasa, dhanakkītādayo",
  "tika-s0104t1:628_1": "dasāti vīsati itthiyo. Itthīsu pana dasannaṁ dhanakkītādīnaṁ, sārakkhasaparidaṇḍānañca",
  "tika-s0104t1:628_2": "vasena dvādasannaṁ aññe purisā. Ye paneke vadanti ‘‘cattāro kāmesu micchācārā akālo,",
  "tika-s0104t1:628_3": "adeso, anaṅgo, adhammo cā’’ti, te vippaṭipattimattaṁ pati parikappetvā vadanti. Na",
  "tika-s0104t1:628_4": "hi sāgamanīyaṭṭhāne pavattā vippaṭipatti micchācāro nāma sambhavati. Sā panesā duvidhāpi",
  "tika-s0104t1:628_5": "vippaṭipatti guṇavirahite appasāvajjā, guṇasampanne mahāsāvajjā. Guṇarahitepi ca",
  "tika-s0104t1:628_6": "abhibhavitvā vippaṭipatti mahāsāvajjā, ubhinnaṁ samānacchandabhāve appasāvajjā, samānacchandabhāvepi",
  "tika-s0104t1:628_7": "kilesānaṁ, upakkamānañca mudutāya appasāvajjā, tibbatāya mahāsāvajjāti veditabbaṁ.",
  "tika-s0104t1:629_0": "Tassa pana abrahmacariyassa dve sambhārā sevetukāmatācittaṁ, maggenamaggapaṭipattīti.",
  "tika-s0104t1:629_1": "Micchācārassa pana cattāro sambhārā agamanīyavatthu, tasmiṁ sevanacittaṁ, sevanāpayogo,",
  "tika-s0104t1:629_2": "maggenamaggapaṭipattiadhivāsananti evaṁ aṭṭhakathāsu ‘‘cattāro sambhārā’’ti (dha.",
  "tika-s0104t1:629_3": "sa. akusalakammapathakathā; ma. ni. aṭṭha. 1.1.89; saṁ. ni. aṭṭha. 2.109-111) vuttattā",
  "tika-s0104t1:629_4": "abhibhavitvā vītikkamane maggenamaggapaṭipattiadhivāsane satipi purimuppannasevanābhisandhipayogābhāvato",
  "tika-s0104t1:629_5": "abhibhuyyamānassa micchācāro na hotīti vadanti keci. Sevanacitte sati payogābhāvo",
  "tika-s0104t1:629_6": "na pamāṇaṁ itthiyā sevanapayogassa yebhuyyena abhāvato, purisasseva yebhuyyena sevanapayogo",
  "tika-s0104t1:629_7": "hotīti itthiyā puretaraṁ sevanacittaṁ upaṭṭhapetvā nisinnāya [nipannāya (dha. sa.",
  "tika-s0104t1:629_8": "anuṭī. kammakathāvaṇṇanā)] micchācāro na siyāti āpajjati. Tasmā purisassa vasena",
  "tika-s0104t1:629_9": "ukkaṁsato ‘‘cattāro sambhārā’’ti vuttaṁ. Aññathā hi itthiyā purisakiccakaraṇakāle",
  "tika-s0104t1:629_10": "purisassāpi sevanāpayogābhāvato micchācāro na siyāti vadanti eke.",
  "tika-s0104t1:630_0": "Idaṁ panettha sanniṭṭhānaṁ – attano ruciyā pavattitassa sevanāpayogeneva sevanacittatāsiddhito",
  "tika-s0104t1:630_1": "agamanīyavatthu, sevanāpayogo, maggenamaggapaṭipattiadhivāsananti tayo, balakkārena",
  "tika-s0104t1:630_2": "pavattitassa purimuppannasevanābhisandhipayogābhāvato agamanīyavatthu, tasmiṁ sevanacittaṁ",
  "tika-s0104t1:630_3": ", maggenamaggapaṭipattiadhivāsananti tayo, anavasesaggahaṇena pana vuttanayena cattāroti,",
  "tika-s0104t1:630_4": "tampi keciyeva vadanti, vīmaṁsitvā gahetabbanti abhidhammānuṭīkāyaṁ (dha. sa. anuṭī.",
  "tika-s0104t1:630_5": "akusalakammapathakathāvaṇṇanā) vuttaṁ. Eko payogo sāhatthikova.",
  "tika-s0104t1:631_0": "9.Musāti tatiyanto, dutiyanto vā nipāto micchāpariyāyo, kiriyāpadhānoti āha ‘‘visaṁvādanapurekkhārassā’’tiādi.",
  "tika-s0104t1:631_1": "Pure karaṇaṁ purekkhāro, visaṁvādanassa purekkhāro yassāti tathā, tassa kammapathappattameva",
  "tika-s0104t1:631_2": "dassetuṁ ‘‘atthabhañjanako’’ti vuttaṁ, parassa hitavināsakoti attho. Musāvādo pana",
  "tika-s0104t1:631_3": "sasantakassa adātukāmatāya, hasādhippāyena ca bhavati. Vacasā katā vāyāmappadhānā",
  "tika-s0104t1:631_4": "kiriyā vacīpayogo. Tathā kāyena katā kāyapayogo. Visaṁvādanādhippāyo pubbabhāgakkhaṇe,",
  "tika-s0104t1:631_5": "taṅkhaṇe ca. Vuttañhi ‘‘pubbevassa hoti ‘musā bhaṇissa’nti, bhaṇantassa hoti ‘musā",
  "tika-s0104t1:631_6": "bhaṇāmī’ti’’ (pārā. 200; pāci. 4) etadeva hi dvayaṁ aṅgabhūtaṁ. Itaraṁ ‘‘bhaṇitassa",
  "tika-s0104t1:631_7": "hoti ‘musā mayā bhaṇita’nti’’ (pārā. 200; pāci. 4) vuttaṁ pana hotu vā, mā vā, akāraṇametaṁ.",
  "tika-s0104t1:631_8": "Assāti visaṁvādakassa. ‘‘Cetanā’’ti etena sambandho. Visaṁ vādeti etenāti visaṁvādanaṁ,",
  "tika-s0104t1:631_9": "tadeva kāyavacīpayogo, taṁ samuṭṭhāpetīti tathā, iminā musāsaṅkhātena kāyavacīpayogena,",
  "tika-s0104t1:631_10": "musāsaṅkhātaṁ vā kāyavacīpayogaṁ vadati viññāpeti, samuṭṭhāpeti vā etenāti musāvādoti",
  "tika-s0104t1:631_11": "atthamāha. ‘‘Vādo’’ti vutte visaṁvādanacittaṁ, tajjo vāyāmo, parassa tadatthavijānananti",
  "tika-s0104t1:631_12": "lakkhaṇattayaṁ vibhāvitameva hoti.",
  "tika-s0104t1:632_0": "‘‘Atathaṁ vatthu’’nti lakkhaṇaṁ pana avibhāvitameva musā-saddassa payogasaṅkhātakiriyāvācakattā.",
  "tika-s0104t1:632_1": "Tasmā idha naye lakkhaṇassa abyāpitatāya, musā-saddassa ca visaṁvāditabbatthavācakatāsambhavato",
  "tika-s0104t1:632_2": "paripuṇṇaṁ katvā musāvādalakkhaṇaṁ dassetuṁ ‘‘aparo nayo’’tiādi vuttaṁ. Lakkhaṇatoti",
  "tika-s0104t1:632_3": "sabhāvato. Tathāti tena tathākārena. Kāyavacīviññattiyo samuṭṭhāpetīti viññattisamuṭṭhāpikā.",
  "tika-s0104t1:632_4": "Imasmiṁ pana naye musā vatthu vadīyati vuccati etenāti musāvādoti nibbacanaṁ daṭṭhabbaṁ.",
  "tika-s0104t1:632_5": "‘‘So yamattha’’ntiādinā kammapathappattassa vatthuvasena appasāvajjamahāsāvajjabhāvamāha.",
  "tika-s0104t1:632_6": "Yassa atthaṁ bhañjati, tassa appaguṇatāya appasāvajjo , mahāguṇatāya mahāsāvajjoti",
  "tika-s0104t1:632_7": "adinnādāne viya guṇavasenāpi yojetabbaṁ. Kilesānaṁ mudutibbatāvasenāpi appasāvajjamahāsāvajjatā labbhatiyeva.",
  "tika-s0104t1:633_0": "‘‘Apicā’’tiādinā musāvādasāmaññassāpi appasāvajjamahāsāvajjabhāvaṁ dasseti. Attano",
  "tika-s0104t1:633_1": "santakaṁ adātukāmatāyāti, hi hasādhippāyenāti ca musāvādasāmaññato vuttaṁ. Ubhayatthāpi",
  "tika-s0104t1:633_2": "ca visaṁvādanapurekkhāreneva musāvādo, na pana vacanamattena. Tattha pana cetanā",
  "tika-s0104t1:633_3": "balavatī na hotīti appasāvajjatā vuttā. Nadī maññeti nadī viya. Appatāya ūnassa atthassa",
  "tika-s0104t1:633_4": "pūraṇavasena pavattā kathā pūraṇakathā, bahutarabhāvena vuttakathāti vuttaṁ hoti.",
  "tika-s0104t1:634_0": "Tenākārena jāto tajjo, tassa visaṁvādanassa anurūpoti attho. Vāyāmoti vāyāmasīsena",
  "tika-s0104t1:634_1": "payogamāha. Vīriyappadhānā hi kāyikavācasikakiriyā idha adhippetā, na vāyāmamattaṁ.",
  "tika-s0104t1:634_2": "Visaṁvādanādhippāyena payoge katepi aparena tasmiṁ atthe aviññāte visaṁvādanassa",
  "tika-s0104t1:634_3": "asijjhanato parassa tadatthavijānanampi ekasambhārabhāvena vuttaṁ. Keci pana ‘‘abhūtavacanaṁ,",
  "tika-s0104t1:634_4": "visaṁvādanacittaṁ, parassa tadatthavijānana’’nti tayo sambhāre vadanti. Kāyikova",
  "tika-s0104t1:634_5": "sāhatthikoti koci maññeyyāti taṁ nivāraṇatthaṁ ‘‘so kāyena vā’’tiādi vuttaṁ. Tāya",
  "tika-s0104t1:634_6": "ce kiriyāya paro tamatthaṁ jānātīti taṅkhaṇe vā dandhatāya vicāretvā pacchā vā jānanaṁ",
  "tika-s0104t1:634_7": "sandhāya vuttaṁ. Ayanti visaṁvādako. Kiriyasamuṭṭhāpikacetanākkhaṇeyevāti kāyikavācasikakiriyasamuṭṭhāpikāya",
  "tika-s0104t1:634_8": "cetanāya pavattakkhaṇe eva. Musāvādakammunā bajjhatīti visaṁvādanacetanāsaṅkhātena",
  "tika-s0104t1:634_9": "musāvādakammunā sambandhīyati, allīyatīti vā attho. Sacepi dandhatāya vicāretvā pacchā",
  "tika-s0104t1:634_10": "cirenāpi paro tadatthaṁ jānāti, sanniṭṭhāpakacetanāya nibbattattā taṅkhaṇeyeva bajjhatīti vuttaṁ hoti.",
  "tika-s0104t1:635_0": "‘‘Eko payogo sāhatthikovā’’ti idaṁ porāṇaṭṭhakathāsu āgatanayena vuttanti idha saṅgahaṭṭhakathāya",
  "tika-s0104t1:635_1": "saṅgahakārassa attano matibhedaṁ dassetuṁ ‘‘yasmā panā’’tiādi vuttaṁ. Tattha ‘‘yathā…pe…",
  "tika-s0104t1:635_2": "tathā’’ti etena sāhatthiko viya āṇattikādayopi gahetabbā, aggahaṇe kāraṇaṁ natthi",
  "tika-s0104t1:635_3": "parassa visaṁvādanabhāvena tassadisattāti dasseti , ‘‘idamassa…pe… āṇāpentopī’’ti",
  "tika-s0104t1:635_4": "āṇattikassa gahaṇe kāraṇaṁ, ‘‘paṇṇaṁ…pe… nissajjantopī’’ti nissaggiyassa, ‘‘ayamattho…pe…",
  "tika-s0104t1:635_5": "ṭhapentopī’’ti thāvarassa. Yasmā visaṁvādetīti sabbattha sambandho. Paṇṇaṁ likhitvāti",
  "tika-s0104t1:635_6": "tālādīnaṁ paṇṇaṁ akkharena likhitvā, paṇṇanti vā bhummatthe upayogavacanaṁ. Tena",
  "tika-s0104t1:635_7": "vuttaṁ ‘‘tirokuṭṭādīsū’’ti [kuḍḍādīsu (dī. ni. aṭṭha. 1.8)] paṇṇe akkharaṁ lekhaniyā",
  "tika-s0104t1:635_8": "likhitvāti attho. Vīmaṁsitvā gahetabbāti attanomatiyā sabbadubbalattā anattukkaṁsanena",
  "tika-s0104t1:635_9": "vuttaṁ. Kiñhettha vicāretabbakāraṇaṁ atthi sayameva vicāritattā.",
  "tika-s0104t1:636": "Saccanti vacīsaccaṁ, saccena saccanti purimena vacīsaccena pacchimaṁ vacīsaccaṁ. Paccayavasena dhātupadantalopaṁ sandhāya ‘‘sandahatī’’ti vuttaṁ. Saddavidū pana –",
  "tika-s0104t1:637": "‘‘Vipubbo dhā karotyatthe, abhipubbo tu bhāsane;",
  "tika-s0104t1:638": "Nyāsaṁpubbo yathāyogaṁ, nyāsāropanasandhisū’’ti. –",
  "tika-s0104t1:639_0": "Dhā-saddameva ghaṭanatthe paṭhanti. Tasmā pariyāyavasena ‘‘sandahatī’’ti vuttantipi",
  "tika-s0104t1:639_1": "daṭṭhabbaṁ. Tadadhippāyaṁ dasseti ‘‘na antarantarā’’tiādinā. ‘‘Yo hī’’tiādi tabbivaraṇaṁ.",
  "tika-s0104t1:639_2": "Antaritattāti antarā paricchinnattā. Na tādisoti na evaṁvadanasabhāvo. Jīvitahetupi,",
  "tika-s0104t1:639_3": "pageva aññahetūti api-saddo sambhāvanattho.",
  "tika-s0104t1:640_0": "‘‘Saccato thetato’’tiādīsu (ma. ni. 1.19) viya theta-saddo thirapariyāyo, thirabhāvo",
  "tika-s0104t1:640_1": "ca saccavāditādhikārattā kathāvasena veditabboti āha ‘‘thirakathoti attho’’ti. Thitassa",
  "tika-s0104t1:640_2": "bhāvoti hi theto, thirabhāvo, tena yuttattā puggalo idha theto nāma. Haliddīti suvaṇṇavaṇṇakandanipphattako",
  "tika-s0104t1:640_3": "gacchaviseso. Thuso nāma dhaññattaco, dhaññapalāso ca. Kumbhaṇḍanti mahāphalo sūpasampādako",
  "tika-s0104t1:640_4": "latāviseso. Indakhīlo nāma gambhīranemo esikāthambho. Yathā haliddirāgādayo anavaṭṭhitasabhāvatāya",
  "tika-s0104t1:640_5": "na ṭhitā, evaṁ na ṭhitā kathā etassāti naṭhitakatho [nathirakatho (dī. ni. aṭṭha.",
  "tika-s0104t1:640_6": "1.8)] yathā pāsāṇalekhādayo avaṭṭhitasabhāvatāya ṭhitā, evaṁ ṭhitā kathā etassāti",
  "tika-s0104t1:640_7": "ṭhitakathoti [thirakatho (dī. ni. aṭṭha. 1.8)] haliddirāgādayo yathā kathāya upamāyo",
  "tika-s0104t1:640_8": "honti, evaṁ yojetabbaṁ. Kathāya hi etā upamāyoti.",
  "tika-s0104t1:641_0": "Pattisaṅkhātā saddhā ayati pavattati etthāti paccayikoti āha ‘‘pattiyāyitabbako’’ti.",
  "tika-s0104t1:641_1": "Pattiyā ayitabbā pavattetabbāti pattiyāyitabbā ya-kārāgamena, vācā. Sā etassāti pattiyāyitabbako,",
  "tika-s0104t1:641_2": "tenāha ‘‘saddhāyitabbako’’ti. Tadevatthaṁ byatirekena, anvayena ca dassetuṁ ‘‘ekacco",
  "tika-s0104t1:641_3": "hī’’tiādi vuttaṁ. Vattabbataṁ āpajjati visaṁvādanato. Itarapakkhe ca avisaṁvādanatoti",
  "tika-s0104t1:641_4": "adhippāyo. ‘‘Loka’’nti etena ‘‘lokassā’’ti ettha kammatthe chaṭṭhīti dasseti.",
  "tika-s0104t1:642_0": "Satipi paccekaṁ pāṭhakkame aññāsu abhidhammaṭṭhakathā dīsu (dha. sa. aṭṭha. akusalakammapathakathā;",
  "tika-s0104t1:642_1": "ma. ni. 1.89) saṁvaṇṇanākkamena tiṇṇampi padānaṁ ekatthasaṁvaṇṇanaṁ kātuṁ ‘‘yāya",
  "tika-s0104t1:642_2": "vācāyā’’tiādimāha, yāya vācāya karotīti sambandho. Parassāti yaṁ bhindituṁ taṁ vācaṁ",
  "tika-s0104t1:642_3": "bhāsati, tassa. Ca-saddo aṭṭhānapayutto, so dvandagabbhabhāvaṁ jotetuṁ kammadvaye",
  "tika-s0104t1:642_4": "payujjitabbo. Suññabhāvanti piyavirahitatāya rittabhāvaṁ. Sāti yathāvuttā saddasabhāvā",
  "tika-s0104t1:642_5": "vācā, etena piyañca suññañca piyasuññaṁ, taṁ karoti etāyāti pisuṇā niruttinayenāti",
  "tika-s0104t1:642_6": "vacanatthaṁ dasseti, pisatīti vā pisuṇā, samagge satte avayavabhūte vaggabhinne karotīti attho.",
  "tika-s0104t1:643_0": "Pharusanti sinehābhāvena lūkhaṁ. Sayampi pharusāti domanassasamuṭṭhitattā sabhāvena",
  "tika-s0104t1:643_1": "sayampi kakkasā. Pharusasabhāvato neva kaṇṇasukhā. Atthavipannatāya na hadayaṅgamā.",
  "tika-s0104t1:643_2": "Ettha pana paṭhamanaye pharusaṁ karotīti vacanatthena vā phalūpacārena vā vācāya",
  "tika-s0104t1:643_3": "pharusasaddappavatti veditabbā. Dutiyanaye mammacchedavasena pavattiyā ekantaniṭṭhuratāya",
  "tika-s0104t1:643_4": "ruḷhisaddavasena sabhāvena, kāraṇūpacārena vā vācāya pharusasaddappavatti daṭṭhabbā.",
  "tika-s0104t1:644_0": "Yenāti palāpasaṅkhātena niratthakavacanena. Samphanti ‘‘sa’’nti vuttaṁ sukhaṁ, hitañca",
  "tika-s0104t1:644_1": "phalati paharati vināsetīti atthena ‘‘sampha’’nti laddhanāmaṁ attano, paresañca anupakārakaṁ",
  "tika-s0104t1:644_2": "yaṁ kiñci atthaṁ, tenāha ‘‘niratthaka’’nti, iminā samphaṁ palapati etenāti samphappalāpoti",
  "tika-s0104t1:644_3": "vacanatthaṁ dasseti.",
  "tika-s0104t1:645_0": "‘‘Tesa’’ntiādinā cetanāya phalavohārena pisuṇādisaddappavatti vuttā. ‘‘Sā evā’’tiādinā",
  "tika-s0104t1:645_1": "pana cetanāya pavattiparikappanāya hetuṁ vibhāveti. Tattha ‘‘pahāyā’’tiādivacanasannidhānato",
  "tika-s0104t1:645_2": "tassāyeva ca pahātabbatā yuttito adhippetāti attho.",
  "tika-s0104t1:646_0": "Tatthāti tāsu pisuṇavācādīsu. Saṁkiliṭṭhacittassāti lobhena, dosena vā vibādhitacittassa,",
  "tika-s0104t1:646_1": "upatāpitacittassa vā, dūsitacittassāti vuttaṁ hoti, ‘‘cetanā’’ti etena sambandho.",
  "tika-s0104t1:646_2": "Yena saha paresaṁ bhedāya vadati, tassa attano piyakamyatāyāti attho. Cetanā pisuṇavācā",
  "tika-s0104t1:646_3": "nāma pisuṇaṁ vadanti etāyāti katvā. Samāsavisaye hi mukhyavasena attho gahetabbo,",
  "tika-s0104t1:646_4": "byāsavisaye upacāravasenāti daṭṭhabbaṁ. Yassa yato bhedaṁ karoti, tesu abhinnesu",
  "tika-s0104t1:646_5": "appasāvajjaṁ, bhinnesu mahāsāvajjaṁ. Tathā kilesānaṁ mudutibbatāvisesesupi yojetabbaṁ.",
  "tika-s0104t1:647_0": "Yassa pesuññaṁ upasaṁharati, so bhijjatu vā, mā vā, tassa tadatthaviññāpanameva pamāṇanti",
  "tika-s0104t1:647_1": "āha ‘‘tassa tadatthavijānana’’nti. Bhedapurekkhāratāpiyakamyatānamekekapakkhipanena",
  "tika-s0104t1:647_2": "cattāro. Kammapathappatti pana bhinne eva. Imesanti aniyamatāya parammukhāpavattānampi",
  "tika-s0104t1:647_3": "attano buddhiyaṁ parivattamāne sandhāya vuttanti dassetuṁ ‘‘yesa’’ntiādimāha. Itoti",
  "tika-s0104t1:647_4": "idha padese, vuttānaṁ yesaṁ santike sutanti yojetabbaṁ.",
  "tika-s0104t1:648_0": "‘‘Dvinna’’nti nidassanavacanaṁ bahūnampi sandhānato. ‘‘Mittāna’’ntiādi ‘‘sandhāna’’nti",
  "tika-s0104t1:648_1": "ettha kammaṁ, tena pāḷiyaṁ ‘‘bhinnāna’’nti etassa kammabhāvaṁ dasseti. Sandhānakaraṇañca",
  "tika-s0104t1:648_2": "nāma tesamanurūpakaraṇamevāti vuttaṁ ‘‘anukattā’’ti. Anuppadātāti anubalappadātā,",
  "tika-s0104t1:648_3": "anuvattanavasena vā padātā. Kassa pana anubalappadānaṁ, anuvattanañcāti? ‘‘Sahitāna’’nti",
  "tika-s0104t1:648_4": "vuttattā sandhānassāti viññāyatīti āha ‘‘sandhānānuppadātā’’ti. Yasmā pana anubalavasena,",
  "tika-s0104t1:648_5": "anuvattanavasena ca sandhānassa padānaṁ ādānaṁ, rakkhaṇaṁ vā daḷhīkaraṇaṁ hoti, tasmā",
  "tika-s0104t1:648_6": "vuttaṁ ‘‘daḷhīkammaṁ kattā’’ti. Āramanti etthāti ārāmo. Ramitabbaṭṭhānaṁ samaggoti",
  "tika-s0104t1:648_7": "hi tadadhiṭṭhānānaṁ vasena tabbisesanatā vuttā. ‘‘Samagge’’tipi paṭhanti, tadayuttaṁ",
  "tika-s0104t1:648_8": "‘‘yatthā’’tiādivacanena viruddhattā. Yasmā pana ākārena vināpi ayamattho labbhati,",
  "tika-s0104t1:648_9": "tasmā ‘‘ayamevettha attho’’ti vuttaṁ samaggesūti samaggabhūtesu janakāyesu, tenāha",
  "tika-s0104t1:648_10": "‘‘te pahāyā’’tiādi. Tappakatiyatthopi kattuatthovāti dasseti ‘‘nandatī’’ti iminā.",
  "tika-s0104t1:648_11": "Tappakatiyatthena hi ‘‘disvāpi sutvāpī’’ti vacanaṁ supapannaṁ hoti. Samagge karoti",
  "tika-s0104t1:648_12": "etāyāti samaggakaraṇī. Sāyeva vācā, taṁ bhāsitāti atthamāha ‘‘yā vācā’’tiādinā. Tāya",
  "tika-s0104t1:648_13": "vācāya samaggakaraṇaṁ nāma. ‘‘Sukhā saṅghassa sāmaggī, samaggānaṁ tapo sukho’’tiādinā",
  "tika-s0104t1:648_14": "(dha. pa. 194) samaggānisaṁsadassanamevāti vuttaṁ ‘‘sāmaggiguṇaparidīpikamevā’’ti.",
  "tika-s0104t1:648_15": "Itaranti tabbiparītaṁ bhedanikaṁ vācaṁ.",
  "tika-s0104t1:649_0": "Mammānīti duṭṭhārūni, tassadisatāya pana idha akkosavatthūni ‘‘mammānī’’ti vuccanti.",
  "tika-s0104t1:649_1": "Yathā hi duṭṭhārūsu yena kenaci vatthunā ghaṭitesu cittaṁ adhimattaṁ dukkhappattaṁ",
  "tika-s0104t1:649_2": "hoti, tathā tesu dasasujātiādīsu akkosavatthūsu pharusavācāya phusitamattesūti. Tathā",
  "tika-s0104t1:649_3": "hi vuttaṁ ‘‘mammāni viya mammāni, yesu pharusavācāya chupitamattesu duṭṭhārūsu viya",
  "tika-s0104t1:649_4": "ghaṭṭitesu cittaṁ adhimattaṁ dukkhappattaṁ hoti, kāni pana tāni? Jātiādīni akkosavatthūnī’’ti",
  "tika-s0104t1:649_5": "(dī. ni. ṭī. 1.9) ‘‘yassa sarīrappadesassa satthādipaṭihanena bhusaṁ rujjanaṁ, so",
  "tika-s0104t1:649_6": "mammaṁ nāma. Idha pana yassa cittassa pharusavācāvasena domanassasaṅkhātaṁ bhusaṁ",
  "tika-s0104t1:649_7": "rujjanaṁ, taṁ mammaṁ viyāti mamma’’nti apare. Tāni mammāni chijjanti bhijjanti yenāti",
  "tika-s0104t1:649_8": "mammacchedako, sveva kāyavacīpayogo, tāni samuṭṭhāpetīti tathā. Ekantapharusacetanā",
  "tika-s0104t1:649_9": "pharusā vācā pharusaṁ vadanti etāyāti katvā. ‘‘Pharusacetanā’’ icceva avatvā ‘‘ekantapharusacetanā’’ti",
  "tika-s0104t1:649_10": "vacanaṁ duṭṭhacittatāya eva pharusacetanā adhippetā, na pana savanapharusatāmattenāti",
  "tika-s0104t1:649_11": "ñāpanatthaṁ. Tassāti ekantapharusacetanāya eva. Āvibhāvatthanti pharusavācābhāvassa",
  "tika-s0104t1:649_12": "pākaṭakaraṇatthaṁ. Tassāti vā ekantapharusacetanāya eva, pharusavācābhāvassāti attho.",
  "tika-s0104t1:649_13": "Tathevāti mātuvuttākāreneva, uṭṭhāsi anubandhitunti attho. Saccakiriyanti yaṁ ‘‘caṇḍā",
  "tika-s0104t1:649_14": "taṁ mahiṁsī anubandhatū’’ti vacanaṁ mukhena kathesi, taṁ mātucitte natthi, tasmā",
  "tika-s0104t1:649_15": "‘‘taṁ mā hotu, yaṁ pana uppalapattampi mayhaṁ upari na patatū’’ti kāraṇaṁ cittena",
  "tika-s0104t1:649_16": "cintesi, tadeva mātucitte atthi, tasmā ‘‘tameva hotū’’ti saccakaraṇaṁ, kattabbasaccaṁ",
  "tika-s0104t1:649_17": "vā. Tatthevāti uṭṭhānaṭṭhāneyeva. Baddhā viyāti yottādinā paribandhi viya. Evaṁ mammacchedakoti",
  "tika-s0104t1:649_18": "ettha savanapharusatāmattena mammacchedakatā veditabbā.",
  "tika-s0104t1:650_0": "Payogoti vacīpayogo. Cittasaṇhatāyāti ekantapharusacetanāya abhāvamāha. Tatoyeva",
  "tika-s0104t1:650_1": "hi pharusavācā na hoti kammapathappattā, kammabhāvaṁ pana na sakkā vāretunti daṭṭhabbaṁ.",
  "tika-s0104t1:650_2": "‘‘Mātāpitaro hī’’tiādināpi tadevatthaṁ samattheti. Evaṁ byatirekavasena cetanāpharusatāya",
  "tika-s0104t1:650_3": "pharusavācābhāvaṁ sādhetvā idāni tameva anvayavasena sādhetuṁ ‘‘yathā’’tiādi vuttaṁ.",
  "tika-s0104t1:650_4": "Apharusā vācā na hoti pharusā vācā hotiyevāti attho sāti pharusavācā. Yanti puggalaṁ.",
  "tika-s0104t1:651_0": "Etthāpi kammapathabhāvaṁ appattā appasāvajjā, itarā mahāsāvajjā. Tathā kilesānaṁ",
  "tika-s0104t1:651_1": "mudutibbatābhedepi yojetabbaṁ. Keci pana ‘‘yaṁ uddissa pharusavācā payujjati, tassa",
  "tika-s0104t1:651_2": "sammukhāyeva sīsaṁ etī’’ti vadanti, eke pana ‘‘parammukhāpi pharusavācā hotiyevā’’ti.",
  "tika-s0104t1:651_3": "Tatthāyamadhippāyo yutto siyā, sammukhā payoge agāravādīnaṁ balavabhāvato siyā cetanā",
  "tika-s0104t1:651_4": "balavatī, parassa ca tadatthavijānanaṁ, na tathā parammukhā. Yathā pana akkosite",
  "tika-s0104t1:651_5": "mate āḷahane katā khamanā upavādantarāyaṁ nivatteti, evaṁ parammukhā payuttāpi pharusavācā",
  "tika-s0104t1:651_6": "hotiyevāti sakkā ñātunti, tasmā ubhayatthāpi pharusavācā sambhavatīti daṭṭhabbaṁ.",
  "tika-s0104t1:651_7": "Tathā hi parassa tadatthavijānanamaññatra tayova tassā sambhārā aṭṭhakathāsu vuttāti.",
  "tika-s0104t1:651_8": "Kupitacittanti akkosanādhippāyeneva vuttaṁ, na pana maraṇādhippāyena. Maraṇādhippāyena",
  "tika-s0104t1:651_9": "hi sati cittakope atthasiddhiyā, tadabhāve ca yathārahaṁ pāṇātipātabyāpādāva honti.",
  "tika-s0104t1:652": "Elaṁ vuccati doso ilati cittaṁ, puggalo vā kampati etenāti katvā. Etthāti –",
  "tika-s0104t1:653": "‘‘Nelaṅgo setapacchādo, ekāro vattatī ratho;",
  "tika-s0104t1:654": "Anīghaṁ passa āyantaṁ, chinnasotaṁ abandhana’’nti. (saṁ. ni. 4.347; udā. 65; peṭako. 25); –",
  "tika-s0104t1:655_0": "Imissā udānagāthāya. Sīlañhettha niddosatāya ‘‘nela’’nti vuttaṁ. Tenevāha citto gahapati",
  "tika-s0104t1:655_1": "āyasmatā kāmabhūtherena puṭṭho saṁyuttāgamavare saḷāyatanavagge ‘‘nelaṅga’’nti kho",
  "tika-s0104t1:655_2": "bhante sīlānametaṁ adhivacana’’nti (saṁ. ni. 4.347) vācā nāma saddasabhāvā taṁtadatthanibandhanāti",
  "tika-s0104t1:655_3": "sādurasasadisattā madhurameva byañjanaṁ, attho ca tabbhāvatoti atthameva sandhāya",
  "tika-s0104t1:655_4": "byañjanamadhuratāya, atthamadhuratāyā’’ti ca vuttaṁ. Visesanaparanipātopi hi loke",
  "tika-s0104t1:655_5": "dissati ‘‘agyāhito’’tiādīsu. Apica avayavāpekkhane sati ‘‘madhuraṁ byañjanaṁ yassā’’tiādinā",
  "tika-s0104t1:655_6": "vattabbo. Sukhāti sukhakaraṇī, sukhahetūti vuttaṁ hoti. Kaṇṇasūlanti kaṇṇasaṅkuṁ.",
  "tika-s0104t1:655_7": "Kaṇṇasaddena cettha sotaviññāṇapaṭibaddhatadanuvattakā viññāṇavīthiyo gahitā. Vohārakathā",
  "tika-s0104t1:655_8": "hesā suttantadesanā, tassā vaṇṇanā ca, tathā ceva vuttaṁ ‘‘sakalasarīre kopaṁ, pema’’nti",
  "tika-s0104t1:655_9": "ca. Na hi hadayavatthunissito kopo, pemo ca sakalasarīre vattati. Esa nayo īdisesu.",
  "tika-s0104t1:655_10": "Sukhena cittaṁ pavisati yathāvuttakāraṇadvayenāti attho, aluttasamāso cesa yathā",
  "tika-s0104t1:655_11": "‘‘amataṅgato’’ti. Pureti guṇapāripure, tenāha ‘‘guṇaparipuṇṇatāyā’’ti. Pure saṁvaḍḍhā",
  "tika-s0104t1:655_12": "porī, tādisā nārī viyāti vācāpi porīti atthamāha ‘‘pure’’tiādinā. Sukumārāti sutaruṇā.",
  "tika-s0104t1:655_13": "Upameyyapakkhe pana apharusatāya mudukabhāvo eva sukumāratā. Purassāti ettha pura-saddo",
  "tika-s0104t1:655_14": "tannivāsīvācako sahacaraṇavasena ‘‘gāmo āgato’’tiādīsu viya, tenevāha ‘‘nagaravāsīna’’nti.",
  "tika-s0104t1:655_15": "Esāti taṁsambandhīniddesā vācā. Evarūpī kathāti atthattayena pakāsitā kathā. Kantāti",
  "tika-s0104t1:655_16": "kāmitā tuṭṭhā yathā ‘‘pakkanto’’ti, māna-saddassa vā antabyappadeso, kāmiyamānāti",
  "tika-s0104t1:655_17": "attho. Yathā ‘‘anāpatti asamanubhāsantassā’’ti (pārā. 416, 430, 441) manaṁ appeti",
  "tika-s0104t1:655_18": "vaḍḍhetīti manāpā, tena vuttaṁ ‘‘cittavuḍḍhikarā’’ti. Tathākārinīti attho. Ato bahuno",
  "tika-s0104t1:655_19": "janassāti idha sambandhe sāmivacanaṁ, na tu purimasmiṁ viya kattari.",
  "tika-s0104t1:656_0": "Kāmaṁ tehi vattumicchito attho sambhavati, so pana aphalattā bhāsitatthapariyāyena",
  "tika-s0104t1:656_1": "atthoyeva nāma na hotīti āha ‘‘anatthaviññāpikā’’ti. Apica payojanatthābhāvato anatthā,",
  "tika-s0104t1:656_2": "vācā, taṁ viññāpikātipi vaṭṭati. Akusalacetanā samphappalāpo samphaṁ palapanti etāyāti",
  "tika-s0104t1:656_3": "katvā. Āsevanaṁ bhāvanaṁ bahulīkaraṇaṁ. Yaṁ janaṁ gāhāpayituṁ pavattito, tena aggahite",
  "tika-s0104t1:656_4": "appasāvajjo, gahite mahāsāvajjo. Kilesānaṁ mudutibbatāvasenāpi appasāvajjamahāsāvajjatā",
  "tika-s0104t1:656_5": "yojetabbā. Bhāratanāmakānaṁ dvebhātukarājūnaṁ yuddhakathā, dasagiriyakkhena sītāya",
  "tika-s0104t1:656_6": "nāma deviyā āharaṇakathā, rāmaraññā paccāharaṇakathā , yathā taṁ adhunā bāhirakehi",
  "tika-s0104t1:656_7": "paricayitā sakkaṭabhāsāya gaṇṭhitā rāmapurāṇabhāratapurāṇādikathāti, evamādikā niratthakakathā",
  "tika-s0104t1:656_8": "samphappalāpoti vuttaṁ ‘‘bhārata…pe… purekkhāratā’’ti.",
  "tika-s0104t1:657_0": "‘‘Kālavādī’’tiādi samphappalāpā paṭiviratassa paṭipattisandassanaṁ yathā ‘‘pāṇātipātā",
  "tika-s0104t1:657_1": "paṭivirato’’tiādi (dī. ni. 1.8, 194) pāṇātipātappahānassa paṭipattidassanaṁ. ‘‘Pāṇātipātaṁ",
  "tika-s0104t1:657_2": "pahāya viharatī’’ti hi vutte kathaṁ pāṇātipātappahānaṁ hotīti apekkhāsambhavato ‘‘pāṇātipātā",
  "tika-s0104t1:657_3": "paṭivirato hotī’’ti vuttaṁ. Sā pana virati kathanti āha ‘‘nihitadaṇḍo nihita sattho’’ti.",
  "tika-s0104t1:657_4": "Tañca daṇḍasatthanidhānaṁ kathanti vuttaṁ ‘‘lajjī’’tiādi. Evaṁ uttaruttaraṁ purimassa",
  "tika-s0104t1:657_5": "purimassa upāyasandassanaṁ. Tathā adinnādānādīsupi yathāsambhavaṁ yojetabbaṁ. Tena",
  "tika-s0104t1:657_6": "vuttaṁ ‘‘kālavādītiādi samphappalāpā paṭiviratassa paṭipattisandassana’’nti. Atthasaṁhitāpi",
  "tika-s0104t1:657_7": "hi vācā ayuttakālapayogena atthāvahā na siyāti anatthaviññāpanabhāvaṁ anulometi,",
  "tika-s0104t1:657_8": "tasmā samphappalāpaṁ pajahantena akālavāditā parivajjetabbāti dassetuṁ ‘‘kālavādī’’ti",
  "tika-s0104t1:657_9": "vuttaṁ. Kāle vadantenāpi ubhayattha asādhanato abhūtaṁ parivajjetabbanti āha ‘‘bhūtavādī’’ti.",
  "tika-s0104t1:657_10": "Bhūtañca vadantena yaṁ idhalokaparalokahitasampādanakaṁ, tadeva vattabbanti vuttaṁ",
  "tika-s0104t1:657_11": "‘‘atthavādī’’ti. Atthaṁ vadantenāpi na lokiyadhammanissitameva vattabbaṁ, atha kho",
  "tika-s0104t1:657_12": "lokuttaradhammanissitampīti āha ‘‘dhammavādī’’ti. Yathā ca attho lokuttaradhammanissito",
  "tika-s0104t1:657_13": "hoti, tathā dassanatthaṁ ‘‘vinayavādī’’ti vuttaṁ.",
  "tika-s0104t1:658_0": "Pātimokkhasaṁvaro, satiñāṇakhantivīriyasaṁvaroti hi pañcannaṁ saṁvaravinayānaṁ tadaṅgappahānaṁ,",
  "tika-s0104t1:658_1": "vikkhambhanasamucchedapaṭippassaddhinissaraṇappahānanti pañcannaṁ pahānavinayānañca",
  "tika-s0104t1:658_2": "vasena vuccamāno attho nibbānādhigamahetubhāvato lokuttaradhammasannissito hoti.",
  "tika-s0104t1:658_3": "Evaṁ guṇavisesayutto ca attho vuccamāno desanākosalle sati sobhati, kiccakaro ca",
  "tika-s0104t1:658_4": "hoti, nāññathāti dassetuṁ ‘‘nidhānavatiṁ vācaṁ bhāsitā’’ti vuttaṁ. Idāni tameva desanākosallaṁ",
  "tika-s0104t1:658_5": "vibhāvetuṁ ‘‘kālenā’’tiādimāha. Ajjhāsayaṭṭhuppattīnaṁ, pucchāya ca vasena otiṇṇe",
  "tika-s0104t1:658_6": "desanāvisaye ekaṁsādibyākaraṇavibhāgaṁ sallakkhetvā ṭhapanāhetudāharaṇasaṁsandanāni",
  "tika-s0104t1:658_7": "taṁtaṁkālānurūpaṁ vibhāventiyā parimitaparicchinnarūpāya gambhīrudānapahūtatthavitthārasaṅgāhikāya",
  "tika-s0104t1:658_8": "desanāya pare yathājjhāsayaṁ paramatthasiddhiyaṁ patiṭṭhāpento ‘‘desanākusalo’’ti",
  "tika-s0104t1:658_9": "vuccatīti evametthāpi atthayojanā veditabbā.",
  "tika-s0104t1:659_0": "Vattabbayuttakālanti vattabbavacanassa anurūpakālaṁ, tattha vā payujjitabbakālaṁ.",
  "tika-s0104t1:659_1": "Sabhāvavaseneva bhūtatāti āha ‘‘sabhāvamevā’’ti. Atthaṁ vadatīti atthavādī. Atthavadanañca",
  "tika-s0104t1:659_2": "tannissitavācākathanamevāti adhippāyena vuttaṁ ‘‘diṭṭhadhammikasamparāyikatthasannissitameva",
  "tika-s0104t1:659_3": "katvā’’ti. Dhammavādī’’tiādīsupi eseva nayo.",
  "tika-s0104t1:660_0": "Nidheti sannidhānaṁ karoti etthāti nidhānaṁ. Ṭhapanokāso. ‘‘Ṭhānavatī’’ti vutte tasmiṁ",
  "tika-s0104t1:660_1": "ṭhāne ṭhapetuṁ yuttātipi attho sambhavatīti āha ‘‘hadaye’’tiādi. Nidhānavatīpi vācā",
  "tika-s0104t1:660_2": "kālayuttāva atthāvahā, tasmā ‘‘kālenā’’ti idaṁ ‘‘nidhānavatiṁ’’ vācaṁ bhāsitā’’ti",
  "tika-s0104t1:660_3": "etassāpekkhavacananti dasseti ‘‘evarūpi’’ntiādinā. Icchitatthanibbattanatthaṁ apadisitabbo,",
  "tika-s0104t1:660_4": "apadisīyati vā icchitattho anenāti apadeso, upamā, hetudāharaṇādikāraṇaṁ vā, tena",
  "tika-s0104t1:660_5": "saha vattatīti sāpadesā, vācā, tenāha ‘‘saupamaṁ sakāraṇanti attho’’ti. Paricchedaṁ",
  "tika-s0104t1:660_6": "dassetvāti yāvatā pariyosānaṁ sambhavati, tāvatā mariyādaṁ dassetvā, tena vuttaṁ",
  "tika-s0104t1:660_7": "‘‘yathā…pe… bhāsatī’’ti. Sikhamappattā hi kathā atthāvahā nāma na hoti. Atthasaṁhitanti",
  "tika-s0104t1:660_8": "ettha attha-saddo bhāsitatthapariyāyoti vuttaṁ ‘‘anekehipī’’tiādi. Bhāsitattho ca",
  "tika-s0104t1:660_9": "nāma saddānusārena adhigato sabbopi pakatyatthapaccayatthabhāvatthādiko, tatoyeva",
  "tika-s0104t1:660_10": "bhagavato vacanaṁ ekagāthāpadampi saṅkhepavitthārādiekattādinandiyāvattādinayehi",
  "tika-s0104t1:660_11": "anekehipi niddhāraṇakkhamatāya pariyādātumasakkuṇeyyaṁ atthamāvahatīti. Evaṁ atthasāmaññato",
  "tika-s0104t1:660_12": "saṁvaṇṇetvā icchitatthavisesatopi saṁvaṇṇetuṁ ‘‘yaṁ vā’’tiādimāha. Atthavādinā vattumicchitatthoyeva",
  "tika-s0104t1:660_13": "hi idha gahito. Nanu sabbesampi vacanaṁ attanā icchitatthasahitaṁyeva, kimettha vattabbaṁ",
  "tika-s0104t1:660_14": "atthīti antolīnacodanaṁ parisodheti ‘‘na añña’’ntiādinā. Aññamatthaṁ paṭhamaṁ nikkhipitvā",
  "tika-s0104t1:660_15": "ananusandhivasena pacchā aññamatthaṁ na bhāsati. Yathānikkhittānusandhivaseneva pariyosāpetvā",
  "tika-s0104t1:660_16": "kathetīti adhippāyo.",
  "tika-s0104t1:661_0": "10. Evaṁ paṭipāṭiyā sattamūlasikkhāpadāni vibhajitvā satipi abhijjhādippahānassa",
  "tika-s0104t1:661_1": "saṁvarasīlasaṅgahe upariguṇasaṅgahato, lokiyaputhujjanāvisayato ca uttaridesanāya",
  "tika-s0104t1:661_2": "saṅgahituṁ taṁ pariharitvā pacurajanapākaṭaṁ ācārasīlameva vibhajanto bhagavā ‘‘bījagāmabhūtagāmasamārambhā’’tiādimāhāti",
  "tika-s0104t1:661_3": "pāḷiyaṁ sambandho vattabbo. Tattha vijāyanti viruhanti etehīti bījāni. Paccayantarasamavāye",
  "tika-s0104t1:661_4": "sadisaphaluppattiyā visesakāraṇabhāvato viruhanasamatthānaṁ sāraphalādīnametaṁ adhivacanaṁ.",
  "tika-s0104t1:661_5": "Bhavanti, ahuvunti cāti bhūtā, jāyanti vaḍḍhanti jātā, vaḍḍhitā cāti attho. Vaḍḍhamānakānaṁ",
  "tika-s0104t1:661_6": "vaḍḍhitvā, ṭhitānañca rukkhagacchādīnaṁ yathākkamamadhivacanaṁ. Viruḷhamūlā hi nīlabhāvaṁ",
  "tika-s0104t1:661_7": "āpajjantā taruṇarukkhagacchā jāyanti vaḍḍhantīti vuccanti. Vaḍḍhitvā ṭhitā mahantā",
  "tika-s0104t1:661_8": "rukkhagacchā jātā vaḍḍhitāti. Gāmoti samūho, so ca suddhaṭṭhakadhammarāsi, bījānaṁ,",
  "tika-s0104t1:661_9": "bhūtānañca tathāladdhasamaññānaṁ aṭṭhadhammānaṁ gāmo, teyeva vā gāmoti tathā. Avayavavinimuttassa",
  "tika-s0104t1:661_10": "hi samudāyassa abhāvato duvidhenāpi atthena teyeva tiṇarukkhalatādayo gayhanti.",
  "tika-s0104t1:662_0": "Apica bhūmiyaṁ patiṭṭhahitvā haritabhāvamāpannā rukkhagacchādayo devatā pariggayhanti,",
  "tika-s0104t1:662_1": "tasmā bhūtānaṁ nivāsanaṭṭhānatāya gāmoti bhūtagāmotipi vadanti, te sarūpato dassetuṁ",
  "tika-s0104t1:662_2": "‘‘mūlabīja’’ntiādimāha. Mūlameva bījaṁ mūlabījaṁ. Sesesupi ayaṁ nayo. Phaḷubījanti",
  "tika-s0104t1:662_3": "pabbabījaṁ. Paccayantarasamavāye sadisaphaluppattiyā visesakāraṇabhāvato viruhanasamatthe",
  "tika-s0104t1:662_4": "sāraphale niruḷho bīja-saddo tadatthasiddhiyā mūlādīsupi kesuci pavattatīti mūlādito",
  "tika-s0104t1:662_5": "nivattanatthaṁ ekena bīja-saddena visesetvā ‘‘bījabīja’’nti vuttaṁ yathā ‘‘rūpaṁrūpaṁ,",
  "tika-s0104t1:662_6": "dukkhadukkha’’nti ca. Nīlatiṇarukkhādikassāti allatiṇassa ceva allarukkhādikassa",
  "tika-s0104t1:662_7": "ca. Ādi-saddena osadhigacchalatādayo veditabbā. Samārambho idha vikopanaṁ, tañca",
  "tika-s0104t1:662_8": "chedanādiyevāti vuttaṁ ‘‘chedanabhedanapacanādibhāvenā’’ti. Nanu ca rukkhādayo cittarahitatāya",
  "tika-s0104t1:662_9": "na jīvā, cittarahitatā ca paripphandanābhāvato, chinne viruhanato, visadisajātikabhāvato,",
  "tika-s0104t1:662_10": "catuyoniapariyāpannato ca veditabbā. Vuḍḍhi pana pavāḷasilālavaṇādīnampi vijjatīti",
  "tika-s0104t1:662_11": "na tesaṁ jīvatābhāve kāraṇaṁ. Visayaggahaṇañca nesaṁ parikappanāmattaṁ supanaṁ viya",
  "tika-s0104t1:662_12": "ciñcādīnaṁ, tathā kaṭukambilāsādinā dohaḷādayo. Tattha kasmā bījagāmabhūtagāmasamārambhā",
  "tika-s0104t1:662_13": "paṭivirati icchitāti? Samaṇasāruppato, tannissitasattānukampanato ca. Tenevāha āḷavakānaṁ",
  "tika-s0104t1:662_14": "rukkhacchedanādivatthūsu ‘‘jīvasaññino hi moghapurisā manussā rukkhasmi’’ntiādi (pārā. 89).",
  "tika-s0104t1:663_0": "Ekaṁ bhattaṁ ekabhattaṁ, tamassa atthi ekasmiṁ divase ekavārameva bhuñjanatoti ekabhattiko.",
  "tika-s0104t1:663_1": "Tayidaṁ ekabhattaṁ kadā bhuñjitabbanti sandhāya vuttaṁ ‘‘pātarāsabhatta’’ntiādi,",
  "tika-s0104t1:663_2": "dvīsu bhattesu pātarāsabhattaṁ sandhāyāhāti adhippāyo. Pāto asitabbanti pātarāsaṁ.",
  "tika-s0104t1:663_3": "Sāyaṁ asitabbanti sāyamāsaṁ, tadeva bhattaṁ tathā. Eka-saddo cettha majjhanhikakālaparicchedabhāvena",
  "tika-s0104t1:663_4": "payutto, na tadantogadhavārabhāvenāti dasseti ‘‘tasmā’’tiādinā.",
  "tika-s0104t1:664_0": "Rattiyā bhojanaṁ uttarapadalopato rattisaddena vuttaṁ, taddhitavasena vā tathāyevādhippāyasambhavato,",
  "tika-s0104t1:664_1": "tenāha ‘‘rattiyā’’tiādi. Aruṇuggamanato paṭṭhāya yāva majjhanhikā ayaṁ buddhādīnaṁ",
  "tika-s0104t1:664_2": "ariyānaṁ āciṇṇasamāciṇṇo bhojanassa kālo nāma, tadañño vikālo. Tattha dutiyapadena",
  "tika-s0104t1:664_3": "rattibhojanassa paṭikkhittattā aparanhova idha vikāloti pārisesanayena tatiyapadassa",
  "tika-s0104t1:664_4": "atthaṁ dīpetuṁ ‘‘atikkante majjhanhike’’tiādi vuttaṁ. Bhāvasādhano cettha bhojana-saddo",
  "tika-s0104t1:664_5": "ajjhoharaṇatthavācakoti dīpeti ‘‘yāva sūriyatthaṅgamanā bhojana’’nti iminā. Kassa",
  "tika-s0104t1:664_6": "pana tadajjhoharaṇanti? Yāmakālikādīnamanuññātattā, vikālabhojanasaddassa ca yāvakālikajjhoharaṇeyeva",
  "tika-s0104t1:664_7": "niruḷhattā ‘‘yāvakālikassā’’ti viññāyati. Ayaṁ panettha aṭṭhakathāvaseso ācariyānaṁ",
  "tika-s0104t1:664_8": "nayo – bhuñjitabbaṭṭhena bhojanaṁ, yāgubhattādi sabbaṁ yāvakālikavatthu . Yathā ca",
  "tika-s0104t1:664_9": "‘‘rattūparato’’ti ettha rattibhojanaṁ rattisaddena vuccati, evamettha bhojanajjhoharaṇaṁ",
  "tika-s0104t1:664_10": "bhojanasaddena. Vikāle bhojanaṁ vikālabhojanaṁ, tato vikālabhojanā. Vikāle yāvakālikavatthussa",
  "tika-s0104t1:664_11": "ajjhoharaṇāti atthoti. Īdisā guṇavibhūti na buddhakāleyevāti āha ‘‘anomānadītīre’’tiādi.",
  "tika-s0104t1:664_12": "Ayaṁ pana pāḷiyaṁ anusandhikkamo – ekasmiṁ divase ekavārameva bhuñjanato ‘‘ekabhattiko’’ti",
  "tika-s0104t1:664_13": "vutte rattibhojanopi siyāti tannivāraṇatthaṁ ‘‘rattūparato’’ti vuttaṁ. Evaṁ sati",
  "tika-s0104t1:664_14": "sāyanhabhojīpi ekabhattiko siyāti tadāsaṅkānivattanatthaṁ ‘‘virato vikālabhojanā’’ti vuttanti.",
  "tika-s0104t1:665_0": "Saṅkhepato ‘‘sabbapāpassa akaraṇa’’ntiādi (dī. ni. 2.90; dha. pa. 183; netti. 30,",
  "tika-s0104t1:665_1": "50, 116, 124) nayappavattaṁ bhagavato sāsanaṁ sachandarāgappavattito naccādīnaṁ dassanaṁ",
  "tika-s0104t1:665_2": "nānulometīti āha ‘‘sāsanassa ananulomattā’’ti. Visucati sāsanaṁ vijjhati ananulomikabhāvenāti",
  "tika-s0104t1:665_3": "visūkaṁ, paṭiviruddhanti vuttaṁ hoti. Tatra upamaṁ dasseti ‘‘paṭāṇībhūta’’nti iminā,",
  "tika-s0104t1:665_4": "paṭāṇīsaṅkhātaṁ kīlaṁ viya bhūtanti attho. ‘‘Visūka’’nti etassa paṭāṇībhūtanti atthamāhātipi",
  "tika-s0104t1:665_5": "vadanti. Attanā payojiyamānaṁ, parehi payojāpiyamānañca naccaṁ naccabhāvasāmaññato",
  "tika-s0104t1:665_6": "pāḷiyaṁ ekeneva naccasaddena sāmaññaniddesanayena gahitaṁ, ekasesanayena vā. Tathā",
  "tika-s0104t1:665_7": "gītavāditasaddehi gāyanagāyāpanavādanavādāpanānīti āha ‘‘naccananaccāpanādivasenā’’ti.",
  "tika-s0104t1:665_8": "Suddhahetutājotanavasena hi dvādhippāyikā ete saddā. Naccañca gītañca vāditañca visūkadassanañca",
  "tika-s0104t1:665_9": "naccagītavāditavisūkadassanaṁ, samāhāravasenettha ekattaṁ. Aṭṭhakathāyaṁ pana yathāpāṭhaṁ",
  "tika-s0104t1:665_10": "vākyāvatthikantavacanena saha samuccayasamāsadassanatthaṁ ‘‘naccā cā’’tiādi vuttaṁ.",
  "tika-s0104t1:665_11": "Evaṁ sabbattha īdisesu. (Dassanavisaye mayūranaccādipaṭikkhipanena naccāpanavisayepi",
  "tika-s0104t1:665_12": "paṭikkhipanaṁ daṭṭhabbaṁ) ‘‘naccādīni hī’’tiādinā yathāvuttatthasamatthanaṁ. Dassanena",
  "tika-s0104t1:665_13": "cettha savanampi saṅgahitaṁ virūpekasesanayena, yathāsakaṁ vā visayassa ālocanasabhāvatāya",
  "tika-s0104t1:665_14": "pañcannaṁ viññāṇānaṁ savanakiriyāyapi dassanasaṅkhepasambhavato ‘‘dassanā’’ icceva",
  "tika-s0104t1:665_15": "vuttaṁ. Tenevāha ‘‘pañcahi viññāṇehi na kiñci dhammaṁ paṭijānāti aññatra atinipātamattā’’ti.",
  "tika-s0104t1:666_0": "‘‘Visūkabhūtā dassanā cā’’ti etena avisūkabhūtassa pana gītassa savanaṁ kadāci vaṭṭatīti",
  "tika-s0104t1:666_1": "dasseti. Tathā hi vuttaṁ paramatthajotikāya khuddakapāṭhaṭṭhakathāya ‘‘dhammūpasaṁhitampi",
  "tika-s0104t1:666_2": "cettha gītaṁ na vaṭṭati, gītūpasaṁhito pana dhammo vaṭṭatī’’ti (khu. pā. aṭṭha. pacchimapañcasikkhāpadavaṇṇanā)",
  "tika-s0104t1:666_3": "katthaci pana na-kāravipariyāyena pāṭho dissati. Ubhayatthāpi ca gīto ce dhammānulomatthapaṭisaṁyuttopi",
  "tika-s0104t1:666_4": "na vaṭṭati, dhammo ce gītasaddapaṭisaṁyuttopi vaṭṭatīti adhippāyo veditabbo. ‘‘Na",
  "tika-s0104t1:666_5": "bhikkhave, gītassarena dhammo gāyitabbo, yo gāyeyya, āpatti dukkaṭassā’’ti (cūḷava.",
  "tika-s0104t1:666_6": "149) hi desanāya eva paṭikkhepo, na savanāya. Imassa ca sikkhāpadassa visuṁ paññāpanato",
  "tika-s0104t1:666_7": "viññāyati ‘‘gītassarena desitopi dhammo na gīto’’ti. Yañca sakkapañhasuttavaṇṇanāyaṁ",
  "tika-s0104t1:666_8": "sevitabbāsevitabbasaddaṁ niddharantena ‘‘yaṁ pana atthanissitaṁ dhammanissitaṁ kumbhadāsigītampi",
  "tika-s0104t1:666_9": "suṇantassa pasādo vā uppajjati, nibbidā vā saṇṭhāti, evarūpo saddo sevitabbo’’ti",
  "tika-s0104t1:666_10": "(dī. ni. aṭṭha. 2.365) vuttaṁ, taṁ asamādānasikkhāpadassa sevitabbatāmattapariyāyena",
  "tika-s0104t1:666_11": "vuttaṁ. Samādānasikkhāpadassa hi evarūpaṁ suṇantassa sikkhāpadasaṁvaraṁ bhijjati",
  "tika-s0104t1:666_12": "gītasaddabhāvatoti veditabbaṁ. Tathā hi vinayaṭṭhakathāsu vuttaṁ ‘‘gītanti naṭādīnaṁ",
  "tika-s0104t1:666_13": "vā gītaṁ hotu, ariyānaṁ parinibbānakāle ratanattayaguṇūpasaṁhitaṁ sādhukīḷanagītaṁ",
  "tika-s0104t1:666_14": "vā, asaṁyatabhikkhūnaṁ dhammabhāṇakagītaṁ vā, antamaso dantagītampi, yaṁ ‘‘gāyissāmā’’ti",
  "tika-s0104t1:666_15": "pubbabhāge okūjitaṁ karonti, sabbametaṁ gītaṁ nāmā’’ti (pāci. aṭṭha. 835; vi. saṅga. aṭṭha. 34.25).",
  "tika-s0104t1:667_0": "Kiñcāpi mālā-saddo loke baddhapupphavācako, sāsane pana ruḷhiyā abaddhapupphesupi",
  "tika-s0104t1:667_1": "vaṭṭati, tasmā yaṁ kiñci pupphaṁ baddhamabaddhaṁ vā, taṁ sabbaṁ ‘‘mālā’’ tveva daṭṭhabbanti",
  "tika-s0104t1:667_2": "āha ‘‘yaṁ kiñci puppha’’nti. ‘‘Yaṁ kiñci gandha’’nti cettha vāsacuṇṇadhūpādikaṁ vilepanato",
  "tika-s0104t1:667_3": "aññaṁ yaṁ kiñci gandhajātaṁ. Vuttatthaṁ viya hi vuccamānatthamantarenāpi saddo atthavisesavācako.",
  "tika-s0104t1:667_4": "Chavirāgakaraṇanti vilepanena chaviyā rañjanatthaṁ pisitvā paṭiyattaṁ yaṁ kiñci gandhacuṇṇaṁ.",
  "tika-s0104t1:667_5": "Piḷandhanaṁ dhāraṇaṁ. Ūnaṭṭhānapūraṇaṁ maṇḍanaṁ. Gandhavasena, chavirāgavasena ca",
  "tika-s0104t1:667_6": "sādiyanaṁ vibhūsanaṁ. Tadevatthaṁ puggalādhiṭṭhānena dīpeti ‘‘tattha piḷandhanto’’tiādinā.",
  "tika-s0104t1:667_7": "Tathā ceva majjhimaṭṭhakathāyampi (ma. ni. aṭṭha. 3.147) vuttaṁ, paramatthajotikāyaṁ",
  "tika-s0104t1:667_8": "pana khuddakapāṭhaṭṭhakathāyaṁ ‘‘mālādīsu dhāraṇādīni yathāsaṅkhyaṁ yojetabbānī’’ti",
  "tika-s0104t1:667_9": "(khu. pā. aṭṭha. pacchimapañcasikkhāpadavaṇṇanā) ettakameva vuttaṁ. Tatthāpi yojentena",
  "tika-s0104t1:667_10": "yathāvuttanayeneva yojetabbāni. Kiṁ panetaṁ kāraṇanti āha ‘‘yāyā’’tiādi. Yāya dussīlyacetanāya",
  "tika-s0104t1:667_11": "karoti, sā idha kāraṇaṁ. ‘‘Tato paṭivirato’’ti hi ubhayattha sambandhitabbaṁ, eteneva",
  "tika-s0104t1:667_12": "‘‘mālā…pe… vibhūsanānaṁ ṭhānaṁ, mālā…pe… vibhūsanāneva vā ṭhāna’’nti samāsampi dasseti.",
  "tika-s0104t1:667_13": "Tadākārappavatto cetanādidhammoyeva hi dhāraṇādikiriyā. Tattha ca cetanāsampayuttadhammānaṁ",
  "tika-s0104t1:667_14": "kāraṇaṁ sahajātādopakārakato, padhānato ca. ‘‘Cetayitvā kammaṁ karoti kāyena vācāya",
  "tika-s0104t1:667_15": "manasā’’ti (a. ni. 6.63) hi vuttaṁ. Dhāraṇādibhūtā eva ca cetanā ṭhānanti. Ṭhāna-saddo",
  "tika-s0104t1:667_16": "paccekaṁ yojetabbo dvandapadato suyyamānattā.",
  "tika-s0104t1:668_0": "Uccāti uccasaddena akārantena samānatthaṁ ākārantaṁ ekaṁ saddantaraṁ accuggatavācakanti",
  "tika-s0104t1:668_1": "āha ‘‘pamāṇātikkanta’’nti. Seti etthāti sayanaṁ, mañcādi. Samaṇasārupparahitattā,",
  "tika-s0104t1:668_2": "gahaṭṭhehi ca seṭṭhasammatattā akappiyapaccattharaṇaṁ ‘‘mahāsayana’’nti idhādhippetanti",
  "tika-s0104t1:668_3": "dassetuṁ ‘‘akappiyattharaṇa’’nti vuttaṁ. Nisīdanaṁ panettha sayaneneva saṅgahitanti",
  "tika-s0104t1:668_4": "daṭṭhabbaṁ. Yasmā pana ādhāre paṭikkhitte tadādhārakiriyāpi paṭikkhittāva hoti, tasmā",
  "tika-s0104t1:668_5": "‘‘uccāsayanamahāsayanā’’ icceva vuttaṁ. Atthato pana tadupabhogabhūtanisajjānipajjanehi",
  "tika-s0104t1:668_6": "virati dassitāti veditabbaṁ. Atha vā ‘‘uccāsayanamahāsayanā’’ti esa niddeso ekasesanayena",
  "tika-s0104t1:668_7": "yathā ‘‘nāmarūpapaccayā saḷāyatana’’nti (ma. ni. 3.126; saṁ. ni. 2.1; udā. 1) etasmimpi",
  "tika-s0104t1:668_8": "vikappe āsanapubbakattā sayanakiriyāya sayanaggahaṇeneva āsanampi gahitanti veditabbaṁ.",
  "tika-s0104t1:668_9": "Kiriyāvācakaāsanasayanasaddalopato uttarapadalopaniddesotipi vinayaṭīkāyaṁ (vi. vi. ṭī. 2.106) vuttaṁ.",
  "tika-s0104t1:669_0": "Jātameva rūpamassa na vippakāranti jātarūpaṁ, satthuvaṇṇaṁ. Rañjīyati setavaṇṇatāya,",
  "tika-s0104t1:669_1": "rañjanti vā ettha sattāti rajataṁ yathā ‘‘nesaṁ padakkanta’’nti. ‘‘Cattāro vīhayo",
  "tika-s0104t1:669_2": "guñjā, dve guñjā māsako bhave’’ti vuttalakkhaṇena vīsatimāsako nīlakahāpaṇo vā dudradāmakādiko",
  "tika-s0104t1:669_3": "vā taṁtaṁdesavohārānurūpaṁ kato kahāpaṇo. Lohādīhi kato lohamāsakādiko. Ye vohāraṁ",
  "tika-s0104t1:669_4": "gacchantīti pariyādānavacanaṁ. Vohāranti ca kayavikkayavasena sabbohāraṁ. Aññehi",
  "tika-s0104t1:669_5": "gāhāpane, upanikkhittasādiyane ca paṭiggahaṇattho labbhatīti āha ‘‘na uggaṇhāpeti",
  "tika-s0104t1:669_6": "na upanikkhittaṁ sādiyatī’’ti. Atha vā tividhaṁ paṭiggahaṇaṁ kāyena vācāya manasā.",
  "tika-s0104t1:669_7": "Tattha kāyena paṭiggahaṇaṁ uggahaṇaṁ. Vācāya paṭiggahaṇaṁ uggahāpanaṁ. Manasā paṭiggahaṇaṁ",
  "tika-s0104t1:669_8": "sādiyanaṁ. Tividhampetaṁ paṭiggahaṇaṁ sāmaññaniddesena, ekasesanayena vā gahetvā",
  "tika-s0104t1:669_9": "paṭiggahaṇāti vuttanti āha ‘‘neva naṁ uggaṇhātī’’tiādi. Esa nayo āmakadhaññapaṭiggahaṇātiādīsupi.",
  "tika-s0104t1:670": "Nīvārādiupadhaññassa sāliyādimūladhaññantogadhattā ‘‘sattavidhassāpī’’ti vuttaṁ. Saṭṭhidinaparipāko sukadhaññaviseso sāli nāma salīyate sīlāghateti katvā. Dabbaguṇapakāse pana –",
  "tika-s0104t1:671": "‘‘Atha dhaññaṁ tidhā sāli-saṭṭhikavīhibhedato;",
  "tika-s0104t1:672": "Sālayo hemantā tatra, saṭṭhikā gimhajā api;",
  "tika-s0104t1:673": "Vīhayo tvāsaḷhākhyātā, vassakālasamubbha vā’’ti. –",
  "tika-s0104t1:674_0": "Vuttaṁ. Vahati, brūheti vā sattānaṁ jīvitanti vīhi, sassaṁ. Yuvitabbo missitabboti",
  "tika-s0104t1:674_1": "yavo. So hi atilūkhatāya aññena missetvā paribhuñjīyati. Gudhati parivedhati palibuddhatīti",
  "tika-s0104t1:674_2": "godhūmo, yaṁ ‘‘milakkhabhojana’’ntipi vadanti. Sobhanattā kamanīyabhāvaṁ gacchatīti",
  "tika-s0104t1:674_3": "kaṅgu, atisukhumadhaññaviseso. Varīyati atilūkhatāya nivārīyati, khuddāpaṭivinayanato",
  "tika-s0104t1:674_4": "vā bhajīyatīti varako. Koraṁ rudhiraṁ dūsatīti kudrūsako, vaṇṇasaṅkamanena yo ‘‘govaḍḍhano’’tipi",
  "tika-s0104t1:674_5": "vuccati. Tāni sattapi sappabhedā nidhāne posane sādhuttena ‘‘dhaññānī’’ti vuccanti.",
  "tika-s0104t1:674_6": "‘‘Na kevalañcā’’tiādinā sampaṭicchanaṁ, parāmasanañca idha paṭiggahaṇasaddena vuttanti",
  "tika-s0104t1:674_7": "dasseti. Evamīdisesu. ‘‘Anujānāmi bhikkhave, vasāni bhesajjāni acchavasaṁ macchavasaṁ",
  "tika-s0104t1:674_8": "susukāvasaṁ sūkaravasaṁ gadrabhavasa’’nti (mahāva. 262) vuttattā idaṁ pañcavidhampi",
  "tika-s0104t1:674_9": "bhesajjaṁ odissa anuññātaṁ nāma. Tassa pana ‘‘kāle paṭiggahita’’nti vuttattā paṭiggahaṇaṁ",
  "tika-s0104t1:674_10": "vaṭṭatīti āha ‘‘aññatra odissa anuññātā’’ti. Maṁsa-saddena macchānampi maṁsaṁ gahitaṁ",
  "tika-s0104t1:674_11": "evāti dassetuṁ ‘‘āmakamaṁsamacchāna’’nti vuttaṁ, tikoṭiparisuddhaṁ macchamaṁsaṁ anuññātaṁ",
  "tika-s0104t1:674_12": "adiṭṭhaṁ, asutaṁ, aparisaṅkitanti vā payogassa dassanato virūpekasesanayo dassito anenāti veditabbaṁ.",
  "tika-s0104t1:675": "Kāmaṁ lokiyā –",
  "tika-s0104t1:676": "‘‘Aṭṭhavassā bhave gorī, dasavassā tu kaññakā;",
  "tika-s0104t1:677": "Sampatte dvādasavasse, kumārītibhidhīyate’’ti. –",
  "tika-s0104t1:678_0": "Vadanti . Idha pana purisantaragatāgatavasena itthikumārikābhedoti āha ‘‘itthīti",
  "tika-s0104t1:678_1": "purisantaragatā’’tiādi. Dāsidāsavasenevāti dāsidāsavohāravaseneva. Evaṁ vutteti tādisena",
  "tika-s0104t1:678_2": "kappiyavacanena vutte. Vinayaṭṭhakathāsu āgatavinicchayaṁ sandhāya ‘‘vinayavasenā’’ti",
  "tika-s0104t1:678_3": "vuttaṁ. So kuṭikārasikkhāpadavaṇṇanādīsu (pārā. aṭṭha. 364) gahetabbo.",
  "tika-s0104t1:679_0": "Bījaṁ khipanti ettha, khittaṁ vā bījaṁ tāyatīti khettaṁ, kedāroti āha ‘‘yasmiṁ pubbaṇṇaṁ",
  "tika-s0104t1:679_1": "ruhatī’’ti. Aparaṇṇassa pubbe pavattamannaṁ pubbaṇṇaṁ na-kārassa ṇa-kāraṁ katvā,",
  "tika-s0104t1:679_2": "sāliādi . Vasanti patiṭṭhahanti aparaṇṇāni etthāti vatthūti atthaṁ dasseti ‘‘vatthu",
  "tika-s0104t1:679_3": "nāmā’’tiādinā. Pubbaṇṇassa aparaṁ pavattamannaṁ aparaṇṇaṁ vuttanayena. Evaṁ aṭṭhakathānayānurūpaṁ",
  "tika-s0104t1:679_4": "atthaṁ dassetvā idāni ‘‘khettaṁ nāma yattha pubbaṇṇaṁ vā aparaṇṇaṁ vā jāyatī’’ti",
  "tika-s0104t1:679_5": "(pārā. 104) vuttavinayapāḷinayānurūpampi atthaṁ dassento ‘‘yattha vā’’tiādimāha.",
  "tika-s0104t1:679_6": "Tadatthāyāti khettatthāya. Akatabhūmibhāgoti aparisaṅkhato taduddesiko bhūmibhāgo.",
  "tika-s0104t1:679_7": "‘‘Khettavatthu sīsenā’’tiādinā nidassanamattametanti dasseti. Ādi-saddena pokkharaṇīkūpādayo saṅgahitā.",
  "tika-s0104t1:680_0": "Dūtassa idaṁ, dūtena vā kātumarahatīti dūteyyaṁ. Paṇṇanti lekhasāsanaṁ. Sāsananti",
  "tika-s0104t1:680_1": "mukhasāsanaṁ. Gharā gharanti aññasmā gharā aññaṁ gharaṁ. Khuddakagamananti dūteyyagamanato",
  "tika-s0104t1:680_2": "appataragamanaṁ, anaddhānagamanaṁ rassagamananti attho. Tadubhayesaṁ anuyuñjanaṁ",
  "tika-s0104t1:680_3": "anuyogoti āha ‘‘tadubhayakaraṇa’’nti. Tasmāti tadubhayakaraṇasseva anuyogabhāvato.",
  "tika-s0104t1:681_0": "Kayanaṁ kayo, paramparā gahetvā attano dhanassa dānaṁ. Kī-saddañhi dabbavinimaye",
  "tika-s0104t1:681_1": "paṭhanti vikkayanaṁ vikkayo, paṭhamameva attano dhanassa paresaṁ dānanti vadanti.",
  "tika-s0104t1:681_2": "Sāratthadīpaniyādīsu pana ‘‘kaya’’nti parabhaṇḍassa gahaṇaṁ. Vikkayanti attano bhaṇḍassa",
  "tika-s0104t1:681_3": "dāna’’nti (sārattha. ṭī. 2.594) vuttaṁ. Tadeva ‘‘kayitañca hoti parabhaṇḍaṁ attano",
  "tika-s0104t1:681_4": "hatthagataṁ karontena, vikkītañca attano bhaṇḍaṁ parahatthagataṁ karontenā’’ti (pārā.",
  "tika-s0104t1:681_5": "aṭṭha. 515) vinayaṭṭhakathāvacanena sameti. Vañcanaṁ māyākaraṇaṁ, paṭibhānakaraṇavasena",
  "tika-s0104t1:681_6": "upāyakusalatāya parasantakaggahaṇanti vuttaṁ hoti. Tulā nāma yāya tulīyati pamīyati,",
  "tika-s0104t1:681_7": "tāya kūṭaṁ ‘‘tulākūṭa’’nti vuccati. Taṁ pana karonto tulāya rūpaaṅgagahaṇākārapaṭicchannasaṇṭhānavasena",
  "tika-s0104t1:681_8": "karotīti catubbidhatā vuttā. Attanā gahetabbaṁ bhaṇḍaṁ pacchābhāge, paresaṁ dātabbaṁ",
  "tika-s0104t1:681_9": "pubbabhāge katvā minentīti āha ‘‘gaṇhanto pacchābhāge’’tiādi. Akkamati nippīḷati,",
  "tika-s0104t1:681_10": "pubbabhāge akkamatīti sambandho. Mūle rajjunti tulāya mūle yojitaṁ rajjuṁ. Tathā",
  "tika-s0104t1:681_11": "agge. Tanti ayacuṇṇaṁ.",
  "tika-s0104t1:682_0": "Kanati dibbatīti kaṁso, suvaṇṇarajatādimayā bhojanapānapattā. Idha pana sovaṇṇamaye",
  "tika-s0104t1:682_1": "pānapatteti āha ‘‘suvaṇṇapātī’’ti. Tāya vañcananti nikativasena vañcanaṁ. ‘‘Patirūpakaṁ",
  "tika-s0104t1:682_2": "dassetvā parasantakagahaṇañhi nikati, paṭibhānakaraṇavasena pana upāyakusalatāya",
  "tika-s0104t1:682_3": "vañcana’’nti nikativañcanaṁ bhedato kaṇhajātakaṭṭhakathādīsu (jā. aṭṭha. 4.10.19;",
  "tika-s0104t1:682_4": "dī. ni. aṭṭha. 1.10; ma. ni. aṭṭha. 2.149; saṁ. ni. aṭṭha. 3.5.1165; a. ni. aṭṭha.",
  "tika-s0104t1:682_5": "2.4.198 atthato samānaṁ) vuttaṁ , idha pana tadubhayampi ‘‘vañcana’’micceva. ‘‘Katha’’ntiādinā",
  "tika-s0104t1:682_6": "hi patirūpakaṁ dassetvā parasantakagahaṇameva vibhāveti. Samagghataranti tāsaṁ pātīnaṁ",
  "tika-s0104t1:682_7": "aññamaññaṁ samakaṁ agghavisesaṁ. Pāsāṇeti bhūtābhūtabhāvasañjānanake pāsāṇe. Ghaṁsaneneva",
  "tika-s0104t1:682_8": "suvaṇṇabhāvasaññāpanaṁ siddhanti ‘‘ghaṁsitvā’’tveva vuttaṁ.",
  "tika-s0104t1:683": "Hadayanti nāḷiādiminanabhājanānaṁ abbhantaraṁ, tasmiṁ bhedo chiddakaraṇaṁ hadayabhedo. Tilādīnaṁ nāḷiādīhi minanakāle ussāpitā sikhāyeva sikhā, tassā bhedo hāpanaṁ sikhābhedo.",
  "tika-s0104t1:684_0": "Rajjuyā bhedo visamakaraṇaṁ rajjubhedo. Tānīti sappitelādīni. Antobhājaneti paṭhamaṁ",
  "tika-s0104t1:684_1": "nikkhittabhājane. Ussāpetvāti uggamāpetvā, uddhaṁ rāsiṁ katvāti vuttaṁ hoti. Chindantoti apanento.",
  "tika-s0104t1:685_0": "Kattabbakammato uddhaṁ koṭanaṁ paṭihananaṁ ukkoṭanaṁ. Abhūtakārīnaṁ lañjaggahaṇaṁ,",
  "tika-s0104t1:685_1": "na pana puna kammāya ukkoṭanamattanti āha ‘‘assāmike…pe… ggahaṇa’’nti. Upāyehīti",
  "tika-s0104t1:685_2": "kāraṇapatirūpakehi. Tatrāti tasmiṁ vañcane. ‘‘Vatthu’’nti avatvā ‘‘ekaṁ vatthu’’nti",
  "tika-s0104t1:685_3": "vadanto aññānipi atthi bahūnīti dasseti. Aññānipi hi sasavatthuādīni tattha tattha",
  "tika-s0104t1:685_4": "vuttāni. Miganti mahantaṁ migaṁ. Tena hīti migaggahaṇe uyyojanaṁ, yena vā kāraṇena",
  "tika-s0104t1:685_5": "‘‘migaṁ me dehī’’ti āha, tena kāraṇenāti attho. Hi-saddo nipātamattaṁ. Yogavasenāti",
  "tika-s0104t1:685_6": "vijjājappanādipayogavasena. Māyāvasenāti mantajappanaṁ vinā abhūtassāpi bhūtākārasaññāpanāya",
  "tika-s0104t1:685_7": "cakkhumohanamāyāya vasena. Yāya hi amaṇiādayopi maṇiādiākārena dissanti. Pāmaṅgo",
  "tika-s0104t1:685_8": "nāma kulācārayutto ābharaṇaviseso, yaṁ loke ‘‘yaññopavitta’’nti vadanti. Vakkalittherāpadānepi vuttaṁ –",
  "tika-s0104t1:686": "‘‘Passathetaṁ māṇavakaṁ, pītamaṭṭhanivāsanaṁ;",
  "tika-s0104t1:687": "Hemayaññopavittaṅgaṁ, jananettamanohara’’nti. (apa. 2.54.40);",
  "tika-s0104t1:688_0": "Tadaṭṭhakathāyampi ‘‘pītamaṭṭhanivāsananti siliṭṭhasuvaṇṇavaṇṇavatthe nivatthanti",
  "tika-s0104t1:688_1": "attho. Hemayaññopavittaṅganti suvaṇṇapāmaṅgalaggitagattanti attho’’ti (apa. aṭṭha.",
  "tika-s0104t1:688_2": "2.54.40) savanaṁ saṭhanaṁ sāvi, anujukatā, tenāha ‘‘kuṭilayogo’’ti, jimhatāyogoti",
  "tika-s0104t1:688_3": "attho. ‘‘Etesaṁyevā’’tiādinā tulyādhikaraṇataṁ dasseti. ‘‘Tasmā’’tiādi laddhaguṇadassanaṁ.",
  "tika-s0104t1:688_4": "Ye pana catunnampi padānaṁ bhinnādhikaraṇataṁ vadanti, tesaṁ vādamāha ‘‘kecī’’tiādinā.",
  "tika-s0104t1:688_5": "Tattha ‘‘kecī’’ti sārasamāsakārakā ācariyā, uttaravihāravāsino ca, tesaṁ taṁ na yuttaṁ",
  "tika-s0104t1:688_6": "vañcanena saṅgahitasseva puna gahitattāti dasseti ‘‘taṁ panā’’tiādinā.",
  "tika-s0104t1:689_0": "Māraṇanti muṭṭhipahārakasātāḷanādīhi hiṁsanaṁ viheṭhanaṁ sandhāya vuttaṁ, na tu pāṇātipātaṁ.",
  "tika-s0104t1:689_1": "Viheṭhanatthepi hi vadha-saddo dissati ‘‘attānaṁ vadhitvā vadhitvā rodeyyā’’tiādīsu",
  "tika-s0104t1:689_2": "(pāci. 880) māraṇa-saddopi idha viheṭhaneyeva vattatīti daṭṭhabbo. Keci pana ‘‘pubbe",
  "tika-s0104t1:689_3": "pāṇātipātaṁ pahāyā’tiādīsu sayaṁkāro, idha paraṁkāro’’ti vadanti, taṁ na sakkā tathā",
  "tika-s0104t1:689_4": "vattuṁ ‘‘kāyavacīpayogasamuṭṭhāpikā cetanā, cha payogā’’ti ca vuttattā. Yathā hi",
  "tika-s0104t1:689_5": "appaṭiggāhabhāvasāmaññepi sati pabbajitehi appaṭiggahitabbavatthuvisesabhāvasandassanatthaṁ",
  "tika-s0104t1:689_6": "itthikumāridāsidāsādayo vibhāgena vuttā. Yathā ca parasantakassa haraṇabhāvato adinnādānabhāvasāmaññepi",
  "tika-s0104t1:689_7": "sati tulākūṭādayo adinnādānavisesabhāvasandassanatthaṁ vibhāgena vuttā, na evaṁ pāṇātipātapariyāyassa",
  "tika-s0104t1:689_8": "vadhassa puna gahaṇe payojanaṁ atthi tathāvibhajitabbassābhāvato, tasmā yathāvuttoyevattho sundarataroti.",
  "tika-s0104t1:690_0": "Viparāmosoti visesena samantato bhusaṁ mosāpanaṁ muyhanakaraṇaṁ, thenanaṁ vā. Theyyaṁ",
  "tika-s0104t1:690_1": "corikā mosoti hi pariyāyo. So kāraṇavasena duvidhoti āha ‘‘himaviparāmoso’’tiādi.",
  "tika-s0104t1:690_2": "Musantīti corenti, mosenti vā muyhanaṁ karonti, mosetvā tesaṁ santakaṁ gaṇhantīti",
  "tika-s0104t1:690_3": "vuttaṁ hoti. Yanti ca tassā kiriyāya parāmasanaṁ. Maggappaṭipannaṁ jananti parapakkhepi",
  "tika-s0104t1:690_4": "adhikāro. Ālopanaṁ vilumpanaṁ ālopo. Sahasā karaṇaṁ sahasākāro. Sahasā pavattitā",
  "tika-s0104t1:690_5": "sāhasikā, sāva kiriyā tathā.",
  "tika-s0104t1:691_0": "Ettāvatāti ‘‘pāṇātipātaṁ pahāyā’’tiādinā ‘‘sahasākārā paṭivirato’’ti pariyosānena",
  "tika-s0104t1:691_1": "etapparimāṇena pāṭhena. Antarabhedaṁ aggahetvā pāḷiyaṁ yathārutamāgatavaseneva chabbīsatisikkhāpadasaṅgahametaṁ",
  "tika-s0104t1:691_2": "sīlaṁ yebhuyyena sikkhāpadānamavibhattattā cūḷasīlaṁ nāmāti attho. Desanāvasena hi",
  "tika-s0104t1:691_3": "idha cūḷamajjhimādibhāvo veditabbo, na dhammavasena. Tathā hi idhasaṅkhittena uddiṭṭhānaṁ",
  "tika-s0104t1:691_4": "sikkhāpadānaṁ avibhattānaṁ vibhajanavasena majjhimasīladesanā pavattā, tenevāha ‘‘majjhimasīlaṁ",
  "tika-s0104t1:691_5": "vitthārento’’ti.Cūḷasīlavaṇṇanā niṭṭhitā.",
  "tika-s0104t1:692": "Majjhimasīlavaṇṇanā",
  "tika-s0104t1:693_0": "11. ‘‘Yathā vā paneke bhonto’’tiādidesanāya sambandhamāha ‘‘idānī’’tiādinā. Tatthāyamaṭṭhakathāmuttako",
  "tika-s0104t1:693_1": "nayo – yathāti opammatthe nipāto. Vāti vikappanatthe, tena imamatthaṁ vikappeti ‘‘ussāhaṁ",
  "tika-s0104t1:693_2": "katvā mama vaṇṇaṁ vadamānopi puthujjano pāṇātipātaṁ pahāya pāṇātipātā paṭivirato’’tiādinā",
  "tika-s0104t1:693_3": "parānuddesikanayena vā sabbathāpi ācārasīlamattameva vadeyya, na taduttariṁ. ‘‘Yathāpaneke",
  "tika-s0104t1:693_4": "bhonto samaṇabrāhmaṇabhāvaṁ paṭijānamānā, parehi ca tathā sambhāviyamānā tadanurūpapaṭipattiṁ",
  "tika-s0104t1:693_5": "ajānanato, asamatthanato ca na abhisambhuṇanti, na evamayaṁ. Ayaṁ pana samaṇo gotamo",
  "tika-s0104t1:693_6": "sabbathāpi samaṇasāruppapaṭipattiṁ pūresiyevā’’ti evaṁ aññuddesikanayena vā sabbathāpi",
  "tika-s0104t1:693_7": "ācārasīlamattameva vadeyya, na taduttarinti. Panāti vacanālaṅkāre vikappanattheneva",
  "tika-s0104t1:693_8": "upanyāsādiatthassa sijjhanato. Eketi aññe. ‘‘Ekacce’’tipi vadanti. Bhontoti sādhūnaṁ",
  "tika-s0104t1:693_9": "piyasamudāhāro. Sādhavo hi pare ‘‘bhonto’’ti vā ‘‘devānaṁ piyā’’ti vā ‘‘āyasmanto’’ti",
  "tika-s0104t1:693_10": "vā samālapanti. Samaṇabrāhmaṇāti yaṁ kiñci pabbajjaṁ upagatatāya samaṇā. Jātimattena ca brāhmaṇāti.",
  "tika-s0104t1:694_0": "Saddhā nāma idha catubbidhesu ṭhānesūti āha ‘‘kammañcā’’tiādi. Kammakammaphalasambandheneva",
  "tika-s0104t1:694_1": "idhalokaparalokasaddahanaṁ daṭṭhabbaṁ ‘‘ettha kammaṁ vipaccati, kammaphalañca anubhavitabba’’nti.",
  "tika-s0104t1:694_2": "Tadatthaṁ byatirekato ñāpeti ‘‘ayaṁ me’’tiādinā. Paṭikarissatīti paccupakāraṁ karissati.",
  "tika-s0104t1:694_3": "Tadeva samatthetuṁ ‘‘evaṁdinnāni hī’’tiādimāha. Desanāsīsamattaṁ padhānaṁ katvā nidassanato.",
  "tika-s0104t1:694_4": "Tena catubbidhampi paccayaṁ nidassetīti vuttaṁ ‘‘atthato panā’’tiādi.",
  "tika-s0104t1:695_0": "‘‘Seyyathida’’nti ayaṁ saddo ‘‘so katamo’’ti atthe eko nipāto, nipātasamudāyo vā,",
  "tika-s0104t1:695_1": "tena ca bījagāmabhūtagāmasamārambhapade saddakkamena appadhānabhūtopi bījagāmabhūtagāmo",
  "tika-s0104t1:695_2": "vibhajjitabbaṭṭhāne padhānabhūto viya paṭiniddisīyati. Añño hi saddakkamo añño atthakkamoti",
  "tika-s0104t1:695_3": "āha ‘‘katamo so bījagāmabhūtagāmo’’ti. Tasmiñhi vibhatte tabbisayasamārambhopi vibhattova",
  "tika-s0104t1:695_4": "hoti. Imamatthañhi dassetuṁ ‘‘yassa samārambhaṁ anuyuttā viharantī’’ti vuttaṁ. Teneva",
  "tika-s0104t1:695_5": "ca pāḷiyaṁ ‘‘mūlabīja’’ntiādinā so niddiṭṭhoti. Mūlameva bījaṁ mūlabījaṁ, mūlaṁ bījaṁ",
  "tika-s0104t1:695_6": "etassātipi mūlabījanti idha dvidhā attho. Sesapadesupi eseva nayo. Ato na codetabbametaṁ",
  "tika-s0104t1:695_7": "‘‘kasmā panettha bījagāmabhūtagāmaṁ pucchitvā bījagāmo eva vibhatto’’ti. Tattha hi",
  "tika-s0104t1:695_8": "paṭhamena atthena bījagāmo niddiṭṭho, dutiyena bhūtagāmo, duvidhopesa sāmaññaniddesena",
  "tika-s0104t1:695_9": "vā mūlabījañca mūlabījañca mūlabījanti ekasesanayena vā niddiṭṭhoti veditabbo, teneva",
  "tika-s0104t1:695_10": "vakkhati ‘‘sabbañheta’’ntiādiṁ. Atīva visati bhesajjapayogesūti ativisaṁ, ativisā",
  "tika-s0104t1:695_11": "vā, yā ‘‘mahosadha’’ntipi vuccati kacchakoti kāḷakacchako, yaṁ ‘‘pilakkho’’tipi vadanti.",
  "tika-s0104t1:695_12": "Kapitthanoti ambilaṅkuraphalo setarukkho. So hi kampati calatīti kapithano thanapaccayena,",
  "tika-s0104t1:695_13": "kapīti vā makkaṭo, tassa thanasadisaṁ phalaṁ yassāti kapitthano. ‘‘Kapitthanoti pippalirukkho’’ti",
  "tika-s0104t1:695_14": "(visuddhi. ṭī. 1.108) hi visuddhimaggaṭīkāyaṁ vuttaṁ. Phaḷubījaṁ nāma pabbabījaṁ.",
  "tika-s0104t1:695_15": "Ajjakanti setapaṇṇāsaṁ. Phaṇijjakanti samīraṇaṁ. Hiriveranti vāraṁ. Paccayantarasamavāye",
  "tika-s0104t1:695_16": "sadisaphaluppattiyā visesakāraṇabhāvato viruhanasamatthe sāraphale niruḷho bījasaddoti",
  "tika-s0104t1:695_17": "dasseti ‘‘viruhanasamatthamevā’’ti iminā. Itarañhi abījasaṅkhyaṁ gataṁ, tañca kho",
  "tika-s0104t1:695_18": "rukkhato viyojitameva. Aviyojitaṁ pana tathā vā hotu, aññathā vā ‘‘bhūtagāmo’’tveva",
  "tika-s0104t1:695_19": "vuccati yathāvuttena dutiyaṭṭhena. Vinayā (pāci. 91) nurūpato tesaṁ visesaṁ dasseti",
  "tika-s0104t1:695_20": "‘‘tatthā’’tiādinā. Yamettha vattabbaṁ, taṁ heṭṭhā vuttameva.",
  "tika-s0104t1:696_0": "12. Sannidhānaṁ sannidhi, tāya karīyateti sannidhikāro, annapānādi. Evaṁ kāra-saddassa",
  "tika-s0104t1:696_1": "kammatthataṁ sandhāya ‘‘sannidhikāraparibhoga’’nti vuttaṁ. Ayamaparo nayo – yathā",
  "tika-s0104t1:696_2": "‘‘ācayaṁ gāmino’’ti vattabbe anunāsikalopena ‘‘ācayagāmino’’ti (dha. sa. 10) niddeso",
  "tika-s0104t1:696_3": "kato, evamidhāpi ‘‘sannidhikāraṁ paribhoga’’nti vattabbe anunāsikalopena ‘‘sannidhikāraparibhoga’’nti",
  "tika-s0104t1:696_4": "vuttaṁ, sannidhiṁ katvā paribhoganti attho. Vinayavasenāti vinayāgatācāravasena.",
  "tika-s0104t1:696_5": "Vinayāgatācāro hi uttaralopena ‘‘vinayo’’ti vutto, kāyavācānaṁ vā vinayanaṁ vinayo.",
  "tika-s0104t1:696_6": "Suttantanayapaṭipattiyā visuṁ gahitattā vinayācāroyeva idha labbhati. Sammā kilese",
  "tika-s0104t1:696_7": "likhatīti sallekhoti ca vinayācārassa visuṁ gahitattā suttantanayapaṭipatti eva.",
  "tika-s0104t1:696_8": "Paṭiggahitanti kāyena vā kāyapaṭibaddhena vā paṭiggahitaṁ. Aparajjūti aparasmiṁ divase.",
  "tika-s0104t1:696_9": "Datvāti parivattanavasena datvā. Ṭhapāpetvāti ca attano santakakaraṇena ṭhapāpetvā.",
  "tika-s0104t1:696_10": "Tesampi santakaṁ vissāsaggāhādivasena paribhuñjituṁ vaṭṭati. Suttantanayavasena sallekho eva na hoti.",
  "tika-s0104t1:697_0": "Yāni ca tesaṁ anulomānīti ettha sānulomadhaññarasaṁ, madhukapuppharasaṁ, pakkaḍākarasañca",
  "tika-s0104t1:697_1": "ṭhapetvā avasesā sabbepi phalapupphapattarasā anulomapānānīti daṭṭhabbaṁ, yathāparicchedakālaṁ",
  "tika-s0104t1:697_2": "anadhiṭṭhitaṁ avikappitanti attho.",
  "tika-s0104t1:698_0": "Sannidhīyateti sannidhi, vatthameva. Pariyāyati kappīyatīti pariyāyo, kappiyavācānusārena",
  "tika-s0104t1:698_1": "paṭipatti, tassa kathāti pariyāyakathā. Tabbiparīto nippariyāyo, kappiyampi anupaggamma",
  "tika-s0104t1:698_2": "santuṭṭhivasena paṭipatti, pariyāya-saddo vā kāraṇe, tasmā kappiyakāraṇavasena vuttā",
  "tika-s0104t1:698_3": "kathā pariyāyakathā. Tadapi avatvā santuṭṭhivasena vuttā nippariyāyo.‘‘Sace’’tiādi",
  "tika-s0104t1:698_4": "aññassa dānākāradassanaṁ. Pāḷiyā uddisanaṁ uddeso. Atthassa pucchā paripucchanaṁ.",
  "tika-s0104t1:698_5": "‘‘Adātuṁ na vaṭṭatī’’ti iminā adāne sallekhakopanaṁ dasseti. Appahonteti kātuṁ appahonake",
  "tika-s0104t1:698_6": "sati. Paccāsāyāti cīvarapaṭilābhāsāya. Anuññātakāleti anatthate kathine eko pacchimakattikamāso,",
  "tika-s0104t1:698_7": "atthate kathine pacchimakattikamāsena saha hemantikā cattāro māsā, piṭṭhisamaye yo",
  "tika-s0104t1:698_8": "koci eko māsoti evaṁ tatiyakathinasikkhāpadādīsu anuññātasamaye. Suttanti cīvarasibbanasuttaṁ.",
  "tika-s0104t1:698_9": "Vinayakammaṁ katvāti mūlacīvaraṁ parikkhāracoḷaṁ adhiṭṭhahitvā paccāsācīvarameva",
  "tika-s0104t1:698_10": "mūlacīvaraṁ katvā ṭhapetabbaṁ, taṁ puna māsaparihāraṁ labhati, etena upāyena yāva",
  "tika-s0104t1:698_11": "icchati, tāva aññamaññaṁ mūlacīvaraṁ katvā ṭhapetuṁ labbhatīti vuttanayena, vikappanāvasena",
  "tika-s0104t1:698_12": "vā vinayakammaṁ katvā. Kasmā na vaṭṭatīti āha ‘‘sannidhi ca hoti sallekhañca kopetī’’ti.",
  "tika-s0104t1:699_0": "Upari maṇḍapasadisaṁ padaracchannaṁ, sabbapaliguṇṭhimaṁ vā chādetvā kataṁ vayhaṁ.",
  "tika-s0104t1:699_1": "Ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānitā.",
  "tika-s0104t1:699_2": "Phalakādinā kataṁ pīṭhakayānaṁ sivikā. Antolikāsaṅkhātā paṭapoṭalikā pāṭaṅkī. ‘‘Ekabhikkhussa",
  "tika-s0104t1:699_3": "hī’’tiādi tadatthassa samatthanaṁ. Araññatthāyāti araññagamanatthāya. Dhotapādakatthāyāti",
  "tika-s0104t1:699_4": "dhovitapādānamanurakkhaṇatthāya. Saṁhanitabbā bandhitabbāti saṅghāṭā, upāhanāyeva",
  "tika-s0104t1:699_5": "saṅghāṭā tathā, yugaḷabhūtā upāhanāti attho. Aññassa dātabbāti ettha vuttanayena dānaṁ veditabbaṁ.",
  "tika-s0104t1:700": "Mañcoti nidassanamattaṁ. Sabbepi hi pīṭhabhisādayo nisīdanasayanayoggā gahetabbā tesupi tathāpaṭipajjitabbato.",
  "tika-s0104t1:701_0": "Ābādhapaccayā eva attanā paribhuñjitabbā gandhā vaṭṭantīti dasseti ‘‘kaṇḍukacchuchavidosādiābādhe",
  "tika-s0104t1:701_1": "satī’’ti iminā. ‘‘Lakkhaṇe hi sati hetutthopi katthaci sambhavatī’’ti heṭṭhā vuttoyeva.",
  "tika-s0104t1:701_2": "Tattha kaṇḍūti khajju. Kacchūti vitacchikā. Chavidosoti kilāsādi. Āharāpetvāti ñātipavāritato",
  "tika-s0104t1:701_3": "bhikkhācāravattena vā na yena kenaci vā ākārena harāpetvā. Bhesajjapaccayehi gilānassa",
  "tika-s0104t1:701_4": "viññattipi vaṭṭati. ‘‘Anujānāmi bhikkhave , gandhaṁ gahetvā kavāṭe pañcaṅgulikaṁ",
  "tika-s0104t1:701_5": "dātuṁ, pupphaṁ gahetvā vihāre ekamantaṁ nikkhipitu’’nti (cūḷava. 264) vacanato ‘‘dvāre’’tiādi",
  "tika-s0104t1:701_6": "vuttaṁ. Gharadhūpanaṁ vihāravāsanā, cetiyagharavāsanā vā. Ādi-saddena cetiyapaṭimāpūjādīni saṅgaṇhāti.",
  "tika-s0104t1:702_0": "Kilesehi āmasitabbato āmisaṁ, yaṁ kiñci upabhogārahaṁ vatthu, tasmā yathāvuttānampi",
  "tika-s0104t1:702_1": "pasaṅgaṁ nivāretuṁ ‘‘vuttāvasesaṁ daṭṭhabba’’nti āha, pārisesanayato gahitattā vuttāvasesaṁ",
  "tika-s0104t1:702_2": "daṭṭhabbanti adhippāyo. Kiṁ panetanti vuttaṁ ‘‘seyyathida’’ntiādi. Tathārūpe kāleti",
  "tika-s0104t1:702_3": "gāmaṁ pavisituṁ dukkarādikāle. Vallūroti sukkhamaṁsaṁ. Bhājana-saddo sappitelaguḷasaddehi",
  "tika-s0104t1:702_4": "yojetabbo tadavinābhāvittā. Kālassevāti pageva. Udakakaddameti udake ca kaddame ca.",
  "tika-s0104t1:702_5": "Nimitte cetaṁ bhummaṁ, bhāvalakkhaṇe vā. Acchathāti nisīdatha. Bhuñjantassevāti bhuñjato",
  "tika-s0104t1:702_6": "eva bhikkhuno, sampadānavacanaṁ, anādaratthe vā sāmivacanaṁ. Kiriyantarāvacchedanayogena",
  "tika-s0104t1:702_7": "hettha anādaratā. Gīvāyāmakanti bhāvanapuṁsakavacanaṁ, gīvaṁ āyametvā āyataṁ katvāti",
  "tika-s0104t1:702_8": "attho, yathā vā bhutte atibhuttatāya gīvā āyamitabbā hoti, tathātipi vaṭṭati. Catumāsampīti",
  "tika-s0104t1:702_9": "vassānassa cattāro māsepi. Kuṭumbaṁ vuccati dhanaṁ, tadassatthīti kuṭumbiko, muṇḍo",
  "tika-s0104t1:702_10": "ca so kuṭumbiko cāti muṇḍakuṭumbiko, tassa jīvikaṁ tathā, taṁ katvā jīvatīti attho.",
  "tika-s0104t1:702_11": "Nayadassanamattañcetaṁ āmisapadena dassitānaṁ sannidhivatthūnanti daṭṭhabbaṁ.",
  "tika-s0104t1:703_0": "Tabbirahitaṁ samaṇapaṭipattiṁ dassento ‘‘bhikkhuno panā’’tiādimāha. Tattha ‘‘guḷapiṇḍo",
  "tika-s0104t1:703_1": "tālapakkappamāṇa’’nti sāratthadīpaniyaṁ vuttaṁ. Catubhāgamattanti kuṭumbamattanti",
  "tika-s0104t1:703_2": "vuttaṁ. ‘‘Ekā taṇḍulanāḷī’’ti vuttattā pana tassā catubhāgo ekapatthoti vadanti. Vuttañca –",
  "tika-s0104t1:704": "‘‘Kuḍuvo pasato eko, pattho te caturo siyuṁ;",
  "tika-s0104t1:705": "Āḷhako caturo patthā, doṇaṁ vā caturāḷhaka’’nti.",
  "tika-s0104t1:706_0": "Kasmāti vuttaṁ ‘‘te hī’’tiādi. Āharāpetvāpi ṭhapetuṁ vaṭṭati, pageva yathāladdhaṁ.",
  "tika-s0104t1:706_1": "‘‘Aphāsukakāle’’tiādinā suddhacittena ṭhapitassa paribhogo sallekhaṁ na kopetīti",
  "tika-s0104t1:706_2": "dasseti. Sammutikuṭikādayo catasso, avāsāgārabhūtena vā uposathāgārādinā saha pañcakuṭiyo",
  "tika-s0104t1:706_3": "sandhāya ‘‘kappiyakuṭiya’’ntiādi vuttaṁ. Sannidhi nāma natthi tattha antovutthaantopakkassa",
  "tika-s0104t1:706_4": "anuññātattā. ‘‘Tathāgatassā’’tiādinā adhikārānurūpaṁ atthaṁ payojeti. Pilotikakhaṇḍanti jiṇṇacoḷakhaṇḍaṁ.",
  "tika-s0104t1:707_0": "13.‘‘Gīvaṁpasāretvā’’ti etena sayameva āpāthagamane doso natthīti dasseti. Ettakampīti",
  "tika-s0104t1:707_1": "vinicchayavicāraṇā vatthukittanampi. Payojanamattamevāti padatthayojanamattameva.",
  "tika-s0104t1:707_2": "Yassa pana padassa vitthārakathaṁ vinā na sakkā attho viññātuṁ, tattha vitthārakathāpi",
  "tika-s0104t1:707_3": "padatthasaṅgahameva gacchati.",
  "tika-s0104t1:708_0": "Kutūhalavasena pekkhitabbato pekkhaṁ, naṭasatthavidhinā payogo. Naṭasamūhena pana",
  "tika-s0104t1:708_1": "janasamūhe kattabbavasena ‘‘naṭasammajja’’nti vuttaṁ. Janānaṁ sammadde samūhe katanti",
  "tika-s0104t1:708_2": "hi sammajjaṁ. Sārasamāse pana ‘‘pekkhāmaha’’ntipi vadanti, ‘‘sammajjadassanussava’’nti",
  "tika-s0104t1:708_3": "tesaṁ mate attho. Bhāratanāmakānaṁ dvebhātukarājūnaṁ, rāmarañño ca yujjhanādikaṁ",
  "tika-s0104t1:708_4": "tappasutehi ācikkhitabbato akkhānaṁ. Gantumpi na vaṭṭati, pageva taṁ sotuṁ. Pāṇinā",
  "tika-s0104t1:708_5": "tāḷitabbaṁ saraṁ pāṇissaranti āha ‘‘kaṁsatāḷa’’nti, lohamayo tūriyajātiviseso kaṁso,",
  "tika-s0104t1:708_6": "lohamayapatto vā, tassa tāḷanasaddanti attho. Pāṇīnaṁ tāḷanasaranti atthaṁ sandhāya",
  "tika-s0104t1:708_7": "pāṇitāḷantipi vadanti. Ghanasaṅkhātānaṁ tūriyavisesānaṁ tāḷanaṁ ghanatāḷaṁ nāma,",
  "tika-s0104t1:708_8": "daṇḍamayasammatāḷaṁ silātalākatāḷaṁ vā. Mantenāti bhūtāvisanamantena. Eketi sārasamāsācariyā,",
  "tika-s0104t1:708_9": "uttaravihāravāsino ca, yathā cettha, evamito paresupi ‘‘eke’’ti āgataṭṭhānesu. Te",
  "tika-s0104t1:708_10": "kira dīghanikāyassatthavisesavādino. Caturassaambaṇakatāḷaṁ nāma rukkhasāradaṇḍādīsu",
  "tika-s0104t1:708_11": "yena kenaci caturassaambaṇaṁ katvā catūsu passesu dhammena onaddhitvā vāditabhaṇḍassa",
  "tika-s0104t1:708_12": "tāḷanaṁ. Tañhi ekādasadoṇappamāṇamānavisesasaṇṭhānattā ‘‘ambaṇaka’’nti vuccati, bimbisakantipi",
  "tika-s0104t1:708_13": "tasseva nāmaṁ. Tathā kumbhasaṇṭhānatāya kumbho, ghaṭoyeva vā, tassa dhunananti khuddakabhāṇakā.",
  "tika-s0104t1:708_14": "Abbhokkiraṇaṁ raṅgabalikaraṇaṁ. Te hi naccaṭṭhāne devatānaṁ balikaraṇaṁ nāma katvā",
  "tika-s0104t1:708_15": "kīḷanti, yaṁ ‘‘nandī’’tipi vuccati . Itthipurisasaṁyogādikilesajanakaṁ paṭibhānacittaṁ",
  "tika-s0104t1:708_16": "sobhanakaraṇato sobhanakaraṁ nāma. ‘‘Sobhanagharaka’’nti sārasamāse vuttaṁ. Caṇḍāya",
  "tika-s0104t1:708_17": "alanti caṇḍālaṁ, ayoguḷakīḷā. Caṇḍālā nāma hīnajātikā sunakhamaṁsabhojino, tesaṁ",
  "tika-s0104t1:708_18": "idanti caṇḍālaṁ. Sāṇe udakena temetvā aññamaññaṁ ākoṭanakīḷā sāṇadhovanakīḷā. Vaṁsena",
  "tika-s0104t1:708_19": "kataṁ kīḷanaṁ vaṁsanti āha ‘‘veḷuṁ ussāpetvā kīḷana’’nti.",
  "tika-s0104t1:709_0": "Nikhaṇitvāti bhūmiyaṁ nikhātaṁ katvā. Nakkhattakāleti nakkhattayogachaṇakāle. Tamatthaṁ",
  "tika-s0104t1:709_1": "aṅguttarāgame dasakanipātapāḷiyā (a. ni. 10.106) sādhento ‘‘vuttampiceta’’ntiādimāha.",
  "tika-s0104t1:709_2": "Tatthāti tasmiṁ aṭṭhidhovane. Indajālenāti aṭṭhidhovanamantaṁ parijappetvā yathā",
  "tika-s0104t1:709_3": "pare aṭṭhīniyeva passanti, na maṁsādīni, evaṁ maṁsādīnamantaradhāpanamāyāya. Indassa",
  "tika-s0104t1:709_4": "jālamiva hi paṭicchādituṁ samatthanato ‘‘indajāla’’nti māyā vuccati indacāpādayo",
  "tika-s0104t1:709_5": "viya. Aṭṭhidhovananti aṭṭhidhovanakīḷā.",
  "tika-s0104t1:710_0": "Hatthiādīhi saddhiṁ yujjhitunti hatthiādīsu abhiruhitvā aññehi saddhiṁ yujjhanaṁ,",
  "tika-s0104t1:710_1": "hatthiādīhi ca saddhiṁ sayameva yujjhanaṁ sandhāya vuttaṁ, hatthiādīhi saddhiṁ aññehi",
  "tika-s0104t1:710_2": "yujjhituṁ, sayaṁ vā yujjhitunti hi attho. Teti hatthiādayo. Aññamaññaṁ mathenti vilothentīti",
  "tika-s0104t1:710_3": "mallā, bāhuyuddhakārakā, tesaṁ yuddhaṁ. Sampahāroti saṅgāmo. Balassa senāya aggaṁ",
  "tika-s0104t1:710_4": "gaṇanakoṭṭhāsaṁ karonti etthāti balaggaṁ, ‘‘ettakā hatthī, ettakā assā’’tiādinā balagaṇanaṭṭhānaṁ.",
  "tika-s0104t1:710_5": "Senaṁ viyūhanti ettha vibhajitvā ṭhapenti, senāya vā ettha byūhanaṁ vinyāsoti senābyūho,",
  "tika-s0104t1:710_6": "‘‘ito hatthī hontu, ito assā hontū’’tiādinā yuddhatthaṁ caturaṅgabalāya senāya desavisesesu",
  "tika-s0104t1:710_7": "vicāraṇaṭṭhānaṁ, taṁ pana bhedato sakaṭabyūhādivasena. Ādi-saddena cakkapadumabyūhānaṁ",
  "tika-s0104t1:710_8": "daṇḍabhogamaṇḍalāsaṁhatabyūhānañca gahaṇaṁ, ‘‘tayo hatthī pacchimaṁ hatthānīkaṁ,",
  "tika-s0104t1:710_9": "tayo assā pacchimaṁ assānīkaṁ, tayo rathā pacchimaṁ rathānīkaṁ, cattāro purisā sarahatthā",
  "tika-s0104t1:710_10": "pattī pacchimaṁ pattānīka’’nti (pāci. 324 uyyodhikasikkhāpade) kaṇḍaviddhasikkhāpadassa",
  "tika-s0104t1:710_11": "padabhājanaṁ sandhāya ‘‘tayo…pe…ādinā nayena vuttassā’’ti āha. Tañca kho ‘‘dvādasapuriso",
  "tika-s0104t1:710_12": "hatthī, tipuriso asso, catupuriso ratho, cattāro purisā sarahatthā pattī’’ti (pāci.",
  "tika-s0104t1:710_13": "314 uyyuttasenāsikkhāpade) vuttalakkhaṇato hatthiādigaṇanenāti daṭṭhabbaṁ, etena",
  "tika-s0104t1:710_14": "ca ‘‘cha hatthiniyo, eko ca hatthī idameka’’nti (mahāva. aṭṭha. 245) cammakkhandhakavaṇṇanāyaṁ",
  "tika-s0104t1:710_15": "vuttamanīkaṁ paṭikkhipati.",
  "tika-s0104t1:711_0": "14. Kāraṇaṁ nāma phalassa ṭhānanti vuttaṁ ‘‘pamādo…pe… ṭhāna’’nti. Padānīti sārīādīnaṁ",
  "tika-s0104t1:711_1": "patiṭṭhānāni. Aṭṭhāpadanti saññāya dīghatā. ‘‘Aṭṭhapada’’ntipi paṭhanti. Dasapadaṁ",
  "tika-s0104t1:711_2": "nāma dvīhi pantīti vīsatiyā padehi kīḷanajūtaṁ. Aṭṭhapadadasapadesūti aṭṭhapadadasapadaphalakesu.",
  "tika-s0104t1:711_3": "Ākāseyeva kīḷananti ‘‘ayaṁ sārī asukapadaṁ mayā nītā, ayaṁ asukapada’’nti kevalaṁ",
  "tika-s0104t1:711_4": "mukheneva vadantānaṁ ākāseyeva jūtassa kīḷanaṁ. Nānāpathamaṇḍalanti anekavihitasārīmaggaparivaṭṭaṁ.",
  "tika-s0104t1:711_5": "Pariharitabbanti sāriyo pariharituṁ yuttakaṁ. Ito cito ca saranti parivattantīti",
  "tika-s0104t1:711_6": "sāriyo, yena kenaci katāni akkhabījāni. Tatthāti tāsu sārīsu, tasmiṁ vā apanayanupanayane.",
  "tika-s0104t1:711_7": "Jūtakhaliketi jūtamaṇḍale. ‘‘Jūtaphalake’’tipi adhunā pāṭho. Pāsakaṁ vuccati chasu",
  "tika-s0104t1:711_8": "passesu ekekaṁ yāva chakkaṁ dassetvā katakīḷanakaṁ, taṁ vaḍḍhetvā yathāladdhaṁ ekakādivasena",
  "tika-s0104t1:711_9": "sāriyo apanento, upanento ca kīḷanti, pasati aṭṭhapadādīsu bādhati, phusati cāti",
  "tika-s0104t1:711_10": "hi pāsako, catubbīsatividho akkho. Yaṁ sandhāya vuttaṁ –",
  "tika-s0104t1:712": "‘‘Aṭṭhakaṁ mālikaṁ vuttaṁ, sāvaṭṭañca chakaṁ mataṁ;",
  "tika-s0104t1:713": "Catukkaṁ bahulaṁ ñeyyaṁ, dvi bindusantibhadrakaṁ;",
  "tika-s0104t1:714": "Catuvīsati āyā ca, munindena pakāsitā’’ti.",
  "tika-s0104t1:715_0": "Tena kīḷanamidha pāsakakīḷanaṁ. Ghaṭanaṁ paharaṇaṁ, tena kīḷā ghaṭikāti āha ‘‘dīghadaṇḍakenā’’tiādi.",
  "tika-s0104t1:715_1": "Ghaṭena kumbhena kīḷā ghaṭikāti eke. Mañjiṭṭhikāya vāti mañjiṭṭhisaṅkhātassa yojanavallirukkhassa",
  "tika-s0104t1:715_2": "sāraṁ gahetvā pakkakasāvaṁ sandhāya vadati. Sitthodakena vāti [piṭṭhodakena vā (aṭṭhakathāyaṁ)]",
  "tika-s0104t1:715_3": "ca pakkamadhusitthodakaṁ. Salākahatthanti tālahīrādīnaṁ kalāpassetaṁ adhivacanaṁ.",
  "tika-s0104t1:715_4": "Bahūsu salākāsu visesarahitaṁ ekaṁ salākaṁ gahetvā tāsu pakkhipitvā puna taññeva",
  "tika-s0104t1:715_5": "uddharantā salākahatthena kīḷantīti keci. Guḷakīḷāti guḷaphalakīḷā, yena kenaci vā",
  "tika-s0104t1:715_6": "kataguḷakīḷā. Paṇṇena vaṁsākārena katā nāḷikā paṇṇanāḷikā, tenevāha ‘‘taṁdhamantā’’ti.",
  "tika-s0104t1:715_7": "Khuddake ka-paccayoti dasseti ‘‘khuddakanaṅgala’’nti iminā. Hatthapādānaṁ mokkhena",
  "tika-s0104t1:715_8": "mocanena cayati parivattati etāyāti mokkhacikā, tenāha ‘‘ākāse vā’’tiādi. Paribbhamanattāyeva",
  "tika-s0104t1:715_9": "taṁ cakkaṁ nāmāti dassetuṁ ‘‘paribbhamanacakka’’nti vuttaṁ.",
  "tika-s0104t1:716_0": "Paṇṇena katā nāḷi paṇṇanāḷi, iminā pattāḷhakapadadvayassa yathākkamaṁ pariyāyaṁ dasseti.",
  "tika-s0104t1:716_1": "Tena katā pana kīḷā pattāḷhakāti vuttaṁ ‘‘tāyā’’tiādi. Khuddako ratho rathako ka-saddassa",
  "tika-s0104t1:716_2": "khuddakatthavacanato. Esa nayo sesapadesupi. Ākāse vā yaṁ ñāpeti, tassa piṭṭhiyaṁ",
  "tika-s0104t1:716_3": "vā yathā vā tathā vā akkharaṁ likhitvā ‘‘evamida’’nti jānanena kīḷā akkharikā, pucchantassa",
  "tika-s0104t1:716_4": "mukhāgataṁ akkharaṁ gahetvā naṭṭhamuttilābhādijānanakīḷātipi vadanti. Vajja-saddo",
  "tika-s0104t1:716_5": "aparādhatthoti āha ‘‘yathāvajjaṁ nāmā’’tiādi. Vāditānurūpaṁ naccanaṁ, gāyanaṁ vā",
  "tika-s0104t1:716_6": "yathāvajjantipi vadanti. ‘‘Evaṁ kate jayo bhavissati, evaṁ kate parājayo’’ti jayaparājayaṁ",
  "tika-s0104t1:716_7": "purakkhatvā payogakaraṇavasena parihārapathādīnampi jūtappamādaṭṭhānabhāvo veditabbo,",
  "tika-s0104t1:716_8": "paṅgacīrādīhi ca vaṁsādīhi kattabbā kiccasiddhi, asiddhi cāti jayaparājayāvaho payogo",
  "tika-s0104t1:716_9": "vutto, yathāvajjanti ca kāṇādīhi sadisākāradassanehi jayaparājayavasena jūtakīḷikabhāvena",
  "tika-s0104t1:716_10": "vuttaṁ. Sabbepi hete jotenti pakāsenti etehi tappayogikā jayaparājayavasena, javanti",
  "tika-s0104t1:716_11": "ca gacchanti jayaparājayaṁ etehīti vā atthena jūtasaddavacanīyataṁ nātivattanti.",
  "tika-s0104t1:717_0": "15.Pamāṇātikkantāsananti ‘‘aṭṭhaṅgulapādakaṁ kāretabbaṁ sugataṅgulenā’’ti vuttappamāṇato",
  "tika-s0104t1:717_1": "atikkantāsanaṁ. Kammavasena payojanato ‘‘anuyuttā viharantīti padaṁ apekkhitvā’’ti",
  "tika-s0104t1:717_2": "vuttaṁ. Vāḷarūpānīti āharimāni sīhabyagghādivāḷarūpāni. Vuttañhi bhikkhunivibhaṅge",
  "tika-s0104t1:717_3": "‘‘pallaṅko nāma āharimehi vāḷehi kato’’ti (pāci. 984) ‘‘akappiyarūpākulo akappiyamañco",
  "tika-s0104t1:717_4": "pallaṅko’’ti sārasamāse vuttaṁ. Dīghalomako mahākojavoti caturaṅgulādhikalomo kāḷavaṇṇo",
  "tika-s0104t1:717_5": "mahākojavo. Kuvuccati pathavī, tassaṁ javati sobhanavitthaṭavasenāti kojavo. ‘‘Caturaṅgulādhikāni",
  "tika-s0104t1:717_6": "kira tassa lomānī’’ti vacanato caturaṅgulato heṭṭhā vaṭṭatīti vadanti. Uddalomī ekantalomīti",
  "tika-s0104t1:717_7": "visesadassanametaṁ, tasmā yadi tāsu na pavisati, vaṭṭatīti gahetabbaṁ. Vānavicittanti",
  "tika-s0104t1:717_8": "bhitticchadādiākārena vānena sibbanena vicitraṁ. Uṇṇāmayattharaṇanti migalomapakatamattharaṇaṁ.",
  "tika-s0104t1:717_9": "Setattharaṇoti dhavalattharaṇo. Sītatthikehi sevitabbattā setattharaṇo, ‘‘bahumudulomako’’tipi",
  "tika-s0104t1:717_10": "vadanti. Ghanapupphakoti sabbathā pupphākārasampanno. ‘‘Uṇṇāmayattharaṇoti uṇṇāmayo",
  "tika-s0104t1:717_11": "lohitattharaṇo’’ti (sārattha. ṭī. 258) sāratthadīpaniyaṁ vuttaṁ. Āmalakapattākārāhi",
  "tika-s0104t1:717_12": "pupphapantīhi yebhuyyato katattā āmalakapattotipi vuccati.",
  "tika-s0104t1:718_0": "Tiṇṇaṁ tūlānanti rukkhatūlalatātūlapoṭakītūlasaṅkhātānaṁ tiṇṇaṁ tūlānaṁ. Uditaṁ dvīsu",
  "tika-s0104t1:718_1": "lomaṁ dasā yassāti uddalomī i-kārassa akāraṁ, ta-kārassa lopaṁ, dvibhāvañca katvā.",
  "tika-s0104t1:718_2": "Ekasmiṁ ante lomaṁ dasā yassāti ekantalomī. Ubhayattha kecīti sārasamāsācariyā, uttaravihāravāsino",
  "tika-s0104t1:718_3": "ca. Tesaṁ vāde pana uditamekato uggataṁ lomamayaṁ pupphaṁ yassāti uddalomī vuttanayena.",
  "tika-s0104t1:718_4": "Ubhato antato ekaṁ sadisaṁ lomamayaṁ pupphaṁ yassāti ekantalomīti vacanattho. Vinayaṭṭhakathāyaṁ",
  "tika-s0104t1:718_5": "pana ‘‘uddalomīti ekato uggatalomaṁ uṇṇāmayattharaṇaṁ. ‘Uddhalomī’tipi pāṭho. Ekantalomīti",
  "tika-s0104t1:718_6": "ubhato uggatalomaṁ uṇṇāmayattharaṇa’’nti (mahāva. aṭṭha. 254) vuttaṁ, nāmamattamesa",
  "tika-s0104t1:718_7": "viseso. Atthato pana aggahitāvaseso aṭṭhakathādvayepi natthīti daṭṭhabbo.",
  "tika-s0104t1:719_0": "Koseyyañca kaṭṭissañca kaṭṭissāni virūpekasesavasena. Tehi pakatamattharaṇaṁ kaṭṭissaṁ.",
  "tika-s0104t1:719_1": "Etadevatthaṁ dassetuṁ ‘‘koseyyakaṭṭissamayapaccattharaṇa’’nti vuttaṁ, koseyyasuttānamantarantaraṁ",
  "tika-s0104t1:719_2": "suvaṇṇamayasuttāni pavesetvā vītamattharaṇanti vuttaṁ hoti. Suvaṇṇasuttaṁ kira ‘‘kaṭṭissaṁ,",
  "tika-s0104t1:719_3": "kassaṭa’’nti ca vadanti. Teneva ‘‘koseyyakassaṭamaya’’nti ācariyadhammapālattherena",
  "tika-s0104t1:719_4": "(dī. ni. ṭī. 1.15) vuttaṁ. Kaṭṭissaṁ nāma vākavisesotipi vadanti. Ratanaparisibbitanti",
  "tika-s0104t1:719_5": "ratanehi saṁsibbitaṁ, suvaṇṇalittanti keci. Suddhakoseyyanti ratanaparisibbanarahitaṁ.",
  "tika-s0104t1:719_6": "Vinayeti vinayaṭṭhakathaṁ, vinayapariyāyaṁ vā sandhāya vuttaṁ. Idha hi suttantikapariyāye",
  "tika-s0104t1:719_7": "‘‘ṭhapetvā tūlikaṁ sabbāneva gonakādīni ratanaparisibbitāni vaṭṭantī’’ti vuttaṁ.",
  "tika-s0104t1:719_8": "Vinayapariyāyaṁ pana patvā garuke ṭhātabbattā suddhakoseyyameva vaṭṭati, netarānīti",
  "tika-s0104t1:719_9": "vinicchayo veditabbo, suttantikapariyāye pana ratanaparisibbanarahitāpi tūlikā na",
  "tika-s0104t1:719_10": "vaṭṭati, itarāni vaṭṭanti, sacepi tāni ratanaparisibbitāni, bhūmattharaṇavasena yathānurūpaṁ",
  "tika-s0104t1:719_11": "mañcapīṭhādīsu ca upanetuṁ vaṭṭantīti. Suttantadesanāya gahaṭṭhānampi vasena vuttattā",
  "tika-s0104t1:719_12": "tesaṁ saṅgaṇhanatthaṁ ‘‘ṭhapetvā…pe… na vaṭṭantīti vutta’’nti apare. Dīghanikāyaṭṭhakathāyanti",
  "tika-s0104t1:719_13": "katthaci pāṭho, porāṇadīghanikāyaṭṭhakathāyanti attho. Naccayogganti naccituṁ pahonakaṁ.",
  "tika-s0104t1:719_14": "Karonti ettha naccanti kuttakaṁ, taṁ pana uddalomīekantalomīvisesameva. Vuttañca –",
  "tika-s0104t1:720": "‘‘Dvidasekadasānyudda-lomīekantalomino;",
  "tika-s0104t1:721": "Tadeva soḷasitthīnaṁ, naccayoggañhi kuttaka’’nti.",
  "tika-s0104t1:722_0": "Hatthino piṭṭhiyaṁ attharaṁ hatthattharaṁ. Evaṁ sesapadesupi. Ajinacammehīti ajinamigacammehi,",
  "tika-s0104t1:722_1": "tāni kira cammāni sukhumatarāni, tasmā dupaṭṭatipaṭṭāni katvā sibbanti. Tena vuttaṁ",
  "tika-s0104t1:722_2": "‘‘ajinappaveṇī’’ti, uparūpari ṭhapetvā sibbanavasena hi santatibhūtā ‘‘paveṇī’’ti",
  "tika-s0104t1:722_3": "vuccati. Kadalīmigoti mañjārākāramigo, tassa dhammena kataṁ pavarapaccattharaṇaṁ",
  "tika-s0104t1:722_4": "tathā. ‘‘Taṁ kirā’’tiādi tadākāradassanaṁ, tasmā suddhameva kadalīmigacammaṁ vaṭṭatīti",
  "tika-s0104t1:722_5": "vadanti. Uttaraṁ uparibhāgaṁ chādetīti uttaracchado, vitānaṁ. Tampi lohitameva idhādhippetanti",
  "tika-s0104t1:722_6": "āha ‘‘rattavitānenā’’ti. ‘‘Yaṁ vattati, taṁ sauttaraccheda’’nti ettha seso, saṁsibbitabhāvena",
  "tika-s0104t1:722_7": "saddhiṁ vattatīti attho. Rattavitānesu ca kāsāvaṁ vaṭṭati, kusumbhādirattameva na",
  "tika-s0104t1:722_8": "vaṭṭati, tañca kho sabbarattameva. Yaṁ pana nānāvaṇṇaṁ vānacittaṁ vā lepacittaṁ vā,",
  "tika-s0104t1:722_9": "taṁ vaṭṭati. Paccattharaṇasseva padhānattā tappaṭibaddhaṁ setavitānampi na vaṭṭatīti",
  "tika-s0104t1:722_10": "vuttaṁ. Ubhatoti ubhayattha mañcassa sīsabhāge, pādabhāge cāti attho. Etthāpi sauttaracchade",
  "tika-s0104t1:722_11": "viya vinicchayo. Padumavaṇṇaṁ vāti nātirattaṁ sandhāyāha. Vicitraṁ vāti pana sabbathā",
  "tika-s0104t1:722_12": "kappiyattā vuttaṁ, na pana ubhato upadhānesu akappiyattā. Na hi lohitaka-saddo citte",
  "tika-s0104t1:722_13": "vaṭṭati. Paṭalikaggahaṇeneva cittakassāpi attharaṇassa saṅgahetabbappasaṅgato. Sace",
  "tika-s0104t1:722_14": "pamāṇayuttanti vuttamevatthaṁ byatirekato samatthetuṁ āha ‘‘mahāupadhānaṁ pana paṭikkhitta’’nti.",
  "tika-s0104t1:722_15": "Mahāupadhānanti ca pamāṇātikkantaṁ upadhānaṁ. Sīsappamāṇameva hi tassa pamāṇaṁ. Vuttañca",
  "tika-s0104t1:722_16": "‘‘anujānāmi bhikkhave, sīsappamāṇaṁ bibbohanaṁ kātu’’nti (cūḷava. 297) sīsappamāṇañca",
  "tika-s0104t1:722_17": "nāma yassa vitthārato tīsu kaṇṇesu dvinnaṁ kaṇṇānaṁ antaraṁ miniyamānaṁ vidatthi",
  "tika-s0104t1:722_18": "ceva caturaṅgulañca hoti. Bibbohanassa majjhaṭṭhānaṁ tiriyato muṭṭhiratanaṁ hoti,",
  "tika-s0104t1:722_19": "dīghato pana diyaḍḍharatanaṁ vā dviratanaṁ vā. Taṁ pana akappiyattāyeva paṭikkhittaṁ,",
  "tika-s0104t1:722_20": "na tu uccāsayanamahāsayanapariyāpannattā. Dvepīti sīsūpadhānaṁ, pādūpadhānañca. Paccattharaṇaṁ",
  "tika-s0104t1:722_21": "datvāti paccattharaṇaṁ katvā attharitvāti attho, idañca gilānameva sandhāya vuttaṁ.",
  "tika-s0104t1:722_22": "Tenāha senāsanakkhandhakavaṇṇanāyaṁ ‘‘agilānassāpi sīsūpadhānañca pādūpadhānañcāti",
  "tika-s0104t1:722_23": "dvayameva vaṭṭati. Gilānassa bibbohanāni santharitvā upari paccattharaṇaṁ katvā nipajjitumpi",
  "tika-s0104t1:722_24": "vaṭṭatī’’ti (cūḷava. aṭṭha. 297) vuttanayenevāti vinaye bhagavatā vuttanayeneva.",
  "tika-s0104t1:722_25": "Kathaṁ pana vuttanti āha ‘‘vuttañheta’’ntiādi. Yathā aṭṭhaṅgulapādakaṁ hoti, evaṁ",
  "tika-s0104t1:722_26": "āsandiyā pādacchindanaṁ veditabbaṁ. Pallaṅkassa pana āharimāni vāḷarūpāni āharitvā",
  "tika-s0104t1:722_27": "puna appaṭibaddhatākāraṇampi bhedanameva. Vijaṭetvāti jaṭaṁ nibbedhetvā. Bibbohanaṁ",
  "tika-s0104t1:722_28": "kātunti tāni vijaṭitatūlāni anto pakkhipitvā bibbohanaṁ kātuṁ.",
  "tika-s0104t1:723_0": "16.‘‘Mātukucchito nikkhantadārakāna’’nti etena aṇḍajajalābujānameva gahaṇaṁ, mātukucchito",
  "tika-s0104t1:723_1": "nikkhantattāti ca kāraṇaṁ dasseti, tenevāyamattho sijjhati ‘‘anekadivasāni antosayanahetu",
  "tika-s0104t1:723_2": "esa gandho’’ti. Ucchādenti ubbaṭṭenti. Saṇṭhānasampādanatthanti susaṇṭhānatāsampādanatthaṁ.",
  "tika-s0104t1:723_3": "Parimaddantīti samantato maddanti.",
  "tika-s0104t1:724_0": "Tesaṁyeva dārakānanti puññavantānameva dārakānaṁ. Tesameva hi pakaraṇānurūpatāya",
  "tika-s0104t1:724_1": "gahaṇaṁ. Mahāmallānanti mahataṁ bāhuyuddhakārakānaṁ. Ādāso nāma maṇḍanakapakatikānaṁ",
  "tika-s0104t1:724_2": "manussānaṁ attano mukhachāyāpassanatthaṁ kaṁsalohādīhi kato bhaṇḍaviseso. Tādisaṁ",
  "tika-s0104t1:724_3": "sandhāya ‘‘yaṁ kiñci…pe… na vaṭṭatī’’ti vuttaṁ. Alaṅkārañjanameva na bhesajjañjanaṁ.",
  "tika-s0104t1:724_4": "Maṇḍanānuyogassa hi adhippetattā tamidhānadhippetaṁ. Loke mālā-saddo baddhamālāyameva",
  "tika-s0104t1:724_5": "‘‘mālā mālyaṁ pupphadāme’’ti vacanato. Sāsane pana suddhapupphesupi niruḷhoti āha",
  "tika-s0104t1:724_6": "‘‘abaddhamālā vā’’ti. Kāḷapīḷakādīnanti kāḷavaṇṇapīḷakādīnaṁ. Mattikakakkanti osadhehi",
  "tika-s0104t1:724_7": "abhisaṅkhataṁ yogamattikācuṇṇaṁ. Dentīti vilepenti. Caliteti vikārāpajjanavasena",
  "tika-s0104t1:724_8": "calanaṁ patte , kupiteti attho. Tenāti sāsapakakkena. Doseti kāḷapīḷakādīnaṁ hetubhūte",
  "tika-s0104t1:724_9": "lohitadose. Khāditeti apanayanavasena khādite. Sannisinneti tādise duṭṭhalohite parikkhīṇe.",
  "tika-s0104t1:724_10": "Mukhacuṇṇakenāti mukhavilepanena . Cuṇṇentīti vilimpenti. Taṁ sabbanti mattikākakkasāsapatilahaliddikakkadānasaṅkhātaṁ",
  "tika-s0104t1:724_11": "mukhacuṇṇaṁ, mukhavilepanañca na vaṭṭati. Atthānukkamasambhavato hi ayaṁ padadvayassa",
  "tika-s0104t1:724_12": "vaṇṇanā. Mukhacuṇṇasaṅkhātaṁ mukhavilepananti vā padadvayassa tulyādhikaraṇavasena atthavibhāvanā.",
  "tika-s0104t1:725_0": "Hatthabandhanti hatthe bandhitabbamābharaṇaṁ, taṁ pana saṅkhakapālādayoti āha ‘‘hatthe’’tiādi.",
  "tika-s0104t1:725_1": "Saṅkho eva kapālaṁ tathā. ‘‘Apare’’tiādinā yathākkamaṁ ‘‘sikhābandha’’ntiādi padānamatthaṁ",
  "tika-s0104t1:725_2": "saṁvaṇṇeti. Tattha sikhanti cūḷaṁ. Cīrakaṁ nāma yena cūḷāya thirakaraṇatthaṁ, sobhanatthañca",
  "tika-s0104t1:725_3": "vijjhati. Muttāya, muttā eva vā latā muttālatā, muttāvaḷi. Daṇḍo nāma catuhatthoti",
  "tika-s0104t1:725_4": "vuttaṁ ‘‘catuhatthadaṇḍaṁ vā’’ti. Alaṅkatadaṇḍakanti pana tato omakaṁ rathayaṭṭhiādikaṁ",
  "tika-s0104t1:725_5": "sandhāyāha. Bhesajjanāḷikanti bhesajjatumbaṁ. Pattādiolambanaṁ vāmaṁseyeva aciṇṇanti",
  "tika-s0104t1:725_6": "vuttaṁ ‘‘vāmapasse olaggita’’nti. Kaṇṇikā nāma kūṭaṁ, tāya ca ratanena ca parikkhitto",
  "tika-s0104t1:725_7": "koso yassa tathā. Pañcavaṇṇasuttasibbitanti nīlapītalohitodātamañjiṭṭhavasena pañcavaṇṇehi",
  "tika-s0104t1:725_8": "suttehi sibbitaṁ tividhampi chattaṁ. Ratanamattāyāmaṁ caturaṅgulavitthatanti tesaṁ",
  "tika-s0104t1:725_9": "paricayaniyāmena vā nalāṭe bandhituṁ pahonakappamāṇena vā vuttaṁ. ‘‘Kesantaparicchedaṁ",
  "tika-s0104t1:725_10": "dassetvā’’ti etena tadanajjhottharaṇavasena bandhanākāraṁ dasseti. Meghamukheti abbhantare.",
  "tika-s0104t1:725_11": "‘‘Maṇi’’nti idaṁ siromaṇiṁ sandhāya vuttanti āha ‘‘cūḷāmaṇi’’nti, cūḷāyaṁ maṇinti",
  "tika-s0104t1:725_12": "attho. Camarassa ayaṁ cāmaro, sveva vālo, tena katā bījanī cāmaravālabījanī. Aññāsaṁ",
  "tika-s0104t1:725_13": "pana makasabījanīvākamayabījanīusīramayabījanīmorapiñchamayabījanīnaṁ, vidhūpanatālavaṇṭānañca",
  "tika-s0104t1:725_14": "kappiyattā tassāyeva gahaṇaṁ daṭṭhabbaṁ.",
  "tika-s0104t1:726_0": "17. Duggatito, saṁsārato ca niyyāti etenāti niyyānaṁ, saggamaggo, mokkhamaggo ca.",
  "tika-s0104t1:726_1": "Taṁ niyyānamarahati, tasmiṁ vā niyyāne niyuttā, taṁ vā niyyānaṁ phalabhūtaṁ etissāti",
  "tika-s0104t1:726_2": "niyyānikā, vacīduccaritakilesato niyyātīti vā niyyānikā ī-kārassa rassattaṁ, ya-kārassa",
  "tika-s0104t1:726_3": "ca ka-kāraṁ katvā. Anīya-saddo hi bahulā katvatthābhidhāyako. Cetanāya saddhiṁ samphappalāpavirati",
  "tika-s0104t1:726_4": "idha adhippetā. Tappaṭipakkhato aniyyānikā, samphappalāpo, tassā bhāvo aniyyānikattaṁ,",
  "tika-s0104t1:726_5": "tasmā aniyyānikattā.Tiracchānabhūtāti tirokaraṇabhūtā vibandhanabhūtā. Sopi nāmāti",
  "tika-s0104t1:726_6": "ettha nāma-saddo garahāyaṁ. Kammaṭṭhānabhāveti aniccatāpaṭisaṁyuttattā catusaccakammaṭṭhānabhāve.",
  "tika-s0104t1:726_7": "Kāmassādavasenāti kāmasaṅkhātaassādavasena. Saha atthenāti sātthakaṁ, hitapaṭisaṁyuttanti",
  "tika-s0104t1:726_8": "attho. Upāhanāti yānakathāsambandhaṁ sandhāya vuttaṁ. Suṭṭhu nivesitabboti suniviṭṭho.",
  "tika-s0104t1:726_9": "Tathā dunniviṭṭho. Gāma-saddena gāmavāsī janopi gahitoti āha ‘‘asukagāmavāsino’’tiādi.",
  "tika-s0104t1:727_0": "Sūrakathāti ettha sūra-saddo vīravācakoti dasseti ‘‘sūro ahosī’’ti iminā. Visikhā",
  "tika-s0104t1:727_1": "nāma maggasanniveso, idha pana visikhāgahaṇena tannivāsinopi gahitā ‘‘sabbo gāmo",
  "tika-s0104t1:727_2": "āgato’’tiādīsu viya, tenevāha ‘‘saddhā pasannā’’tiādi.",
  "tika-s0104t1:728_0": "Kumbhassa ṭhānaṁ nāma udakaṭṭhānanti vuttaṁ ‘‘udakaṭṭhānakathā’’ti. Udakatitthakathātipi",
  "tika-s0104t1:728_1": "vuccati tattheva samavarodhato. Apica kumbhassa karaṇaṭṭhānaṁ kumbhaṭṭhānaṁ. Tadapadesena",
  "tika-s0104t1:728_2": "pana kumbhadāsiyo vuttāti dasseti ‘‘kumbhadāsikathā vā’’ti iminā. Pubbe petā kālaṅkatāti",
  "tika-s0104t1:728_3": "pubbapetā. ‘‘Peto pareto kālaṅkato’’ti hi pariyāyavacanaṁ. Heṭṭhā vuttanayamatidisituṁ",
  "tika-s0104t1:728_4": "‘‘tatthā’’tiādi vuttaṁ.",
  "tika-s0104t1:729_0": "Purimapacchimakathāhi vimuttāti idhāgatāhi purimāhi, pacchimāhi ca kathāhi vimuttā.",
  "tika-s0104t1:729_1": "Nānāsabhāvāti atta-saddassa sabhāvapariyāyabhāvamāha. Asukena nāmāti pajāpatinā brahmunā,",
  "tika-s0104t1:729_2": "issarena vā. Uppattiṭhitisambhārādivasena lokaṁ akkhāyati etāyāti lokakkhāyikā, sā",
  "tika-s0104t1:729_3": "pana lokāyatasamaññe vitaṇḍasatthe nissitā sallāpakathāti dasseti ‘‘lokāyatavitaṇḍasallāpakathā’’ti",
  "tika-s0104t1:729_4": "iminā. Lokā bālajanā āyatanti ettha ussahanti vādassādenāti lokāyataṁ, loko vā hitaṁ",
  "tika-s0104t1:729_5": "na yatati na īhati tenāti lokāyataṁ. Tañhi ganthaṁ nissāya sattā puññakiriyāya cittampi",
  "tika-s0104t1:729_6": "na uppādenti . Aññamaññaviruddhaṁ, saggamokkhaviruddhaṁ vā kathaṁ tanonti etthāti",
  "tika-s0104t1:729_7": "vitaṇḍo, viruddhena vā vādadaṇḍena tāḷenti ettha vādinoti vitaṇḍo, sabbattha niruttinayena padasiddhi.",
  "tika-s0104t1:730_0": "Sāgaradevena khatoti ettha sāgararañño puttehi khatotipi vadanti. Vijjati pavedanahetubhūtā",
  "tika-s0104t1:730_1": "muddhā yassāti samuddo dha-kārassa da-kāraṁ katvā, saha-saddo cettha vijjamānatthavācako",
  "tika-s0104t1:730_2": "‘‘salomakosapakkhako’’tiādīsu viya. Bhavoti vuddhi bhavati vaḍḍhatīti katvā. Vibhavoti",
  "tika-s0104t1:730_3": "hāni tabbirahato. Dvandato pubbe suyyamāno itisaddo paccekaṁ yojetabboti āha ‘‘iti",
  "tika-s0104t1:730_4": "bhavo iti abhavo’’ti. Yaṁ vā taṁ vāti yaṁ kiñci, atha taṁ aniyamanti attho. Abhūtañhi",
  "tika-s0104t1:730_5": "aniyamatthaṁ saha vikappena yaṁtaṁ-saddehi dīpenti ācariyā. Apica bhavoti sassato.",
  "tika-s0104t1:730_6": "Abhavoti ucchedo. Bhavoti vā kāmasukhaṁ. Abhavoti attakilamatho.",
  "tika-s0104t1:731_0": "Iti imāya chabbidhāya itibhavābhavakathāya saddhiṁ bāttiṁsa tiracchānakathā nāma",
  "tika-s0104t1:731_1": "honti. Atha vā pāḷiyaṁ sarūpato anāgatāpi araññapabbatanadīdīpakathā iti-saddena",
  "tika-s0104t1:731_2": "saṅgahetvā battiṁsa tiracchānakathāti vuccanti. Pāḷiyañhi ‘‘iti vā’’ti ettha iti-saddo",
  "tika-s0104t1:731_3": "pakārattho, vā-saddo vikappanattho. Idaṁ vuttaṁ hoti ‘‘evaṁpakāraṁ, ito aññaṁ vā",
  "tika-s0104t1:731_4": "tādisaṁ niratthakakathaṁ anuyuttā viharantī’’ti, ādiattho vā iti-saddo iti vā iti",
  "tika-s0104t1:731_5": "evarūpā ‘‘naccagītavāditavisūkadassanā paṭivirato’’tiādīsu (dī. ni. 1.10, 164; ma.",
  "tika-s0104t1:731_6": "ni. 1.293, 411; 2.11, 418; 3.14, 102; a. ni. 10.99) viya, iti evamādiṁ aññampi tādisaṁ",
  "tika-s0104t1:731_7": "kathamanuyuttā viharantīti attho.",
  "tika-s0104t1:732_0": "18. Viruddhassa gahaṇaṁ viggaho, so yesanti viggāhikā, tesaṁ tathā, viruddhaṁ vā",
  "tika-s0104t1:732_1": "gaṇhāti etāyāti viggāhikā, sāyeva kathā tathā. Sārambhakathāti upārambhakathā. Sahitanti",
  "tika-s0104t1:732_2": "pubbāparāviruddhaṁ. Tatoyeva siliṭṭhaṁ. Taṁ pana atthakāraṇayuttatāyāti dassetuṁ",
  "tika-s0104t1:732_3": "‘‘atthayuttaṁ kāraṇayuttanti attho’’ti vuttaṁ. Nti vacanaṁ. Parivattitvā ṭhitaṁ sapattagato",
  "tika-s0104t1:732_4": "asamattho yodho viya na kiñci jānāsi, kintu sayameva parājesīti adhippāyo. Vādo dosoti",
  "tika-s0104t1:732_5": "pariyāyavacanaṁ. Tathā caravicarāti. Tattha tatthāti tasmiṁ tasmiṁ ācariyakule. Nibbedhehīti",
  "tika-s0104t1:732_6": "mayā ropitaṁ vādaṁ vissajjehi.",
  "tika-s0104t1:733_0": "19. Dūtassa kammaṁ dūteyyaṁ, tassa kathā tathā, tassaṁ. Idha, amutrāti upayogatthe",
  "tika-s0104t1:733_1": "bhummavacanaṁ, tenāha ‘‘asukaṁ nāma ṭhāna’’nti. Vitthārato vinicchayo vinayaṭṭhakathāyaṁ",
  "tika-s0104t1:733_2": "(pārā. aṭṭha. 436-437) vuttoti saṅkhepato idha dassetuṁ ‘‘saṅkhepato panā’’tiādi",
  "tika-s0104t1:733_3": "vuttaṁ. Gihisāsananti yathāvuttaviparītaṁ sāsanaṁ. Aññesanti gihīnaññeva.",
  "tika-s0104t1:734_0": "20.Tividhenāti sāmantajappanairiyāpathasannissitapaccayapaṭisevanabhedato tividhena.",
  "tika-s0104t1:734_1": "Vimhāpayantīti ‘‘ayamacchariyapuriso’’ti attani paresaṁ vimhayaṁ sampahaṁsanaṁ acchariyaṁ",
  "tika-s0104t1:734_2": "uppādenti. Vipubbañhi mhi-saddaṁ sampahaṁsane vadanti saddavidū. Sampahaṁsanākāro",
  "tika-s0104t1:734_3": "ca acchariyaṁ. Lapantīti attānaṁ vā dāyakaṁ vā ukkhipitvā yathā so kiñci dadāti,",
  "tika-s0104t1:734_4": "evaṁ ukkācetvā ukkhipanavasena dīpetvā kathenti. Nimittaṁ sīlametesanti nemittikāti",
  "tika-s0104t1:734_5": "taddhitavasena tassīlattho yathā ‘‘paṁsukūliko’’ti (mahāni. 52) apica nimittena vadanti,",
  "tika-s0104t1:734_6": "nimittaṁ vā karontīti nemittikā. Nimittanti ca paresaṁ paccayadānasaññuppādakaṁ kāyavacīkammaṁ",
  "tika-s0104t1:734_7": "vuccati. Nippeso nippisanaṁ cuṇṇaṁ viya karaṇaṁ. Nippisantīti vā nippesā, nippesāyeva",
  "tika-s0104t1:734_8": "nippesikā, nippisanaṁ vā nippeso, taṁ karontītipi nippesikā. Nippeso ca nāma bhaṭapuriso",
  "tika-s0104t1:734_9": "viya lābhasakkāratthaṁ akkosanakhuṁsanuppaṇḍanaparapiṭṭhimaṁsikatā. Lābhena lābhanti",
  "tika-s0104t1:734_10": "ito lābhena amutra lābhaṁ. Nijigīsanti magganti pariyesantīti pariyāyavacanaṁ. Kuhakādayo",
  "tika-s0104t1:734_11": "saddā kuhānādīni nimittaṁ katvā taṁsamaṅgipuggalesu pavattāti āha ‘‘kuhanā…pe… adhivacana’’nti.",
  "tika-s0104t1:734_12": "Aṭṭhakathañcāti taṁtaṁpāḷisaṁvaṇṇanābhūtaṁ porāṇaṭṭhakathañca.",
  "tika-s0104t1:735": "Majjhimasīlavaṇṇanā niṭṭhitā.",
  "tika-s0104t1:736": "Mahāsīlavaṇṇanā",
  "tika-s0104t1:737_0": "21. Aṅgāni ārabbha pavattattā aṅgasahacaritaṁ satthaṁ ‘‘aṅga’’nti vuttaṁ uttarapadalopena",
  "tika-s0104t1:737_1": "vā. Nimittanti etthāpi eseva nayo, tenāha ‘‘hatthapādādīsū’’tiādi. Keci pana ‘‘aṅganti",
  "tika-s0104t1:737_2": "aṅgavikāraṁ paresaṁ aṅgavikāradassanenāpi lābhālābhādivijānana’’nti vadanti. Nimittasatthanti",
  "tika-s0104t1:737_3": "nimittena sañjānanappakāradīpakaṁ satthaṁ, taṁ vatthunā vibhāvetuṁ ‘‘paṇḍurājā’’tiādimāha.",
  "tika-s0104t1:737_4": "Paṇḍurājāti ca ‘‘dakkhiṇārāmādhipati’’ icceva vuttaṁ. Sīhaḷadīpe dakkhiṇārāmanāmakassa",
  "tika-s0104t1:737_5": "saṅghārāmassa kārakoti vadanti. ‘‘Dakkhiṇamadhurādhipatī’’ti ca katthaci likhitaṁ,",
  "tika-s0104t1:737_6": "dakkhiṇamadhuranagarassa adhipatīti attho. Muttāyoti muttikā. Muṭṭhiyāti hatthamuddāya.",
  "tika-s0104t1:737_7": "Gharagolikāyāti sarabunā. So ‘‘muttā’’ti saññānimittenāha, saṅkhyānimittena pana ‘‘tisso’’ti.",
  "tika-s0104t1:738_0": "‘‘Mahantāna’’nti etena appakaṁ nimittameva, mahantaṁ pana uppādoti nimittuppādānaṁ",
  "tika-s0104t1:738_1": "visesaṁ dasseti. Uppatitanti uppatanaṁ. Subhāsubhaphalaṁ pakāsento uppajjati gacchatīti",
  "tika-s0104t1:738_2": "uppādo, uppātopi, subhāsubhasūcikā bhūtavikati. So hi dhūmo viya aggissa kammaphalassa",
  "tika-s0104t1:738_3": "pakāsanamattameva karoti, na tu tamuppādetīti. Idanti idaṁ nāma phalaṁ. Evanti iminā",
  "tika-s0104t1:738_4": "nāma ākārena. Ādisantīti niddisanti. Pubbaṇhasamayeti kālavasena. Idaṁ nāmāti vatthuvasena",
  "tika-s0104t1:738_5": "vadati. Yo vasabhaṁ, kuñjaraṁ, pāsādaṁ, pabbataṁ vā āruḷhamattānaṁ supine passati,",
  "tika-s0104t1:738_6": "tassa ‘‘idaṁ nāma phala’’ntiādinā hi vatthukittanaṁ hoti. Supinakanti supinasatthaṁ.",
  "tika-s0104t1:738_7": "Aṅgasampattivipattidassanamattena pubbe ‘‘aṅga’’nti vuttaṁ, idha pana mahānubhāvatādinipphādakalakkhaṇavisesadassanena",
  "tika-s0104t1:738_8": "‘‘lakkhaṇa’’nti ayametesaṁ viseso, tenāha ‘‘iminālakkhaṇenā’’tiādi. Lakkhaṇanti hi",
  "tika-s0104t1:738_9": "aṅgapaccaṅgesu dissamānākāravisesaṁ sattisirivacchagadāpāsādādikamadhippetaṁ taṁ",
  "tika-s0104t1:738_10": "taṁ phalaṁ lakkhīyati anenāti katvā, satthaṁ pana tappakāsanato lakkhaṇaṁ. Āhateti",
  "tika-s0104t1:738_11": "purāṇe. Anāhateti nave. Ahateti pana pāṭhe vuttavipariyāyena attho. Ito paṭṭhāyāti",
  "tika-s0104t1:738_12": "devarakkhasamanussādibhedena yathāphalaṁ parikappitena vividhavatthabhāge ito vā",
  "tika-s0104t1:738_13": "etto vā sañchinne idaṁ nāma bhogādiphalaṁ hoti. Evarūpena dārunāti palāsasiriphalādidārunā,",
  "tika-s0104t1:738_14": "tathā dabbiyā. Yadi dabbihomādīnipi aggihomāneva , atha kasmā visuṁ vuttānīti āha",
  "tika-s0104t1:738_15": "‘‘evarūpāyā’’tiādi. Dabbihomādīni homopakaraṇādivisesehi phalavisesadassanavasena",
  "tika-s0104t1:738_16": "vuttāni, aggihomaṁ pana vuttāvasesasādhanavasena vuttanti adhippāyo. Tenāha ‘‘dabbihomādīnī’’tiādi.",
  "tika-s0104t1:739_0": "Kuṇḍakoti taṇḍulakhaṇḍaṁ, tilassa idanti telaṁ, samāsataddhitapadāni pasiddhesu sāmaññabhūtānīti",
  "tika-s0104t1:739_1": "visesakaraṇatthaṁ ‘‘tilatelādika’’nti vuttaṁ. Pakkhipananti pakkhipanatthaṁ. ‘‘Pakkhipanavijja’’ntipi",
  "tika-s0104t1:739_2": "pāṭho, pakkhipanahetubhūtaṁ vijjanti attho. Dakkhiṇakkhakajaṇṇulohitādīhīti dakkhiṇakkhakalohitadakkhiṇajaṇṇulohitādīhi.",
  "tika-s0104t1:739_3": "‘‘Pubbe’’tiādinā aṅgaaṅgavijjānaṁ visesadassanena punaruttabhāvamapaneti. Aṅgulaṭṭhiṁ",
  "tika-s0104t1:739_4": "disvāti aṅgulibhūtaṁ, aṅguliyā vā jātaṁ aṭṭhiṁ passitvā, aṅgulicchavimattaṁ apassitvā",
  "tika-s0104t1:739_5": "tadaṭṭhivipassanavaseneva byākarontīti vuttaṁ hoti. ‘‘Aṅgalaṭṭhinti sarīra’’nti (dī.",
  "tika-s0104t1:739_6": "ni. ṭī. 1.21) pana ācariyadhammapālattherena vuttaṁ, evaṁ sati aṅgapaccaṅgānaṁ viruhanabhāvena",
  "tika-s0104t1:739_7": "laṭṭhisadisattā sarīrameva aṅgalaṭṭhīti viññāyati. Kulaputtoti jātikulaputto, ācārakulaputto",
  "tika-s0104t1:739_8": "ca. Disvāpīti ettha api-saddo adisvāpīti sampiṇḍanattho. Abbhino satthaṁ abbheyyaṁ.",
  "tika-s0104t1:739_9": "Māsurakkhena kato gantho māsurakkho. Rājūhi paribhūttaṁ satthaṁ rājasatthaṁ. Sabbānipetāni",
  "tika-s0104t1:739_10": "khattavijjāpakaraṇāni. Siva-saddo santiatthoti āha ‘‘santikaraṇavijjā’’ti, upasaggūpasamanavijjāti",
  "tika-s0104t1:739_11": "attho. Sivā-saddameva rassaṁ katvā evamahāti sandhāya ‘‘siṅgālarutavijjā’’ti vadanti,",
  "tika-s0104t1:739_12": "siṅgālānaṁ rute subhāsubhasañjānanavijjāti attho. ‘‘Bhūtavejjamantoti bhūtavasīkaraṇamanto.",
  "tika-s0104t1:739_13": "Bhūrighareti antopathaviyaṁ kataghare, mattikāmayaghare vā. ‘‘Bhūrivijjā sassabuddhikaraṇavijjā’’ti",
  "tika-s0104t1:739_14": "sārasamāse. Sappāvhāyanavijjāti sappāgamanavijjā. Visavantameva vāti visavamānameva",
  "tika-s0104t1:739_15": "vā. Bhāvaniddesassa hi māna-saddassa antabyappadeso. Yāya karonti, sā visavijjāti",
  "tika-s0104t1:739_16": "yojanā. ‘‘Visatantrameva vā’’tipi pāṭho. Evaṁ sati sarūpadassanaṁ hoti, visavicāraṇaganthoyevāti",
  "tika-s0104t1:739_17": "attho. Tantranti hi ganthassa parasamaññā. Sapakkhakaapakkhakadvipadacatuppadānanti",
  "tika-s0104t1:739_18": "piṅgalamakkhikādisapakkhakagharagolikādiapakkhakadevamanussacaṅgorādidvipada- kaṇṭasasajambukādicatuppadānaṁ",
  "tika-s0104t1:739_19": ". Rutaṁ vassitaṁ. Gataṁ gamanaṁ, etena ‘‘sakuṇavijjā’’ti idha migasaddassa lopaṁ,",
  "tika-s0104t1:739_20": "nidassanamattaṁ vā dasseti. Sakuṇañāṇanti sakuṇavasena subhāsubhaphalassa jānanaṁ.",
  "tika-s0104t1:739_21": "Nanu sakuṇavijjāya eva vāyasavijjāpaviṭṭhāti āha ‘‘taṁ visuññeva sattha’’nti. Taṁtaṁpakāsakasatthānurūpavasena",
  "tika-s0104t1:739_22": "hi idha tassa tassa vacananti daṭṭhabbaṁ.",
  "tika-s0104t1:740_0": "Paripakkagatabhāvo attabhāvassa, jīvitakālassa ca vasena gahetabboti dasseti ‘‘idānī’’tiādinā.",
  "tika-s0104t1:740_1": "Ādiṭṭhañānanti ādisitabbassa ñāṇaṁ. Sararakkhaṇanti sarato attānaṁ, attato vā sarassa",
  "tika-s0104t1:740_2": "rakkhaṇaṁ. ‘‘Sabbasaṅgāhika’’nti iminā miga-saddassa sabbasakuṇacatuppadesu pavattiṁ",
  "tika-s0104t1:740_3": "dasseti, ekasesaniddeso vā esa catuppadesveva miga-saddassa niruḷhattā. Sabbesampi",
  "tika-s0104t1:740_4": "sakuṇacatuppadānaṁ rutajānanasatthassa migacakkasamaññā, yathā taṁ subhāsubhajānanappakāre",
  "tika-s0104t1:740_5": "sabbato bhadraṁ cakkādisamaññāti āha ‘‘sabba…pe… vutta’’nti.",
  "tika-s0104t1:741_0": "22.‘‘Sāmino’’tiādi pasaṭṭhāpasaṭṭhakāraṇavacanaṁ. Lakkhaṇanti tesaṁ lakkhaṇappakāsakasatthaṁ.",
  "tika-s0104t1:741_1": "Pārisesanayena avasesaṁ āvudhaṁ. ‘‘Yamhi kule’’tiādinā imasmiṁ ṭhāne tathājānanahetu",
  "tika-s0104t1:741_2": "eva sesaṁ lakkhaṇanti dasseti. Ayaṁ visesoti ‘‘lakkhaṇa’’nti heṭṭhā vuttā lakkhaṇato",
  "tika-s0104t1:741_3": "viseso. Tadatthāvikaraṇatthaṁ ‘‘idañcettha vatthū’’ti vuttaṁ aggiṁ dhamamānanti aggiṁ",
  "tika-s0104t1:741_4": "mukhavātena jālentaṁ. Makkhesīti vināseti. Piḷandhanakaṇṇikāyāti kaṇṇālaṅkārassa.",
  "tika-s0104t1:741_5": "Gehakaṇṇikāyāti gehakūṭassa, etena ekasesanayaṁ, sāmaññaniddesaṁ vā upetaṁ. Kacchapalakkhaṇanti",
  "tika-s0104t1:741_6": "kummalakkhaṇaṁ. Sabbacatuppadānanti miga-saddassa catuppadavācakattamāha.",
  "tika-s0104t1:742_0": "23.Asukadivaseti dutiyātatiyāditithivasena vuttaṁ. Asukanakkhattenāti assayujabharaṇīkattikārohaṇīādinakkhattayogavasena.",
  "tika-s0104t1:742_1": "Vippavutthānanti vippavasitānaṁ sadesato nikkhantānaṁ. Upasaṅkamanaṁ upayānaṁ. Apayānaṁ",
  "tika-s0104t1:742_2": "paṭikkamanaṁ. Dutiyapadepīti ‘‘bāhirānaṁ raññaṁ…pe… bhavissatī’’ti vutte dutiyavākyepi.",
  "tika-s0104t1:742_3": "‘‘Abbhantarānaṁ raññaṁ jayo’’tiādīhi dvīhi vākyehi vuttā jayaparājayā pākaṭāyeva.",
  "tika-s0104t1:743": "24.Rāhūti rāhu nāma asurissaro asurarājā. Tathā hi mahāsamayasutte asuranikāye vuttaṁ –",
  "tika-s0104t1:744": "‘‘Satañca baliputtānaṁ, sabbe verocanāmakā;",
  "tika-s0104t1:745": "Sannayhitvā balisenaṁ, rāhubhaddamupāgamu’’nti. (dī. ni. 2.339);",
  "tika-s0104t1:746_0": "Tassa candimasūriyānaṁ gahaṇaṁ saṁyuttanikāye candimasuttasūriyasuttehi dīpetabbaṁ.",
  "tika-s0104t1:746_1": "Iti-saddo cettha ādiattho ‘‘candaggāhādayo’’ti vuttattā, tena sūriyaggāhanakkhattaggāhā",
  "tika-s0104t1:746_2": "saṅgayhanti. Tasmā candimasūriyānamiva nakkhattānampi rāhunā gahaṇaṁ veditabbaṁ.",
  "tika-s0104t1:746_3": "Tato eva hi ‘‘api cā’’tiādinā nakkhattagāhe dutiyanayo vutto. Aṅgārakādigāhasamāyogopīti",
  "tika-s0104t1:746_4": "aggahitaggahaṇena aṅgārakasasiputtasūragarusukkaravisutaketusaṅkhātānaṁ gāhānaṁ samāyogo",
  "tika-s0104t1:746_5": "api nakkhattagāhoyeva saha payogena gahaṇato. Sahapayogopi hi vedasamayena gahaṇanti",
  "tika-s0104t1:746_6": "vuccati. Ukkānaṁ patananti ukkobhāsānaṁ patanaṁ. Vātasaṅghātesu hi vegena aññamaññaṁ",
  "tika-s0104t1:746_7": "saṅghaṭṭentesu dīpikobhāso viya obhāso uppajjitvā ākāsato patati, tatrāyaṁ ukkāpātavohāro.",
  "tika-s0104t1:746_8": "Jotisatthepi vuttaṁ –",
  "tika-s0104t1:747": "‘‘Mahāsikhā ca sukkhaggā-rattānilasikhojjalā;",
  "tika-s0104t1:748": "Porisī ca pamāṇena, ukkā nānāvidhā matā’’ti.",
  "tika-s0104t1:749_0": "Disākālusiyanti disāsu khobhanaṁ, taṁ sarūpato dasseti ‘‘aggisikhadhūmasikhādīhi",
  "tika-s0104t1:749_1": "ākulabhāvo viyā’’ti iminā, aggisikhadhūmasikhādīnaṁ bahudhā pātubhāvo eva disādāho",
  "tika-s0104t1:749_2": "nāmāti vuttaṁ hoti. Tadeva ‘‘dhūmaketū’’ti lokiyā vadanti. Vuttañca jotisatthe –",
  "tika-s0104t1:750": "‘‘Ketu viya sikhāvatī, joti uppātarūpinī’’ti.",
  "tika-s0104t1:751": "Sukkhavalāhakagajjananti vuṭṭhimantarena vāyuvegacalitassa valāhakassa nadanaṁ. Yaṁ lokiyā ‘‘nighāto’’ti vadanti. Vuttañca jotisatthe –",
  "tika-s0104t1:752": "‘‘Yadāntalikkhe balavā, māruto mārutāhato;",
  "tika-s0104t1:753": "Patatyadho sa nīghāto, jāyate vāyusambhavo’’ti.",
  "tika-s0104t1:754": "Udayananti lagganamāyūhanaṁ.",
  "tika-s0104t1:755": "‘‘Yadodeti tadā laganaṁ, rāsīnamanvayaṁ kamā’’ti –",
  "tika-s0104t1:756_0": "Hi vuttaṁ. Atthaṅgamanampi tato sattamarāsippamāṇavasena veditabbaṁ. Abbhā dhūmo",
  "tika-s0104t1:756_1": "rajo rāhūti imehi catūhi kāraṇehi avisuddhatā. Tabbinimuttatā vodānaṁ. Vuttañca ‘‘cattārome",
  "tika-s0104t1:756_2": "bhikkhave, candimasūriyānaṁ upakkilesā, yehi upakkilesehi upakkiliṭṭhā candimasūriyā",
  "tika-s0104t1:756_3": "na tapanti na bhāsanti na virocanti. Katame cattāro? Abbhā bhikkhave, candimasūriyānaṁ",
  "tika-s0104t1:756_4": "upakkilesā, yena…pe… dhūmo…pe… rajo…pe… rāhu bhikkhave…pe… ime kho…pe… na virocantī’’ti (a. ni. 4.50).",
  "tika-s0104t1:757_0": "25.Devassāti meghassa. Dhārānuppavecchanaṁ vassanaṁ. Avaggāhoti dhārāya avaggahaṇaṁ",
  "tika-s0104t1:757_1": "duggahaṇaṁ, tenāha ‘‘vassavibandho’’ti. Hatthamuddāti hatthena adhippetaviññāpanaṁ,",
  "tika-s0104t1:757_2": "taṁ pana aṅgulisaṅkocanena gaṇanāyevāti ācariyadhammapālattherena (dī. ni. ṭī. 1.21)",
  "tika-s0104t1:757_3": "vuttaṁ. Ācariyasāriputtattherena pana ‘‘hatthamuddā nāma aṅgulipabbesu saññaṁ ṭhapetvā",
  "tika-s0104t1:757_4": "gaṇanā’’ti dassitā. Gaṇanā vuccati acchiddakagaṇanā parisesañāyena, sā pana pādasikamilakkhakādayo",
  "tika-s0104t1:757_5": "viya ‘‘ekaṁ dve’’tiādinā navantavidhinā nirantaragaṇanāti veditabbā. Samūhanaṁ saṅkalanaṁ",
  "tika-s0104t1:757_6": "visuṁ uppādanaṁ apanayanaṁ paṭuppādanaṁ [saṭuppādanaṁ (aṭṭhakathāyaṁ)] ‘‘saduppādana’’ntipi",
  "tika-s0104t1:757_7": "paṭhanti, sammā uppādananti attho. Ādi-saddena vokalanabhāgahārādike saṅgaṇhāti.",
  "tika-s0104t1:757_8": "Tattha vokalanaṁ visuṁ samūhakaraṇaṁ, vomissananti attho. Bhāgakaraṇaṁ bhāgo. Bhuñjanaṁ",
  "tika-s0104t1:757_9": "vibhajanaṁ hāro. Sāti yathāvuttā piṇḍagaṇanā disvāti ettha diṭṭhamattena gaṇetvāti attho gahetabbo.",
  "tika-s0104t1:758_0": "Paṭibhānakavīti ettha aṅguttarāgame (a. ni. 4.231) vuttānanti seso, kavīnaṁ kabyakaraṇanti",
  "tika-s0104t1:758_1": "sambandho, etena kavīhi kataṁ, kavīnaṁ vā idaṁ kāveyyanti atthaṁ dasseti. ‘‘Attano",
  "tika-s0104t1:758_2": "cintāvasenā’’tiādi tesaṁ sabhāvadassanaṁ. Tathā hi vatthuṁ, anusandhiñca sayameva",
  "tika-s0104t1:758_3": "cirena cintetvā karaṇavasena cintākavi veditabbo. Kiñci sutvā sutena asutaṁ anusandhetvā",
  "tika-s0104t1:758_4": "karaṇavasena sutakavi, kiñci atthaṁ upadhāretvā tassa saṅkhipanavitthāraṇādivasena",
  "tika-s0104t1:758_5": "atthakavi, yaṁ kiñci parena kataṁ kabbaṁ vā nāṭakaṁ vā disvā taṁsadisameva aññaṁ",
  "tika-s0104t1:758_6": "attano ṭhānuppattikapaṭibhānena karaṇavasena paṭibhānakavīti. Nti tamatthaṁ. Tappaṭibhāganti",
  "tika-s0104t1:758_7": "tena diṭṭhena sadisaṁ. ‘‘Kattabba’’nti ettha visesanaṁ, ‘‘karissāmī’’ti ettha vā",
  "tika-s0104t1:758_8": "bhāvanapuṁsakaṁ. Ṭhānuppattikapaṭibhānavasenāti kāraṇānurūpaṁ pavattanakañāṇavasena.",
  "tika-s0104t1:758_9": "Jīvikatthāyāti pakaraṇādhigatavaseneva vuttaṁ. Kavīnaṁ idanti kabyaṁ, yaṁ ‘‘gīta’’nti vuccati.",
  "tika-s0104t1:759_0": "26. Pariggahabhāvena dārikāya gaṇhanaṁ āvāhanaṁ. Tathā dānaṁ vivāhanaṁ. Idha pana",
  "tika-s0104t1:759_1": "tathākaraṇassa uttarapadalopena niddeso, hetugabbhavasena vā, tenāha ‘‘imassa dārakassā’’tiādi.",
  "tika-s0104t1:759_2": "Itīti evaṁhontesu, evaṁbhāvato vā. Uṭṭhānanti khettādito uppannamāyaṁ. Iṇanti dhanavaḍḍhanatthaṁ",
  "tika-s0104t1:759_3": "parassa dinnaṁ pariyudañcanaṁ. Pubbe paricchinnakāle asampattepi uddharitamiṇaṁ uṭṭhānaṁ,",
  "tika-s0104t1:759_4": "yathāparicchinnakāle pana sampatte iṇanti keci, tadayuttameva iṇagahaṇeneva sijjhanato.",
  "tika-s0104t1:759_5": "Paresaṁ dinnaṁ iṇaṁ vā dhananti sambandho. Thāvaranti ciraṭṭhitikaṁ. Desantare diguṇatiguṇādigahaṇavasena",
  "tika-s0104t1:759_6": "bhaṇḍappayojanaṁ payogo. Tattha vā aññattha vā yathākālaparicchedaṁ vaḍḍhigahaṇavasena",
  "tika-s0104t1:759_7": "payojanaṁ uddhāro. ‘‘Bhaṇḍamūlarahitānaṁ vāṇijaṁ katvā ettakena udayena saha mūlaṁ",
  "tika-s0104t1:759_8": "dethā’ti dhanadānaṁ payogo, tāvakālikadānaṁ uddhāro’’tipi vadanti. Ajja payojitaṁ",
  "tika-s0104t1:759_9": "diguṇaṁ catuguṇaṁ hotīti yadi ajja payojitaṁ bhaṇḍaṁ, evaṁ aparajja diguṇaṁ, ajja",
  "tika-s0104t1:759_10": "catuguṇaṁ hotīti attho. Subhassa, subhena vā gamanaṁ pavattanaṁ subhago, tassa karaṇaṁ",
  "tika-s0104t1:759_11": "subhagakaraṇaṁ, taṁ pana piyamanāpassa, sassirīkassa vā karaṇamevāti āha ‘‘piyamanāpakaraṇa’’ntiādi.",
  "tika-s0104t1:759_12": "Sassirīkakaraṇanti sarīrasobhaggakaraṇaṁ. Vilīnassāti patiṭṭhahitvāpi paripakkamapāpuṇitvā",
  "tika-s0104t1:759_13": "vilopassa. Tathā paripakkabhāvena aṭṭhitassa. Pariyāyavacanametaṁ padacatukkaṁ. Bhesajjadānanti",
  "tika-s0104t1:759_14": "gabbhasaṇṭhāpanabhesajjassa dānaṁ. Tīhi kāraṇehīti ettha vātena, pāṇakehi vā gabbhe",
  "tika-s0104t1:759_15": "vinassante na purimakammunā okāso kato, tappaccayā eva kammaṁ vipaccati, sayameva",
  "tika-s0104t1:759_16": "pana kammunā okāse kate na ekantena vātā, pāṇakā vā apekkhitabbāti kammassa visuṁ",
  "tika-s0104t1:759_17": "kāraṇabhāvo vuttoti daṭṭhabbaṁ. Vinayaṭṭhakathāyaṁ (vi. aṭṭha. 2.185) pana vātena",
  "tika-s0104t1:759_18": "pāṇakehi vā gabbho vinassanto kammaṁ vinā na vinassatīti adhippāyena tamaññātra dvīhi",
  "tika-s0104t1:759_19": "kāraṇehīti vuttaṁ. Nibbāpanīyanti upasamakaraṁ. Paṭikammanti yathā te na khādanti, tathā paṭikaraṇaṁ.",
  "tika-s0104t1:760_0": "Bandhakaraṇanti yathā jiṁ cāletuṁ na sakkoti, evaṁ anāloḷitakaraṇaṁ. Parivattanatthanti",
  "tika-s0104t1:760_1": "āvudhādinā saha ukkhittahatthānaṁ aññattha parivattanatthaṁ, attanā gopitaṭṭhāne",
  "tika-s0104t1:760_2": "akhipetvā parattha khipanatthanti vuttaṁ hoti. Khipatīti ca aññattha khipatīti attho.",
  "tika-s0104t1:760_3": "Vinicchayaṭṭhāneti aḍḍavinicchayaṭṭhāne. Icchitatthassa devatāya kaṇṇe kathanavasena",
  "tika-s0104t1:760_4": "jappanaṁ kaṇṇajappananti ca vadanti. Devataṁ otāretvāti ettha mantajappanena devatāya",
  "tika-s0104t1:760_5": "otāraṇaṁ. Jīvikatthāyāti yathā pāricariyaṁ katvā jīvitavutti hoti, tathā jīvitavuttikaraṇatthāya.",
  "tika-s0104t1:760_6": "Ādiccapāricariyāti karamālāhi pūjaṁ katvā sakaladivasaṁ ādiccābhimukhāvaṭṭhānena",
  "tika-s0104t1:760_7": "ādiccassa paricaraṇaṁ. ‘‘Tathevā’’ti iminā ‘‘jīvikatthāyā’’ti padamākaḍḍhati. Sirivhāyananti",
  "tika-s0104t1:760_8": "ī-kārato a-kāralopena sandhiniddeso, tenāha ‘‘siriyā avhāyana’’nti. ‘‘Sirenā’’ti",
  "tika-s0104t1:760_9": "pana ṭhānavasena avhāyanākāraṁ dasseti. Ye tu a-kārato a-kārassa lopaṁ katvā ‘‘siravhāyana’’nti",
  "tika-s0104t1:760_10": "paṭhanti, tesaṁ pāṭhe ayamattho ‘‘mantaṁ jappetvā sirasā icchitassa atthassa avhāyana’’nti.",
  "tika-s0104t1:761_0": "27.Devaṭṭhānanti devāyatanaṁ. Upahāranti pūjaṁ. Samiddhikāleti āyācitassa atthassa",
  "tika-s0104t1:761_1": "siddhakāle. Santipaṭissavakammanti devatāyācanāya yā santi paṭikattabbā, tassā paṭissavakaraṇaṁ.",
  "tika-s0104t1:761_2": "Santīti cettha mantajappanena pūjākaraṇaṁ, tāya santiyā āyācanappayogoti attho. Tasminti",
  "tika-s0104t1:761_3": "yaṁ ‘‘sace me idaṁ nāma samijjhissatī’’ti vuttaṁ, tasmiṁ paṭissavaphalabhūte yathābhipatthitakammasmiṁ.",
  "tika-s0104t1:761_4": "Tassāti yo ‘‘paṇidhī’’ti ca vutto, tassa paṭissavassa. Yathāpaṭissavañhi upahāre",
  "tika-s0104t1:761_5": "kate paṇidhiāyācanā katā niyyātitā hotīti. Gahitamantassāti uggahitamantassa. Payogakaraṇanti",
  "tika-s0104t1:761_6": "upacārakammakaraṇaṁ. Itīti kāraṇatthe nipāto, tena vassavossa-saddānaṁ purisapaṇḍakesu",
  "tika-s0104t1:761_7": "pavattiṁ kāraṇabhāvena dasseti, paṇḍakato visesena asati bhavatīti vasso. Purisaliṅgato",
  "tika-s0104t1:761_8": "virahena avaasati hīḷito hutvā bhavatīti vosso. Viseso rāgassavo yassāti vasso. Vigato",
  "tika-s0104t1:761_9": "rāgassavo yassāti vossoti niruttinayena padasiddhītipi vadanti. Vassakaraṇaṁ tadanurūpabhesajjena.",
  "tika-s0104t1:761_10": "Vossakaraṇaṁ pana uddhatabījatādināpi, teneva jātakaṭṭhakathāyaṁ ‘‘vossavarāti uddhatabījā",
  "tika-s0104t1:761_11": "orodhapālakā’’ti vuttaṁ . Acchandikabhāvamattanti itthiyā akāmabhāvamattaṁ. Liṅganti purisanimittaṁ.",
  "tika-s0104t1:762_0": "Vatthubalikammakaraṇanti gharavatthusmiṁ balikammassa karaṇaṁ, taṁ pana upaddavapaṭibāhanatthaṁ,",
  "tika-s0104t1:762_1": "vaḍḍhanatthañca karonti, mantajappanena attano, aññesañca mukhasuddhikaraṇaṁ.Tesanti",
  "tika-s0104t1:762_2": "aññesaṁ. Yoganti bhesajjapayogaṁ. Vamananti pacchindanaṁ. Uddhaṁvirecananti vamanabhedameva",
  "tika-s0104t1:762_3": "‘‘uddhaṁ dosānaṁ nīharaṇa’’nti vuttattā. Virecananti pakativirecanameva. Adhovirecananti",
  "tika-s0104t1:762_4": "suddhavatthikasāvavatthiādivatthikiriyā ‘‘adho dosānaṁ nīharaṇa’’nti vuttattā. Atho",
  "tika-s0104t1:762_5": "vamanaṁ uggiraṇameva, uddhaṁvirecanaṁ dosanīharaṇaṁ. Tathā virecanaṁ virekova, adhovirecanaṁ",
  "tika-s0104t1:762_6": "dosanīharaṇanti ayametesaṁ viseso pākaṭo hoti. Dosānanti ca pittādidosānanti attho.",
  "tika-s0104t1:762_7": "Semhanīharaṇādi sirovirecanaṁ.Kaṇṇabandhanatthanti chinnakaṇṇānaṁ saṅghaṭanatthaṁ.",
  "tika-s0104t1:762_8": "Vaṇaharaṇatthanti arupanayanatthaṁ. Akkhitappanatelanti akkhīsu usumassa nīharaṇatelaṁ.",
  "tika-s0104t1:762_9": "Yena akkhimhi añjite uṇhaṁ usumaṁ nikkhamati. Yaṁ nāsikāya gaṇhīyati, taṁ natthu.Paṭalānīti",
  "tika-s0104t1:762_10": "akkhipaṭalāni. Nīharaṇasamatthanti apanayanasamatthaṁ. Khārañjananti khārakamañjanaṁ.",
  "tika-s0104t1:762_11": "Sītameva saccaṁ niruttinayena, tassa kāraṇaṁ añjanaṁ saccañjananti āha ‘‘sītalabhesajjañjana’’nti.",
  "tika-s0104t1:762_12": "Salākavejjakammanti akkhirogavejjakammaṁ. Salākasadisattā salākasaṅkhātassa akkhirogassa",
  "tika-s0104t1:762_13": "vejjakammanti hi sālākiyaṁ. Idaṁ pana vuttāvasesassa akkhirogapaṭikammassa saṅgahaṇatthaṁ",
  "tika-s0104t1:762_14": "vuttaṁ ‘‘tappanādayopi hi sālākiyānevā’’ti. Paṭividdhassa salākassa nikkhamanatthaṁ",
  "tika-s0104t1:762_15": "vejjakammaṁ salākavejjakammanti keci, taṁ pana sallakattiyapadeneva saṅgahitanti daṭṭhabbaṁ.",
  "tika-s0104t1:763_0": "Sallassa paṭividdhassa kattanaṁ ubbāhanaṁ sallakattaṁ, tadatthāya vejjakammaṁ sallakattavejjakammaṁ.",
  "tika-s0104t1:763_1": "Kumāraṁ bharatīti kumārabhato, tassa bhāvo komārabhaccaṁ, kumāro eva vā komāro, bhatanaṁ",
  "tika-s0104t1:763_2": "bhaccaṁ, tassa bhaccaṁ tathā, tadabhinipphādakaṁ vejjakammanti attho. Mūlāni padhānāni",
  "tika-s0104t1:763_3": "rogūpasamane samatthāni bhesajjāni mūlabhesajjāni, mūlānaṁ vā byādhīnaṁ bhesajjāni",
  "tika-s0104t1:763_4": "tathā. Mūlānubandhavasena hi duvidho byādhi. Tatra mūlabyādhimhi tikicchite yebhuyyena",
  "tika-s0104t1:763_5": "itaraṁ vūpasamati, tenāha ‘‘kāyatikicchataṁdassetī’’tiādi . Tattha kāyatikicchatanti",
  "tika-s0104t1:763_6": "mūlabhāvato sarīrabhūtehi bhesajjehi, sarīrabhūtānaṁ vā rogānaṁ tikicchakabhāvaṁ.",
  "tika-s0104t1:763_7": "Khārādīnīti khārodakādīni. Tadanurūpe vaṇeti vūpasamitassa mūlabyādhino anucchavike",
  "tika-s0104t1:763_8": "arumhi. Tesanti mūlabhesajjānaṁ. Apanayanaṁ apaharaṇaṁ, tehi atikicchananti vuttaṁ",
  "tika-s0104t1:763_9": "hoti. Idañca komārabhaccasallakattasālākiyādivisesabhūtānaṁ tantīnaṁ pubbe vuttattā",
  "tika-s0104t1:763_10": "pārisesavasena vuttaṁ, tasmā tadavasesāya tantiyā idha saṅgaho daṭṭhabbo, sabbāni",
  "tika-s0104t1:763_11": "cetāni ājīvahetukāniyeva idhādhippetāni ‘‘micchājīvena jīvikaṁ kappentī’’ti (dī.",
  "tika-s0104t1:763_12": "ni. 1.21) vuttattā. Yaṁ pana tattha tattha pāḷiyaṁ ‘‘iti vā’’ti vuttaṁ. Tattha itī-ti",
  "tika-s0104t1:763_13": "pakāratthe nipāto, vā-ti vikappanatthe. Idaṁ vuttaṁ hoti – iminā pakārena, ito aññena",
  "tika-s0104t1:763_14": "vāti. Tena yāni ito bāhirakapabbajitā sippāyatanavijjāṭṭhānādīni jīvikopāyabhūtāni",
  "tika-s0104t1:763_15": "ājīvikapakatā upajīvanti, tesaṁ pariggaho katoti veditabbaṁ.",
  "tika-s0104t1:764": "Mahāsīlavaṇṇanā niṭṭhitā.",
  "tika-s0104t1:765": "Pubbantakappikasassatavādavaṇṇanā",
  "tika-s0104t1:766_0": "28. Idāni suññatāpakāsanavārassatthaṁ vaṇṇento anusandhiṁ pakāsetuṁ ‘‘eva’’ntiādimāha.",
  "tika-s0104t1:766_1": "Tattha vuttavaṇṇassāti sahatthe chaṭṭhivacanaṁ, sāmiatthe vā anusandhi-saddassa bhāvakammavasena",
  "tika-s0104t1:766_2": "kiriyādesanāsu pavattanato. Bhikkhusaṅghena vuttavaṇṇassāti ‘‘yāvañcidaṁ tena bhagavatā’’tiādinā",
  "tika-s0104t1:766_3": "vuttavaṇṇassa. Tatra pāḷiyaṁ ayaṁ sambandho – na bhikkhave, ettakā eva buddhaguṇā",
  "tika-s0104t1:766_4": "ye tumhākaṁ pākaṭā, apākaṭā pana ‘‘atthi bhikkhave, aññe dhammā’’ti vitthāro. ‘‘Ime",
  "tika-s0104t1:766_5": "diṭṭhiṭṭhānā evaṁ gahitā’’tiādinā sassatādidiṭṭhiṭṭhānānaṁ yathāgahitākārassa suññabhāvappakāsanato,",
  "tika-s0104t1:766_6": "‘‘tañca pajānanaṁ na parāmasatī’’ti sīlādīnañca aparāmasanīyabhāvadīpanena niccasārādivirahappakāsanato,",
  "tika-s0104t1:766_7": "yāsu vedanāsu avītarāgatāya bāhirānaṁ etāni diṭṭhivibandhakāni sambhavanti, tāsaṁ",
  "tika-s0104t1:766_8": "paccayabhūtānañca sammohādīnaṁ vedakakārakasabhāvābhāvadassanamukhena sabbadhammānaṁ",
  "tika-s0104t1:766_9": "attattaniyatāvirahadīpanato, anupādāparinibbānadīpanato ca ayaṁ desanā suññatāvibhāvanappadhānāti",
  "tika-s0104t1:766_10": "āha ‘‘suññatāpakāsanaṁ ārabhī’’ti.",
  "tika-s0104t1:767_0": "Pariyattīti vinayādibhedabhinnā manasā vavatthāpitā tanti. Desanāti tassā tantiyā",
  "tika-s0104t1:767_1": "manasā vavatthāpitāya vibhāvanā, yathādhammaṁ dhammābhilāpabhūtā vā paññāpanā, anulomādivasena",
  "tika-s0104t1:767_2": "vā kathananti pariyattidesanānaṁ viseso pubbeyeva vavatthāpitoti imamatthaṁ sandhāya",
  "tika-s0104t1:767_3": "‘‘desanāya, pariyattiya’’nti ca vuttaṁ. Evamādīsūti ettha ādi-saddena saccasabhāvasamādhipaññāpakatipuññāpattiñeyyādayo",
  "tika-s0104t1:767_4": "saṅgayhanti. Tathā hi ayaṁ dhamma-saddo ‘‘catunnaṁ bhikkhave, dhammānaṁ ananubodhā’’tiādīsu",
  "tika-s0104t1:767_5": "(a. ni. 4.1) sacce pavattati, ‘‘kusalā dhammā akusalā dhammā’’tiādīsu (dha. sa. tikamātikā",
  "tika-s0104t1:767_6": "1) sabhāve, ‘‘evaṁdhammā te bhagavanto ahesu’’ntiādīsu (dī. ni. 2.13, 94, 145; 3.142;",
  "tika-s0104t1:767_7": "ma. ni. 3.167; saṁ. ni. 5.378) samādhimhi, ‘‘saccaṁ dhammo dhiti cāgo, sa ve pecca",
  "tika-s0104t1:767_8": "na socati’’tiādīsu (saṁ. ni. 1.246; su. ni. 190) paññāyaṁ, ‘‘jātidhammānaṁ bhikkhave,",
  "tika-s0104t1:767_9": "sattānaṁ evaṁ icchā uppajjatī’’tiādīsu (ma. ni. 1.131; 3.373; paṭi. ma. 1.33) pakatiyaṁ,",
  "tika-s0104t1:767_10": "‘‘dhammo suciṇṇo sukhamāvahātī’’tiādīsu (su. ni. 184; theragā. 303; jā. 1.10.102;",
  "tika-s0104t1:767_11": "15.385) puññe, ‘‘cattāro pārājikā dhammā’’tiādīsu (pārā. 233) āpattiyaṁ, ‘‘sabbe",
  "tika-s0104t1:767_12": "dhammā sabbākārena buddhassa bhagavato ñāṇamukhe āpāthamāgacchantī’’tiādīsu (mahāni.",
  "tika-s0104t1:767_13": "156; cūḷani. 85; paṭi. ma. 3.5) ñeyye pavattati. Dhammā hontīti sattajīvato suññā",
  "tika-s0104t1:767_14": "dhammamattā hontīti attho. Kimatthiyaṁ guṇe pavattananti āha ‘‘tasmā’’tiādi.",
  "tika-s0104t1:768_0": "Makasatuṇḍasūciyāti sūcimukhamakkhikāya tuṇḍasaṅkhātāya sūciyā. Alabbhaneyyapatiṭṭho",
  "tika-s0104t1:768_1": "viyāti sambandho. Aññatra tathāgatāti ṭhapetvā tathāgataṁ. ‘‘Duddasā’’ti padeneva",
  "tika-s0104t1:768_2": "tesaṁ dhammānaṁ dukkhogāhatā pakāsitāti ‘‘alabbhaneyyapatiṭṭhā’’ icceva vuttaṁ. Labhitabbāti",
  "tika-s0104t1:768_3": "labbhanīyā, sā eva labbhaneyyā, labhīyate vā labbhanaṁ, tamarahatīti labbhaneyyā,",
  "tika-s0104t1:768_4": "na labbhaneyyā alabbhaneyyā, patiṭṭhahanti etthāti patiṭṭhā, patiṭṭhahanaṁ vā patiṭṭhā,",
  "tika-s0104t1:768_5": "alabbhaneyyā patiṭṭhā etthāti alabbhaneyyapatiṭṭhā. Idaṁ vuttaṁ hoti – sace koci",
  "tika-s0104t1:768_6": "attano pamāṇaṁ ajānanto ñāṇena te dhamme ogāhituṁ ussāhaṁ kareyya, tassa taṁ ñāṇaṁ",
  "tika-s0104t1:768_7": "appatiṭṭhameva makasatuṇḍasūci viya mahāsamuddeti. Ogāhitumasakkuṇeyyatāya ‘‘ettakā",
  "tika-s0104t1:768_8": "ete īdisā vā’’ti te passituṁ na sakkāti vuttaṁ ‘‘gambhīrattā eva duddasā’’ti. Ye",
  "tika-s0104t1:768_9": "pana daṭṭhumeva na sakkā, tesaṁ ogāhitvā anu anu bujjhane kathā eva natthīti āha",
  "tika-s0104t1:768_10": "‘‘duddasattā eva duranubodhāti. Sabbakilesapariḷāhapaṭippassaddhisaṅkhātaaggaphalamatthake",
  "tika-s0104t1:768_11": "samuppannatā, purecarānucaravasena nibbutasabbakilesapariḷāhasamāpattisamokiṇṇattā",
  "tika-s0104t1:768_12": "ca nibbutasabbapariḷāhā. Tabbhāvato santāti attho. Santārammaṇāni maggaphalanibbānāni",
  "tika-s0104t1:768_13": "anupasantasabhāvānaṁ kilesānaṁ, saṅkhārānañca abhāvato.",
  "tika-s0104t1:769_0": "Atha vā kasiṇugghāṭimākāsatabbisayaviññāṇānaṁ anantabhāvo viya susamūhatavikkhepatāya",
  "tika-s0104t1:769_1": "niccasamāhitassa manasikārassa vasena tadārammaṇadhammānaṁ santabhāvo veditabbo.",
  "tika-s0104t1:769_2": "Avirajjhitvā nimittapaṭivedho viya issāsānaṁ avirajjhitvā dhammānaṁ yathābhūtasabhāvāvabodho",
  "tika-s0104t1:769_3": "sāduraso mahārasova hotīti āha ‘‘atittikaraṇaṭṭhenā’’ti, atappanakaraṇasabhāvenāti",
  "tika-s0104t1:769_4": "attho. Sohiccaṁ titti tappananti hi pariyāyo. Atittikaraṇaṭṭhenāti patthetvā sādurasakaraṇaṭṭhenātipi",
  "tika-s0104t1:769_5": "atthaṁ vadanti. Paṭivedhappattānaṁ tesu ca buddhānameva sabbākārena visayabhāvūpagamanato",
  "tika-s0104t1:769_6": "na takkabuddhiyā gocarāti āha ‘‘uttamañāṇavisayattā’’tiādi. Nipuṇāti ñeyyesu tikkhappavattiyā",
  "tika-s0104t1:769_7": "chekā. Yasmā pana so chekabhāvo ārammaṇe appaṭihatavuttitāya, sukhumañeyyaggahaṇasamatthatāya",
  "tika-s0104t1:769_8": "ca supākaṭo hoti, tasmā vuttaṁ ‘‘saṇhasukhumasabhāvattā’’ti. Paṇḍitehiyevāti avadhāraṇaṁ",
  "tika-s0104t1:769_9": "samatthetuṁ ‘‘bālānaṁ avisayattā’’ti āha.",
  "tika-s0104t1:770_0": "Ayaṁ aṭṭhakathānayato aparo nayo – vinayapaṇṇattiādigambhīraneyyavibhāvanato gambhīrā.",
  "tika-s0104t1:770_1": "Kadāciyeva asaṅkhyeyye mahākappe atikkamitvāpi dullabhadassanatāya duddasā. Dassanañcettha",
  "tika-s0104t1:770_2": "paññācakkhuvaseneva veditabbaṁ. Dhammanvayasaṅkhātassa anubodhassa kassacideva sambhavato",
  "tika-s0104t1:770_3": "duranubodhā. Santasabhāvato, veneyyānañca sabbaguṇasampadānaṁ pariyosānattā santā.",
  "tika-s0104t1:770_4": "Attano paccayehi padhānabhāvaṁ nītatāya paṇītā. Samadhigatasaccalakkhaṇatāya atakkehi",
  "tika-s0104t1:770_5": "puggalehi, atakkena vā ñāṇena avacaritabbato atakkāvacarā. Nipuṇaṁ, nipuṇe vā atthe",
  "tika-s0104t1:770_6": "saccapaccayākārādivasena vibhāvanato nipuṇā. Loke aggapaṇḍitena sammāsambuddhena",
  "tika-s0104t1:770_7": "veditabbato pakāsitabbato paṇḍitavedanīyā.",
  "tika-s0104t1:771_0": "Anāvaraṇañāṇapaṭilābhato hi bhagavā ‘‘sabbavidūhamasmi, (ma. ni. 1.178; 2.342; dha.",
  "tika-s0104t1:771_1": "pa. 353; mahāva. 11) dasabalasamannāgato bhikkhave, tathāgato’’tiādinā (saṁ. ni.",
  "tika-s0104t1:771_2": "2.21; 2.22) attano sabbaññutādiguṇe pakāsesi, tenevāha ‘‘sayaṁ abhiññā sacchikatvā",
  "tika-s0104t1:771_3": "pavedetī’’ti. Sayaṁ-saddena, niddhāritāvadhāraṇena vā nivattetabbamatthaṁ dassetuṁ",
  "tika-s0104t1:771_4": "‘‘anaññaneyyo hutvā’’ti vuttaṁ, aññehi abodhito hutvāti attho. Abhiññāti ya-kāralopo",
  "tika-s0104t1:771_5": "‘‘aññāṇatā āpajjatī’’tiādīsu (pari. 296) viyāti dasseti ‘‘abhivisiṭṭhena ñāṇenā’’ti",
  "tika-s0104t1:771_6": "iminā. Apica ‘‘sayaṁ abhiññā’’ti padassa anaññaneyyo hutvāti atthavacanaṁ, ‘‘sacchikatvā’’ti",
  "tika-s0104t1:771_7": "padassa pana sayameva…pe… katvāti. Sayaṁ-saddā hi sacchikatvāti etthāpi sambajjhitabbo.",
  "tika-s0104t1:771_8": "Abhivisiṭṭhena ñāṇenāti ca tassa hetuvacanaṁ, karaṇavacanaṁ vā.",
  "tika-s0104t1:772_0": "Tattha kiñcāpi sabbaññutaññāṇaṁ phalanibbānāni viya sacchikātabbasabhāvaṁ na hoti,",
  "tika-s0104t1:772_1": "āsavakkhayañāṇe pana adhigate adhigatameva hoti, tasmā tassa paccakkhakaraṇaṁ sacchikiriyāti",
  "tika-s0104t1:772_2": "āha ‘‘abhivisiṭṭhena ñāṇena paccakkhaṁ katvā’’ti. Hetuatthe cetaṁ karaṇavacanaṁ,",
  "tika-s0104t1:772_3": "aggamaggañāṇasaṅkhātassa abhivisiṭṭhañāṇassādhigamahetūti attho. Abhivisiṭṭhañāṇanti",
  "tika-s0104t1:772_4": "vā paccavekkhaṇāñāṇe adhippete karaṇatthe karaṇavacanampi yujjateva. Pavedanañcettha",
  "tika-s0104t1:772_5": "aññāvisayānaṁ saccādīnaṁ desanākiccasādhanato, ‘‘ekomhi sammāsambuddho’’tiādinā (mahāva.",
  "tika-s0104t1:772_6": "11; kathā. 405) paṭijānanato ca veditabbaṁ. Guṇadhammehīti guṇasaṅkhātehi dhammehi.",
  "tika-s0104t1:772_7": "Yathābhūtameva yathābhuccaṁ sakatthe ṇyapaccayavasena.",
  "tika-s0104t1:773_0": "Vadamānāti ettha sattiattho mānasaddo yathā ‘‘ekapuggalo bhikkhave, loke uppajjamāno",
  "tika-s0104t1:773_1": "uppajjatī’’ti, (a. ni. 1.170; kathā. 405) tasmā vattuṁ ussāhaṁ karontoti attho. Evaṁbhūtā",
  "tika-s0104t1:773_2": "hi vattukāmā nāma honti, tenāha ‘‘tathāgatassā’’tiādi . Sāvasesaṁ vadantāpi viparītavadantā",
  "tika-s0104t1:773_3": "viya sammā vadantīti na vattabbāti yathā sammā vadanti, tathā dassetuṁ ‘‘ahāpetvā’’tiādi",
  "tika-s0104t1:773_4": "vuttaṁ. Tena hi anavasesavadanameva sammā vadananti dasseti. ‘‘Vattuṁ sakkuṇeyyu’’nti",
  "tika-s0104t1:773_5": "iminā ca ‘‘vadeyyu’’nti etassa samatthanatthabhāvamāha yathā ‘‘so imaṁ vijaṭaye jaṭa’’nti",
  "tika-s0104t1:773_6": "(saṁ. ni. 1.23; peṭako. 22; mi. pa. 1.1.9) ye evaṁ bhagavatā thomitā, te dhammā katameti",
  "tika-s0104t1:773_7": "yojanā. ‘‘Atthi bhikkhave, aññeva dhammā’’tiādipāḷiyā ‘‘sabbaññutaññāṇa’’nti vuttavacanassa",
  "tika-s0104t1:773_8": "virodhibhāvaṁ codento ‘‘yadi eva’’ntiādimāha. Tattha yadi evanti evaṁ ‘‘sabbaññutaññāṇa’’nti",
  "tika-s0104t1:773_9": "vuttavacanaṁ yadi siyāti attho. Bahuvacananiddesoti ‘‘atthi bhikkhave’’tiādīni sandhāya",
  "tika-s0104t1:773_10": "vuttaṁ. Atthi-saddopi hi idha bahuvacanoyeva ‘‘atthi khīrā, atthi gāvo’’tiādīsu viya",
  "tika-s0104t1:773_11": "nipātabhāvasseva icchitattā. Yadipi tadidaṁ ñāṇaṁ ekameva sabhāvato, tathāpi sampayogato,",
  "tika-s0104t1:773_12": "ārammaṇato ca puthuvacanappayogamarahatīti vissajjeti ‘‘puthucitta…pe… rammaṇato’’ti",
  "tika-s0104t1:773_13": "iminā. Puthucittasamāyogatoti puthūhi cittehi sampayogato. Puthūni ārammaṇāni etassāti",
  "tika-s0104t1:773_14": "puthuārammaṇaṁ, tabbhāvato sabbārammaṇattāti vuttaṁ hoti.",
  "tika-s0104t1:774_0": "Apica puthu ārammaṇaṁ ārammaṇametassāti puthuārammaṇārammaṇanti etasmiṁ atthe ‘‘oṭṭhamukho,",
  "tika-s0104t1:774_1": "kāmāvacara’’ntiādīsu viya ekassa ārammaṇasaddassa lopaṁ katvā ‘‘puthuārammaṇato’’ti",
  "tika-s0104t1:774_2": "vuttaṁ, tenassa puthuñāṇakiccasādhakattaṁ dasseti. Tathā hetaṁ ñāṇaṁ tīsu kālesu",
  "tika-s0104t1:774_3": "appaṭihatañāṇaṁ, catuyoniparicchedakañāṇaṁ, pañcagatiparicchedakañāṇaṁ, chasu asādhāraṇañāṇesu",
  "tika-s0104t1:774_4": "sesāsādhāraṇañāṇāni, sattāriyapuggalavibhāvanakañāṇaṁ, aṭṭhasu parisāsu akampanañāṇaṁ,",
  "tika-s0104t1:774_5": "navasattāvāsaparijānanañāṇaṁ, dasabalañāṇanti evamādīnaṁ anekasatasahassabhedānaṁ",
  "tika-s0104t1:774_6": "ñāṇānaṁ yathāsambhavaṁ kiccaṁ sādheti, tesaṁ ārammaṇabhūtānaṁ anekesampi dhammānaṁ",
  "tika-s0104t1:774_7": "tadārammaṇabhāvatoti daṭṭhabbaṁ. ‘‘Tañhī’’tiādi yathākkamaṁ tabbivaraṇaṁ. ‘‘Yathāhā’’tiādinā",
  "tika-s0104t1:774_8": "paṭisambhidāmaggapāḷiṁ sādhakabhāvena dasseti. Tatthāti atītadhamme. Ekavāravasena",
  "tika-s0104t1:774_9": "puthuārammaṇabhāvaṁ nivattetvā anekavāravasena kamappavattiyā taṁ dassetuṁ ‘‘punappunaṁ",
  "tika-s0104t1:774_10": "uppattivasenā’’ti vuttaṁ. Kamenāpi hi sabbaññutaññāṇaṁ visayesu pavattati, na tathā",
  "tika-s0104t1:774_11": "sakiṁyeva . Yathā bāhirakā vadanti ‘‘sakiṁyeva sabbaññū sabbaṁ jānāti, na kamenā’’ti.",
  "tika-s0104t1:775_0": "Yadi evaṁ acinteyyāparimeyyappabhedassa ñeyyassa paricchedavatā ekena ñāṇena niravasesato",
  "tika-s0104t1:775_1": "kathaṁ paṭivedhoti, ko vā evamāha ‘‘paricchedavantaṁ sabbaññutaññāṇa’’nti. Aparicchedañhi",
  "tika-s0104t1:775_2": "taṁ ñāṇaṁ ñeyyamiva. Vuttañhetaṁ ‘‘yāvatakaṁ ñāṇaṁ, tāvatakaṁ ñeyyaṁ. Yāvatakaṁ ñeyyaṁ,",
  "tika-s0104t1:775_3": "tāvatakaṁ ñāṇa’’nti (mahāni. 69, 156; cūḷani. 85; paṭi. ma. 3.5 adhippāyatthameva",
  "tika-s0104t1:775_4": "gahitaṁ viya dissati) evampi jātibhūmisabhāvādivasena, disādesakālādivasena ca anekabhedabhinne",
  "tika-s0104t1:775_5": "ñeyye kamena gayhamāne anavasesapaṭivedho na sambhavatiyevāti? Nayidamevaṁ. Yañhi",
  "tika-s0104t1:775_6": "kiñci bhagavatā ñātumicchitaṁ sakalamekadeso vā, tattha appaṭihatacāritāya paccakkhato",
  "tika-s0104t1:775_7": "ñāṇaṁ pavattati. Vikkhepābhāvato ca bhagavā sabbakālaṁ samāhitoti ñātumicchitassa",
  "tika-s0104t1:775_8": "paccakkhabhāvo na sakkā nivāretuṁ. Vuttañhi ‘‘ākaṅkhāpaṭibaddhaṁ buddhassa bhagavato",
  "tika-s0104t1:775_9": "ñāṇa’’ntiādi, (mahāni. 69, 156; cūḷani. 85; paṭi. ma. 3.5) nanu cettha dūrato cittapaṭaṁ",
  "tika-s0104t1:775_10": "passantānaṁ viya, ‘‘sabbe dhammā anattā’’ti vipassantānaṁ viya ca anekadhammāvabodhakāle",
  "tika-s0104t1:775_11": "anirūpitarūpena bhagavato ñāṇaṁ pavattatīti gahetabbanti? Gahetabbaṁ acinteyyānubhāvatāya",
  "tika-s0104t1:775_12": "buddhañāṇassa. Tenevāha ‘‘buddhavisayo acinteyyo’’ti, (a. ni. 4.77) idaṁ panettha",
  "tika-s0104t1:775_13": "sanniṭṭhānaṁ – sabbākārena sabbadhammāvabodhanasamatthassa ākaṅkhāpaṭibaddhavuttino",
  "tika-s0104t1:775_14": "anāvaraṇañāṇassa paṭilābhena bhagavā santānena sabbadhammapaṭivedhasamattho ahosi",
  "tika-s0104t1:775_15": "sabbaneyyāvaraṇassa pahānato, tasmā sabbaññū, na sakiṁyeva sabbadhammāvabodhato yathāsantānena",
  "tika-s0104t1:775_16": "sabbassa indhanassa dahanasamatthatāya pāvako ‘‘sabbabhū’’ti vuccatīti.",
  "tika-s0104t1:776_0": "Kāmañcāyamattho pubbe vitthāritoyeva, pakārantarena pana sotujanānuggahakāmatāya,",
  "tika-s0104t1:776_1": "imissā ca porāṇasaṁvaṇṇanāvisodhanavasena pavattattā puna vibhāvitoti na cettha punaruttidoso",
  "tika-s0104t1:776_2": "pariyesitabbo, evamīdisesu. Ettha ca kiñcāpi bhagavato dasabalādiñāṇānipi anaññasādhāraṇāni,",
  "tika-s0104t1:776_3": "sabbadesavisayattā pana tesaṁ ñāṇānaṁ na tehi buddhaguṇā ahāpetvā gahitā nāma honti.",
  "tika-s0104t1:776_4": "Sabbaññutaññāṇassa pana nippadesavisayattā tasmiṁ gahite sabbepi buddhaguṇā gahitā",
  "tika-s0104t1:776_5": "eva nāma honti, tasmā pāḷiatthānusārena tadeva ñāṇaṁ gahitanti veditabbaṁ. Pāḷiyampi",
  "tika-s0104t1:776_6": "hi ‘‘yehi tathāgatassa yathābhuccaṁ vaṇṇaṁ sammā vadamānā vadeyyu’’nti tameva pakāsitaṁ",
  "tika-s0104t1:776_7": "tamantarena aññassa nippadesavisayassa abhāvato, nippadesavisayeneva ca yathābhuccaṁ",
  "tika-s0104t1:776_8": "sammā vadanasambhavatoti.",
  "tika-s0104t1:777_0": "Aññevāti ettha eva-saddo sanniṭṭhāpanatthoti dassetuṁ ‘‘aññevāti idaṁ panettha vavatthāpanavacana’’nti",
  "tika-s0104t1:777_1": "vuttaṁ, vavatthāpanavacananti ca sanniṭṭhāpanavacananti attho, sanniṭṭhāpanañca avadhāraṇameva.",
  "tika-s0104t1:777_2": "Kathanti āha ‘‘aññevā’’tiādi. ‘‘Na pāṇātipātā veramaṇiādayo’’ti iminā avadhāraṇena",
  "tika-s0104t1:777_3": "nivattitaṁ dasseti. Ayañca eva-saddo aniyatadesatāya ca-saddo viya yattha vutto,",
  "tika-s0104t1:777_4": "tato aññatthāpi vacanicchāvasena upatiṭṭhatīti āha ‘‘gambhīrāvā’’tiādi. Iti-saddena",
  "tika-s0104t1:777_5": "ca ādiatthena duddasāva na sudasā, duranubodhāva na suranubodhā, santāva na darathā,",
  "tika-s0104t1:777_6": "paṇītāva na hīnā, atakkāvacarāva na takkāvacarā, nipuṇāva na lūkhā, paṇḍitavedanīyāva",
  "tika-s0104t1:777_7": "na bālavedanīyāti nivattitaṁ dasseti. Sabbapadehīti yāva ‘‘paṇḍitavedanīyā’’ti idaṁ",
  "tika-s0104t1:777_8": "padaṁ, tāva sabbapadehi.",
  "tika-s0104t1:778_0": "Evaṁ nivattetabbataṁ yuttiyā daḷhīkaronto ‘‘sāvakapāramiñāṇa’’ntiādimāha. Tattha",
  "tika-s0104t1:778_1": "sāvakapāramiñāṇanti sāvakānaṁ dānādipāramipāripūriyā nipphannaṁ vijjattayachaḷabhiññācatupaṭisambhidābhedaṁ",
  "tika-s0104t1:778_2": "ñāṇaṁ, tathā paccekabuddhānaṁ paccekabodhiñāṇaṁ. Tatoti sāvakapāramiñāṇato. Tatthāti",
  "tika-s0104t1:778_3": "sāvakapāramiñāṇe. Tatopīti anantaraniddiṭṭhato paccekabodhiñāṇatopi. Api-saddena,",
  "tika-s0104t1:778_4": "pi-saddena vā ko pana vādo sāvakapāramiñāṇatoti sambhāveti. Tatthāpīti paccekabodhiñāṇepi.",
  "tika-s0104t1:778_5": "Ito panāti sabbaññutaññāṇato pana, tasmā ettha sabbaññutaññāṇe vavatthānaṁ labbhatīti",
  "tika-s0104t1:778_6": "adhippāyo. Gambhīresu visesā, gambhīrānaṁ vā visesena gambhīrā. Ayañca gambhīro ayañca",
  "tika-s0104t1:778_7": "gambhīro ime imesaṁ visesena gambhīrāti vā gambhīratarā. Tarasaddenevettha byavacchedanaṁ siddhaṁ.",
  "tika-s0104t1:779_0": "Etthāyaṁ yojanā – kiñcāpi sāvakapāramiñāṇaṁ heṭṭhimaṁ heṭṭhimaṁ sekkhañāṇaṁ puthujjanañāṇañca",
  "tika-s0104t1:779_1": "upādāya gambhīraṁ, paccekabodhiñāṇaṁ pana upādāya na tathā gambhīranti ‘‘gambhīramevā’’ti",
  "tika-s0104t1:779_2": "na sakkā byavacchijjituṁ, tathā paccekabodhiñāṇampi yathāvuttaṁ ñāṇamupādāya gambhīraṁ,",
  "tika-s0104t1:779_3": "sabbaññutaññāṇaṁ pana upādāya na evaṁ gambhīranti ‘‘gambhīramevā’’ti na sakkā byavacchijjituṁ,",
  "tika-s0104t1:779_4": "tasmā tattha vavatthānaṁ na labbhati. Sabbaññutaññāṇadhammā pana sāvakapāramiñāṇādīnamiva",
  "tika-s0104t1:779_5": "kiñci upādāya gambhīrābhāvābhāvato ‘‘gambhīrā evā’’ti vavatthānaṁ labbhatīti. Yathā",
  "tika-s0104t1:779_6": "cettha vavatthānaṁ dassitaṁ, evaṁ sāvakapāramiñāṇaṁ duddasaṁ. ‘‘Paccekabodhiñāṇaṁ",
  "tika-s0104t1:779_7": "pana tato duddasataranti tattha vavatthānaṁ natthī’’tiādinā vavatthānasambhavo netabbo,",
  "tika-s0104t1:779_8": "tenevāha ‘‘tathā duddasāva…pe… veditabba’’nti.",
  "tika-s0104t1:780_0": "Pucchāvissajjanantipi pāṭho, tassā pucchāya vissajjananti attho. Etanti yathāvuttaṁ",
  "tika-s0104t1:780_1": "vissajjanavacanaṁ. Evanti iminā diṭṭhīnaṁ vibhajanākārena. Etthāyamadhippāyo – bhavatu",
  "tika-s0104t1:780_2": "tāva niravasesabuddhaguṇavibhāvanupāyabhāvato sabbaññutaññāṇameva ekampi puthunissayārammaṇañāṇakiccasiddhiyā",
  "tika-s0104t1:780_3": "‘‘atthi bhikkhave, aññeva dhammā’’tiādinā (dī. ni. 1.18) bahuvacanena uddiṭṭhaṁ,",
  "tika-s0104t1:780_4": "tassa pana vissajjanaṁ saccapaccayākārādivisayavisesavasena anaññasādhāraṇena vibhajananayena",
  "tika-s0104t1:780_5": "anārabhitvā sanissayānaṁ diṭṭhigatānaṁ vibhajananayena kasmā āraddhanti? Tattha yathā",
  "tika-s0104t1:780_6": "saccapaccayākārādīnaṁ vibhajanaṁ anaññasādhāraṇaṁ sabbaññutaññāṇasseva visayo, evaṁ",
  "tika-s0104t1:780_7": "niravasesadiṭṭhigatavibhajanampīti dassetuṁ ‘‘buddhānañhī’’tiādi āraddhaṁ, tattha",
  "tika-s0104t1:780_8": "ṭhānānīti kāraṇāni. Gajjitaṁ mahantaṁ hotīti desetabbassa atthassa anekavidhatāya,",
  "tika-s0104t1:780_9": "dubbiññeyyatāya ca nānānayehi pavattamānaṁ desanāgajjitaṁ mahantaṁ vipulaṁ, bahuppabhedañca",
  "tika-s0104t1:780_10": "hoti . Ñāṇaṁ anupavisatīti tato eva ca desanāñāṇaṁ desetabbadhamme vibhāgaso kurumānaṁ",
  "tika-s0104t1:780_11": "anupavisati, te anupavisitvā ṭhitaṁ viya hotīti attho.",
  "tika-s0104t1:781_0": "Buddhañāṇassa mahantabhāvo paññāyatīti evaṁvidhassa nāma dhammassa desakaṁ, paṭivedhakañcāti",
  "tika-s0104t1:781_1": "buddhānaṁ desanāñāṇassa, paṭivedhañāṇassa ca uḷārabhāvo pākaṭo hoti. Desanā gambhīrā",
  "tika-s0104t1:781_2": "hotīti sabhāvena gambhīrānaṁ tesaṁ catubbidhānampi desanā desetabbavasena gambhīrāva",
  "tika-s0104t1:781_3": "hoti, sā pana buddhānaṁ desanā sabbattha, sabbadā ca yānattayamukhenevāti vuttaṁ",
  "tika-s0104t1:781_4": "‘‘tilakkhaṇāhatā suññatāpaṭisaṁyuttā’’ti, tīhi lakkhaṇehi āhatā, attattaniyato suññabhāvapaṭisaññuttā",
  "tika-s0104t1:781_5": "cāti attho. Ettha ca kiñcāpi ‘‘sabbaṁ vacīkammaṁ buddhassa bhagavato ñāṇapubbaṅgamaṁ",
  "tika-s0104t1:781_6": "ñāṇānuparivattī’’ti (mahāni. 69, 156; cūḷani. 85; paṭi. ma. 3.5; netti. 15) vacanato",
  "tika-s0104t1:781_7": "sabbāpi bhagavato desanā ñāṇarahitā nāma natthi, samasamaparakkamanavasena sīhasamānavuttitāya",
  "tika-s0104t1:781_8": "ca sabbattha samānussāhappavatti, desetabbadhammavasena pana desanā visesato ñāṇena",
  "tika-s0104t1:781_9": "anupaviṭṭhā, gambhīratarā ca hotīti daṭṭhabbaṁ.",
  "tika-s0104t1:782_0": "Kathaṁ pana vinayapaṇṇattiṁ patvā desanā tilakkhaṇāhatā, suññatāpaṭisaññuttā ca hoti,",
  "tika-s0104t1:782_1": "nanu tattha vinayapaṇṇattimattamevāti? Na tattha vinayapaṇṇattimattameva. Tatthāpi",
  "tika-s0104t1:782_2": "hi sannisinnaparisāya ajjhāsayānurūpaṁ pavattamānā desanā saṅkhārānaṁ aniccatādivibhāvinī",
  "tika-s0104t1:782_3": "sabbadhammānaṁ attattaniyatā, suññabhāvappakāsinī ca hoti, tenevāha ‘‘anekapariyāyena",
  "tika-s0104t1:782_4": "dhammiṁ kathaṁ katvā’’tiādi. Vinayapaññattinti vinayassa paññāpanaṁ. Ñña-kārassa",
  "tika-s0104t1:782_5": "pana ṇṇa-kāre kate vinayapaṇṇattintipi pāṭho. Bhūmantaranti dhammānaṁ avatthāvisesañca",
  "tika-s0104t1:782_6": "ṭhānavisesañca. Bhavanti dhammā etthāti bhūmīti hi avatthāviseso, ṭhānañca vuccati.",
  "tika-s0104t1:782_7": "Tattha avatthāviseso satiādidhammānaṁ satipaṭṭhānindriyabalabojjhaṅgamaggaṅgādibhedo",
  "tika-s0104t1:782_8": "‘‘vaccho, dammo, balībaddo’’ti ādayo viya. Ṭhānaviseso kāmāvacarādibhedo. Paccayākāra-saddassa",
  "tika-s0104t1:782_9": "attho heṭṭhā vuttoyeva. Samayantaranti diṭṭhivisesaṁ, nānāvihitā diṭṭhiyoti attho,",
  "tika-s0104t1:782_10": "aññasamayaṁ vā, bāhirakasamayanti vuttaṁ hoti. Vinayapaññattiṁ patvā mahantaṁ gajjitaṁ",
  "tika-s0104t1:782_11": "hotītiādinā sambandho. Tasmāti yasmā gajjitaṁ mahantaṁ…pe… paṭisaṁyuttā, tasmā. Chejjagāminīti atekicchagāminī.",
  "tika-s0104t1:783_0": "Evaṁ otiṇṇe vatthusminti yathāvuttanayena lahukagarukādivasena tadanurūpe vatthumhi",
  "tika-s0104t1:783_1": "otarante. Yaṁ sikkhāpadapaññāpanaṁ nāma atthi, tatthāti sambandho. Thāmoti ñāṇasāmatthiyaṁ.",
  "tika-s0104t1:783_2": "Balanti akampanasaṅkhāto vīrabhāvo. Thāmo balanti vā sāmatthiyavacanameva paccavekkhaṇādesanāñāṇavasena",
  "tika-s0104t1:783_3": "yojetabbaṁ. Paccavekkhaṇāñāṇapubbaṅgamañhi desanāñāṇaṁ. Esāti sikkhāpadapaññāpanameva",
  "tika-s0104t1:783_4": "vuccamānapadamapekkhitvā pulliṅgena niddisati, eso sikkhāpadapaññāpanasaṅkhāto visayo",
  "tika-s0104t1:783_5": "aññesaṁ avisayoti attho. Itīti tathāvisayāvisayabhāvassa hetubhāvena paṭiniddesavacanaṁ",
  "tika-s0104t1:783_6": ", nidassanattho vā iti-saddo, tena ‘‘idaṁ lahukaṁ, idaṁ garuka’’ntiādinayaṁ niddisati.",
  "tika-s0104t1:783_7": "Evamaparatthāpi yathāsambhavaṁ.",
  "tika-s0104t1:784_0": "Yadipi kāyānupassanādivasena satipaṭṭhānādayo suttantapiṭake (dī. ni. 2.374; ma.",
  "tika-s0104t1:784_1": "ni. 1.107) vibhattā, tathāpi suttantabhājanīyādivasena abhidhammeyeva te visesato",
  "tika-s0104t1:784_2": "vibhattāti āha ‘‘ime cattāro satipaṭṭhānā…pe… abhidhammapiṭakaṁ vibhajitvā’’ti. Tattha",
  "tika-s0104t1:784_3": "satta phassāti sattaviññāṇadhātusampayogavasena vuttaṁ. Tathā ‘‘satta vedanā’’tiādipi.",
  "tika-s0104t1:784_4": "Lokuttarā dhammā nāmāti ettha iti-saddo ādiattho, pakārattho vā, tena vuttāvasesaṁ",
  "tika-s0104t1:784_5": "abhidhamme āgataṁ dhammānaṁ vibhajitabbākāraṁ saṅgaṇhāti. Catuvīsatisamantapaṭṭhānāni",
  "tika-s0104t1:784_6": "etthāti catuvīsatisamantapaṭṭhānanti bāhiratthasamāso. ‘‘Abhidhammapiṭaka’’nti etassa",
  "tika-s0104t1:784_7": "hi idaṁ visesanaṁ. Ettha ca paccayanayaṁ aggahetvā dhammavaseneva samantapaṭṭhānassa",
  "tika-s0104t1:784_8": "catuvīsatividhatā vuttā. Yathāha –",
  "tika-s0104t1:785": "‘‘Tikañca paṭṭhānavaraṁ dukuttamaṁ,",
  "tika-s0104t1:786": "Dukatikañceva tikadukañca;",
  "tika-s0104t1:787": "Tikatikañceva dukadukañca,",
  "tika-s0104t1:788": "Cha anulomamhi nayā sugambhīrā…pe…",
  "tika-s0104t1:789": "Cha paccanīyamhi…pe… anulomapaccanīyamhi…pe…",
  "tika-s0104t1:790": "Paccanīyānulomamhi nayā sugambhīrā’’ti. [paṭṭhā. 1.1.41(ka), 44(kha), 48(ga), 52(gha)];",
  "tika-s0104t1:791_0": "Evaṁ dhammavasena catuvīsatibhedesu tikapaṭṭhānādīsu ekekaṁ paccayanayena anulomādivasena",
  "tika-s0104t1:791_1": "catubbidhaṁ hotīti channavutisamantapaṭṭhānāni. Tattha pana dhammānulome tikapaṭṭhāne",
  "tika-s0104t1:791_2": "kusalattike paṭiccavāre paccayānulome hetumūlake hetupaccayavasena ekūnapaññāsa pucchānayā",
  "tika-s0104t1:791_3": "satta vissajjananayātiādinā dassiyamānā anantabhedā nayāti āha ‘‘anantanaya’’nti.",
  "tika-s0104t1:792_0": "Navahākārehīti uppādādīhi navahi paccayākārehi. Taṁ sarūpato dassetuṁ ‘‘uppādo hutvā’’tiādi",
  "tika-s0104t1:792_1": "vuttaṁ. Tattha uppajjati etasmā phalanti uppādo, phaluppattiyā kāraṇabhāvo. Sati",
  "tika-s0104t1:792_2": "ca avijjāya saṅkhārā uppajjanti, nāsati. Tasmā avijjā saṅkhārānaṁ uppādo hutvā paccayo",
  "tika-s0104t1:792_3": "hoti, tathā pavattati dharati etasmiṁ phalanti pavattaṁ. Nimīyati phalametasminti",
  "tika-s0104t1:792_4": "nimittaṁ. (Nidadāti phalaṁ attano paccayuppannaṁ etenāti nidānaṁ.) (Etthantare aṭṭhakathāya",
  "tika-s0104t1:792_5": "na sameti) āyūhati phalaṁ attano paccayuppannuppattiyā ghaṭeti etenāti āyūhanaṁ.",
  "tika-s0104t1:792_6": "Saṁyujjati phalaṁ attano paccayuppannena etasminti saṁyogo. Yattha sayaṁ uppajjati,",
  "tika-s0104t1:792_7": "taṁ palibuddhati phalametenāti palibodho. Paccayantarasamavāye sati phalamudayati",
  "tika-s0104t1:792_8": "etenāti samudayo. Hinoti kāraṇabhāvaṁ gacchatīti hetu. Avijjāya hi sati saṅkhārā",
  "tika-s0104t1:792_9": "pavattanti, dharanti ca, te avijjāya sati attano phalaṁ (nidadanti) (paṭi. ma. 1.45;",
  "tika-s0104t1:792_10": "dī. ni. ṭī. 1.28 passitabbaṁ) bhavādīsu khipanti, āyūhanti attano phaluppattiyā ghaṭenti,",
  "tika-s0104t1:792_11": "attano phalena saṁyujjanti, yasmiṁ santāne sayaṁ uppannā taṁ palibuddhanti, paccayantarasamavāye",
  "tika-s0104t1:792_12": "udayanti uppajjanti, hinoti ca saṅkhārānaṁ kāraṇabhāvaṁ gacchati, tasmā avijjā saṅkhārānaṁ",
  "tika-s0104t1:792_13": "pavattaṁ hutvā…pe… paccayo hutvā paccayo hoti. Evaṁ avijjāya saṅkhārānaṁ kāraṇabhāvūpagamanavisesā",
  "tika-s0104t1:792_14": "uppādādayo veditabbā. Saṅkhārādīnaṁ viññāṇādīsupi eseva nayo.",
  "tika-s0104t1:793_0": "Tamatthaṁ paṭisambhidāmaggapāḷiyā sādhentena ‘‘yathāhā’’tiādi vuttaṁ. Tattha tiṭṭhati",
  "tika-s0104t1:793_1": "etenāti ṭhiti, paccayo, uppādo eva ṭhiti uppādaṭṭhiti. Evaṁ sesesupi. Yasmā pana",
  "tika-s0104t1:793_2": "‘‘āsavasamudayā avijjāsamudayo’’ti (ma. ni. 1.103) vuttattā āsavāva avijjāya paccayo,",
  "tika-s0104t1:793_3": "tasmā vuttaṁ ‘‘ubhopete dhammā ‘‘paccayasamuppannā’’ti, avijjā ca saṅkhārā ca ubhopete",
  "tika-s0104t1:793_4": "dhammā paccayato eva samuppannā, na vinā paccayenāti attho. Paccayapariggahe paññāti",
  "tika-s0104t1:793_5": "saṅkhārānaṁ, avijjāya ca uppādādike paccayākāre paricchinditvā gahaṇavasena pavattā",
  "tika-s0104t1:793_6": "paññā. Dhammaṭṭhitiñāṇanti paccayuppannadhammānaṁ paccayabhāvato dhammaṭṭhitisaṅkhāte",
  "tika-s0104t1:793_7": "paṭiccasamuppāde ñāṇaṁ. ‘‘Dvādasa paṭiccasamuppādā’’ti vacanato hi dvādasa paccayā",
  "tika-s0104t1:793_8": "eva paṭiccasamuppādo. Ayañca nayo na paccuppanne eva, atha kho atītānāgatesupi, na",
  "tika-s0104t1:793_9": "ca avijjāya eva saṅkhāresu, atha kho saṅkhārādīnaṁ viññāṇādīsupi labbhatīti paripuṇṇaṁ",
  "tika-s0104t1:793_10": "katvā paccayākārassa vibhattabhāvaṁ dassetuṁ ‘‘atītampi addhāna’’ntiādi pāḷimāhari.",
  "tika-s0104t1:793_11": "Paṭṭhāne (paṭṭhā. 1.1) pana dassitā hetādipaccayāevettha uppādādipaccayākārehi gahitāti",
  "tika-s0104t1:793_12": "tepi yathāsambhavaṁ nīharitvā yojetabbā. Ativitthārabhayena pana na yojayimha, atthikehi",
  "tika-s0104t1:793_13": "ca visuddhimaggādito (visuddhi. 2.594) gahetabbā.",
  "tika-s0104t1:794_0": "Tassatassa dhammassāti saṅkhārādipaccayuppannadhammassa. Tathā tathā paccayabhāvenāti",
  "tika-s0104t1:794_1": "uppādādihetādipaccayasattiyā . Kammakilesavipākavasena tīṇi vaṭṭāni yassāti tivaṭṭaṁ.",
  "tika-s0104t1:794_2": "Atītapaccuppannānāgatavasena tayo addhā kālā etassāti tiyaddhaṁ. Hetuphalaphalahetuhetuphalavasena",
  "tika-s0104t1:794_3": "tayo sandhayo etassāti tisandhi. Saṅkhippanti ettha avijjādayo, viññāṇādayo cāti",
  "tika-s0104t1:794_4": "saṅkhepā, hetu, vipāko ca. Atha vā hetu vipākoti saṅkhippantīti saṅkhepā. Avijjādayo,",
  "tika-s0104t1:794_5": "viññāṇādayo ca koṭṭhāsapariyāyo vā saṅkhepasaddo. Atītahetusaṅkhepādivasena cattāro",
  "tika-s0104t1:794_6": "saṅkhepā yassāti catusaṅkhepaṁ. Sarūpato avuttāpi tasmiṁ tasmiṁ saṅkhepe ākirīyanti",
  "tika-s0104t1:794_7": "avijjāsaṅkhārādiggahaṇehi pakāsīyantīti ākārā, atītahetuādīnaṁ pakārā. Te saṅkhepe",
  "tika-s0104t1:794_8": "pañca pañca katvā vīsati ākārā etassāti vīsatākāraṁ.",
  "tika-s0104t1:795_0": "Khattiyādibhedena anekabhedabhinnāpi sassatavādino jātisatasahassānussaraṇādikassa",
  "tika-s0104t1:795_1": "abhinivesahetuno vasena cattārova honti, na tato uddhaṁ, adho vāti sassatavādīnaṁ",
  "tika-s0104t1:795_2": "parimāṇaparicchedassa anaññavisayataṁ dassetuṁ ‘‘cattāro janā’’tiādimāha. Esa nayo",
  "tika-s0104t1:795_3": "itaresupi. Tattha cattāro janāti cattāro janasamūhāti attho gahetabbo tesu ekekassāpi",
  "tika-s0104t1:795_4": "anekappabhedato. Teti dvāsaṭṭhidiṭṭhigatavādino. Idaṁ nissāyāti idappaccayatāya sammā",
  "tika-s0104t1:795_5": "aggahaṇaṁ. Tatthāpi ca hetuphalabhāvena sambandhānaṁ dhammānaṁ santatighanassa abheditattā",
  "tika-s0104t1:795_6": "paramatthato vijjamānampi bhedanibandhanaṁ nānattanayaṁ anupadhāretvā gahitaṁ ekattaggahaṇaṁ",
  "tika-s0104t1:795_7": "nissāya. Idaṁ gaṇhantīti idaṁ sassataggahaṇaṁ abhinivissa voharanti, iminā nayena",
  "tika-s0104t1:795_8": "ekaccasassatavādādayopi yathāsambhavaṁ yojetvā vattabbā. Bhinditvāti ‘‘ātappamanvāyā’’tiādinā",
  "tika-s0104t1:795_9": "vibhajitvā, ‘‘tayidaṁ bhikkhave tathāgato pajānātī’’tiādinā (dī. ni. 1.36) vā vidhamitvā.",
  "tika-s0104t1:795_10": "Nijjaṭanti anonaddhaṁ. Nigumbanti anāvuṭaṁ. Apica veḷuādīnaṁ heṭṭhupariyasaṁsibbanaṭṭhena",
  "tika-s0104t1:795_11": "jaṭā. Kusādīnaṁ ovaraṇaṭṭhena gumbo. Tassadisatāya diṭṭhigatānaṁ byākulā pākaṭatā",
  "tika-s0104t1:795_12": "‘‘jaṭā, gumbo’’ti ca vuccati, diṭṭhijaṭāvijaṭanena, diṭṭhigumbavivaraṇena ca nijjaṭaṁ",
  "tika-s0104t1:795_13": "nigumbaṁ katvāti attho.",
  "tika-s0104t1:796": "‘‘Tasmā’’tiādinā buddhaguṇe ārabbha desanāya samuṭṭhitattā sabbaññutaññāṇaṁ uddisitvā desanākusalo bhagavā samayantaraṁ viggahaṇavasena sabbaññutaññāṇameva vissajjetīti dasseti.",
  "tika-s0104t1:797_0": "29. Atthi pariyāyo santi-saddo, so ca saṁvijjantipariyāyo, saṁvijjamānatā ca ñāṇena",
  "tika-s0104t1:797_1": "upalabbhamānatāti āha ‘‘santī’’tiādi. Saṁvijjamānaparidīpanena pana ‘‘santī’’ti iminā",
  "tika-s0104t1:797_2": "padena tesaṁ diṭṭhigatikānaṁ vijjamānatāya avicchinnataṁ, tato ca nesaṁ micchāgāhato",
  "tika-s0104t1:797_3": "sithilakaraṇavivecanehi attano desanāya kiccakāritaṁ, avitathatañca dīpeti dhammarājā.",
  "tika-s0104t1:797_4": "Atthīti ca santipadena samānattho puthuvacanavisayo eko nipāto ‘‘atthi imasmiṁ kāye",
  "tika-s0104t1:797_5": "kesā’’tiādīsu (dī. ni. 2.377; ma. ni. 1.110; 3.154; saṁ. ni. 4.127) viya. Ālapanavacananti",
  "tika-s0104t1:797_6": "buddhālapanavacanaṁ. Bhagavāyeva hi ‘‘bhikkhave, bhikkhavo’’ti ca ālapati, na sāvakā.",
  "tika-s0104t1:797_7": "Sāvakā pana ‘‘āvuso, āyasmā’’tiādisambandhaneneva. ‘‘Eke’’ti vutte ekacceti attho",
  "tika-s0104t1:797_8": "eva saṅkhyāvācakassa eka-saddassa niyatekavacanattā, na samitabahitapāpatāya samaṇabrāhmaṇāti",
  "tika-s0104t1:797_9": "āha ‘‘pabbajjūpagatabhāvenā’’tiādi. Tathā vā hontu, aññathā vā, sammutimatteneva",
  "tika-s0104t1:797_10": "idhādhippetāti dasseti ‘‘lokenā’’tiādinā. Sassatādivasena pubbantaṁ kappentīti pubbantakappikā.",
  "tika-s0104t1:797_11": "Yasmā pana tesaṁ pubbantaṁ purimasiddhehi taṇhādiṭṭhikappehi kappetvā āsevanabalavatāya,",
  "tika-s0104t1:797_12": "vicitravuttitāya ca vikappetvā aparabhāgasiddhehi abhinivesabhūtehi taṇhādiṭṭhigāhehi",
  "tika-s0104t1:797_13": "gaṇhanti abhinivisanti parāmasanti, tasmā vuttaṁ ‘‘pubbantaṁ kappetvā vikappetvā",
  "tika-s0104t1:797_14": "gaṇhantī’’ti. Purimabhāgapacchimabhāgasiddhānaṁ vā taṇhāupādānānaṁ vasena yathākkamaṁ",
  "tika-s0104t1:797_15": "kappanagahaṇāni veditabbāni. Taṇhāpaccayā hi upādānaṁ sambhavati. Pahutapasaṁsānindātisayasaṁsagganiccayogādivisayesu",
  "tika-s0104t1:797_16": "idha niccayogavasena vijjamānattho sambhavatīti vuttaṁ ‘‘pubbanta kappo vā’’tiādi vuttañca –",
  "tika-s0104t1:798": "‘‘Pahute ca pasaṁsāyaṁ, nindāyañcātisayane;",
  "tika-s0104t1:799": "Niccayoge ca saṁsagge, hontime mantuādayo’’ti.",
  "tika-s0104t1:800_0": "Koṭṭhāsesūti ettha koṭṭhāsādīsūti attho veditabbo ādi-saddalopena, nidassananayena",
  "tika-s0104t1:800_1": "ca vuttattā. Padapūraṇasamīpaummaggādīsupi hi anta-saddo dissati. Tathā hi ‘‘iṅgha",
  "tika-s0104t1:800_2": "tāva suttante vā gāthāyo vā abhidhammaṁ vā pariyāpuṇassu (pāci. 442), suttante okāsaṁ",
  "tika-s0104t1:800_3": "kārāpetvā’’tiādīsu (pāci. 1221) ca padapūraṇe anta-saddo vattati, ‘‘gāmantasenāsana’’ntiādīsu",
  "tika-s0104t1:800_4": "(visuddhi. 1.31) samīpe, ‘‘kāmasukhallikānuyogo eko anto, atthīti kho kaccāna ayameko",
  "tika-s0104t1:800_5": "anto’’tiādīsu (saṁ. ni. 1.258; saṁ. ni. 2.110) ca ummaggeti.",
  "tika-s0104t1:801_0": "Antapūroti mahāantaantaguṇehi pūro. ‘‘Sā haritantaṁ vā panthantaṁ vā’’ti (ma. ni.",
  "tika-s0104t1:801_1": "1.304) majjhimanikāye mahāhatthipadopamasuttantapāḷi. Tattha sāti tejodhātu. Haritantanti",
  "tika-s0104t1:801_2": "haritatiṇarukkhamariyādaṁ . Panthantanti maggamariyādaṁ. Āgamma anāhārā nibbāyatīti",
  "tika-s0104t1:801_3": "seso. ‘‘Antamidaṁ bhikkhave, jīvikānaṁ yadidaṁ piṇḍolya’’nti (saṁ. ni. 3.80; itivu.",
  "tika-s0104t1:801_4": "91) piṇḍiyālopasuttantapāḷi. Tattha piṇḍaṁ ulati gavesatīti piṇḍolo, piṇḍācāriko,",
  "tika-s0104t1:801_5": "tassa bhāvo piṇḍolyaṁ, piṇḍacaraṇena jīvikatāti attho. Esevāti sabbapaccayasaṅkhayabhūto",
  "tika-s0104t1:801_6": "nibbānadhammo eva, tenāha ‘‘sabba…pe… vuccatī’’ti. Etena sabbapaccayasaṅkhayanato",
  "tika-s0104t1:801_7": "asaṅkhataṁ nibbānaṁ saṅkhatabhūtassa vaṭṭadukkhassa parabhāgaṁ pariyosānabhūtaṁ,",
  "tika-s0104t1:801_8": "tasmā ettha parabhāgova attho yuttoti dasseti. Sakkāyoti sakkāyagāho.",
  "tika-s0104t1:802_0": "Kappoti leso. Kappakatenāti tiṇṇaṁ dubbaṇṇakaraṇānaṁ aññataradubbaṇṇakatena. Ādi-saddena",
  "tika-s0104t1:802_1": "cettha kappa-saddo mahākappasamantabhāvakilesakāmavitakkakālapaññattisadisabhāvādīsupi",
  "tika-s0104t1:802_2": "vattatīti dasseti. Tathā hesa ‘‘cattārimāni bhikkhave, kappassa asaṅkhyeyyānī’’tiādīsu",
  "tika-s0104t1:802_3": "(a. ni. 4.156) mahākappe vattati, ‘‘kevalakappaṁ veḷuvanaṁ obhāsetvā’’tiādīsu (saṁ.",
  "tika-s0104t1:802_4": "ni. 1.94) samantabhāve, ‘‘saṅkappo kāmo rāgo kāmo saṅkapparāgo kāmo’’tiādīsu (mahāni.",
  "tika-s0104t1:802_5": "1; cūḷani. 8) kilesakāme, ‘‘takko vitakko saṅkappo’’tiādīsu vitakke, ‘‘yena sudaṁ",
  "tika-s0104t1:802_6": "niccakappaṁ viharāmī’’tiādīsu (ma. ni. 1.387) kāle , ‘‘iccāyasmā kappo’’tiādīsu (su.",
  "tika-s0104t1:802_7": "ni. 1018) paññattiyaṁ, ‘‘satthukappena vata kira bho sāvakena saddhiṁ mantayamānā",
  "tika-s0104t1:802_8": "na jānimhā’’tiādīsu (ma. ni. 1.260) sadisabhāveti.",
  "tika-s0104t1:803_0": "Taṇhādiṭṭhīsu pavattiṁ mahāniddesapāḷiyā (mahāni. 28) sādhento ‘‘vuttampi ceta’’ntiādimāha.",
  "tika-s0104t1:803_1": "Tattha uddānatoti saṅkhepato. ‘‘Tasmā’’tiādi yathāvuttāya atthavaṇṇanāya guṇavacanaṁ.",
  "tika-s0104t1:803_2": "Taṇhādiṭṭhivasenāti upanissayasahajātabhūtāya abhinandanasaṅkhātāya taṇhāya ceva",
  "tika-s0104t1:803_3": "sassatādiākārena abhinivisantassa micchāgāhassa ca vasena. Pubbe nivutthadhammavisayāya",
  "tika-s0104t1:803_4": "kappanāya idha adhippetattā atītakālavācakoyeva pubba-saddo, na pana ‘‘manopubbaṅgamā",
  "tika-s0104t1:803_5": "dhammā’’tiādīsu viya padhānādivācako, rūpādikhandhavinimuttassa kappanavatthuno abhāvā",
  "tika-s0104t1:803_6": "anta-saddo ca koṭṭhāsavācako, na pana abbhantarādivācakoti dassetuṁ ‘‘atītaṁ khandhakoṭṭhāsa’’nti",
  "tika-s0104t1:803_7": "vuttaṁ. Kappetvāti ca tasmiṁ pubbante taṇhāyanābhinivesanānaṁ samatthanaṁ pariniṭṭhāpanamāha.",
  "tika-s0104t1:803_8": "Ṭhitāti tassā laddhiyā avijahanaṁ, pubbantameva anugatā diṭṭhi tesamatthīti yojanā.",
  "tika-s0104t1:803_9": "Atthitā, anugatatā ca nāma punappunaṁ pavattiyāti dasseti ‘‘punappunaṁ uppajjanavasenā’’ti",
  "tika-s0104t1:803_10": "iminā. ‘‘Te eva’’ntiādinā ‘‘pubbantaṁ ārabbhā’’tiādipāḷiyā atthaṁ saṁvaṇṇeti. Tattha",
  "tika-s0104t1:803_11": "ārabbhāti ālambitvā. Visayo hi tassā diṭṭhiyā pubbanto. Visayabhāvato hesa tassā",
  "tika-s0104t1:803_12": "āgamanaṭṭhānaṁ , ārammaṇapaccayo cāti vuttaṁ ‘‘āgamma paṭiccā’’ti. Tadetaṁ aññesaṁ",
  "tika-s0104t1:803_13": "patiṭṭhāpanadassananti āha ‘‘aññampi janaṁ diṭṭhigatitaṁ karontā’’ti.",
  "tika-s0104t1:804_0": "Adhivacanapathānīti [adhivacanapaadāni (aṭṭhakathāyaṁ)] ruḷhimattena paññattipathāni.",
  "tika-s0104t1:804_1": "Dāsādīsu hi sirivaḍḍhakādisaddā viya vacanamattameva adhikāraṁ katvā pavattiyā tathā",
  "tika-s0104t1:804_2": "paṇṇattiyeva adhivacanaṁ, sā ca vohārassa pathoti. Atha vā adhi-saddo uparibhāge,",
  "tika-s0104t1:804_3": "vuccatīti vacanaṁ. Adhi uparibhāge vacanaṁ adhivacanaṁ. Upādāniyabhūtānaṁ rūpādīnaṁ",
  "tika-s0104t1:804_4": "[upādābhūtarūpādīnaṁ (dī. ni. ṭī. 1.29)] upari paññāpiyamānā upādāpaññatti, tasmā",
  "tika-s0104t1:804_5": "paññattidīpakapathānīti attho daṭṭhabbo. Paññattimattañhetaṁ vuccati, yadidaṁ ‘‘attā,",
  "tika-s0104t1:804_6": "loko’’ti ca, na rūpavedanādayo viya paramatthoti. Adhimutti-saddo cettha adhivacana-saddena",
  "tika-s0104t1:804_7": "samānattho ‘‘niruttipatho’’tiādīsu (dha. sa. 107 dukamātikā) viya uttisaddassa vacanapariyāyattā.",
  "tika-s0104t1:804_8": "‘‘Bhūtaṁ attha’’ntiādinā pana bhūtasabhāvato atirekaṁ. Tamatidhāvitvā vā muccantīti",
  "tika-s0104t1:804_9": "adhimuttiyo, tāsaṁ pathāni taddīpakattāti atthaṁ dasseti, adhikaṁ vā sassatādikaṁ",
  "tika-s0104t1:804_10": "muccantīti adhimuttiyo. Adhikañhi sassatādiṁ, pakatiādiṁ, dabbādiṁ, jīvādiṁ, kāyādiñca",
  "tika-s0104t1:804_11": "abhūtaṁ atthaṁ sabhāvadhammesu ajjhāropetvā diṭṭhiyo pavattanti.",
  "tika-s0104t1:805_0": "30.Abhivadantīti ‘‘idameva saccaṁ, moghamañña’’nti abhinivisitvā vadanti. ‘‘Ayameva",
  "tika-s0104t1:805_1": "dhammo, nāyaṁ dhammo’’tiādinā abhibhavitvāpi vadanti. Abhivadanakiriyāya ajjāpi avicchedabhāvadassanatthaṁ",
  "tika-s0104t1:805_2": "vattamānavacanaṁ katanti ayamettha pāḷivaṇṇanā. Kathetukamyatāya hetubhūtāya pucchitvāti",
  "tika-s0104t1:805_3": "sambandho. Micchā passatīti diṭṭhi, diṭṭhi eva diṭṭhigataṁ ‘‘muttagataṁ, (a. ni.",
  "tika-s0104t1:805_4": "9.11) saṅkhāragata’’ntiādīsu (mahāni. 41) viya gata-saddassa tabbhāvavuttito, gantabbābhāvato",
  "tika-s0104t1:805_5": "vā diṭṭhiyā gatamattanti diṭṭhigataṁ. Diṭṭhiyā gahaṇamattameva, natthaññaṁ avagantabbanti",
  "tika-s0104t1:805_6": "attho, diṭṭhipakāro vā diṭṭhigataṁ. Lokiyā hi vidhayuttagatapakārasadde samānatthe",
  "tika-s0104t1:805_7": "icchanti. Ekasmiṁyeva khandhe ‘‘attā’’ti ca ‘‘loko’’ti ca gahaṇavisesaṁ upādāya paññāpanaṁ",
  "tika-s0104t1:805_8": "hotīti āha ‘‘rūpādīsu aññataraṁ attāti ca lokoti ca gahetvā’’ti. Amaraṁ niccaṁ dhuvanti",
  "tika-s0104t1:805_9": "sassatavevacanāni, maraṇābhāvena vā amaraṁ. Uppādābhāvena sabbadāpi atthitāya niccaṁ.",
  "tika-s0104t1:805_10": "Thiraṭṭhena vikārābhāvena dhuvaṁ.‘‘Yathāhā’’tiādinā mahāniddesa paṭisambhidāmaggapāḷīhi",
  "tika-s0104t1:805_11": "yathāvuttamatthaṁ vibhāveti. Tattha ‘‘rūpaṁ gahetvā’’ti pāṭhasesena sambandho. Ayaṁ",
  "tika-s0104t1:805_12": "panattho – ‘‘rūpaṁ attato samanupassati. Vedanaṁ, saññaṁ, saṅkhāre, viññāṇaṁ attato",
  "tika-s0104t1:805_13": "samanupassatī’’ti imissā pañcavidhāya sakkāyadiṭṭhiyā vasena vutto, ‘‘rūpavantaṁ",
  "tika-s0104t1:805_14": "attāna’’ntiādikāya pana pañcadasavidhāyapi tadavasesāya sakkāyadiṭṭhiyā vasena cattāro",
  "tika-s0104t1:805_15": "khandhe ‘‘attā’’ti gahetvā tadañño ‘‘loko’’ti paññapentīti ayampi attho labbhateva.",
  "tika-s0104t1:805_16": "Tathā ekaṁ khandhaṁ ‘‘attā’’ti gahetvā añño attano upabhogabhūto ‘‘loko’’ti ca. Sasantatipatite",
  "tika-s0104t1:805_17": "khandhe ‘‘attā’’ti gahetvā tadañño parasantatipatito ‘‘loko’’ti ca paññapetīti evampettha",
  "tika-s0104t1:805_18": "attho daṭṭhabbo. Etthāha – ‘‘sassato vādo etesa’’nti kasmā heṭṭhā vuttaṁ, nanu tesaṁ",
  "tika-s0104t1:805_19": "attā ca loko ca sassatoti adhippeto, na vādoti? Saccametaṁ, sassatasahacaritatāya",
  "tika-s0104t1:805_20": "pana vādopi sassatoti vutto yathā ‘‘kuntā pacarantī’’ti, sassato iti vādo etesanti",
  "tika-s0104t1:805_21": "vā tattha iti-saddalopo daṭṭhabbo. Sassataṁ vadanti ‘‘idameva saccaṁ, moghamañña’’nti",
  "tika-s0104t1:805_22": "abhinivissa voharantīti sassatavādā tipi yujjati.",
  "tika-s0104t1:806_0": "31.Ātāpanabhāvenāti vibādhanassa bhāvena, vibādhanaṭṭhena vā. Pahānañcettha vibādhanaṁ.",
  "tika-s0104t1:806_1": "Padahanavasenāti samādahanavasena. Samādahanaṁ pana kosajjapakkhe patitumadatvā cittassa",
  "tika-s0104t1:806_2": "ussāhanaṁ. Yathā samādhi visesabhāgiyataṁ pāpuṇāti, evaṁ vīriyassa bahulīkaraṇaṁ",
  "tika-s0104t1:806_3": "anuyogo. Iti padattayena vīriyameva vuttanti āha ‘‘evaṁ tippabhedaṁ vīriya’’nti.",
  "tika-s0104t1:806_4": "Yathākkamañhiha tīhi padehi upacārappanācittaparidamanavīriyāni dasseti. Na pamajjati",
  "tika-s0104t1:806_5": "etenāti appamādo, satiyā avippavāso. So pana satipaṭṭhānā cattāro khandhā eva. Sammā",
  "tika-s0104t1:806_6": "upāyena manasi karoti kammaṭṭhānametenāti sammāmanasikāro, so pana ñāṇameva, na ārammaṇavīthijavanapaṭipādakā,",
  "tika-s0104t1:806_7": "tenāha ‘‘atthato ñāṇa’’nti. Pathamanasikāroti kāraṇamanasikāro. Tadevatthaṁ samattheti",
  "tika-s0104t1:806_8": "‘‘yasmiñhī’’tiādinā. Tattha yasmiṁ manasikāreti kammaṭṭhānamanasikaraṇūpāyabhūte",
  "tika-s0104t1:806_9": "ñāṇasaṅkhāte manasikāre. ‘‘Imasmiṁ ṭhāne’’ti iminā saddantarasampayogādinā viya pakaraṇavasenāpi",
  "tika-s0104t1:806_10": "saddo visesavisayoti dīpeti. Vīriyañcāti yathāvuttehi tīhi padehi vuttaṁ tippabhedaṁ",
  "tika-s0104t1:806_11": "vīriyañca. Etthāti ‘‘ātappa…pe… manasikāramanvāyā’’ti imasmiṁ pāṭhe, sīlavisuddhiyā",
  "tika-s0104t1:806_12": "saddhiṁ catunnaṁ rūpāvacarajjhānānaṁ adhigamanapaṭipadā idha vattabbā, sā pana visuddhimagge",
  "tika-s0104t1:806_13": "(visuddhi. 2.401) vitthārato vuttāti āha ‘‘saṅkhepattho’’ti. Tathājātikanti tathāsabhāvaṁ,",
  "tika-s0104t1:806_14": "etena cuddasavidhehi cittaparidamanehi rūpāvacaracatutthajjhānassa paguṇatāpādanena",
  "tika-s0104t1:806_15": "damitataṁ dasseti. Cetaso samādhi cetosamādhi, so pana aṭṭhaṅgasamannāgatarūpāvacaracatutthajjhānasseva",
  "tika-s0104t1:806_16": "samādhi. Yathā-saddo ‘‘yenā’’ti atthe nipātoti āha ‘‘yena samādhinā’’ti.",
  "tika-s0104t1:807_0": "Vijambhanabhūtehi lokiyābhiññāsaṅkhātehi jhānānubhāvehi sampannoti jhānānubhāvasampanno.",
  "tika-s0104t1:807_1": "Sodiṭṭhigatiko evaṁ vadatīti vattamānavacanaṁ, tathāvadanassa avicchedabhāvena sabbakālikatādassanatthanti",
  "tika-s0104t1:807_2": "veditabbaṁ. Aniyamite hi kālavisese vippakatakālavacananti. Vanati yācati puttanti",
  "tika-s0104t1:807_3": "vañjhā jha-paccayaṁ, na-kārassa ca niggahitaṁ katvā, vadhati puttaṁ, phalaṁ vā hanatītipi",
  "tika-s0104t1:807_4": "vañjhā sapaccayaghya-kārassa jha-kāraṁ, niggahitāgamañca katvā. Sā viya kassaci phalassa",
  "tika-s0104t1:807_5": "ajanenāti vañjho, tenāha ‘‘vañjhapasū’’tiādi. Evaṁ padatthavatā iminā kīdisaṁ sāmatthiyatthaṁ",
  "tika-s0104t1:807_6": "dassetīti antolīnacodanaṁ pariharituṁ ‘‘etenā’’tiādimāha. Jhānalābhissa visesena",
  "tika-s0104t1:807_7": "jhānadhammā āpāthamāgacchanti, tammukhena pana sesadhammāpīti imamatthaṁ sandhāya",
  "tika-s0104t1:807_8": "‘‘jhānādīna’’nti vuttaṁ. Rūpādijanakabhāvanti rūpādīnaṁ janakasāmatthiyaṁ. Paṭikkhipatīti",
  "tika-s0104t1:807_9": "‘‘nayime kiñci janentī’’ti paṭikkhipati. Kasmāti ce? Sati hi janakabhāve rūpādidhammānaṁ",
  "tika-s0104t1:807_10": "viya, sukhādidhammānaṁ viya ca paccayāyattavuttitāya uppādavantatā viññāyati, uppāde",
  "tika-s0104t1:807_11": "ca sati avassaṁbhāvī nirodhoti anavakāsāva niccatā siyā, tasmā taṁ paṭikkhipatīti.",
  "tika-s0104t1:808_0": "Ṭhitoti niccalaṁ patiṭṭhito, kūṭaṭṭha-saddoyeva vā loke accantaṁ nicce niruḷho daṭṭhabbo.",
  "tika-s0104t1:808_1": "Tiṭṭhatīti ṭhāyī, esikā ca sā ṭhāyī cāti esikaṭṭhāyī, visesanaparanipāto cesa, tasmā",
  "tika-s0104t1:808_2": "gambhīranemo niccalaṭṭhitiko indakhīlo viyāti attho, tenāha ‘‘yathā’’tiādi. ‘‘Kūṭaṭṭho’’ti",
  "tika-s0104t1:808_3": "iminā cettha aniccatābhāvamāha. ‘‘Esikaṭṭhāyī ṭhito’’ti iminā pana yathā esikā vātappahārādīhi",
  "tika-s0104t1:808_4": "na calati, evaṁ na kenaci vikāramāpajjatīti vikārābhāvaṁ, vikāropi atthato vināsoyevāti",
  "tika-s0104t1:808_5": "vuttaṁ ‘‘ubhayenāpi lokassa vināsābhāvaṁ dassetī’’ti.",
  "tika-s0104t1:809_0": "Evamaṭṭhakathāvādaṁ dassetvā idāni kecivādaṁ dassetuṁ ‘‘keci panā’’tiādi vuttaṁ.",
  "tika-s0104t1:809_1": "Muñjatoti [muñje (aṭṭhakathāyaṁ)] muñjatiṇato. Īsikāti kaḷīro. Yadidaṁ attasaṅkhātaṁ",
  "tika-s0104t1:809_2": "dhammajātaṁ jāyatīti vuccati, taṁ sattirūpavasena pubbe vijjamānameva byattirūpavasena",
  "tika-s0104t1:809_3": "nikkhamati, abhibyattiṁ gacchatīti attho. ‘‘Vijjamānamevā’’ti hi etena kāraṇe phalassa",
  "tika-s0104t1:809_4": "atthibhāvadassanena byattirūpavasena abhibyattivādaṁ dasseti. Sāligabbhe saṁvijjamānaṁ",
  "tika-s0104t1:809_5": "sālisīsaṁ viya hi sattirūpaṁ, tadabhinikkhantaṁ viya byattirūpanti. Kathaṁ pana sattirūpavasena",
  "tika-s0104t1:809_6": "vijjamānoyeva pubbe anabhibyatto byattirūpavasena abhibyattiṁ gacchatīti? Yathā andhakārena",
  "tika-s0104t1:809_7": "paṭicchanno ghaṭo ālokena abhibyattiṁ gacchati, evamayampīti.",
  "tika-s0104t1:810_0": "Idamettha vicāretabbaṁ – kiṁ karonto āloko ghaṭaṁ pakāsetīti vuccati, yadi ghaṭavisayaṁ",
  "tika-s0104t1:810_1": "buddhiṁ karonto pakāseti, anuppannāya eva buddhiyā uppattidīpanato abhibyattivādo",
  "tika-s0104t1:810_2": "hāyati. Atha ghaṭavisayāya buddhiyā āvaraṇabhūtaṁ andhakāraṁ vidhamanto pakāseti,",
  "tika-s0104t1:810_3": "evampi abhibyattivādo hāyateva. Sati hi ghaṭavisayāya buddhiyā kathaṁ andhakāro tassā",
  "tika-s0104t1:810_4": "āvaraṇaṁ hotīti. Yathā ca ghaṭassa abhibyatti na yujjati, evaṁ diṭṭhigatikaparikappitassa",
  "tika-s0104t1:810_5": "attanopi abhibyatti na yujjatiyeva. Tatthāpi hi yadi indriyavisayādisannipātena anuppannā",
  "tika-s0104t1:810_6": "eva buddhi uppannā, uppattivacaneneva abhibyattivādo hāyati abhibyattimattamatikkamma",
  "tika-s0104t1:810_7": "anuppannāya eva buddhiyā uppattidīpanato. Tathā sassatavādopi teneva kāraṇena. Atha",
  "tika-s0104t1:810_8": "buddhippavattiyā āvaraṇabhūtassa andhakāraṭṭhāniyassa mohassa vidhamanena buddhi",
  "tika-s0104t1:810_9": "uppannā. Evampi sati atthavisayāya buddhiyā kathaṁ moho tassā āvaraṇaṁ hotīti, hāyateva",
  "tika-s0104t1:810_10": "abhibyattivādo, kiñca bhiyyo – bhedasabbhāvatopi abhibyattivādo hāyati. Na hi abhibyañjanakānaṁ",
  "tika-s0104t1:810_11": "candimasūriyamaṇipadīpādīnaṁ bhedena abhibyañjitabbānaṁ ghaṭādīnaṁ bhedo hoti, hoti",
  "tika-s0104t1:810_12": "ca visayabhedena buddhibhedo yathāvisayaṁ buddhiyā sambhavatoti bhiyyopi abhibyatti",
  "tika-s0104t1:810_13": "na yujjatiyeva, na cettha vijjamānatābhibyattivasena vuttikappanā yuttā vijjamānatābhibyattikiriyāsaṅkhātāya",
  "tika-s0104t1:810_14": "vuttiyā vuttimato ca anaññathānujānanato. Anaññāyeva hi tathā vuttisaṅkhātā kiriyā",
  "tika-s0104t1:810_15": "tabbantavatthuto, yathā phassādīhi phusanādibhāvo, tasmā vuttimato anaññāya eva vijjamānatābhibyattisaṅkhātāya",
  "tika-s0104t1:810_16": "vuttiyā parikappito kesañci abhibyattivādo na yutto evāti. Ye pana ‘‘īsikaṭṭhāyī",
  "tika-s0104t1:810_17": "ṭhito’’ti paṭhitvā yathāvuttamatthamicchanti, te tadidaṁ kāraṇabhāvena gahetvā ‘‘te",
  "tika-s0104t1:810_18": "ca sattā sandhāvanti saṁsaranti cavanti upapajjantī’’ti padehi atthasambandhampi",
  "tika-s0104t1:810_19": "karonti, na aṭṭhakathāyamiva asambandhanti dassento ‘‘yasmā cā’’tiādimāha. Te ca",
  "tika-s0104t1:810_20": "sattā sandhāvantīti ettha ye idha manussabhāvena avaṭṭhitā, teyeva devabhāvādiupagamanena",
  "tika-s0104t1:810_21": "ito aññattha gacchantīti attho. Aññathā katassa kammassa vināso, akatassa ca abbhāgamo",
  "tika-s0104t1:810_22": "āpajjeyyāti adhippāyo.",
  "tika-s0104t1:811_0": "Aparāparanti aparasmā bhavā aparaṁ bhavaṁ, aparamaparaṁ vā, punappunanti attho. ‘‘Cavantī’’ti",
  "tika-s0104t1:811_1": "padamulliṅgetvā ‘‘evaṁ saṅkhyaṁ gacchantī’’ti atthaṁ vivarati, attano tathāgahitassa",
  "tika-s0104t1:811_2": "niccasabhāvattā na cutūpapattiyo. Sabbabyāpitāya nāpi sandhāvanasaṁsaraṇāni, dhammānaṁyeva",
  "tika-s0104t1:811_3": "pana pavattivisesena evaṁ saṅkhyaṁ gacchanti evaṁ voharīyantīti adhippāyo. Etena",
  "tika-s0104t1:811_4": "‘‘avaṭṭhitasabhāvassa attano, dhammino ca dhammamattaṁ uppajjati ceva vinassati cā’’ti",
  "tika-s0104t1:811_5": "imaṁ vipariṇāmavādaṁ dasseti. Yaṁ panettha vattabbaṁ, taṁ imissaṁ sassatavādavicāraṇāyameva",
  "tika-s0104t1:811_6": "‘‘evaṁgatikā’’ti padatthavibhāvane vakkhāma. Idāni aṭṭhakathāyaṁ vuttaṁ asambandhamattaṁ",
  "tika-s0104t1:811_7": "dassetuṁ ‘‘aṭṭhakathāyaṁ panā’’tiādi vuttaṁ. Sandhāvantītiādinā vacanena attano vādaṁ",
  "tika-s0104t1:811_8": "bhindati vināseti sandhāvanādivacanasiddhāya aniccatāya pubbe attanā paṭiññātassa",
  "tika-s0104t1:811_9": "sassatavādassa viruddhabhāvatoti attho. ‘‘Diṭṭhigatikassā’’tiādi tadatthasamatthanaṁ.",
  "tika-s0104t1:811_10": "Na nibaddhanti na thiraṁ. ‘‘Sandhāvantī’’tiādivacanaṁ, sassatavādañca sandhāya ‘‘sundarampi",
  "tika-s0104t1:811_11": "asundarampi hotiyevā’’ti vuttaṁ. Sabbadā saranti pavattantīti sassatiyo ra-kārassa",
  "tika-s0104t1:811_12": "sa-kāraṁ, dvibhāvañca katvā, pathavīsinerucandimasūriyā, sassatīhi samaṁ sadisaṁ",
  "tika-s0104t1:811_13": "tathā, bhāvanapuṁsakavacanañcetaṁ. ‘‘Attā ca loko cā’’ti hi kattuadhikāro. Sassatisamanti",
  "tika-s0104t1:811_14": "vā liṅgabyattayena kattuniddeso. Sassatisamo attā ca loko ca atthi evāti attho, iti-saddo",
  "tika-s0104t1:811_15": "cettha padapūraṇamattaṁ. Eva-saddassa hi e-kāre pare iti-sadde i-kārassa va-kāramicchanti",
  "tika-s0104t1:811_16": "saddavidū. Sassatisamanti sassataṁ thāvaraṁ niccakālantipi attho, sassatisama-saddassa",
  "tika-s0104t1:811_17": "sassatapadena samānatthataṁ sandhāya ṭīkāyaṁ (dī. ni. ṭī. 1.31) vutto.",
  "tika-s0104t1:812_0": "Hetuṁ dassentoti yesaṁ ‘‘sassato’’ti attānañca lokañca paññapeti, tesaṁ hetuṁ dassento",
  "tika-s0104t1:812_1": "ayaṁ diṭṭhigatiko āhāti sambandho. Na hi attano diṭṭhiyā paccakkhakatamatthaṁ attanoyeva",
  "tika-s0104t1:812_2": "sādheti, attano pana paccakkhakatena atthena attano appaccakkhabhūtampi atthaṁ sādheti,",
  "tika-s0104t1:812_3": "attanā ca yathānicchitaṁ atthaṁ parepi viññāpeti, na anicchitaṁ , idaṁ pana hetudassanaṁ",
  "tika-s0104t1:812_4": "etesu anekesu jātisatasahassesu ekovāyaṁ me attā ca loko ca anussaraṇasambhavato.",
  "tika-s0104t1:812_5": "Yo hi yamatthaṁ anubhavati, so eva taṁ anussarati, na añño. Na hi aññena anubhūtamatthaṁ",
  "tika-s0104t1:812_6": "añño anussarituṁ sakkoti yathā taṁ buddharakkhitena anubhūtaṁ dhammarakkhito. Yathā",
  "tika-s0104t1:812_7": "cetāsu, evaṁ ito purimatarāsupi jātīsu, tasmā ‘‘sassato me attā ca loko ca, yathā",
  "tika-s0104t1:812_8": "ca me, evaṁ aññesampi sattānaṁ sassato attā ca loko cā’’ti sassatavasena diṭṭhigahaṇaṁ",
  "tika-s0104t1:812_9": "pakkhandanto diṭṭhigatiko parepi tattha patiṭṭhapeti. Pāḷiyaṁ pana ‘‘anekavihitāni",
  "tika-s0104t1:812_10": "adhimuttipathāni abhivadanti, so evamāhā’’ti vacanato parānugāhāpanavasena idha hetudassanaṁ",
  "tika-s0104t1:812_11": "adhippetanti viññāyati. Etanti attano ca lokassa ca sassatabhāvaṁ. ‘‘Na kevala’’ntiādi",
  "tika-s0104t1:812_12": "atthato āpannadassanaṁ. Ṭhāna-saddo kāraṇe, tañca kho idha pubbenivāsānussatiyevāti",
  "tika-s0104t1:812_13": "āha ‘‘ida’’ntiādi. Kāraṇañca nāmetaṁ tividhaṁ sampāpakaṁ nibbattakaṁ ñāpakanti. Tattha",
  "tika-s0104t1:812_14": "ariyamaggo nibbānassa sampāpakakāraṇaṁ, bījaṁ aṅkurassa nibbattakakāraṇaṁ, paccayuppannatādayo",
  "tika-s0104t1:812_15": "aniccatādīnaṁ ñāpakakāraṇaṁ, idhāpi ñāpakakāraṇameva adhippetaṁ. Ñāpako hi attho",
  "tika-s0104t1:812_16": "ñāpetabbatthavisayassa ñāṇassa hetubhāvato kāraṇaṁ. Tadāyattavuttitāya taṁ ñāṇaṁ",
  "tika-s0104t1:812_17": "tiṭṭhati etthāti ṭhānaṁ, vasati taṁ ñāṇamettha tiṭṭhatīti ‘‘vatthū’’ti ca vuccati.",
  "tika-s0104t1:812_18": "Tathā hi bhagavatā vatthu-saddena uddisitvāpi ṭhāna-saddena niddiṭṭhanti.",
  "tika-s0104t1:813_0": "32-33. Dutiyatatiyavārānaṁ paṭhamavārato viseso natthi ṭhapetvā kālabhedanti āha",
  "tika-s0104t1:813_1": "‘‘upari vāradvayepi eseva nayo’’ti. Tadetaṁ kālabhedaṁ yathāpāḷiṁ dassetuṁ ‘‘kevalañhī’’tiādi",
  "tika-s0104t1:813_2": "vuttaṁ. Itarena dutiyatatiyavārā yāva dasasaṁvaṭṭavivaṭṭakappā, yāva cattālīsasaṁvaṭṭavivaṭṭakappā",
  "tika-s0104t1:813_3": "ca anussaraṇavasena vuttāti adhippāyo. Yadevaṁ kasmā sassatavādo catudhā vibhatto,",
  "tika-s0104t1:813_4": "nanu tidhā kālabhedamakatvā adhiccasamuppattikavādo viya duvidheneva vibhajitabbo",
  "tika-s0104t1:813_5": "siyāti codanaṁ sodhetuṁ ‘‘mandapañño hī’’tiādimāha. Mandapaññādīnaṁ tiṇṇaṁ pubbenivāsānussatiñāṇalābhīnaṁ",
  "tika-s0104t1:813_6": "vasena tidhā kālabhedaṁ katvā takkanena saha catudhā vibhattoti adhippāyo. Nanu ca",
  "tika-s0104t1:813_7": "anussavādivasena takkikānaṁ viya mandapaññādīnampi visesalābhīnaṁ hīnādivasena anekabhedasambhavato",
  "tika-s0104t1:813_8": "bahudhā bhedo siyā, atha kasmā sabbepi visesalābhino tayo eva rāsī katvā vuttāti?",
  "tika-s0104t1:813_9": "Ukkaṭṭhaparicchedena dassetukāmattā. Tīsu hi rāsīsu ye hīnamajjhimapaññā, te vuttaparicchedato",
  "tika-s0104t1:813_10": "ūnakameva anussaranti. Ye pana ukkaṭṭhapaññā, te vuttaparicchedaṁ atikkamitvā nānussarantīti",
  "tika-s0104t1:813_11": "tattha tattha ukkaṭṭhaparicchedena dassetukāmato anekajātisatasahassadasacattārīsasaṁvaṭṭavivaṭṭānussaraṇavasena",
  "tika-s0104t1:813_12": "tayo eva rāsī katvā vuttāti. Na tato uddhanti yathāvuttakālattayato, cattārīsasaṁvaṭṭavivaṭṭakappato",
  "tika-s0104t1:813_13": "vā uddhaṁ nānussarati, kasmā? Dubbalapaññattā. Tesañhi nāmarūpaparicchedavirahato",
  "tika-s0104t1:813_14": "dubbalā paññā hotīti aṭṭhakathāsu vuttaṁ.",
  "tika-s0104t1:814_0": "34. Tappakatiyattopi kattutthoyevāti āha ‘‘takkayatī’’ti. Tappakatiyattattā eva hi",
  "tika-s0104t1:814_1": "dutiyanayopi upapanno hoti. Tattha takkayatīti ūhayati, sassatādiākārena tasmiṁ tasmiṁ",
  "tika-s0104t1:814_2": "ārammaṇe cittaṁ abhiniropayatīti attho. Takkoti ākoṭanalakkhaṇo, vinicchayalakkhaṇo",
  "tika-s0104t1:814_3": "vā diṭṭhiṭṭhānabhūto vitakko. Tena tena pariyāyena takkanaṁ sandhāya ‘‘takketvā vitakketvā’’ti",
  "tika-s0104t1:814_4": "vuttaṁ vīmaṁsāya samannāgatoti atthavacanamattaṁ. Nibbacanaṁ pana takkipade viya",
  "tika-s0104t1:814_5": "dvidhā vattabbaṁ. Vīmaṁsā nāma vicāraṇā, sā ca duvidhā paññā ceva paññāpatirūpikā",
  "tika-s0104t1:814_6": "ca. Idha pana paññāpatirūpikāva, sā catthato lobhasahagatacittuppādo, micchābhinivesasaṅkhāto",
  "tika-s0104t1:814_7": "vā ayonisomanasikāro. Pubbabhāge vā micchādassanabhūtaṁ diṭṭhivipphanditaṁ, tadetamatthattayaṁ",
  "tika-s0104t1:814_8": "dassetuṁ ‘‘tulanā ruccanā khamanā’’ti vuttaṁ. ‘‘Tulayitvā’’tiādīsupi yathākkamaṁ",
  "tika-s0104t1:814_9": "‘‘lobhasahagatacittuppādenā’’tiādinā yojetabbaṁ. Samantato, punappunaṁ vā āhananaṁ",
  "tika-s0104t1:814_10": "pariyāhataṁ, taṁ pana vitakkassa ārammaṇaṁ ūhanameva, bhāvanapuṁsakañcetaṁ padanti",
  "tika-s0104t1:814_11": "dasseti ‘‘tena tena pariyāyena takketvā’’ti iminā. Pariyāyenāti ca kāraṇenāti attho.",
  "tika-s0104t1:814_12": "Vuttappakārāyāti tidhā vuttappabhedāya. Anuvicaritanti anupavattitaṁ, vīmaṁsānugatena",
  "tika-s0104t1:814_13": "vā vicārena anumajjitaṁ. Tadanugatadhammakiccampi hi padhānadhamme āropetvā tathā",
  "tika-s0104t1:814_14": "vuccati. Paṭibhāti dissatīti paṭibhānaṁ, yathāsamāhitākāravisesavibhāvako diṭṭhigatasampayuttacittuppādo,",
  "tika-s0104t1:814_15": "tato jātanti paṭibhānaṁ, tathā paññāyanaṁ, sayaṁ attano paṭibhānaṁ sayaṁpaṭibhānaṁ,",
  "tika-s0104t1:814_16": "tenevāha ‘‘attano paṭibhānamattasañjāta’’nti. Matta-saddena cettha visesādhigamādayo",
  "tika-s0104t1:814_17": "nivatteti. Anāmaṭṭhakālavacane vattamānavaseneva atthaniddeso upapannoti āha ‘‘evaṁ vadatī’’ti.",
  "tika-s0104t1:815_0": "Pāḷiyaṁ ‘‘takkī hoti vīmaṁsī’’ti sāmaññaniddesena, ekasesena vā vuttaṁ takkībhedaṁ",
  "tika-s0104t1:815_1": "vibhajanto ‘‘tattha catubbidho’’tiādimāha. Parehi puna savanaṁ anussuti, sā yassāyaṁ",
  "tika-s0104t1:815_2": "anussutiko. Purimaṁ anubhūtapubbaṁ jātiṁ saratīti jātissaro. Labbhateti lābho, yaṁ",
  "tika-s0104t1:815_3": "kiñci attanā paṭiladdhaṁ rūpādi, sukhādi ca, na pana jhānādiviseso, tenevāha pāḷiyaṁ",
  "tika-s0104t1:815_4": "‘‘so takkapariyāhataṁ vīmaṁsānuvicaritaṁ sayaṁpaṭibhānaṁ evamāhā’’ti. Aṭṭhakathāyampi",
  "tika-s0104t1:815_5": "vuttaṁ ‘‘attano paṭibhānamattasañjāta’’nti. Ācariyadhammapālattheropi vadati ‘‘matta-saddena",
  "tika-s0104t1:815_6": "visesādhigamādayo nivattetī’’ti (dī. ni. ṭī. 1.34) so etassāti lābhī. Suddhena purimehi",
  "tika-s0104t1:815_7": "asammissena, suddhaṁ vā takkanaṁ suddhatakko, so yassāyaṁ suddhatakkiko. Tena hīti",
  "tika-s0104t1:815_8": "uyyojanatthe nipāto, tena tathā vessantararaññova bhagavati samāneti diṭṭhiggāhaṁ",
  "tika-s0104t1:815_9": "uyyojeti. Lābhitāyāti rūpādisukhādilābhībhāvato. ‘‘Anāgatepi evaṁ bhavissatī’’ti",
  "tika-s0104t1:815_10": "idaṁ lābhītakkino evampi sambhavatīti sambhavadassanavasena idhādhippetaṁ takkanaṁ",
  "tika-s0104t1:815_11": "sandhāya vuttaṁ. Anāgataṁsatakkaneneva hi sassataggāhī bhavati. ‘‘Atītepi evaṁ ahosī’’ti",
  "tika-s0104t1:815_12": "idaṁ pana anāgataṁsatakkanassa upanissayanidassanamattaṁ. So hi ‘‘yathā me idāni",
  "tika-s0104t1:815_13": "attā sukhī hoti, evaṁ atītepīti paṭhamaṁ atītaṁsānutakkanaṁ upanissāya anāgatepi",
  "tika-s0104t1:815_14": "evaṁ bhavissatī’’ti takkayanto diṭṭhiṁ gaṇhāti. ‘‘Evaṁ sati idaṁ hotī’’ti iminā aniccesu",
  "tika-s0104t1:815_15": "bhāvesu añño karoti, añño paṭisaṁvedetīti doso āpajjati, tathā ca sati katassa vināso",
  "tika-s0104t1:815_16": "akatassa ca ajjhāgamo siyā. Niccesu pana bhāvesu añño karoti, añño paṭisaṁvedetīti",
  "tika-s0104t1:815_17": "doso nāpajjati. Evañca sati katassa avināso, akatassa ca anajjhāgamo siyāti takkikassa",
  "tika-s0104t1:815_18": "yuttigavesanākāraṁ dasseti.",
  "tika-s0104t1:816_0": "Takkamattenevāti suddhatakkaneneva. Matta-saddena hi āgamādīnaṁ, anussavādīnañca",
  "tika-s0104t1:816_1": "abhāvaṁ dasseti. ‘‘Nanu ca visesalābhinopi sassatavādino visesādhigamahetu anekesu",
  "tika-s0104t1:816_2": "jātisatasahassesu, dasasu saṁvaṭṭavivaṭṭesu, cattālīsāya ca saṁvaṭṭavivaṭṭesu yathānubhūtaṁ",
  "tika-s0104t1:816_3": "attano santānaṁ, tappaṭibaddhañca dhammajātaṁ ‘‘attā, loko’’ti ca anussaritvā tato",
  "tika-s0104t1:816_4": "purimatarāsupi jātīsu tathābhūtassa atthitānuvitakkanamukhena anāgatepi evaṁ bhavissatīti",
  "tika-s0104t1:816_5": "attano bhavissamānānutakkanaṁ, sabbesampi sattānaṁ tathābhāvānutakkanañca katvā sassatābhinivesino",
  "tika-s0104t1:816_6": "jātā, evañca sati sabbopi sassatavādī anussutikajātissaralābhītakkikā viya attano",
  "tika-s0104t1:816_7": "upaladdhavatthunimittena takkanena pavattavādattā takkīpakkheyeva tiṭṭheyya, tathā",
  "tika-s0104t1:816_8": "ca sati visesabhedarahitattā ekovāyaṁ sassatavādo vavatthito bhaveyya, avassañca",
  "tika-s0104t1:816_9": "vuttappakāraṁ takkanamicchitabbaṁ, aññathā visesalābhī sassatavādī ekaccasassatikapakkhaṁ,",
  "tika-s0104t1:816_10": "adhiccasamuppannikapakkhaṁ vā bhajeyyāti? Na kho panetaṁ evaṁ daṭṭhabbaṁ. Visesalābhīnañhi",
  "tika-s0104t1:816_11": "khandhasantānassa dīghadīghataraṁ dīghatamakālānussaraṇaṁ sassataggāhassa asādhāraṇakāraṇaṁ.",
  "tika-s0104t1:816_12": "Tathā hi ‘‘anekavihitaṁ pubbenivāsaṁ anussarāmi. Imināmahaṁ etaṁ jānāmī’’ti anussaraṇameva",
  "tika-s0104t1:816_13": "padhānakāraṇabhāvena dassitaṁ. Yaṁ pana tassa ‘‘imināmahaṁ etaṁ jānāmī’’ti pavattaṁ",
  "tika-s0104t1:816_14": "takkanaṁ, na taṁ idha padhānaṁ anussaraṇaṁ paṭicca tassa apadhānabhāvato, padhānakāraṇena",
  "tika-s0104t1:816_15": "ca asādhāraṇena niddeso sāsane, lokepi ca niruḷho yathā ‘‘cakkhuviññāṇaṁ yavaṅkuro’’tiādi.",
  "tika-s0104t1:817_0": "Evaṁ panāyaṁ desanā padhānakāraṇavibhāvinī, tasmā satipi anussavādivasena, takkikānaṁ",
  "tika-s0104t1:817_1": "hīnādivasena ca mandapaññādīnaṁ visesalābhīnaṁ bahudhā bhede aññatarabhedasaṅgahavasena",
  "tika-s0104t1:817_2": "bhagavatā cattāriṭṭhānāni vibhajitvā vavatthitā sassatavādānaṁ catubbidhatā. Na hi,",
  "tika-s0104t1:817_3": "idha sāvasesaṁ dhammaṁ deseti dhammarājāti. Yadevaṁ anussutikādīsupi anussavādīnaṁ",
  "tika-s0104t1:817_4": "padhānabhāvo āpajjatīti? Na tesaṁ aññāya sacchikiriyāya abhāvena takkapadhānattā,",
  "tika-s0104t1:817_5": "‘‘padhānakāraṇena ca asādhāraṇena niddeso sāsane, lokepi ca niruḷho’’ti vuttovāyamatthoti.",
  "tika-s0104t1:817_6": "Atha vā visesādhigamanimittarahitassa takkanassa sassataggāhe visuṁ kāraṇabhāvadassanatthaṁ",
  "tika-s0104t1:817_7": "visesādhigamo visuṁ sassataggāhakāraṇabhāvena vattabbo, so ca mandamajjhimatikkhapaññāvasena",
  "tika-s0104t1:817_8": "tividhoti tidhā vibhajitvā, sabbatakkino ca takkībhāvasāmaññato ekajjhaṁ gahetvā",
  "tika-s0104t1:817_9": "catudhā eva vavatthāpito sassatavādo bhagavatāti.",
  "tika-s0104t1:818_0": "35. ‘‘Aññatarenā’’ti etassa atthaṁ dassetuṁ ‘‘ekenā’’ti vuttaṁ. Aṭṭhānapayuttassa",
  "tika-s0104t1:818_1": "pana vā-saddassa aniyamatthataṁ sandhāyāha ‘‘dvīhi vā tīhi vā’’ti, tena catūsu vatthūsu",
  "tika-s0104t1:818_2": "yathārahamekaccaṁ ekaccassa paññāpane sahakārīkāraṇanti dasseti. ‘‘Bahiddhā’’ti bāhyatthavācako",
  "tika-s0104t1:818_3": "kattuniddiṭṭho nipātoti dassetuṁ ‘‘bahī’’tiādi vuttaṁ. Etthāha – kiṁ panetāni vatthūni",
  "tika-s0104t1:818_4": "attano abhinivesassa hetu, udāhu paresaṁ patiṭṭhāpanassāti. Kiñcettha, yadi tāva",
  "tika-s0104t1:818_5": "attano abhinivesassa hetu, atha kasmā anussaraṇatakkanāniyeva gahitāni, na saññāvipallāsādayo.",
  "tika-s0104t1:818_6": "Tathā hi viparītasaññāayonisomanasikāraasappurisūpanissayaasaddhammassavanādīnipi",
  "tika-s0104t1:818_7": "diṭṭhiyā pavattanaṭṭhena diṭṭhiṭṭhānāni. Atha pana paresaṁ patiṭṭhāpanassa hetu,",
  "tika-s0104t1:818_8": "anussaraṇahetubhūto adhigamo viya, takkanapariyeṭṭhibhūtā yutti viya ca āgamopi vatthubhāvena",
  "tika-s0104t1:818_9": "vattabbo, ubhayathāpi ca yathāvuttassa avasesakāraṇassa sambhavato ‘‘natthi ito bahiddhā’’ti",
  "tika-s0104t1:818_10": "vacanaṁ na yujjatevāti? No na yujjati, kasmā? Abhinivesapakkhe tāva ayaṁ diṭṭhigatiko",
  "tika-s0104t1:818_11": "asappurisūpanissayaasaddhammassavanehi ayoniso ummujjitvā vipallāsasañño rūpādidhammānaṁ",
  "tika-s0104t1:818_12": "khaṇe khaṇe bhijjanasabhāvassa anavabodhato dhammayuttiṁ atidhāvanto ekattanayaṁ",
  "tika-s0104t1:818_13": "micchā gahetvā yathāvuttānussaraṇatakkanehi khandhesu ‘‘sassato attā ca loko cā’’ti",
  "tika-s0104t1:818_14": "(dī. ni. 31) abhinivesaṁ upanesi, iti āsannakāraṇattā, padhānakāraṇattā ca taggahaṇeneva",
  "tika-s0104t1:818_15": "ca itaresampi gahitattā anussaraṇatakkanāniyeva idha gahitāni. Patiṭṭhāpanapakkhe",
  "tika-s0104t1:818_16": "pana āgamopi yuttiyameva ṭhito visesena nirāgamānaṁ bāhirakānaṁ takkaggāhibhāvato,",
  "tika-s0104t1:818_17": "tasmā anussaraṇatakkanāniyeva sassataggāhassa vatthubhāvena gahitāni.",
  "tika-s0104t1:819_0": "Kiñca bhiyyo – duvidhaṁ paramatthadhammānaṁ lakkhaṇaṁ sabhāvalakkhaṇaṁ, sāmaññalakkhaṇañca.",
  "tika-s0104t1:819_1": "Tattha sabhāvalakkhaṇāvabodho paccakkhañāṇaṁ, sāmaññalakkhaṇāvabodho anumānañāṇaṁ.",
  "tika-s0104t1:819_2": "Āgamo ca sutamayāya paññāya sādhanato anumānañāṇameva āvahati, sutānaṁ pana dhammānaṁ",
  "tika-s0104t1:819_3": "ākāraparivitakkanena nijjhānakkhantiyaṁ ṭhito cintāmayapaññaṁ nibbattetvā anukkamena",
  "tika-s0104t1:819_4": "bhāvanāya paccakkhañāṇaṁ adhigacchatīti evaṁ āgamopi takkanavisayaṁ nātikkamati,",
  "tika-s0104t1:819_5": "tasmā cesa takkaggahaṇena gahitovāti veditabbo. So aṭṭhakathāyaṁ anussutitakkaggahaṇena",
  "tika-s0104t1:819_6": "vibhāvito, evaṁ anussaraṇatakkanehi asaṅgahitassa avasiṭṭhassa kāraṇassa asambhavato",
  "tika-s0104t1:819_7": "yuttamevidaṁ ‘‘natthi ito bahiddhā’’ti vacananti veditabbaṁ. ‘‘Anekavihitāni adhimuttipadāni",
  "tika-s0104t1:819_8": "abhivadantī’’ti (dī. ni. 1.29), ‘‘sassataṁ attānañca lokañca paññapentī’’ti (dī.",
  "tika-s0104t1:819_9": "ni. 1.30) ca vacanato pana patiṭṭhāpanavatthūniyeva idha desitāni taṁdesanāya eva",
  "tika-s0104t1:819_10": "abhinivesassāpi sijjhanato. Anekabhedesu hi desitesu yasmiṁ desite tadaññepi desitā",
  "tika-s0104t1:819_11": "siddhā honti, tameva desetīti daṭṭhabbaṁ. Abhinivesapatiṭṭhāpanesu ca abhinivese",
  "tika-s0104t1:819_12": "desitepi patiṭṭhāpanaṁ na sijjhati abhinivesassa patiṭṭhāpane aniyamato. Abhinivesinopi",
  "tika-s0104t1:819_13": "hi keci patiṭṭhāpenti , keci na patiṭṭhāpenti. Patiṭṭhāpane pana desite abhinivesopi",
  "tika-s0104t1:819_14": "sijjhati patiṭṭhāpanassa abhinivese niyamato. Yo hi yattha pare patiṭṭhāpeti, sopi tamabhinivisatīti.",
  "tika-s0104t1:820_0": "36.Tayidanti ettha ta-saddena ‘‘sassataṁ attānañca lokañca paññapentī’’ti etassa",
  "tika-s0104t1:820_1": "parāmasananti āha ‘‘taṁ idaṁ catubbidhampi diṭṭhigata’’nti. Tatoti tasmā pakārato",
  "tika-s0104t1:820_2": "jānanattā. Paramavajjatāya anekavihitānaṁ anatthānaṁ kāraṇabhāvato diṭṭhiyo eva ṭhānā",
  "tika-s0104t1:820_3": "diṭṭhiṭṭhānā. Yathāha ‘‘micchādiṭṭhiparamāhaṁ bhikkhave, vajjaṁ vadāmī’’ti tadevatthaṁ",
  "tika-s0104t1:820_4": "sandhāya ‘‘diṭṭhiyova diṭṭhiṭṭhānā’’ti vuttaṁ. Diṭṭhīnaṁ kāraṇampi diṭṭhiṭṭhānameva",
  "tika-s0104t1:820_5": "diṭṭhīnaṁ uppādāya samuṭṭhānaṭṭhena. ‘‘Yathāhā’’tiādi paṭisambhidāpāḷiyā (paṭi. ma.",
  "tika-s0104t1:820_6": "1.124) sādhanaṁ. Tattha khandhāpi diṭṭhiṭṭhānaṁ ārammaṇaṭṭhena. Vuttañhi ‘‘rūpaṁ",
  "tika-s0104t1:820_7": "attato samanupassatī’’tiādi, (saṁ. ni. 3.81) avijjāpi upanissayādibhāvena. Yathāha",
  "tika-s0104t1:820_8": "‘‘assutavā bhikkhave, puthujjano ariyānaṁ adassāvī ariyadhammassa akovido’’tiādi",
  "tika-s0104t1:820_9": "(ma. ni. 1.2; paṭi. ma. 1.131) phassopi phusitvā gahaṇūpāyaṭṭhena. Tathā hi vuttaṁ",
  "tika-s0104t1:820_10": "‘‘tadapi phassapaccayā (dī. ni. 1.118) phussa phussa paṭisaṁvedentī’’ti (dī. ni.",
  "tika-s0104t1:820_11": "1.144) saññāpi ākāramattaggahaṇaṭṭhena. Vuttañhetaṁ ‘‘saññānidānā hi papañcasaṅkhā’’ti",
  "tika-s0104t1:820_12": "(su. ni. 880; mahā. ni. 109) pathaviṁ pathavito saññatvā’’ti (ma. ni. 1.2) ca ādi.",
  "tika-s0104t1:820_13": "Vitakkopi ākāraparivitakkanaṭṭhena. Tena vuttaṁ ‘‘takkañca diṭṭhīsu pakappayitvā,",
  "tika-s0104t1:820_14": "saccaṁ musāti dvayadhammamāhū’’ti, (su. ni. 892; mahāni. 121) ‘‘takkī hoti vīmaṁsī’’ti",
  "tika-s0104t1:820_15": "(dī. ni. 1.34) ca ādi. Ayoniso manasikāropi akusalānaṁ sādhāraṇakāraṇaṭṭhena. Tenāha",
  "tika-s0104t1:820_16": "‘‘tassa evaṁ ayoniso manasi karoto channaṁ diṭṭhīnaṁ aññatarā diṭṭhi uppajjati. Atthi",
  "tika-s0104t1:820_17": "me attā’ti vā assa saccato thetato diṭṭhiuppajjatī’’tiādi (ma. ni. 1.19) pāpamittopi",
  "tika-s0104t1:820_18": "diṭṭhānugati āpajjanaṭṭhena. Vuttampi ca ‘‘bāhiraṁ bhikkhave, aṅganti karitvā nāññaṁ",
  "tika-s0104t1:820_19": "ekaṅgampi samanupasssāmi, yaṁ evaṁ mahato anatthāya saṁvattati, yathayidaṁ bhikkhave,",
  "tika-s0104t1:820_20": "pāpamittatā’’tiādi (a. ni. 1.110) paratoghosopi durakkhātadhammassavanaṭṭhena. Tathā",
  "tika-s0104t1:820_21": "ceva vuttaṁ ‘‘dveme bhikkhave, paccayā micchādiṭṭhiyā uppādāya. Katame dve? Parato",
  "tika-s0104t1:820_22": "ca ghoso, ayoniso ca manasikāro’’tiādi (a. ni. 2.126) parehi sutā, desitā vā desanā paratoghoso.",
  "tika-s0104t1:821_0": "‘‘Khandhā hetū’’tiādipāḷi tadatthavibhāvinī. Tattha janakaṭṭhena hetu, upatthambhakaṭṭhena",
  "tika-s0104t1:821_1": "paccayo. Upādāyāti upādiyitvā, paṭiccāti attho. ‘‘Uppādāyā’’tipi pāṭho, uppajjanāyāti",
  "tika-s0104t1:821_2": "attho. Samuṭṭhāti etenāti samuṭṭhānaṁ, khandhādayo eva. Idha pana samuṭṭhānabhāvoyeva",
  "tika-s0104t1:821_3": "samuṭṭhāna-saddena vutto bhāvalopattā, bhāvappadhānattā ca. Ādinnā sakasantāne. Pavattitā",
  "tika-s0104t1:821_4": "saparasantānesu. Para-saddo abhiṇhatthoti vuttaṁ ‘‘punappuna’’nti. Pariniṭṭhāpitāti",
  "tika-s0104t1:821_5": "‘‘idameva dassanaṁ saccaṁ, aññaṁ pana moghaṁ tucchaṁ musā’’ti abhinivesassa pariyosānaṁ",
  "tika-s0104t1:821_6": "matthakaṁ pāpitāti attho. Ārammaṇavasenāti aṭṭhasu diṭṭhiṭṭhānesu khandhe sandhāyāha.",
  "tika-s0104t1:821_7": "Pavattanavasenāti avijjāphassasaññāvitakkāyonisomanasikāre. Āsevanavasenāti pāpamittaparatoghose.",
  "tika-s0104t1:821_8": "Yadipi sarūpatthavasena vevacanaṁ, saṅketatthavasena pana evaṁ vattabboti dassetuṁ",
  "tika-s0104t1:821_9": "‘‘evaṁvidhaparalokā’’ti vuttaṁ. Yena kenaci hi visesaneneva vevacanaṁ sātthakaṁ siyā.",
  "tika-s0104t1:821_10": "Paraloko ca kammavasena abhimukho sampareti gacchati pavattati etthāti abhisamparāyoti",
  "tika-s0104t1:821_11": "vuccati. ‘‘Iti kho ānanda, kusalāni sīlāni anupubbena aggāya parentī’’tiādīsu (a.",
  "tika-s0104t1:821_12": "ni. 10.2) viya hi curādigaṇavasena para-saddaṁ gatiyamicchanti saddavidū, ayamettha",
  "tika-s0104t1:821_13": "aṭṭhakathāto aparo nayo.",
  "tika-s0104t1:822_0": "Evaṁgatikāti evaṁgamanā evaṁniṭṭhā, evamanuyuñjanena bhijjananassanapariyosānāti",
  "tika-s0104t1:822_1": "attho. Gati-saddo cettha ‘‘yehi samannāgatassa mahāpurisassa dveva gatiyo bhavantī’’tiādīsu",
  "tika-s0104t1:822_2": "(dī. ni. 1.258; 2.33, 35; 3.199, 200; ma. ni. 2.384, 397) viya niṭṭhānattho. Idaṁ",
  "tika-s0104t1:822_3": "vuttaṁ hoti – ime diṭṭhisaṅkhātā diṭṭhiṭṭhānā evaṁ paramatthato asantaṁ attānaṁ,",
  "tika-s0104t1:822_4": "sassatabhāvañca tasmiṁ ajjhāropetvā gahitā, parāmaṭṭhā ca samānā bālalapanāyeva hutvā",
  "tika-s0104t1:822_5": "yāva paṇḍitā na samanuyuñjanti, tāva gacchanti, pātubhavanti ca, paṇḍitehi samanuyuñjiyamānā",
  "tika-s0104t1:822_6": "pana anavaṭṭhitavatthukā avimaddakkhamā sūriyuggamane ussāvabindū viya, khajjopanakā",
  "tika-s0104t1:822_7": "viya ca bhijjanti, vinassanti cāti.",
  "tika-s0104t1:823_0": "Tatthāyaṁ anuyuñjane saṅkhepakathā – yadi hi parehi kappito attā loko vā sassato",
  "tika-s0104t1:823_1": "siyā, tassa nibbikāratāya purimarūpāvijahanato kassaci visesādhānassa kātumasakkuṇeyyatāya",
  "tika-s0104t1:823_2": "ahitato nivattanatthaṁ, hite ca paṭipajjanatthaṁ upadeso eva sassatavādino nippayojano",
  "tika-s0104t1:823_3": "siyā, kathaṁ vā tena so upadeso pavattīyati vikārābhāvato. Evañca sati parikappitassa",
  "tika-s0104t1:823_4": "attano ajaṭākāsassa viya dānādikiriyā, hiṁsādikiriyā ca na sambhavati, tathā sukhassa,",
  "tika-s0104t1:823_5": "dukkhassa ca anubhavananibandho eva sassatavādino na yujjati kammabaddhābhāvato.",
  "tika-s0104t1:823_6": "Jātiādīnañca asambhavato vimokkho na bhaveyya, atha pana dhammamattaṁ tassa uppajjati",
  "tika-s0104t1:823_7": "ceva vinassati ca, yassa vasenāyaṁ kiriyādivohāroti vadeyya, evampi purimarūpāvijahanena",
  "tika-s0104t1:823_8": "avaṭṭhitassa attano dhammamattanti na sakkā sambhāvetuṁ, te vā panassa dhammā avatthābhūtā,",
  "tika-s0104t1:823_9": "tasmā tassa uppannā aññe vā siyuṁ anaññe vā, yadi aññe, na tāhi avatthāhi tassa uppannāhipi",
  "tika-s0104t1:823_10": "koci viseso atthi, yāhi karoti paṭisaṁvedeti cavati uppajjati cāti icchitaṁ, evañca",
  "tika-s0104t1:823_11": "dhammakappanāpi niratthakā siyā, tasmā tadavattho eva yathāvuttadoso, athānaññe,",
  "tika-s0104t1:823_12": "uppādavināsavantīhi avatthāhi anaññassa attano tāsaṁ viya uppādavināsasabbhāvato",
  "tika-s0104t1:823_13": "kuto bhaveyya niccatāvakāso, tāsampi vā attano viya niccatāpavatti, tasmā bandhavimokkhānaṁ",
  "tika-s0104t1:823_14": "asambhavo evāti na yujjatiyeva sassatavādo, na cettha koci vādī dhammānaṁ sassatabhāve",
  "tika-s0104t1:823_15": "parisuddaṁ yuttiṁ vattuṁ samattho bhaveyya, yuttirahitañca vacanaṁ na paṇḍitānaṁ",
  "tika-s0104t1:823_16": "cittaṁ ārādheti, tenāvocumha ‘‘yāva paṇḍitā na samanuyuñjanti, tāva gacchanti, pātubhavanti cā’’ti.",
  "tika-s0104t1:824_0": "Sakāraṇaṁ sagatikanti ettha saha-saddo vijjamānattho ‘‘salomako sapakkhako’’tiādīsu",
  "tika-s0104t1:824_1": "viya, na pana samavāyattho ca-saddena ‘‘tayidaṁ bhikkhave, tathāgato pajānātī’’ti",
  "tika-s0104t1:824_2": "vuttassa diṭṭhigatassa samuccinitattā, ‘‘tañca tathāgato pajānātī’’ti iminā ca kāraṇagatīnameva",
  "tika-s0104t1:824_3": "pajānanabhāvena vuttattā. Idaṁ vuttaṁ hoti – tayidaṁ bhikkhave, kāraṇavantaṁ gativantaṁ",
  "tika-s0104t1:824_4": "diṭṭhigataṁ tathāgato pajānāti, na kevalañca tadeva, atha kho tassa kāraṇagatisaṅkhātaṁ",
  "tika-s0104t1:824_5": "tañca sabbanti. ‘‘Tato…pe… pajānātī’’ti vuttavākyassa atthaṁ vuttanayena saṁvaṇṇeti",
  "tika-s0104t1:824_6": "‘‘tato cā’’tiādinā. Sabbaññutaññāṇassevidha vibhajananti pakaraṇānurūpamatthaṁ āha",
  "tika-s0104t1:824_7": "‘‘sabbaññutaññāṇañcā’’ti, tasmiṁ vā vutte tadadhiṭṭhānato āsavakkhayañāṇaṁ, tadavinābhāvato",
  "tika-s0104t1:824_8": "vā sabbampi dasabalādiñāṇaṁ gahitamevātipi tadeva vuttaṁ.",
  "tika-s0104t1:825_0": "Evaṁvidhanti ‘‘sīlañcā’’tiādinā evaṁvuttappakāraṁ. Pajānantopīti ettha pi-saddena,",
  "tika-s0104t1:825_1": "api-saddena vā ‘‘tañcā’’ti vutta ca-saddassa sambhāvanatthabhāvaṁ dasseti, tena tato",
  "tika-s0104t1:825_2": "diṭṭigatato uttaritaraṁ sārabhūtaṁ sīlādiguṇavisesampi tathāgato nābhinivisati, ko",
  "tika-s0104t1:825_3": "pana vādo vaṭṭāmiseti sambhāveti. ‘‘Aha’’nti diṭṭimānavasena parāmasanākāradassanaṁ.",
  "tika-s0104t1:825_4": "Pajānāmīti ettha iti-saddena pakāratthena, nidassanatthena vā. ‘‘Mama’’nti taṇhāvasena",
  "tika-s0104t1:825_5": "parāmasanākāraṁ dasseti. Taṇhādiṭṭhimānaparāmāsavasenāti taṇhādiṭṭhimānasaṅkhātaparāmāsavasena.",
  "tika-s0104t1:825_6": "Dhammasabhāvamatikkamitvā ‘‘ahaṁ mama’’nti parato abhūtato āmasanaṁ parāmāso, taṇhādayo",
  "tika-s0104t1:825_7": "eva. Na hi taṁ atthi, yaṁ khandhesu ‘‘aha’’nti vā ‘‘mama’’nti vā gahetabbaṁ siyā,",
  "tika-s0104t1:825_8": "aparāmasato aparāmasantassa assa tathāgatassa nibbuti viditāti sambandho. ‘‘Aparāmasato’’ti",
  "tika-s0104t1:825_9": "cedaṁ nibbutipavedanāya (nibbutivedanassa dī. ni. ṭī. 1.36) hetugabbhavisesanaṁ .",
  "tika-s0104t1:825_10": "‘‘Viditā’’ti padamapekkhitvā kattari sāmivacanaṁ. Aparāmasato parāmāsarahitapaṭipattihetu",
  "tika-s0104t1:825_11": "assa tathāgatassa kattubhūtassa nibbuti asaṅkhatadhātu viditā, adhigatāti vā attho.",
  "tika-s0104t1:825_12": "‘‘Aparāmasato’’ti hedaṁ hetumhi nissakkavacanaṁ.",
  "tika-s0104t1:826_0": "‘‘Aparāmāsapaccayā’’ti paccattaññeva pavedanāya kāraṇadassanaṁ. Assāti kattāraṁ vatvāpi",
  "tika-s0104t1:826_1": "paccattaññevāti visesadassanatthaṁ puna kattuvacananti āha ‘‘sayameva attanāyevā’’ti.",
  "tika-s0104t1:826_2": "Sayaṁ, attanāti vā bhāvanapuṁsakaṁ. Nipātapadañhetaṁ. ‘‘Aparāmasato’’ti vacanato",
  "tika-s0104t1:826_3": "parāmāsānameva nibbuti idha desitā, taṁdesanāya eva tadaññesampi nibbutiyā sijjhanatoti",
  "tika-s0104t1:826_4": "dasseti ‘‘tesaṁ parāmāsakilesāna’’nti iminā, parāmāsasaṅkhātānaṁ kilesānanti attho.",
  "tika-s0104t1:826_5": "Apica kāmaṁ ‘‘aparāmasato’’ti vacanato parāmāsānameva nibbuti idha desitāti viññāyati,",
  "tika-s0104t1:826_6": "taṁdesanāya pana tadavasesānampi kilesānaṁ nibbuti desitā nāma bhavati pahānekaṭṭhatādibhāvato,",
  "tika-s0104t1:826_7": "tasmā tesampi nibbuti niddhāretvā dassetabbāti vuttaṁ ‘‘tesaṁ parāmāsakilesāna’’nti,",
  "tika-s0104t1:826_8": "taṇhādiṭṭhimānasaṅkhātānaṁ parāmāsānaṁ, tadaññesañca kilesānanti attho. Gobalībaddanayo",
  "tika-s0104t1:826_9": "hesa. Nibbutīti ca nibbāyanabhūtā asaṅkhatadhātu, tañca bhagavā bodhimūleyeva patto,",
  "tika-s0104t1:826_10": "tasmā sā paccattaññeva viditāti.",
  "tika-s0104t1:827_0": "Yathāpaṭipannenāti yena paṭipannena. Tappaṭipattiṁ dassetuṁ ‘‘tāsaṁyeva…pe… ādimāhā’’ti",
  "tika-s0104t1:827_1": "anusandhidassanaṁ. Kasmā pana vedanānaññeva kammaṭṭhānamācikkhatīti āha ‘‘yāsū’’tiādi,",
  "tika-s0104t1:827_2": "iminā desanāvilāsaṁ dasseti. Desanāvilāsappatto hi bhagavā desanākusalo khandhāyatanādivasena",
  "tika-s0104t1:827_3": "anekavidhāsu catusaccadesanāsu sambhavantīsupi diṭṭhigatikā vedanāsu micchāpaṭipattiyā",
  "tika-s0104t1:827_4": "diṭṭhigahanaṁ pakkhandāti dassanatthaṁ tathāpakkhandanamūlabhūtā vedanāyeva pariññābhūmibhāvena",
  "tika-s0104t1:827_5": "uddharatīti. Idhāti imasmiṁ vāde. Evaṁ etthātipi. Kammaṭṭhānanti catusaccakammaṭṭhānaṁ.",
  "tika-s0104t1:827_6": "Ettha hi vedanāgahaṇena gahitā pañcupādānakkhandhā dukkhasaccaṁ. Vedanānaṁ samudayaggahaṇena",
  "tika-s0104t1:827_7": "gahito avijjāsamudayo samudayasaccaṁ, atthaṅgamanissaraṇapariyāyehi nirodhasaccaṁ,",
  "tika-s0104t1:827_8": "‘‘yathābhūtaṁ viditvā’’ti etena maggasaccanti evaṁ cattāri saccāni veditabbāni. ‘‘Yathābhūtaṁ",
  "tika-s0104t1:827_9": "viditvā’’ti idaṁ vibhajjabyākaraṇatthapadanti tadatthaṁ vibhajja dassetuṁ ‘‘tatthā’’tiādi",
  "tika-s0104t1:827_10": "vuttaṁ. Visesato hi ‘‘avijjāsamudayā vedanāsamudayo’’tiādilakkhaṇānaṁ vasena samudayādīsu",
  "tika-s0104t1:827_11": "attho yathārahaṁ vibhajja dassetabbo. Avisesato pana vedanāya samudayādīni vipassanāpaññāya",
  "tika-s0104t1:827_12": "ārammaṇapaṭivedhavasena, maggapaññāya asammohapaṭivedhavasena jānitvā paṭivijjhitvāti",
  "tika-s0104t1:827_13": "attho. Paccayasamudayaṭṭhenāti ‘‘imasmiṁ sati idaṁ hoti, imassuppādā idaṁ uppajjatī’’ti",
  "tika-s0104t1:827_14": "(ma. ni. 1.404; saṁ. ni. 2.21; udā. 1) vuttalakkhaṇena avijjādīnaṁ paccayānaṁ uppādena",
  "tika-s0104t1:827_15": "ceva maggena asamugghāṭena ca. Yāva hi maggena na samugghāṭīyati, tāva paccayoti",
  "tika-s0104t1:827_16": "vuccati. Nibbattilakkhaṇanti uppādalakkhaṇaṁ, jātinti attho. Pañcannaṁ lakkhaṇānanti",
  "tika-s0104t1:827_17": "ettha ca catunnampi paccayānaṁ uppādalakkhaṇameva aggahetvā paccayalakkhaṇampi gahetabbaṁ",
  "tika-s0104t1:827_18": "samudayaṁ paṭicca tesaṁ yathārahaṁ upakārakattā. Tathā ceva saṁvaṇṇitaṁ ‘‘maggena",
  "tika-s0104t1:827_19": "asamugghāṭena cā’’ti. Paccayanirodhaṭṭhenāti ‘‘imasmiṁ niruddhe idaṁ niruddhaṁ hoti,",
  "tika-s0104t1:827_20": "imassa nirodhā idaṁ nirujjhatī’’ti (ma. ni. 1.406; udā. 3; saṁ. ni. 2.41) vuttalakkhaṇena",
  "tika-s0104t1:827_21": "avijjādīnaṁ paccayānaṁ nirodhena ceva maggena samugghāṭena ca. Vipariṇāmalakkhaṇanti",
  "tika-s0104t1:827_22": "nirodhalakkhaṇaṁ, bhaṅganti attho. Vayanti nirodhaṁ. Yanti yasmā paccayabhāvasaṅkhātahetuto.",
  "tika-s0104t1:827_23": "Vedanaṁ paṭiccāti purimuppannaṁ ārammaṇādipaccayabhūtaṁ vedanaṁ labhitvā. Sukhaṁ",
  "tika-s0104t1:827_24": "somanassanti sukhañceva somanassañca. Ayanti purimavedanāya yathārahaṁ pacchimuppannānaṁ",
  "tika-s0104t1:827_25": "sukhasomanassānaṁ paccayabhāvo. Assādo nāma assāditabboti katvā.",
  "tika-s0104t1:828_0": "Aparo nayo – yanti sukhaṁ, somanassañca. Ayanti ca napuṁsakaliṅgena niddiṭṭhaṁ sukhasomanassameva",
  "tika-s0104t1:828_1": "assādapadamapekkhitvā pulliṅgena niddisīyati, imasmiṁ pana vikappe sukhasomanassānaṁ",
  "tika-s0104t1:828_2": "uppādoyeva tehi uppādavantehi niddiṭṭho, sattiyā, sattimato ca abhinnattā. Na hi",
  "tika-s0104t1:828_3": "sukhasomanassamantarena tesaṁ uppādo labbhati. Iti purimavedanaṁ paṭicca sukhasomanassuppādopi",
  "tika-s0104t1:828_4": "purimavedanāya assādo nāma assādīyateti katvā . Ayañhettha saṅkhepattho – purimamuppannaṁ",
  "tika-s0104t1:828_5": "vedanaṁ ārabbha somanassuppattiyaṁ yo purimavedanāya paccayabhāvasaṅkhāto assādetabbākāro,",
  "tika-s0104t1:828_6": "somanassassa vā uppādasaṅkhāto tadassādanākāro, ayaṁ purimavedanāya assādoti. Kathaṁ",
  "tika-s0104t1:828_7": "pana vedanaṁ ārabbha sukhaṁ uppajjati, nanu phoṭṭhabbārammaṇanti? Cetasikasukhasseva",
  "tika-s0104t1:828_8": "ārabbha pavattiyamadhippetattā nāyaṁ doso. Ārabbha pavattiyañhi visesanameva somanassaggahaṇaṁ",
  "tika-s0104t1:828_9": "somanassaṁ sukhanti yathā ‘‘rukkho sīsapā’’ti aññapaccayavasena uppattiyaṁ pana kāyikasukhampi",
  "tika-s0104t1:828_10": "assādoyeva, yathālābhakathā vā esāti daṭṭhabbaṁ.",
  "tika-s0104t1:829_0": "‘‘Yā vedanā aniccā’’tiādinā sattimatā satti nidassitā. Tatrāyamattho – yā vedanā",
  "tika-s0104t1:829_1": "hutvā abhāvaṭṭhena aniccā, udayabbayapaṭipīḷanaṭṭhena dukkhā, jarāya, maraṇena cāti",
  "tika-s0104t1:829_2": "dvidhā vipariṇāmetabbaṭṭhena vipariṇāmadhammā. Tassā evaṁbhūtāya ayaṁ aniccadukkhavipariṇāmabhāvo",
  "tika-s0104t1:829_3": "vedanāya sabbāyapiādīnavoti. Ādīnaṁ paramakāruññaṁ vāti pavattati etasmāti hi ādīnavo.",
  "tika-s0104t1:829_4": "Apicaādīnaṁ ativiya kapaṇaṁ pavattanaṭṭhena kapaṇamanusso ādīnavo, ayampi evaṁsabhāvoti",
  "tika-s0104t1:829_5": "tathā vuccati. Sattimatā hi satti abhinnā tadavinābhāvato.",
  "tika-s0104t1:830_0": "Ettha ca ‘‘aniccā’’ti iminā saṅkhāradukkhatāvasena upekkhāvedanāya, sabbāsu vā vedanāsuādīnavamāha,",
  "tika-s0104t1:830_1": "‘‘dukkhā’’ti iminā dukkhadukkhatāvasenadukkhavedanāya, ‘‘vipariṇāmadhammā’’ti iminā",
  "tika-s0104t1:830_2": "vipariṇāmadukkhatāvasena sukhavedanāya. Avisesena vā tīṇipi padāni tissannampi vedanānaṁ",
  "tika-s0104t1:830_3": "vasena yojetabbāni. Chandarāgavinayoti chandasaṅkhātarāgavinayanaṁ vināso. ‘‘Atthavasā",
  "tika-s0104t1:830_4": "liṅgavibhattivipariṇāmo’’ti vacanato yaṁ chandarāgappahānanti yojetabbaṁ. Pariyāyavacanamevidaṁ",
  "tika-s0104t1:830_5": "padadvayaṁ. Yathābhūtaṁ viditvāti maggassa vuttattā magganibbānavasena vā yathākkamaṁ",
  "tika-s0104t1:830_6": "yojanāpi vaṭṭati. Vedanāyāti nissakkavacanaṁ. Nissaraṇanti nekkhammaṁ. Yāva hi vedanāpaṭibaddhaṁ",
  "tika-s0104t1:830_7": "chandarāgaṁ nappajahati, tāvāyaṁ puriso vedanāya allīnoyeva hoti. Yadā pana taṁ chandarāgaṁ",
  "tika-s0104t1:830_8": "pajahati, tadāyaṁ puriso vedanāya nissaṭo visaṁyutto hoti, tasmā chandarāgappahānaṁ",
  "tika-s0104t1:830_9": "vedanāya nissaraṇaṁ vuttaṁ. Tabbacanena pana vedanāsahajātanissayārammaṇabhūtā rūpārūpadhammā",
  "tika-s0104t1:830_10": "gahitā eva hontītipi pañcahi upādānakkhandhehi nissaraṇavacanaṁ siddhameva. Vedanāsīsena",
  "tika-s0104t1:830_11": "hi desanā āgatā, tattha pana kāraṇaṁ heṭṭhā vuttameva. Lakkhaṇahāravasenāpi ayamattho",
  "tika-s0104t1:830_12": "vibhāvetabbo. Vuttañhi āyasmatā mahākaccānattherena –",
  "tika-s0104t1:831": "‘‘Vuttamhi ekadhamme, ye dhammā ekalakkhaṇā keci;",
  "tika-s0104t1:832": "Vuttā bhavanti sabbo, so hāro lakkhaṇo nāmā’’ti. (netti. 485);",
  "tika-s0104t1:833_0": "Kāmupādānamūlakattā sesupādānānaṁ pahīne ca kāmupādāne upādānasesābhāvato ‘‘vigatachandarāgatāya",
  "tika-s0104t1:833_1": "anupādāno’’ti vuttaṁ, etena ‘‘anupādāvimutto’’ti etassatthaṁ saṅkhepena dasseti.",
  "tika-s0104t1:833_2": "Idaṁ vuttaṁ hoti – vigatachandarāgatāya anupādāno, anupādānattā ca anupādāvimuttoti.",
  "tika-s0104t1:833_3": "Tamatthaṁ vitthāretuṁ, samatthetuṁ vā ‘‘yasmi’’ntiādi vuttaṁ. Tattha yasmiṁ upādāneti",
  "tika-s0104t1:833_4": "sesupādānamūlabhūte kāmupādāne. Tassāti kāmupādānassa. Anupādiyitvāti chandarāgavasena",
  "tika-s0104t1:833_5": "anādiyitvā, etena ‘‘anupādāvimutto’’ti padassa ya-kāralopena samāsabhāvaṁ, byāsabhāvaṁ vā dasseti.",
  "tika-s0104t1:834_0": "37.‘‘Imekho’’tiādi yathāpuṭṭhassa dhammassa vissajjitabhāvena nigamanavacanaṁ, ‘‘pajānātī’’ti",
  "tika-s0104t1:834_1": "vuttapajānanameva ca ima-saddena niddiṭṭhanti dassetuṁ ‘‘ye te’’tiādimāha. Ye te",
  "tika-s0104t1:834_2": "sabbaññutaññāṇadhamme…pe… apucchiṁ, yehi sabbaññutaññāṇadhammehi…pe… vadeyyuṁ, tañca…pe…",
  "tika-s0104t1:834_3": "pajānātīti evaṁ niddiṭṭhā ime sabbaññutaññāṇadhammā gambhīrā…pe… paṇḍitavedanīyā",
  "tika-s0104t1:834_4": "cāti veditabbāti yojanā. ‘‘Eva’’ntiādi piṇḍatthadassanaṁ. Tattha kiñcāpi ‘‘anupādāvimutto",
  "tika-s0104t1:834_5": "bhikkhave, tathāgato’’ti iminā aggamaggaphaluppattiṁ dasseti, ‘‘vedanānaṁ, samudayañcā’’tiādinā",
  "tika-s0104t1:834_6": "ca catusaccakammaṭṭhānaṁ. Tathāpi yassā dhammadhātuyā suppaṭividdhattā imaṁ diṭṭhigataṁ",
  "tika-s0104t1:834_7": "sakāraṇaṁ sagatikaṁ pabhedato vibhajituṁ samattho hoti, tassā padaṭṭhānena ceva saddhiṁ",
  "tika-s0104t1:834_8": "pubbabhāgapaṭipadāya uppattibhūmiyā ca tadeva pākaṭataraṁ kattukāmo dhammarājā evaṁ",
  "tika-s0104t1:834_9": "dassetīti vuttaṁ ‘‘tadeva niyyātita’’nti, nigamitaṁ niṭṭhāpitanti attho . Antarāti",
  "tika-s0104t1:834_10": "pucchitavissajjitadhammadassanavacanānamantarā diṭṭhiyo vibhattā tassa pajānanākāradassanavasenāti attho.",
  "tika-s0104t1:835": "Paṭhamabhāṇavāravaṇṇanāya līnatthappakāsanā.",
  "tika-s0104t1:836": "Ekaccasassatavādavaṇṇanā",
  "tika-s0104t1:837_0": "38. ‘‘Ekaccasassatikā’’ti taddhitapadaṁ samāsapadena vibhāvetuṁ ‘‘ekaccasassatavādā’’ti",
  "tika-s0104t1:837_1": "vuttaṁ. Sattesu, saṅkhāresu ca ekaccaṁ sassatametassāti ekaccasassato, vādo, so etesanti",
  "tika-s0104t1:837_2": "ekaccasassatikā taddhitavasena, samāsavasena pana ekaccasassato vādo etesanti ekaccasassatavādā.",
  "tika-s0104t1:837_3": "Esa nayo ekaccaasassatikapadepi. Nanu ca ‘‘ekaccasassatikā’’ti vutte tadaññesaṁ ekaccaasassatikabhāvasanniṭṭhānaṁ",
  "tika-s0104t1:837_4": "siddhamevāti? Saccaṁ atthato, saddato pana asiddhameva tasmā saddato pākaṭataraṁ",
  "tika-s0104t1:837_5": "katvā dassetuṁ tathā vuttaṁ. Na hi idha sāvasesaṁ katvā dhammaṁ deseti dhammassāmī.",
  "tika-s0104t1:837_6": "‘‘Issaro nicco, aññe sattā aniccā’’ti evaṁpavattavādā sattekaccasassatikā seyyathāpi",
  "tika-s0104t1:837_7": "issaravādā. Tathā ‘‘nicco brahmā, aññe aniccā’’ti evaṁpavattavādāpi. ‘‘Paramāṇavo",
  "tika-s0104t1:837_8": "niccā, dviaṇukādayo aniccā’’ti (visisikadassane sattamaparicchede paṭhamakaṇḍe passitabbaṁ)",
  "tika-s0104t1:837_9": "evaṁpavattavādā saṅkhārekaccasassatikā seyyathāpi kāṇādā. Tathā ‘‘cakkhādayo aniccā,",
  "tika-s0104t1:837_10": "viññāṇaṁ nicca’’nti (nyāyadassane, visesikadassane ca passitabbaṁ) evaṁpavattavādāpi",
  "tika-s0104t1:837_11": ". Idhāti ‘‘ekaccasassatikā’’ti imasmiṁ pade, imissā vā desanāya. Gahitāti vuttā,",
  "tika-s0104t1:837_12": "desitabbabhāvena vā desanāñāṇena samādinnā tathā ceva desitattā. Tathā hi idha purimakā",
  "tika-s0104t1:837_13": "tayo vādā sattavasena, catuttho saṅkhāravasena desito. ‘‘Saṅkhārekaccasassatikā’’ti",
  "tika-s0104t1:837_14": "idaṁ pana tehi sassatabhāvena gayhamānānaṁ dhammānaṁ yāthāvasabhāvadassanavasena",
  "tika-s0104t1:837_15": "vuttaṁ, na pana ekaccasassatikamatadassanavasena. Tassa hi sassatābhimataṁ asaṅkhatamevāti",
  "tika-s0104t1:837_16": "laddhi. Tenevāha pāḷiyaṁ ‘‘cittanti vā…pe… ṭhassatī’’ti. Na hi yassa sabhāvassa paccayehi",
  "tika-s0104t1:837_17": "abhisaṅkhatabhāvaṁ paṭijānāti, tasseva niccadhuvādibhāvo anummattakena sakkā paṭijānituṁ,",
  "tika-s0104t1:837_18": "etena ca ‘‘uppādavayadhuvatāyuttā sabhāvā siyā niccā, siyā aniccā, siyā na vattabbā’’tiādinā",
  "tika-s0104t1:837_19": "(dī. ni. ṭī. 1.38) pavattasattabhaṅgavādassa ayuttatā vibhāvitā hoti.",
  "tika-s0104t1:838_0": "Tatrāyaṁ ayuttatāvibhāvanā – yadi hi ‘‘yena sabhāvena yo dhammo atthīti vuccati,",
  "tika-s0104t1:838_1": "teneva sabhāvena so dhammo natthī’’ti vucceyya, siyā anekantavādo. Atha aññena, na",
  "tika-s0104t1:838_2": "siyā anekantavādo. Na cettha desantarādisambandhabhāvo yutto vattuṁ tassa sabbalokasiddhattā,",
  "tika-s0104t1:838_3": "vivādābhāvato ca. Ye pana vadanti ‘‘yathā suvaṇṇaghaṭena makuṭe kate ghaṭabhāvo nassati,",
  "tika-s0104t1:838_4": "makuṭabhāvo uppajjati, suvaṇṇabhāvo tiṭṭhatiyeva, evaṁ sabbasabhāvānaṁ koci dhammo",
  "tika-s0104t1:838_5": "nassati, koci dhammo uppajjati, sabhāvo eva tiṭṭhatī’’ti. Te vattabbā ‘‘kiṁ taṁ suvaṇṇaṁ,",
  "tika-s0104t1:838_6": "yaṁ ghaṭe, makuṭe ca avaṭṭhitaṁ, yadi rūpādi, so saddo viya anicco. Atha rūpādisamūho",
  "tika-s0104t1:838_7": "sammutimattaṁ, na tassa atthitā vā natthitā vā niccatā vā labbhatī’’ti, tasmā anekantavādo",
  "tika-s0104t1:838_8": "na siyā. Dhammānañca dhammino aññathānaññathā ca pavattiyaṁ doso vuttoyeva sassatavādavicāraṇāyaṁ.",
  "tika-s0104t1:838_9": "Tasmā so tattha vuttanayena veditabbo. Apica na niccāniccanavattabbarūpo attā, loko",
  "tika-s0104t1:838_10": "ca paramatthato vijjamānatāparijānanato yathā niccādīnaṁ aññataraṁ rūpaṁ, yathā vā",
  "tika-s0104t1:838_11": "dīpādayo. Na hi rūpādīnaṁ udayabbayasabhāvānaṁ niccāniccanavattabbasabhāvatā sakkā",
  "tika-s0104t1:838_12": "viññātuṁ, jīvassa ca niccādīsu aññataraṁ rūpaṁ siyāti, evaṁ sattabhaṅgo viya sesabhaṅgānampi",
  "tika-s0104t1:838_13": "asambhavoyevāti sattabhaṅgavādassa ayuttatā veditabbā (dī. ni. ṭī. 1.38).",
  "tika-s0104t1:839_0": "Nanu ca ‘‘ekacce dhammā sassatā, ekacce asassatā’’ti etasmiṁ vāde cakkhādīnaṁ asassatabhāvasanniṭṭhānaṁ",
  "tika-s0104t1:839_1": "yathāsabhāvāvabodho eva, atha evaṁvādīnaṁ kathaṁ micchādassanaṁ siyāti, ko vā evamāha",
  "tika-s0104t1:839_2": "‘‘cakkhādīnaṁ asassatabhāvasanniṭṭhānaṁ micchādassana’’nti? Asassatesuyeva pana kesañci",
  "tika-s0104t1:839_3": "dhammānaṁ sassatabhāvasanniṭṭhānaṁ idha micchādassananti gahetabbaṁ, tena pana ekavāde",
  "tika-s0104t1:839_4": "pavattamānena cakkhādīnaṁ asassatabhāvāvabodho vidūsito saṁsaṭṭhabhāvato visasaṁsaṭṭho",
  "tika-s0104t1:839_5": "viya sappipiṇḍo, tato ca tassa sakiccakaraṇāsamatthatāya sammādassanapakkhe ṭhapetabbataṁ",
  "tika-s0104t1:839_6": "nārahatīti. Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi",
  "tika-s0104t1:839_7": "gayhantīti tadavabodhassa micchādassanabhāvo na sakkā nivāretuṁ. Tenevāha pāḷiyaṁ",
  "tika-s0104t1:839_8": "‘‘cakkhuṁ itipi…pe… kāyo itipi ayaṁ attā’’tiādi. Evañca katvā asaṅkhatāya, saṅkhatāya",
  "tika-s0104t1:839_9": "ca dhātuyā vasena yathākkamaṁ ‘‘ekacce dhammā sassatā, ekacce asassatā’’ti evaṁpavatto",
  "tika-s0104t1:839_10": "vibhajjavādopi ekaccasassatavādoyeva bhaveyyāti evampakārā codanā anavakāsā hoti",
  "tika-s0104t1:839_11": "aviparītadhammasabhāvapaṭipattibhāvato. Aviparītadhammasabhāvapaṭipattiyeva hesa",
  "tika-s0104t1:839_12": "vuttanayena asaṁsaṭṭhattā, anāropitajīvasabhāvattā ca.",
  "tika-s0104t1:840_0": "Etthāha – purimasmimpisassatavāde asassatānaṁ dhammānaṁ ‘‘sassatā’’ti gahaṇaṁ visesato",
  "tika-s0104t1:840_1": "micchādassanaṁ bhavati. Sassatānaṁ pana ‘‘sassatā’’ti gāho na micchādassanaṁ yathāsabhāvaggāhabhāvato.",
  "tika-s0104t1:840_2": "Evañca sati imassa vādassa vādantaratā na vattabbā, idha viya purimepi ekaccesveva",
  "tika-s0104t1:840_3": "dhammesu sassataggāhasambhavatoti, vattabbāyeva asassatesveva ‘‘kecideva dhammā sassatā,",
  "tika-s0104t1:840_4": "keci asassatā’’ti parikappanāvasena gahetabbadhammesu vibhāgappavattiyā imassa vādassa",
  "tika-s0104t1:840_5": "dassitattā. Nanu ca ekadesassa samudāyantogadhattā ayaṁ sappadesasassataggāho purimasmiṁ",
  "tika-s0104t1:840_6": "nippadesasassataggāhe samodhānaṁ gaccheyyātī? Tathāpi na sakkā vattuṁ vādī tabbisayavisesavasena",
  "tika-s0104t1:840_7": "vādadvayassa pavattattā. Aññe eva hi diṭṭhigatikā ‘‘sabbe dhammā sassatā’’ti abhiniviṭṭhā,",
  "tika-s0104t1:840_8": "aññe ‘‘ekacceva sassatā, ekacce asassatā’’ti. Saṅkhārānaṁ anavasesapariyādānaṁ, ekadesapariggaho",
  "tika-s0104t1:840_9": "ca vādadvayassa paribyattoyeva. Kiñca bhiyyo – anekavidhasamussaye, ekavidhasamussaye",
  "tika-s0104t1:840_10": "ca khandhapabandhena abhinivesabhāvato tathā na sakkā vattuṁ. Catubbidhopi hi sassatavādī",
  "tika-s0104t1:840_11": "jātivisesavasena nānāvidharūpakāyasannissaye eva arūpadhammapuñje sassatābhinivesī",
  "tika-s0104t1:840_12": "jāto abhiññāṇena, anussavādīhi ca rūpakāyabhedagahaṇato. Tathā ca vuttaṁ ‘‘tato cuto",
  "tika-s0104t1:840_13": "amutra udapādi’’nti, (dī. ni. 1.244; ma. ni. 1.148; pārā. 12) ‘‘cavanti upapajjantī’’ti",
  "tika-s0104t1:840_14": "(dī. ni. 1.255; ma. ni. 1.148; pārā. 12) ca ādi. Visesalābhī pana ekaccasassatiko",
  "tika-s0104t1:840_15": "anupadhāritabhedasamussaye dhammapabandhe sassatākāragahaṇena abhinivesaṁ janesi",
  "tika-s0104t1:840_16": "ekabhavapariyāpannakhandhasantānavisayattā tadabhinivesassa. Tathā hi tīsupi vādesu",
  "tika-s0104t1:840_17": "‘‘taṁ pubbenivāsaṁ anussarati , tato paraṁ nānussaratī’’ti ettakameva vuttaṁ. Takkīnaṁ",
  "tika-s0104t1:840_18": "pana ubhinnampi sassatekaccasassatavādīnaṁ sassatābhinivesaviseso rūpārūpadhammavisayatāya supākaṭoyevāti.",
  "tika-s0104t1:841_0": "39. Saṁvaṭṭaṭṭhāyīvivaṭṭavivaṭṭaṭṭhāyīsaṅkhātānaṁ tiṇṇampi asaṅkhyeyyakappānamatikkamena",
  "tika-s0104t1:841_1": "puna saṁvaṭṭanato, addhā-saddassa ca kālapariyāyattā evaṁ vuttanti āha ‘‘dīghassā’’tiādi.",
  "tika-s0104t1:841_2": "Atikkamma ayanaṁ pavattanaṁ accayo. Anekatthattā dhātūnaṁ, upasaggavasena ca atthavisesavācakattā",
  "tika-s0104t1:841_3": "saṁ-saddena yutto vaṭṭa-saddo vināsavācīti vuttaṁ ‘‘vinassatī’’ti, vatu-saddo vā",
  "tika-s0104t1:841_4": "gatiyameva. Saṅkhayatthajotakena pana saṁ-saddena yuttattā tadatthasambandhanena",
  "tika-s0104t1:841_5": "vināsattho labbhatīti dasseti ‘‘vinassatī’’ti iminā. Saṅkhayavasena vattatīti hi",
  "tika-s0104t1:841_6": "saddato attho, ta-kārassa cettha ṭa-kārādeso. Vipattikaramahāmeghasamuppattitto hi",
  "tika-s0104t1:841_7": "paṭṭhāya yāva aṇusahagatopi saṅkhāro na hoti, tāva loko saṁvaṭṭatīti vuccati. Pāḷiyaṁ",
  "tika-s0104t1:841_8": "lokoti pathavīādibhājanaloko adhippeto tadavasesassa bāhullato, tadeva sandhāya ‘‘yebhuyyenā’’ti",
  "tika-s0104t1:841_9": "vuttanti dasseti ‘‘ye’’tiādinā. Uparibrahmalokesūti ābhassarabhūmito uparibhūmīsu.",
  "tika-s0104t1:841_10": "Agginā kappavuṭṭhānañhi idhādhippetaṁ, tenevāha pāḷiyaṁ ‘‘ābhassarasaṁvattanikā hontī’’ti.",
  "tika-s0104t1:841_11": "Kasmā tadeva vuttanti ce? Tasseva bahulaṁ pavattanato. Ayañhi vāraniyamo –",
  "tika-s0104t1:842": "‘‘Sattasattagginā vārā, aṭṭhame aṭṭhame dakā;",
  "tika-s0104t1:843": "Catusaṭṭhi yadā puṇṇā, eko vāyuvaro siyā’’ti. (abhidhammatthavibhāvanīṭīkāya pañcamaparicchedavaṇṇanāyampi);",
  "tika-s0104t1:844_0": "Āruppesu vāti ettha vikappanatthena vā-saddena saṁvaṭṭamānalokadhātūhi aññalokadhātūsu",
  "tika-s0104t1:844_1": "vāti vikappeti. Na hi sabbe apāyasattā tadā rūpārūpabhavesu uppajjantīti sakkā viññātuṁ",
  "tika-s0104t1:844_2": "apāyesu dīghatarāyukānaṁ manussalokūpapattiyā asambhavato, manussalokūpapattiñca",
  "tika-s0104t1:844_3": "vinā tadā tesaṁ tatrūpapattiyā anupapattito. Niyatamicchādiṭṭhikopi hi saṁvaṭṭhamāne",
  "tika-s0104t1:844_4": "kappe nirayato na muccati, piṭṭhicakkavāḷeyeva nibbattatīti aṭṭhakathāsu (a. ni.",
  "tika-s0104t1:844_5": "aṭṭha. 1.311) vuttaṁ. Satipi sabbasattānaṁ puññāpuññābhisaṅkhāramanasā nibbattabhāve",
  "tika-s0104t1:844_6": "bāhirapaccayehi vinā manasāva nibbattattā rūpāvacarasattā eva ‘‘manomayā’’ti vuccanti,",
  "tika-s0104t1:844_7": "na pana bāhirapaccayapaṭiyattā tadaññeti dassetuṁ ‘‘manena nibbattattā manomayā’’ti",
  "tika-s0104t1:844_8": "āha. Yadevaṁ kāmāvacarasattānampi opapātikānaṁ manomayabhāvo āpajjatīti? Nāpajjati,",
  "tika-s0104t1:844_9": "adhicittabhūtena atisayamanasā nibbattasattesuyeva manomayavohāratoti dassentena",
  "tika-s0104t1:844_10": "jhāna-saddena visesetvā ‘‘jhānamanenā’’ti vuttaṁ. Evampi arūpāvacarasattānaṁ manomayabhāvo",
  "tika-s0104t1:844_11": "āpajjatīti? Na tattha bāhirapaccayehi nibbattetabbatāsaṅkāya abhāvena manasā eva",
  "tika-s0104t1:844_12": "nibbattāti avadhāraṇāsambhavato. Niruḷhovāyaṁ loke manomayavohāro rūpāvacarasattesu.",
  "tika-s0104t1:844_13": "Tathā hi annamayo pānamayo manomayo ānandamayo viññāṇamayoti pañcadhā attānaṁ vedavādino",
  "tika-s0104t1:844_14": "parikappenti. Ucchedavādepi vakkhati ‘‘dibbo rūpī manomayo’’ti, (dī. ni. 1.87) te",
  "tika-s0104t1:844_15": "pana jhānānubhāvato pītibhakkhā sayaṁpabhā antalikkhacarāti āha ‘‘pīti tesa’’ntiādi,",
  "tika-s0104t1:844_16": "tesaṁ attanova pabhā atthīti attho. Sobhanā vā ṭhāyī sabhā etesanti subhaṭṭhāyinotipi",
  "tika-s0104t1:844_17": "yujjati. Ukkaṁsenāti ābhassare sandhāya vuttaṁ. Parittābhāppamāṇābhā pana dve, cattāro",
  "tika-s0104t1:844_18": "ca kappe tiṭṭhanti. Aṭṭha kappeti catunnamasaṅkhyeyyakappānaṁ samudāyabhūte aṭṭha mahākappe.",
  "tika-s0104t1:845_0": "40. Vināsavācīyeva vaṭṭa-saddo paṭisedhajotakena upasaggena yuttattā saṇṭhāhanatthañāpakoti",
  "tika-s0104t1:845_1": "āha ‘‘saṇṭhātī’’ti, anekatthattā vā dhātūnaṁ nibbattati, vaḍḍhatīti vā attho. Sampattimahāmeghasamuppattito",
  "tika-s0104t1:845_2": "hi paṭṭhāya pathavīsandhārakudakataṁsandhārakavāyuādīnaṁ samuppattivasena yāva candimasūriyānaṁ",
  "tika-s0104t1:845_3": "pātubhāvo, tāva loko vivaṭṭatīti vuccati. Pakatiyāti sabhāvena, tassa ‘‘suñña’’nti",
  "tika-s0104t1:845_4": "iminā sambandho. Tathāsuññatāya kāraṇamāha ‘‘nibbattasattānaṁ natthitāyā’’ti. Purimataraṁ",
  "tika-s0104t1:845_5": "aññesaṁ sattānamanuppannattāti bhāvo, tena yathā ekaccāni vimānāni tattha nibbattasattānaṁ",
  "tika-s0104t1:845_6": "chaḍḍitattā suññāni, na evamidanti dasseti.",
  "tika-s0104t1:846_0": "Aparo nayo – sakakammassa paṭhamaṁ karaṇaṁ pakati, tāya nibbattasattānanti sambandho,",
  "tika-s0104t1:846_1": "tena yathā etassa attano kammabalena paṭhamaṁ nibbatti, na evaṁ aññesaṁ tassa purimataraṁ,",
  "tika-s0104t1:846_2": "samānakāle vā nibbatti atthi, tathā nibbattasattānaṁ natthitāya suññamidanti dasseti.",
  "tika-s0104t1:846_3": "Brahmapārisajjabrahmapurohitamahābrahmāno idha brahmakāyikā, tesaṁ nivāsatāya bhūmipi",
  "tika-s0104t1:846_4": "‘‘brahmakāyikā’’ti vuttā, brahmakāyikabhūmīti pana pāṭhebrahmakāyikānaṁ sambandhinī",
  "tika-s0104t1:846_5": "bhūmīti attho. Kattā sayaṁ kārako. Kāretā paresaṁ āṇāpako. Visuddhimagge pubbenivāsañāṇakathāyaṁ",
  "tika-s0104t1:846_6": "(visuddhi. 2.408) vuttanayena, etena nibbattakkamaṁ kammapaccayautusamuṭṭhānabhāve",
  "tika-s0104t1:846_7": "ca kāraṇaṁ dasseti. Kammaṁ upanissayabhāvena paccayo etissāti kammapaccayā. Atha",
  "tika-s0104t1:846_8": "vā tattha nibbattasattānaṁ vipaccanakakammassa sahakārīkārakabhāvato kammassa paccayāti",
  "tika-s0104t1:846_9": "kammapaccayā. Utu samuṭṭhānametissāti utusamuṭṭhānā. ‘‘Kammapaccayautusamuṭṭhānā’’tipi",
  "tika-s0104t1:846_10": "samāsavasena pāṭho kammasahāyo paccayo, vuttanayena vā kammassa sahāyabhūto paccayoti",
  "tika-s0104t1:846_11": "kammapaccayo, so eva utu tathā, sova samuṭṭhānametissāti kammapaccayautusamuānā.",
  "tika-s0104t1:846_12": "Ratanabhūmīti ukkaṁsagatapuññakammānubhāvato ratanabhūtā bhūmi, na kevalaṁ bhūmiyeva,",
  "tika-s0104t1:846_13": "atha kho tapparivārāpīti āha ‘‘pakatī’’tiādi. Pakatinibbattaṭṭhāneti purimakappesu",
  "tika-s0104t1:846_14": "purimakānaṁ nibbattaṭṭhāne. Etthāti ‘‘brahmavimāna’’nti vuttāya brahmakāyikabhūmiyā.",
  "tika-s0104t1:846_15": "Sāmaññavisesavasena cetaṁ ādhāradvayaṁ. Kathaṁ paṇītāya dutiyajjhānabhūmiyā ṭhitānaṁ",
  "tika-s0104t1:846_16": "hīnāya paṭhamajjhānabhūmiyā upapatti hotīti āha ‘‘atha sattāna’’ntiādi, nikantivasena",
  "tika-s0104t1:846_17": "paṭhamajjhānaṁ bhāvetvāti vuttaṁ hoti, pakatiyā sabhāvena nikanti taṇhā uppajjatīti",
  "tika-s0104t1:846_18": "sambandho. Vasitaṭṭhāneti vutthapubbaṭṭhāne. Tato otarantīti upapattivasena dutiyajjhānabhūmito",
  "tika-s0104t1:846_19": "paṭhamajjhānabhūmiṁ apasakkanti, gacchantīti attho. Appāyuketi yaṁ uḷārapuññakammaṁ",
  "tika-s0104t1:846_20": "kataṁ, tassa upajjanārahavipākapabandhato appaparimāṇāyuke. Tassa devalokassāti tasmiṁ",
  "tika-s0104t1:846_21": "devaloke, nissayavasena vā sambandhaniddeso. Āyuppamāṇenevāti paramāyuppamāṇeneva.",
  "tika-s0104t1:846_22": "Parittanti appakaṁ. Antarāva cavantīti rājakoṭṭhāgāre pakkhittataṇḍulanāḷi viya puññakkhayā",
  "tika-s0104t1:846_23": "hutvā sakakammappamāṇena tassa devalokassa paramāyuantarā eva cavanti.",
  "tika-s0104t1:847_0": "Kiṁ panetaṁ paramāyu nāma, kathaṁ vā taṁ paricchinnappamāṇanti? Vuccate – yo tesaṁ",
  "tika-s0104t1:847_1": "tesaṁ sattānaṁ tasmiṁ tasmiṁ bhavavisese vipākappabandhassa ṭhitikālaniyamo purimasiddhabhavapatthanūpanissayavasena",
  "tika-s0104t1:847_2": "sarīrāvayavavaṇṇasaṇṭhānappamāṇādivisesā viya taṁtaṁgatinikāyādīsu yebhuyyena niyataparicchedo",
  "tika-s0104t1:847_3": "hoti, gabbhaseyyakakāmāvacaradevarūpāvacarasattānaṁ sukkasoṇitādiutubhojanādiutuādipaccayuppannapaccayūpatthambhito",
  "tika-s0104t1:847_4": "ca, so āyuhetukattā kāraṇūpacārena āyu, ukkaṁsaparicchedavasena paramāyūti ca vuccati.",
  "tika-s0104t1:847_5": "Yathāsakaṁ khaṇamattāvaṭṭhāyīnampi hi attanā sahajātānaṁ rūpārūpadhammānaṁ ṭhapanākāravuttitāya",
  "tika-s0104t1:847_6": "pavattakāni rūpārūpajīvitindriyāni na kevalaṁ nesaṁ khaṇaṭṭhitiyā eva kāraṇabhāvena",
  "tika-s0104t1:847_7": "anupālakāni, atha kho yāva bhaṅgupacchedā [bhavaṅgupacchedā (dī. ni. ṭī. 1.40)] anupabandhassa",
  "tika-s0104t1:847_8": "avicchedahetubhāvenāpi. Tasmā cesa āyuhetukoyeva, taṁ pana devānaṁ, nerayikānañca",
  "tika-s0104t1:847_9": "yebhuyyena niyataparicchedaṁ, uttarakurukānaṁ pana ekantaniyataparicchedameva. Avasiṭṭhamanussapetatiracchānagatānaṁ",
  "tika-s0104t1:847_10": "pana ciraṭṭhitisaṁvattanikakammabahule kāle taṁkammasahitasantānajanitasukkasoṇitapaccayānaṁ,",
  "tika-s0104t1:847_11": "tammūlakānañca candimasūriyasamavisamaparivattanādijanitautuāhārādisamavisamapaccayānaṁ",
  "tika-s0104t1:847_12": "vasena cirācirakālatāya aniyataparicchedaṁ, tassa ca yathā purimasiddhabhavapatthanāvasena",
  "tika-s0104t1:847_13": "taṁtaṁgatinikāyādīsu vaṇṇasaṇṭhānādivisesaniyamo siddho, dassanānussavādīhi tathāyeva",
  "tika-s0104t1:847_14": "ādito gahaṇasiddhiyā, evaṁ tāsu tāsu upapattīsu nibbattasattānaṁ yebhuyyena samappamāṇaṁ",
  "tika-s0104t1:847_15": "ṭhitikālaṁ dassanānussavehi labhitvā taṁ paramataṁ ajjhosāya pavattitabhavapatthanāvasena",
  "tika-s0104t1:847_16": "ādito paricchedaniyamo veditabbo.",
  "tika-s0104t1:848_0": "Yasmā pana kammaṁ tāsu tāsu upapattīsu yathā taṁtaṁupapattinissitavaṇṇādinibbattane",
  "tika-s0104t1:848_1": "samatthaṁ, evaṁ niyatāyuparicchedāsu upapattīsu paricchedātikkamena vipākanibbattane",
  "tika-s0104t1:848_2": "samatthaṁ na hoti, tasmā vuttaṁ ‘‘āyuppamāṇeneva cavantī’’ti. Yasmā pana upatthambhakapaccayasahāyehi",
  "tika-s0104t1:848_3": "anupālakapaccayehi upādinnakakkhandhānaṁ pavattetabbākāro atthato paramāyukassa hoti",
  "tika-s0104t1:848_4": "yathāvuttaparicchedānatikkamanato, tasmā satipi kammāvasese ṭhānaṁ na sambhavati,",
  "tika-s0104t1:848_5": "tena vuttaṁ ‘‘attano puññabalena ṭhātuṁ na sakkontī’’ti. ‘‘Āyukkhayā vā puññakkhayā",
  "tika-s0104t1:848_6": "vā ābhassarakāyā cavitvā’’ti vacanato panettha kāmāvacaradevānaṁ viya brahmakāyikānampi",
  "tika-s0104t1:848_7": "yebhuyyeneva niyatāyuparicchedabhāvo veditabbo. Tathā hi devalokato devaputtā āyukkhayena",
  "tika-s0104t1:848_8": "puññakkhayena āhārakkhayena kopenāti catūhi kāraṇehi cavantīti aṭṭhakathāsu (dha.",
  "tika-s0104t1:848_9": "pa. aṭṭha. 1.appamādavagge) vuttaṁ. Kappaṁ vā upaḍḍhakappaṁ vāti ettha asaṅkhyeyyakappo",
  "tika-s0104t1:848_10": "adhippeto, so ca tathārūpo kāloyeva, vā-saddo pana kappassa tatiyabhāgaṁ vā tato",
  "tika-s0104t1:848_11": "ūnamadhikaṁ vāti vikappanattho.",
  "tika-s0104t1:849_0": "41.Anabhiratīti ekakavihārena anabhiramaṇasaṅkhātā aññehi samāgamicchāyeva. Tattha",
  "tika-s0104t1:849_1": "‘‘ekakassa dīgharattaṁ nivasitattā’’ti pāḷiyaṁ vacanatoti vuttaṁ ‘‘aparassāpī’’tiādi.",
  "tika-s0104t1:849_2": "Evamanvayamatthaṁ dassetvā nanu ukkaṇṭhitāpi siyāti codanāsodhanavasena byatirekaṁ",
  "tika-s0104t1:849_3": "dasseti ‘‘yā panā’’tiādinā. Piyavatthuvirahena, piyavatthualābhena vā cittavigghāto",
  "tika-s0104t1:849_4": "ukkaṇṭhitā, sā panatthato domanassacittuppādova, tenāha ‘‘paṭighasampayuttā’’ti.",
  "tika-s0104t1:849_5": "Sā brahmaloke natthi jhānānubhāvapahīnattā. Taṇhādiṭṭhisaṅkhātā cittassa purimāvatthāya",
  "tika-s0104t1:849_6": "ubbijjanā phandanā eva idha paritassanā. Sā hi dīgharattaṁ jhānaratiyā ṭhitassa yathāvuttānabhiratinimittaṁ",
  "tika-s0104t1:849_7": "uppannā ‘‘ahaṁ mama’’nti gahaṇassa ca kāraṇabhūtā. Tena vakkhati ‘‘taṇhātassa nāpi",
  "tika-s0104t1:849_8": "diṭṭhitassanāpi vaṭṭatī’’ti (dī. ni. aṭṭha. 1.41) nanu vuttaṁ atthuddhāre imaṁyeva",
  "tika-s0104t1:849_9": "pāḷiṁ nīharitvā ‘‘aho vata aññepi sattā itthattaṁ āgaccheyyunti ayaṁ taṇhātassanā",
  "tika-s0104t1:849_10": "nāmā’’ti? Saccaṁ, taṁ pana diṭṭhitassanāya visuṁ udāharaṇaṁ dassentena taṇhātassanameva",
  "tika-s0104t1:849_11": "tato niddhāretvā vuttaṁ, na pana ettha diṭṭhitassanāya alabbhamānattāti na doso.",
  "tika-s0104t1:849_12": "Idāni samānasaddavacanīyānaṁ atthānamuddharaṇaṁ katvā idhādhippetaṁ vibhāvetuṁ ‘‘sā",
  "tika-s0104t1:849_13": "panesā’’tiādimāha. Paṭighasaṅkhāto cittutrāso eva tāsatassanā. Evamaññatthāpi yathārahaṁ.",
  "tika-s0104t1:849_14": "‘‘Jātiṁ paṭiccā’’tiādi vibhaṅgapāḷi, (vibha. 921) tatrāyamatthakathā – jātiṁ paṭicca",
  "tika-s0104t1:849_15": "bhayanti jātipaccayā uppannabhayaṁ. Bhayānakanti ākāraniddeso. Chambhitattanti bhayavasena",
  "tika-s0104t1:849_16": "gattakampo, visesato hadayamaṁsacalanaṁ. Lomahaṁsoti lomānaṁ haṁsanaṁ, bhittiyaṁ",
  "tika-s0104t1:849_17": "nāgadantānamiva uddhaggabhāvo, iminā padadvayena kiccato bhayaṁ dassetvā puna cetaso",
  "tika-s0104t1:849_18": "utrāsoti sabhāvato dassitanti. Ṭīkāyaṁ pana ‘‘bhayānakanti bheravārammaṇanimittaṁ",
  "tika-s0104t1:849_19": "balavabhayaṁ, tena sarīrassa thaddhabhāvo chambhitatta’’nti (dī. ni. ṭī. 1.41) vuttaṁ,",
  "tika-s0104t1:849_20": "aneneva bhayanti ettha khuddakabhayaṁ dassitaṁ, iti ettha payoge ayaṁ tassanāti evaṁ",
  "tika-s0104t1:849_21": "sabbattha attho. Paritassitavipphanditamevāti ettha ‘‘diṭṭhisaṅkhātena ceva taṇhāsaṅkhātena",
  "tika-s0104t1:849_22": "ca paritassitena vipphanditameva calitameva kampitamevā’’ti (dī. ni. aṭṭha. 1.105-117)",
  "tika-s0104t1:849_23": "aṭṭhakathāyamatthaṁ vakkhati. Tena viññāyati labbhamānampi taṇhātassanamantarena",
  "tika-s0104t1:849_24": "diṭṭhitassanāyeva nihaṭāti. ‘‘Tepī’’tiādi sīhopamasuttantapāḷi (a. ni. 4.33) tattha",
  "tika-s0104t1:849_25": "tepīti dīghāyukā devāpi. Bhayanti bhaṅgānupassanāpariciṇṇante sabbasaṅkhārato bhāyanavasena",
  "tika-s0104t1:849_26": "uppannaṁ bhayañāṇaṁ. Saṁveganti sahottappañāṇaṁ, ottappameva vā. Santāsanti ādīnavanibbidānupassanāhi",
  "tika-s0104t1:849_27": "saṅkhārehi santāsanañāṇaṁ. Upapattivasenāti paṭisandhivaseneva.",
  "tika-s0104t1:850_0": "Sahabyatanti sahāyabhāvamiccheva saddato attho sahabya-saddassa sahāyatthe pavattanato.",
  "tika-s0104t1:850_1": "So hi saha byāyati pavattati, dosaṁ vā paṭicchādetīti sahabyoti vuccati, tassa bhāvo",
  "tika-s0104t1:850_2": "sahabyatā. Sahāyabhāvo pana sahabhāvoyeva nāmāti adhippāyato atthaṁ dassetuṁ ‘‘sahabhāva’’nti",
  "tika-s0104t1:850_3": "vuttaṁ. Sasādhanasamavāyattho vā saha-saddo adhikiccapade adhisaddo viya, tasmā saha",
  "tika-s0104t1:850_4": "ekato vattamānassa bhāvo sahabyaṁ yathā ‘‘dāsabya’’nti tadeva sahabyatā, sakatthavuttivasena",
  "tika-s0104t1:850_5": "imamevatthaṁ sandhāyāha ‘‘sahabhāva’’nti. Apica saha vāti pavattatīti sahavo, tassa",
  "tika-s0104t1:850_6": "bhāvo sahabyaṁ yathā ‘‘vīrassa bhāvo vīriya’’nti, tadeva sahabyatāti evaṁ vimānaṭṭhakathāyaṁ",
  "tika-s0104t1:850_7": "(vi. va. aṭṭha. 172) vuttaṁ, tasmā tadatthaṁ dassetuṁ evaṁ vuttantipi daṭṭhabbaṁ.",
  "tika-s0104t1:851_0": "42. Ime satte abhibhavitvāti seso. Abhibhavanā cettha pāpasabhāvena jeṭṭhabhāvena",
  "tika-s0104t1:851_1": "‘‘te satte abhibhavitvā ṭhito’’ti attano maññanāyevāti vuttaṁ ‘‘jeṭṭhakohamasmī’’ti.",
  "tika-s0104t1:851_2": "Aññadatthūti dassane antarāyābhāvavacanena, dasoti ettha dassaneyyavisesapariggahābhāvena",
  "tika-s0104t1:851_3": "ca anāvaraṇadassāvitaṁ paṭijānātīti āha ‘‘sabbaṁ passāmīti attho’’ti. Dassaneyyavisesassa",
  "tika-s0104t1:851_4": "hi padesabhūtassa aggahaṇe sati gahetabbassa nippadesatā viññāyati yathā ‘‘dikkhito",
  "tika-s0104t1:851_5": "na dadātī’’ti, deyyadhammavisesassa cettha padesabhūtassa aggahaṇato pabbajito sabbampi",
  "tika-s0104t1:851_6": "na dadātīti gahetabbassa deyyadhammassa nippadesatā viññāyati. Evamīdisesu. Vase",
  "tika-s0104t1:851_7": "vattemīti vasavattī. Ahaṁ-saddayogato hi sabbattha amhayogena vacanattho. Sattabhājanabhūtassa",
  "tika-s0104t1:851_8": "lokassa nimmātā cāti sambandho. ‘‘Pathavī’’tiādi cettha bhājanalokavasena adhippāyakathanaṁ.",
  "tika-s0104t1:851_9": "Sajitāti racitā, vibhajitā vā, tenāha ‘‘tvaṁ khattiyo nāmā’’tiādi. Ciṇṇavasitāyāti",
  "tika-s0104t1:851_10": "samāciṇṇapañcavidhavasibhāvato. Tatthāti bhūtabhabyesu. Antovatthimhīti antogabbhāsaye.",
  "tika-s0104t1:851_11": "Paṭhamacittakkhaṇeti paṭisandhicittakkhaṇe. Dutiyatoti paṭhamabhavaṅgacittakkhaṇato.",
  "tika-s0104t1:851_12": "Paṭhamairiyāpatheti yena paṭisandhiṁ gaṇhāti, tasmiṁ iriyāpathe. Iti atītavasena,",
  "tika-s0104t1:851_13": "bhūta-saddassa vattamānavasena ca bhabya-saddassa attho dassito. Ṭīkāyaṁ (dī. ni.",
  "tika-s0104t1:851_14": "ṭī. 1.42) pana bhabya-saddattho anāgatavasenāpi vutto. Ahesunti hi bhūtā. Bhavanti,",
  "tika-s0104t1:851_15": "bhavissanti cāti bhabyā tabbānīyā viya ṇyapaccayassa kattaripi pavattanato.",
  "tika-s0104t1:852_0": "‘‘Issaro kattā nimmātā’’ti vatvāpi puna ‘‘mayā ime sattā nimmitā’’ti vacanaṁ kimatthiyanti",
  "tika-s0104t1:852_1": "āha ‘‘idāni kāraṇavasenā’’tiādi [kāraṇato (aṭṭhakathāyaṁ)] kāraṇavasena sādhetukāmatāya",
  "tika-s0104t1:852_2": "paṭiññākaraṇatthanti vuttaṁ hoti. Nanu cesa brahmā anavaṭṭhitadassanattā puthujjanassa",
  "tika-s0104t1:852_3": "purimatarajātiparicitampi kammassakatāñāṇaṁ vissajjetvā vikubbaniddhivasena cittuppādamattapaṭibaddhena",
  "tika-s0104t1:852_4": "sattanimmānena vipallaṭṭho ‘‘mayā ime sattā nimmitā’’tiādinā issarakuttadassanaṁ",
  "tika-s0104t1:852_5": "pakkhandamāno abhinivisanavasena patiṭṭhito, na pana patiṭṭhāpanavasena. Atha kasmā",
  "tika-s0104t1:852_6": "kāraṇavasena sādhetukāmo paṭiññaṁ karotīti vuttanti? Na cevaṁ daṭṭhabbaṁ. Tesampi",
  "tika-s0104t1:852_7": "hi ‘‘evaṁ hotī’’tiādinā pacchā uppajjantānampi tathāabhinivesassa vakkhamānattā paresaṁ",
  "tika-s0104t1:852_8": "patiṭṭhāpanakkameneva tassa so abhiniveso jāto, na tu abhinivisanamattena, tasmā",
  "tika-s0104t1:852_9": "evaṁ vuttanti daṭṭhabbaṁ. Tenevāha ‘‘taṁ kissa hetū’’tiādi. Pāḷiyaṁ manaso paṇidhīti",
  "tika-s0104t1:852_10": "manaso patthanā, tathā cittuppattimattamevāti vuttaṁ hoti.",
  "tika-s0104t1:853_0": "Itthabhāvanti idappakārabhāvaṁ. Yasmā pana so pakāro brahmattabhāvoyevidhādhippeto,",
  "tika-s0104t1:853_1": "tasmā ‘‘brahmabhāva’’nti vuttaṁ. Ayaṁ pakāro itthaṁ, tassa bhāvo itthattanti hi nibbacanaṁ.",
  "tika-s0104t1:853_2": "Kevalanti kammassakatāñāṇena asammissaṁ suddhaṁ. Maññanāmattenevāti diṭṭhimaññanāmatteneva,",
  "tika-s0104t1:853_3": "na adhimānavasena. Vaṅkachiddena vaṅkaāṇī viya onamitvā vaṅkaladdhikena vaṅkaladdhikā",
  "tika-s0104t1:853_4": "onamitvā tasseva brahmuno pādamūlaṁ gacchanti, taṁpakkhakā bhavantīti attho. Nanu",
  "tika-s0104t1:853_5": "ca devānaṁ upapattisamanantaraṁ ‘‘imāya nāma gatiyā cavitvā iminā nāma kammunā idhūpapannā’’ti",
  "tika-s0104t1:853_6": "paccavekkhaṇā hoti, atha kasmā tesaṁ evaṁ maññanā siyāti? Purimajātīsu kammassakatāñāṇe",
  "tika-s0104t1:853_7": "sammadeva niviṭṭhajjhāsayānameva tathāpaccavekkhaṇāya pavattito. Tādisānameva hi",
  "tika-s0104t1:853_8": "tathāpaccavekkhaṇā sambhavati, sā ca kho yebhuyyavasena, ime pana purimāsupi jātīsu",
  "tika-s0104t1:853_9": "issarakuttadiṭṭhivasena nibaddhābhinivesā evameva maññamānā ahesunti. Tathā hi pāḷiyaṁ",
  "tika-s0104t1:853_10": "vuttaṁ ‘‘iminā maya’’ntiādi.",
  "tika-s0104t1:854_0": "43. Īsati abhibhavatīti īso, mahanto īso maheso, suppatiṭṭhitamahesatāya parehi ‘‘maheso’’",
  "tika-s0104t1:854_1": "iti akkhāyatīti mahesakkho, mahesakkhānaṁ atisayena mahesakkhoti mahesakkhataroti",
  "tika-s0104t1:854_2": "vacanattho. So pana mahesakkhatarabhāvo ādhipateyyaparivārasampattiyā kāraṇabhūtāya",
  "tika-s0104t1:854_3": "viññāyatīti vuttaṁ ‘‘issariyaparivāravasena mahāyasataro’’ti.",
  "tika-s0104t1:855_0": "44. Kiṁ panetaṁ kāraṇanti anuyogenāha ‘‘so tato’’tiādi, tena ‘‘itthattaṁ āgacchatī’’ti",
  "tika-s0104t1:855_1": "vuttaṁ idhāgamanameva kāraṇanti dasseti. Idheva āgacchatīti imasmiṁ manussaloke eva",
  "tika-s0104t1:855_2": "paṭisandhivasena āgacchati. Etanti ‘‘ṭhānaṁ kho panetaṁ bhikkhave, vijjatī’’ti vacanaṁ.",
  "tika-s0104t1:855_3": "Pāḷiyaṁ yaṁ aññataro sattoti ettha yanti nipātamattaṁ, kāraṇatthe vā esa nipāto,",
  "tika-s0104t1:855_4": "hetumhi vā paccattaniddeso, yena ṭhānenāti attho, kiriyāparāmasanaṁ vā etaṁ. ‘‘Itthattaṁ",
  "tika-s0104t1:855_5": "āgacchatī’’ti ettha yadetaṁ itthattassa āgamanasaṅkhātaṁ ṭhānaṁ, tadetaṁ vijjatīti",
  "tika-s0104t1:855_6": "attho. Esa na so pabbajati, cetosamādhiṁ phusati, pubbenivāsaṁ anussatīti etesupi",
  "tika-s0104t1:855_7": "padesu. ‘‘Ṭhānaṁ kho panetaṁ bhikkhave, vijjati, yaṁ aññataro satto’’ti hi imāni",
  "tika-s0104t1:855_8": "padāni ‘‘pabbajatī’’tiādīhipi padehi paccekaṁ yojetabbāni. Na gacchatīti agāraṁ,",
  "tika-s0104t1:855_9": "gehaṁ, agārassa hitaṁ āgāriyaṁ, kasigorakkhādikammaṁ, tamettha natthīti anāgāriyaṁ,",
  "tika-s0104t1:855_10": "pabbajjā, tenāha ‘‘agārasmā’’tiādi. Pa-saddena visiṭṭho vaja-saddo upasaṅkamaneti",
  "tika-s0104t1:855_11": "vuttaṁ ‘‘upagacchatī’’ti. Paranti pacchā, atisayaṁ vā, aññaṁ pubbenivāsantipi attho.",
  "tika-s0104t1:855_12": "‘‘Na saratī’’ti vutteyeva ayamattho āpajjatīti dasseti ‘‘saritu’’ntiādinā. Apassantoti",
  "tika-s0104t1:855_13": "pubbenivāsānussatiñāṇena apassanahetu, passituṁ asakkonto hutvātipi vaṭṭati. Māna-saddo",
  "tika-s0104t1:855_14": "viya hi anta-saddo idha sāmatthiyattho. Sadābhāvatoti sabbadā vijjamānattā. Jarāvasenāpīti",
  "tika-s0104t1:855_15": "ettha pi-saddena maraṇavasenāpīti sampiṇḍeti.",
  "tika-s0104t1:856_0": "45. Khiḍḍāpadosinoti kattuvasena padasiddhi, khiḍḍāpadosikāti pana sakatthavuttivasena,",
  "tika-s0104t1:856_1": "saddamanapekkhitvā pana atthameva dassetuṁ ‘‘khiḍḍāyā’’tiādi vuttaṁ. ‘‘Khiḍḍāpadosakā’’ti",
  "tika-s0104t1:856_2": "vā vattabbe i-kārāgamavasena evaṁ vuttaṁ. Padussanaṁ vā padoso, khiḍḍāya padoso khiḍḍāpadoso,",
  "tika-s0104t1:856_3": "so etesanti khiḍḍāpadosikā. ‘‘Padūsikātipi pāḷiṁ likhantī’’ti aññanikāyikānaṁ pamādalekhataṁ",
  "tika-s0104t1:856_4": "dasseti . Mahāvihāravāsīnikāyikānañhi vācanāmaggavasena ayaṁ saṁvaṇṇanā pavattā.",
  "tika-s0104t1:856_5": "Apica tena potthakāruḷhakāle pamādalekhaṁ dasseti. Tampi hi padatthasodhanāya aṭṭhakathāya",
  "tika-s0104t1:856_6": "sodhitaniyāmeneva gahetabbaṁ, tenāha ‘‘sā aṭṭhakathāyaṁ natthī’’ti. Velaṁ atikkantaṁ",
  "tika-s0104t1:856_7": "ativelaṁ, taṁ. Bhāvanapuṁsakañcetaṁ, tenāha ‘‘aticira’’nti, āhārūpabhogakālaṁ atikkamitvāti",
  "tika-s0104t1:856_8": "vuttaṁ hoti. Ratidhamma-saddo hassakhiḍḍā-saddehi paccekaṁ yojetabbo ‘‘hassakhiḍḍāsu",
  "tika-s0104t1:856_9": "ratidhammo ramaṇasabhāvo’’ti. Hasanaṁ hasso, keḷihasso. Kheḍanaṁ kīḷanaṁ khiḍḍā,",
  "tika-s0104t1:856_10": "kāyikavācasikakīḷā. Anuyogavasena taṁsamāpannāti dassento āha ‘‘hassaratidhammañcevā’’tiādi.",
  "tika-s0104t1:856_11": "Kīḷā yesaṁ te keḷino, tesaṁ hasso tathā. Kīḷāhassapayogena uppajjanakasukhañcettha",
  "tika-s0104t1:856_12": "keḷihassasukhaṁ. Tadavasiṭṭhakīḷāpayogena uppajjanakaṁ kāyikavācasikakīḷāsukhaṁ.",
  "tika-s0104t1:857_0": "‘‘Te kirā’’tiādi vitthāradassanaṁ. Kira-saddo hettha vitthārajotakoyeva, na tu anussavanāruciyādijotako",
  "tika-s0104t1:857_1": "tathāyeva pāḷiyaṁ, aṭṭhakathāsu ca vuttattā. Sirivibhavenāti sarīrasobhaggādisiriyā,",
  "tika-s0104t1:857_2": "parivārādisampattiyā ca. Nakkhattanti chaṇaṁ. Yebhuyyena hi nakkhattayogena katattā",
  "tika-s0104t1:857_3": "tathāyogo vā hotu, mā vā, nakkhattamicceva vuccati. Āhāranti ettha ko devānamāhāro,",
  "tika-s0104t1:857_4": "kā ca tesamāhāravelāti? Sabbesampi kāmāvacaradevānaṁ sudhāhāro. Dvādasapāpadhammavigghātena",
  "tika-s0104t1:857_5": "hi sukhassa dhāraṇato devānaṁ bhojanaṁ ‘‘sudhā’’ti vuccati. Sā pana setā saṅkhūpamā",
  "tika-s0104t1:857_6": "atulyadassanā suci sugandhā piyarūpā. Yaṁ sandhāya sudhābhojanajātake vuttaṁ –",
  "tika-s0104t1:858": "‘‘Saṅkhūpamaṁ seta’matulyadassanaṁ,",
  "tika-s0104t1:859": "Suciṁ sugandhaṁ piyarūpa’mabbhutaṁ;",
  "tika-s0104t1:860": "Adiṭṭhapubbaṁ mama jātu cakkhubhi,",
  "tika-s0104t1:861": "Kā devatā pāṇisu kiṁ sudho’dahī’’ti. (jā. 2.21.227);",
  "tika-s0104t1:862": "‘‘Bhuttā ca sā dvādasahanti pāpake,",
  "tika-s0104t1:863": "Khuddaṁ pipāsaṁ aratiṁ daraklamaṁ;",
  "tika-s0104t1:864": "Kodhūpanāhañca vivādapesuṇaṁ,",
  "tika-s0104t1:865": "Sītuṇha tandiñca rasuttamaṁ ida’’nti ca. (jā. 2.21.229);",
  "tika-s0104t1:866_0": "Sā ca heṭṭhimehi heṭṭhimehi uparimānaṁ uparimānaṁ paṇītatamā hoti, taṁ yathāsakaṁ",
  "tika-s0104t1:866_1": "parimitadivasavasena divase divase bhuñjanti. Keci pana vadanti ‘‘biḷārapadappamāṇaṁ",
  "tika-s0104t1:866_2": "sudhāhāraṁ te bhuñjanti, so jivhāya ṭhapitamatto yāva kesagganakhaggā kāyaṁ pharati,",
  "tika-s0104t1:866_3": "yathāsakaṁ gaṇitadivasavasena satta divase yāpanasamattho hotī’’ti. Kecivāde panettha",
  "tika-s0104t1:866_4": "biḷārapada-saddo suvaṇṇasaṅkhātassa saṅkhyāvisesassa vācako. Pamāṇato pana udumbaraphalappamāṇaṁ,",
  "tika-s0104t1:866_5": "yaṁ pāṇitalaṁ kabaḷaggahantipi vuccati. Vuttañhi madhukose –",
  "tika-s0104t1:867": "‘‘Pāṇirakkho picu cāpi, suvaṇṇakamudumbaraṁ;",
  "tika-s0104t1:868": "Biḷārapadakaṁ pāṇi-talaṁ taṁ kabaḷaggaha’’nti.",
  "tika-s0104t1:869_0": "‘‘Nirantaraṁ khādantāpi pivantāpī’’ti idaṁ parikappanāvasena vuttaṁ, na pana evaṁ",
  "tika-s0104t1:869_1": "niyamavasena tathā khādanapivanānamaniyamabhāvato. Kammajatejassa balavabhāvo uḷārapuññanibbattattā,",
  "tika-s0104t1:869_2": "uḷāragarusiniddhasudhāhārajīraṇato ca. Karajakāyassa mandabhāvo pana sukhumālabhāvato.",
  "tika-s0104t1:869_3": "Teneva hi bhagavā indasālaguhāyaṁ pakatipathaviyaṁ patiātuṁ asakkontaṁ sakkaṁ devarājānaṁ",
  "tika-s0104t1:869_4": "‘‘oḷārikaṁ kāyaṁ adhiṭṭhehī’’ti avoca. Manussānaṁ pana kammajatejassa mandabhāvo,",
  "tika-s0104t1:869_5": "karajakāyassa balavabhāvo ca vuttaviparītena veditabbo. Karajakāyoti ettha ko vuccati",
  "tika-s0104t1:869_6": "sarīraṁ, tattha pavatto. Rajo karajo, kiṁ taṁ? Sukkasoṇitaṁ. Tañhi ‘‘rāgo rajo na",
  "tika-s0104t1:869_7": "ca pana reṇu vuccatī’’ti (mahāni. 209; cūḷani. 74) evaṁ vuttarāgarajaphalattā sarīravācakena",
  "tika-s0104t1:869_8": "ka-saddena visesetvā kāraṇavohārena ‘‘karajo’’ti vuccati. Tena sukkasoṇitasaṅkhātena",
  "tika-s0104t1:869_9": "karajena sambhūto kāyo karajakāyoti ācariyā. Tathā hi kāyo mātāpettikasambhavoti",
  "tika-s0104t1:869_10": "vutto. Mahāassapūrasuttantaṭīkāyaṁ pana ‘‘karīyati gabbhāsaye khipīyatīti karo, sambhavo,",
  "tika-s0104t1:869_11": "karato jātoti karajo, mātāpettikasambhavoti attho. Mātuādīnaṁ saṇṭhāpanavasena karato",
  "tika-s0104t1:869_12": "hatthato jātoti karajoti apare. Ubhayathāpi karajakāyanti catusantatirūpamāhā’’ti",
  "tika-s0104t1:869_13": "vuttaṁ. Karoti putte nibbattetīti karo, sukkasoṇitaṁ, tena jāto karajotipi vadanti.",
  "tika-s0104t1:869_14": "Tathā asambhūtopi ca devādīnaṁ kāyo tabbohārena ‘‘karajakāyo’’ti vuccati yathā ‘‘pūtikāyo,",
  "tika-s0104t1:869_15": "jarasiṅgālo’’ti. Tesanti manussānaṁ. Acchayāgu nāma pasannā akasaṭā yāgu. Vatthunti",
  "tika-s0104t1:869_16": "karajakāyaṁ. Ekaṁ āhāravelanti ekadivasamattaṁ, kesañci matena pana sattāhaṁ.",
  "tika-s0104t1:870_0": "Evaṁ anvayato byatirekato ca dassetvā upamāvasenapi tamāvikaronto ‘‘yathā nāmā’’tiādimāha.",
  "tika-s0104t1:870_1": "Tattapāsāṇeti accuṇhapāsāṇe. Rattasetapadumato avasiṭṭhaṁ uppalaṁ. Akathāyanti mahāaṭṭhakathāyaṁ.",
  "tika-s0104t1:870_2": "Avisesenāti ‘‘devāna’’nti avisesena, devānaṁ kammajatejo balavā hoti, karajaṁ mandanti",
  "tika-s0104t1:870_3": "vā kammajatejakarajakāyānaṁ balavamandatāsaṅkhāta kāraṇasāmaññena. Tadetañhi kāraṇaṁ",
  "tika-s0104t1:870_4": "sabbesampi devānaṁ samānameva, tasmā sabbepi devā gahetabbāti vuttaṁ hoti. Kabaḷīkārabhūtaṁ",
  "tika-s0104t1:870_5": "sudhāhāraṁ upanissāya jīvantīti kabaḷīkārāhārūpajīvino. Kecīti abhayagirivāsino.",
  "tika-s0104t1:870_6": "‘‘Khiḍḍāpadussanamatteneva hete khiḍḍāpadosikāti vuttā’’ti ayaṁ pāṭho ‘‘teyeva cavantīti",
  "tika-s0104t1:870_7": "veditabbā’’ti etassānantare paṭhitabbo tadanusandhikattā. Ayañhetthānusandhi – yadi",
  "tika-s0104t1:870_8": "sabbepi evaṁ karontā kāmāvacaradevā caveyyuṁ, atha kasmā ‘‘khiḍḍāpadosikā’’ti nāmavisesena",
  "tika-s0104t1:870_9": "bhagavatā vuttāti? Vicāraṇāya evamāhāti, etena imamatthaṁ dasseti ‘‘sabbepi devā",
  "tika-s0104t1:870_10": "evaṁ cavantāpi khiḍḍāya padussanasabhāvamattaṁ pati nāmavisesena tathā vuttā’’ti.",
  "tika-s0104t1:870_11": "Yadeke vadeyyuṁ ‘‘kecivādapatiṭṭhāpakoyaṁ pāṭho’’ti, tadayuttameva iti-saddantarikattā,",
  "tika-s0104t1:870_12": "ante ca tassa avijjamānattā. Atthikehi pana tassa kecivādasamavarodhanaṁ ante itisaddo yojetabboti.",
  "tika-s0104t1:871_0": "47-48. Manopadosinoti kattuvasena padasiddhi, manopadosikāti ca sakatthavuttivasena,",
  "tika-s0104t1:871_1": "atthamattaṁ pana dassetuṁ ‘‘manenā’’tiādi vuttaṁ. ‘‘Manopadosakā’’ti vā vattabbe",
  "tika-s0104t1:871_2": "i-kārāgamavasena evaṁ vuttaṁ. Manenāti issāpakatattā paduṭṭhena manasā. Aparo nayo",
  "tika-s0104t1:871_3": "– usūyanavasena manasā padoso manopadoso, vināsabhūto so etesamatthīti manopadosikāti.",
  "tika-s0104t1:871_4": "‘‘Te aññamaññamhi paduṭṭhacittā kilantakāyā kilantacittā te devā tamhā kāyā cavantī’’ti",
  "tika-s0104t1:871_5": "vacanato ‘‘ete cātumahārājikā’’ti āha. Manena padussanamatteneva hete manopadosikāti",
  "tika-s0104t1:871_6": "vuttā. ‘‘Tesu kirā’’tiādi vitthāro. Rathena vīthiṁ paṭipajjatīti upalakkhaṇamattaṁ",
  "tika-s0104t1:871_7": "aññehi aññatthāpi paṭipajjanasambhavato. Etanti attano sampattiṁ. Uddhumāto viyāti",
  "tika-s0104t1:871_8": "pītiyā karaṇabhūtāya unnato viya. Bhijjamāno viyāti tāya bhijjanto viya, pītiyā vā",
  "tika-s0104t1:871_9": "kattubhūtāya bhañjito viya. Kuddhā nāma suvijānanā honti, tasmā kuddhabhāvamassa ñatvāti attho.",
  "tika-s0104t1:872_0": "Akuddho rakkhatīti kuddhassa so kodho itarasmiṁ akujjhante anupādāno ceva ekavāramattaṁ",
  "tika-s0104t1:872_1": "uppattiyā anāsevano ca hutvā cāvetuṁ na sakkoti, udakantaṁ patvā aggi viya nibbāyati,",
  "tika-s0104t1:872_2": "tasmā akuddho itaraṁ cavanato rakkhati. Ubhosu pana kuddhesu bhiyyo bhiyyo aññamaññamhi",
  "tika-s0104t1:872_3": "parivaḍḍhanavasena tikhiṇasamudācāro nissayadahanaraso kodho uppajjamāno hadayavatthuṁ",
  "tika-s0104t1:872_4": "nidahanto accantasukhumālakarajakāyaṁ vināseti, tato sakalopi attabhāvo antaradhāyati",
  "tika-s0104t1:872_5": ", tamatthaṁ dassetumāha ‘‘ubhosu panā’’tiādi. Tathā cāha pāḷiyaṁ ‘‘te aññamaññamhi",
  "tika-s0104t1:872_6": "paduṭṭhacittā kilantakāyā kilantacittā te devā tamhā kāyā cavantī’’ti. Ekassa kodho",
  "tika-s0104t1:872_7": "itarassa paccayo hoti, tassapi kodho itarassa paccayo hotīti ettha kodhassa bhiyyo",
  "tika-s0104t1:872_8": "bhiyyo parivaḍḍhanāya eva paccayabhāvo veditabbo, na cavanāya nissayadahanarasena",
  "tika-s0104t1:872_9": "attanoyeva kodhena hadayavatthuṁ nidahantena accantasukhumālassa karajakāyassa cavanato.",
  "tika-s0104t1:872_10": "Kandantānaṁyeva orodhānanti anādaratthe sāmivacanaṁ. Ayamettha dhammatāti ayaṁ tesaṁ",
  "tika-s0104t1:872_11": "karajakāyamandatāya, tathāuppajjanakassa ca kodhassa balavatāya ṭhānaso cavanabhāvo",
  "tika-s0104t1:872_12": "etesu devesu rūpārūpadhammānaṁ dhammaniyāmo sabhāvoti attho.",
  "tika-s0104t1:873_0": "49-52.Cakkhādīnaṁ bhedaṁ passatīti virodhipaccayasannipāte vikārāpattidassanato,",
  "tika-s0104t1:873_1": "ante ca adassanūpagamanato vināsaṁ passati oḷārikattā rūpadhammabhedassa. Paccayaṁ",
  "tika-s0104t1:873_2": "datvāti anantarapaccayādivasena paccayasattiṁ datvā, paccayo hutvāti vuttaṁ hoti,",
  "tika-s0104t1:873_3": "tasmā na passatīti sambandho, balavatarampi samānaṁ iminā kāraṇena na passatīti adhippāyo.",
  "tika-s0104t1:873_4": "Balavataranti ca cittassa lahutarabhedaṁ sandhāya vuttaṁ. Tathā hi ekasmiṁ rūpe dharanteyeva",
  "tika-s0104t1:873_5": "soḷasa cittāni bhijjanti. Cittassa bhedaṁ na passatīti ettha khaṇe khaṇe bhijjantampi",
  "tika-s0104t1:873_6": "cittaṁ parassa anantarapaccayabhāveneva bhijjati, tasmā purimacittassa abhāvaṁ paṭicchādetvā",
  "tika-s0104t1:873_7": "viya pacchimacittassa uppattito bhāvapakkho balavataro pākaṭova hoti, na abhāvapakkhoti",
  "tika-s0104t1:873_8": "idaṁ kāraṇaṁ dassetuṁ ‘‘cittaṁ panā’’tiādi vuttanti daṭṭhabbaṁ. Ayañcattho alābhacakkanidassanena",
  "tika-s0104t1:873_9": "dīpetabbo. Yasmā pana takkīvādī nānattanayassa duravadhānatāya, ekattanayassa ca",
  "tika-s0104t1:873_10": "micchāgahitattā ‘‘yadevidaṁ viññāṇaṁ sabbadāpi evarūpena pavattati, ayaṁ me attā",
  "tika-s0104t1:873_11": "nicco’’tiādinā abhinivesaṁ janesi, tasmā tamatthaṁ ‘‘so taṁ apassanto’’tiādinā saha upamāya vibhāveti.",
  "tika-s0104t1:874": "Antānantavādavaṇṇanā",
  "tika-s0104t1:875_0": "53. Antānantasahacarito vādo antānanto yathā ‘‘kuntā pacarantī’’ti, antānantasannissayo",
  "tika-s0104t1:875_1": "vā yathā ‘‘mañcā ukkuṭṭhiṁ karontī’’ti, so etesanti antānantikāti atthaṁ dassetuṁ",
  "tika-s0104t1:875_2": "‘‘antānantavādā’’ti vuttaṁ. Vuttanayena antānantasahacarito, tannissayo vā, antānantesu",
  "tika-s0104t1:875_3": "vā pavatto vādo etesanti antānantavādā. Idāni ‘‘antavā ayaṁ loko’’tiādinā vakkhamānapāṭhānurūpaṁ",
  "tika-s0104t1:875_4": "atthaṁ vibhajanto ‘‘antaṁ vā’’tiādimāha. Amati gacchati bhāvo osānametthāti hi anto,",
  "tika-s0104t1:875_5": "mariyādā , tappaṭisedhanena ananto. Anto ca ananto ca antānanto ca nevantanānanto",
  "tika-s0104t1:875_6": "ca antānanto tveva vutto sāmaññaniddesena, ekasesenavā ‘‘nāmarūpapaccayā saḷāyatana’’ntiādīsu",
  "tika-s0104t1:875_7": "(ma. ni. 3.126; saṁ. ni. 2.1; udā. 1) viya. Catutthapadañhettha tatiyapadena samānatthanti",
  "tika-s0104t1:875_8": "antānantapadeneva yathāvuttanayadvayena catudhā attho viññāyati. Kassa panāyaṁ antānantoti?",
  "tika-s0104t1:875_9": "Lokīyati saṁsāranissaraṇatthikehi diṭṭhigatikehi avapassīyati, lokiyanti vā ettha",
  "tika-s0104t1:875_10": "tehi puññāpuññāni, tabbipāko cāti ‘‘loko’’ti saṅkhyaṁ gatassa attano. Tenāha pāḷiyaṁ",
  "tika-s0104t1:875_11": "‘‘antānantaṁ lokassa paññapentī’’ti. Ko paneso attāti? Jhānavisayabhūtaṁ kasiṇanimittaṁ.",
  "tika-s0104t1:875_12": "Ayañhi diṭṭhigatiko paṭibhāganimittaṁ cakkavāḷapariyantaṁ, apariyantaṁ vā vaḍḍhanavasena,",
  "tika-s0104t1:875_13": "tadanussavādivasena ca tattha lokasaññī viharati, tathā ca aṭṭhakathāyaṁ vakkhati",
  "tika-s0104t1:875_14": "‘‘taṁ ‘loko’ti gahetvā’’ti (dī. ni. aṭṭha. 1.54-60) keci pana vadanti ‘‘jhānaṁ, taṁsampayuttadhammā",
  "tika-s0104t1:875_15": "ca idha attā, lokoti ca gahitā’’ti, taṁ aṭṭhakathāya na sameti.",
  "tika-s0104t1:876_0": "Etthāha – yuttaṁ tāva purimānaṁ tiṇṇampi vādīnaṁ antānantikattaṁ antañca anantañca",
  "tika-s0104t1:876_1": "antānantañca ārabbha pavattavādattā, pacchimassa pana takkikassa tadubhayapaṭisedhanavasena",
  "tika-s0104t1:876_2": "pavattavādattā kathaṁ antānantikattanti? Tadubhayapaṭisedhanavasena pavattavādattā",
  "tika-s0104t1:876_3": "eva. Antānantapaṭisedhanavādopi hi so antānantavisayoyeva tamārabbha pavattattā.",
  "tika-s0104t1:876_4": "Etadatthameva hi sandhāya aṭṭhakathāyaṁ ‘‘antaṁ vā antantaṁ vā antānantaṁ vā nevantānānantaṁ",
  "tika-s0104t1:876_5": "vā ārabbha pavattavādā’’ti vuttaṁ. Atha vā yathā tatiyavāde desapabhedavasena ekasseva",
  "tika-s0104t1:876_6": "lokassa antavatā, anantavatā ca sambhavati, evamettha takkīvādepi kālapabhedavasena",
  "tika-s0104t1:876_7": "ekasseva tadubhayasambhavato aññamaññapaṭisedhena tadubhayaññeva vuccati, dvinnampi",
  "tika-s0104t1:876_8": "ca paṭisedhānaṁ pariyudāsatā. Kathaṁ? Antavantapaṭisedhena hi anantavā vuccati, anantavantapaṭisedhena",
  "tika-s0104t1:876_9": "ca antavā. Dvipaṭisedho hi pakatiyatthañāpako. Iti paṭisedhanavasena antānantasaṅkhātassa",
  "tika-s0104t1:876_10": "ubhayassa vuttattā yuttoyeva tabbisayassa pacchimassāpi antānantikabhāvoti. Yadevaṁ",
  "tika-s0104t1:876_11": "so antānantikavādabhāvato tatiyavādasamavarodheyeva siyāti? Na, kālapabhedassa adhippetattā.",
  "tika-s0104t1:876_12": "Desapabhedavasena hi antānantiko tatiyavādī viya pacchimopi takkiko kālapabhedavasena",
  "tika-s0104t1:876_13": "antānantiko hoti. Kathaṁ? Yasmā ayaṁ lokasaññito attā ananto kadā ci sakkhidiṭṭhoti",
  "tika-s0104t1:876_14": "adhigatavisesehi mahesīhi anusuyyati, tasmā nevantavā. Yasmā panāyaṁ antavā kadāci,",
  "tika-s0104t1:876_15": "sakkhidiṭṭhoti tehiyeva anusuyyati, tasmā nānantavāti. Ayaṁ takkiko avaḍḍhitabhāvapubbakattā",
  "tika-s0104t1:876_16": "paṭibhāganimittānaṁ vaḍḍhitabhāvassa ubhayathā labbhamānassa parikappitassa attano",
  "tika-s0104t1:876_17": "appaccakkhakāritāya anussavādimatte ṭhatvā vaḍḍhitakālavasena ‘‘nevantavā’’ti paṭikkhipati,",
  "tika-s0104t1:876_18": "avaḍḍhitakālavasena pana ‘‘nānantavā’’ti, na pana antatānantatānaṁ accantamabhāvena",
  "tika-s0104t1:876_19": "yathā taṁ ‘‘nevasaññānāsaññā’’ti. Yathā cānussutikatakkino, evaṁ jātissaratakkiādīnampi",
  "tika-s0104t1:876_20": "vasena yathāsambhavaṁ yojetabbaṁ.",
  "tika-s0104t1:877_0": "Keci pana yadi panāyaṁ attā antavā, evaṁ sati dūradese upapajjanānussaraṇādikiccanibbatti",
  "tika-s0104t1:877_1": "na siyā. Atha anantavā, evañca idha ṭhitasseva devalokanirayādīsu sukhadukkhānubhavanaṁ",
  "tika-s0104t1:877_2": "siyā. Sace pana antavā ceva anantavā ca, evampi tadubhayadosasamāyogo siyā. Tasmā",
  "tika-s0104t1:877_3": "‘‘antavā, anantavā’’ti ca abyākaraṇīyo attāti evaṁ takkanavasena catutthavādappavattiṁ",
  "tika-s0104t1:877_4": "vaṇṇenti. Yadi panesa vuttanayena antānantiko bhaveyya, atha kasmā ‘‘ye te samaṇabrāhmaṇā",
  "tika-s0104t1:877_5": "evamāhaṁsu ‘antavā ayaṁ loko parivaṭumo’ti, tesaṁ musā’’tiādinā (dī. ni. 1.57) tassa",
  "tika-s0104t1:877_6": "purimavādattayapaṭikkhepo vuttoti? Purimavādattayassa tena yathādhippetappakāravilakkhaṇabhāvato.",
  "tika-s0104t1:877_7": "Teneva hi kāraṇena tathā paṭikkhepo vutto, na pana tassa antānantikattābhāvena, na",
  "tika-s0104t1:877_8": "ca pariyantarahitadiṭṭhivācāhi paṭikkhepena, avassañcetaṁ evameva ñātabbaṁ. Aññathā",
  "tika-s0104t1:877_9": "hesa amarāvikkhepapakkhaññeva bhajeyya catutthavādo. Na hi antatāanantatātadubhayavinimutto",
  "tika-s0104t1:877_10": "attano pakāro atthi, takkīvādī ca yuttimaggakoyeva. Kālabhedavasena ca ekasmimpi",
  "tika-s0104t1:877_11": "loke tadubhayaṁ no na yujjatīti. Bhavatu tāva pacchimavādīdvayassa antānantikabhāvo",
  "tika-s0104t1:877_12": "yutto antānantānaṁ vasena ubhayavisayattā tesaṁ vādassa. Kathaṁ pana purimavādīdvayassa",
  "tika-s0104t1:877_13": "paccekaṁ antānantikabhāvo yutto siyā ekekavisayattā tesaṁ vādassāti? Vuccate – samudāye",
  "tika-s0104t1:877_14": "pavattamāna-saddassa avayavepi upacāravuttito. Samuditesu hi antānantavādīsu pavattamāno",
  "tika-s0104t1:877_15": "antānanti ka-saddo tattha niruḷhatāya tadavayavesupi paccekaṁ antānantikavādīsu pavattati",
  "tika-s0104t1:877_16": "yathā ‘‘arūpajjhānesu paccekaṁ aṭṭhavimokkhapariyāyo’’, yathā ca ‘‘loke sattāsayo’’ti.",
  "tika-s0104t1:877_17": "Atha vā abhinivesato purimakāle pavattavitakkavasena ayaṁ tattha vohāro kato. Tesañhi",
  "tika-s0104t1:877_18": "diṭṭhigatikānaṁ tathārūpacetosamādhisamadhigamato pubbakāle ‘‘antavā nu kho ayaṁ",
  "tika-s0104t1:877_19": "loko, udāhu anantavā’’ti ubhayākārāvalambino vitakkassa vasena niruḷho antānantikabhāvo",
  "tika-s0104t1:877_20": "pacchā visesalābhena tesu antānantavādesu ekasseva vādassa saṅgahe uppannepi purimasiddharuḷhiyā",
  "tika-s0104t1:877_21": "vohārīyati yathā ‘‘sabbe sattā maraṇadhammā’’tiādīsu (saṁ. ni. 1.133) arahati sattapariyāyo,",
  "tika-s0104t1:877_22": "yathā ca bhavantaragatepi maṇḍūkādivohāroti.",
  "tika-s0104t1:878_0": "54-60. Paṭibhāganimittavaḍḍhanāya heṭṭhā, upari, tiriyañca cakkavāḷapariyantagatāgatavasena",
  "tika-s0104t1:878_1": "antānantabhāvoti dassetuṁ ‘‘paṭibhāganimitta’’ntiādi vuttaṁ. Nti paṭibhāganimittaṁ.",
  "tika-s0104t1:878_2": "Uddhamadho avaḍḍhetvā tiriyaṁ vaḍḍhetvāti etthāpi ‘‘cakkavāḷapariyantaṁ katvā’’ti",
  "tika-s0104t1:878_3": "adhikāravasena yojetabbaṁ. Vuttanayenāti ‘‘takkayatīti takkī’’tiādinā (dī. ni. aṭṭha.",
  "tika-s0104t1:878_4": "1.34) saddato, ‘‘catubbidho takkī’’tiādinā (dī. ni. aṭṭha. 1.34) atthato ca sassatavāde",
  "tika-s0104t1:878_5": "vuttanayena. Diṭṭhapubbānusārenāti dassanabhūtena viññāṇena upaladdhapubbassa antavantādino",
  "tika-s0104t1:878_6": "anussaraṇena, evañca katvā anussutitakkīsuddhatakkīnampi idha saṅgaho siddho hoti.",
  "tika-s0104t1:878_7": "Atha vā diṭṭhaggahaṇeneva ‘‘naccagītavāditavisūkadassanā’’tiādīsu (dī. ni. 1.10,",
  "tika-s0104t1:878_8": "194) viya sutādīnampi gahitabhāvo veditabbo. ‘‘Antavā’’tiādinā icchitassa attano",
  "tika-s0104t1:878_9": "sabbadābhāvaparāmasanavaseneva imesaṁ vādānaṁ pavattanato sassatadiṭṭhisaṅgaho daṭṭhabbo.",
  "tika-s0104t1:878_10": "Tathā hi vakkhati ‘‘satteva ucchedadiṭṭhiyo, sesā sassatadiṭṭhiyo’’ti (dī. ni. aṭṭha. 1.97, 98).",
  "tika-s0104t1:879": "Amarāvikkhepavādavaṇṇanā",
  "tika-s0104t1:880_0": "61.Namaratīti ‘‘evamevā’’ti sanniṭṭhānābhāvena na upacchijjati, anekantikāyeva hotīti",
  "tika-s0104t1:880_1": "vuttaṁ hoti. Pariyantarahitāti osānavigatā, aniṭṭhaṅgatāti attho. Vividhoti ‘‘evampi",
  "tika-s0104t1:880_2": "me no’’tiādinā nānappakāro. Khepoti sakavādena paravādānaṁ khipanaṁ. Ko paneso amarāvikkhepoti?",
  "tika-s0104t1:880_3": "Tathāpavatto diṭṭhippadhāno tādisāya vācāya samuṭṭhāpako cittuppādoyeva. Amarāya",
  "tika-s0104t1:880_4": "diṭṭhiyā, vācāya ca vikkhipanti, vividhamapanentīti vā amarāvikkhepino, teyeva ‘‘amarāvikkhepikā’’tipi",
  "tika-s0104t1:880_5": "yujjati. ‘‘Macchajāti’’ cceva avatvā ‘‘ekā’’ti vadanto macchajātiviseso esoti dasseti.",
  "tika-s0104t1:880_6": "Ito cito ca sandhāvati ekasmiṁ sabhāve anavaṭṭhānato. Yathā gāhaṁ na upagacchati,",
  "tika-s0104t1:880_7": "tathā sandhāvanato, etena amarāya vikkhepo tathā, so viyāti amarāvikkhepoti atthamāha",
  "tika-s0104t1:880_8": "‘‘sā ummujjananimujjanādivasenā’’tiādinā vikkhepapadatthena upamitattā. Ayameva hi",
  "tika-s0104t1:880_9": "attho ācariyasāriputtattherenāpi sāratthadīpaniyaṁ (sārattha. ṭī. 1.tatiyasaṅgītikathāvaṇṇanā)",
  "tika-s0104t1:880_10": "vutto. Amarā viya vikkhepo amarāvikkhepoti keci. Atha vā amarā viya vikkhipantīti",
  "tika-s0104t1:880_11": "amarāvikkhepino, teyeva amarāvikkhepikā.",
  "tika-s0104t1:881_0": "62. Vikkhepavādino uttarimanussadhamme, abyākatadhamme ca (akusaladhammepi dī. ni.",
  "tika-s0104t1:881_1": "ṭī. 1.62) sabhāvabhedavasena paṭivijjhituṁ ñāṇaṁ natthīti kusalākusalapadānaṁ kusalākusalakammapathavaseneva",
  "tika-s0104t1:881_2": "attho vutto. Vighāto vihesā kāyikadukkhaṁ ‘‘vippaṭisāruppattiyā’’ti domanassassa",
  "tika-s0104t1:881_3": "hetubhāvena vacanato, tenāha ‘‘dukkhaṁ bhaveyyā’’ti. Musāvādeti nimitte bhummavacanaṁ,",
  "tika-s0104t1:881_4": "nissakkatthe vā. Musāvādahetu, musāvādato vā ottappena ceva hiriyā cāti attho. Kīdisaṁ",
  "tika-s0104t1:881_5": "amarāvikkhepamāpajjatīti āha ‘‘apariyantavikkhepa’’nti, tena amarāsadisavikkhepasaṅkhātaṁ",
  "tika-s0104t1:881_6": "dutiyanayaṁ nivatteti. Yathāvutte hi nayadvaye paṭhamanayavasenāyamattho dassito,",
  "tika-s0104t1:881_7": "dutiyanayavasena pana amarāsadisavikkhepaṁ dassetuṁ ‘‘idaṁ kusalanti puṭṭho’’tiādivacanaṁ vakkhati.",
  "tika-s0104t1:882_0": "‘‘Evantipi me no’’ti yaṁ tayā puṭṭhaṁ, taṁ evantipi me laddhi no hotīti attho. Evaṁ",
  "tika-s0104t1:882_1": "sabbattha yathārahaṁ. Aniyamitavikkhepoti sassatādīsu ekasmimpi pakāre aṭṭhatvā vikkhepakaraṇaṁ,",
  "tika-s0104t1:882_2": "paravādinā yasmiṁ kismiñci pakāre pucchite tassa paṭikkhepavikkhepoti vuttaṁ hoti.",
  "tika-s0104t1:882_3": "Atha vā apariyantavikkhepadassanaṁyeva aṭṭhakathāyaṁ kataṁ ‘‘evantipi me noti aniyamitavikkhepo’’tiādinā,",
  "tika-s0104t1:882_4": "‘‘idaṁ kusalanti vā akusalanti vā puṭṭho’’tiādinā ca. ‘‘Evantipi me no’’tiādinā hi",
  "tika-s0104t1:882_5": "aniyametvā, niyametvā ca sassatekaccasassatucchedatakkīvādānaṁ paṭisedhanena taṁ",
  "tika-s0104t1:882_6": "taṁ vādaṁ paṭikkhipateva apariyantavikkhepavādattā. ‘‘Amarāvikkhepino’’ti dassetvā",
  "tika-s0104t1:882_7": "attanā pana anavaṭṭhitavādattā na kismiñci pakkhe avatiṭṭhatīti imamatthaṁ dassetuṁ",
  "tika-s0104t1:882_8": "‘‘sayaṁ pana idaṁ…pe… na byākarotī’’ti āha. Idāni kusalādīnaṁ abyākaraṇena tadeva",
  "tika-s0104t1:882_9": "anavaṭṭhānaṁ vibhāveti ‘‘idaṁ kusalanti puṭṭho’’tiādinā. Tenevāha ‘‘ekasmimpi pakkhe",
  "tika-s0104t1:882_10": "na tiṭṭhatī’’ti. Kiṁ no noti te laddhīti neva na hotīti tava laddhi hoti kinti attho.",
  "tika-s0104t1:882_11": "No notipi me noti neva na hotītipi me laddhi no hoti.",
  "tika-s0104t1:883_0": "63. Attano paṇḍitabhāvavisayānaññeva rāgādīnaṁ vasena yojanaṁ kātuṁ ‘‘ajānantopī’’tiādimāha.",
  "tika-s0104t1:883_1": "Sahasāti anupadhāretvā vegena. ‘‘Bhadramukhāti paṇḍitānaṁ samudāciṇṇamālapanaṁ, sundaramukhāti",
  "tika-s0104t1:883_2": "attho. Tatthāti tasmiṁ byākaraṇe, nimitte cetaṁ bhummaṁ. Chandarāgapadānaṁ samānatthabhāvepi",
  "tika-s0104t1:883_3": "vikappanajotakena vā-saddena yogyattā gobalībaddādinayena bhinnatthatāva yuttāti",
  "tika-s0104t1:883_4": "āha ‘‘chando dubbalarāgo,rāgo balavarāgo’’ti. Dosapaṭighesupi eseva nayo. Ettakampi",
  "tika-s0104t1:883_5": "nāmāti ettha api-saddo sampiṇḍane vattati, nāma-saddo garahāyaṁ. Na kevalaṁ ito uttaritarameva,",
  "tika-s0104t1:883_6": "atha kho ettakampi na jānāmi nāma, pageva taduttarijānaneti attho. Parehi katasakkārasamānavisayānaṁ",
  "tika-s0104t1:883_7": "pana rāgādīnaṁ vasena ayaṁ yojanā – kusalākusalaṁ yathābhūtaṁ apajānantopi yesamahaṁ",
  "tika-s0104t1:883_8": "samavāyena kusalameva ‘‘kusala’’nti, akusalameva ‘‘akusala’’nti ca byākareyyaṁ, tesu",
  "tika-s0104t1:883_9": "tathā byākaraṇahetu ‘‘aho vata re paṇḍito’’ti sakkārasammānaṁ karontesu mama chando",
  "tika-s0104t1:883_10": "vā rāgo vā assāti. Dosapaṭighesupi vuttavipariyāyena yojetabbaṁ. ‘‘Taṁ mamassa upādānaṁ,",
  "tika-s0104t1:883_11": "so mamassa vighāto’’ti idaṁ abhidhammanayena (dha. sa. 1219 ādayo) yathālābhavacanaṁ",
  "tika-s0104t1:883_12": "yathāsambhavaṁ yojetabbanti āha ‘‘chandarāgadvaya’’ntiādi. Taṇhādiṭṭhiyo eva hi ‘‘upādāna’’nti",
  "tika-s0104t1:883_13": "abhidhamme vuttā (dha. sa. 1219 ādayo) idāni suttantanayena avisesayojanaṁ dasseti",
  "tika-s0104t1:883_14": "‘‘ubhayampi vā’’tiādinā. Suttante hi dosopi ‘‘upādāna’’nti vutto ‘‘kodhupādānavinibandhā",
  "tika-s0104t1:883_15": "vighātaṁ āpajjantī’’tiādīsu (dī. ni. ṭī. 1.63) ‘‘ubhayampī’’ti ca atthato vuttaṁ,",
  "tika-s0104t1:883_16": "na saddato catunnampi saddānamatthadvayavācakattā. Daḷhaggahaṇanti amuñcanaggahaṇaṁ.",
  "tika-s0104t1:883_17": "Paṭighopi hi ārammaṇaṁ na muñcati upanāhādivasena pavattanato, lobhasseva upādānabhāvena",
  "tika-s0104t1:883_18": "pākaṭattā dosassāpi upādānabhāvaṁ dassetuṁ idaṁ vuttaṁ. Vihananaṁ vihiṁsanaṁ vibādhanaṁ.",
  "tika-s0104t1:883_19": "Rāgopi hi pariḷāhavasena sāraddhavuttitāya nissayaṁ vihanati. ‘‘Rāgo hī’’tiādinā",
  "tika-s0104t1:883_20": "rāgadosānaṁ upādānabhāve visesadassanamukhena tadatthasamatthanaṁ. Vināsetukāmatāya",
  "tika-s0104t1:883_21": "ārammaṇaṁ gaṇhātīti sambandho. Itīti tasmā gahaṇavihananato.",
  "tika-s0104t1:884_0": "64. Paḍati sabhāvadhamme jānāti, yathāsabhāvaṁ vā gacchatīti paṇḍā, sā yesaṁ te paṇḍitāti",
  "tika-s0104t1:884_1": "atthaṁ dasseti ‘‘paṇḍiccenā’’tiādinā. Paṇḍitassa bhāvo paṇḍiccaṁ, paññā. Yena hi",
  "tika-s0104t1:884_2": "dhammena pavattinimittabhūtena yutto ‘‘paṇḍito’’ti vuccati, soyeva dhammo paṇḍiccaṁ.",
  "tika-s0104t1:884_3": "Tena sutacintāmayapaññā vuttā tāsameva visayabhāvato. Samāpattilābhino hi bhāvanāmayapaññā.",
  "tika-s0104t1:884_4": "‘‘Nipuṇā’’ti iminā pana kammanibbattaṁ paṭisandhipaññāsaṅkhātaṁ sābhāvikañāṇaṁ vuttanti",
  "tika-s0104t1:884_5": "āha ‘‘saṇhasukhumabuddhino’’ti. Atthantaranti atthanānattaṁ, atthameva vā. ‘‘Viññātaparappavādā’’ti",
  "tika-s0104t1:884_6": "etena kata-saddassa kiriyāsāmaññavācakattā ‘‘katavijjo’’tiādīsu viya kata-saddo ñāṇānuyuttataṁ",
  "tika-s0104t1:884_7": "vadatīti dasseti. ‘‘Katavādaparicayā’’ti etena pana ‘‘katasippo’’tiādīsu viya samudāciṇṇavādataṁ.",
  "tika-s0104t1:884_8": "Ubhinnamantarā pana samuccayadvayena sāmaññaniddesaṁ, ekasesaṁ vāti daṭṭhabbaṁ. Vālavedhīnaṁ",
  "tika-s0104t1:884_9": "rūpaṁ sabhāvo viya rūpametesanti vālavedhirūpāti āha ‘‘vālavedhidhanuggahasadisā’’ti.",
  "tika-s0104t1:884_10": "Satadhā bhinnassa vālaggassa aṁsukoṭivedhakadhanuggahasadisāti attho. Tādisoyeva",
  "tika-s0104t1:884_11": "hi ‘‘vālavedhī’’ti adhippeto. Maññe-saddo upamājotakoti vuttaṁ ‘‘bhindantā viyā’’ti.",
  "tika-s0104t1:884_12": "Paññāgatenāti paññāpabhedena, paññāya eva vā. Samanuyuñjanā laddhiyā pucchā. Samanugāhanā",
  "tika-s0104t1:884_13": "taṁkāraṇassāti dasseti ‘‘kiṁ kusala’’ntiādinā. Samanubhāsanāpi ovādavasena samanuyuñjanāyevāti",
  "tika-s0104t1:884_14": "āha ‘‘samanuyuñjeyyu’’nti. ‘‘Na sampāyeyya’’nti ettha da-kārassa ya-kārādesataṁ,",
  "tika-s0104t1:884_15": "eyya-saddassa ca sāmatthiyatthataṁ dassetuṁ ‘‘na sampādeyya’’ntiādi vuttaṁ.",
  "tika-s0104t1:885_0": "65-66. Mandā atikkhā paññā yassāti mandapañño, tenāha ‘‘apaññassevetaṁ nāma’’nti.",
  "tika-s0104t1:885_1": "‘‘Mohamūho’’ti vattabbe ha-kāralopena ‘‘momūho’’ti vuttaṁ, tañca atisayatthadīpakaṁ",
  "tika-s0104t1:885_2": "pariyāyadvayassa atirekatthabhāvatoti yathā ‘‘padaṭṭhāna’’nti vuttaṁ ‘‘atisammūḷho’’ti.",
  "tika-s0104t1:885_3": "Siddhe hi sati punārambho niyamāya vā hoti, atthantaraviññāpanāya vā. Yathā pubbe",
  "tika-s0104t1:885_4": "kammunā āgato, tathā idhāpīti tathāgato, satto. Ettha ca kāmaṁ purimānampi tiṇṇaṁ",
  "tika-s0104t1:885_5": "kusalādidhammasabhāvānavabodhato attheva mandabhāvo, tesaṁ pana attano kusalādidhammānavabodhassa",
  "tika-s0104t1:885_6": "avabodhanato viseso atthīti. Pacchimoyeva tadabhāvato mandamomūhabhāvena vutto. Nanu",
  "tika-s0104t1:885_7": "ca pacchimassāpi attano dhammānavabodhassa avabodho atthiyeva ‘‘atthi paro loko’ti",
  "tika-s0104t1:885_8": "iti ce me assa, ‘atthi paro loko’ti iti te naṁ byākareyyaṁ, evantipi me no’’tiādivacanatoti?",
  "tika-s0104t1:885_9": "Kiñcāpi atthi, na pana tassa purimānaṁ viya apariññātadhammabyākaraṇanimittamusāvādādibhāyanajigucchanākāro",
  "tika-s0104t1:885_10": "atthi, atha kho mahāmūḷhoyevāti tathāvesa vutto. Atha vā ‘‘evantipi me no’’tiādinā",
  "tika-s0104t1:885_11": "pucchāya vikkhepakaraṇatthaṁ ‘‘atthi paro loko’’ti iti ce maṁ pucchasīti pucchāṭhapanameva",
  "tika-s0104t1:885_12": "tena dassīyati, na attano dhammānavabodhāvabodhoti ayameva visesena ‘‘mando momūho’’ti",
  "tika-s0104t1:885_13": "vutto. Teneva hi tathāvādīnaṁ sañcayaṁ belaṭṭhaputtaṁ ārabbha ‘‘ayañca imesaṁ samaṇabrāhmaṇānaṁ",
  "tika-s0104t1:885_14": "sabbabālo sabbamūḷho’’ti (dī. ni. 1.181) vuttaṁ. Tattha ‘‘atthi paro loko’’ti sassatadassanavasena,",
  "tika-s0104t1:885_15": "sammādiṭṭhivasena vā pucchā. Yadi hi diṭṭhigatiko sassatadassanavasena puccheyya,",
  "tika-s0104t1:885_16": "yadi ca sammādiṭṭhiko sammādassanavasenāti dvidhāpi attho vaṭṭati. ‘‘Natthi paro",
  "tika-s0104t1:885_17": "loko’’ti natthikadassanavasena, sammādiṭṭhivasena vā, ‘‘atthi ca natthi ca paro loko’’ti",
  "tika-s0104t1:885_18": "ucchedadassanavasena, sammādiṭṭhivasena vā, ‘‘nevatthi na natthi paro loko’’ti vuttapakārattayapaṭikkhepe",
  "tika-s0104t1:885_19": "sati pakārantarassa asambhavato atthitānatthitāhi na vattabbākāro paro lokoti vikkhepaññeva",
  "tika-s0104t1:885_20": "purakkhārena , sammādiṭṭhivasena vā pucchā. Sesacatukkattayepi vuttanayānusārena",
  "tika-s0104t1:885_21": "attho veditabbo. Puññasaṅkhārattiko viya hi kāyasaṅkhārattikena purimacatukkasaṅgahito",
  "tika-s0104t1:885_22": "eva attho sesacatukkattayena sattaparāmāsapuññādisaphalatācodanānayena (attaparāmāsapuññādiphalatācodanānayena",
  "tika-s0104t1:885_23": "dī. ni. ṭī. 1.65, 66) saṅgahito. Ettha hi tatiyacatukkena puññādikammasaphalatāya,",
  "tika-s0104t1:885_24": "sesacatukkattayena ca sattaparāmāsatāya codanānayo vuttoti daṭṭhabbaṁ.",
  "tika-s0104t1:886_0": "Amarāvikkhepiko pana sassatādīnaṁ attano aruccanatāya sabbattha ‘‘evantipi me no’’tiādinā",
  "tika-s0104t1:886_1": "vikkhepaññeva karoti. Tattha ‘‘evantipi me no’’tiādi tattha tattha pucchitākārapaṭisedhanavasena",
  "tika-s0104t1:886_2": "vikkhepākāradassanaṁ. Kasmā pana vikkhepavādino paṭikkhepova sabbattha vutto. Nanu",
  "tika-s0104t1:886_3": "vikkhepapakkhassa ‘‘evameva’’nti anujānanampi vikkhepapakkhe avaṭṭhānato yuttarūpaṁ",
  "tika-s0104t1:886_4": "siyāti? Na, tatthāpi tassa sammūḷhattā, paṭikkhepavaseneva ca vikkhepavādassa pavattanato.",
  "tika-s0104t1:886_5": "Tathā hi sañcayo belaṭṭhaputto raññā ajātasattunā sandiṭṭhikaṁ sāmaññaphalaṁ puṭṭho",
  "tika-s0104t1:886_6": "paralokatthitādīnaṁ paṭisedhanamukheneva vikkhepaṁ byākāsi.",
  "tika-s0104t1:887_0": "Etthāha – nanu cāyaṁ sabbopi amarāvikkhepiko kusalādayo dhamme, paralokatthitādīni",
  "tika-s0104t1:887_1": "ca yathābhūtaṁ anavabujjhamāno tattha tattha pañhaṁ puṭṭho pucchāya vikkhepanamattaṁ",
  "tika-s0104t1:887_2": "āpajjati, atha tassa kathaṁ diṭṭhigatikabhāvo siyā. Na hi avattukāmassa viya pucchitatthamajānantassa",
  "tika-s0104t1:887_3": "vikkhepakaraṇamattena diṭṭhigatikatā yuttāti? Vuccate – na heva kho pucchāya vikkhepakaraṇamattena",
  "tika-s0104t1:887_4": "tassa diṭṭhigatikatā, atha kho micchābhinivesavasena. Sassatābhinivesavasena hi micchābhiniviṭṭhoyeva",
  "tika-s0104t1:887_5": "puggalo mandabuddhitāya kusalādidhamme, paralokatthitādīni ca yāthāvato appaṭibujjhamāno",
  "tika-s0104t1:887_6": "attanā aviññātassa atthassa paraṁ viññāpetumasakkuṇeyyatāya musāvādabhayena ca vikkhepamāpajjatīti.",
  "tika-s0104t1:887_7": "Tathā hi vakkhati ‘‘yāsaṁ satteva ucchedadiṭṭhiyo, sesā sassatadiṭṭhiyo’’ti (dī.",
  "tika-s0104t1:887_8": "ni. aṭṭha. 1.97, 98) atha vā puññapāpānaṁ, tabbipākānañca anavabodhena, asaddahanena",
  "tika-s0104t1:887_9": "ca tabbisayāya pucchāya vikkhepakaraṇameva sundaranti khantiṁ ruciṁ uppādetvā abhinivisantassa",
  "tika-s0104t1:887_10": "uppannā visuṁyevesā ekā diṭṭhi sattabhaṅgadiṭṭhi viyāti daṭṭhabbaṁ. Tathā ca vuttaṁ",
  "tika-s0104t1:887_11": "‘‘pariyantarahitā diṭṭhigatikassa diṭṭhi ceva vācā’’ cāti (dī. ni. aṭṭha. 1.61).",
  "tika-s0104t1:887_12": "Yaṁ panetaṁ vuttaṁ ‘‘imepi cattāro pubbe pavattadhammānusāreneva diṭṭhiyā gahitattā",
  "tika-s0104t1:887_13": "pubbantakappikesu paviṭṭhā’’ti, tadetassa amarāvikkhepavādassa sassatadiṭṭhisaṅgahavaseneva",
  "tika-s0104t1:887_14": "vuttaṁ. Kathaṁ panassa sassatadiṭṭhisaṅgahoti? Ucchedavasena anabhinivesanato. Natthi",
  "tika-s0104t1:887_15": "hi koci dhammānaṁ yathābhūtavedī vivādabahulattā lokassa. ‘‘Evameva’’nti pana saddantarena",
  "tika-s0104t1:887_16": "dhammanijjhānanā anādikālikā loke, tasmā sassatalesassa ettha labbhanato sassatadiṭṭhiyā",
  "tika-s0104t1:887_17": "etassa saṅgaho daṭṭhabbo.",
  "tika-s0104t1:888": "Adhiccasamuppannavādavaṇṇanā",
  "tika-s0104t1:889_0": "67. Adhicca yadicchakaṁ yaṁ kiñci kāraṇaṁ kassaci buddhipubbaṁ vinā samuppannoti",
  "tika-s0104t1:889_1": "attalokasaññitānaṁ khandhānaṁ adhiccuppattiākārārammaṇadassanaṁ adhiccasamuppannaṁ",
  "tika-s0104t1:889_2": "tadākārasannissayeneva pavattito, tadākārasahacaritato ca yathā ‘‘mañcā ghosanti,",
  "tika-s0104t1:889_3": "kuntā pacarantī’’ti, adhiccasamuppannadassanaṁ vā antapadalopena adhiccasamuppannaṁ",
  "tika-s0104t1:889_4": "yathā ‘‘rūpabhavo rūpa’’nti, imamatthaṁ sandhāya ‘‘adhiccasamuppanno’’tiādi vuttaṁ.",
  "tika-s0104t1:889_5": "Akāraṇasamuppannanti kāraṇamantarena yadicchakaṁ samuppannaṁ.",
  "tika-s0104t1:890_0": "68-73.Asaññasattāti ettha etaṁ asaññāvacananti attho. Desanāsīsanti desanāya jeṭṭhakaṁ",
  "tika-s0104t1:890_1": "padhānabhāvena gahitattā, tena saññaṁ dhuraṁ katvā bhagavatā ayaṁ desanā katā, na",
  "tika-s0104t1:890_2": "pana tattha aññesaṁ arūpadhammānampi atthitāyāti dasseti, tenevāha ‘‘acittuppādā’’tiādi.",
  "tika-s0104t1:890_3": "Bhagavā hi yathā lokuttaradhammaṁ desento samādhiṁ, paññaṁ vā dhuraṁ katvā deseti,",
  "tika-s0104t1:890_4": "evaṁ lokiyadhammaṁ desento cittaṁ, saññaṁ vā. Tattha ‘‘yasmiṁ samaye lokuttaraṁ jhānaṁ",
  "tika-s0104t1:890_5": "bhāveti (dha. sa. 277), pañcaṅgiko sammāsamādhi (dī. ni. 3.355) pañcañāṇiko sammāsamādhi,",
  "tika-s0104t1:890_6": "(dī. ni. 3.355; vibha. 804) paññāya cassa disvā āsavā parikkhīṇā hontī’’ti, tathā",
  "tika-s0104t1:890_7": "‘‘yasmiṁ samaye kāmāvacaraṁ kusalaṁ cittaṁ uppannaṁ hoti, (dha. sa. 1) kiṁ citto",
  "tika-s0104t1:890_8": "tvaṁ bhikkhu (pārā. 146, 180) manopubbaṅgamā dhammā, (dha. pa. 1; netti. 90; peṭako.",
  "tika-s0104t1:890_9": "83, 84) santi bhikkhave, sattā nānattakāyā nānattasaññino, (dī. ni. 3.332, 341, 357;",
  "tika-s0104t1:890_10": "a. ni. 7.44; a. ni. 9.24; cūḷani. 83) nevasaññānāsaññāyatana’’nti (dī. ni. 3.358)",
  "tika-s0104t1:890_11": "ca evamādīni suttāni etassatthassa sādhakāni. Titthaṁ vuccati micchāladdhi tattheva",
  "tika-s0104t1:890_12": "bāhullena paribbhamanato taranti bālā etthāti katvā, tadeva anappakānamanatthānaṁ",
  "tika-s0104t1:890_13": "titthiyānañca sañjātidesaṭṭhena, nivāsaṭṭhena vā āyatananti titthāyatanaṁ, tasmiṁ,",
  "tika-s0104t1:890_14": "aññatitthiyasamayeti attho. Titthiyā hi upapattivisese vimuttisaññino, saññāvirāgāvirāgesu",
  "tika-s0104t1:890_15": "ādīnavānisaṁsadassāvino ca hutvā asaññasamāpattiṁ nibbattetvā akkhaṇabhūmiyaṁ upapajjanti,",
  "tika-s0104t1:890_16": "na sāsanikā, tena vuttaṁ ‘‘ekacco titthāyatane pabbajitvā’’ti. Vāyokasiṇe parikammaṁ",
  "tika-s0104t1:890_17": "katvāti catutthe bhūtakasiṇe paṭhamādīni tīṇi jhānāni nibbattetvā tatiyajjhāne ciṇṇavasī",
  "tika-s0104t1:890_18": "hutvā tato vuṭṭhāya catutthajjhānādhigamāya parikammaṁ katvā, tenevāha ‘‘catutthajjhānaṁ nibbattetvā’’ti.",
  "tika-s0104t1:891_0": "Kasmā panettha vāyokasiṇeyeva parikammaṁ vuttanti? Vuccate – yatheva hi rūpapaṭibhāgabhūtesu",
  "tika-s0104t1:891_1": "kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0104t1:891_2": "evaṁ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto",
  "tika-s0104t1:891_3": "rūpasamāpattiviseso adhigamīyati, tasmā ettha ‘‘saññā rogo saññā gaṇḍo’’tiādinā,",
  "tika-s0104t1:891_4": "(ma. ni. 3.24) ‘‘dhi cittaṁ, dhibbate taṁ citta’’ntiādinā (dī. ni. ṭī. 1.68-73) ca",
  "tika-s0104t1:891_5": "nayena arūpapavattiyā ādīnavadassanena, tadabhāve ca santapaṇītabhāvasanniṭṭhānena",
  "tika-s0104t1:891_6": "rūpasamāpattiyā abhisaṅkharaṇaṁ, rūpavirāgabhāvanā pana saddhiṁ upacārena arūpasamāpattiyo",
  "tika-s0104t1:891_7": "visesena paṭhamāruppajjhānaṁ. Yadi evaṁ ‘‘paricchinnākāsakasiṇepī’’ti vattabbaṁ.",
  "tika-s0104t1:891_8": "Tassāpi hi arūpapaṭibhāgatā labbhatīti? Vattabbamevetaṁ kesañci, avacanaṁ pana pubbācariyehi",
  "tika-s0104t1:891_9": "aggahitabhāvena. Yathā hi rūpavirāgabhāvanā virajjanīyadhammabhāvamatte parinibbindā",
  "tika-s0104t1:891_10": "(virajjanīyadhamma bhāvamattena parinipphannā dī. ni. ṭī. 1.6-73) virajjanīyadhammapaṭibhāgabhūte",
  "tika-s0104t1:891_11": "ca visayavisese pātubhavati, evaṁ arūpavirāgabhāvanāpīti vuccamāne na koci virodho.",
  "tika-s0104t1:891_12": "Titthiyeheva pana tassā samāpattiyā paṭipajjitabbatāya, tesañca visayapadesanimittasseva",
  "tika-s0104t1:891_13": "tassa jhānassa paṭipattito taṁ kāraṇaṁ passantehi pubbācariyehi catuttheyeva bhūtakasiṇe",
  "tika-s0104t1:891_14": "arūpavirāgabhāvanāparikammaṁ vuttanti daṭṭhabbaṁ. Kiñca bhiyyo – vaṇṇakasiṇesu viya",
  "tika-s0104t1:891_15": "purimabhūtakasiṇattayepi vaṇṇapaṭicchāyāva paṇṇattiārammaṇaṁ jhānassa lokavohārānurodheneva",
  "tika-s0104t1:891_16": "pavattito, evañca katvā visuddhimagge (visuddhi. 1.96) pathavīkasiṇassa ādāsacandamaṇḍalūpamāvacanañca",
  "tika-s0104t1:891_17": "samatthitaṁ hoti. Catutthe pana bhūtakasiṇe bhūtapaṭicchāyā eva jhānassa gocarabhāvaṁ",
  "tika-s0104t1:891_18": "gacchatīti tasseva arūpapaṭibhāgatā yuttā, tasmā vāyokasiṇeyeva parikammaṁ vuttanti veditabbaṁ.",
  "tika-s0104t1:892_0": "Kathaṁ passatīti āha ‘‘citte satī’’tiādi. Santoti nibbuto, diṭṭhadhammanibbānametanti",
  "tika-s0104t1:892_1": "vuttaṁ hoti. Kālaṁ katvāti maraṇaṁ katvā, yo vā manussaloke jīvanakālo upatthambhakapaccayehi",
  "tika-s0104t1:892_2": "karīyati, taṁ karitvātipi attho. Asaññasattesu nibbattatīti asaññasattasaṅkhāte sattanikāye",
  "tika-s0104t1:892_3": "rūpapaṭisandhivaseneva upapajjati, aññesu vā cakkavāḷesu tassā bhūmiyā atthitāya",
  "tika-s0104t1:892_4": "anekavidhabhāvaṁ sandhāya puthuvacananiddesotipi daṭṭhabbaṁ. Idhevāti pañcavokārabhaveyeva.",
  "tika-s0104t1:892_5": "Tatthāti asaññībhave. Yadi rūpakkhandhamattameva asaññībhave pātubhavati, kathaṁ",
  "tika-s0104t1:892_6": "arūpasannissayena vinā tattha rūpaṁ pavattati, nanu siyā arūpasannissitāyeva rūpakkhandhassa",
  "tika-s0104t1:892_7": "uppatti idheva pañcavokārabhave tathā uppattiyā adassanatoti ? Nāyamanuyogo aññatthāpi",
  "tika-s0104t1:892_8": "appaviṭṭho, kathaṁ pana rūpasannissayena vinā arūpadhātuyā arūpaṁ pavattatīti. Idampi",
  "tika-s0104t1:892_9": "hi tena samānajātiyameva. Kasmā? Idheva adassanato, kathañca kabaḷīkārāhārena vinā",
  "tika-s0104t1:892_10": "rūpadhātuyā rūpaṁ pavattatīti. Idampi ca taṁsabhāvameva, kiṁ kāraṇā? Idha adassanatoyeva.",
  "tika-s0104t1:892_11": "Iti aññatthāpi tathā pavattidassanato, kimetena aññanidassanena idheva anuyogena.",
  "tika-s0104t1:892_12": "Apica yathā yassa cittasantānassa nibbattikāraṇaṁ rūpe avigatataṇhaṁ, tassa saha",
  "tika-s0104t1:892_13": "rūpena sambhavato rūpaṁ nissāya pavatti rūpasāpekkhatāya kāraṇassa. Yassa pana nibbattikāraṇaṁ",
  "tika-s0104t1:892_14": "rūpe vigatataṇhaṁ, tassa vinā rūpena pavatti rūpanirapekkhatāya kāraṇassa, evaṁ yassa",
  "tika-s0104t1:892_15": "rūpappabandhassa nibbattikāraṇaṁ arūpe vigatataṇhaṁ, tassa vinā arūpena pavatti arūpanirapekkhatāya",
  "tika-s0104t1:892_16": "kāraṇassa, evaṁ bhāvanābalābhāvato pañcavokārabhave rūpārūpasambhavo viya, bhāvanābalena",
  "tika-s0104t1:892_17": "catuvokārabhave arūpasseva sambhavo viya ca. Asaññībhavepi bhāvanābalena rūpasseva",
  "tika-s0104t1:892_18": "sambhavo daṭṭhabboti.",
  "tika-s0104t1:893_0": "Kathaṁ pana tattha kevalo rūpappabandho paccuppannapaccayarahito cirakālaṁ pavattatīti",
  "tika-s0104t1:893_1": "paccetabbaṁ, kittakaṁ vā kālaṁ pavattatīti codanaṁ manasi katvā ‘‘yathā nāmā’’tiādimāha.",
  "tika-s0104t1:893_2": "Tena na kevalaṁ idha ceva aññattha ca vutto āgamoyeva etadatthañāpane, atha kho ayaṁ",
  "tika-s0104t1:893_3": "panettha yuttīti dasseti. Jiyāvegukkhittoti dhanujiyāya vegena khipito. Jhānavego",
  "tika-s0104t1:893_4": "nāma jhānānubhāvo phaladāne samatthatā. Tattakameva kālanti ukkaṁsato pañca mahākappasatāni.",
  "tika-s0104t1:893_5": "Tiṭṭhantīti yathānibbattairiyāpathameva cittakammarūpakasadisā hutvā tiṭṭhanti. Jhānavegeti",
  "tika-s0104t1:893_6": "asaññasamāpattiparikkhitte catutthajjhānakammavege, pañcamajjhānakammavege vā. Antaradhāyatīti",
  "tika-s0104t1:893_7": "paccayanirodhena nirujjhati na pavattati. Idhāti kāmāvacarabhaveti attho aññattha",
  "tika-s0104t1:893_8": "tesamanuppattito. Paṭisandhisaññāti paṭisandhicittuppādoyeva saññāsīsena vutto. Kathaṁ",
  "tika-s0104t1:893_9": "pana anekakappasatamatikkamena ciraniruddhato viññāṇato idha viññāṇamuppajjati. Na",
  "tika-s0104t1:893_10": "hi niruddhe cakkhupasāde cakkhuviññāṇamuppajjamānaṁ diṭṭhanti? Nayidamekantato daṭṭhabbaṁ.",
  "tika-s0104t1:893_11": "Niruddhampi hi cittaṁ samānajātikassa antarā anuppajjanato samanantarapaccayamattaṁ",
  "tika-s0104t1:893_12": "hotiyeva, na bījaṁ. Bījaṁ pana kammameva, tasmā kammato bījabhūtato ārammaṇādīhi",
  "tika-s0104t1:893_13": "paccayehi asaññībhavato cutānaṁ kāmadhātuyā upapattiviññāṇaṁ hotiyeva, tenāha ‘‘idha",
  "tika-s0104t1:893_14": "paṭisandhisaññā uppajjatī’’ti. Ettha ca yathā nāma utuniyāmena pupphaggahaṇe niyatakālānaṁ",
  "tika-s0104t1:893_15": "rukkhānaṁ vidāraṇasaṅkhāte vekhe dinne vekhabalena aniyamatā hoti pupphaggahaṇassa,",
  "tika-s0104t1:893_16": "evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāsaṅkhāte",
  "tika-s0104t1:893_17": "vekhe dinne tassa samāpattivekhabalassa anurūpato arūpabhave, asaññabhave ca yathākkamaṁ",
  "tika-s0104t1:893_18": "rūparahitā, arūparahitā ca khandhānaṁ pavatti hotīti veditabbaṁ.",
  "tika-s0104t1:894_0": "Kasmā panettha puna saññuppādā ca pana ‘‘te devā tamhā kāyā cavantī’’ti saññuppādo",
  "tika-s0104t1:894_1": "tesaṁ cavanassa kāraṇabhāvena vutto, ‘‘saññuppādā’’ti vacanaṁ vā kimatthadassananti",
  "tika-s0104t1:894_2": "codanāya ‘‘yasmā panā’’tiādimāha. Idha paṭisandhisaññuppādena tesaṁ cavanassa paññāyanato",
  "tika-s0104t1:894_3": "ñāpakahetubhāvena vutto, ‘‘saññuppādā’’ti vacanaṁ vā tesaṁ cavanassa paññāyanabhāvadassananti",
  "tika-s0104t1:894_4": "adhippāyo. ‘‘Saññuppādā’’ti hi etassa saññuppādena hetubhūtena cavanti, saññuppādā",
  "tika-s0104t1:894_5": "vā uppādasaññā te devāti sambandho. Santabhāvāyāti nibbānāya. Nanu cettha jātisatasahassadasasaṁvaṭṭādīnamatthake,",
  "tika-s0104t1:894_6": "tadabbhantare vā pavattāya asaññūpapattiyā vasena lābhīadhiccasamuppannikavādopi",
  "tika-s0104t1:894_7": "lābhīsassatavādo viya anekabhedo sambhavatīti? Saccameva, anantarattā pana āsannāya",
  "tika-s0104t1:894_8": "asaññūpapattiyā vasena lābhīadhiccasamuppannikavādo nayadassanavasena ekova dassitoti",
  "tika-s0104t1:894_9": "daṭṭhabbaṁ. Atha vā sassatadiṭṭhisaṅgahato adhiccasamuppannikavādassa sassatavāde",
  "tika-s0104t1:894_10": "āgato sabbopi desanānayo yathāsambhavaṁ adhiccasamuppannikavādepi gahetabboti imassa",
  "tika-s0104t1:894_11": "visesassa dassanatthaṁ bhagavatā lābhīadhiccasamuppannikavādo avibhajitvā dassito,",
  "tika-s0104t1:894_12": "avassañcassa sassatadiṭṭhisaṅgaho icchitabbo saṁkilesapakkhe sattānamajjhāsayassa",
  "tika-s0104t1:894_13": "sassatucchedavaseneva duvidhattā, tesu ca ucchedappasaṅgābhāvato. Tathā hi aṭṭhakathāyaṁ",
  "tika-s0104t1:894_14": "āsaya-saddassa atthuddhāravasena vuttaṁ ‘‘sassatucchedadiṭṭhi cā’’ti, tathā ca vakkhati",
  "tika-s0104t1:894_15": "‘‘yāsaṁ satteva ucchedadiṭṭhiyo, sesā sassatadiṭṭhiyo’’ti (dī. ni. aṭṭha. 1.97, 98).",
  "tika-s0104t1:895_0": "Nanu ca adhiccasamuppannikavādassa sassatadiṭṭhisaṅgaho na yutto ‘‘ahañhi pubbe nāhosi’’ntiādivasena",
  "tika-s0104t1:895_1": "pavattanato apubbasattapātubhāvagāhakattā. Sassatadiṭṭhi pana attano, lokassa ca",
  "tika-s0104t1:895_2": "sadābhāvagāhinī ‘‘atthitveva sassatisama’’nti pavattanatoti? No na yutto anāgatakoṭiadassanena",
  "tika-s0104t1:895_3": "sassataggāhasamavarodhattā. Yadipi hi ayaṁ vādo ‘‘somhi etarahi ahutvā santatāya",
  "tika-s0104t1:895_4": "pariṇato’’ti (dī. ni. 1.68) attano, lokassa ca atītakoṭiparāmasanavasena pavatto,",
  "tika-s0104t1:895_5": "tathāpi vattamānakālato paṭṭhāya na tesaṁ katthaci anāgate pariyantaṁ passati, visesena",
  "tika-s0104t1:895_6": "ca paccuppannānāgatakālesu apariyantadassanapabhāvito sassatavādo, yathāha ‘‘sassatisamaṁ",
  "tika-s0104t1:895_7": "tatheva ṭhassatī’’ti (dī. ni. 1.31 atthato samānaṁ) yadevaṁ siyā imassa ca vādassa,",
  "tika-s0104t1:895_8": "sassatavādādīnañca pubbantakappikesu saṅgaho na yuttoyeva anāgatakālaparāmasanavasena",
  "tika-s0104t1:895_9": "pavattattāti? Yutto eva samudāgamassa atītakoṭṭhāsikattā. Tathā hi nesaṁ samudāgamo",
  "tika-s0104t1:895_10": "atītaṁsapubbenivāsañāṇehi, tappatirūpakānussavādipabhāvitehi ca takkanehi saṅgahitoti,",
  "tika-s0104t1:895_11": "tathā ceva saṁvaṇṇitaṁ. Atha vā sabbattha appaṭihatañāṇacārena dhammassāminā niravasesato",
  "tika-s0104t1:895_12": "agatiṁ, gatiñca yathābhūtaṁ sayaṁ abhiññā sacchikatvā paveditā etā diṭṭhiyo, tasmā",
  "tika-s0104t1:895_13": "yāvatikā diṭṭhiyo bhagavatā desitā, yathā ca desitā, tāvatikā tathā ceva sanniṭṭhānato",
  "tika-s0104t1:895_14": "sampaṭicchitabbā, na cettha yuttivicāraṇā kātabbā buddhavisayattā. Acinteyyo hi buddhānaṁ",
  "tika-s0104t1:895_15": "buddhavisayo, tathā ca vakkhati ‘‘tattha na ekantena kāraṇaṁ pariyesitabba’’nti (dī.",
  "tika-s0104t1:895_16": "ni. aṭṭha. 1.78-82).",
  "tika-s0104t1:896": "Dutiyabhāṇavāravaṇṇanā niṭṭhitā.",
  "tika-s0104t1:897": "Aparantakappikavādavaṇṇanā",
  "tika-s0104t1:898_0": "74. ‘‘Aparanteñāṇaṁ (dha. sa. 1067), aparantānudiṭṭhino’’tiādīsu (dī. ni. 1.74) viya",
  "tika-s0104t1:898_1": "aparanta –saddānaṁ yathākkamaṁ anāgatakālakoṭṭhāsavācakataṁ sandhāyāha ‘‘anāgatakoṭṭhāsasaṅkhāta’’nti.",
  "tika-s0104t1:898_2": "‘‘Pubbantaṁ kappetvā’’tiādīsu vuttanayena ‘‘aparantaṁ kappetvā’’tiādīsupi attho veditabbo.",
  "tika-s0104t1:898_3": "Visesamattameva cettha vakkhāma.",
  "tika-s0104t1:899": "Saññīvādavaṇṇanā",
  "tika-s0104t1:900_0": "75. Āghātanā uddhanti uddhamāghātanaṁ, maraṇato uddhaṁ pavatto attāti attho. ‘‘Uddhamāghātana’’nti",
  "tika-s0104t1:900_1": "pavatto vādo uddhamāghātano sahacaraṇavasena, taddhitavasena ca, antalopaniddeso",
  "tika-s0104t1:900_2": "vā esa. So etesanti uddhamāghātanikā. Evaṁ saddato nipphannaṁ atthato eva dassetuṁ",
  "tika-s0104t1:900_3": "‘‘uddhamāghātanā attānaṁ vadantī’’ti vuttaṁ, āghātanā uddhaṁ uparibhūtaṁ attabhāvanti",
  "tika-s0104t1:900_4": "attho. Te hi diṭṭhigatikā ‘‘uddhaṁ maraṇato attā nibbikāro’’ti vadanti. ‘‘So etesa’’ntiādinā",
  "tika-s0104t1:900_5": "assatthiyatthaṁ dasseti yathā ‘‘buddhamassa atthīti buddho’’ti. Ayaṁ aṭṭhakathāto",
  "tika-s0104t1:900_6": "aparo nayo – saññīti pavatto vādo saññī sahacaraṇādinayena, saññī vādo etesanti saññīvādā",
  "tika-s0104t1:900_7": "samāsavasena. Saññīvādo eva vādo etesanti hi attho.",
  "tika-s0104t1:901_0": "76-77.Rūpīattāti ettha kasiṇarūpaṁ ‘‘attā’’ti kasmā vuttaṁ, nanu rūpavinimuttena",
  "tika-s0104t1:901_1": "attanā bhavitabbaṁ ‘‘rūpamassa atthī’’ti vutte saññāya viya rūpassāpi attaniyattā.",
  "tika-s0104t1:901_2": "Na hi ‘‘saññī attā’’ti ettha saññā eva attā, atha kho ‘‘saññā assa atthī’’ti atthena",
  "tika-s0104t1:901_3": "attaniyāva, tathā ca vuttaṁ ‘‘tattha pavattasaññañcassa ‘saññā’ti gahetvā’’ti? Na",
  "tika-s0104t1:901_4": "kho panetamevaṁ daṭṭhabbaṁ ‘‘rūpamassa atthīti rūpī’’ti, atha kho ‘‘ruppanasīlo rūpī’’ti.",
  "tika-s0104t1:901_5": "Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti.",
  "tika-s0104t1:901_6": "Sā hi ‘‘natthī’’ti na sakkā vattuṁ parittavipulatādivisesasabbhāvato. Yadevaṁ siyā",
  "tika-s0104t1:901_7": "‘‘ruppanasīlo rūpī’’ti, atha imassa vādassa sassatadiṭṭhisaṅgaho na yujjati ruppanasīlassa",
  "tika-s0104t1:901_8": "bhedasabbhāvatoti? Yujjateva kāyabhedato uddhaṁ parikappitassa attano nibbikāratāya",
  "tika-s0104t1:901_9": "tena adhippetattā. Tathā hi vuttaṁ ‘‘arogo paraṁ maraṇā’’ti. Atha vā ‘‘rūpamassa",
  "tika-s0104t1:901_10": "atthīti rūpī’’ti vuttepi na koci doso kappanāsiddhena bhedena abhedassāpi niddesadassanato",
  "tika-s0104t1:901_11": "yathā ‘‘silāputtakassa sarīra’’nti.",
  "tika-s0104t1:902_0": "Apica avayavavasena avayavino tathāniddesanidassanato yathā ‘‘kāye kāyānupassī’’ti",
  "tika-s0104t1:902_1": "(saṁ. ni. 5.390), ruppanaṁ vā rūpaṁ, rūpasabhāvo, tadassa atthīti rūpī, attā ‘‘rūpino",
  "tika-s0104t1:902_2": "dhammā’’tiādīsu (dha. sa. 11.dukamātikā) viya, evañca katvā attano rūpasabhāvattā",
  "tika-s0104t1:902_3": "‘‘rūpī attā’’ti vacanaṁ ñāyāgatamevāti vuttaṁ ‘‘kasiṇarūpaṁ attā’’ti. ‘‘Gahetvā’’ti",
  "tika-s0104t1:902_4": "etena cetassa sambandho. Tatthāti kasiṇarūpe. Assāti parikappitassa attano, ājīvakādayo",
  "tika-s0104t1:902_5": "takkamattena paññapenti viyāti attho. Ājīvakā hi takkikāyeva, na lābhino. Niyatavāditāya",
  "tika-s0104t1:902_6": "hi kammaphalapaṭikkhepato natthi tesaṁ jhānasamāpattilābho. Tathā hikaṇhābhijātiādīsu",
  "tika-s0104t1:902_7": "kāḷakādirūpaṁ ‘‘attā’’ti ekacce ājīvakā paṭijānanti. Purimanayena cettha lābhīnaṁ",
  "tika-s0104t1:902_8": "dasseti, pacchimanayena pana takkikaṁ. Evamīdisesu. Roga-saddo bhaṅgapariyāyo bhaṅgassāpi",
  "tika-s0104t1:902_9": "rujjanabhāvato, evañca katvā aroga-saddassa niccapariyāyatā upapannā hoti, tenāha",
  "tika-s0104t1:902_10": "‘‘nicco’’ti. Roga-saddo vā byādhipariyāyo. Arogoti pana rogarahitatāsīsena nibbikāratāya",
  "tika-s0104t1:902_11": "niccataṁ diṭṭhigatiko paṭijānātīti dassetuṁ ‘‘nicco’’ti vuttaṁ . Kasiṇugghāṭimākāsapaṭhamāruppaviññāṇanatthibhāvākiñcaññāyatanāni",
  "tika-s0104t1:902_12": "yathārahamarūpasamāpattinimittaṁ nāma. Nimbapaṇṇe tapparimāṇo tittakaraso viya sarīrapparimāṇo",
  "tika-s0104t1:902_13": "arūpī attā sarīre tiṭṭhatīti takkamatteneva nigaṇṭhā ‘‘arūpī attā saññī’’ti paññapentīti",
  "tika-s0104t1:902_14": "āha ‘‘nigaṇṭhādayo viyā’’ti.",
  "tika-s0104t1:903_0": "Tatiyāpanāti ‘‘rūpī ca arūpī ca attā’’ti laddhi. Missakagāhavasenāti rūpārūpasamāpattīnaṁ",
  "tika-s0104t1:903_1": "yathāvuttāni nimittāni ekajjhaṁ katvā ekova ‘‘attā’’ti, tattha pavattasaññañcassa",
  "tika-s0104t1:903_2": "‘‘saññā’’ti gahaṇavasena. Ayañhi diṭṭhigatiko rūpārūpasamāpattilābhī tāsaṁ nimittaṁ",
  "tika-s0104t1:903_3": "rūpabhāvena, arūpabhāvena ca ‘‘attā’’ti gahetvā ‘‘rūpī ca arūpī cā’’ti abhinivesaṁ",
  "tika-s0104t1:903_4": "janesi athetavādino viya, takkamatteneva vā rūpārūpadhammānaṁ missakagahaṇavasena",
  "tika-s0104t1:903_5": "‘‘rūpī ca arūpī ca attā’’ti abhinivissa aṭṭhāsi. Catutthāti ‘‘neva arūpī ca nārūpī",
  "tika-s0104t1:903_6": "ca attā’’ti laddhi. Takkagāhenevāti saṅkhārasesasukhumabhāvappattadhammā viya accantasukhumabhāvappattiyā",
  "tika-s0104t1:903_7": "sakiccasādhanāsamatthatāya khambhakucchi [thambhakuṭṭa (dī. ni. ṭī. 176-77)] hatthapādādisaṅghāto",
  "tika-s0104t1:903_8": "viya neva rūpī, rūpasabhāvānativattanato na ca arūpīti evaṁ pavattatakkagāheneva.",
  "tika-s0104t1:904_0": "Ayaṁ aṭṭhakathāmuttako nayo – nevarūpī nārūpīti ettha hi antānantikacatutthavāde",
  "tika-s0104t1:904_1": "viya aññamaññapaṭikkhepavasena attho veditabbo. Satipi ca tatiyavādena imassa samānatthabhāve",
  "tika-s0104t1:904_2": "tattha desakālabhedavasena viya idha kālavatthubhedavasena tatiyacatutthavādānaṁ",
  "tika-s0104t1:904_3": "viseso daṭṭhabbo. Kālabhedavasena hi idha tatiyavādassa pavatti rūpārūpanimittānaṁ",
  "tika-s0104t1:904_4": "sahaanupaṭṭhānato. Catutthavādassa pana vatthubhedavasena pavatti rūpārūpadhammasamūhabhāvatoti.",
  "tika-s0104t1:904_5": "Dutiyacatukkaṁ antānantikavāde vuttanayena veditabbaṁ sabbathā saddatthato samānatthattā.",
  "tika-s0104t1:904_6": "Yaṁ panettha vattabbaṁ, tampi ‘‘amati gacchati bhāvo osānametthā’’tiādinā amhehi",
  "tika-s0104t1:904_7": "vuttameva, kevalaṁ pana tattha pubbantakappanāvasena pavatto, idha aparantakappanāvasenāti",
  "tika-s0104t1:904_8": "ayaṁ viseso pākaṭoyeva. Kāmañca nānattasaññī attāti ayampi vādo samāpannakavasena",
  "tika-s0104t1:904_9": "labbhati. Aṭṭhasamāpattilābhino diṭṭhigatikassa vasena saññābhedasambhavato. Tathāpi",
  "tika-s0104t1:904_10": "samāpattiyaṁ ekarūpeneva saññāya upaṭṭhānato lābhīvasena ekattasaññitā sātisayaṁ",
  "tika-s0104t1:904_11": "yuttāti āha ‘‘samāpannakavasena ekattasaññī’’ti. Ekasamāpattilābhino eva vā vasena",
  "tika-s0104t1:904_12": "attho veditabbo. Satipi ca samāpattibhedato saññābhedasambhave bahiddhā puthuttārammaṇeyeva",
  "tika-s0104t1:904_13": "saññānānattassa oḷārikassa sambhavato takkīvaseneva nānattasaññitaṁ dassetuṁ ‘‘asamāpannakavasena",
  "tika-s0104t1:904_14": "nānattasaññī’’ti vuttaṁ. Parittakasiṇavasenāti avaḍḍhitattā appakakasiṇavasena, kasiṇaggahaṇañcettha",
  "tika-s0104t1:904_15": "saññāya visayadassanaṁ. Visayavasena hi saññāya parittatā, iminā ca satipi saññāvinimuttadhamme",
  "tika-s0104t1:904_16": "‘‘saññāyeva attā’’ti vadatīti dasseti. Esa nayo vipulakasiṇavasenāti etthāpi. Evañca",
  "tika-s0104t1:904_17": "katvā antānantikavāde ceva idha ca antānantacatukke paṭhamadutiyavādesu saddatthamattato",
  "tika-s0104t1:904_18": "samānesupi sabhāvato tehi dvīhi vādehi imesaṁ dvinnaṁ vādānaṁ viseso siddho hoti,",
  "tika-s0104t1:904_19": "aññathā vuttappakāresu vādesu satipi pubbantāparantakappanabhedamattena kehici visese",
  "tika-s0104t1:904_20": "kehici avisesoyeva siyāti.",
  "tika-s0104t1:905_0": "Ayaṁ pana aṭṭhakathāmuttako nayo – ‘‘aṅguṭṭhappamāṇo attā, aṇumatto attā’’tiādiladdhivasena",
  "tika-s0104t1:905_1": "paritto ca so saññī cāti parittasaññī kāpilakāṇādapabhutayo [kapilakaṇādādayo (dī.",
  "tika-s0104t1:905_2": "ni. ṭī. 1.76-77)] viya. Attano sabbagatabhāvapaṭijānanavasena appamāṇo ca so saññī",
  "tika-s0104t1:905_3": "cāti appamāṇasaññīti.",
  "tika-s0104t1:906_0": "Dibbacakkhuparibhaṇḍattā yathākammūpagañāṇassa dibbacakkhupabhāvajanitena yathākammūpagañāṇena",
  "tika-s0104t1:906_1": "dissamānāpi sattānaṁ sukhādisamaṅgitā dibbacakkhunāva diṭṭhā nāmāti āha ‘‘dibbena",
  "tika-s0104t1:906_2": "cakkhunā’’tiādi. Catukkanayaṁ, pañcakanayañca sandhāya tikacatukkajjhānabhūmiya’’nti",
  "tika-s0104t1:906_3": "vuttaṁ. Diṭṭhigatikavisayāsu hi pañcavokārajhānabhūmīsu vehapphalabhūmiṁ ṭhapetvā",
  "tika-s0104t1:906_4": "avasesā yathārahaṁ catukkanaye tikajjhānassa, pañcakanaye ca catukkajjhānassa vipākaṭṭhānattā",
  "tika-s0104t1:906_5": "tikacatukkajjhānabhūmiyo nāma. Suddhāvāsā pana tesamavisayā. Nibbattamānanti uppajjamānaṁ.",
  "tika-s0104t1:906_6": "Nanu ca ‘‘ekantasukhī attā’’tiādinā pavattavādānaṁ aparantadiṭṭhibhāvato ‘‘nibbattamānaṁ",
  "tika-s0104t1:906_7": "disvā’’ti paccuppannavacanaṁ anupapannameva siyā. Anāgatavisayā hi ete vādāti? Upapannameva",
  "tika-s0104t1:906_8": "anāgatassa ekantasukhībhāvādikassa pakappanāya paccuppannanibbattidassanena adhippetattā.",
  "tika-s0104t1:906_9": "Tenevāha ‘‘nibbattamānaṁ disvā ‘ekantasukhī’ti gaṇhātī’’ti. Ettha ca tassaṁ tassaṁ",
  "tika-s0104t1:906_10": "bhūmiyaṁ bāhullena sukhādisahitadhammappavattidassanaṁ paṭicca tesaṁ ‘‘ekantasukhī’’tiādigahaṇato",
  "tika-s0104t1:906_11": "tadanurūpāyeva bhūmi vuttāti daṭṭhabbaṁ. Saddantarābhisambandhavasena viya hi atthapakaraṇādivasenapi",
  "tika-s0104t1:906_12": "atthaviseso labbhati. ‘‘Ekantasukhī’’tiādīsu ca ekantabhāvo bahulaṁ pavattimattaṁ",
  "tika-s0104t1:906_13": "pati payutto. Tathāpavattimattadassanena tesaṁ evaṁ gahaṇato. Atha vā hatthidassakaandhā",
  "tika-s0104t1:906_14": "viya diṭṭhigatikā yaṁ yadeva passanti, taṁ tadeva abhinivissa voharanti. Vuttañhetaṁ",
  "tika-s0104t1:906_15": "bhagavatā udāne ‘‘aññatitthiyā bhikkhave, paribbājakā andhā acakkhukā’’tiādi, (udā.",
  "tika-s0104t1:906_16": "55) tasmā alamettha yuttimagganāti. ‘‘Dibbena cakkhunā disvā’’ti vuttamatthaṁ samatthetuṁ",
  "tika-s0104t1:906_17": "‘‘visesato hī’’tiādi vuttaṁ.",
  "tika-s0104t1:907": "Asaññīnevasaññīnāsaññīvādavaṇṇanā",
  "tika-s0104t1:908_0": "78-83. Atha na koci viseso atthīti codanaṁ sodheti ‘‘kevalañhī’’tiādinā. ‘‘Asaññī’’ti",
  "tika-s0104t1:908_1": "ca ‘‘nevasaññīnāsaññī’’ti ca gaṇhantānaṁ tā diṭṭhiyoti sambandho. Kāraṇanti visesakāraṇaṁ,",
  "tika-s0104t1:908_2": "diṭṭhisamudāgamakāraṇaṁ vā. Satipi kiñci kāraṇapariyesanasambhave diṭṭhigatikavādānaṁ",
  "tika-s0104t1:908_3": "anādariyabhāvaṁ dassetuṁ ‘‘na ekantena kāraṇaṁ pariyesitabba’’nti vuttaṁ. Kasmāti",
  "tika-s0104t1:908_4": "āha ‘‘diṭṭhigatikassā’’tiādi, etena pariyesanakkhamābhāvatoti apariyesitabbakāraṇaṁ",
  "tika-s0104t1:908_5": "dasseti. Idaṁ vuttaṁ hoti – asaññīvāde asaññībhave nibbattasattavasena pavatto paṭhamavādo,",
  "tika-s0104t1:908_6": "‘‘saññaṁ attato samanupassatī’’ti ettha vuttanayena saññaṁyeva ‘‘attā’’ti gahetvā",
  "tika-s0104t1:908_7": "tassa kiñcanabhāvena ṭhitāya aññāya saññāya abhāvato ‘‘asaññī’’ti pavatto dutiyavādo,",
  "tika-s0104t1:908_8": "tathā saññāya saha rūpadhamme, sabbe eva vā rūpārūpadhamme ‘‘attā’’ti gahetvā pavatto",
  "tika-s0104t1:908_9": "tatiyavādo, takkagāhavaseneva catutthavādo pavatto.",
  "tika-s0104t1:909_0": "Dutiyacatukkepi kasiṇarūpassa asañjānanasabhāvatāya asaññīti katvā antānantikavāde",
  "tika-s0104t1:909_1": "vuttanayena cattāro vikappā pavattā. Nevasaññīnāsaññīvāde pana nevasaññīnāsaññībhave",
  "tika-s0104t1:909_2": "nibbattasattasseva cutipaṭisandhīsu , sabbattha vā paṭusaññākiccaṁ kātuṁ asamatthāya",
  "tika-s0104t1:909_3": "sukhumāya saññāya atthibhāvapaṭijānanavasena paṭhamavādo, asaññīvāde vuttanayena",
  "tika-s0104t1:909_4": "sukhumāya saññāya vasena, sañjānanasabhāvatāpaṭijānanavasena ca dutiyavādādayo pavattāti.",
  "tika-s0104t1:909_5": "Evaṁ kenaci pakārena satipi kāraṇapariyesanasambhave diṭṭhigatikavādānaṁ pariyesanakkhamābhāvato",
  "tika-s0104t1:909_6": "ādaraṁ katvā mahussāhena tesaṁ kāraṇaṁ na pariyesitabbanti. Etesaṁ pana saññīasaññīnevasaññīnāsaññīvādānaṁ",
  "tika-s0104t1:909_7": "sassatadiṭṭhisaṅgaho ‘‘arogo paraṁ maraṇā’’ti vacanato pākaṭoyeva.",
  "tika-s0104t1:910": "Ucchedavādavaṇṇanā",
  "tika-s0104t1:911_0": "84. Avijjamānassa vināsāsambhavato atthibhāvahetuko ucchedoti dassetuṁ vijjamānavācakena",
  "tika-s0104t1:911_1": "santa-saddena ‘‘sato’’ti pāḷiyaṁ vuttanti āha ‘‘vijjamānassā’’ti. Vijjamānatāpayutto",
  "tika-s0104t1:911_2": "cesa diṭṭhigatikavādavisayo sattoyeva idha adhippetoti dassanatthaṁ pāḷiyaṁ ‘‘sattassā’’ti",
  "tika-s0104t1:911_3": "vuttaṁ, tena imamatthaṁ dasseti – yathā hetuphalabhāvena pavattamānānaṁ sabhāvadhammānaṁ",
  "tika-s0104t1:911_4": "satipi ekasantānapariyāpannānaṁ bhinnasantatipatitehi visese hetuphalabhūtānaṁ paramatthato",
  "tika-s0104t1:911_5": "bhinnasabhāvattā bhinnasantānapatitānaṁ viya accantaṁ bhedasanniṭṭhānena nānattanayassa",
  "tika-s0104t1:911_6": "micchāgahaṇaṁ ucchedābhinivesassa kāraṇaṁ, evaṁ hetuphalabhūtānaṁ vijjamānepi sabhāvabhede",
  "tika-s0104t1:911_7": "ekasantatipariyāpannatāya ekattanayena accantamabhedagahaṇampi kāraṇamevāti. Santānavasena",
  "tika-s0104t1:911_8": "hi pavattamānesu khandhesu ghanavinibbhogābhāvena tesaṁ idha sattagāho, sattassa",
  "tika-s0104t1:911_9": "ca atthibhāvagāhahetuko ucchedavādo, anupubbanirodhavasena pana nirantaravināso idha",
  "tika-s0104t1:911_10": "‘‘ucchedo’’ti adhippeto yāvāyaṁ attā ucchijjamāno bhavati, tāvāyaṁ vijjatiyevāti",
  "tika-s0104t1:911_11": "gahaṇatoti āha ‘‘upaccheda’’nti. U-saddo hi upa-saddapariyāyo, so ca upasaṅkamanattho,",
  "tika-s0104t1:911_12": "upasaṅkamanañcettha anupubbamuppajjitvā aparāparaṁ nirodhavasena nirantaratā. Apica",
  "tika-s0104t1:911_13": "punānuppajjamānavasena nirudayavināsoyeva ucchedo nāma yathāvuttanayena gahaṇatoti",
  "tika-s0104t1:911_14": "āha ‘‘upaccheda’’nti. U-saddo, hi upa-saddo ca ettha uparibhāgattho. Niruddhato parabhāgo",
  "tika-s0104t1:911_15": "ca idha uparibhāgoti vuccati.",
  "tika-s0104t1:912_0": "Nirantaravasena , nirudayavasena vā visesena nāso vināso, so pana maṁsacakkhupaññācakkhūnaṁ",
  "tika-s0104t1:912_1": "dassanapathātikkamanato adassanamevāti āha ‘‘adassana’’nti. Adassane hi nāsa-saddo",
  "tika-s0104t1:912_2": "loke niruḷho ‘‘dve cāpare vaṇṇavikāranāsā’’tiādīsu (kāsikā 6-3-109 suttaṁ passitabbaṁ)",
  "tika-s0104t1:912_3": "viya. Bhāvavigamanti sabhāvāpagamaṁ. Yathādhammaṁ bhavanaṁ bhāvoti hi atthena idha",
  "tika-s0104t1:912_4": "bhāva-saddo sabhāvavācako. Yo pana nirantaraṁ nirudayavināsavasena ucchijjati, so",
  "tika-s0104t1:912_5": "attano sabhāvena ṭhātumasakkuṇeyyatāya ‘‘bhāvāpagamo’’ti vuccati. ‘‘Tatthā’’tiādinā",
  "tika-s0104t1:912_6": "ucchedavādassa yathāpāṭhaṁ samudāgamaṁ nidassanamattena dasseti, tena vakkhati ‘‘tathā",
  "tika-s0104t1:912_7": "ca aññathā ca vikappetvāvā’’ti. Tatthāti ‘‘sato sattassa ucchedaṁ vināsaṁ vibhavaṁ",
  "tika-s0104t1:912_8": "paññapentī’’ti vacane. Lābhīti dibbacakkhuñāṇalābhī. Tadavasesalābhī ceva sabbaso",
  "tika-s0104t1:912_9": "alābhī ca idha aparantakappikaṭṭhāne ‘‘alābhī’’ tveva vuccati.",
  "tika-s0104t1:913_0": "Cutinti sekkhaputhujjanānampi cutimeva. Esa nayo cutimattamevāti etthāpi. Upapattiṁ",
  "tika-s0104t1:913_1": "apassantoti daṭṭhuṁ samatthepi sati anolokanavasena apassanto. Na upapātanti pubbayogābhāvena,",
  "tika-s0104t1:913_2": "parikammākaraṇena vā upapattiṁ daṭṭhuṁ na sakkoti, evañca katvā nayadvaye viseso",
  "tika-s0104t1:913_3": "pākaṭo hoti. Ko paralokaṁ jānāti, na jānātiyevāti natthikavādavasena ucchedaṁ gaṇhātīti",
  "tika-s0104t1:913_4": "saha pāṭhasesena sambandho, natthikavādavasena mahāmūḷhabhāveneva ‘‘ito añño paraloko",
  "tika-s0104t1:913_5": "atthī’’ti anavabodhanato imaṁ diṭṭhiṁ gaṇhātīti adhippāyo. ‘‘Ettakoyeva visayo, yvāyaṁ",
  "tika-s0104t1:913_6": "indriyagocaro’’ti attano dhītuyā hatthaggaṇhanakarājā viya kāmasukhābhirattatāyapi",
  "tika-s0104t1:913_7": "gaṇhātīti āha ‘‘kāmasukhagiddhatāya vā’’ti. Vaṇṭato patitapaṇṇānaṁ vaṇṭena apaṭisandhikabhāvaṁ",
  "tika-s0104t1:913_8": "sandhāya ‘‘na puna viruhantī’’ti vuttaṁ. Evameva sattāti yathā paṇḍupalāso bandhanā",
  "tika-s0104t1:913_9": "pavutto puna na paṭisandhīyati, evameva sabbepi sattā appaṭisandhikā maraṇapariyosānā",
  "tika-s0104t1:913_10": "aponobbhavikā appaṭisandhikamaraṇameva nigacchantīti attho. Udakapubbuḷakūpamā hi",
  "tika-s0104t1:913_11": "sattā puna anuppajjamānatoti tassa laddhi. Tathāti ‘‘lābhī anussaranto’’tiādinā [arahato",
  "tika-s0104t1:913_12": "(aṭṭha)] nidassanavasena vuttappakārena. Aññathāti takkanassa anekappakārasambhavato",
  "tika-s0104t1:913_13": "tato aññenapi pakārena. Lābhinopi cutito uddhaṁ upapātassa adassanamattaṁ pati takkaneneva",
  "tika-s0104t1:913_14": "imā diṭṭhiyo uppajjantīti vuttaṁ ‘‘vikappetvāvā’’ti. Tathā ca vikappetvāva uppannā",
  "tika-s0104t1:913_15": "aññathā ca vikappetvāva uppannāti hi sambandho. Tattha ‘‘dve janā’’tiādinā ucchedaggāhakappabhedadassanena",
  "tika-s0104t1:913_16": "imamatthaṁ dasseti. Yathā amarāvikkhepikavādā ekantaalābhīvaseneva desitā, yathā",
  "tika-s0104t1:913_17": "ca uddhamāghātanikasaññīvāde catutthacatukke saññīvādā ekantalābhīvaseneva desitā,",
  "tika-s0104t1:913_18": "nayime. Ime pana sassatekaccasassatavādādayo viya lābhīalābhīvaseneva desitāti. Yadevaṁ",
  "tika-s0104t1:913_19": "kasmā sassatavādādīsu viya lābhīvasena, takkīvasena ca paccekaṁ desanamakatvā sassatavādādidesanāhi",
  "tika-s0104t1:913_20": "aññathā idha desanā katāti? Vuccate – desanāvilāsappattito. Desanāvilāsappattā hi",
  "tika-s0104t1:913_21": "buddhā bhagavanto, te veneyyajjhāsayānurūpaṁ vividhenākārena dhammaṁ desenti, na",
  "tika-s0104t1:913_22": "aññathā. Yadi hi idhāpi ca tathādesanāya nibandhanabhūto veneyyajjhāsayo bhaveyya,",
  "tika-s0104t1:913_23": "tathārūpameva bhagavā vadeyya, kathaṁ? ‘‘Idha bhikkhave, ekacco samaṇo vā brāhmaṇo",
  "tika-s0104t1:913_24": "vā ātappamanvāya…pe… yathā samāhite citte sattānaṁ cutūpapātañāṇāya cittaṁ abhininnāmeti,",
  "tika-s0104t1:913_25": "so dibbena cakkhunā visuddhena atikkantamānusakena arahato cuticittaṁ passati, puthūnaṁ",
  "tika-s0104t1:913_26": "vā parasattānaṁ, na heva kho taduddhaṁ upapattiṁ. So evamāha ‘yato kho bho ayaṁ attā",
  "tika-s0104t1:913_27": "rūpī cātumahābhūtiko mātāpettikasambhavo kāyassa bhado ucchijjati vinassati, na hoti",
  "tika-s0104t1:913_28": "paraṁ maraṇā’tiādinā’’ visesalābhino, takkino ca visuṁ katvā. Yasmā pana tathādesanāya",
  "tika-s0104t1:913_29": "nibandhanabhūto veneyyajjhāsayo na idha bhavati, tasmā desanāvilāsena veneyyajjhāsayānurūpaṁ",
  "tika-s0104t1:913_30": "sassatavādādidesanāhi aññathāyevāyaṁ desanā katāti daṭṭhabbaṁ.",
  "tika-s0104t1:914_0": "Atha vā sassatekaccasassatavādādīsu viya na idha takkīvādato visesalābhīvādo bhinnākāro,",
  "tika-s0104t1:914_1": "atha kho samānappakāratāya samānākāroyevāti imassa visesassa pakāsanatthaṁ ayamucchedavādo",
  "tika-s0104t1:914_2": "bhagavatā purimavādehi visiṭṭhākārabhāvena desito. Sambhavati hi idha takkinopi anussavādivasena",
  "tika-s0104t1:914_3": "adhigamavato viya abhiniveso. Apica na imā diṭṭhiyo bhagavatā anāgate evaṁbhāvīvasena",
  "tika-s0104t1:914_4": "desitā, nāpi evamete bhaveyyunti parikappanāvasena, atha kho yathā yathā diṭṭhigatikehi",
  "tika-s0104t1:914_5": "‘‘idameva saccaṁ, moghamañña’’nti (ma. ni. 2.187, 203, 427; 3.27, 28; udā. 55) maññitā,",
  "tika-s0104t1:914_6": "tathā tathāyeva ime diṭṭhigatā yathābhuccaṁ sabbaññutaññāṇena paricchinditvā pakāsitā,",
  "tika-s0104t1:914_7": "yehi gambhīrādippakārā aputhujjanagocarā buddhadhammā pakāsanti, yesañca parikittanena",
  "tika-s0104t1:914_8": "tathāgatā sammadeva thomitā honti.",
  "tika-s0104t1:915_0": "Aparo nayo – yathā ucchedavādīhi diṭṭhigatikehi uttaruttarabhavadassīhi aparabhavadassīnaṁ",
  "tika-s0104t1:915_1": "tesaṁ vādapaṭisedhavasena sakasakavādā patiṭṭhāpitā, tathāyevāyaṁ desanā katāti purimadesanāhi",
  "tika-s0104t1:915_2": "imissā desanāya pavattibhedo na codetabbo, evañca katvā arūpabhavabhedavasena ucchedavādo",
  "tika-s0104t1:915_3": "catudhā vibhajitvā viya kāmarūpabhavabhedavasenāpi anekadhā vibhajitvāyeva vattabbo,",
  "tika-s0104t1:915_4": "evaṁ sati bhagavatā vuttasattakato bahutarabhedo ucchedavādo āpajjatīti, atha vā",
  "tika-s0104t1:915_5": "paccekaṁ kāmarūpabhavabhedavasena viya arūpabhavavasenāpi na vibhajitvā vattabbo,",
  "tika-s0104t1:915_6": "evampi sati bhagavatā vuttasattakato appatarabhedova ucchedavādo āpajjatīti ca evaṁpakārāpi",
  "tika-s0104t1:915_7": "codanā anavakāsā eva hoti. Diṭṭhigatikānañhi yathābhimataṁ desanā pavattāti.",
  "tika-s0104t1:916_0": "85.Mātāpitūnaṁ etanti taṁsambandhanato etaṁ mātāpitūnaṁ santakanti attho. Sukkasoṇitanti",
  "tika-s0104t1:916_1": "pitu sukkaṁ, mātu soṇitañca, ubhinnaṁ vā sukkasaṅkhātaṁ soṇitaṁ. Mātāpettiketi nimitte",
  "tika-s0104t1:916_2": "cetaṁ bhummaṁ. Itīti imehi tīhi padehi. ‘‘Rūpakāyavasenā’’ti avatvā ‘‘rūpakāyasīsenā’’ti",
  "tika-s0104t1:916_3": "vadanto arūpampi tesaṁ ‘‘attā’’ti gahaṇaṁ ñāpeti. Iminā pakārena itthanti āha ‘‘evameke’’ti.",
  "tika-s0104t1:916_4": "Evaṁ-saddo hettha idamattho, iminā pakārenāti attho. Eketi ekacce, aññe vā.",
  "tika-s0104t1:917": "86. Manussānaṁ pubbe gahitattā, aññesañca asambhavato ‘‘kāmāvacaro’’ti ettha chakāmāvacaradevapariyāpannoti attho. Kabaḷīkāro cettha yathāvuttasudhāhāro.",
  "tika-s0104t1:918_0": "87.Jhānamanenanibbattoti ettha yaṁ vattabbaṁ, taṁ heṭṭhā vuttameva. Mahāvayavo aṅgo,",
  "tika-s0104t1:918_1": "tattha visuṁ pavatto paccaṅgo, sabbehi aṅgapaccaṅgehi yutto tathā. Tesanti cakkhusotindriyānaṁ.",
  "tika-s0104t1:918_2": "Itaresanti ghānajivhākāyindriyānaṁ. Tesampi indriyānaṁ saṇṭhānaṁ purisavesavaseneva",
  "tika-s0104t1:918_3": "veditabbaṁ. Tathā hi aṭṭhakathāsu vuttaṁ ‘‘samānepi tattha ubhayaliṅgābhāve purisasaṇṭhānāva",
  "tika-s0104t1:918_4": "tattha brahmāno, na itthisaṇṭhānā’’ti.",
  "tika-s0104t1:919_0": "88-92.Ākāsānañcāyatana-saddo idha bhaveyevāti āha ‘‘ākāsānañcāyatanabhava’’nti. Etthāha",
  "tika-s0104t1:919_1": "– yuttaṁ tāva purimesu tīsu vādesu ‘‘kāyassa bhedā’’ti vattuṁ pañcavokārabhavapariyāpannaṁ",
  "tika-s0104t1:919_2": "attabhāvamārabbha pavattattā tesaṁ vādānaṁ, catuvokārabhavapariyāpannaṁ pana attabhāvaṁ",
  "tika-s0104t1:919_3": "nissāya pavattesu catutthādīsu catūsu vādesu kasmā ‘‘kāyassa bhedā’’ti vuttaṁ. Na",
  "tika-s0104t1:919_4": "hi arūpīnaṁ kāyo vijjati. Yo bhedoti vucceyyāti? Saccametaṁ, rūpattabhāve pana pavattavohāreneva",
  "tika-s0104t1:919_5": "diṭṭhigatiko arūpattabhāvepi kāyavohāraṁ āropetvā evamāha. Lokasmiñhi dissati aññatthabhūtopi",
  "tika-s0104t1:919_6": "vohāro tadaññatthasamāropito yathā taṁ ‘‘sasavisāṇaṁ, khaṁ puppha’’nti. Yathā ca",
  "tika-s0104t1:919_7": "diṭṭhigatikā diṭṭhiyo paññapenti, tathāyeva bhagavāpi desetīti. Apica nāmakāyabhāvato",
  "tika-s0104t1:919_8": "phassādidhammasamūhabhūte arūpattabhāve kāyaniddeso daṭṭhabbo. Samūhaṭṭhenapi hi",
  "tika-s0104t1:919_9": "‘‘kāyo’’ti vuccati ‘‘hatthikāyo assakāyo’’tiādīsu viya. Ettha ca kāmāvacaradevattabhāvādiniravasesavibhavapatiṭṭhāpakānaṁ",
  "tika-s0104t1:919_10": "dutiyādivādānaṁ aparantakappikabhāvo yutto hotu anāgataddhavisayattā tesaṁ vādānaṁ,",
  "tika-s0104t1:919_11": "kathaṁ pana diṭṭhigatikassa paccakkhabhūtamanussattabhāvāpagamapatiṭṭhāpakassa paṭhamavādassa",
  "tika-s0104t1:919_12": "aparantakappikabhāvo yujjeyya paccuppannaddhavisayattā tassa vādassa. Dutiyavādādīnañhi",
  "tika-s0104t1:919_13": "purimapurimavādasaṅgahitasseva attano anāgate taduttaribhavūpapannassa samucchedabodhanato",
  "tika-s0104t1:919_14": "yujjati aparantakappikatā, tathā ceva vuttaṁ ‘‘no ca kho bho ayaṁ attā ettāvatā sammā",
  "tika-s0104t1:919_15": "samucchinno hotī’’tiādi (dī. ni. 1.85) yaṁ pana tattha vuttaṁ ‘‘atthi kho bho añño",
  "tika-s0104t1:919_16": "attā’’ti, (dī. ni. 1.87) taṁ manussattabhāvādiheṭṭhimattabhāvavisesāpekkhāya vuttaṁ,",
  "tika-s0104t1:919_17": "na sabbathā aññabhāvato. Paṭhamavādassa pana anāgate taduttaribhavūpapannassa attano",
  "tika-s0104t1:919_18": "samucchedabodhanābhāvato , ‘‘atthi kho bho añño attā’’ti ettha aññabhāvena aggahaṇato",
  "tika-s0104t1:919_19": "ca na yujjateva aparantakappikatāti? No na yujjati idhalokapariyāpannattepi paṭhamavādavisayassa",
  "tika-s0104t1:919_20": "anāgatakālikasseva tena adhippetattā. Paṭhamavādināpi hi idhalokapariyāpannassa attano",
  "tika-s0104t1:919_21": "paraṁ maraṇā ucchedo anāgatakālavaseneva adhippeto, tasmā cassa aparantakappikatāya na koci virodhoti.",
  "tika-s0104t1:920": "Diṭṭhadhammanibbānavādavaṇṇanā",
  "tika-s0104t1:921_0": "93. Ñāṇena daṭṭhabboti diṭṭho, diṭṭho ca so sabhāvaṭṭhena dhammo cāti diṭṭhadhammo,",
  "tika-s0104t1:921_1": "dassanabhūtena ñāṇena upaladdhasabhāvoti attho. So pana akkhānamindriyānaṁ abhimukhībhūto",
  "tika-s0104t1:921_2": "visayoyevāti vuttaṁ ‘‘paccakkhadhammo vuccatī’’ti. Tattha yo anindriyavisayo, sopi",
  "tika-s0104t1:921_3": "supākaṭabhāvena indriyavisayo viya hotīti katvā tathā vuttanti daṭṭhabbaṁ, tenevāha",
  "tika-s0104t1:921_4": "‘‘tattha tatthapaṭiladdhattabhāvassetaṁ adhivacana’’nti, tasmiṁ tasmiṁ bhave yathākammaṁ",
  "tika-s0104t1:921_5": "paṭilabhitabbattabhāvassa vācakaṁ padaṁ, nāmanti vā attho. Nibbānañcettha dukkhavūpasamanameva,",
  "tika-s0104t1:921_6": "na aggaphalaṁ, na ca asaṅkhatadhātu tesamavisayattāti āha ‘‘dukkhavūpasamana’’nti.",
  "tika-s0104t1:921_7": "Diṭṭhadhammanibbāne pavatto vādo etesanti diṭṭhadhammanibbānavādātipi yujjati.",
  "tika-s0104t1:922_0": "94. Kāmanīyattā kāmā ca te anekāvayavānaṁ samūhabhāvato sattānañca bandhanato guṇā",
  "tika-s0104t1:922_1": "cāti kāmaguṇāti atthaṁ sandhāyāha ‘‘manāpiyarūpādīhī’’tiādi. Yāva phoṭṭhabbārammaṇañcettha",
  "tika-s0104t1:922_2": "ādi-saddena saṅgaṇhāti. Suṭṭhu appitoti sammā ṭhapito. Ṭhapanā cettha allīyanāti",
  "tika-s0104t1:922_3": "āha ‘‘allīno’’ti. Parito tattha tattha kāmaguṇesu yathāsakaṁ indriyāni cāreti gocaraṁ",
  "tika-s0104t1:922_4": "gaṇhāpetīti atthaṁ dassetuṁ ‘‘tesū’’tiādi vuttaṁ, tenāha ‘‘ito cito ca upanetī’’ti.",
  "tika-s0104t1:922_5": "Pari-saddavisiṭṭho vā idha cara-saddo kīḷāyanti vuttaṁ ‘‘palaḷatī’’tiādi [laḷati",
  "tika-s0104t1:922_6": "(aṭṭhakathāyaṁ)]. Palaḷatīti hi pakārena laḷati, vilāsaṁ karotīti attho. ‘‘Ettha",
  "tika-s0104t1:922_7": "cā’’tiādinā uttamakāmaguṇikānameva diṭṭhadhammanibbānaṁ paññapentīti dasseti. Mandhātumahārājavasavattīdevarājakāmaguṇā",
  "tika-s0104t1:922_8": "hi uttamatāya nidassitā, kasmāti āha ‘‘evarūpe’’tiādi.",
  "tika-s0104t1:923_0": "95.Aññathābhāvāti kāraṇe nissakkavacanaṁ. Vuttanayenāti suttapadesu desitanayena,",
  "tika-s0104t1:923_1": "etena sokādīnamuppajjanākāraṁ dasseti. Ñātibhogarogasīladiṭṭhibyasanehi phuṭṭhassa",
  "tika-s0104t1:923_2": "cetaso abbhantaraṁ nijjhāyanaṁ socanaṁ antonijjhāyanaṁ, tadeva lakkhaṇametassāti",
  "tika-s0104t1:923_3": "antonijjhāyanalakkhaṇo. Tasmiṁ soke samuṭṭhānahetubhūte nissitaṁ tannissitaṁ. Bhusaṁ",
  "tika-s0104t1:923_4": "vilapanaṁ lālappanaṁ, tannissitameva lālappanaṁ, tadeva lakkhaṇamassāti tannissitalālappanalakkhaṇo.",
  "tika-s0104t1:923_5": "Pasādasaṅkhāte kāye nissitassa dukkhasahagatakāyaviññāṇassa paṭipīḷanaṁ kāyapaṭipīḷanaṁ,",
  "tika-s0104t1:923_6": "sasambhārakathanaṁ vā etaṁ yathā ‘‘dhanunā vijjhatī’’ti tadupanissayassa vā aniṭṭharūpassa",
  "tika-s0104t1:923_7": "pacchā pavattanato ‘‘rūpakāyassa paṭipīḷana’’ntipi vaṭṭati. Paṭighasampayuttassa",
  "tika-s0104t1:923_8": "manaso vihesanaṁ manovighātaṁ. Tadeva lakkhaṇamassāti sabbattha yojetabbaṁ. Ñātibyasanādinā",
  "tika-s0104t1:923_9": "phuṭṭhassa paridevanāyapi asakkuṇantassa antogatasokasamuṭṭhito bhuso āyāso upāyāso.",
  "tika-s0104t1:923_10": "So pana cetaso appasannākāro evāti āha ‘‘visādalakkhaṇo’’ti. Sādanaṁ pasādanaṁ sādo,",
  "tika-s0104t1:923_11": "pasannatā. Anupasaggopi hi saddo saupasaggo viya yathāvuttassa atthassa bodhako yathā",
  "tika-s0104t1:923_12": "‘‘gotrabhū’’ti. Evaṁ sabbattha. Tato vigamanaṁ visādo, appasannabhāvo.",
  "tika-s0104t1:924_0": "96. Vitakkanaṁ vitakkitaṁ, taṁ panatthato vitakkova, tathā vicāritanti etthāpi, tena",
  "tika-s0104t1:924_1": "vuttaṁ ‘‘abhiniropanavasena pavatto vitakko’’tiādi. Etenāti vitakkavicāre parāmasitvā",
  "tika-s0104t1:924_2": "karaṇaniddeso, hetuniddeso vā. Tenetamatthaṁ dīpeti ‘‘khobhakarasabhāvattā vitakkavicārānaṁ",
  "tika-s0104t1:924_3": "taṁsahitampi jhānaṁ tehi sauppīḷanaṁ viya hotī’’ti, tenāha ‘‘sakaṇṭakaṁ [bhakaṇḍakaṁ",
  "tika-s0104t1:924_4": "(aṭṭhakathāyaṁ)] viya khāyatī’’ti. Oḷārikabhāvo hi vitakkavicārasaṅkhātena kaṇṭakena",
  "tika-s0104t1:924_5": "saha pavattakathā. Kaṇṭakasahitabhāvo ca sauppīḷanatā eva, loke hi sakaṇṭakaṁ pharusakaṁ oḷārikanti vadanti.",
  "tika-s0104t1:925_0": "97. Pītigataṁ pītiyeva ‘‘diṭṭhigata’’ntiādīsu (dha. sa. 381; mahāni. 12) viya gata-saddassa",
  "tika-s0104t1:925_1": "tabbhāvavuttito. Ayañhi saṁvaṇṇakānaṁ pakati, yadidaṁ anatthakapadaṁ, tulyādhikaraṇapadañca",
  "tika-s0104t1:925_2": "ṭhapetvā atthavaṇṇanā. Tathā hi tattha tattha dissati. ‘‘Yopanāti yo yādiso, (pārā.",
  "tika-s0104t1:925_3": "45) nibbānadhātūti nibbāyanamatta’’nti ca ādi. Yāya nimittabhūtāya ubbilāvanapītiyā",
  "tika-s0104t1:925_4": "uppannāya cittaṁ ubbilāvitaṁ nāma, sāyeva ubbilāvitattaṁ bhāvavācakassa nimitte pavattanato.",
  "tika-s0104t1:925_5": "Iti pītiyā uppannāya eva cittassa ubbilāvanato tassa ubbilāvitabhāvo pītiyā kato",
  "tika-s0104t1:925_6": "nāmāti āha ‘‘ubbilabhāvakaraṇa’’nti.",
  "tika-s0104t1:926_0": "98. Ābhujanaṁ manasikaraṇaṁ ābhogo. Sammā anukkamena, punappunaṁ vā ārammaṇassa āhāro",
  "tika-s0104t1:926_1": "samannāhāro. Ayaṁ pana ṭīkāyaṁ (dī. ni. ṭī. 1.98) vuttanayo – cittassa ābhuggabhāvo",
  "tika-s0104t1:926_2": "ārammaṇe abhinatabhāvo ābhogo. Sukhena hi cittaṁ ārammaṇe abhinataṁ hoti, na dukkhena",
  "tika-s0104t1:926_3": "viya apanataṁ, nāpi adukkhamasukhena viya anabhinataṁ, anapanatañcāti. Ettha ca ‘‘manuññabhojanādīsu",
  "tika-s0104t1:926_4": "khuppipāsādiabhibhūtassa viya kāmehi viveciyamānassa upādārammaṇapatthanāvisesato",
  "tika-s0104t1:926_5": "abhivaḍḍhati, manuññabhojanaṁ bhuttāvino viya pana uḷārakāmarasassa yāvadatthaṁ nicitassa",
  "tika-s0104t1:926_6": "sahitassa bhuttakāmatāya kāmesu pātabyatā na hoti, visayānabhigiddhanato visayehi",
  "tika-s0104t1:926_7": "dummociyehi jalūkā viya sayameva muccatī’’ti ca ayoniso ummujjitvā kāmaguṇasantappitatāya",
  "tika-s0104t1:926_8": "saṁsāradukkhavūpasamaṁ byākāsi paṭhamavādī. Kāmādīnaṁ ādīnavadassitāya, paṭhamādijhānasukhassa",
  "tika-s0104t1:926_9": "santabhāvadassitāya ca paṭhamādijhānasukhatittiyā saṁsāradukkhupacchedaṁ byākaṁsu",
  "tika-s0104t1:926_10": "dutiyādivādino. Idhāpi ucchedavādeva vuttappakāro vicāro yathāsambhavaṁ ānetvā vattabbo.",
  "tika-s0104t1:926_11": "Ayaṁ panettha viseso – ekasmimpi attabhāve pañca vādā labbhanti. Paṭhamavāde yadi",
  "tika-s0104t1:926_12": "kāmaguṇasamappito attā, evaṁ so diṭṭhadhammanibbānappatto. Dutiyādivādesu yadi paṭhamavādasaṅgahito",
  "tika-s0104t1:926_13": "soyeva attā paṭhamajjhānādisamaṅgī , evaṁ sati diṭṭhadhammanibbānappattoti. Teneva",
  "tika-s0104t1:926_14": "hi ucchedavāde viya idha pāḷiyaṁ ‘‘añño attā’’ti aññaggahaṇaṁ na kataṁ. Kathaṁ pana",
  "tika-s0104t1:926_15": "accantanibbānapaññāpakassa attano diṭṭhadhammanibbānavādassa sassatadiṭṭhiyā saṅgaho,",
  "tika-s0104t1:926_16": "na ucchedadiṭṭhiyāti? Taṁtaṁsukhavisesasamaṅgitāpaṭiladdhena bandhavimokkhena suddhassa",
  "tika-s0104t1:926_17": "attano sakarūpeneva avaṭṭhānadīpanato. Tesañhi tathāpaṭiladdhena kammabandhavimokkhena",
  "tika-s0104t1:926_18": "suddho hutvā diṭṭhadhammanibbānappatto attā sakarūpeneva avaṭṭhāsīti laddhi. Tathā",
  "tika-s0104t1:926_19": "hi pāḷiyaṁ ‘‘ettāvatā kho bho ayaṁ attā paramadiṭṭhadhammanibbānaṁ patto hotī’’ti",
  "tika-s0104t1:926_20": "sassatabhāvañāpakacchāyāya eva tesaṁ vādadassanaṁ katanti.",
  "tika-s0104t1:927_0": "‘‘Ettāvatā’’tiādinā pāḷiyatthasampiṇḍanaṁ. Tattha yāsanti yathāvuttānaṁ diṭṭhīnaṁ",
  "tika-s0104t1:927_1": "aniyamaniddesavacanaṁ. Tassa imā dvāsaṭṭhi diṭṭhiyo kathitāti niyamanaṁ, niyatānapekkhavacanaṁ",
  "tika-s0104t1:927_2": "vā etaṁ ‘‘yaṁ sandhāya vutta’’nti āgataṭṭhāne viya. Sesāti pañcapaññāsa diṭṭhiyo.",
  "tika-s0104t1:927_3": "Tāsu antānantikavādādīnaṁ sassatadiṭṭhisaṅgahabhāvo tattha tattha pakāsitoyeva. Kiṁ",
  "tika-s0104t1:927_4": "panettha kāraṇaṁ, pubbantāparantā eva diṭṭhābhinivesassa visayabhāvena dassitā, na",
  "tika-s0104t1:927_5": "pana tadubhayamekajjhanti? Asambhavo evettha kāraṇaṁ. Na hi pubbantāparantesu viya",
  "tika-s0104t1:927_6": "tadubhayavinimutte majjhante diṭṭhikappanā sambhavati tadubhayantaramattena ittarakālattā.",
  "tika-s0104t1:927_7": "Atha pana paccuppannattabhāvo tadubhayavemajjhaṁ, evaṁ sati diṭṭhikappanākkhamo tassa",
  "tika-s0104t1:927_8": "ubhayasabhāvo pubbantāparantesuyeva antogadhoti kathaṁ tadubhayamekajjhaṁ adassitaṁ",
  "tika-s0104t1:927_9": "siyā. Atha vā pubbantāparantavantatāya ‘‘pubbantāparanto’’ti majjhanto vuccati, sopi",
  "tika-s0104t1:927_10": "‘‘pubbantakappikā ca aparantakappikā ca pubbantāparantakappikā cā’’ti upari vadantena",
  "tika-s0104t1:927_11": "bhagavatā pubbantāparantehi visuṁ katvā vuttoyevāti daṭṭhabbo. Aṭṭhakathāyampi ‘‘sabbepi",
  "tika-s0104t1:927_12": "te pubbantāparantakappike’’ti etena sāmaññaniddesena, ekasesena vā saṅgahitoti veditabbaṁ.",
  "tika-s0104t1:927_13": "Aññathā hi saṅkaḍḍhitvā vuttavacanassa niravasesasaṅkaḍḍhanābhāvato anatthakatā āpajjeyyāti.",
  "tika-s0104t1:927_14": "Ke pana te pubbantāparantakappikāti? Ye antānantikā hutvā diṭṭhadhammanibbānavādāti",
  "tika-s0104t1:927_15": "evamādinā ubhayasambandhābhinivesino veditabbā.",
  "tika-s0104t1:928_0": "100-104.‘‘Idānī’’tiādinā appanāvacanadvayassa visesaṁ dasseti. Tattha ekajjhanti",
  "tika-s0104t1:928_1": "rāsikaraṇatthe nipāto. Ekadhā karotīti ekajjhantipi neruttikā, bhāvanapuṁsakañcetaṁ.",
  "tika-s0104t1:928_2": "Iti-saddo idamattho, iminā pakārena pucchitvā vissajjesīti attho. Ajjhāsayanti sassatucchedavasena",
  "tika-s0104t1:928_3": "diṭṭhijjhāsayaṁ. Tadubhayavasena hi sattānaṁ saṁkilesapakkhe duvidho ajjhāsayo. Tathā hi vuttaṁ –",
  "tika-s0104t1:929": "‘‘Sassatucchedadiṭṭhi ca, khanti cevānulomikā;",
  "tika-s0104t1:930_0": "Yathābhūtañca yaṁ ñāṇaṁ, etaṁ āsayasaddita’’nti. (visuddhi. ṭī. 1.136; dī. ni. ṭī.",
  "tika-s0104t1:930_1": "1.paṭhamamahāsaṅgītikathāvaṇṇanā; sārattha. ṭī. 1.paṭhamamahāsaṅgītikathāvaṇṇanā,",
  "tika-s0104t1:930_2": "verajjakaṇḍavaṇṇanā; vi. vi. ṭī. 1.verañjakaṇḍavaṇṇanāpi passitabbaṁ);",
  "tika-s0104t1:931_0": "Tañca bhagavā aparimāṇāsu lokadhātūsu aparimāṇānaṁ sattānaṁ aparimāṇe eva ñeyyavisese",
  "tika-s0104t1:931_1": "uppajjanavasena anekabhedabhinnampi ‘‘cattāro janā sassatavādā’’tiādinā dvāsaṭṭhiyā",
  "tika-s0104t1:931_2": "pabhedehi saṅgaṇhanavasena sabbaññutaññāṇena paricchinditvā dassento pamāṇabhūtāya",
  "tika-s0104t1:931_3": "tulāya dhārayamāno viya hotīti āha ‘‘tulāya tulayanto viyā’’ti. Tathā hi vakkhati",
  "tika-s0104t1:931_4": "‘‘antojālīkatā’’tiādi (dī. ni. aṭṭha. 1.146) ‘‘sinerupādato vālukaṁ uddharanto viyā’’ti",
  "tika-s0104t1:931_5": "pana etena sabbaññutaññāṇato aññassa ñāṇassa imissā desanāya asakkuṇeyyataṁ dasseti",
  "tika-s0104t1:931_6": "paramagambhīratāvacanato.",
  "tika-s0104t1:932_0": "Ettha ca ‘‘sabbe te imeheva dvāsaṭṭhiyā vatthūhi, etesaṁ vā aññatarena, natthi ito",
  "tika-s0104t1:932_1": "bahiddhā’’ti vacanato, pubbantakappikādittayavinimuttassa ca kassaci diṭṭhigatikassa",
  "tika-s0104t1:932_2": "abhāvato yāni tāni sāmaññaphalādisuttantaresu vuttappakārāni akiriyāhetukanatthikavādādīni,",
  "tika-s0104t1:932_3": "yāni ca issarapakatipajāpatipurisakālasabhāvaniyatiyadicchāvādādippabhedāni diṭṭhigatāni",
  "tika-s0104t1:932_4": "(visuddhi. 1.160-162; vibha. anuṭī. 2.194-195 vākyakhandhesu passitabbaṁ) bahiddhāpi",
  "tika-s0104t1:932_5": "dissamānāni, tesaṁ ettheva saṅgahato antogadhatā veditabbā. Kathaṁ? Akiriyavādo tāva",
  "tika-s0104t1:932_6": "‘‘vañjho kūṭaṭṭho’’tiādinā kiriyābhāvadīpanato sassatavāde antogadho, tathā ‘‘sattime",
  "tika-s0104t1:932_7": "kāyā’’tiādi (dī. ni. 1.174) nayappavatto pakudhavādo, ‘‘natthi hetu natthi paccayo",
  "tika-s0104t1:932_8": "sattānaṁ saṁkilesāyā’’tiādi (dī. ni. 1.168) nayappavatto ahetukavādo ca adhiccasamuppannavāde.",
  "tika-s0104t1:932_9": "‘‘Natthi paro loko’’tiādi (dī. ni. 1.171) nayappavatto natthikavādo ucchedavāde.",
  "tika-s0104t1:932_10": "Tathā hi tattha ‘‘kāyassa bhedā ucchijjatī’’tiādi (dī. ni. 1.85) vuttaṁ. Paṭhamena",
  "tika-s0104t1:932_11": "ādi-saddena nigaṇṭhavādādayo saṅgahitā.",
  "tika-s0104t1:933_0": "Yadipi pāḷiyaṁ (dī. ni. 1.177) nāṭaputtavādabhāvena cātuyāmasaṁvaro āgato, tathāpi",
  "tika-s0104t1:933_1": "sattavatātikkamena vikkhepavāditāya nāṭaputtavādopi sañcayavādo viya amarāvikkhepavādesu",
  "tika-s0104t1:933_2": "antogadho. ‘‘Taṁ jīvaṁ taṁ sarīraṁ, aññaṁ jīvaṁ aññaṁ sarīra’’nti (dī. ni. 1.377;",
  "tika-s0104t1:933_3": "ma. ni. 2.122; saṁ. ni. 2.35) evaṁpakārā vādā pana ‘‘rūpī attā hoti arogo paraṁ maraṇā’’tiādivādesu",
  "tika-s0104t1:933_4": "saṅgahaṁ gacchanti. ‘‘Hoti tathāgato paraṁ maraṇā, atthi sattā opapātikā’’ti evaṁpakārā",
  "tika-s0104t1:933_5": "sassatavāde. ‘‘Na hoti tathāgato paraṁ maraṇā, natthi sattā opapātikā’’ti evaṁpakārā",
  "tika-s0104t1:933_6": "ucchedavāde. ‘‘Hoti ca na hoti ca tathāgato paraṁ maraṇā, atthi ca natthi ca sattā",
  "tika-s0104t1:933_7": "opapātikā’’ti evaṁpakārā ekaccasassatavāde. ‘‘Neva hoti na na hoti tathāgato paraṁ",
  "tika-s0104t1:933_8": "maraṇā, nevatthi na natthi sattā opapātikā’’ti evaṁpakārā amarāvikkhepavāde. Issarapakatipajāpatipurisakālavādā",
  "tika-s0104t1:933_9": "ekaccasassatavāde. Kaṇādavādo, sabhāvaniyatiyadicchāvādā ca adhiccasamuppannavāde",
  "tika-s0104t1:933_10": "saṅgahaṁ gacchanti. Iminā nayena suttantaresu, bahiddhā ca aññatitthiyasamaye dissamānānaṁ",
  "tika-s0104t1:933_11": "diṭṭhigatānaṁ imāsuyeva dvāsaṭṭhiyā diṭṭhīsu antogadhatā veditabbā. Te pana tattha",
  "tika-s0104t1:933_12": "tatthāgatanayena vuccamānā ganthavitthārakarā, atitthe ca pakkhandanamiva hotīti",
  "tika-s0104t1:933_13": "na vitthārayimha. Idha pāḷiyaṁ atthavicāraṇāya aṭṭhakathāyaṁ anuttānatthapakāsanameva hi amhākaṁ bhāroti.",
  "tika-s0104t1:934_0": "‘‘Evamayaṁ yathānusandhivasena desanā āgatā’’ti vacanappasaṅgena suttassānusandhayo",
  "tika-s0104t1:934_1": "vibhajituṁ ‘‘tayo hī’’tiādimāha. Atthantaranisedhanatthañhi visesaniddhāraṇaṁ. Tattha",
  "tika-s0104t1:934_2": "anusandhanaṁ anusandhi, sambandhamattaṁ, yaṁ desanāya kāraṇaṭṭhena ‘‘samuṭṭhāna’’ntipi",
  "tika-s0104t1:934_3": "vuccati. Pucchādayo hi desanāya bāhirakāraṇaṁ tadanurūpena desanāpavattanato. Taṁsambandhopi",
  "tika-s0104t1:934_4": "tannissitattā kāraṇameva. Abbhantarakāraṇaṁ pana mahākaruṇādesanāñāṇādayo. Ayamattho",
  "tika-s0104t1:934_5": "upari āvi bhavissati. Pucchāya kato anusandhi pucchānusandhi, pucchaṁ anusandhiṁ",
  "tika-s0104t1:934_6": "katvā desitattā suttassa sambandho pucchāya kato nāma hoti. Pucchāsaṅkhāto anusandhi",
  "tika-s0104t1:934_7": "pucchānusandhītipi yujjati. Pucchānissitena hi anusandhinā tannissayabhūtā pucchāpi",
  "tika-s0104t1:934_8": "gahitāti. Atha vā anusandhahatīti anusandhi, pucchāsaṅkhāto anusandhi etassāti pucchānusandhi,",
  "tika-s0104t1:934_9": "taṁtaṁsuttapadeso. Pucchāya vā anusandhīyatīti pucchānusandhi, pucchaṁ vacanasambandhaṁ",
  "tika-s0104t1:934_10": "katvā desito taṁsamuṭṭhāniko taṁtaṁsuttapadesova. Ajjhāsayānusandhimhipi eseva nayo.",
  "tika-s0104t1:934_11": "Anusandhīyatīti anusandhi, yo yo anusandhi, anusandhino anurūpaṁ vā yathānusandhi.",
  "tika-s0104t1:935_0": "Pucchāya, ajjhāsayena ca ananusandhiko ādimhi desitadhammassa anurūpadhammavasena",
  "tika-s0104t1:935_1": "vā tappaṭipakkhadhammavasena vā pavatto uparisuttapadeso. Tathā hi so ‘‘yena pana",
  "tika-s0104t1:935_2": "dhammena…pe… kakacūpamā āgatā’’tiādinā (dī. ni. aṭṭha. 1.100-104) aṭṭhakathāyaṁ vutto,",
  "tika-s0104t1:935_3": "yathāpāḷimayaṁ vibhāgoti dasseti ‘‘tatthā’’tiādinā. Tattha ‘‘evaṁ vutte nando gopālako",
  "tika-s0104t1:935_4": "bhagavantaṁ etadavocā’’ti paṭhanti, taṁ na sundaraṁ sutte tathā abhāvato. ‘‘Evaṁ",
  "tika-s0104t1:935_5": "vutte nandagopālakasutte bhagavantaṁ etadavocā’’ti pana paṭhitabbaṁ tasmiṁ sutte",
  "tika-s0104t1:935_6": "‘‘aññataro bhikkhu bhagavantaṁ etadavocā’’ti atthassa upapattito. Idañhi saṁyuttāgamavare",
  "tika-s0104t1:935_7": "saḷāyatanavagge saṅgītasuttaṁ. Gaṅgāya vuyhamānaṁ dārukkhandhaṁ upamaṁ katvā saddhāpabbajite",
  "tika-s0104t1:935_8": "kulaputte desite nando gopālako ‘‘ahamimaṁ paṭipattiṁ pūressāmī’’ti bhagavato santike",
  "tika-s0104t1:935_9": "pabbajjaṁ, upasampadañca gahetvā tathāpaṭipajjamāno nacirasseva arahattaṁ patto.",
  "tika-s0104t1:935_10": "Tasmā ‘‘nandagopālakasutta’’nti paññāyittha. ‘‘Kiṁ nu kho bhante’’tiādīni pana aññataroyeva",
  "tika-s0104t1:935_11": "bhikkhu avoca. Vuttañhi tattha ‘‘evaṁ vutte aññataro bhikkhu bhagavantaṁ etadavoca",
  "tika-s0104t1:935_12": "‘kiṁ nu kho bhante, orimaṁ tīra’ntiādi’’.",
  "tika-s0104t1:936_0": "Tatrāyamattho – evaṁ vutteti ‘‘sace kho bhikkhave, dārukkhandho na orimaṁ tīraṁ upagacchatī’’tiādinā",
  "tika-s0104t1:936_1": "gaṅgāya vuyhamānaṁ dārukkhandhaṁ upamaṁ katvā saddhāpabbajite kulaputte desite. Bhagavantaṁ",
  "tika-s0104t1:936_2": "etadavocāti anusandhikusalatāya ‘‘kiṁ nu kho bhante’’tiādivacanamavoca. Tathāgato",
  "tika-s0104t1:936_3": "hi ‘‘imissaṁ parisati nisinno anusandhi kusalo atthi, so maṁ pañhaṁ pucchissatī’’ti",
  "tika-s0104t1:936_4": "ettakeneva desanaṁ niṭṭhāpesi. Orimaṁ tīranti orimabhūtaṁ tīraṁ. Tathā pārimaṁ tīranti.",
  "tika-s0104t1:936_5": "Majjhe saṁsīdoti vemajjhe saṁsīdanaṁ nimmujjanaṁ. Thale ussādoti jalamajjhe uṭṭhite",
  "tika-s0104t1:936_6": "thalasmiṁ ussārito āruḷho. Manussaggāhoti manussānaṁ sambandhībhūtānaṁ, manussehi",
  "tika-s0104t1:936_7": "vā gahaṇaṁ. Tathā amanussaggāhoti āvaṭṭaggāhoti udakāvaṭṭena gahaṇaṁ. Antopūtīti",
  "tika-s0104t1:936_8": "vakkahadayādīsu apūtikassāpi guṇānaṁ pūtibhāvena abbhantaraṁpūtīti.",
  "tika-s0104t1:937_0": "‘‘Atha kho aññatarassa bhikkhuno’’tiādi majjhimāgamavare uparipaṇṇāsake mahāpuṇṇamasuttaṁ",
  "tika-s0104t1:937_1": "(ma. ni. 3.88-90) tatrāyamattho – iti kirāti ettha kira-saddo aruciyaṁ, tena bhagavato",
  "tika-s0104t1:937_2": "yathādesitāya attasuññatāya attano aruciyabhāvaṁ dīpeti. Bhoti dhammālapanaṁ, ambho",
  "tika-s0104t1:937_3": "sabhāvadhammāti attho. Yadi rūpaṁ anattā…pe… viññāṇaṁ anattā. Evaṁ satīti sapāṭhasesayojanā.",
  "tika-s0104t1:937_4": "Anattakatānīti attanā na katāni, anattabhūtehi vā khandhehi katāni. Kamattānaṁ phusissantīti",
  "tika-s0104t1:937_5": "kīdisamattabhāvaṁ phusissanti. Asati attani khandhānañca khaṇikattā tāni kammāni",
  "tika-s0104t1:937_6": "kaṁ nāma attānaṁ attano phalena phusissanti, ko kammaphalaṁ paṭisaṁvedissatīti vuttaṁ",
  "tika-s0104t1:937_7": "hoti. Tassa bhikkhuno cetoparivitakkaṁ attano cetasā ceto – pariyañāṇasampayuttena",
  "tika-s0104t1:937_8": "sabbaññutaññāṇasampayuttena vā aññāya jānitvāti sambandho.",
  "tika-s0104t1:938_0": "Avidvāti sutādivirahena ariyadhammassa akovidatāya apaṇḍito. Vidvāti hi paṇḍitādhivacanaṁ",
  "tika-s0104t1:938_1": "vidati jānātīti katvā. Avijjāgatoti avijjāya upagato, ariyadhamme avinītatāya appahīnāvijjoti",
  "tika-s0104t1:938_2": "attho. Taṇhādhipateyyena cetasāti ‘‘yadi ahaṁ nāma koci natthi, evaṁ sati mayā katassa",
  "tika-s0104t1:938_3": "kammassa phalaṁ ko paṭisaṁvedeti, sati pana tasmiṁ siyā kammaphalūpabhogo’’ti taṇhādhipatito",
  "tika-s0104t1:938_4": "āgatena attavādupādānasahagatena cetasā. Atidhāvitabbanti atikkamitvā dhāvitabbaṁ.",
  "tika-s0104t1:938_5": "Idaṁ vuttaṁ hoti – khaṇikattepi saṅkhārānaṁ yasmiṁ santāne kammaṁ kataṁ, tattheva",
  "tika-s0104t1:938_6": "phalūpapattito dhammapuñjamattasseva siddhe kammaphalasambandhe ekattanayaṁ micchā",
  "tika-s0104t1:938_7": "gahetvā ekena kārakavedakabhūtena bhavitabbaṁ, aññathā kammakammaphalānamasambandho",
  "tika-s0104t1:938_8": "siyāti attattaniyasuññatāpakāsanaṁ satthusāsanaṁ atikkamitabbaṁ maññeyyāti. Idāni",
  "tika-s0104t1:938_9": "anatidhāvitabbataṁ vibhāvetuṁ ‘‘taṁ kiṁ maññathā’’tiādimāha.",
  "tika-s0104t1:939_0": "Upari desanāti desanāsamuṭṭhānadhammadīpikāya heṭṭhimadesanāya upari pavattitā desanā.",
  "tika-s0104t1:939_1": "Desanāsamuṭṭhānadhammassa anurūpapaṭipakkhadhammappakāsanavasena duvidhesu yathānusandhīsu",
  "tika-s0104t1:939_2": "anurūpadhammappakāsanavasena yathānusandhidassanametaṁ ‘‘upari cha abhiññā āgatā’’ti.",
  "tika-s0104t1:939_3": "Tadavasesaṁ pana sabbampi paṭipakkhadhammappakāsanavasena. Majjhimāgamavare mūlapaṇṇāsakeyeva",
  "tika-s0104t1:939_4": "cetāni suttāni. Kilesenāti ‘‘lobho cittassa upakkileso’’tiādinā kilesavasena. Bhaṇḍanenāti",
  "tika-s0104t1:939_5": "vivādena. Akkhantiyāti kopena. Kakacūpamāti kharapantiupamā. Imasmimpīti pi-saddo",
  "tika-s0104t1:939_6": "apekkhāyaṁ ‘‘ayampi pārājiko’’tiādīsu (vi. 1.72-73, 167, 171, 195, 197) viya, sampiṇḍane",
  "tika-s0104t1:939_7": "vā, tena yathā vatthasuttādīsu paṭipakkhadhammappakāsanavasena yathānusandhi , evaṁ",
  "tika-s0104t1:939_8": "imasmimpi brahmajāleti apekkhanaṁ, sampiṇḍanaṁ vā karoti. Tathā hi niccasārādipaññāpakānaṁ",
  "tika-s0104t1:939_9": "diṭṭhigatānaṁ vasena uṭṭhitāyaṁ desanā niccasārādisuññatāpakāsanena niṭṭhāpitāti.",
  "tika-s0104t1:939_10": "‘‘Tenā’’tiādinā yathāvuttasaṁvaṇṇanāya guṇaṁ dasseti.",
  "tika-s0104t1:940": "Paritassitavipphanditavāravaṇṇanā",
  "tika-s0104t1:941_0": "105-117.Mariyādavibhāgadassanatthanti diṭṭhigatikānaṁ taṇhādiṭṭhiparāmāsassa tathāgatānaṁ",
  "tika-s0104t1:941_1": "jānanapassanena, sassatādimicchādassanassa ca sammādassanena saṅkarābhāva-vibhāgappakāsanatthaṁ.",
  "tika-s0104t1:941_2": "Taṇhādiṭṭhiparāmāsoyeva tesaṁ, na tu tathāgatānamiva yathābhūtaṁ jānanapassanaṁ.",
  "tika-s0104t1:941_3": "Taṇhādiṭṭhivipphandanamevetaṁ micchādassanavedayitaṁ, na tu sotāpannassa sammādassanavedayitamiva",
  "tika-s0104t1:941_4": "niccalanti ca hi imāya desanāya mariyādavibhāgaṁ dasseti. Tena vakkhati ‘‘yena diṭṭhiassādena…pe…",
  "tika-s0104t1:941_5": "taṁ vedayita’’nti, ‘‘diṭṭhisaṅkhātena ceva…pe… dassetī’’ti ca. ‘‘Tadapī’’ti vuttattā",
  "tika-s0104t1:941_6": "yena somanassajātā paññapentīti attho labbhatīti dassetuṁ ‘‘yenā’’tiādi vuttaṁ. Sāmatthiyato",
  "tika-s0104t1:941_7": "hi avagatatthassevettha ta-saddena parāmasanaṁ. Diṭṭhiassādenāti diṭṭhiyā paccayabhūtena",
  "tika-s0104t1:941_8": "assādena. ‘‘Diṭṭhisukhenā’’tiādi tasseva vevacanaṁ. Ajānantānaṁ apassantānaṁ tesaṁ",
  "tika-s0104t1:941_9": "bhavantānaṁ samaṇabrāhmaṇānaṁ tadapi vedayitaṁ taṇhāgatānaṁ vedayitanti sambandho.",
  "tika-s0104t1:942_0": "‘‘Yathābhūtadhammānaṁ sabhāva’’nti ca avisesena vuttaṁ. Na hi saṅkhatadhammasabhāvaṁ",
  "tika-s0104t1:942_1": "ajānanamattena micchā abhinivisanti. Sāmaññajotanā ca visese avatiṭṭhati. Tasmāyamettha",
  "tika-s0104t1:942_2": "visesayojanā kātabbā – ‘‘sassato attā ca loko cā’’ti idaṁ diṭṭhiṭṭhānaṁ evaṁgahitaṁ",
  "tika-s0104t1:942_3": "evaṁparāmaṭṭhaṁ evaṁgatikaṁ hoti evaṁabhisamparāyanti yathābhūtamajānantānaṁ apassantānaṁ",
  "tika-s0104t1:942_4": "atha vā yasmiṁ vedayite avītataṇhatāya evaṁdiṭṭhigataṁ upādīyati, taṁ vedayitaṁ samudayaatthaṅgamādito",
  "tika-s0104t1:942_5": "yathābhūtamajānantānaṁ apassantānanti. Evaṁ visesayojanāya hi yathā anāvaraṇañāṇasamantacakkhūhi",
  "tika-s0104t1:942_6": "tathāgatānaṁ yathābhūtamettha jānanaṁ, passanañca hoti, na evaṁ diṭṭhigatikānaṁ,",
  "tika-s0104t1:942_7": "atha kho tesaṁ taṇhādiṭṭhiparāmāsoyevāti imamatthaṁ imāya desanāya dassetīti pākaṭaṁ",
  "tika-s0104t1:942_8": "hoti. Evampi cāyaṁ desanā mariyādavibhāgadassanatthaṁ jātā.",
  "tika-s0104t1:943_0": "Vedayitanti ‘‘sassato attā ca loko cā’’ti (dī. ni. 1.31) diṭṭhipaññāpanavasena pavattaṁ",
  "tika-s0104t1:943_1": "diṭṭhissādasukhapariyāyena vuttaṁ, tadapi anubhavanaṁ. Taṇhāgatānanti taṇhāya upagatānaṁ,",
  "tika-s0104t1:943_2": "pavattānaṁ vā tadeva vuttinayena vivarati ‘‘kevalaṁ…pe… vedayita’’nti. Tañca kho",
  "tika-s0104t1:943_3": "panetanti ca yathāvuttaṁ vedayitameva paccāmasati, tenetaṁ dīpeti – ‘‘tadapi vedayitaṁ",
  "tika-s0104t1:943_4": "taṇhāgatānaṁ vedayitamevā’’ti vacchinditvā ‘‘tadapi vedayitaṁ paritassitavipphanditamevā’’ti",
  "tika-s0104t1:943_5": "puna sambandho kātabboti. Tadapi tāva na sampāpuṇātīti heṭṭhimaparicchedena mariyādavibhāgaṁ",
  "tika-s0104t1:943_6": "dassetuṁ ‘‘na sotāpannassa dassanamiva niccala’’nti vuttaṁ. Dassananti ca sammādassanasukhaṁ,",
  "tika-s0104t1:943_7": "maggaphalasukhanti vuttaṁ hoti. Kuto cāyamattho labbhatīti eva-saddasāmatthiyato.",
  "tika-s0104t1:943_8": "‘‘Paritassitavipphanditamevā’’ti hi vuttena maggaphalasukhaṁ viya avipphanditaṁ hutvā",
  "tika-s0104t1:943_9": "ekarūpe avatiṭṭhati, atha kho taṁ vaṭṭāmisabhūtaṁ diṭṭhitaṇhāsallānuviddhatāya sauppīḷattā",
  "tika-s0104t1:943_10": "vipphanditamevāti attho āpanno hoti, tenevāha ‘‘paritassitenā’’tiādi. Ayamettha aṭṭhakathāmuttako sasambandhanayo.",
  "tika-s0104t1:944_0": "Evaṁ visesakāraṇato dvāsaṭṭhi diṭṭhigatāni vibhajitvā idāni avisesakāraṇato tāni",
  "tika-s0104t1:944_1": "dassetuṁ ‘‘tatra bhikkhave’’tiādikā desanā āraddhā. Sabbesañhi diṭṭhigatānaṁ vedanā,",
  "tika-s0104t1:944_2": "avijjā, taṇhā ca avisiṭṭhakāraṇaṁ. Tattha tadapīti ‘‘sassataṁ attānañca lokañca paññapentī’’ti",
  "tika-s0104t1:944_3": "ettha yadetaṁ ‘‘sassato attā ca loko cā’’ti paññāpanahetubhūtaṁ sukhādibhedaṁ tividhampi",
  "tika-s0104t1:944_4": "vedayitaṁ, tadapi yathākkamaṁ dukkhasallāniccato, avisesena samudayatthaṅgamassādādīnavanissaraṇato",
  "tika-s0104t1:944_5": "vā yathābhūtamajānantānaṁ apassantānaṁ hoti, tato eva ca sukhādipatthanāsambhavato,",
  "tika-s0104t1:944_6": "taṇhāya ca upagatattā taṇhāgatānaṁ taṇhāparitassitena diṭṭhivipphanditameva diṭṭhicalanameva.",
  "tika-s0104t1:944_7": "‘‘Asati attani ko vedanaṁ anubhavatī’’ti kāyavacīdvāresu diṭṭhiyā copanappattimattameva,",
  "tika-s0104t1:944_8": "na pana diṭṭhiyā paññapetabbo koci dhammo sassato atthīti adhippāyoti. Ekaccasassatādīsupi esa nayo.",
  "tika-s0104t1:945": "Phassapaccayavāravaṇṇanā",
  "tika-s0104t1:946_0": "118.Paramparapaccayadassanatthanti yaṁ diṭṭhiyā mūlakāraṇaṁ, tassāpi kāraṇaṁ, puna",
  "tika-s0104t1:946_1": "tassapi kāraṇanti evaṁ paccayaparamparadassanatthaṁ. Yena hi taṇhāparitassitena etāni",
  "tika-s0104t1:946_2": "diṭṭhigatāni pavattanti, tassa vedayitaṁ paccayo, vedayitassāpi phasso paccayoti",
  "tika-s0104t1:946_3": "evaṁ paccayaparamparavibhāvinī ayaṁ desanā. Kimatthiyaṁ pana paccayaparamparadassananti",
  "tika-s0104t1:946_4": "ce? Atthantaraviññāpanatthaṁ. Tena hi yathā diṭṭhisaṅkhāto paññāpanadhammo, tappaccayadhammā",
  "tika-s0104t1:946_5": "ca yathāsakaṁ paccayavaseneva uppajjanti, na paccayehi vinā, evaṁ paññapetabbadhammāpi",
  "tika-s0104t1:946_6": "rūpavedanādayo, na ettha koci sassato attā vā loko vāti evamatthantaraṁ viññāpitaṁ",
  "tika-s0104t1:946_7": "hoti. Taṇhādiṭṭhipariphanditaṁ tadapi vedayitaṁ diṭṭhikāraṇabhūtāya taṇhāya paccayabhūtaṁ",
  "tika-s0104t1:946_8": "phassapaccayā hotīti attho.",
  "tika-s0104t1:947_0": "131.Tassa paccayassāti tassa phassasaṅkhātassa paccayassa. Diṭṭhivedayite diṭṭhiyā",
  "tika-s0104t1:947_1": "paccayabhūte vedayite, phassapadhānehi attano paccayehi nipphādetabbe. Sādhetabbe",
  "tika-s0104t1:947_2": "cetaṁ bhummaṁ. Balavabhāvadassanatthanti balavakāraṇabhāvadassanatthaṁ. Tathā hi",
  "tika-s0104t1:947_3": "vināpi cakkhādivatthūhi, sampayuttadhammehi ca kehici vedanā uppajjati, na pana kadācipi",
  "tika-s0104t1:947_4": "phassena vinā, tasmā phasso vedanāya balavakāraṇaṁ. Na kevalaṁ vedanāya eva, atha",
  "tika-s0104t1:947_5": "kho sesasampayuttadhammānampi. Sannihitopi hi visayo sace cittuppādo phusanākāravirahito",
  "tika-s0104t1:947_6": "hoti, na tassa ārammaṇapaccayo bhavatīti phasso sabbesampi sampayuttadhammānaṁ visesapaccayo.",
  "tika-s0104t1:947_7": "Tathā hi bhagavatā dhammasaṅgaṇīpakaraṇe cittuppādaṁ vibhajantena ‘‘phasso hotī’’ti",
  "tika-s0104t1:947_8": "phassasseva paṭhamamuddharaṇaṁ kataṁ, vedanāya pana sātisayamadhiṭṭhānapaccayo eva.",
  "tika-s0104t1:947_9": "‘‘Paṭisaṁvedissantī’’ti vuttattā ‘‘tadapī’’ti etthādhikāroti āha ‘‘taṁ vedayita’’nti.",
  "tika-s0104t1:947_10": "Gamyamānatthassa vā-saddassa payogaṁ pati kāmacārattā, lopattā, sesattāpi ca esa",
  "tika-s0104t1:947_11": "na payutto. Evamīdisesu. Hoti cettha –",
  "tika-s0104t1:948": "‘‘Gamyamānādhikārato, lopato sesato cāti;",
  "tika-s0104t1:949": "Kāraṇehi catūhipi, na katthaci ravo yutto’’ti.",
  "tika-s0104t1:950": "‘‘Yathā hī’’tiādinā phassassa balavakāraṇatādassanena tadatthaṁ samattheti. Tattha patatoti patantassa. Thūṇāti upatthambhakadārussetaṁ adhivacanaṁ.",
  "tika-s0104t1:951": "Diṭṭhigatikādhiṭṭhānavaṭṭakathāvaṇṇanā",
  "tika-s0104t1:952_0": "144. Kiñcāpi imasmiṁ ṭhāne pāḷiyaṁ vedayitamanāgataṁ, heṭṭhā pana tīsupi vāresu adhikatattā,",
  "tika-s0104t1:952_1": "upari ca ‘‘phussa phussa paṭisaṁvedentī’’ti vakkhamānattā vedayitamevettha padhānanti",
  "tika-s0104t1:952_2": "āha ‘‘sabbadiṭṭhivedayitāni sampiṇḍetī’’ti. ‘‘Yepi te’’ti tattha tattha āgatassa",
  "tika-s0104t1:952_3": "ca pi-saddassa atthaṁ sandhāya ‘‘sampiṇḍetī’’ti vuttaṁ. Ye te samaṇabrāhmaṇā sassatavādā…pe…",
  "tika-s0104t1:952_4": "sabbepi te chahi phassāyatanehi phussa phussa paṭisaṁvedentīti hi vedayitakiriyāvasena",
  "tika-s0104t1:952_5": "taṁtaṁdiṭṭhigatikānaṁ sampiṇḍitattā vedayitasampiṇḍanameva jātaṁ. Sabbampi hi vākyaṁ",
  "tika-s0104t1:952_6": "kiriyāpadhānanti. Upari phasse pakkhipanatthāyāti ‘‘chahi phassāyatanehī’’ti vutte",
  "tika-s0104t1:952_7": "upari phasse pakkhipanatthaṁ, pakkhipanañcettha vedayitassa phassapaccayatādassanameva.",
  "tika-s0104t1:952_8": "‘‘Chahi phassāyatanehi phussa phussa paṭisaṁvedentī’’ti iminā hi chahi ajjhattikāyatanehi",
  "tika-s0104t1:952_9": "chaḷārammaṇapaṭisaṁvedanaṁ ekantato chaphassahetukamevāti dassitaṁ hoti, tena vuttaṁ ‘‘sabbe te’’tiādi.",
  "tika-s0104t1:953_0": "Kambojoti evaṁnāmakaṁ raṭṭhaṁ. Tathā dakkhiṇāpatho. ‘‘Sañjātiṭṭhāne’’ti iminā sañjāyanti",
  "tika-s0104t1:953_1": "etthāti adhikaraṇattho sañjāti-saddoti dasseti. Evaṁ samosaraṇa-saddo. Āyatana-saddopi",
  "tika-s0104t1:953_2": "tadubhayatthe. Āyataneti samosaraṇabhūte catumahāpathe. Nanti mahānigrodharukkhaṁ.",
  "tika-s0104t1:953_3": "Idañhi aṅguttarāgame pañcanipāte saddhānisaṁsasuttapadaṁ. Tattha ca seyyathāpi bhikkhave",
  "tika-s0104t1:953_4": "subhūmiyaṁ catumahāpathe mahānigrodho samantā pakkhīnaṁ paṭisaraṇaṁ hotī’’ti (a.",
  "tika-s0104t1:953_5": "ni. 5.38) tanniddeso vutto. Sati satiāyataneti satisaṅkhāte kāraṇe vijjamāne, tatra",
  "tika-s0104t1:953_6": "tatreva sakkhitabbataṁ pāpuṇātīti attho. Āyatanti ettha phalāni tadāyattavuttitāya",
  "tika-s0104t1:953_7": "pavattanti, āyabhūtaṁ vā attano phalaṁ tanoti pavattetīti āyatanaṁ, kāraṇaṁ. Sammantīti",
  "tika-s0104t1:953_8": "upasammanti assāsaṁ janenti. Āyatana-saddo aññesu viya na ettha atthantarāvabodhakoti",
  "tika-s0104t1:953_9": "āha ‘‘paṇṇattimatte’’ti, tathā tathā paññattimatteti attho. Rukkhagacchasamūhe paṇṇattimatte",
  "tika-s0104t1:953_10": "hi araññavohāro, araññameva ca araññāyatananti. Atthattayepīti ettha pi-saddena ākaranivāsādhiṭṭhānatthe",
  "tika-s0104t1:953_11": "sampiṇḍeti. ‘‘Hiraññāyatanaṁ suvaṇṇāyatana’’ntiādīsu hi ākare, ‘‘issarāyatanaṁ vāsudevāyatana’’ntiādīsu",
  "tika-s0104t1:953_12": "nivāse, ‘‘kammāyatanaṁ sippāyatana’’ntiādīsu adhiṭṭhāne pavattati, nissayeti attho.",
  "tika-s0104t1:954_0": "Āyatanti ettha ākaronti, nivasanti, adhiṭṭhahantīti yathākkamaṁ vacanattho. Cakkhādīsu",
  "tika-s0104t1:954_1": "ca phassādayo ākiṇṇā, tāni ca nesaṁ vāso, adhiṭṭhānañca nissayapaccayabhāvato. Tasmā",
  "tika-s0104t1:954_2": "tadetampi atthattayamidha yujjatiyeva. Kathaṁ yujjatīti āha ‘‘cakkhādīsu hī’’tiādi.",
  "tika-s0104t1:954_3": "Phasso vedanā saññā cetanā cittanti ime phassapañcamakā dhammā upalakkhaṇavasena",
  "tika-s0104t1:954_4": "vuttā aññesampi taṁsampayuttadhammānaṁ āyatanabhāvato, padhānavasena vā. Tathā hi",
  "tika-s0104t1:954_5": "cittuppādaṁ vibhajantena bhagavatā teyeva ‘‘phasso hoti, vedanā, saññā, cetanā, cittaṁ",
  "tika-s0104t1:954_6": "hotī’’ti paṭhamaṁ vibhattā. Sañjāyanti tannissayārammaṇabhāvena tattheva uppattito.",
  "tika-s0104t1:954_7": "Samosaranti tattha tattha vatthudvārārammaṇabhāvena samosaraṇato. Tāni ca nesaṁ kāraṇaṁ",
  "tika-s0104t1:954_8": "tesamabhāve abhāvato. Ayaṁ pana yathāvutto sañjātidesādiattho ruḷhivaseneva tattha",
  "tika-s0104t1:954_9": "tattha niruḷhatāya eva pavattattāti ācariyaānandattherena vuttaṁ. Ayaṁ pana padatthavivaraṇamukhena",
  "tika-s0104t1:954_10": "pavatto attho – āyatanato, āyānaṁ tananato, āyatassa ca nayanato āyatanaṁ. Cakkhādīsu",
  "tika-s0104t1:954_11": "hi taṁtaṁdvārārammaṇā cittacetasikā dhammā sena sena anubhavanādikiccena āyatanti",
  "tika-s0104t1:954_12": "uṭṭhahanti ghaṭenti vāyamanti, āyabhūte ca dhamme etāni tanonti vitthārenti, āyatañca",
  "tika-s0104t1:954_13": "saṁsāradukkhaṁ nayanti pavattentīti. Iti iminā nayenāti ettha ādiatthena iti saddena",
  "tika-s0104t1:954_14": "‘‘sotaṁ paṭiccā’’tiādipāḷiṁ saṅgaṇhāti.",
  "tika-s0104t1:955_0": "Tattha tiṇṇanti cakkhupasādarūpārammaṇacakkhuviññāṇādīnaṁ tiṇṇaṁ visayindriyaviññāṇānaṁ.",
  "tika-s0104t1:955_1": "Tesaṁ samāgamanabhāvena gahetabbato ‘‘phasso saṅgatī’’ti vutto. Tathā hi so ‘‘sannipātapaccupaṭṭhāno’’ti",
  "tika-s0104t1:955_2": "vuccati. Iminā nayena āropetvāti sambandho. Tena imamatthaṁ dasseti – yathā ‘‘cakkhuṁpaṭicca…pe…",
  "tika-s0104t1:955_3": "phasso’’ti (ma. ni. 1.204; 3.421, 425, 426; saṁ. ni. 2.43, 45; 2.4.61; kathā. 465)",
  "tika-s0104t1:955_4": "etasmiṁ sutte vijjamānesupi saññādīsu sampayuttadhammesu vedanāya padhānakāraṇabhāvadassanatthaṁ",
  "tika-s0104t1:955_5": "phassasīsena desanā katā, evamidhāpi ‘‘phassapaccayā vedanā’’tiādinā phassaṁ ādiṁ",
  "tika-s0104t1:955_6": "katvā aparantapaṭisandhānena paccayaparamparaṁ dassetuṁ ‘‘chahi phassāyatanehī’’ti",
  "tika-s0104t1:955_7": "ca ‘‘phussa phussā’’ti ca phassasīsena desanā katāti. Phassāyatanādīnīti ādi-saddena",
  "tika-s0104t1:955_8": "‘‘phussa phussā’’ti vacanaṁ saṅgaṇhāti.",
  "tika-s0104t1:956_0": "‘‘Kiñcāpī’’tiādinā saddamattato codanālesaṁ dassetvā ‘‘tathāpī’’tiādinā atthato taṁ",
  "tika-s0104t1:956_1": "pariharati. Na āyatanāni phusanti rūpānamanārammaṇabhāvato. Phasso arūpadhammo visamāno",
  "tika-s0104t1:956_2": "ekadesena ārammaṇaṁ analliyamānopi phusanākārena pavatto phusanto viya hotīti āha",
  "tika-s0104t1:956_3": "‘‘phassova taṁ taṁ ārammaṇaṁ phusatī’’ti. Teneva so ‘‘phusanalakkhaṇo, saṅghaṭṭanaraso’’ti",
  "tika-s0104t1:956_4": "ca vuccati. ‘‘Chahi phassāyatanehi phussa phussā’’ti aphusanakiccānipi nissitavohārena",
  "tika-s0104t1:956_5": "phusanakiccāni katvā dassanameva phasse upanikkhipanaṁ nāma yathā ‘‘mañcā ghosantī’’ti.",
  "tika-s0104t1:956_6": "Upanikkhipitvāti hi phusanakiccāropanavasena phassasmiṁ pavesetvāti attho. Phassagatikāni",
  "tika-s0104t1:956_7": "katvā phassupacāraṁ āropetvāti vuttaṁ hoti. Upacāro nāma vohāramattaṁ, na tena atthasiddhi",
  "tika-s0104t1:956_8": "ataṁsabhāvato. Atthasijjhanako pana taṁsabhāvoyeva attho gahetabboti dassetuṁ ‘‘tasmā’’tiādimāha. Yathāhu –",
  "tika-s0104t1:957": "‘‘Atthañhi nātho saraṇaṁ avoca,",
  "tika-s0104t1:958": "Na byañjanaṁ lokahito mahesī’’ti.",
  "tika-s0104t1:959_0": "Attano paccayabhūtānaṁ channaṁ phassānaṁ vasena cakkhusamphassajā yāva manosamphassajāti",
  "tika-s0104t1:959_1": "saṅkhepato chabbidhaṁ sandhāya ‘‘chaphassāyatanasambhavā vedanā’’ti vuttaṁ. Vitthārato pana –",
  "tika-s0104t1:960": "‘‘Phassato chabbidhāpetā, upavicārabhedato;",
  "tika-s0104t1:961": "Tidhā nissitato dvīhi, tidhā kālena vaḍḍhitā’’ti. –",
  "tika-s0104t1:962_0": "Aṭṭhasatapariyāye vuttanayena aṭṭhasatappabhedā. Mahāvihāravāsino cettha yathā viññāṇaṁ",
  "tika-s0104t1:962_1": "nāmarūpaṁ saḷāyatanaṁ , evaṁ phassaṁ, vedanañca paccayapaccayuppannampi sasantatipariyāpannaṁ",
  "tika-s0104t1:962_2": "dīpento vipākameva icchanti, aññe pana yathā tathā vā paccayabhāvo sati na sakkā",
  "tika-s0104t1:962_3": "vajjetunti sabbameva icchanti. Sāti yathāvuttappabhedā vedanā. Rūpataṇhādibhedāyāti",
  "tika-s0104t1:962_4": "‘‘seṭṭhiputto brāhmaṇaputto’’ti pitunāmavasena viya ārammaṇanāmavasena vuttāya rūpataṇhā",
  "tika-s0104t1:962_5": "yāva dhammataṇhāti saṅkhepato chabbidhāya. Vitthārato pana –",
  "tika-s0104t1:963": "‘‘Rūpataṇhādikā kāma-taṇhādīhi tidhā puna;",
  "tika-s0104t1:964": "Santānato dvidhā kāla-bhedena guṇitā siyu’’nti. –",
  "tika-s0104t1:965_0": "Evaṁ vuttaaṭṭhasatappabhedāya. Upanissayakoṭiyāti upanissayasīsena. Kasmā panettha",
  "tika-s0104t1:965_1": "upanissayapaccayova uddhaṭo, nanu sukhā vedanā, adukkhamasukhā ca taṇhāya ārammaṇamattaārammaṇādhipatiārammaṇūpanissayapakatūpanissayavasena",
  "tika-s0104t1:965_2": "catudhā paccayo, dukkhā ca ārammaṇamattapakatūpanissayavasena dvidhāti? Saccametaṁ,",
  "tika-s0104t1:965_3": "upanissaye eva pana taṁ sabbampi antogadhanti evamuddhaṭo. Yuttaṁ tāva ārammaṇūpanissayassa",
  "tika-s0104t1:965_4": "upanissayasāmaññato upanissaye antogadhatā, kathaṁ pana ārammaṇamattaārammaṇādhipatīnaṁ",
  "tika-s0104t1:965_5": "tattha antogadhabhāvo siyāti? Tesampi ārammaṇasāmaññato ārammaṇūpanissayena saṅgahitattā",
  "tika-s0104t1:965_6": "ārammaṇūpanissayavasamodhānabhūteva upanissaye eva antogadhatā hoti. Etadatthameva",
  "tika-s0104t1:965_7": "hi sandhāya ‘‘upanissayenā’’ti avatvā ‘‘upanissayakoṭiyā’’ti vuttaṁ. Siddhe hi satyārambho",
  "tika-s0104t1:965_8": "niyamāya vā hoti atthantaraviññāpanāya vāti. Evamīdisesu.",
  "tika-s0104t1:966_0": "Catubbidhassāti kāmupādānaṁ yāva attavādupādānanti catubbidhassa. Nanu ca taṇhāva",
  "tika-s0104t1:966_1": "kāmupādānaṁ, kathaṁ sāyeva tassa paccayo siyāti? Saccaṁ, purimataṇhāya pana upanissayapaccayena",
  "tika-s0104t1:966_2": "pacchimataṇhāya daḷhabhāvato purimāyeva taṇhā pacchimāya paccayo bhavati. Taṇhādaḷhattameva",
  "tika-s0104t1:966_3": "hi ‘‘kāmupādānaṁ upāyāso upakaṭṭhā’’tiādīsu viya upa-saddassa daḷhatthe pavattanato.",
  "tika-s0104t1:966_4": "Apica dubbalā taṇhā taṇhāyeva, balavatī taṇhā kāmupādānaṁ. Atha vā apattavisayapatthanā",
  "tika-s0104t1:966_5": "taṇhā tamasi corānaṁ hatthapasāraṇaṁ viya, sampattavisayaggahaṇaṁ kāmupādānaṁ corānaṁ",
  "tika-s0104t1:966_6": "hatthagatabhaṇḍaggahaṇaṁ viya. Appicchatāpaṭipakkhā taṇhā. Santuṭṭhitāpaṭipakkhaṁ",
  "tika-s0104t1:966_7": "kāmupādānaṁ. Pariyesanadukkhamūlaṁ taṇhā, ārakkhadukkhamūlaṁ kāmupādānaṁ. Ayampi",
  "tika-s0104t1:966_8": "tesaṁ viseso kecivādavasena ācariyadhammapālattherena (dī. ni. ṭī. 1.144) dassito",
  "tika-s0104t1:966_9": "purimanayasseva visuddhimagge (visuddhi. 1.144) sakavādabhāvena vuttattā.",
  "tika-s0104t1:967_0": "Asahajātassa upādānassa upanissayakoṭiyā, sahajātassa pana sahajātakoṭiyāti yathālābhamattho",
  "tika-s0104t1:967_1": "gahetabbo. Tattha asahajātā anantaraniruddhā anantarasamanantaraanantarūpanissayanatthivigatāsevanapaccayehi",
  "tika-s0104t1:967_2": "chadhā paccayo. Ārammaṇabhūtā pana ārammaṇamattaārammaṇādhipatiārammaṇūpanissayehi",
  "tika-s0104t1:967_3": "tidhā, taṁ sabbampi vuttanayena upanissayeneva saṅgahetvā ‘‘upanissayakoṭiyā’’ti",
  "tika-s0104t1:967_4": "vuttaṁ. Yasmā ca taṇhāya rūpādīni assādetvā kāmesu pātabyataṁ āpajjati, tasmā taṇhā",
  "tika-s0104t1:967_5": "kāmupādānassa upanissayakoṭiyā paccayo. Tathā rūpādibhede sammūḷho ‘‘natthi dinna’’ntiādinā",
  "tika-s0104t1:967_6": "(dī. ni. 1.171; ma. ni. 1.445; 2.94-95, 225; 3.91, 116, 136; saṁ. ni. 3.210; a. ni.",
  "tika-s0104t1:967_7": "10.176, 217; dha. sa. 1221; vibha. 907, 925, 971) micchādassanaṁ, saṁsārato muccitukāmo",
  "tika-s0104t1:967_8": "asuddhimagge suddhimaggaparāmasanaṁ, khandhesu attattaniyagāhabhūtaṁ sakkāyadassanañca",
  "tika-s0104t1:967_9": "gaṇhāti. Tasmā itaresampi tiṇṇaṁ taṇhā upanissayakoṭiyā paccayoti daṭṭhabbaṁ. Sahajātā",
  "tika-s0104t1:967_10": "pana sahajātaaññamaññanissayasampayuttaatthiavigatahetuvasena sattadhā sahajātānaṁ",
  "tika-s0104t1:967_11": "paccayo. Tampi sabbaṁ sahajātapaccayeneva saṅgahetvā ‘‘sahajātakoṭiyā’’ti vuttaṁ.",
  "tika-s0104t1:968_0": "Bhavassāti kammabhavassa ceva upapattibhavassa ca. Tattha cetanādisaṅkhātaṁ sabbaṁ",
  "tika-s0104t1:968_1": "bhavagāmikammaṁ kammabhavo. Kāmabhavādinavavidho upapattibhavo. Tesu upapattibhavassa",
  "tika-s0104t1:968_2": "catubbidhampi upādānaṁ upapattibhavahetubhūtassa kammabhavassa kāraṇabhāvato, tassa",
  "tika-s0104t1:968_3": "ca sahāyabhāvūpagamanato pakatūpanissayavasena paccayo. Kammārammaṇakaraṇakāle pana",
  "tika-s0104t1:968_4": "kammasahajātamupādānaṁ upapattibhavassa ārammaṇavasena paccayo. Kammabhavassa pana",
  "tika-s0104t1:968_5": "sahajātassa sahajātamupādānaṁ sahajātaaññamaññanissayasampayuttaatthiavigatavasena",
  "tika-s0104t1:968_6": "ceva hetumaggavasena ca anekadhā paccayo. Asahajātassa pana anantarassa asahajātamupādānaṁ",
  "tika-s0104t1:968_7": "anantarasamanantaraanantarūpanissayanatthivigatāsevanavasena, itarassa ca nānantarassa",
  "tika-s0104t1:968_8": "pakatūpanissayavasena, sammasanādikālesu ārammaṇādivasena ca paccayo. Tattha anantarādike",
  "tika-s0104t1:968_9": "upanissayapaccaye, sahajātādike ca sahajātapaccaye pakkhipitvā tathāti vuttaṁ, rūpūpahārattho",
  "tika-s0104t1:968_10": "vā hesa anukaḍḍhanattho vā. Tena hi upanissayakoṭiyā ceva sahajātakoṭiyā cāti atthaṁ dasseti.",
  "tika-s0104t1:969_0": "Bhavojātiyāti ettha bhavoti kammabhavo adhippeto. So hi jātiyā paccayo, na upapattibhavo.",
  "tika-s0104t1:969_1": "Jātiyeva hi upapattibhavoti, sā ca paṭhamābhinibbattakhandhā. Tena vuttaṁ ‘‘jātīti",
  "tika-s0104t1:969_2": "panettha savikārā pañcakkhandhā daṭṭhabbā’’ti, tenāyaṁ codanā nivattitā ‘‘nanu jātipi",
  "tika-s0104t1:969_3": "bhavoyeva, kathaṁ so jātiyā paccayo’’ti, kathaṁ panetaṁ jānitabbaṁ ‘‘kammabhavo jātiyā",
  "tika-s0104t1:969_4": "paccayo’’ti ce? Bāhirapaccayasamattepi kammavaseneva hīnapaṇītādivisesadassanato.",
  "tika-s0104t1:969_5": "Yathāha bhagavā ‘‘kammaṁ satte vibhajati yadidaṁ hīnapaṇītatāyā’’ti (ma. ni. 3.289)",
  "tika-s0104t1:969_6": "savikārāti nibbattivikārena savikārā, na aññehi, te ca atthato upapattibhavoyeva,",
  "tika-s0104t1:969_7": "so eva ca tassa kāraṇaṁ bhavitumayutto taṇhāya kāmupādānassa paccayabhāve viya purimapacchimādivisesānamasambhavato,",
  "tika-s0104t1:969_8": "tasmā kammabhavoyeva upapattibhavasaṅkhātāya jātiyā kammapaccayena ceva pakatūpanissayapaccayena",
  "tika-s0104t1:969_9": "ca paccayoti atthaṁ dassetuṁ ‘‘kammapaccayaṁ upanissayeneva saṅgahetvā upanissayakoṭiyā",
  "tika-s0104t1:969_10": "paccayo’’ti vuttaṁ. Yasmā pana jātiyā sati jarāmaraṇaṁ, jarāmaraṇādinā phuṭṭhassa",
  "tika-s0104t1:969_11": "ca bālassa sokādayo sambhavanti, nāsati, tasmā jātijarāmaraṇādīnaṁ upanissayavasena",
  "tika-s0104t1:969_12": "paccayoti āha ‘‘jāti…pe… paccayo’’ti vitthārato atthavinicchayassa akatattā, sahajātūpanissayasīseneva",
  "tika-s0104t1:969_13": "paccayavicāraṇāya ca, dassitattā, aṅgādividhānassa ca anāmaṭṭhattā ‘‘ayamettha saṅkhepo’’tiādi",
  "tika-s0104t1:969_14": "vuttaṁ. Mahāvisayattā paṭiccasamuppādavicāraṇāya niravasesā ayaṁ kuto laddhabbāti",
  "tika-s0104t1:969_15": "codanamapaneti ‘‘vitthārato’’tiādinā. ‘‘Idha panassā’’tiādinā pāḷiyampi paṭiccasamuppādakathā",
  "tika-s0104t1:969_16": "ekadeseneva kathitāti dasseti. Tattha idhāti imasmiṁ brahmajāle. Assāti paṭiccasamuppādassa.",
  "tika-s0104t1:969_17": "Payojanamattamevāti diṭṭhiyā kāraṇabhūtavedanāvasena ekadesamattaṁ payojanameva.",
  "tika-s0104t1:969_18": "‘‘Mattamevā’’ti hi avadhāraṇatthe pariyāyavacanaṁ ‘‘appaṁ vassasataṁ āyu, idānetarahi",
  "tika-s0104t1:969_19": "vijjatī’’tiādīsu viya aññamaññatthāvabodhanavasena sapayojanattā, matta-saddo vā",
  "tika-s0104t1:969_20": "pamāṇe, payojanasaṅkhātaṁ pamāṇameva, na taduttarīti attho. ‘‘Matta-saddo avadhāraṇe",
  "tika-s0104t1:969_21": "eva-saddo sanniṭṭhāne’’tipi vadanti. Evaṁ sabbattha. Hoti cettha –",
  "tika-s0104t1:970": "‘‘Mattamevāti ekatthaṁ, mattapadaṁ pamāṇake;",
  "tika-s0104t1:971": "Mattāvadhāraṇe vā, sanniṭṭhānamhi cetara’’nti.",
  "tika-s0104t1:972_0": "Ekadesenevidha pāḷiyaṁ kathitattā paṭiccasamuppādassa tathā kathane saddhiṁ udāharaṇena",
  "tika-s0104t1:972_1": "kāraṇaṁ dassento ‘‘bhagavā hī’’tiādimāha. Tena imamadhippāyaṁ dasseti ‘‘vaṭṭakathaṁ",
  "tika-s0104t1:972_2": "kathento bhagavā avijjā-taṇhā-diṭṭhīnamaññatarasīsena kathesi, tesu idha diṭṭhisīseneva",
  "tika-s0104t1:972_3": "kathento vedanāya diṭṭhiyā balavakāraṇattā vedanāmūlakaṁ ekadesameva paṭiccasamuppādaṁ",
  "tika-s0104t1:972_4": "kathesī’’ti. Etāni ca suttāni aṅguttaranikāye dasanipāte (a. ni. 10.61 vākyakhandhe)",
  "tika-s0104t1:972_5": "tattha purimakoṭi na paññāyatīti asukassa nāma sammāsambuddhassa, cakkavattino vā",
  "tika-s0104t1:972_6": "kāle avijjā uppannā, na tato pubbeti evaṁ avijjāya purimo ādimariyādo appaṭihatassa",
  "tika-s0104t1:972_7": "mama sabbaññutaññāṇassāpi na paññāyati tatā mariyādassa avijjamānattāti attho. Evañcetanti",
  "tika-s0104t1:972_8": "iminā mariyādābhāvena ayaṁ avijjā kāmaṁ vuccati. Atha ca panāti evaṁ kālaniyamena",
  "tika-s0104t1:972_9": "mariyādābhāvena vuccamānāpi. Idappaccayāti imasmā pañcanīvaraṇasaṅkhātapaccayā avijjā",
  "tika-s0104t1:972_10": "sambhavatīti evaṁ dhammaniyāmena avijjāya koṭi paññāyatīti attho. ‘‘Ko cāhāro avijjāya,",
  "tika-s0104t1:972_11": "‘pañca nīvaraṇā’ tissa vacanīya’’nti (a. ni. 10.61) hi tattheva vuttaṁ, ṭīkāyaṁ pana",
  "tika-s0104t1:972_12": "‘‘āsavapaccayā’’ti (dī. ni. ṭī. 1.144) āha, taṁ udāharaṇasuttena na sameti. Ayaṁ",
  "tika-s0104t1:972_13": "paccayo idappaccayo ma-kārassa da-kārādesavasena. Saddavidū pana ‘‘īdisassa payogassa",
  "tika-s0104t1:972_14": "dissanato ida-saddoyeva pakatī’’ti vadanti, ayuttamevetaṁ vaṇṇavikārādivasena nānāpayogassa",
  "tika-s0104t1:972_15": "dissamānattā. Yathā hi vaṇṇavikārena ‘‘amū’’ti vuttepi ‘‘asū’’ti dissati, ‘‘imesū’’ti",
  "tika-s0104t1:972_16": "vuttepi ‘‘esū’’ti, evamidhāpi vaṇṇavikāro ca vākye viya samāsepi labbhateva yathā",
  "tika-s0104t1:972_17": "‘‘jānipati tudampatī’’ti. Kimettha vattabbaṁ, pabhinnapaṭisambhidena āyasmatā mahākaccāyanattherena",
  "tika-s0104t1:972_18": "vuttameva pamāṇanti daṭṭhabbaṁ.",
  "tika-s0104t1:973_0": "Bhavataṇhāyāti bhavasaññojanabhūtāya taṇhāya. Idappaccayāti imasmā avijjāpaccayā.",
  "tika-s0104t1:973_1": "‘‘Ko cāhāro bhavataṇhāya, ‘avijjā’ tissa vacanīya’’nti hi vuttaṁ. Bhavadiṭṭhiyāti",
  "tika-s0104t1:973_2": "sassatadiṭṭhiyā. Idappaccayāti idha pana vedanāpaccayātveva attho. Nanu diṭṭhiyo",
  "tika-s0104t1:973_3": "eva kathetabbā, kimatthiyaṁ pana paṭiccasamuppādakathananti anuyogenāha ‘‘tenā’’tiādi.",
  "tika-s0104t1:973_4": "Idaṁ vuttaṁ hoti – anulomena paṭiccasamuppādakathā nāma vaṭṭakathā, taṁ kathaneneva",
  "tika-s0104t1:973_5": "bhagavā ete diṭṭhigatikā yāvidaṁ micchādassanaṁ na paṭinissajjanti, tāva iminā paccayaparamparena",
  "tika-s0104t1:973_6": "vaṭṭeyeva nimujjantīti dassesīti. Ito bhavādito. Ettha bhavādīsu. Esa nayo sesapadadvayepi.",
  "tika-s0104t1:973_7": "Iminā apariyantaṁ aparāparuppattiṁ dasseti. Vipannaṭṭhāti vividhena nāsitā.",
  "tika-s0104t1:974": "Vivaṭṭakathādivaṇṇanā",
  "tika-s0104t1:975_0": "145.Diṭṭhigatikādhiṭṭhānanti diṭṭhigatikānaṁ micchāgāhadassanavasena adhiṭṭhānabhūtaṁ,",
  "tika-s0104t1:975_1": "diṭṭhigatikavasena puggalādhiṭṭhānanti vuttaṁ hoti. Puggalādhiṭṭhānadhammadesanā",
  "tika-s0104t1:975_2": "hesā. Yuttayogabhikkhuadhiṭṭhānanti yuttayogānaṁ bhikkhūnamadhiṭṭhānabhūtaṁ, bhikkhuvasena",
  "tika-s0104t1:975_3": "puggalādhiṭṭhānanti vuttaṁ hoti. Vivaṭṭanti vaṭṭato vigataṁ. ‘‘Yehī’’tiādinā diṭṭhigatikānaṁ",
  "tika-s0104t1:975_4": "micchādassanassa kāraṇabhūtāya vedanāya paccayabhūtaṁ heṭṭhā vuttameva phassāyatanamidha",
  "tika-s0104t1:975_5": "gahitaṁ desanākusalena bhagavatāti dasseti. Vedanākammaṭṭhāneti ‘‘vedanānaṁ samudaya’’ntiādikaṁ",
  "tika-s0104t1:975_6": "imaṁ pāḷiṁ sandhāya vuttaṁ. Kiñcimattameva visesoti āha ‘‘yathā panā’’tiādi. Nti",
  "tika-s0104t1:975_7": "‘‘phassasamudayā, phassanirodhā’’ti vuttaṁ kāraṇaṁ. ‘‘Āhārasamudayā’’tiādīsu kabaḷīkāro",
  "tika-s0104t1:975_8": "āhāro veditabbo. So hi ‘‘kabaḷīkāro āhāro imassa kāyassa āhārapaccayena paccayo’’ti",
  "tika-s0104t1:975_9": "(paṭṭhā. 429) paṭṭhāne vacanato kammasamuṭṭhānānampi cakkhādīnaṁ upatthambhakapaccayo",
  "tika-s0104t1:975_10": "hotiyeva. ‘‘Nāmarūpasamudayā’’tiādīsu vedanādikkhandhattayameva nāmaṁ. Nanu ca ‘‘nāmarūpapaccayā",
  "tika-s0104t1:975_11": "saḷāyatana’’nti vacanato sabbesu chasu phassāyatanesu ‘‘nāmarūpasamudayā nāmarūpanirodhā’’",
  "tika-s0104t1:975_12": "icceva vattabbaṁ, atha kasmā cakkhāyatanādīsu ‘‘āhārasamudayā āhāranirodhā’’ti vuttanti?",
  "tika-s0104t1:975_13": "Saccametaṁ avisesena, idha pana evampi cakkhādīsu sambhavatīti visesato dassetuṁ",
  "tika-s0104t1:975_14": "tathā vuttanti daṭṭhabbaṁ.",
  "tika-s0104t1:976_0": "Uttaritarajānaneneva diṭṭhigatassa jānanampi siddhanti katvā pāḷiyamanāgatepi ‘‘diṭṭhiñca",
  "tika-s0104t1:976_1": "jānātī’’ti vuttaṁ. Sīlasamādhipaññāyo lokiyalokuttaramissakā, vimutti pana ida heṭṭhimā",
  "tika-s0104t1:976_2": "phalasamāpattiyo ‘‘yāva arahattā’’ti aggaphalassa visuṁ vacanato. Paccakkhānumānena",
  "tika-s0104t1:976_3": "cettha pajānanā, tenevāha ‘‘bahussuto ganthadharo bhikkhu jānātī’’tiādi, yathālābhaṁ",
  "tika-s0104t1:976_4": "vā yojetabbaṁ. Desanā panāti ettha pana-saddo aruciyattho, tenimaṁ dīpeti – yadipi",
  "tika-s0104t1:976_5": "anāgāmiādayo yathābhūtaṁ pajānanti, tathāpi arahato ukkaṁsagativijānanavasena desanā",
  "tika-s0104t1:976_6": "arahattanikūṭena niṭṭhāpitāti. Suvaṇṇageho viya ratanamayakaṇṇikāya desanā arahattakaṇṇikāya",
  "tika-s0104t1:976_7": "niṭṭhāpitāti attho. Ettha ca ‘‘yato kho…pe… pajānātī’’ti etena dhammassa niyyānikabhāvena",
  "tika-s0104t1:976_8": "saddhiṁ saṅghassa suppaṭipattiṁ dasseti, teneva aṭṭhakathāyaṁ ‘‘ko evaṁ jānātīti?",
  "tika-s0104t1:976_9": "Khīṇāsavo jānāti, yāva āraddhavipassako jānātī’’ti paripuṇṇaṁ katvā bhikkhusaṅgho",
  "tika-s0104t1:976_10": "dassito, tena yadetaṁ heṭṭhā vuttaṁ ‘‘bhikkhusaṅghavasenāpi dīpetu’’nti (dī. ni.",
  "tika-s0104t1:976_11": "aṭṭha. 1.8), taṁ yathārutavaseneva dīpitaṁ hotīti daṭṭhabbaṁ.",
  "tika-s0104t1:977_0": "146.‘‘Desanājālavimutto diṭṭigatiko nāma natthī’’ti dassanaṁ desanāya kevalaparipuṇṇataṁ",
  "tika-s0104t1:977_1": "ñāpetunti veditabbaṁ. Anto jālassāti antojālaṁ, dabbapavesanavasena antojāle akatāpi",
  "tika-s0104t1:977_2": "tannissitavādappavesanavasena katāti antojālīkatā, anto jālassa tiṭṭhantīti vā antojālā,",
  "tika-s0104t1:977_3": "dabbavasena anantojālāpi tannissitavādavasena antojālā katāti antojālīkatā. Abhūtatabbhāve",
  "tika-s0104t1:977_4": "karāsabhūyoge vikāravācakato īpaccayo, antasarassa vā īkārādesoti saddavidū yathā",
  "tika-s0104t1:977_5": "‘‘dhavalīkāro, kabaḷīkāro’’ti (saṁ. ni. 1.181), imamatthaṁ dassetuṁ ‘‘imassā’’tiādi",
  "tika-s0104t1:977_6": "vuttaṁ. Nissitā avasitāva hutvā ummujjamānā ummujjantīti attho. Māna-saddo cettha",
  "tika-s0104t1:977_7": "bhāvenabhāvalakkhaṇattho appahīnena ummujjanabhāvena puna ummujjanabhāvassa lakkhitattā,",
  "tika-s0104t1:977_8": "tathā ‘‘osīdantā’’tiādīsupi anta-saddo. Ummujjaneneva avuttassāpi nimujjanassa gahaṇanti",
  "tika-s0104t1:977_9": "dasseti ‘‘osīdantā’’tiādinā. Tattha apāyūpapattivasena adho osīdanaṁ, sampattibhavavasena",
  "tika-s0104t1:977_10": "uddhamuggamanaṁ. Tathā parittabhūmimahaggatabhūmivasena, diṭṭhiyā olīnatātidhāvanavasena,",
  "tika-s0104t1:977_11": "pubbantānudiṭṭhiaparantānudiṭṭhivasena ca yathākkamaṁ yojetabbaṁ. Pariyāpannāti antogadhā.",
  "tika-s0104t1:977_12": "Tabbhāvo ca tadābaddhenāti vuttaṁ ‘‘etena ābaddhā’’ti. ‘‘Na hetthā’’tiādinā yathāvuttapāḷiyā",
  "tika-s0104t1:977_13": "āpannatthaṁ dasseti.",
  "tika-s0104t1:978_0": "Idāni upamāsaṁsandanamāha ‘‘kevaṭṭo viyā’’tiādinā. Ke udake vaṭṭati paricaratīti",
  "tika-s0104t1:978_1": "kevaṭṭo, macchabandho. Kāmaṁ kevaṭṭantevāsīpi pāḷiyaṁ vutto, so pana tadanugatikovāti",
  "tika-s0104t1:978_2": "tathā vuttaṁ. Dasasahassilokadhātūti jātikkhettaṁ sandhāyāha tattheva paṭivedhasambhavato,",
  "tika-s0104t1:978_3": "aññesañca taggahaṇeneva gahitattā. Aññatthāpi hi diṭṭhigatikā ettha pariyāpannā antojālīkatāva.",
  "tika-s0104t1:978_4": "Oḷārikāti pākaṭabhāvena thūlā. Tassāti parittodakassa.",
  "tika-s0104t1:979_0": "147.‘‘Sabbadiṭṭhīnaṁ saṅgahitattā’’ti etena vādasaṅgahaṇena puggalasaṅgahoti dasseti.",
  "tika-s0104t1:979_1": "Attano…pe… dassentoti desanākusalatāya yathāvuttesu diṭṭhigatikānaṁ ummujjananimujjanaṭṭhānabhūtesu",
  "tika-s0104t1:979_2": "katthacipi bhavādīsu attano anavarodhabhāvaṁ dassento. Nayantīti satte icchitaṭṭhānamāvahanti,",
  "tika-s0104t1:979_3": "taṁ pana tathāākaḍḍhanavasenāti āha ‘‘gīvāyā’’tiādi. ‘‘Nettisadisatāyā’’ti iminā",
  "tika-s0104t1:979_4": "sadisavohāraṁ, upamātaddhitaṁ vā dasseti. ‘‘Sā hī’’tiādi sadisatāvibhāvanā. Gīvāyāti",
  "tika-s0104t1:979_5": "ettha mahājanānanti sambandhīniddeso netīti etthāpi kammabhāvena sambajjhitabbo nī-saddassa",
  "tika-s0104t1:979_6": "dvikammikattā, ākhyātapayoge ca bahulaṁ sāmivacanassa kattukammatthajotakattā. Assāti",
  "tika-s0104t1:979_7": "anena bhagavatā, sā bhavanetti ucchinnāti sambandho. Puna appaṭisandhikabhāvāti sāmatthiyatthamāha.",
  "tika-s0104t1:979_8": "Jīvitapariyādāne vutteyeva hi puna appaṭisandhikabhāvo vutto nāma tasseva adassanassa",
  "tika-s0104t1:979_9": "padhānakāraṇattā. ‘‘Na dakkhantī’’ti ettha anāgatavacanavasena padasiddhi ‘‘yatra",
  "tika-s0104t1:979_10": "hi nāma sāvako evarūpaṁ ñassati vā dakkhati vā sakkhiṁ vā karissatī’’tiādīsu (pārā.",
  "tika-s0104t1:979_11": "228; saṁ. ni. 2.202) viyāti dasseti ‘‘na dakkhissantī’’ti iminā. Kiṁ vuttaṁ hotīti",
  "tika-s0104t1:979_12": "āha ‘‘apaṇṇattikabhāvaṁ gamissantī’’ti. Apaṇṇattikabhāvanti ca dharamānakapaṇṇattiyā",
  "tika-s0104t1:979_13": "eva apaṇṇattikabhāvaṁ, atītapaṇṇattiyā pana tathāgatapaṇṇatti yāva sāsanantaradhānā,",
  "tika-s0104t1:979_14": "tato uddhampi aññabuddhuppādesu pavattati eva yathā adhunā vipassiādīnaṁ. Tathā hi",
  "tika-s0104t1:979_15": "vakkhati ‘‘vohāramattameva bhavissatī’’ti (dī. ni. aṭṭha. 1.147) paññāya cettha paṇṇādesoti neruttikā.",
  "tika-s0104t1:980_0": "Kāyoti attabhāvo, yo rūpārūpadhammasamūho. Evañhissa ambarukkhasadisatā, tadavayavānañca",
  "tika-s0104t1:980_1": "rūpakkhandhacakkhāyatanacakkhudhātādīnaṁ ambapakkasadisatā yujjati. Tanti kāyaṁ.",
  "tika-s0104t1:980_2": "Pañcapakkadvādasapakkaaṭṭhārasapakkaparimāṇāti pañcapakkaparimāṇā ekā, dvādasapakkaparimāṇā",
  "tika-s0104t1:980_3": "ekā, aṭṭhārasapakkaparimāṇā ekāti tividhā pakkambaphalapiṇḍī viya. Piṇḍo etassāti",
  "tika-s0104t1:980_4": "piṇḍī, thavako. Tadanvayānīti vaṇṭānugatāni, tenāha ‘‘taṁyeva vaṇṭaṁ anugatānī’’ti.",
  "tika-s0104t1:981_0": "Maṇḍūkakaṇṭakavisasamphassanti visavantassa bhekavisesassa kaṇṭakena, tadaññena ca",
  "tika-s0104t1:981_1": "visena samphassaṁ, maṇḍūkakaṇṭake vijjamānassa visassa samphassaṁ vā. Sakaṇṭako jalacārī",
  "tika-s0104t1:981_2": "satto idha maṇḍūko nāma, yo ‘‘pāsāṇakacchapo’’ti voharanti, tassa naṅguṭṭhe aggakoṭiyaṁ",
  "tika-s0104t1:981_3": "ṭhito kaṇṭakotipi vadanti. Ekaṁ visamacchakaṇṭakantipi eke. Kirāti anussavanatthe",
  "tika-s0104t1:981_4": "nipāto. Ettha ca vaṇṭacchede vaṇṭūpanibandhānaṁ ambapakkānaṁ ambarukkhato vicchedo",
  "tika-s0104t1:981_5": "viya bhavanetticchede tadupanibandhānaṁ khandhādīnaṁ santānato vicchedoti ettāvatāva",
  "tika-s0104t1:981_6": "pāḷiyamāgataṁ opammaṁ, tadavasesaṁ pana atthato laddhamevāti daṭṭhabbaṁ.",
  "tika-s0104t1:982_0": "148.Buddhabalanti buddhānaṁ ñāṇabalaṁ. Kathitasuttassa nāmāti ettha nāma-saddo sambhāvane",
  "tika-s0104t1:982_1": "nipāto, tena ‘‘evampi nāma kathitasuttassā’’ti vuttanayena suttassa guṇaṁ sambhāveti.",
  "tika-s0104t1:982_2": "Handāti vossaggatthe. Tena hi adhunāva gaṇhāpessāmi. Na papañcaṁ karissāmīti vossaggaṁ karoti.",
  "tika-s0104t1:983_0": "Dhammapariyāyeti dhammadesanāsaṅkhātāya pāḷiyā. Idhatthoti diṭṭhadhammahitaṁ. Paratthoti",
  "tika-s0104t1:983_1": "samparāyahitaṁ, tadubhayattho vā. Bhāsitatthopi yujjati ‘‘dhammajāla’’nti ettha tantidhammassa",
  "tika-s0104t1:983_2": "gahitattā. Ihāti idha sāsane. Nanti nipātamattaṁ ‘‘na naṁ suto samaṇo gotamo’’tiādīsu",
  "tika-s0104t1:983_3": "viya. Nti dhammāti pāḷidhammā. Sabbena sabbaṁ saṅgaṇhanato atthasaṅkhātaṁ jālametthāti",
  "tika-s0104t1:983_4": "atthajālaṁ. Tathā dhammajālaṁ brahmajālaṁ diṭṭhijālanti etthāpi. Saṅgāmaṁ vijināti",
  "tika-s0104t1:983_5": "etenāti saṅgāmavijayo, saṅgāmo cettha pañcahi mārehi samāgamanaṁ abhiyujjhananti",
  "tika-s0104t1:983_6": "āha ‘‘devaputtamārampī’’tiādi. Atthasampattiyā hi atthajālaṁ. Byañjanasampattiyā,",
  "tika-s0104t1:983_7": "sīlādianavajjadhammaniddesato ca dhammajālaṁ. Seṭṭhaṭṭhena brahmabhūtānaṁ maggaphalanibbānānaṁ",
  "tika-s0104t1:983_8": "vibhattattā brahmajālaṁ. Diṭṭivivecanamukhena suññatāpakāsanena sammādiṭṭhiyā vibhattattā",
  "tika-s0104t1:983_9": "diṭṭhijālaṁ. Titthiyavādanimmaddanupāyattā anuttaro saṅgāmavijayoti evampettha atthayojanā veditabbā.",
  "tika-s0104t1:984_0": "Nidānāvasānatoti ‘‘atha bhagavā anuppatto’’ti vacanasaṅkhātanidānapariyosānato. Mariyādāvadhivacanañhetaṁ.",
  "tika-s0104t1:984_1": "Apica nidānāvasānatoti nidānapariyosāne vuttattā nidānāvasānabhūtato ‘‘mamaṁ vā bhikkhave,",
  "tika-s0104t1:984_2": "pare avaṇṇaṁ bhāseyyu’’ntiādi (dī. ni. 1.5, 6) vacanato. Ābhividhiavadhivacanañhetaṁ.",
  "tika-s0104t1:984_3": "Idañca ‘‘avocā’’ti kiriyāsambandhanena vuttaṁ. ‘‘Nidānena ādikalyāṇa’’nti vacanato",
  "tika-s0104t1:984_4": "pana nidānampi nigamanaṁ viya suttapariyāpannameva. Alabbha…pe… gambhīranti sabbaññutaññāṇassa visesanaṁ.",
  "tika-s0104t1:985": "149. Yathā anattamanā attano anatthacaratāya paramanā verimanā nāma honti, yathāha dhammarājā dhammapade,udāne ca –",
  "tika-s0104t1:986": "‘‘Diso disaṁ yaṁ taṁ kayirā, verī vā pana verinaṁ;",
  "tika-s0104t1:987": "Micchāpaṇihitaṁ cittaṁ, pāpiyo naṁ tato kare’’ti. (dha. pa. 42; udā. 33);",
  "tika-s0104t1:988": "Na evamime anattamanā, ime pana attano atthacaratāya attamanā nāma hontīti āha ‘‘sakamanā’’ti. Sakamanatā ca pītiyā gahitacittattāti dasseti ‘‘buddhagatāyā’’tiādinā.",
  "tika-s0104t1:989_0": "Ayaṁ pana aṭṭhakathāto aparo nayo – attamanāti samattamanā, imāya desanāya paripuṇṇamanasaṅkappāti",
  "tika-s0104t1:989_1": "attho. Desanāvilāso desanāya vijambhanaṁ, tañca desanākiccanipphādakaṁ sabbaññutaññāṇameva.",
  "tika-s0104t1:989_2": "Karavīkassa rutamiva mañjumadhurassaro yassāti karavīkarutamañjū, tena. Amatābhisekasadisenāti",
  "tika-s0104t1:989_3": "kāyacittadarathavūpasamakaṁ sabbasambhārābhisaṅkhataṁ udakaṁ dīghāyukatāsaṁvattanato",
  "tika-s0104t1:989_4": "amataṁ nāma. Tenābhisekasadisena. Brahmuno saro viya aṭṭhaṅgasamannāgato saro yassātibrahmassaro,",
  "tika-s0104t1:989_5": "tena. Abhinandatīti taṇhāyati, tenāha ‘‘taṇhāyampi āgato’’ti. Anekatthattā dhātūnaṁ",
  "tika-s0104t1:989_6": "abhinandantīti upagacchanti sevantīti atthoti āha ‘‘upagamanepī’’ti.",
  "tika-s0104t1:990": "Tathā abhinandantīti sampaṭicchantīti atthamāha ‘‘sampaṭicchanepī’’ti. Abhinanditvāti vuttoyevattho ‘‘anumoditvā’’ti iminā pakāsitoti sandhāya ‘‘anumodanepī’’ti vuttaṁ.",
  "tika-s0104t1:991_0": "Imamevatthaṁ gāthābandhavasena dassetuṁ ‘‘subhāsita’’ntiādimāha. Tattha saddato subhāsitaṁ,",
  "tika-s0104t1:991_1": "atthato sulapitaṁ. Sīlappakāsanena vā subhāsitaṁ, suññatāpakāsanena sulapitaṁ. Diṭṭhivibhajanena",
  "tika-s0104t1:991_2": "vā subhāsitaṁ, tannibbedhakasabbaññutaññāṇavibhajanena sulapitaṁ. Evaṁ avaṇṇavaṇṇanisedhanādīhipi",
  "tika-s0104t1:991_3": "idha dassitappakārehi yojetabbaṁ. Tādinoti iṭṭhāniṭṭhesu samapekkhanādīhi pañcahi",
  "tika-s0104t1:991_4": "kāraṇehi tādibhūtassa. Imassa padassa vitthāro ‘‘iṭṭhāniṭṭhe tādī, cattāvīti tādī,",
  "tika-s0104t1:991_5": "vantāvīti tādī’’tiādinā (mahāni. 38) mahāniddese vutto, so upari aṭṭhakathāyampi",
  "tika-s0104t1:991_6": "āvibhavissati. Kiñcāpi ‘‘katamañca taṁ bhikkhave’’tiādinā (dī. ni. 1.7) tattha tattha",
  "tika-s0104t1:991_7": "pavattāya kathetukamyatāpucchāya vissajjanavasena vuttattā idaṁ suttaṁ veyyākaraṇaṁ",
  "tika-s0104t1:991_8": "nāma bhavati. Byākaraṇameva hi veyyākaraṇaṁ, tathāpi pucchāvissajjanāvasena pavattaṁ",
  "tika-s0104t1:991_9": "suttaṁ sagāthakaṁ ce, geyyaṁ nāma bhavati. Niggāthakaṁ, ce aṅgantaraheturahitañca,",
  "tika-s0104t1:991_10": "veyyākaraṇaṁ nāma. Iti pucchāvissajjanāvasena pavattassāpi geyyasādhāraṇato, aṅgantaraheturahitassa",
  "tika-s0104t1:991_11": "ca niggāthakabhāvasseva anaññasādhāraṇato pucchāvissajjanabhāvamanapekkhitvā niggāthakabhāvameva",
  "tika-s0104t1:991_12": "veyyākaraṇahetutāya dassento ‘‘niggāthakattā hi idaṁ veyyākaraṇa’’nti āha.",
  "tika-s0104t1:992_0": "Kasmāti codanaṁ sodheti ‘‘bhaññamāneti hi vutta’’nti iminā. Ubhayasambandhapadañhetaṁ",
  "tika-s0104t1:992_1": "heṭṭhā, upari ca sambajjhanato. Idaṁ vuttaṁ hoti – ‘‘bhaññamāne’’ti vattamānakālavasena",
  "tika-s0104t1:992_2": "vuttattā na kevalaṁ suttapariyosāneyeva, atha kho dvāsaṭṭhiyā ṭhānesu akampitthāti",
  "tika-s0104t1:992_3": "veditabbāti. Yadevaṁ sakalepi imasmiṁ sutte bhaññamāne akampitthāti atthoyeva sambhavati,",
  "tika-s0104t1:992_4": "na pana tassa tassa diṭṭhigatassa pariyosāne pariyosāneti atthoti? Nāyamanuyogo katthacipi",
  "tika-s0104t1:992_5": "na pavisati sambhavamatteneva anuyuñjanato, ayaṁ pana attho na sambhavamatteneva",
  "tika-s0104t1:992_6": "vutto, atha kho desanākāle kampanākāreneva ācariyaparamparābhatena. Teneva hi ākārenāyamattho",
  "tika-s0104t1:992_7": "saṅgītimāruḷho, tathāruḷhanayeneva ca saṅgahakārena vuttoti niṭṭhamettha gantabbaṁ,",
  "tika-s0104t1:992_8": "itarathā atakkāvacarassa imassatthassa takkapariyāhatakathanaṁ anupapannaṁ siyāti.",
  "tika-s0104t1:992_9": "Evamīdisesu. ‘‘Dhātukkhobhenā’’tiādīsu attho mahāparinibbānasuttavaṇṇanāya (dī. ni.",
  "tika-s0104t1:992_10": "aṭṭha. 2.171) gahetabbo.",
  "tika-s0104t1:993": "Aparesupīti ettha pi-saddena pāramipavicayanaṁ sampiṇḍeti. Vuttañhi buddhavaṁse –",
  "tika-s0104t1:994": "‘‘Ime dhamme sammasato, sabhāvasarasalakkhaṇe;",
  "tika-s0104t1:995": "Dhammatejena vasudhā, dasasahassī pakampathā’’ti. (bu. vaṁ. 166);",
  "tika-s0104t1:996_0": "Tathā sāsanapatiṭṭhānantaradhānādayopi. Tattha sāsanapatiṭṭhāne tāva bhagavato veḷuvanapaṭiggahaṇe,",
  "tika-s0104t1:996_1": "mahāmahindattherassa mahāmeghavanapaṭiggahaṇe, mahāariṭṭhattherassa vinayapiṭakasajjhāyaneti",
  "tika-s0104t1:996_2": "evamādīsu sāsanassa mūlāni otiṇṇānīti pītivasaṁ gatā naccantā viya ayaṁ mahāpathavī",
  "tika-s0104t1:996_3": "kampittha. Sāsanantaradhāne pana ‘‘aho īdisassa saddhammassa antaradhāna’’nti domanassappattā",
  "tika-s0104t1:996_4": "viya yathā taṁ kassapassa bhagavato sāsanantaradhāne. Vuttañhetamapadāne –",
  "tika-s0104t1:997": "‘‘Tadāyaṁ pathavī sabbā, acalā sā calācalā;",
  "tika-s0104t1:998": "Sāgaro ca sasokova, vinadī karuṇaṁ gira’’nti. (apa. 2.54.131);",
  "tika-s0104t1:999_0": "Bodhimaṇḍūpasaṅkamaneti visākhāpuṇṇamadivase paṭhamaṁ bodhimaṇḍūpasaṅkamane. Paṁsukūlaggahaṇeti",
  "tika-s0104t1:999_1": "puṇṇaṁ nāma dāsiṁ pārupitvā āmakasusāne chaḍḍitassa sāṇamayapaṁsukūlassa tumbamatte",
  "tika-s0104t1:999_2": "pāṇe vidhunitvā mahāariyavaṁse ṭhatvā gahaṇe. Paṁsukūladhovaneti tasseva paṁsukūlassa",
  "tika-s0104t1:999_3": "dhovane. Kāḷakārāmasuttaṁ (a. ni. 4.24) aṅguttarāgame catukkanipāte. Gotamakasuttampi",
  "tika-s0104t1:999_4": "(a. ni. 3.176) tattheva tikanipāte. Vīriyabalenāti mahābhinikkhamane cakkavattisiripariccāgahetubhūtavīriyappabhāvena.",
  "tika-s0104t1:999_5": "Bodhimaṇḍūpasaṅkamane –",
  "tika-s0104t1:1000": "‘‘Kāmaṁ taco ca nhāru ca, aṭṭhi ca avasissatu;",
  "tika-s0104t1:1001": "Upasussatu nissesaṁ, sarīre maṁsalohita’’nti. (ma. ni. 2.184; saṁ. ni. 2.22, 237; a. ni. 2.5; 8.13; mahāni. 196; avidūrenidānakathā);",
  "tika-s0104t1:1002_0": "Vuttacaturaṅgasamannāgatavīriyānubhāvenāti yathārahamattho veditabbo. Acchariyavegābhihatāti",
  "tika-s0104t1:1002_1": "vimhayāvahakiriyānubhāvaghaṭṭitā. Paṁsukūladhovane bhagavato puññatejenāti vadanti.",
  "tika-s0104t1:1002_2": "Paṁsukūlaggahaṇe yathā acchariyavegābhihatāti yuttaṁ viya dissati, taṁ pana kadāci",
  "tika-s0104t1:1002_3": "pavattattā ‘‘akālakampanenā’’ti vuttaṁ. Vessantarajātake (jā. 2.22.1655) pana pāramīpūraṇapuññatejena",
  "tika-s0104t1:1002_4": "anekakkhattuṁ kampitattā akālakampanaṁ nāma bhavati. Sakkhinidassane kathetabbassa",
  "tika-s0104t1:1002_5": "atthassānurūpato sakkhi viya bhavatīti vuttaṁ ‘‘sakkhibhāvenā’’ti yathā taṁ māravijayakāle",
  "tika-s0104t1:1002_6": "(jā. aṭṭha. 1.avidūrenidānakathā). Sādhukāradānenāti pakaraṇānurūpavasena vuttaṁ",
  "tika-s0104t1:1002_7": "yathā taṁ dhammacakkappavattanasaṅgītikālādīsu (saṁ. ni. 5.1081; mahāva. 13; paṭi. ma. 3.301).",
  "tika-s0104t1:1003_0": "‘‘Na kevala’’ntiādinā anekatthapathavīkampanadassanamukhena imassa suttassa mahānubhāvatāyeva",
  "tika-s0104t1:1003_1": "dassitā. Tattha jotivaneti nandavane. Tañhi sāsanassa ñāṇālokasaṅkhātāya jotiyā pātubhūtaṭṭhānattā",
  "tika-s0104t1:1003_2": "jotivananti vuccatīti vinayasaṁvaṇṇanāyaṁ vuttaṁ. Dhammanti anamataggasuttādidhammaṁ.",
  "tika-s0104t1:1003_3": "Pācīnaambalaṭṭhikaṭṭhānanti pācīnadisābhāge taruṇambarukkhena lakkhitaṭṭhānaṁ.",
  "tika-s0104t1:1004_0": "Evanti bhagavatā desitakālādīsu pathavīkampanamatidisati. Anekasoti anekadhā. Sayambhunā",
  "tika-s0104t1:1004_1": "desitassa brahmajālassa yassa suttaseṭṭhassāti yojanā. Idhāti imasmiṁ sāsane. Yonisoti",
  "tika-s0104t1:1004_2": "micchādiṭṭhippahānasammādiṭṭhisamādānādinā ñāyena upāyena paṭipajjantūti attho. Ayaṁ",
  "tika-s0104t1:1004_3": "tāvettha aṭṭhakathāya līnatthavibhāvanā.",
  "tika-s0104t1:1005": "Pakaraṇanayavaṇṇanā",
  "tika-s0104t1:1006": "‘‘Ito paraṁ ācariya-dhammapālena yā katā;",
  "tika-s0104t1:1007": "Samuṭṭhānādihārādi-vividhatthavibhāvanā.",
  "tika-s0104t1:1008": "Na sā amhehupekkheyyā, ayañhi tabbisodhanā;",
  "tika-s0104t1:1009": "Tasmā tampi pavakkhāma, sotūnaṁ ñāṇavuḍḍhiyā.",
  "tika-s0104t1:1010_0": "Ayañhi pakaraṇanayena pāḷiyā atthavaṇṇanā – pakaraṇanayoti ca tambapaṇṇibhāsāya vaṇṇanānayo.",
  "tika-s0104t1:1010_1": "‘‘Nettipeṭakappakaraṇe dhammakathikānaṁ yojanānayotipi vadantī’’ti abhidhammaṭīkāyaṁ",
  "tika-s0104t1:1010_2": "vuttaṁ. Yasmā panāyaṁ desanāya samuṭṭhānapayojanabhājanesu, piṇḍatthesu ca paṭhamaṁ",
  "tika-s0104t1:1010_3": "niddhāritesu sukarā, hoti suviññeyyā ca, tasmā –",
  "tika-s0104t1:1011": "Samuṭṭhānaṁ payojanaṁ, bhājanañcāpi piṇḍatthaṁ;",
  "tika-s0104t1:1012": "Niddhāretvāna paṇḍito, tato hārādayo saṁse.",
  "tika-s0104t1:1013_0": "Tattha samuṭṭhānaṁ nāma desanānidānaṁ, taṁ sādhāraṇamasādhāraṇanti duvidhaṁ, tathā",
  "tika-s0104t1:1013_1": "sādhāraṇampi ajjhattikabāhirato. Tattha sādhāraṇaṁ ajjhattikasamuṭṭhānaṁ nāma bhagavato",
  "tika-s0104t1:1013_2": "mahākaruṇā. Tāya hi samussāhitassa lokanāthassa veneyyānaṁ dhammadesanāya cittaṁ",
  "tika-s0104t1:1013_3": "udapādi, taṁ sandhāya vuttaṁ ‘‘sattesu kāruññataṁ paṭicca buddhacakkhunā lokaṁ volokesī’’tiādi.",
  "tika-s0104t1:1013_4": "Ettha ca tividhāvatthāyapi mahākaruṇāya saṅgaho daṭṭhabbo yāvadeva saddhammadesanāhatthadānehi",
  "tika-s0104t1:1013_5": "saṁsāramahoghato sattasantāraṇatthaṁ taduppattito. Yathā ca mahākaruṇā, evaṁ sabbaññutaññāṇadasabalañāṇādayopi",
  "tika-s0104t1:1013_6": "desanāya sādhāraṇamajjhattikasamuṭṭhānaṁ nāma. Sabbañhi ñeyyadhammaṁ tesaṁ desetabbākāraṁ,",
  "tika-s0104t1:1013_7": "sattānaṁ āsayānusayādikañca yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṁ",
  "tika-s0104t1:1013_8": "vicitranayadesanaṁ pavattesi. Bāhiraṁ pana sādhāraṇasamuṭṭhānaṁ dasasahassimahābrahmaparivārassa",
  "tika-s0104t1:1013_9": "sahampatibrahmuno ajjhesanaṁ. Tadajjhesanañhi pati dhammagambhīratāpaccavekkhaṇājanitaṁ",
  "tika-s0104t1:1013_10": "appossukkataṁ paṭippassambhetvā dhammassāmī dhammadesanāya ussāhajāto ahosi.",
  "tika-s0104t1:1014_0": "Asādhāraṇampi ajjhattikabāhirato duvidhameva. Tattha ajjhattikaṁ yāya mahākaruṇāya,",
  "tika-s0104t1:1014_1": "yena ca desanāñāṇena idaṁ suttaṁ pavattitaṁ, tadubhayameva. Sāmaññāvatthāya hi sādhāraṇampi",
  "tika-s0104t1:1014_2": "samānaṁ mahākaruṇādivisesāvatthāya asādhāraṇaṁ bhavati, bāhiraṁ pana asādhāraṇasamuṭṭhānaṁ",
  "tika-s0104t1:1014_3": "vaṇṇāvaṇṇabhaṇananti aṭṭhakathāyaṁ vuttaṁ. Apica nindāpasaṁsāsu sattānaṁ veneyyāghātānandādibhāvamanāpatti.",
  "tika-s0104t1:1014_4": "Tattha ca anādīnavadassanaṁ bāhiramasādhāraṇasamuṭṭhānameva, tathā nindāpasaṁsāsu",
  "tika-s0104t1:1014_5": "paṭipajjanakkamassa, pasaṁsāvisayassa ca khuddakādivasena anekavidhassa sīlassa,",
  "tika-s0104t1:1014_6": "sabbaññutaññāṇassa ca sassatādidiṭṭhiṭṭhāne, taduttari ca appaṭihatacāratāya, tathāgatassa",
  "tika-s0104t1:1014_7": "ca katthacipi bhavādīsu apariyāpannatāya sattānamanavabodhopi bāhiramasādhāraṇasamuṭṭhānaṁ.",
  "tika-s0104t1:1015_0": "Payojanampi sādhāraṇāsādhāraṇato duvidhaṁ. Tattha sādhāraṇaṁ anupādāparinibbānaṁ",
  "tika-s0104t1:1015_1": "vimuttirasattā sabbāyapi bhagavato desanāya, tenevāha ‘‘etadatthā kathā, etadatthā",
  "tika-s0104t1:1015_2": "mantanā’’tiādi (pari. 366) asādhāraṇaṁ pana bāhirasamuṭṭhānato vipariyāyena veditabbaṁ.",
  "tika-s0104t1:1015_3": "Nindāpasaṁsāsu hi sattānanveneyyāghātānandādibhāvappattiādikaṁ imissā desanāya phalabhūtaṁ",
  "tika-s0104t1:1015_4": "kāraṇabhāvena imaṁ desanaṁ payojeti. Phalañhi taduppādakasattiyā kāraṇaṁ payojeti",
  "tika-s0104t1:1015_5": "nāma phale satiyeva tāya sattiyā kāraṇabhāvappattito. Atha vā yathāvuttaṁ phalaṁ",
  "tika-s0104t1:1015_6": "imāya desanāya bhagavantaṁ payojetīti ācariyasāriputtattherena vuttaṁ. Yañhi desanāya",
  "tika-s0104t1:1015_7": "sādhetabbaṁ phalaṁ, taṁ ākaṅkhitabbattā desanāya desakaṁ payojeti nāma. Apica kuhanalapanādinānāvidhamicchājīvaviddhaṁsanaṁ,",
  "tika-s0104t1:1015_8": "dvāsaṭṭhidiṭṭhijālaviniveṭhanaṁ, diṭṭhisīsena paccayākāravibhāvanaṁ, chaphassāyatanavasena",
  "tika-s0104t1:1015_9": "catusaccakammaṭṭhānaniddeso, sabbadiṭṭhigatānaṁ anavasesapariyādānaṁ, attano anupādāparinibbānadīpanañca payojanameva.",
  "tika-s0104t1:1016_0": "Bhājanaṁ pana desanādhiṭṭhānaṁ. Ye hi vaṇṇāvaṇṇanimittaanurodhavirodhavantacittā",
  "tika-s0104t1:1016_1": "kuhanādivividhamicchājīvaniratā sassatādidiṭṭhipaṅkanimuggā sīlakkhandhādīsu aparipūrakārino",
  "tika-s0104t1:1016_2": "abuddhaguṇavisesañāṇā veneyyā, te imissā desanāya bhājanaṁ.",
  "tika-s0104t1:1017_0": "Piṇḍattho pana idha labbhamānapadehi, samudāyena ca suttapadena yathāsambhavaṁ saṅgahito",
  "tika-s0104t1:1017_1": "attho. Āghātādīnaṁ akaraṇīyatāvacanena hi dassitaṁ paṭiññānurūpaṁ samaṇasaññāya niyojanaṁ,",
  "tika-s0104t1:1017_2": "tathā khantisoraccānuṭṭhānaṁ, brahmavihārabhāvanānuyogo, saddhāpaññāsamāyogo, satisampajaññādhiṭṭhānaṁ,",
  "tika-s0104t1:1017_3": "paṭisaṅkhānabhāvanābalasiddhi, pariyuṭṭhānānusayappahānaṁ, ubhayahitapaṭipatti, lokadhammehi anupalepo ca –",
  "tika-s0104t1:1018_0": "Pāṇātipātādīhi paṭivirativacanena dassitā sīlavisuddhi, tāya ca hirottappasampatti,",
  "tika-s0104t1:1018_1": "mettākaruṇāsamaṅgitā, vītikkamappahānaṁ, tadaṅgappahānaṁ, duccaritasaṁkilesappahānaṁ,",
  "tika-s0104t1:1018_2": "viratittayasiddhi, piyamanāpagarubhāvanīyatānipphatti, lābhasakkārasilokasamudāgamo,",
  "tika-s0104t1:1018_3": "samathavipassanānaṁ adhiṭṭhānabhāvo, akusalamūlatanukaraṇaṁ, kusalamūlaropanaṁ, ubhayānatthadūrīkaraṇaṁ,",
  "tika-s0104t1:1018_4": "parisāsu visāradatā, appamādavihāro, parehi duppadhaṁsiyatā, avippaṭisārādisamaṅgitā ca –",
  "tika-s0104t1:1019_0": "‘‘Gambhīrā’’tiādivacanehi dassitaṁ gambhīradhammavibhāvanaṁ, alabbhaneyyapatiṭṭhatā,",
  "tika-s0104t1:1019_1": "kappānamasaṅkhyeyyenāpi dullabhapātubhāvatā, sukhumenapi ñāṇena paccakkhato paṭivijjhitumasakkuṇeyyatā,",
  "tika-s0104t1:1019_2": "dhammanvayasaṅkhātena anumānañāṇenāpi duradhigamanīyatā, passaddhasabbadarathatā,",
  "tika-s0104t1:1019_3": "santadhammavibhāvanaṁ, sobhanapariyosānatā, atittikarabhāvo, padhānabhāvappatti,",
  "tika-s0104t1:1019_4": "yathābhūtañāṇagocaratā, sukhumasabhāvatā, mahāpaññāvibhāvanā ca. Diṭṭhidīpakapadehi",
  "tika-s0104t1:1019_5": "dassitā samāsato sassataucchedadiṭṭhiyo līnatātidhāvanavibhāvanaṁ, ubhayavinibandhaniddeso",
  "tika-s0104t1:1019_6": ", micchābhinivesakittanaṁ, kummaggapaṭipattippakāsanaṁ, vipariyesaggāhañāpanaṁ, parāmāsapariggaho,",
  "tika-s0104t1:1019_7": "pubbantāparantānudiṭṭhipatiṭṭhāpanā, bhavavibhavadiṭṭhivibhāgā, taṇhāvijjāpavatti,",
  "tika-s0104t1:1019_8": "antavānantavādiṭṭhiniddeso, antadvayāvatāraṇaṁ, āsavoghayogakilesaganthasaṁyojanupādānavisesavibhajanañca –",
  "tika-s0104t1:1020_0": "Tathā ‘‘vedanānaṁ samudaya’’ntiādivacanehi dassitā catunnamariyasaccānaṁ anubodhapaṭibodhasiddhi,",
  "tika-s0104t1:1020_1": "vikkhambhanasamucchedappahānaṁ taṇhāvijjāvigamo, saddhammaṭṭhitinimittapariggaho,",
  "tika-s0104t1:1020_2": "āgamādhigamasampatti, ubhayahitapaṭipatti, tividhapaññāpariggaho, satisampajaññānuṭṭhānaṁ,",
  "tika-s0104t1:1020_3": "saddhāpaññāsamāyogo, vīriyasamatānuyojanaṁ, samathavipassanānipphatti ca –",
  "tika-s0104t1:1021_0": "‘‘Ajānataṁ apassata’’nti padehi dassitā avijjāsiddhi, tathā ‘‘taṇhāgatānaṁ paritassitavipphandita’’nti",
  "tika-s0104t1:1021_1": "padehi taṇhāsiddhi, tadubhayena ca nīvaraṇasaññojanadvayasiddhi, anamataggasaṁsāravaṭṭānupacchedo,",
  "tika-s0104t1:1021_2": "pubbantāharaṇāparantānusandhānāni, atītapaccuppannakālavasena hetuvibhāgo, avijjātaṇhānaṁ",
  "tika-s0104t1:1021_3": "aññamaññānativattanaṁ, aññamaññūpakāritā, paññāvimutticetovimuttīnaṁ paṭipakkhaniddeso ca –",
  "tika-s0104t1:1022_0": "‘‘Tadapi phassapaccayā’’ti padena dassitā sassatādipaññāpanassa paccayādhīnavuttitā,",
  "tika-s0104t1:1022_1": "tena ca dhammānaṁ niccatāpaṭisedho, aniccatāpatiṭṭhāpanaṁ, paramatthato kārakādipaṭikkhepo,",
  "tika-s0104t1:1022_2": "evaṁdhammatāniddeso, suññatāpakāsanaṁ samatthanirīha paccayalakkhaṇavibhāvanañca –",
  "tika-s0104t1:1023_0": "‘‘Ucchinnabhavanettiko’’tiādinā dassitā bhagavato pahānasampatti, vijjāvimuttivasībhāvo,",
  "tika-s0104t1:1023_1": "sikkhattayanipphatti, nibbānadhātudvayavibhāgo, caturadhiṭṭhānaparipūraṇaṁ, bhavayoniādīsu apariyāpannatā ca –",
  "tika-s0104t1:1024_0": "Sakalena pana suttapadena dassito iṭṭhāniṭṭhesu bhagavato tādibhāvo, tattha ca paresaṁ",
  "tika-s0104t1:1024_1": "patiṭṭhāpanaṁ, kusaladhammānaṁ ādibhūtadhammadvayaniddeso sikkhattayūpadeso, attantapādipuggalacatukkasiddhi,",
  "tika-s0104t1:1024_2": "kaṇhakaṇhavipākādikammacatukkavibhāgo, caturappamaññāvisayaniddeso, samudayatthaṅgamādipañcakassa",
  "tika-s0104t1:1024_3": "yathābhūtāvabodho, chasāraṇīyadhammavibhāvanā, dasanāthakadhammapatiṭṭhāpananti evamādayo",
  "tika-s0104t1:1024_4": "yathāsambhavaṁ saṅgahetvā dassetabbā atthā piṇḍattho.",
  "tika-s0104t1:1025": "Soḷasahāravaṇṇanā",
  "tika-s0104t1:1026": "Desanāhāravaṇṇanā",
  "tika-s0104t1:1027_0": "Idāni nettiyā, peṭakopadese ca vuttanayavasena hārādīnaṁ niddhāraṇaṁ. Tattha ‘‘attā,",
  "tika-s0104t1:1027_1": "loko’’ti ca diṭṭhiyā adhiṭṭhānabhāvena, vedanāphassāyatanādimukhena ca gahitesu pañcasu",
  "tika-s0104t1:1027_2": "upādānakkhandhesu taṇhāvajjitā pañcupādānakkhandhā dukkhasaccaṁ. Taṇhā samudayasaccaṁ.",
  "tika-s0104t1:1027_3": "Taṁ pana ‘‘paritassanāgahaṇena taṇhāgatāna’’nti, ‘‘vedanāpaccayā taṇhā’’ti ca padehi",
  "tika-s0104t1:1027_4": "samudayaggahaṇenañca pāḷiyaṁ sarūpena gahitameva. Ayaṁ tāva suttantanayo.",
  "tika-s0104t1:1028_0": "Abhidhamme pana vibhaṅgappakaraṇe āgatanayena āghātānandādivacanehi, ‘‘ātappamanvāyā’’tiādipadehi,",
  "tika-s0104t1:1028_1": "cittapadosavacanena, sabbadiṭṭhigatikapadehi, kusalākusalaggahaṇena, bhavaggahaṇena,",
  "tika-s0104t1:1028_2": "sokādiggahaṇena, diṭṭhiggahaṇena, tattha tattha samudayaggahaṇena cāti saṅkhepato",
  "tika-s0104t1:1028_3": "sabbalokiyakusalākusaladhammavibhāvanapadehi gahitā dhammakilesā samudayasaccaṁ.",
  "tika-s0104t1:1028_4": "Tadubhayesamappavatti nirodhasaccaṁ. Tassa pana tattha tattha vedanānaṁ atthaṅgamanissaraṇapariyāyehi",
  "tika-s0104t1:1028_5": "paccattaṁ nibbutivacanena, anupādāvimuttivacanena ca pāḷiyaṁ gahaṇaṁ veditabbaṁ.",
  "tika-s0104t1:1028_6": "Nirodhapajānanā paṭipadā maggasaccaṁ. Tassapi tattha tattha vedanānaṁ samudayādīni",
  "tika-s0104t1:1028_7": "yathābhūtapaṭivedhanāpadesena channaṁ phassāyatanānaṁ samudayādīni yathābhūtapajānanapariyāyena,",
  "tika-s0104t1:1028_8": "bhavanettiyā ucchedavacanena ca gahaṇaṁ veditabbaṁ.",
  "tika-s0104t1:1029_0": "Tattha samudayena assādo, dukkhena ādīnavo, magganirodhehi nissaraṇanti evaṁ catusaccavasena,",
  "tika-s0104t1:1029_1": "yāni pāḷiyaṁ sarūpeneva āgatāni assādādīnavanissaraṇāni, tesañca vasena idha assādādayo",
  "tika-s0104t1:1029_2": "veditabbā. Veneyyānaṁ tādibhāvāpattiādi phalaṁ. Yañhi desanāya sādhetabbaṁ heṭṭhā",
  "tika-s0104t1:1029_3": "vuttaṁ payojanaṁ. Tadeva phalanti vuttovāyamattho. Tadatthañhi idaṁ suttaṁ bhagavatā",
  "tika-s0104t1:1029_4": "desitaṁ. Āghātādīnamakaraṇīyatā, āghātādiphalassa ca anaññasantānabhāvitā nindāpasaṁsāsu",
  "tika-s0104t1:1029_5": "yathāsabhāvaṁ paṭijānananibbeṭhanānīti evaṁ taṁtaṁpayojanādhigamahetu upāyo. Āghātādīnaṁ",
  "tika-s0104t1:1029_6": "karaṇapaṭisedhanādiapadesena atthakāmehi tato cittaṁ sādhukaṁ rakkhitabbanti ayaṁ",
  "tika-s0104t1:1029_7": "āṇārahassa dhammarājassa āṇattīti. Ayaṁ assādādīnavanissaraṇaphalūpāyāṇattivasena",
  "tika-s0104t1:1029_8": "chabbidhadhammasandassanalakkhaṇo desanāhāro nāma. Vuttañca –",
  "tika-s0104t1:1030": "‘‘Assādādīnavatā , nissaraṇampi ca phalaṁ upāyo ca;",
  "tika-s0104t1:1031": "Āṇattī ca bhagavato, yogīnaṁ desanāhāro’’ti.",
  "tika-s0104t1:1032": "Vicayahāravaṇṇanā",
  "tika-s0104t1:1033_0": "Kappanābhāvepi vohāravasena, anuvādavasena ca ‘‘mama’’nti vuttaṁ. Niyamābhāvato vikappanatthaṁ",
  "tika-s0104t1:1033_1": "vāggahaṇaṁ. Taṁguṇasamaṅgitāya, abhimukhīkaraṇāya ca ‘‘bhikkhave’’ti āmantanaṁ. Aññabhāvato,",
  "tika-s0104t1:1033_2": "paṭiviruddhabhāvato ca ‘‘pare’’ti vuttaṁ, vaṇṇapaṭipakkhato, avaṇṇanīyato ca ‘‘avaṇṇa’’nti,",
  "tika-s0104t1:1033_3": "byattivasena, vitthāravasena ca ‘‘bhāseyyu’’nti, dhāraṇasabhāvato, adhammapaṭipakkhato",
  "tika-s0104t1:1033_4": "ca ‘‘dhammassā’’ti, diṭṭhisīlehi saṁhatabhāvato, kilesānaṁ saṅghātakaraṇato ca ‘‘saṅghassā’’ti,",
  "tika-s0104t1:1033_5": "vuttapaṭiniddesato, vacanupanyāsato ca ‘‘tatrā’’ti, sammukhībhāvato, puthubhāvato",
  "tika-s0104t1:1033_6": "ca ‘‘tumhehī’’ti, cittassa hananato, ārammaṇābhighātato ca ‘‘āghāto’’ti, ārammaṇe",
  "tika-s0104t1:1033_7": "saṅkocavuttiyā anabhimukhatāya, atuṭṭhākāratāya ca ‘‘appaccayo’’ti, ārammaṇacintanato,",
  "tika-s0104t1:1033_8": "nissayato ca ‘‘cetaso’’ti, atthassa asādhanato, anu anu anatthasādhanato ca ‘‘anabhiraddhī’’ti,",
  "tika-s0104t1:1033_9": "kāraṇānarahattā, satthusāsane",
  "tika-s0104t1:1034": "Ṭhitehi kātumasakkuṇeyyattā ca ‘‘na karaṇīyā’’ti vuttaṁ. Evaṁ tasmiṁ tasmiṁ adhippetatthe pavattatānidassanena, atthaso ca –",
  "tika-s0104t1:1035_0": "Mamanti sāminiddiṭṭhaṁ sabbanāmapadaṁ. Vāti vikappananiddiṭṭhaṁ nipātapadaṁ. Bhikkhaveti",
  "tika-s0104t1:1035_1": "ālapananiddiṭṭhaṁ nāmapadaṁ. Pareti kattuniddiṭṭhaṁ nāmapadaṁ. Avaṇṇanti kammaniddiṭṭhaṁ",
  "tika-s0104t1:1035_2": "nāmapadaṁ. Bhāseyyunti kiriyāniddiṭṭhaṁ ākhyātapadaṁ. Dhammassa, saṅghassāti ca sāminiddiṭṭhaṁ",
  "tika-s0104t1:1035_3": "nāmapadaṁ. Tatrāti ādhāraniddiṭṭhaṁ sabbanāmapadaṁ. Tumhehīti kattuniddiṭṭhaṁ sabbanāmapadaṁ.",
  "tika-s0104t1:1035_4": "Na-iti paṭisedhaniddiṭṭhaṁ nipātapadaṁ. Āghāto, appaccayo, anabhiraddhīti ca kammaniddiṭṭhaṁ",
  "tika-s0104t1:1035_5": "nāmapadaṁ. Cetasoti sāminiddiṭṭhaṁ nāmapadaṁ. Karaṇīyāti kiriyāniddiṭṭhaṁ nāmapadanti.",
  "tika-s0104t1:1035_6": "Evaṁ tassa tassa padassa visesatānidassanena, byañjanaso ca vicayanaṁ padavicayo.",
  "tika-s0104t1:1035_7": "Ativitthārabhayena pana sakkāyeva aṭṭhakathaṁ, tassā ca līnatthavibhāvanaṁ anugantvā",
  "tika-s0104t1:1035_8": "ayamattho viññunā vibhāvetunti na vitthārayimha.",
  "tika-s0104t1:1036_0": "‘‘Tatra ce tumhe assatha kupitā vā anattamanā vā, api nu tumhe paresaṁ subhāsitaṁ",
  "tika-s0104t1:1036_1": "dubbhāsitaṁ ājāneyyāthā’’ti ayaṁ anumatipucchā. Sattādhiṭṭhānā, anekādhiṭṭhānā, paramatthavisayā,",
  "tika-s0104t1:1036_2": "paccuppannavisayāti evaṁ sabbattha yathāsambhavaṁ pucchāvicayanaṁ pucchāvicayo. ‘‘No",
  "tika-s0104t1:1036_3": "hetaṁ bhante’’ti idaṁ vissajjanaṁ ekaṁsabyākaraṇaṁ, niravasesaṁ, sauttaraṁ, lokiyanti",
  "tika-s0104t1:1036_4": "evaṁ sabbassāpi vissajjanassa yathārahaṁ vicayanaṁ vissajjanāvicayo.",
  "tika-s0104t1:1037_0": "‘‘Mamaṁ vā bhikkhave pare avaṇṇaṁ bhāseyyuṁ…pe… na cetaso anabhiraddhi karaṇīyā’’ti",
  "tika-s0104t1:1037_1": "imāya paṭhamadesanāya ‘‘mamaṁ vā…pe… tumhaṁyevassa tena antarāyo’’ti ayaṁ dutiyadesanā",
  "tika-s0104t1:1037_2": "saṁsandati. Kasmā? Paṭhamāya manopadosaṁ nivāretvā dutiyāya tatthādīnavassa dassitattā.",
  "tika-s0104t1:1037_3": "Tathā imāya dutiyadesanāya ‘‘mamaṁ vā…pe… api nu tumhe paresaṁ subhāsitaṁ dubbhāsitaṁ",
  "tika-s0104t1:1037_4": "ājāneyyāthā’’ti ayaṁ tatiyadesanā saṁsandati. Kasmā? Dutiyāya tatthādīnavaṁ dassetvā",
  "tika-s0104t1:1037_5": "tatiyāya vacanatthasallakkhaṇamattepi asamatthabhāvassa dassitattā. Tathā imāya tatiyadesanāya",
  "tika-s0104t1:1037_6": "‘‘mamaṁ vā…pe… na ca panetaṁ amhesu saṁvijjatī’’ti ayaṁ catutthadesanā saṁsandati.",
  "tika-s0104t1:1037_7": "Kasmā? Tatiyāya manopadosaṁ sabbathā nivāretvā catutthāya avaṇṇaṭṭhāne paṭipajjitabbākārassa",
  "tika-s0104t1:1037_8": "dassitattāti iminā nayena pubbena aparaṁ saṁsanditvā vicayanaṁ pubbāparavicayo. Assādavicayādayo",
  "tika-s0104t1:1037_9": "vuttanayāva. Tesaṁ lakkhaṇasandassanamattameva hettha viseso.",
  "tika-s0104t1:1038_0": "‘‘Api nu tumhe paresaṁ subhāsitaṁ dubbhāsitaṁ ājāneyyāthā’’ti imāya pucchāya ‘‘no",
  "tika-s0104t1:1038_1": "hetaṁ bhante’’ti ayaṁ vissajjanā sameti. Kupito hi neva buddhapaccekabuddhaariyasāvakānaṁ",
  "tika-s0104t1:1038_2": "na mātāpitūnaṁ na paccatthikānaṁ subhāsitadubbhāsitassa atthaṁ ājānāti. ‘‘Katamañca",
  "tika-s0104t1:1038_3": "taṁ bhikkhave, appamattakaṁ…pe… tathāgatassa vaṇṇaṁ vadamāno vadeyyā’’ti imāya pucchāya",
  "tika-s0104t1:1038_4": "‘‘pāṇātipātaṁ pahāya pāṇātipātā paṭivirato’’tiādikā ayaṁ vissajjanā sameti. Bhagavā",
  "tika-s0104t1:1038_5": "hi anuttarena pāṇātipātaviramaṇādiguṇena samannāgato, tañca kho samādhiṁ, paññañca",
  "tika-s0104t1:1038_6": "upanidhāya appamattakaṁ oramattakaṁ sīlamattakaṁ. ‘‘Katame ca te bhikkhave, dhammā",
  "tika-s0104t1:1038_7": "gambhīrā duddasā’’tiādikāya pucchāya ‘‘santi bhikkhave, eke samaṇabrāhmaṇā pubbantakappikā’’tiādikā",
  "tika-s0104t1:1038_8": "vissajjanā sameti. Sabbaññutaññāṇaguṇā hi aññatra tathāgatā aññesaṁ ñāṇena alabbhaneyyapatiṭṭhattā",
  "tika-s0104t1:1038_9": "gambhīrā duddasā duranubodhā santā paṇītā atakkāvacarā nipuṇā paṇḍitavedanīyāti iminā",
  "tika-s0104t1:1038_10": "nayena vissajjanāya pucchānurūpatāvicayanameva idha saṅgahagāthāya abhāvato anugītivicayoti.",
  "tika-s0104t1:1038_11": "Ayaṁ padapañhādiekādasadhammavicayanalakkhaṇo vicayahāro nāma. Vuttañca ‘‘yaṁ pucchitañca",
  "tika-s0104t1:1038_12": "vissajjitañcā’’tiādi (netti. 4.2).",
  "tika-s0104t1:1039": "Yuttihārasaṁvaṇṇanā",
  "tika-s0104t1:1040_0": "Mamanti sāminiddeso yujjati sabhāvaniruttiyā tathāpayogadissanato, avaṇṇassa ca tadapekkhattā.",
  "tika-s0104t1:1040_1": "Vāti vikappanatthaniddeso yujjati nepātikānamanekatthattā, ettha ca niyamābhāvato.",
  "tika-s0104t1:1040_2": "Bhikkhaveti āmantananiddeso yujjati tadattheyeva etassa payogassa dissanato, desakassa",
  "tika-s0104t1:1040_3": "ca paṭiggāhakāpekkhatoti evamādinā byañjanato ca –",
  "tika-s0104t1:1041_0": "Sabbena sabbaṁ āghātādīnamakaraṇaṁ tādibhāvāya saṁvattatīti yujjati iṭṭhāniṭṭhesu",
  "tika-s0104t1:1041_1": "samappavattisabbhāvato. Yasmiṁ santāne āghātādayo uppannā, tannimittakā antarāyā",
  "tika-s0104t1:1041_2": "tasseva sampattivibandhāya saṁvattantīti yujjati kammānaṁ santānantaresu asaṅkamanato.",
  "tika-s0104t1:1041_3": "Cittamabhibhavitvā uppannā āghātādayo subhāsitadubbhāsitasallakkhaṇepi asamatthatāya",
  "tika-s0104t1:1041_4": "saṁvattantīti yujjati kodhalobhānaṁ andhatamasabhāvato. Pāṇātipātādidussīlyato veramaṇī",
  "tika-s0104t1:1041_5": "sabbasattānaṁ pāmojjapāsaṁsāya saṁvattatīti yujjati sīlasampattiyā mahato kittisaddassa",
  "tika-s0104t1:1041_6": "abbhuggatattā. Gambhīratādivisesayuttena guṇena tathāgatassa vaṇṇanā ekadesabhūtāpi",
  "tika-s0104t1:1041_7": "sakalasabbaññuguṇaggahaṇāya saṁvattatīti yujjati anaññasādhāraṇattā. Tajjāayonisomanasikāraparikkhatāni",
  "tika-s0104t1:1041_8": "adhigamatakkanāni sassatavādādiabhinivesāya saṁvattantīti yujjati kappanajālassa",
  "tika-s0104t1:1041_9": "asamugghāṭitattā. Vedanādīnaṁ anavabodhena vedanāpaccayā taṇhā vaḍḍhatīti yujjati",
  "tika-s0104t1:1041_10": "assādānupassanāsabbhāvato, sati ca vedayitabhāve (vedayitarāge (dī. ni. ṭī. 1.149)",
  "tika-s0104t1:1041_11": "tattha attattaniyagāho, sassatādigāho ca viparipphandatīti yujjati kāraṇassa sannihitattā.",
  "tika-s0104t1:1041_12": "Taṇhāpaccayā hi upādānaṁ sambhavati. Sassatādivāde paññapentānaṁ, tadanucchavikañca",
  "tika-s0104t1:1041_13": "vedanaṁ vedayantānaṁ phasso hetūti yujjati visayindriyaviññāṇasaṅgatiyā vinā tadabhāvato.",
  "tika-s0104t1:1041_14": "Chaphassāyatananimittaṁ vaṭṭassa anupacchedoti yujjati tattha avijjātaṇhānaṁ appahīnattā.",
  "tika-s0104t1:1041_15": "Channaṁ phassāyatanānaṁ samudayatthaṅgamādipajānanā sabbadiṭṭhigatikasaññaṁ aticca",
  "tika-s0104t1:1041_16": "tiṭṭhatīti yujjati catusaccapaṭivedhabhāvato. Imāhiyeva dvāsaṭṭhiyā sabbadiṭṭhigatānaṁ",
  "tika-s0104t1:1041_17": "antojālīkatabhāvoti yujjati akiriyavādādīnaṁ, issaravādādīnañca tadantogadhattā,",
  "tika-s0104t1:1041_18": "tathā ceva heṭṭhā saṁvaṇṇitaṁ. Ucchinnabhavanettiko tathāgatassa kāyoti yujjati bhagavato",
  "tika-s0104t1:1041_19": "abhinīhārasampattiyā catūsu satipaṭṭhānesu ṭhatvā sattannaṁ bojjhaṅgānaṁ yathābhūtaṁ",
  "tika-s0104t1:1041_20": "bhāvitattā. Kāyassa bhedā parinibbutaṁ na dakkhantīti yujjati anupādisesanibbānappattiyaṁ",
  "tika-s0104t1:1041_21": "rūpādīsu kassacipi anavasesatoti iminā nayena atthato ca sutte byañjanatthānaṁ yuttitāvibhāvanalakkhaṇo",
  "tika-s0104t1:1041_22": "yuttihāro nāma yathāha ‘‘sabbesaṁ hārānaṁ, yā bhūmī’’tiādi (netti. 4.3).",
  "tika-s0104t1:1042": "Padaṭṭhānahāravaṇṇanā",
  "tika-s0104t1:1043_0": "Vaṇṇārahāvaṇṇadubbaṇṇatānādeyyavacanatādi vipattīnaṁ padaṭṭhānaṁ. Vaṇṇārahavaṇṇasubbaṇṇatāsaddheyyavacanatādi",
  "tika-s0104t1:1043_1": "sampattīnaṁ padaṭṭhānaṁ. Tathā āghātādayo nirayādidukkhassa padaṭṭhānaṁ. Āghātādīnamakaraṇaṁ",
  "tika-s0104t1:1043_2": "saggasampattiyādisabbasampattīnaṁ padaṭṭhānaṁ. Pāṇātipātādipaṭivirati ariyassa sīlakkhandhassa",
  "tika-s0104t1:1043_3": "padaṭṭhānaṁ, ariyo sīlakkhandho ariyassa samādhikkhandhassa padaṭṭhānaṁ. Ariyo samādhikkhandho",
  "tika-s0104t1:1043_4": "ariyassa paññākkhandhassa padaṭṭhānaṁ. Gambhīratādivisesayuttaṁ bhagavato paṭivedhappakārañāṇaṁ",
  "tika-s0104t1:1043_5": "desanāñāṇassa padaṭṭhānaṁ. Desanāñāṇaṁ veneyyānaṁ sakalavaṭṭadukkhanissaraṇassa padaṭṭhānaṁ.",
  "tika-s0104t1:1043_6": "Sabbāyapi diṭṭhiyā diṭṭhupādānabhāvato sā yathārahaṁ navavidhassapi bhavassa padaṭṭhānaṁ.",
  "tika-s0104t1:1043_7": "Bhavo jātiyā. Jāti jarāmaraṇassa, sokādīnañca padaṭṭhānaṁ. Vedanānaṁ yathābhūtaṁ",
  "tika-s0104t1:1043_8": "samudayatthaṅgamādipaṭivedhanā catunnaṁ ariyasaccānaṁ anubodhapaṭivedho hoti. Tattha",
  "tika-s0104t1:1043_9": "anubodho paṭivedhassa padaṭṭhānaṁ. Paṭivedho catubbidhassa sāmaññaphalassa padaṭṭhānaṁ.",
  "tika-s0104t1:1043_10": "‘‘Ajānataṁ apassata’’nti avijjāgahaṇaṁ. Tattha avijjā saṅkhārānaṁ padaṭṭhānaṁ, saṅkhārā",
  "tika-s0104t1:1043_11": "viññāṇassa. Yāva vedanā taṇhāya padaṭṭhānanti netvā tesaṁ ‘‘vedanāpaccayā taṇhā’’tiādinā",
  "tika-s0104t1:1043_12": "pāḷiyamāgatanayena sambajjhitabbaṁ. ‘‘Taṇhāgatānaṁ paritassitavipphandita’’nti ettha",
  "tika-s0104t1:1043_13": "taṇhā upādānassa padaṭṭhānaṁ. ‘‘Tadapi phassapaccayā’’ti ettha sassatādipaññāpanaṁ",
  "tika-s0104t1:1043_14": "paresaṁ micchābhinivesassa padaṭṭhānaṁ. Micchābhiniveso saddhammassavanasappurisūpanissayayonisomanasikāradhammānudhammapaṭipattīhi",
  "tika-s0104t1:1043_15": "vimukhatāya asaddhammassavanādīnañca padaṭṭhānaṁ. ‘‘Aññatra phassā’’tiādīsu phasso",
  "tika-s0104t1:1043_16": "vedanāya padaṭṭhānaṁ. Cha phassāyatanāni phassassa, sakalassa ca vaṭṭadukkhassa padaṭṭhānaṁ.",
  "tika-s0104t1:1043_17": "Channaṁ phassāyatanānaṁ yathābhūtaṁ samudayādipajānanaṁ nibbidāya padaṭṭhānaṁ, nibbidā",
  "tika-s0104t1:1043_18": "virāgassātiādinā yāva anupādāparinibbānaṁ netabbaṁ. Bhagavato bhavanettisamucchedo",
  "tika-s0104t1:1043_19": "sabbaññutāya padaṭṭhānaṁ, tathā anupādāparinibbānassa cāti. Ayaṁ sutte āgatadhammānaṁ",
  "tika-s0104t1:1043_20": "padaṭṭhānadhammā, tesañca padaṭṭhānadhammāti yathāsambhavaṁ padaṭṭhānadhammaniddhāraṇalakkhaṇo",
  "tika-s0104t1:1043_21": "padaṭṭhānahāro nāma. Vuttañhi ‘‘dhammaṁ deseti jino, tassa ca dhammassa yaṁ padaṭṭhāna’’ntiādi (netti. 4.4).",
  "tika-s0104t1:1044": "Lakkhaṇahāravaṇṇanā",
  "tika-s0104t1:1045_0": "Āghātādiggahaṇena kodhūpanāhamakkhapalāsaissāmacchariyasārambhaparavambhanādīnaṁ",
  "tika-s0104t1:1045_1": "saṅgaho paṭighacittuppādapariyāpannatāya ekalakkhaṇattā. Ānandādiggahaṇena abhijjhāvisamalobhamānātimānamadappamādānaṁ",
  "tika-s0104t1:1045_2": "saṅgaho lobhacittuppādapariyāpannatāya ekalakkhaṇattā. Tathā āghātaggahaṇena avasiṭṭhaganthanīvaraṇānaṁ",
  "tika-s0104t1:1045_3": "saṅgaho kāyaganthanīvaraṇalakkhaṇena ekalakkhaṇattā. Ānandaggahaṇena phassādīnaṁ",
  "tika-s0104t1:1045_4": "saṅgaho saṅkhārakkhandhalakkhaṇena ekalakkhaṇattā. Sīlaggahaṇena adhicittādhipaññāsikkhānaṁ",
  "tika-s0104t1:1045_5": "saṅgaho sikkhālakkhaṇena ekalakkhaṇattā. Diṭṭhiggahaṇena avasiṭṭhaupādānānaṁ saṅgaho",
  "tika-s0104t1:1045_6": "upādānalakkhaṇena ekalakkhaṇattā. ‘‘Vedanāna’’nti ettha vedanāggahaṇena avasiṭṭhaupādānakkhandhānaṁ",
  "tika-s0104t1:1045_7": "saṅgaho upādānakkhandhalakkhaṇena ekalakkhaṇattā. Tathā dhammāyatanadhammadhātupariyāpannavedanāggahaṇena",
  "tika-s0104t1:1045_8": "sammasanupagānaṁ sabbesampi āyatanānaṁ, dhātūnañca saṅgaho āyatanalakkhaṇena, dhātulakkhaṇena",
  "tika-s0104t1:1045_9": "ca ekalakkhaṇattā. ‘‘Ajānataṁ apassata’’nti ettha avijjāggahaṇena hetuāsavoghayoganīvaraṇādīnaṁ",
  "tika-s0104t1:1045_10": "saṅgaho hetādilakkhaṇena ekalakkhaṇattā, tathā ‘‘taṇhāgatānaṁ paritassitavipphandita’’nti",
  "tika-s0104t1:1045_11": "ettha taṇhāggahaṇenapi. ‘‘Tadapi phassapaccayā’’ti ettha phassaggahaṇena saññāsaṅkhāraviññāṇānaṁ",
  "tika-s0104t1:1045_12": "saṅgaho vipallāsahetubhāvena, khandhalakkhaṇena ca ekalakkhaṇattā. Chaphassāyatanaggahaṇena",
  "tika-s0104t1:1045_13": "avasiṭṭhakhandhāyatanadhātindriyādīnaṁ saṅgaho phassuppattinimittatāya, sammasanīyabhāvena",
  "tika-s0104t1:1045_14": "ca ekalakkhaṇattā. Bhavanettiggahaṇena avijjādīnaṁ saṁkilesadhammānaṁ saṅgaho vaṭṭahetubhāvena",
  "tika-s0104t1:1045_15": "ekalakkhaṇattāti. Ayaṁ sutte anāgatepi dhamme ekalakkhaṇatādinā āgate viya niddhāraṇalakkhaṇo",
  "tika-s0104t1:1045_16": "lakkhaṇahāro nāma. Tathā hi vuttaṁ ‘‘vuttamhi ekadhamme, ye dhammā ekalakkhaṇā’’tiādi (netti. 4.5).",
  "tika-s0104t1:1046": "Catubyūhahāravaṇṇanā",
  "tika-s0104t1:1047_0": "Mamanti aneruttapadaṁ, tathā vāti ca. Bhikkhanasīlā bhikkhū. Parentiviruddhabhāvamupagacchantīti",
  "tika-s0104t1:1047_1": "parā, aññatthe panetaṁ aneruttapadanti evamādinā neruttaṁ, taṁ pana ‘‘eva’’ntiādinidānapadānaṁ,",
  "tika-s0104t1:1047_2": "‘‘mama’’ntiādipāḷipadānañca aṭṭhakathāvasena, tassā līnatthavibhāvanīvasena ca suviññeyyattā",
  "tika-s0104t1:1047_3": "ativitthārabhayena na vitthārayimha. Ye te nindāpasaṁsāhi sammākampitacetasā micchājīvato",
  "tika-s0104t1:1047_4": "anoratā sassatādimicchābhinivesino sīlādidhammakkhandhesu appatiṭṭhitā sammāsambuddhaguṇarasassādavimukhā",
  "tika-s0104t1:1047_5": "veneyyā, te kathaṁ nu kho yathāvuttadosavinimuttā sammāpaṭipattiyā ubhayahitaparā",
  "tika-s0104t1:1047_6": "bhaveyyunti ayamettha bhagavato adhippāyo. Evamadhippetā puggalā, desanābhājanaṭṭhāne",
  "tika-s0104t1:1047_7": "ca dassitā imissā desanāya nidānaṁ.",
  "tika-s0104t1:1048_0": "Pubbāparānusandhi pana padasandhipadatthaniddesanikkhepasuttadesanāsandhivasena chabbidhā.",
  "tika-s0104t1:1048_1": "Tattha ‘‘mama’’nti etassa ‘‘avaṇṇa’’nti iminā sambandhotiādinā padassa padantarena",
  "tika-s0104t1:1048_2": "sambandho padasandhi. ‘‘Mama’’nti vuttassa bhagavato ‘‘avaṇṇa’’nti vuttena parehi",
  "tika-s0104t1:1048_3": "upavaditena aguṇenasambandhotiādinā padatthassa padatthantarena sambandho padatthasandhi.",
  "tika-s0104t1:1048_4": "‘‘Mamaṁ vā bhikkhave, pare avaṇṇaṁ bhāseyyu’’ntiādidesanā suppiyena paribbājakena",
  "tika-s0104t1:1048_5": "vuttaavaṇṇānusandhivasena pavattā. ‘‘Mamaṁ vā bhikkhave, pare vaṇṇaṁ bhāseyyu’’ntiādidesanā",
  "tika-s0104t1:1048_6": "brahmadattena māṇavena vuttavaṇṇānusandhivasena pavattā. ‘‘Atthi bhikkhave, aññeva",
  "tika-s0104t1:1048_7": "dhammā gambhīrā duddasā duranubodhā’’tiādidesanā bhikkhūhi vuttavaṇṇānusandhivasena",
  "tika-s0104t1:1048_8": "pavattāti evaṁ nānānusandhikassa suttassa taṁtadanusandhīhi, ekānusandhikassa ca",
  "tika-s0104t1:1048_9": "pubbāparabhāgehi sambandho niddesasandhi.Nikkhepasandhi pana catubbidhasuttanikkhepavasena.",
  "tika-s0104t1:1048_10": "Suttasandhi ca tividhasuttānusandhivasena aṭṭhakathāyaṁ eva vicāritā, amhehi ca pubbe",
  "tika-s0104t1:1048_11": "saṁvaṇṇitā. Ekissā desanāya desanāntarehi saddhiṁ saṁsandanaṁ desanāsandhi, sā panevaṁ",
  "tika-s0104t1:1048_12": "veditabbā – ‘‘mamaṁ vā bhikkhave…pe… na cetaso anabhiraddhi karaṇīyā’’ti ayaṁ desanā",
  "tika-s0104t1:1048_13": "‘‘ubhatodaṇḍakena cepi bhikkhave, kakacena corā ocarakā aṅgamaṅgāni okanteyyuṁ, tatrapi",
  "tika-s0104t1:1048_14": "yo mano padūseñña, na me so tena sāsanakaro’’ti (ma. ni. 1.232) imāya desanāya saddhiṁ",
  "tika-s0104t1:1048_15": "saṁsandati. ‘‘Tumhaṁyevassa tena anantarāyo’’ti ayaṁ ‘‘kammassakā māṇava sattā kammadāyādā",
  "tika-s0104t1:1048_16": "kammayonī kammabandhū kammapaṭisaraṇā kammaṁ satte vibhajati, yadidaṁ hīnapaṇītatāyā’’ti",
  "tika-s0104t1:1048_17": "(ma. ni. 3.289-297) imāya, ‘‘api nu tumhe…pe… ājāneyyāthā’’ti ayaṁ –",
  "tika-s0104t1:1049": "‘‘Kuddho atthaṁ na jānāti, kuddho dhammaṁ na passati;",
  "tika-s0104t1:1050": "Andhaṁ tamaṁ tadā hoti, yaṁ kodho sahate nara’’nti. (a. ni. 7.64; mahāni. 5, 156, 195); –",
  "tika-s0104t1:1051_0": "Imāya, ‘‘mamaṁ vā bhikkhave, pare vaṇṇaṁ…pe… na cetaso ubbilāvitattaṁ karaṇīya’’nti",
  "tika-s0104t1:1051_1": "ayaṁ ‘‘dhammāpi vo bhikkhave, pahātabbā, pageva adhammā’’ti (ma. ni. 1.240), ‘‘kullūpamaṁ",
  "tika-s0104t1:1051_2": "vo bhikkhave, dhammaṁ desessāmi nittharaṇatthāya, no gahaṇatthāyā’’ti (ma. ni. 1.240)",
  "tika-s0104t1:1051_3": "ca imāya, ‘‘tatra ce tumhe…pe… tumhaṁyevassa tena antarāyo’’ti ayaṁ –",
  "tika-s0104t1:1052": "‘‘Luddho atthaṁ na jānāti, luddho dhammaṁ na passati;",
  "tika-s0104t1:1053": "Andhaṁ tamaṁ tadā hoti, yaṁ lobho sahate nara’’nti. (itivu. 88; mahāni. 5, 156; cūḷani. 128) ca –",
  "tika-s0104t1:1054": "‘‘Kāmandhā jālasañchannā, taṇhāchadanachāditā;",
  "tika-s0104t1:1055": "Pamattabandhunābaddhā, macchāva kumīnāmukhe;",
  "tika-s0104t1:1056": "Jarāmaraṇamanventi, vaccho khīrapakova mātara’’nti. (udā. 64; netti. 27, 90; peṭako. 14) ca –",
  "tika-s0104t1:1057_0": "Imāya, ‘‘appamattakaṁ kho panetaṁ sīlamattaka’’nti ayaṁ ‘‘vivicceva kāmehi…pe… paṭhamaṁ",
  "tika-s0104t1:1057_1": "jhānaṁ upasampajja viharati, ayampi kho brāhmaṇa yañño purimehi yaññehi appaṭṭhataro",
  "tika-s0104t1:1057_2": "ca appasamārambhataro ca mahapphalataro ca mahānisaṁsataro cā’’ti (dī. ni. 1.353)",
  "tika-s0104t1:1057_3": "imāya paṭhamajjhānassa sīlato mahapphalamahānisaṁsataratāvacanena jhānato sīlassa",
  "tika-s0104t1:1057_4": "appaphalaappānisaṁsatarabhāvadīpanato.",
  "tika-s0104t1:1058_0": "‘‘Pāṇātipātaṁ pahāyā’’tiādidesanā ‘‘samaṇo khalu bho gotamo sīlavā ariyasīlena samannāgato’’tiādidesanāya",
  "tika-s0104t1:1058_1": "(dī. ni. 1.304), ‘‘aññeva dhammā gambhīrā’’tiādidesanā ‘‘adhigato kho myāyaṁ dhammo",
  "tika-s0104t1:1058_2": "gambhīro duddaso duranubodho’’tiādidesanāya, (dī. ni. 2.67; ma. ni. 1.281; 2.337;",
  "tika-s0104t1:1058_3": "saṁ. ni. 1.172; mahāva. 7, 8) gambhīratādivisesayuttadhammapaṭivedhena hi ñāṇassa",
  "tika-s0104t1:1058_4": "gambhīrādibhāvo viññāyati.",
  "tika-s0104t1:1059_0": "‘‘Santi bhikkhave, eke samaṇabrāhmaṇā pubbantakappikā’’tiādidesanā ‘‘santi bhikkhave,",
  "tika-s0104t1:1059_1": "eke samaṇabrāhmaṇā pubbantakappikā…pe… abhivadanti sassato attā ca loko ca, idameva",
  "tika-s0104t1:1059_2": "saccaṁ, moghamaññanti ittheke abhivadanti, asassato, sassato ca asassato ca, nevasassato",
  "tika-s0104t1:1059_3": "ca nāsassato ca, antavā, anantavā, antavā ca anantavā ca, nevantavā ca nānantavā",
  "tika-s0104t1:1059_4": "ca attā ca loko ca, idameva saccaṁ, moghamaññanti ittheke abhivadantī’’tiādidesanāya (ma. ni. 3.27).",
  "tika-s0104t1:1060_0": "Tathā ‘‘santi bhikkhave, eke samaṇabrāhmaṇā aparantakappikā’’tiādidesanā ‘‘santi",
  "tika-s0104t1:1060_1": "bhikkhave …pe… abhivadanti saññī attā hoti arogo paraṁ maraṇā. Ittheke abhivadanti",
  "tika-s0104t1:1060_2": "asaññī, saññī ca asaññī ca, nevasaññī ca nāsaññī ca attā hoti arogo paraṁ maraṇā.",
  "tika-s0104t1:1060_3": "Ittheke abhivadanti sato vā pana sattassa ucchedaṁ vināsaṁ vibhavaṁ paññapenti, diṭṭhadhammanibbānaṁ",
  "tika-s0104t1:1060_4": "vā paneke abhivadantī’’ntiādidesanāya (ma. ni. 3.21), ‘‘vedanānaṁ samudayañca…pe…",
  "tika-s0104t1:1060_5": "tathāgato’’tiādidesanā ‘‘tadidaṁ saṅkhataṁ oḷārikaṁ, atthi kho pana saṅkhārānaṁ nirodho,",
  "tika-s0104t1:1060_6": "atthetanti iti viditvā tassa nissaraṇadassāvī tathāgato tadupātivatto’’tiādidesanāya",
  "tika-s0104t1:1060_7": "(ma. ni. 3.29), ‘‘tadapi tesaṁ…pe… vipphanditamevā’’ti ayaṁ ‘‘idaṁ tesaṁ vata aññatreva",
  "tika-s0104t1:1060_8": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā",
  "tika-s0104t1:1060_9": "paccattaṁyeva ñāṇaṁ bhavissati parisuddhaṁ pariyodāta’nti netaṁ ṭhānaṁ vijjati. Paccattaṁ",
  "tika-s0104t1:1060_10": "kho pana bhikkhave, ñāṇe asati parisuddhe pariyodāte yadapi te bhonto samaṇabrāhmaṇā",
  "tika-s0104t1:1060_11": "tattha ñāṇabhāvamattameva pariyodāpenti, tadapi tesaṁ bhavataṁ samaṇabrāhmaṇānaṁ",
  "tika-s0104t1:1060_12": "upādānamakkhāyatī’’tiādidesanāya (saṁ. ni. 2.43), ‘‘tadapi phassapaccayā’’ti ayaṁ",
  "tika-s0104t1:1060_13": "‘‘cakkhuñca paṭicca rūpe ca uppajjati cakkhuviññāṇaṁ, tiṇṇaṁ saṅgati phasso, phassapaccayā",
  "tika-s0104t1:1060_14": "vedanā, vedanāpaccayā taṇhā, taṇhāpaccayā upādāna’’nti (saṁ. ni. 2.45), ‘‘chandamūlakā",
  "tika-s0104t1:1060_15": "ime āvuso dhammā manasikārasamuṭṭhānā phassasamodhānā vedanāsamosaraṇā’’ti (pariyesitabbaṁ)",
  "tika-s0104t1:1060_16": "ca ādidesanāya, ‘‘yato kho bhikkhave, bhikkhu channaṁ phassāyatanāna’’ntiādidesanā",
  "tika-s0104t1:1060_17": "‘‘yato kho bhikkhave, bhikkhu neva vedanaṁ attato samanupassati, na saññaṁ, na saṅkhāre,",
  "tika-s0104t1:1060_18": "na viññāṇaṁ attato samanupassati, so evaṁ asamanupassanto na kiñci loke upādiyati,",
  "tika-s0104t1:1060_19": "anupādiyaṁ na paritassati, aparitassaṁ paccattaṁyeva parinibbāyatī’’tiādidesanāya,",
  "tika-s0104t1:1060_20": "‘‘sabbete imeheva dvāsaṭṭhiyā vatthūhi antojālīkatā’’tiādidesanā ‘‘ye hi keci bhikkhave…pe…",
  "tika-s0104t1:1060_21": "abhivadanti, sabbete imāneva pañca kāyāni abhivadanti etesaṁ vā aññatara’’ntiādidesanāya",
  "tika-s0104t1:1060_22": "(ma. ni. 3.26), ‘‘kāyassa bhedā…pe… devamanussā’’ti ayaṁ –",
  "tika-s0104t1:1061": "‘‘Accī yathā vātavegena khittā (upasivāti bhagavā),",
  "tika-s0104t1:1062": "Atthaṁ paleti na upeti saṅkhaṁ;",
  "tika-s0104t1:1063": "Evaṁ munī nāmakāyā vimutto,",
  "tika-s0104t1:1064": "Atthaṁ paleti na upeti saṅkha’’nti. (su. ni. 1080) –",
  "tika-s0104t1:1065_0": "Ādidesanāya saddhiṁ saṁsandatīti. Ayaṁ neruttamadhippāyadesanānidānapubbāparānusandhīnaṁ",
  "tika-s0104t1:1065_1": "catunnaṁ vibhāvanalakkhaṇo catubyūhahāro nāma. Vuttampi cetaṁ ‘‘neruttamadhippāyo’’tiādi (netti. 4.6).",
  "tika-s0104t1:1066": "Āvattahāravaṇṇanā",
  "tika-s0104t1:1067_0": "Āghātādīnamakaraṇīyatāvacanena khantisoraccānuṭṭhānaṁ. Tattha khantiyā saddhāpaññāparāpakāradukkhasahagatānaṁ",
  "tika-s0104t1:1067_1": "saṅgaho, tathā soraccena sīlassa. Saddhādiggahaṇena ca saddhindriyādisakalabodhipakkhiyadhammā",
  "tika-s0104t1:1067_2": "āvattanti. Sīlaggahaṇena avippaṭisārādayo sabbepi sīlānisaṁsadhammā āvattanti. Pāṇātipātādīhi",
  "tika-s0104t1:1067_3": "paṭivirativacanena appamādavihāro, tena sakalaṁ sāsanabrahmacariyaṁ āvattati. Gambhīratādivisesayuttadhammaggahaṇena",
  "tika-s0104t1:1067_4": "mahābodhipakittanaṁ. Anāvaraṇañāṇapadaṭṭhānañhi āsavakkhayañāṇaṁ, āsavakkhayañāṇapadaṭṭhānañca",
  "tika-s0104t1:1067_5": "anāvaraṇañāṇaṁ mahābodhīti vuccati, tena dasabalādayo sabbe buddhaguṇā āvattanti.",
  "tika-s0104t1:1067_6": "Sassatādidiṭṭhiggahaṇena taṇhāvijjānaṁ saṅgaho, tāhi anamataggaṁ saṁsāravaṭṭaṁ āvattati.",
  "tika-s0104t1:1067_7": "Vedanānaṁ yathābhūtaṁ samudayādipaṭivedhanena bhagavato pariññāttayavisuddhi, tāya",
  "tika-s0104t1:1067_8": "paññāpāramimukhena sabbāpi pāramiyo āvattanti. ‘‘Ajānataṁ apassata’’nti ettha avijjāggahaṇena",
  "tika-s0104t1:1067_9": "ayonisomanasikārapariggaho, tena ca nava ayonisomanasikāramūlakā dhammā āvattanti.",
  "tika-s0104t1:1067_10": "‘‘Taṇhāgatānaṁ paritassitavipphandita’’nti ettha taṇhāggahaṇena nava taṇhāmūlakā",
  "tika-s0104t1:1067_11": "dhammā āvattanti. ‘‘Tadapi phassapaccayā’’tiādi sassatādipaññāpanassa paccayādhīnavuttidassanaṁ,",
  "tika-s0104t1:1067_12": "tena aniccatādilakkhaṇattayaṁ āvattati. Channaṁ phassāyatanānaṁ yathābhūtaṁ pajānanena",
  "tika-s0104t1:1067_13": "vimuttisampadāniddeso, tena sattapi visuddhiyo āvattanti. ‘‘Ucchinnabhavanettiko",
  "tika-s0104t1:1067_14": "tathāgatassa kāyo’’ti taṇhāpahānaṁ vuttaṁ, tena bhagavato sakalasaṁkilesappahānaṁ",
  "tika-s0104t1:1067_15": "āvattatīti ayaṁ desanāya gahitadhammānaṁ sabhāgavisabhāgadhammavasena āvattanalakkhaṇo",
  "tika-s0104t1:1067_16": "āvattahāro nāma. Yathāha ‘‘ekamhi padaṭṭhāne, pariyesati sesakaṁ padaṭṭhāna’’ntiādi (netti. 4.7).",
  "tika-s0104t1:1068": "Vibhattihāravaṇṇanā",
  "tika-s0104t1:1069_0": "Āghātānandādayo akusalā dhammā, tesaṁ ayonisomanasikārādi padaṭṭhānaṁ. Yehi pana",
  "tika-s0104t1:1069_1": "dhammehi āghātānandādīnaṁ akaraṇaṁ appavatti, te abyāpādādayo kusalā dhammā, tesaṁ",
  "tika-s0104t1:1069_2": "yonisomanasikārādi padaṭṭhānaṁ. Tesu āghātādayokāmāvacarāva, abyāpādādayo catubhūmakā,",
  "tika-s0104t1:1069_3": "tathā pāṇātipātādīhi paṭivirati kusalā vā abyākatā vā, tassā hirottappādayo dhammā",
  "tika-s0104t1:1069_4": "padaṭṭhānaṁ. Tattha kusalā siyā kāmāvacarā, siyā lokuttarā. Abyākatā lokuttarāva.",
  "tika-s0104t1:1069_5": "‘‘Atthi bhikkhave, aññeva dhammā gambhīrā’’ti vuttadhammā siyā kusalā, siyā abyākatā.",
  "tika-s0104t1:1069_6": "Tattha kusalānaṁ vuṭṭhānagāminivipassanā padaṭṭhānaṁ. Abyākatānaṁ maggadhammā, vipassanā,",
  "tika-s0104t1:1069_7": "āvajjanā vā padaṭṭhānaṁ. Tesu kusalā lokuttarāva, abyākatā siyā kāmāvacarā, siyā",
  "tika-s0104t1:1069_8": "lokuttarā, sabbāpi diṭṭhiyo akusalāva kāmāvacarāva, tāsaṁ avisesena micchābhinivese",
  "tika-s0104t1:1069_9": "ayonisomanasikāro padaṭṭhānaṁ. Visesato pana santatighanavinibbhogābhāvato ekattanayassa",
  "tika-s0104t1:1069_10": "micchāgāho atītajātianussaraṇatakkasahito sassatadiṭṭhiyā padaṭṭhānaṁ. Hetuphalabhāvena",
  "tika-s0104t1:1069_11": "sambandhabhāvassa aggahaṇato nānattanayassa micchāgāho tajjāsamannāhārasahito ucchedadiṭṭhiyā",
  "tika-s0104t1:1069_12": "padaṭṭhānaṁ. Evaṁ sesadiṭṭhīnampi yathāsambhavaṁ vattabbaṁ.",
  "tika-s0104t1:1070_0": "‘‘Vedanāna’’nti ettha vedanā siyā kusalā, siyā akusalā, siyā abyākatā, siyā kāmāvacarā,",
  "tika-s0104t1:1070_1": "siyā rūpāvacarā, siyā arūpāvacarā, tāsaṁ phasso padaṭṭhānaṁ. Vedanānaṁ yathābhūtaṁ",
  "tika-s0104t1:1070_2": "vedanānaṁ samudayādipaṭivedhanaṁ maggañāṇaṁ, anupādāvimutti ca phalañāṇaṁ, tesaṁ",
  "tika-s0104t1:1070_3": "‘‘aññeva dhammā gambhīrā’’ti ettha vuttanayena dhammādivibhāgo netabbo. ‘‘Ajānataṁ",
  "tika-s0104t1:1070_4": "apassata’’ntiādīsu avijjātaṇhā akusalā kāmāvacarā, tāsu avijjāya āsavā, ayonisomanasikāro",
  "tika-s0104t1:1070_5": "eva vā padaṭṭhānaṁ. Taṇhāya saṁyojaniyesu dhammesu assādadassanaṁ padaṭṭhānaṁ. ‘‘Tadapi",
  "tika-s0104t1:1070_6": "phassapaccayā’’ti ettha phassassa vedanāya viya dhammādivibhāgo veditabbo. Iminā",
  "tika-s0104t1:1070_7": "nayena phassāyatanādīnampi yathārahaṁ dhammādivibhāgo netabboti ayaṁ saṁkilesadhamme,",
  "tika-s0104t1:1070_8": "vodānadhamme ca sādhāraṇāsādhāraṇato, padaṭṭhānato, bhūmito ca vibhajanalakkhaṇo",
  "tika-s0104t1:1070_9": "vibhattihāro nāma. Yathāha ‘‘dhammañca padaṭṭhānaṁ, bhūmiñca vibhajjate ayaṁ hāro’’tiādi (netti. 4.8).",
  "tika-s0104t1:1071": "Parivattanahāravaṇṇanā",
  "tika-s0104t1:1072_0": "Āghātādīnamakaraṇaṁ khantisoraccāni anubrūhetvā paṭisaṅkhānabhāvanābalasiddhiyā ubhayahitapaṭipattimāvahati.",
  "tika-s0104t1:1072_1": "Āghātādayo pana pavattiyamānā dubbaṇṇataṁ, dukkhaseyyaṁ, bhogahāniṁ, akittiṁ, parehi",
  "tika-s0104t1:1072_2": "durupasaṅkamanatañca nipphādentā nirayādīsu mahādukkhamāvahanti. Pāṇātipātādipaṭivirati",
  "tika-s0104t1:1072_3": "avippaṭisārādikalyāṇaṁ paramparamāvahati. Pāṇātipātādi pana vippaṭisārādiakalyāṇaṁ",
  "tika-s0104t1:1072_4": "paramparamāvahati. Gambhīratādivisesayuttaṁ ñāṇaṁ veneyyānaṁ yathārahaṁ vijjābhiññādiguṇavisesamāvahati",
  "tika-s0104t1:1072_5": "sabbaññeyyassa yathāsabhāvāvabodhato. Tathā gambhīratādivisesarahitaṁ pana ñāṇaṁ",
  "tika-s0104t1:1072_6": "ñeyyesu sādhāraṇabhāvato yathāvuttaguṇavisesaṁ nāvahati. Sabbāpi cetā diṭṭhiyo yathārahaṁ",
  "tika-s0104t1:1072_7": "sassatucchedabhāvato antadvayabhūtā sakkāyatīraṁ nātivattanti aniyyānikasabhāvattā.",
  "tika-s0104t1:1072_8": "Sammādiṭṭhi pana saparikkhārā majjhimapaṭipadābhūtā sakkāyatīramatikkamma pāraṁ gacchati",
  "tika-s0104t1:1072_9": "niyyānikasabhāvattā. Vedanānaṁ yathābhūtaṁ samudayādipaṭivedhanā anupādāvimuttimāvahati",
  "tika-s0104t1:1072_10": "maggabhāvato. Vedanānaṁ yathābhūtaṁ samudayādiasampaṭivedho saṁsāracārakāvarodhamāvahati",
  "tika-s0104t1:1072_11": "saṅkhārānaṁ paccayabhāvato. Vedayitasabhāvapaṭicchādako sammoho tadabhinandanamāvahati,",
  "tika-s0104t1:1072_12": "yathābhūtāvabodho pana tattha nibbedhaṁ, virāgañca āvahati. Micchābhinivese ayonisomanasikārasahitā",
  "tika-s0104t1:1072_13": "taṇhā anekavihitaṁ diṭṭhijālaṁ pasāreti. Yathāvuttataṇhāsamucchedo paṭhamamaggo taṁ",
  "tika-s0104t1:1072_14": "diṭṭhijālaṁ saṅkoceti. Sassatavādādipaññāpanassa phasso paccayo asati phasse tadabhāvato.",
  "tika-s0104t1:1072_15": "Diṭṭhibandhanabaddhānaṁ phassāyatanādīnamanirodhanena phassādianirodho saṁsāradukkhassa",
  "tika-s0104t1:1072_16": "anivattiyeva yāthāvato phassāyatanādipariññā sabbadiṭṭhidassanāni ativattati, tesaṁ",
  "tika-s0104t1:1072_17": "pana tathā apariññā diṭṭhidassanaṁ nātivattati. Bhavanettisamucchedo āyatiṁ attabhāvassa",
  "tika-s0104t1:1072_18": "anibbattiyā saṁvattati, asamucchinnāya bhavanettiyā anāgate bhavappabandho parivattatiyevāti",
  "tika-s0104t1:1072_19": "ayaṁ sutte niddiṭṭhānaṁ dhammānaṁ paṭipakkhato parivattanalakkhaṇo parivattanahāro",
  "tika-s0104t1:1072_20": "nāma. Kimāha ‘‘kusalākusale dhamme, niddiṭṭhe bhāvite pahīne cā’’tiādi.",
  "tika-s0104t1:1073": "Vevacanahāravaṇṇanā",
  "tika-s0104t1:1074_0": "‘‘Mamaṁ mama me’’ti pariyāyavacanaṁ. ‘Vā yadi cā’’ti pariyāyavacanaṁ. ‘‘Bhikkhave",
  "tika-s0104t1:1074_1": "samaṇā tapassino’’ti pariyāyavacanaṁ. ‘‘Pare aññe paṭiviruddhā’’ti…pe… naṁ. ‘‘Avaṇṇaṁ",
  "tika-s0104t1:1074_2": "akittiṁ ninda’’nti…pe… naṁ. ‘‘Bhāseyyuṁ bhaṇeyyuṁ katheyyu’’nti…pe… naṁ. ‘‘Dhammassa",
  "tika-s0104t1:1074_3": "vinayassa satthusāsanassā’’ti…pe… naṁ. ‘‘Saṅghassa samūhassa gaṇassā’’ti…pe… naṁ.",
  "tika-s0104t1:1074_4": "‘‘Tatra tattha tesū’’ti…pe… naṁ. ‘‘Tumhehi vo bhavantehī’’ti…pe… naṁ. ‘‘Āghāto doso",
  "tika-s0104t1:1074_5": "byāpādo’’ti…pe… naṁ ‘‘appaccayo domanassaṁ cetasikadukkha’’nti…pe… naṁ. ‘‘Cetaso",
  "tika-s0104t1:1074_6": "cittassa manaso’’ti…pe… naṁ. ‘‘Anabhiraddhi byāpatti manopadoso’’ti…pe… naṁ. ‘‘Na",
  "tika-s0104t1:1074_7": "no a mā’’ti…pe… naṁ. ‘‘Karaṇīyā uppādetabbā pavattetabbā’’ti pariyāyavacanaṁ. Iminā",
  "tika-s0104t1:1074_8": "nayena sabbapadesu vevacanaṁ vattabbanti ayaṁ tassa tassa atthassa taṁtaṁpariyāyasaddayojanālakkhaṇo",
  "tika-s0104t1:1074_9": "vevacanahāro nāma. Vuttañhetaṁ ‘‘vevacanāni bahūni tu, sutte vuttāni ekadhammassā’’tiādi (netti. 4.10).",
  "tika-s0104t1:1075": "Paññattihāravaṇṇanā",
  "tika-s0104t1:1076_0": "Āghāto vatthuvasena dasavidhena, ekūnavīsatividhena vā paññatto. Apaccayo upavicāravasena",
  "tika-s0104t1:1076_1": "chadhā paññatto. Ānando pītiādivasena vevacanena navadhā paññatto. Pīti sāmaññato",
  "tika-s0104t1:1076_2": "pana khuddikādivasena pañcadhā paññatto. Somanassaṁ upavicāravasena chadhā, sīlaṁ",
  "tika-s0104t1:1076_3": "vārittacārittādivasena anekadhā, gambhīratādivisesayuttaṁ ñāṇaṁ cittuppādavasena",
  "tika-s0104t1:1076_4": "catudhā, dvādasadhā vā, visayabhedato anekadhā ca, diṭṭhisassatādivasena dvāsaṭṭhiyā",
  "tika-s0104t1:1076_5": "bhedehi, tadantogadhavibhāgena anekadhā ca, vedanā chadhā, aṭṭhasatadhā, anekadhā",
  "tika-s0104t1:1076_6": "ca, tassā samudayo pañcadhā, tathā atthaṅgamopi, assādo duvidhena, ādīnavo tividhena,",
  "tika-s0104t1:1076_7": "nissaraṇaṁ ekadhā , catudhā ca, anupādāvimutti duvidhena, ‘‘ajānataṁ apassata’’nti",
  "tika-s0104t1:1076_8": "vuttā avijjā visayabhedena catudhā, aṭṭhadhā ca, ‘‘taṇhāgatāna’’ntiādinā vuttā taṇhā",
  "tika-s0104t1:1076_9": "chadhā, aṭṭhasatadhā, anekadhā ca, phasso nissayavasena chadhā, upādānaṁ catudhā,",
  "tika-s0104t1:1076_10": "bhavo dvidhā, anekadhā ca, jāti vevacanavasena chadhā, tathā jarā sattadhā, maraṇaṁ",
  "tika-s0104t1:1076_11": "aṭṭhadhā, navadhā ca, soko pañcadhā, paridevo chadhā, dukkhaṁ catudhā, tathā domanassaṁ,",
  "tika-s0104t1:1076_12": "upāyāso catudhā paññattoti ayaṁ pabhedapaññatti, samūhapaññatti ca.",
  "tika-s0104t1:1077_0": "‘‘Samudayo hotī’’ti pabhavapaññatti, ‘‘yathābhūtaṁ pajānātī’’ti dukkhassa pariññāpaññatti,",
  "tika-s0104t1:1077_1": "samudayassa pahānapaññatti, nirodhassa sacchikiriyāpaññatti, maggassa bhāvanāpaññatti.",
  "tika-s0104t1:1077_2": "‘‘Antojālīkatā’’tiādisabbadiṭṭhīnaṁ saṅgahapaññatti. ‘‘Ucchinnabhavanettiko’’tiādi",
  "tika-s0104t1:1077_3": "duvidhena parinibbānapaññattīti evaṁ āghātādīnaṁ pabhavapaññattipariññāpaññattiādivasena.",
  "tika-s0104t1:1077_4": "Tathā ‘‘āghāto’’ti byāpādassa vevacanapaññatti. ‘‘Appaccayo’’ti domanassassavevacanapaññattītiādivasena",
  "tika-s0104t1:1077_5": "ca paññattibhedo vibhajjitabboti ayaṁ ekekassa dhammassa anekāhi paññattīhi paññapetabbākāravibhāvanalakkhaṇo",
  "tika-s0104t1:1077_6": "paññattihāro nāma, tena vuttaṁ ‘‘ekaṁ bhagavā dhammaṁ, paṇṇattīhi vividhāhi desetī’’tiādi (netti. 4.11).",
  "tika-s0104t1:1078": "Otaraṇahāravaṇṇanā",
  "tika-s0104t1:1079_0": "Āghātaggahaṇena saṅkhārakkhandhasaṅgaho, tathā anabhiraddhiggahaṇena. Appaccayaggahaṇena",
  "tika-s0104t1:1079_1": "vedanākkhandhasaṅgahoti idaṁ khandhamukhena otaraṇaṁ. Tathā āghātādiggahaṇena dhammāyatanaṁ,",
  "tika-s0104t1:1079_2": "dhammadhātu, dukkhasaccaṁ, samudayasaccaṁ vā gahitanti idaṁ āyatanamukhena,dhātumukhena,saccamukhena",
  "tika-s0104t1:1079_3": "ca otaraṇaṁ. Tathā āghātādīnaṁ sahajātā avijjā hetusahajātaaññamaññanissasampayuttaatthiavigatapaccayehi",
  "tika-s0104t1:1079_4": "paccayo, asahajātā pana anantaraniruddhā anantarasamanantaraanantarūpanissayanatthivigatāsevanapaccayehi",
  "tika-s0104t1:1079_5": "paccayo. Ananantarā pana upanissayavaseneva paccayo. Taṇhāupādānādi phassādīnampi",
  "tika-s0104t1:1079_6": "tesaṁ sahajātānaṁ, asahajātānañca yathārahaṁ paccayabhāvo vattabbo. Koci panettha",
  "tika-s0104t1:1079_7": "adhipativasena, koci kammavasena, koci āhāravasena, koci indriyavasena, koci jhānavasena",
  "tika-s0104t1:1079_8": "koci maggavasenāpi paccayoti ayampi viseso veditabboti idaṁ paṭiccasamuppādamukhena",
  "tika-s0104t1:1079_9": "otaraṇaṁ. Imināva nayena ānandādīnampi khandhādimukhena otaraṇaṁ vibhāvetabbaṁ.",
  "tika-s0104t1:1080_0": "Tathā sīlaṁ pāṇātipātādīhi viraticetanā, abyāpādādicetasikadhammā ca, pāṇātipātādayo",
  "tika-s0104t1:1080_1": "cetanāva, tesaṁ, tadupakārakadhammānañca lajjādayādīnaṁ saṅkhārakkhandhadhammāyatanādīsu",
  "tika-s0104t1:1080_2": "saṅgahato purimanayeneva khandhādimukhena otaraṇaṁ vibhāvetabbaṁ. Esa nayo ñāṇadiṭṭhivedanāavijjātaṇhādiggahaṇesupi.",
  "tika-s0104t1:1080_3": "Nissaraṇānupādāvimuttiggahaṇesu pana asaṅkhatadhātuvasenapi dhātumukhena otaraṇaṁ",
  "tika-s0104t1:1080_4": "vibhāvetabbaṁ, tathā ‘‘vedanānaṁ…pe… anupādāvimutto’’ti etena bhagavato sīlādayo",
  "tika-s0104t1:1080_5": "pañcadhammakkhandhā, satipaṭṭhānādayo ca bodhipakkhiyadhammā pakāsitā hontīti taṁmukhenapi",
  "tika-s0104t1:1080_6": "otaraṇaṁ veditabbaṁ. ‘‘Tadapi phassapaccayā’’ti sassatādipaññāpanassa paccayādhīnavuttitādīpanena",
  "tika-s0104t1:1080_7": "aniccatāmukhena otaraṇaṁ, tathā evaṁdhammatāya paṭiccasamuppādamukhena otaraṇaṁ.",
  "tika-s0104t1:1080_8": "Aniccassa dukkhānattabhāvato appaṇihitamukhena, suññatāmukhena otaraṇaṁ. Sesapadesupi",
  "tika-s0104t1:1080_9": "eseva nayo. Ayaṁ paṭiccasamuppādādimukhehi suttatthassa otaraṇalakkhaṇo otaraṇahāro",
  "tika-s0104t1:1080_10": "nāma. Tathā hi vuttaṁ ‘‘yo ca paṭiccuppādo, indriyakhandhā ca dhātuāyatanā’’tiādi (netti. 4.12).",
  "tika-s0104t1:1081": "Sodhanahāravaṇṇanā",
  "tika-s0104t1:1082_0": "‘‘Mamaṁ vā bhikkhave, pare avaṇṇaṁ bhāseyyu’’nti ārambho. ‘‘Dhammassa vā avaṇṇaṁ",
  "tika-s0104t1:1082_1": "bhāseyyuṁ saṅghassa vā avaṇṇaṁ bhāseyyu’’nti padasuddhi, no ārambhasuddhi. ‘‘Tatra",
  "tika-s0104t1:1082_2": "tumhehi na āghāto, na appaccayo, na cetaso anabhiraddhi karaṇīyā’’ti padasuddhi ceva",
  "tika-s0104t1:1082_3": "ārambhasuddhi ca. Dutiyanayādīsupi eseva nayo, tathā ‘‘appamattakaṁ kho paneta’’ntiādi",
  "tika-s0104t1:1082_4": "ārambho. ‘‘Katama’’ntiādi pucchā. ‘‘Pāṇātipātaṁ pahāyā’’tiādi padasuddhi, no ārambhasuddhi.",
  "tika-s0104t1:1082_5": "No ca pucchāsuddhi. ‘‘Idaṁ kho’’tiādi pucchāsuddhi ceva padasuddhi ca, ārambhasuddhi.",
  "tika-s0104t1:1083_0": "Tathā ‘‘atthi bhikkhave’’tiādi ārambho. ‘‘Katame ca te’’tiādi pucchā. ‘‘Santi bhikkhave’’tiādi",
  "tika-s0104t1:1083_1": "ārambho. ‘‘Kimāgammā’’tiādi ārambhapucchā . ‘‘Yathā samāhite’’tiādi padasuddhi, no",
  "tika-s0104t1:1083_2": "ārambhasuddhi, no ca pucchāsuddhi. ‘‘Ime kho’’tiādi padasuddhi ceva pucchāsuddhi",
  "tika-s0104t1:1083_3": "ca ārambhasuddhi ca. Iminā nayena sabbattha ārambhādayo veditabbā. Ayaṁ padārambhānaṁ",
  "tika-s0104t1:1083_4": "sodhitāsodhitabhāvavicāraṇalakkhaṇo sodhanahāro nāma, vuttampi ca ‘‘vissajjitamhi",
  "tika-s0104t1:1083_5": "pañhe, gāthāyaṁ pucchitāyamārabbhā’’tiādi (netti. 4.13).",
  "tika-s0104t1:1084": "Adhiṭṭhānahāravaṇṇanā",
  "tika-s0104t1:1085_0": "‘‘Avaṇṇa’’nti sāmaññato adhiṭṭhānaṁ. Tamavikappetvā visesavacanaṁ ‘‘mamaṁ vā’’ti.",
  "tika-s0104t1:1085_1": "Dhammassa vā saṅghassa vāti pakkhepi esa nayo. Tathā ‘‘sīla’’nti sāmaññato adhiṭṭhānaṁ.",
  "tika-s0104t1:1085_2": "Tamavikappetvā visesavacanaṁ ‘‘pāṇātipātā paṭivirato’’tiādi. ‘‘Aññeva dhammā’’tiādi",
  "tika-s0104t1:1085_3": "sāmaññato adhiṭṭhānaṁ, tamavikappetvā visesavacanaṁ ‘‘tayidaṁ bhikkhave, tathāgato",
  "tika-s0104t1:1085_4": "pajānātī’’tiādi, tathā ‘‘pubbantakappikā’’tiādi sāmaññato adhiṭṭhānaṁ. Tamavikappetvā",
  "tika-s0104t1:1085_5": "visesavacanaṁ ‘‘sassatavādā’’tiādi. Iminā nayena sabbattha yathādesitameva sāmaññavisesā",
  "tika-s0104t1:1085_6": "niddhāretabbā. Ayaṁ suttāgatānaṁ dhammānaṁ avikappanāvasena yathādesitameva sāmaññavisesaniddhāraṇalakkhaṇo",
  "tika-s0104t1:1085_7": "adhiṭṭhānahāro nāma, yathāha ‘‘ekattatāya dhammā, yepi ca vemattatāya niddiṭṭhā’’tiādi (netti. 4.14).",
  "tika-s0104t1:1086": "Parikkhārahāravaṇṇanā",
  "tika-s0104t1:1087_0": "Āghātādīnaṁ ‘‘anatthaṁ me acarī’’tiādīni (dha. sa. 1237; vibha. 909) ekūnavīsati",
  "tika-s0104t1:1087_1": "āghātavatthūni hetu. Ānandādīnaṁ ārammaṇābhisineho hetu. Sīlassa hiriottappaṁ, appicchatādayo",
  "tika-s0104t1:1087_2": "ca hetu. ‘‘Gambhīrā’’tiādinā vuttadhammassa sabbāpi pāramiyo hetu. Visesena paññāpāramī.",
  "tika-s0104t1:1087_3": "Diṭṭhīnaṁ asappurisūpanissayo, asaddhammassavanaṁ micchābhinivesena ayonisomanasikāro",
  "tika-s0104t1:1087_4": "ca avisesena hetu. Visesena pana sassatavādādīnaṁ atītajātianussaraṇādi hetu. Vedanānaṁ",
  "tika-s0104t1:1087_5": "avijjā, taṇhā, kammādiphasso ca hetu. Anupādāvimuttiyā ariyamaggo hetu. Aññāṇassa",
  "tika-s0104t1:1087_6": "ayonisomanasikāro hetu. Taṇhāya saṁyojaniyesu assādānupassanā hetu. Phassassa saḷāyatanāni",
  "tika-s0104t1:1087_7": "hetu. Saḷāyatanassa nāmarūpaṁ hetu . Bhavanettisamucchedassa visuddhibhāvanā hetūti",
  "tika-s0104t1:1087_8": "ayaṁ parikkhārasaṅkhāte hetupaccaye niddhāretvā saṁvaṇṇanālakkhaṇo parikkhārahāro",
  "tika-s0104t1:1087_9": "nāma, tena vuttaṁ ‘‘ye dhammā yaṁ dhammaṁ, janayantippaccayā paramparato’’tiādi.",
  "tika-s0104t1:1088": "Samāropanahāravaṇṇanā",
  "tika-s0104t1:1089_0": "Āghātādīnamakaraṇīyatāvacanena khantisampadā dassitā hoti. ‘‘Appamattakaṁ kho paneta’’ntiādinā",
  "tika-s0104t1:1089_1": "soraccasampadā. ‘‘Atthi bhikkhave’’tiādinā ñāṇasampadā. ‘‘Aparāmasato cassa paccattaññeva",
  "tika-s0104t1:1089_2": "nibbuti viditā’’ti, ‘‘vedanānaṁ…pe… yathābhūtaṁ viditvā anupādāvimutto’’ti ca etehi",
  "tika-s0104t1:1089_3": "samādhisampadāya saddhiṁ vijjāvimuttivasībhāvasampadā dassitā. Tattha khantisampadā",
  "tika-s0104t1:1089_4": "paṭisaṅkhānabalasiddhito soraccasampadāya padaṭṭhānaṁ, soraccasampadā pana atthato",
  "tika-s0104t1:1089_5": "sīlameva, sīlaṁ samādhisampadāya padaṭṭhānaṁ. Samādhi ñāṇasampadāya padaṭṭhānanti",
  "tika-s0104t1:1089_6": "ayaṁ padaṭṭhānasamāropanā.",
  "tika-s0104t1:1090": "Pāṇātipātādīhi paṭivirativacanaṁ sīlassa pariyāyavibhāgadassanaṁ. Sassatavādādivibhāgadassanaṁ pana diṭṭhiyā pariyāyavacananti ayaṁ vevacanasamāropanā.",
  "tika-s0104t1:1091_0": "Sīlena vītikkamappahānaṁ, tadaṅgappahānaṁ, duccaritasaṁkilesappahānañca sijjhati.",
  "tika-s0104t1:1091_1": "Samādhinā pariyuṭṭhānappahānaṁ, vikkhambhanappahānaṁ, taṇhāsaṁkilesappahānañca sijjhati.",
  "tika-s0104t1:1091_2": "Paññāya diṭṭhisaṁkilesappahānaṁ, samucchedappahānaṁ, anusayappahānañca sijjhatīti",
  "tika-s0104t1:1091_3": "ayaṁ pahānasamāropanā.",
  "tika-s0104t1:1092_0": "Sīlādidhammakkhandhehi samathavipassanābhāvanāpāripūriṁ gacchati pahānattayasiddhitoti",
  "tika-s0104t1:1092_1": "ayaṁ bhāvanāsamāropanā. Ayaṁ sutte āgatadhammānaṁ padaṭṭhānavevacanapahānabhāvanāsamāropanavicāraṇalakkhaṇo",
  "tika-s0104t1:1092_2": "samāropanahāro nāma. Vuttañhetaṁ ‘‘ye dhammā yaṁ mūlā, ye cekatthā pakāsitā muninā’’tiādi,",
  "tika-s0104t1:1092_3": "(netti. 4.16) ayaṁ soḷasahārayojanā.",
  "tika-s0104t1:1093": "Soḷasahāravaṇṇanā niṭṭhitā.",
  "tika-s0104t1:1094": "Pañcavidhanayavaṇṇanā",
  "tika-s0104t1:1095": "Nandiyāvaṭṭanayavaṇṇanā",
  "tika-s0104t1:1096_0": "Āghātādīnamakaraṇavacanena taṇhāvijjāsaṅkoco dassito. Sati hi attattaniyavatthūsu",
  "tika-s0104t1:1096_1": "sinehe, sammohe ca ‘‘anatthaṁ me acarī’’tiādinā āghāto jāyati, nāsati. Tathā ‘‘pāṇātipātā",
  "tika-s0104t1:1096_2": "paṭivirato’’tiādivacanehi ‘‘paccattaññeva nibbuti viditā, anupādāvimutto, channaṁ",
  "tika-s0104t1:1096_3": "phassāyatanānaṁ…pe… yathābhūtaṁ pajānātī’’tiādivacanehi ca taṇhāvijjānaṁ accantappahānaṁ",
  "tika-s0104t1:1096_4": "dassitaṁ hoti. Tāsaṁ pana pubbantakappikādipadehi, ‘‘ajānataṁ apassata’’ntiādipadehi",
  "tika-s0104t1:1096_5": "ca sarūpatopi dassitānaṁ taṇhāvijjānaṁ rūpadhammā, arūpadhammā ca adhiṭṭhānaṁ. Yathākkamaṁ",
  "tika-s0104t1:1096_6": "samatho ca vipassanā ca paṭipakkho, tesaṁ pana cetovimutti, paññāvimutti ca phalaṁ.",
  "tika-s0104t1:1096_7": "Tattha taṇhā samudayasaccaṁ, taṇhāvijjā vā, tadadhiṭṭhānabhūtā rūpārūpadhammā dukkhasaccaṁ,",
  "tika-s0104t1:1096_8": "tesamappavatti nirodhasaccaṁ, nirodhapajānanā samathavipassanā maggasaccanti evaṁ,",
  "tika-s0104t1:1096_9": "catusaccayojanā veditabbā.",
  "tika-s0104t1:1097_0": "Taṇhāggahaṇena cettha māyāsāṭheyyamānātimānamadapamādapāpicchatāpāpamittatāahirikānottappādivasena",
  "tika-s0104t1:1097_1": "sabbopi akusalapakkho netabbo. Tathā avijjāggahaṇenapi viparītamanasikārakodhupanāhamakkhapaḷāsaissāmacchariyasārambha",
  "tika-s0104t1:1097_2": "dovacassatā bhavadiṭṭhivibhavadiṭṭhādivasena. Vuttavipariyāyena pana amāyāasāṭheyyādivasena,",
  "tika-s0104t1:1097_3": "aviparītamanasikārādivasena ca sabbopi kusalapakkho netabbo. Tathā samathapakkhiyānaṁ",
  "tika-s0104t1:1097_4": "saddhindriyādīnaṁ, vipassanāpakkhiyānañca aniccasaññādīnaṁ vasenāti ayaṁ taṇhāvijjāhi",
  "tika-s0104t1:1097_5": "saṁkilesapakkhaṁ suttatthaṁ samathavipassanāhi ca vodānapakkhaṁ catusaccayojanamukhena",
  "tika-s0104t1:1097_6": "nayanalakkhaṇassa nandiyāvaṭṭanayassa bhūmi. Vuttañhi ‘‘taṇhañca avijjampi ca, samathena",
  "tika-s0104t1:1097_7": "vipassanāya yo netī’’tiādi.",
  "tika-s0104t1:1098": "Tipukkhalanayavaṇṇanā",
  "tika-s0104t1:1099_0": "Āghātādīnamakaraṇavacanena adosasiddhi, tathā pāṇātipātapharusavācāhi paṭivirativacanenāpi.",
  "tika-s0104t1:1099_1": "Ānandādīnamakaraṇavacanena pana alobhasiddhi , tathā abrahmacariyato paṭivirativacanenāpi.",
  "tika-s0104t1:1099_2": "Adinnādānādīhi pana paṭivirativacanena tadubhayasiddhi. ‘‘Tayidaṁ bhikkhave , tathāgato",
  "tika-s0104t1:1099_3": "pajānātī’’tiādinā amohasiddhi. Iti tīhi akusalamūlehi gahitehi tappaṭipakkhato āghātādīnamakaraṇavacanena",
  "tika-s0104t1:1099_4": "ca tīṇi kusalamūlāni siddhāniyeva honti. Tattha tīhi akusalamūlehi tividhaduccaritasaṁkilesamalavisamākusalasaññāvitakkapañcādivasena",
  "tika-s0104t1:1099_5": "sabbopi akusalapakkho vitthāretabbo. Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi-",
  "tika-s0104t1:1099_6": "vimokkhamukhavimokkhādivasena sabbopi kusalapakkho vibhāvetabbo.",
  "tika-s0104t1:1100_0": "Ettha cāyaṁ saccayojanā – lobho samudayasaccaṁ, sabbāni vā kusalākusalamūlāni, tehi",
  "tika-s0104t1:1100_1": "pana nibbattā tesamadhiṭṭhānagocarabhūtā upādānakkhandhā dukkhasaccaṁ, tesamappavatti",
  "tika-s0104t1:1100_2": "nirodhasaccaṁ, nirodhapajānanā vimokkhādikā maggasaccanti. Ayaṁ akusalamūlehi saṁkilesapakkhaṁ,",
  "tika-s0104t1:1100_3": "kusalamūlehi ca vodānapakkhaṁ catusaccayojanamukhena nayanalakkhaṇassa tipukkhalanayassa",
  "tika-s0104t1:1100_4": "bhūmi. Tathā hi vuttaṁ –",
  "tika-s0104t1:1101": "‘‘Yo akusale samūlehi,",
  "tika-s0104t1:1102": "Neti kusale ca kusalamūlehī’’tiādi. (netti. 4.18);",
  "tika-s0104t1:1103": "Sīhavikkīḷitanayavaṇṇanā",
  "tika-s0104t1:1104_0": "Āghātānandādīnamakaraṇa-vacanena satisiddhi. Micchājīvāpaṭivirativacanena vīriyasiddhi.",
  "tika-s0104t1:1104_1": "Vīriyena hi kāmabyāpādavihiṁsāvitakke vinodeti, vīriyasādhanañca ājīvapārisuddhisīlanti.",
  "tika-s0104t1:1104_2": "Pāṇātipātādīhi paṭivirativacanena satisiddhi. Satiyā hi sāvajjānavajjo diṭṭho hoti.",
  "tika-s0104t1:1104_3": "Tattha ca ādīnavānisaṁse sallakkhetvā sāvajjaṁ pahāya anavajjaṁ samādāya vattati.",
  "tika-s0104t1:1104_4": "Tathā hi sā ‘‘niyyātanapaccupaṭṭhānā’’ti vuccati. ‘‘Tayidaṁ bhikkhave, tathāgato",
  "tika-s0104t1:1104_5": "pajānātī’’tiādinā samādhipaññāsiddhi. Paññavā hi yathābhūtāvabodho samāhito ca yathābhūtaṁ pajānātīti.",
  "tika-s0104t1:1105_0": "Tathā ‘‘nicco dhuvo’’tiādinā anicce ‘‘nicca’’nti vipallāso, ‘‘arogo paraṁ maraṇā,",
  "tika-s0104t1:1105_1": "ekantasukhī attā, diṭṭhadhammanibbānappatto’’ti ca evamādīhi asukhe ‘‘sukha’’nti",
  "tika-s0104t1:1105_2": "vipallāso. ‘‘Pañcahi kāmaguṇehi samappito’’tiādinā asubhe ‘‘subha’’nti vipallāso.",
  "tika-s0104t1:1105_3": "Sabbeheva diṭṭhippakāsanapadehi anattani ‘‘attā’’ti vipallāsoti evamettha cattāro",
  "tika-s0104t1:1105_4": "vipallāsā siddhā honti, tesaṁ paṭipakkhato cattāri satipaṭṭhānāni siddhāneva. Tattha",
  "tika-s0104t1:1105_5": "catūhi yathāvuttehi indriyehi cattāro puggalā niddisitabbā. Kathaṁ duvidho hi taṇhācarito",
  "tika-s0104t1:1105_6": "mudindriyo tikkhindriyoti, tathā diṭṭhicaritopi. Tesu paṭhamo asubhe ‘‘subha’’nti",
  "tika-s0104t1:1105_7": "vipallatthadiṭṭhiko satibalena yathābhūtaṁ kāyasabhāvaṁ sallakkhetvā sammattaniyāmaṁ",
  "tika-s0104t1:1105_8": "okkamati. Dutiyo asukhe ‘‘sukha’’nti vipallatthadiṭṭhiko ‘‘uppannaṁ kāmavitakkaṁ",
  "tika-s0104t1:1105_9": "nādhivāsetī’’tiādinā (ma. ni. 1.26; a. ni. 4.14; 6.58) vuttena vīriyasaṁvarasaṅkhātena",
  "tika-s0104t1:1105_10": "vīriyabalena taṁ vipallāsaṁ vidhamati. Tatiyo anicce ‘‘nicca’’nti vipallatthadiṭṭhiko",
  "tika-s0104t1:1105_11": "samādhibalena samāhitabhāvato saṅkhārānaṁ khaṇikabhāvaṁ yathābhūtaṁ paṭivijjhati.",
  "tika-s0104t1:1105_12": "Catuttho santatisamūhakiccārammaṇaghanavicittattā phassādidhammapuñjamatte anattani",
  "tika-s0104t1:1105_13": "‘‘attā’’ti vipallatthadiṭṭhiko catukoṭikasuññatāmanasikārena taṁ micchābhinivesaṁ",
  "tika-s0104t1:1105_14": "viddhaṁseti. Catūhi cettha vipallāsehi caturāsavoghayogaganthaagatitaṇhuppādupādānasattaviññāṇaṭṭhitiapariññādivasena",
  "tika-s0104t1:1105_15": "sabbopi akusalapakkho netabbo. Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0104t1:1105_16": "sabbopi vodānapakkho netabbo.",
  "tika-s0104t1:1106_0": "Ettha cāyaṁ saccayojanā – subhasaññāsukhasaññāhi, catūhipi vā vipallāsehi samudayasaccaṁ,",
  "tika-s0104t1:1106_1": "tesamadhiṭṭhānārammaṇabhūtā pañcupādānakkhandhā dukkhasaccaṁ, tesamappavatti nirodhasaccaṁ,",
  "tika-s0104t1:1106_2": "nirodhapajānanā satipaṭṭhānādikā maggasaccanti. Ayaṁ vipallāsehi saṁkilesapakkhaṁ,",
  "tika-s0104t1:1106_3": "saddhindriyādīhi vodānapakkhaṁ catusaccayojanamukhena nayanalakkhaṇassa sīhavikkīḷitanayassa",
  "tika-s0104t1:1106_4": "bhūmi, yathāha ‘‘yo neti vipallāsehi, kilese indriyehi saddhamme’’tiādi (netti. 4.19).",
  "tika-s0104t1:1107": "Disālocanaaṅkusanayadvayavaṇṇanā",
  "tika-s0104t1:1108_0": "Iti tiṇṇaṁ atthanayānaṁ siddhiyā vohāranayadvayampi siddhameva hoti. Tathā hi atthanayattayadisābhūtadhammānaṁ",
  "tika-s0104t1:1108_1": "samālocanameva disālocananayo. Tesaṁ samānayanameva aṅkusanayo. Tasmā yathāvuttanayena",
  "tika-s0104t1:1108_2": "atthanayānaṁ disābhūtadhammasamālokananayanavasena tampi nayadvayaṁ yojetabbanti,",
  "tika-s0104t1:1108_3": "tena vuttaṁ ‘‘veyyākaraṇesu hi ye, kusalākusalā’’tiādi (netti. 4.20). Ayaṁ pañcanayayojanā.",
  "tika-s0104t1:1109": "Pañcavidhanayavaṇṇanā niṭṭhitā.",
  "tika-s0104t1:1110": "Sāsanapaṭṭhānavaṇṇanā",
  "tika-s0104t1:1111_0": "Idaṁ pana suttaṁ soḷasavidhe sāsanapaṭṭhāne saṁkilesavāsanāsekkhabhāgiyaṁ taṇhādiṭṭhādisaṁkilesānaṁ",
  "tika-s0104t1:1111_1": "sīlādipuññakiriyassa, asekkhasīlādikkhandhassa ca vibhattattā, saṁkilesavāsanānibbedhāsekkhabhāgiyameva",
  "tika-s0104t1:1111_2": "vā yathāvuttatthānaṁ sekkhasīlakkhandhādikassa ca vibhattattā. Aṭṭhavīsatividhe pana",
  "tika-s0104t1:1111_3": "sāsanapaṭṭhāne lokiyalokuttaraṁ sattadhammādhiṭṭhānaṁ ñāṇañeyyaṁ dassanabhāvanaṁ",
  "tika-s0104t1:1111_4": "sakavacanaparavacanaṁ vissajjanīyāvissajjanīyaṁ kammavipākaṁ kusalākusalaṁ anuññātapaṭikkhittaṁ",
  "tika-s0104t1:1111_5": "bhavo ca lokiyalokuttarādīnamatthānaṁ idha vibhattattāti. Ayaṁ sāsanapaṭṭhānayojanā.",
  "tika-s0104t1:1112": "Pakaraṇanayavaṇṇanā niṭṭhitā.",
  "tika-s0104t1:1113_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0104t1:1113_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0104t1:1113_2": "sāṭṭhakathe piṭakattaye asaṅgāsaṁhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0104t1:1113_3": "mahāgaṇinā mahāveyyākaraṇena ñāṇābhivaṁsadhammasenāpatināmatherena mahādhammarājādhirājagarunā",
  "tika-s0104t1:1113_4": "katāya sādhuvilāsiniyā nāma līnatthapakāsaniyā brahmajālasuttavaṇṇanāya līnatthavibhāvanā.",
  "tika-s0104t1:1114": "Brahmajālasuttavaṇṇanā niṭṭhitā.",
  "tika-s0104t1:1115": "Paṭhamo bhāgo niṭṭhito."
}