{
  "atk-s0202a2:0": "3. Paribbājakavaggo",
  "atk-s0202a2:1": "1. Tevijjavacchasuttavaṇṇanā",
  "atk-s0202a2:2_0": "185.Evaṁme sutanti tevijjavacchasuttaṁ. Tattha ekapuṇḍarīketi puṇḍarīko vuccati setambarukkho,",
  "atk-s0202a2:2_1": "so tasmiṁ ārāme eko puṇḍarīko atthīti ekapuṇḍarīko. Etadahosīti tattha pavisitukāmatāya",
  "atk-s0202a2:2_2": "ahosi. Cirassaṁ kho, bhanteti pakatiyā āgatapubbataṁ upādāya. Dhammassa cānudhammanti",
  "atk-s0202a2:2_3": "idha sabbaññutaññāṇaṁ dhammo nāma, mahājanassa byākaraṇaṁ anudhammo nāma. Sesaṁ jīvakasutte",
  "atk-s0202a2:2_4": "vuttanayameva. Na me teti ananuññāya ṭhatvā anuññampi paṭikkhipati. “Sabbaññū sabbadassāvī",
  "atk-s0202a2:2_5": "aparisesaṁ ñāṇadassanaṁ paṭijānātī”ti hi idaṁ anujānitabbaṁ siyā, – “carato ca me…pe…",
  "atk-s0202a2:2_6": "paccupaṭṭhita”nti idaṁ pana nānujānitabbaṁ. Sabbaññutaññāṇena hi āvajjitvā pajānāti.",
  "atk-s0202a2:2_7": "Tasmā ananuññāya ṭhatvā anuññampi paṭikkhipanto evamāha.",
  "atk-s0202a2:3_0": "186.Āsavānaṁ khayāti ettha sakiṁ khīṇānaṁ āsavānaṁ puna khepetabbābhāvā yāvadevāti",
  "atk-s0202a2:3_1": "na vuttaṁ. Pubbenivāsañāṇena cettha bhagavā atītajānanaguṇaṁ dasseti, dibbacakkhuñāṇena",
  "atk-s0202a2:3_2": "paccuppannajānanaguṇaṁ, āsavakkhayañāṇena lokuttaraguṇanti. Iti imāhi tīhi vijjāhi",
  "atk-s0202a2:3_3": "sakalabuddhaguṇe saṁkhipitvā kathesi.",
  "atk-s0202a2:4_0": "Gihisaṁyojananti gihibandhanaṁ gihiparikkhāresu nikantiṁ. Natthi kho vacchāti gihisaṁyojanaṁ",
  "atk-s0202a2:4_1": "appahāya dukkhassantakaro nāma natthi. Yepi hi santatimahāmatto uggaseno seṭṭhiputto",
  "atk-s0202a2:4_2": "vītasokadārakoti gihiliṅge ṭhitāva arahattaṁ pattā, tepi maggena sabbasaṅkhāresu",
  "atk-s0202a2:4_3": "nikantiṁ sukkhāpetvā pattā. Taṁ patvā pana na tena liṅgena aṭṭhaṁsu, gihiliṅgaṁ nāmetaṁ",
  "atk-s0202a2:4_4": "hīnaṁ, uttamaguṇaṁ dhāretuṁ na sakkoti. Tasmā tattha ṭhito arahattaṁ patvā taṁdivasameva",
  "atk-s0202a2:4_5": "pabbajati vā parinibbāti vā. Bhūmadevatā pana tiṭṭhanti. Kasmā? Nilīyanokāsassa atthitāya.",
  "atk-s0202a2:4_6": "Sesakāmabhave manussesu sotāpannādayo tayo tiṭṭhanti, kāmāvacaradevesu sotāpannā",
  "atk-s0202a2:4_7": "sakadāgāmino ca, anāgāmikhīṇāsavā panettha na tiṭṭhanti. Kasmā? Tañhi ṭhānaṁ laḷitajanassa",
  "atk-s0202a2:4_8": "āvāso, natthi tattha tesaṁ pavivekārahaṁ paṭicchannaṭṭhānañca. Iti tattha khīṇāsavo",
  "atk-s0202a2:4_9": "parinibbāti, anāgāmī cavitvā suddhāvāse nibbattati. Kāmāvacaradevato upari pana cattāropi ariyā tiṭṭhanti.",
  "atk-s0202a2:5_0": "Sopāsi kammavādīti sopi kammavādī ahosi, kiriyampi na paṭibāhittha. Tañhi ekanavutikappamatthake",
  "atk-s0202a2:5_1": "attānaṁyeva gahetvā katheti. Tadā kira mahāsatto pāsaṇḍapariggaṇhanatthaṁ pabbajito",
  "atk-s0202a2:5_2": "tassapi pāsaṇḍassa nipphalabhāvaṁ jānitvā vīriyaṁ na hāpesi, kiriyavādī hutvā sagge",
  "atk-s0202a2:5_3": "nibbattati. Tasmā evamāha. Sesaṁ sabbattha uttānamevāti.",
  "atk-s0202a2:6": "Papañcasūdaniyā majjhimanikāyaṭṭhakathāya",
  "atk-s0202a2:7": "Tevijjavacchasuttavaṇṇanā niṭṭhitā.",
  "atk-s0202a2:8": "2. Aggivacchasuttavaṇṇanā",
  "atk-s0202a2:9_0": "187.Evaṁme sutanti aggivacchasuttaṁ. Tattha na kho ahanti paṭhamavāre nāhaṁ sassatadiṭṭhikoti",
  "atk-s0202a2:9_1": "vadati, dutiye nāhaṁ ucchedadiṭṭhikoti. Evaṁ antānantikādivasena sabbavāresu paṭikkhepo",
  "atk-s0202a2:9_2": "veditabbo. Hoti ca na ca hotīti ayaṁ panettha ekaccasassatavādo. Neva hoti na na",
  "atk-s0202a2:9_3": "hotīti ayaṁ amarāvikkhepoti veditabbo.",
  "atk-s0202a2:10_0": "189.Sadukkhanti kilesadukkhena ceva vipākadukkhena ca sadukkhaṁ. Savighātanti tesaṁyeva",
  "atk-s0202a2:10_1": "dvinnaṁ vasena saupaghātakaṁ. Saupāyāsanti tesaṁyeva vasena saupāyāsaṁ. Sapariḷāhanti",
  "atk-s0202a2:10_2": "tesaṁyeva vasena sapariḷāhaṁ.",
  "atk-s0202a2:11_0": "Kiñci diṭṭhigatanti kāci ekā diṭṭhipi ruccitvā khamāpetvā gahitā atthīti pucchati.",
  "atk-s0202a2:11_1": "Apanītanti nīhaṭaṁ apaviddhaṁ. Diṭṭhanti paññāya diṭṭhaṁ. Tasmāti yasmā pañcannaṁ",
  "atk-s0202a2:11_2": "khandhānaṁ udayavayaṁ addasa, tasmā. Sabbamaññitānanti sabbesaṁ tiṇṇampi taṇhādiṭṭhimānamaññitānaṁ.",
  "atk-s0202a2:11_3": "Mathitānanti tesaṁyeva vevacanaṁ. Idāni tāni vibhajitvā dassento sabbaahaṁkāra-mamaṁkāra-mānānusayānanti",
  "atk-s0202a2:11_4": "āha. Ettha hi ahaṁkāro diṭṭhi, mamaṁkāro taṇhā, mānānusayo māno. Anupādā vimuttoti",
  "atk-s0202a2:11_5": "catūhi upādānehi kañci dhammaṁ anupādiyitvā vimutto.",
  "atk-s0202a2:12_0": "190.Na upetīti na yujjati. Ettha ca “na upapajjatī”ti idaṁ anujānitabbaṁ siyā. Yasmā",
  "atk-s0202a2:12_1": "pana evaṁ vutte so paribbājako ucchedaṁ gaṇheyya, upapajjatīti pana sassatameva,",
  "atk-s0202a2:12_2": "upapajjati ca na ca upapajjatīti ekaccasassataṁ, neva upapajjati na na upapajjatīti",
  "atk-s0202a2:12_3": "amarāvikkhepaṁ, tasmā bhagavā – “ayaṁ appatiṭṭho anālambo hotu, sukhapavesanaṭṭhānaṁ",
  "atk-s0202a2:12_4": "mā labhatū”ti ananuññāya ṭhatvā anuññampi paṭikkhipi. Alanti samatthaṁ pariyattaṁ.",
  "atk-s0202a2:12_5": "Dhammoti paccayākāradhammo. Aññatrayogenāti aññattha payogena. Aññatrācariyakenāti",
  "atk-s0202a2:12_6": "paccayākāraṁ ajānantānaṁ aññesaṁ ācariyānaṁ santike vasantena.",
  "atk-s0202a2:13": "191.Tena hi vacchāti yasmā tvaṁ sammohamāpādinti vadasi, tasmā taṁyevettha paṭipucchissāmi. Anāhāronibbutoti appaccayo nibbuto.",
  "atk-s0202a2:14_0": "192.Yena rūpenāti yena rūpena sattasaṅkhātaṁ tathāgataṁ rūpīti paññāpeyya. Gambhīroti",
  "atk-s0202a2:14_1": "guṇagambhīro. Appameyyoti pamāṇaṁ gaṇhituṁ na sakkuṇeyyo. Duppariyogāḷhoti duogāho",
  "atk-s0202a2:14_2": "dujjāno. Seyyathāpi mahāsamuddoti yathā mahāsamuddo gambhīro appameyyo dujjāno, evameva",
  "atk-s0202a2:14_3": "khīṇāsavopi. Taṁ ārabbha upapajjatītiādi sabbaṁ na yujjati. Kathaṁ? Yathā parinibbutaṁ",
  "atk-s0202a2:14_4": "aggiṁ ārabbha puratthimaṁ disaṁ gatotiādi sabbaṁ na yujjati, evaṁ.",
  "atk-s0202a2:15": "Aniccatāti aniccatāya. Sāre patiṭṭhitanti lokuttaradhammasāre patiṭṭhitaṁ. Sesaṁ sabbattha uttānamevāti.",
  "atk-s0202a2:16": "Papañcasūdaniyā majjhimanikāyaṭṭhakathāya",
  "atk-s0202a2:17": "Aggivacchasuttavaṇṇanā niṭṭhitā.",
  "atk-s0202a2:18": "3. Mahāvacchasuttavaṇṇanā",
  "atk-s0202a2:19_0": "193.Evaṁme sutanti mahāvacchasuttaṁ. Tattha sahakathīti saddhiṁvādo, bahuṁ mayā tumhehi",
  "atk-s0202a2:19_1": "saddhiṁ kathitapubbanti kathaṁ sāreti mettiṁ ghaṭeti. Purimāni hi dve suttāni etasseva",
  "atk-s0202a2:19_2": "kathitāni, saṁyuttake abyākatasaṁyuttaṁ nāma etasseva kathitaṁ – “kiṁ nu kho, bho",
  "atk-s0202a2:19_3": "gotama, sassato loko idameva saccaṁ moghamaññanti abyākatameta”nti evaṁ ekuttaranikāyepi",
  "atk-s0202a2:19_4": "iminā saddhiṁ kathitaṁ atthiyeva. Tasmā evamāha. Sammāsambuddhopi tassa āgatāgatassa",
  "atk-s0202a2:19_5": "saṅgahaṁ katvā okāsamakāsiyeva. Kasmā? Ayañhi sassatadiṭṭhiko, sassatadiṭṭhikā ca",
  "atk-s0202a2:19_6": "sīghaṁ laddhiṁ na vissajjenti, vasātelamakkhitapilotikā viya cirena sujjhanti. Passati",
  "atk-s0202a2:19_7": "ca bhagavā – “ayaṁ paribbājako kāle gacchante gacchante laddhiṁ vissajjetvā mama",
  "atk-s0202a2:19_8": "santike pabbajitvā cha abhiññāyo sacchikatvā abhiññātasāvako bhavissatī”ti. Tasmā",
  "atk-s0202a2:19_9": "tassa āgatāgatassa saṅgahaṁ katvā okāsamakāsiyeva. Idaṁ panassa pacchimagamanaṁ.",
  "atk-s0202a2:19_10": "So hi imasmiṁ sutte taraṇaṁ vā hotu ataraṇaṁ vā, yaṭṭhiṁ otaritvā udake patamāno",
  "atk-s0202a2:19_11": "viya samaṇassa gotamassa santikaṁ gantvā pabbajissāmīti sanniṭṭhānaṁ katvā āgato.",
  "atk-s0202a2:19_12": "Tasmā dhammadesanaṁ yācanto sādhu me bhavaṁ gotamotiādimāha. Tassa bhagavā mūlavasena",
  "atk-s0202a2:19_13": "saṁkhittadesanaṁ, kammapathavasena vitthāradesanaṁ desesi. Mūlavasena cettha atisaṁkhittā",
  "atk-s0202a2:19_14": "desanā, kammapathavasena saṁkhittā vitthārasadisā. Buddhānaṁ pana nippariyāyena vitthāradesanā",
  "atk-s0202a2:19_15": "nāma natthi. Catuvīsatisamantapaṭṭhānampi hi sattapakaraṇe abhidhammapiṭake ca sabbaṁ",
  "atk-s0202a2:19_16": "saṁkhittameva. Tasmā mūlavasenāpi kammapathavasenāpi saṁkhittameva desesīti veditabbo.",
  "atk-s0202a2:20": "194. Tattha pāṇātipātā veramaṇī kusalantiādīsu paṭipāṭiyā sattadhammā kāmāvacarā, anabhijjhādayo tayo catubhūmikāpi vaṭṭanti.",
  "atk-s0202a2:21": "Yatokho, vaccha, bhikkhunoti kiñcāpi aniyametvā vuttaṁ, yathā pana jīvakasutte ca caṅkīsutte ca, evaṁ imasmiṁ sutte ca attānameva sandhāyetaṁ bhagavatā vuttanti veditabbaṁ.",
  "atk-s0202a2:22_0": "195.Atthipanāti kiṁ pucchāmīti pucchati? Ayaṁ kirassa laddhi – “tasmiṁ tasmiṁ sāsane",
  "atk-s0202a2:22_1": "satthāva arahā hoti, sāvako pana arahattaṁ pattuṁ samattho natthi. Samaṇo ca gotamo",
  "atk-s0202a2:22_2": "‘yato kho, vaccha, bhikkhuno’ti ekaṁ bhikkhuṁ kathento viya katheti, atthi nu kho",
  "atk-s0202a2:22_3": "samaṇassa gotamassa sāvako arahattappatto”ti. Etamatthaṁ pucchissāmīti pucchati.",
  "atk-s0202a2:22_4": "Tattha tiṭṭhatūti bhavaṁ tāva gotamo tiṭṭhatu, bhavañhi loke pākaṭo arahāti attho.",
  "atk-s0202a2:22_5": "Tasmiṁ byākate uttari bhikkhunīādīnaṁ vasena pañhaṁ pucchi, bhagavāpissa byākāsi.",
  "atk-s0202a2:23": "196.Ārādhakoti sampādako paripūrako.",
  "atk-s0202a2:24_0": "197.Sekhāya vijjāya pattabbanti heṭṭhimaphalattayaṁ pattabbaṁ. Taṁ sabbaṁ mayā anuppattanti",
  "atk-s0202a2:24_1": "vadati. Vitaṇḍavādī panāha – “katame dhammā sekkhā? Cattāro maggā apariyāpannā heṭṭhimāni",
  "atk-s0202a2:24_2": "ca tīṇi sāmaññaphalānī”ti vacanato arahattamaggopi anena pattoyeva. Phalaṁ pana apattaṁ,",
  "atk-s0202a2:24_3": "tassa pattiyā uttari yogaṁ kathāpetīti. So evaṁ saññāpetabbo –",
  "atk-s0202a2:25": "“Yo ve kilesāni pahāya pañca,",
  "atk-s0202a2:26": "Paripuṇṇasekho aparihānadhammo;",
  "atk-s0202a2:27": "Cetovasippatto samāhitindriyo,",
  "atk-s0202a2:28": "Sa ve ṭhitattoti naro pavuccatī”ti. ;",
  "atk-s0202a2:29_0": "Anāgāmipuggalo hi ekantaparipuṇṇasekho. Taṁ sandhāya “sekhāya vijjāya pattabba”nti",
  "atk-s0202a2:29_1": "āha. Maggassa pana ekacittakkhaṇikattā tattha ṭhitassa pucchā nāma natthi. Iminā",
  "atk-s0202a2:29_2": "suttena maggopi bahucittakkhaṇiko hotūti ce. Etaṁ na buddhavacanaṁ, vuttagāthāya",
  "atk-s0202a2:29_3": "ca attho virujjhati. Tasmā anāgāmiphale ṭhatvā arahattamaggassa vipassanaṁ kathāpetīti",
  "atk-s0202a2:29_4": "veditabbo. Yasmā panassa na kevalaṁ suddhaarahattasseva upanissayo, channampi abhiññānaṁ",
  "atk-s0202a2:29_5": "upanissayo atthi, tasmā bhagavā – “evamayaṁ samathe kammaṁ katvā pañca abhiññā nibbattessati,",
  "atk-s0202a2:29_6": "vipassanāya kammaṁ katvā arahattaṁ pāpuṇissati. Evaṁ chaḷabhiñño mahāsāvako bhavissatī”ti",
  "atk-s0202a2:29_7": "vipassanāmattaṁ akathetvā samathavipassanā ācikkhi.",
  "atk-s0202a2:30": "198.Satisatiāyataneti sati satikāraṇe. Kiñcettha kāraṇaṁ? Abhiññā vā abhiññāpādakajjhānaṁ vā avasāne pana arahattaṁ vā kāraṇaṁ arahattassa vipassanā vāti veditabbaṁ.",
  "atk-s0202a2:31_0": "200.Pariciṇṇo me bhagavāti satta hi sekhā bhagavantaṁ paricaranti nāma, khīṇāsavena",
  "atk-s0202a2:31_1": "bhagavā pariciṇṇo hoti. Iti saṅkhepena arahattaṁ byākaronto thero evamāha. Te pana",
  "atk-s0202a2:31_2": "bhikkhū tamatthaṁ na jāniṁsu, ajānantāva tassa vacanaṁ sampaṭicchitvā. Bhagavato",
  "atk-s0202a2:31_3": "ārocesuṁ. Devatāti tesaṁ guṇānaṁ lābhī devatā. Sesaṁ sabbattha uttānamevāti.",
  "atk-s0202a2:32": "Papañcasūdaniyā majjhimanikāyaṭṭhakathāya",
  "atk-s0202a2:33": "Mahāvacchasuttavaṇṇanā niṭṭhitā.",
  "atk-s0202a2:34": "4. Dīghanakhasuttavaṇṇanā",
  "atk-s0202a2:35_0": "201.Evaṁme sutanti dīghanakhasuttaṁ. Tattha sūkarakhatāyanti sūkarakhatāti evaṁnāmake",
  "atk-s0202a2:35_1": "leṇe. Kassapabuddhakāle kira taṁ leṇaṁ ekasmiṁ buddhantare pathaviyā vaḍḍhamānāya",
  "atk-s0202a2:35_2": "antobhūmigataṁ jātaṁ. Athekadivasaṁ eko sūkaro tassa chadanapariyantasamīpe paṁsuṁ",
  "atk-s0202a2:35_3": "khaṇi. Deve vuṭṭe paṁsudhoto chadanapariyanto pākaṭo ahosi. Eko vanacarako disvā",
  "atk-s0202a2:35_4": "– “pubbe sīlavantehi paribhuttaleṇena bhavitabbaṁ, paṭijaggissāmi na”nti samantato",
  "atk-s0202a2:35_5": "paṁsuṁ apanetvā leṇaṁ sodhetvā kuṭṭaparikkhepaṁ katvā dvāravātapānaṁ yojetvā supariniṭṭhita-sudhākammacittakammarajatapaṭṭasadisāya",
  "atk-s0202a2:35_6": "vālukāya santhatapariveṇaṁ leṇaṁ katvā mañcapīṭhaṁ paññāpetvā bhagavato vasanatthāya",
  "atk-s0202a2:35_7": "adāsi. Leṇaṁ gambhīraṁ ahosi otaritvā abhiruhitabbaṁ. Taṁ sandhāyetaṁ vuttaṁ.",
  "atk-s0202a2:36_0": "Dīghanakhoti tassa paribbājakassa nāmaṁ. Upasaṅkamīti kasmā upasaṅkami? So kira there",
  "atk-s0202a2:36_1": "aḍḍhamāsapabbajite cintesi – “mayhaṁ mātulo aññaṁ pāsaṇḍaṁ gantvā na ciraṁ tiṭṭhati,",
  "atk-s0202a2:36_2": "idāni panassa samaṇassa gotamassa santikaṁ gatassa aḍḍhamāso jāto. Pavattimpissa",
  "atk-s0202a2:36_3": "na suṇāmi, ojavantaṁ nu kho sāsanaṁ, jānissāmi na”nti gantukāmo jāto. Tasmā upasaṅkami.",
  "atk-s0202a2:36_4": "Ekamantaṁ ṭhitoti tasmiṁ kira samaye thero bhagavantaṁ bījayamāno ṭhito hoti, paribbājako",
  "atk-s0202a2:36_5": "mātule hirottappena ṭhitakova pañhaṁ pucchi. Tena vuttaṁ “ekamantaṁ ṭhito”ti.",
  "atk-s0202a2:37_0": "Sabbaṁ me nakkhamatīti sabbā me upapattiyo nakkhamanti, paṭisandhiyo nakkhamantīti",
  "atk-s0202a2:37_1": "adhippāyena vadati. Ettāvatānena “ucchedavādohamasmī”ti dīpitaṁ hoti. Bhagavā panassa",
  "atk-s0202a2:37_2": "adhippāyaṁ muñcitvā akkhare tāva dosaṁ dassento yāpi kho tetiādimāha. Tattha esāpi",
  "atk-s0202a2:37_3": "te diṭṭhi nakkhamatīti esāpi te paṭhamaṁ ruccitvā khamāpetvā gahitadiṭṭhi nakkhamatīti.",
  "atk-s0202a2:37_4": "Esā ce me, bho gotama, diṭṭhi khameyyāti mayhañhi sabbaṁ nakkhamatīti diṭṭhi, tassa",
  "atk-s0202a2:37_5": "mayhaṁ yā esā sabbaṁ me nakkhamatīti diṭṭhi, esā me khameyya. Yaṁ taṁ “sabbaṁ me",
  "atk-s0202a2:37_6": "nakkhamatī”ti vuttaṁ, tampissa tādisameva. Yathā sabbagahaṇena gahitāpi ayaṁ diṭṭhi",
  "atk-s0202a2:37_7": "khamati, evamevaṁ tampi khameyya. Evaṁ attano vāde āropitaṁ dosaṁ ñatvā taṁ pariharāmīti",
  "atk-s0202a2:37_8": "saññāya vadati, atthato panassa “esā diṭṭhi na me khamatī”ti āpajjati. Yassa panesā",
  "atk-s0202a2:37_9": "na khamati na ruccati, tassāyaṁ tāya diṭṭhiyā sabbaṁ me na khamatīti diṭṭhi rucitaṁ.",
  "atk-s0202a2:37_10": "Tena hi diṭṭhiakkhamena arucitena bhavitabbanti sabbaṁ khamatīti ruccatīti āpajjati.",
  "atk-s0202a2:37_11": "Na panesa taṁ sampaṭicchati, kevalaṁ tassāpi ucchedadiṭṭhiyā ucchedameva gaṇhāti.",
  "atk-s0202a2:37_12": "Tenāha bhagavā ato kho te, aggivessana,…pe… aññañca diṭṭhiṁ upādiyantīti. Tattha",
  "atk-s0202a2:37_13": "atoti pajahanakesu nissakkaṁ, ye pajahanti, tehi ye nappajahantīti vucciyanti, teva",
  "atk-s0202a2:37_14": "bahutarāti attho. Bahū hi bahutarāti ettha hikāro nipātamattaṁ, bahū bahutarāti attho.",
  "atk-s0202a2:37_15": "Parato tanū hi tanutarāti padepi eseva nayo. Ye evamāhaṁsūti ye evaṁ vadanti. Tañceva",
  "atk-s0202a2:37_16": "diṭṭhiṁ nappajahanti, aññañca diṭṭhiṁ upādiyantīti mūladassanaṁ nappajahanti, aparadassanaṁ upādiyanti.",
  "atk-s0202a2:38_0": "Ettha ca sassataṁ gahetvā tampi appahāya ucchedaṁ vā ekaccasassataṁ vā gahetuṁ na",
  "atk-s0202a2:38_1": "sakkā, ucchedampi gahetvā taṁ appahāya sassataṁ vā ekaccasassataṁ vā na sakkā gahetuṁ,",
  "atk-s0202a2:38_2": "ekaccasassatampi gahetvā taṁ appahāya sassataṁ vā ucchedaṁ vā na sakkā gahetuṁ. Mūlasassataṁ",
  "atk-s0202a2:38_3": "pana appahāya aññaṁ sassatameva sakkā gahetuṁ. Kathaṁ? Ekasmiñhi samaye “rūpaṁ sassata”nti",
  "atk-s0202a2:38_4": "gahetvā aparasmiṁ samaye “na suddharūpameva sassataṁ, vedanāpi sassatā, viññāṇampi",
  "atk-s0202a2:38_5": "sassata”nti gaṇhāti. Ucchedepi ekaccasassatepi eseva nayo. Yathā ca khandhesu, evaṁ",
  "atk-s0202a2:38_6": "āyatanesupi yojetabbaṁ. Idaṁ sandhāya vuttaṁ – “tañceva diṭṭhiṁ nappajahanti, aññañca",
  "atk-s0202a2:38_7": "diṭṭhiṁ upādiyantī”ti.",
  "atk-s0202a2:39_0": "Dutiyavāre atoti appajahanakesu nissakkaṁ, ye nappajahanti, tehi, ye pajahantīti",
  "atk-s0202a2:39_1": "vucciyanti, teva tanutarā appatarāti attho. Tañceva diṭṭhiṁ pajahanti, aññañca diṭṭhiṁ",
  "atk-s0202a2:39_2": "na upādiyantīti tañca mūladassanaṁ pajahanti, aññañca dassanaṁ na gaṇhanti. Kathaṁ?",
  "atk-s0202a2:39_3": "Ekasmiñhi samaye “rūpaṁ sassata”nti gahetvā aparasmiṁ samaye tattha ādīnavaṁ disvā",
  "atk-s0202a2:39_4": "“oḷārikametaṁ mayhaṁ dassana”nti pajahati “na kevalañca rūpaṁ sassatanti dassanameva",
  "atk-s0202a2:39_5": "oḷārikaṁ, vedanāpi sassatā…pe… viññāṇampi sassatanti dassanaṁ oḷārikamevā”ti vissajjeti.",
  "atk-s0202a2:39_6": "Ucchedepi ekaccasassatepi eseva nayo. Yathā ca khandhesu, evaṁ āyatanesupi yojetabbaṁ.",
  "atk-s0202a2:39_7": "Evaṁ tañca mūladassanaṁ pajahanti, aññañca dassanaṁ na gaṇhanti.",
  "atk-s0202a2:40_0": "Santaggivessanāti kasmā ārabhi? Ayaṁ ucchedaladdhiko attano laddhiṁ nigūhati, tassā",
  "atk-s0202a2:40_1": "pana laddhiyā vaṇṇe vuccamāne attano laddhiṁ pātukarissatīti tisso laddhiyo ekato",
  "atk-s0202a2:40_2": "dassetvā vibhajituṁ imaṁ desanaṁ ārabhi.",
  "atk-s0202a2:41_0": "Sārāgāya santiketiādīsu rāgavasena vaṭṭe rajjanassa āsannā taṇhādiṭṭhisaṁyojanena",
  "atk-s0202a2:41_1": "vaṭṭasaṁyojanassa santike. Abhinandanāyāti taṇhādiṭṭhivaseneva gilitvā pariyādiyanassa",
  "atk-s0202a2:41_2": "gahaṇassa ca āsannāti attho. Asārāgāya santiketiādīsu vaṭṭe arajjanassa āsannātiādinā",
  "atk-s0202a2:41_3": "nayena attho veditabbo.",
  "atk-s0202a2:42_0": "Ettha ca sassatadassanaṁ appasāvajjaṁ dandhavirāgaṁ, ucchedadassanaṁ mahāsāvajjaṁ",
  "atk-s0202a2:42_1": "khippavirāgaṁ. Kathaṁ? Sassatavādī hi idhalokaṁ paralokañca atthīti jānāti, sukatadukkaṭānaṁ",
  "atk-s0202a2:42_2": "phalaṁ atthīti jānāti, kusalaṁ karoti, akusalaṁ karonto bhāyati, vaṭṭaṁ assādeti,",
  "atk-s0202a2:42_3": "abhinandati. Buddhānaṁ vā buddhasāvakānaṁ vā sammukhībhūto sīghaṁ laddhiṁ jahituṁ",
  "atk-s0202a2:42_4": "na sakkoti. Tasmā taṁ sassatadassanaṁ appasāvajjaṁ dandhavirāganti vuccati. Ucchedavādī",
  "atk-s0202a2:42_5": "pana idhalokaparalokaṁ atthīti jānāti, sukatadukkaṭānaṁ phalaṁ atthīti jānāti, kusalaṁ",
  "atk-s0202a2:42_6": "na karoti, akusalaṁ karonto na bhāyati, vaṭṭaṁ na assādeti, nābhinandati, buddhānaṁ",
  "atk-s0202a2:42_7": "vā buddhasāvakānaṁ vā sammukhībhāve sīghaṁ dassanaṁ pajahati. Pāramiyo pūretuṁ sakkonto",
  "atk-s0202a2:42_8": "buddho hutvā, asakkonto abhinīhāraṁ katvā sāvako hutvā parinibbāyati. Tasmā ucchedadassanaṁ",
  "atk-s0202a2:42_9": "mahāsāvajjaṁ khippavirāganti vuccati.",
  "atk-s0202a2:43": "202. So pana paribbājako etamatthaṁ asallakkhetvā – “mayhaṁ dassanaṁ saṁvaṇṇeti pasaṁsati, addhā me sundaraṁ dassana”nti sallakkhetvā ukkaṁseti me bhavantiādimāha.",
  "atk-s0202a2:44_0": "Idāni yasmā ayaṁ paribbājako kañjiyeneva tittakālābu, ucchedadassaneneva pūrito,",
  "atk-s0202a2:44_1": "so yathā kañjiyaṁ appahāya na sakkā lābumhi telaphāṇitādīni pakkhipituṁ, pakkhittānipi",
  "atk-s0202a2:44_2": "na gaṇhāti, evamevaṁ taṁ laddhiṁ appahāya abhabbo maggaphalānaṁ lābhāya, tasmā laddhiṁ",
  "atk-s0202a2:44_3": "jahāpanatthaṁ tatraggivessanātiādi āraddhaṁ. Viggahoti kalaho. Evametāsaṁ diṭṭhīnaṁ",
  "atk-s0202a2:44_4": "pahānaṁ hotīti evaṁ viggahādiādīnavaṁ disvā tāsaṁ diṭṭhīnaṁ pahānaṁ hoti. So hi paribbājako",
  "atk-s0202a2:44_5": "“kiṁ me iminā viggahādinā”ti taṁ ucchedadassanaṁ pajahati.",
  "atk-s0202a2:45_0": "205. Athassa bhagavā vamitakañjiye lābumhi sappiphāṇitādīni pakkhipanto viya hadaye",
  "atk-s0202a2:45_1": "amatosadhaṁ pūressāmīti vipassanaṁ ācikkhanto ayaṁ kho pana, aggivessana, kāyotiādimāha.",
  "atk-s0202a2:45_2": "Tassattho vammikasutte vutto. Aniccatotiādīnipi heṭṭhā vitthāritāneva. Yo kāyasmiṁ",
  "atk-s0202a2:45_3": "kāyachandoti yā kāyasmiṁ taṇhā. Snehoti taṇhāsnehova. Kāyanvayatāti kāyānugamanabhāvo,",
  "atk-s0202a2:45_4": "kāyaṁ anugacchanakakilesoti attho.",
  "atk-s0202a2:46_0": "Evaṁ rūpakammaṭṭhānaṁ dassetvā idāni arūpakammaṭṭhānaṁ dassento tisso khotiādimāha.",
  "atk-s0202a2:46_1": "Puna tāsaṁyeva vedanānaṁ asammissabhāvaṁ dassento yasmiṁ, aggivessana, samayetiādimāha.",
  "atk-s0202a2:46_2": "Tatrāyaṁ saṅkhepattho – yasmiṁ samaye sukhādīsu ekaṁ vedanaṁ vedayati, tasmiṁ samaye",
  "atk-s0202a2:46_3": "aññā vedanā attano vāraṁ vā okāsaṁ vā olokayamānā nisinnā nāma natthi, atha kho anuppannāva",
  "atk-s0202a2:46_4": "honti bhinnaudakapupphuḷā viya ca antarahitā vā. Sukhāpi khotiādi tāsaṁ vedanānaṁ",
  "atk-s0202a2:46_5": "cuṇṇavicuṇṇabhāvadassanatthaṁ vuttaṁ.",
  "atk-s0202a2:47_0": "Na kenaci saṁvadatīti tassataṁ gahetvā “sassatavādī aha”nti ucchedavādināpi saddhiṁ",
  "atk-s0202a2:47_1": "na saṁvadati, tameva gahetvā “sassatavādī aha”nti ekaccasassatavādinā saddhiṁ na",
  "atk-s0202a2:47_2": "vivadati. Evaṁ tayopi vādā parivattetvā yojetabbā. Yañca loke vuttanti yaṁ loke kathitaṁ",
  "atk-s0202a2:47_3": "voharitaṁ, tena voharati aparāmasanto kiñci dhammaṁ parāmāsaggāhena aggaṇhanto. Vuttampi cetaṁ –",
  "atk-s0202a2:48": "“Yo hoti bhikkhu arahaṁ katāvī,",
  "atk-s0202a2:49": "Khīṇāsavo antimadehadhārī;",
  "atk-s0202a2:50": "Ahaṁ vadāmītipi so vadeyya,",
  "atk-s0202a2:51": "Mamaṁ vadantītipi so vadeyya;",
  "atk-s0202a2:52": "Loke samaññaṁ kusalo viditvā,",
  "atk-s0202a2:53": "Vohāramattena so vohareyyā”ti. ;",
  "atk-s0202a2:54": "Aparampi vuttaṁ – “imā kho citta lokasamaññā lokaniruttiyo lokavohārā lokapaññattiyo, yāhi tathāgato voharati aparāmasa”nti.",
  "atk-s0202a2:55_0": "206.Abhiññāpahānamāhāti sassatādīsu tesaṁ tesaṁ dhammānaṁ sassataṁ abhiññāya jānitvā",
  "atk-s0202a2:55_1": "sassatassa pahānamāha, ucchedaṁ, ekaccasassataṁ abhiññāya ekaccasassatassa pahānaṁ",
  "atk-s0202a2:55_2": "vadati. Rūpaṁ abhiññāya rūpassa pahānaṁ vadatītiādinā nayenettha attho veditabbo.",
  "atk-s0202a2:56_0": "Paṭisañcikkhatoti paccavekkhantassa. Anupādāya āsavehi cittaṁ vimuccīti anuppādanirodhena",
  "atk-s0202a2:56_1": "niruddhehi āsavehi aggahetvāva cittaṁ vimucci. Ettāvatā cesa parassa vaḍḍhitaṁ bhattaṁ",
  "atk-s0202a2:56_2": "bhuñjitvā khudaṁ vinodento viya parassa āraddhāya dhammadesanāya ñāṇaṁ pesetvā vipassanaṁ",
  "atk-s0202a2:56_3": "vaḍḍhetvā arahattañceva patto, sāvakapāramīñāṇassa ca matthakaṁ, soḷasa ca paññā",
  "atk-s0202a2:56_4": "paṭivijjhitvā ṭhito. Dīghanakho pana sotāpattiphalaṁ patvā saraṇesu patiṭṭhito.",
  "atk-s0202a2:57_0": "Bhagavā pana imaṁ desanaṁ sūriye dharamāneyeva niṭṭhāpetvā gijjhakūṭā oruyha veḷuvanaṁ",
  "atk-s0202a2:57_1": "gantvā sāvakasannipātamakāsi, caturaṅgasamannāgato sannipāto ahosi. Tatrimāni aṅgāni",
  "atk-s0202a2:57_2": "– māghanakkhattena yutto puṇṇamauposathadivaso, kenaci anāmantitāni hutvā attanoyeva",
  "atk-s0202a2:57_3": "dhammatāya sannipatitāni aḍḍhatelasāni bhikkhusatāni, tesu ekopi puthujjano vā sotāpanna-sakadāgāmi-anāgāmi-sukkhavipassaka-arahantesu",
  "atk-s0202a2:57_4": "vā aññataro natthi, sabbe chaḷabhiññāva, ekopi cettha satthakena kese chinditvā pabbajito",
  "atk-s0202a2:57_5": "nāma natthi, sabbe ehibhikkhunoyevāti.",
  "atk-s0202a2:58": "Papañcasūdaniyā majjhimanikāyaṭṭhakathāya",
  "atk-s0202a2:59": "Dīghanakhasuttavaṇṇanā niṭṭhitā.",
  "atk-s0202a2:60": "5. Māgaṇḍiyasuttavaṇṇanā",
  "atk-s0202a2:61_0": "207.Evaṁme sutanti māgaṇḍiyasuttaṁ. Tattha agyāgāreti aggihomasālayaṁ. Tiṇasanthāraketi",
  "atk-s0202a2:61_1": "dve māgaṇḍiyā mātulo ca bhāgineyyo ca. Tesu mātulo pabbajitvā arahattaṁ patto, bhāgineyyopi",
  "atk-s0202a2:61_2": "saupanissayo nacirasseva pabbajitvā arahattaṁ pāpuṇissati. Athassa bhagavā upanissayaṁ",
  "atk-s0202a2:61_3": "disvā ramaṇīyaṁ devagabbhasadisaṁ gandhakuṭiṁ pahāya tattha chārikatiṇakacavarādīhi",
  "atk-s0202a2:61_4": "uklāpe agyāgāre tiṇasanthārakaṁ paññāpetvā parasaṅgahakaraṇatthaṁ katipāhaṁ vasittha.",
  "atk-s0202a2:61_5": "Taṁ sandhāyetaṁ vuttaṁ. Tenupasaṅkamīti na kevalaṁ taṁdivasameva, yasmā pana taṁ",
  "atk-s0202a2:61_6": "agyāgāraṁ gāmūpacāre dārakadārikāhi okiṇṇaṁ avivittaṁ, tasmā bhagavā niccakālampi",
  "atk-s0202a2:61_7": "divasabhāgaṁ tasmiṁ vanasaṇḍe vītināmetvā sāyaṁ vāsatthāya tattha upagacchati.",
  "atk-s0202a2:62_0": "Addasākho…pe… tiṇasanthārakaṁ paññattanti bhagavā aññesu divasesu tiṇasanthārakaṁ",
  "atk-s0202a2:62_1": "saṅgharitvā saññāṇaṁ katvā gacchati, taṁdivasaṁ pana paññapetvāva agamāsi. Kasmā?",
  "atk-s0202a2:62_2": "Tadā hi paccūsasamaye lokaṁ oloketvāva addasa – “ajja māgaṇḍiyo idhāgantvā imaṁ tiṇasanthārakaṁ",
  "atk-s0202a2:62_3": "disvā bhāradvājena saddhiṁ tiṇasanthārakaṁ ārabbha kathāsallāpaṁ karissati, athāhaṁ",
  "atk-s0202a2:62_4": "āgantvā dhammaṁ desessāmi, so dhammaṁ sutvā mama santike pabbajitvā arahattaṁ pāpuṇissati.",
  "atk-s0202a2:62_5": "Paresaṁ saṅgahakaraṇatthameva hi mayā pāramiyo pūritā”ti tiṇasanthārakaṁ paññapetvāva agamāsi.",
  "atk-s0202a2:63_0": "Samaṇaseyyānurūpaṁ maññeti imaṁ tiṇasanthārakaṁ “samaṇassa anucchavikā seyyā”ti maññāmi.",
  "atk-s0202a2:63_1": "Na ca asaññatasamaṇassa nivutthaṭṭhānametaṁ. Tathāhettha hatthena ākaḍḍhitaṭṭhānaṁ",
  "atk-s0202a2:63_2": "vā pādena ākaḍḍhitaṭṭhānaṁ vā sīsena pahaṭaṭṭhānaṁ vā na paññāyati, anākulo anākiṇṇo",
  "atk-s0202a2:63_3": "abhinno chekena cittakārena tūlikāya paricchinditvā paññatto viya. Saññatasamaṇassa",
  "atk-s0202a2:63_4": "vasitaṭṭhānaṁ, kassa bho vasitaṭṭhānanti pucchati. Bhūnahunoti hatavaḍḍhino mariyādakārakassa.",
  "atk-s0202a2:63_5": "Kasmā evamāha? Chasu dvāresu vaḍḍhipaññāpanaladdhikattā. Ayañhi tassa laddhi – cakkhu",
  "atk-s0202a2:63_6": "brūhetabbaṁ vaḍḍhetabbaṁ, adiṭṭhaṁ dakkhitabbaṁ, diṭṭhaṁ samatikkamitabbaṁ. Sotaṁ",
  "atk-s0202a2:63_7": "brūhetabbaṁ vaḍḍhetabbaṁ, asutaṁ sotabbaṁ, sutaṁ samatikkamitabbaṁ. Ghānaṁ brūhetabbaṁ",
  "atk-s0202a2:63_8": "vaḍḍhetabbaṁ, aghāyitaṁ ghāyitabbaṁ, ghāyitaṁ samatikkamitabbaṁ. Jivhā brūhetabbā",
  "atk-s0202a2:63_9": "vaḍḍhetabbā, assāyitaṁ sāyitabbaṁ, sāyitaṁ samatikkamitabbaṁ. Kāyo brūhetabbo vaḍḍhetabbo,",
  "atk-s0202a2:63_10": "aphuṭṭhaṁ phusitabbaṁ, phuṭṭhaṁ samatikkamitabbaṁ. Mano brūhetabbo vaḍḍhetabbo, aviññātaṁ",
  "atk-s0202a2:63_11": "vijānitabbaṁ, viññātaṁ samatikkamitabbaṁ. Evaṁ so chasu dvāresu vaḍḍhiṁ paññapeti. Bhagavā pana –",
  "atk-s0202a2:64": "“Cakkhunā saṁvaro sādhu, sādhu sotena saṁvaro;",
  "atk-s0202a2:65": "Ghānena saṁvaro sādhu, sādhu jivhāya saṁvaro.",
  "atk-s0202a2:66": "Kāyena saṁvaro sādhu, sādhu vācāya saṁvaro;",
  "atk-s0202a2:67": "Manasā saṁvaro sādhu, sādhu sabbattha saṁvaro;",
  "atk-s0202a2:68": "Sabbattha saṁvuto bhikkhu, sabbadukkhā pamuccatī”ti. –",
  "atk-s0202a2:69": "Chasu dvāresu saṁvaraṁ paññapeti. Tasmā so “vaḍḍhihato samaṇo gotamo mariyādakārako”ti maññamāno “bhūnahuno”ti āha.",
  "atk-s0202a2:70_0": "Ariye ñāye dhamme kusaleti parisuddhe kāraṇadhamme anavajje. Iminā kiṁ dasseti? Evarūpassa",
  "atk-s0202a2:70_1": "nāma uggatassa paññātassa yasassino upari vācaṁ bhāsamānena vīmaṁsitvā upadhāretvā",
  "atk-s0202a2:70_2": "mukhe ārakkhaṁ ṭhapetvā bhāsitabbo hoti. Tasmā mā sahasā abhāsi, mukhe ārakkhaṁ ṭhapehīti",
  "atk-s0202a2:70_3": "dasseti. Evañhi no sutte ocaratīti yasmā amhākaṁ sutte evaṁ āgacchati, na mayaṁ mukhāruḷhicchāmattaṁ",
  "atk-s0202a2:70_4": "vadāma, sutte ca nāma āgataṁ vadamānā kassa bhāyeyyāma, tasmā sammukhāpi naṁ vadeyyāmāti",
  "atk-s0202a2:70_5": "attho. Appossukkoti mama rakkhanatthāya anussukko avāvaṭo hutvāti attho. Vuttova",
  "atk-s0202a2:70_6": "naṁ vadeyyāti mayā vuttova hutvā apucchitova kathaṁ samuṭṭhāpetvā ambajambūādīni",
  "atk-s0202a2:70_7": "gahetvā viya apūrayamāno mayā kathitaniyāmena bhavaṁ bhāradvājo vadeyya, vadassūti attho.",
  "atk-s0202a2:71_0": "208.Assosikhoti satthā ālokaṁ vaḍḍhetvā dibbacakkhunā māgaṇḍiyaṁ tattha āgataṁ addasa,",
  "atk-s0202a2:71_1": "dvinnaṁ janānaṁ bhāsamānānaṁ dibbasotena saddampi assosi. Paṭisallānā vuṭṭhitoti",
  "atk-s0202a2:71_2": "phalasamāpattiyā vuṭṭhito. Saṁviggoti pītisaṁvegena saṁviggo calito kampito. Tassa",
  "atk-s0202a2:71_3": "kira etadahosi – “neva māgaṇḍiyena samaṇassa gotamassa ārocitaṁ, na mayā. Amhe muñcitvā",
  "atk-s0202a2:71_4": "añño ettha tatiyopi natthi, suto bhavissati amhākaṁ saddo tikhiṇasotena purisenā”ti.",
  "atk-s0202a2:71_5": "Athassa abbhantare pīti uppajjitvā navanavutilomakūpasahassāni uddhaggāni akāsi.",
  "atk-s0202a2:71_6": "Tena vuttaṁ “saṁviggo lomahaṭṭhajāto”ti. Athakho māgaṇḍiyo paribbājakoti paribbājakassa",
  "atk-s0202a2:71_7": "pabhinnamukhaṁ viya bījaṁ paripākagataṁ ñāṇaṁ, tasmā sannisīdituṁ asakkonto āhiṇḍamāno",
  "atk-s0202a2:71_8": "puna satthu santikaṁ āgantvā ekamantaṁ nisīdi. Taṁ dassetuṁ “atha kho māgaṇḍiyo”tiādi vuttaṁ.",
  "atk-s0202a2:72_0": "209. Satthā – “evaṁ kira tvaṁ, māgaṇḍiya, maṁ avacā”ti avatvāva cakkhuṁ kho, māgaṇḍiyāti",
  "atk-s0202a2:72_1": "paribbājakassa dhammadesanaṁ ārabhi. Tattha vasanaṭṭhānaṭṭhena rūpaṁ cakkhussa ārāmoti",
  "atk-s0202a2:72_2": "cakkhu rūpārāmaṁ. Rūpe ratanti rūparataṁ. Rūpena cakkhu āmoditaṁ pamoditanti rūpasamuditaṁ.",
  "atk-s0202a2:72_3": "Dantanti nibbisevanaṁ. Guttanti gopitaṁ. Rakkhitanti ṭhapitarakkhaṁ. Saṁvutanti pihitaṁ.",
  "atk-s0202a2:72_4": "Saṁvarāyāti pidhānatthāya.",
  "atk-s0202a2:73_0": "210.Paricāritapubboti abhiramitapubbo. Rūpapariḷāhanti rūpaṁ ārabbha uppajjanapariḷāhaṁ.",
  "atk-s0202a2:73_1": "Imassa pana te, māgaṇḍiya, kimassa vacanīyanti imassa rūpaṁ pariggaṇhitvā arahattappattassa",
  "atk-s0202a2:73_2": "khīṇāsavassa tayā kiṁ vacanaṁ vattabbaṁ assa, vuḍḍhihato mariyādakārakoti idaṁ vattabbaṁ,",
  "atk-s0202a2:73_3": "na vattabbanti pucchati. Na kiñci, bho gotamāti, bho gotama, kiñci vattabbaṁ natthi.",
  "atk-s0202a2:73_4": "Sesadvāresupi eseva nayo.",
  "atk-s0202a2:74_0": "211. Idāni yasmā tayā pañcakkhandhe pariggahetvā arahattappattassa khīṇāsavassa kiñci",
  "atk-s0202a2:74_1": "vattabbaṁ natthi, ahañca pañcakkhandhe pariggahetvā sabbaññutaṁ patto, tasmā ahampi",
  "atk-s0202a2:74_2": "te na kiñci vattabboti dassetuṁ ahaṁ kho panātiādimāha. Tassa mayhaṁ māgaṇḍiyāti",
  "atk-s0202a2:74_3": "gihikāle attano sampattiṁ dassento āha. Tattha vassikotiādīsu yattha sukhaṁ hoti",
  "atk-s0202a2:74_4": "vassakāle vasituṁ, ayaṁ vassiko. Itaresupi eseva nayo. Ayaṁ panettha vacanattho –",
  "atk-s0202a2:74_5": "vassaṁ vāso vassaṁ, vassaṁ arahatīti vassiko. Itaresupi eseva nayo.",
  "atk-s0202a2:75_0": "Tattha vassiko pāsādo nātiucco hoti nātinīco, dvāravātapānānipissa nātitanūni nātibahūni,",
  "atk-s0202a2:75_1": "bhūmattharaṇapaccattharaṇakhajjabhojjānipettha missakāneva vaṭṭanti. Hemantike thambhāpi",
  "atk-s0202a2:75_2": "bhittiyopi nīcā honti, dvāravātapānāni tanukāni sukhumacchiddāni. Uṇhapavesanatthāya",
  "atk-s0202a2:75_3": "bhittiniyūhāni nīharīyanti. Bhūmattharaṇapaccattharaṇanivāsanapārupanāni panettha",
  "atk-s0202a2:75_4": "uṇhavīriyāni kambalādīni vaṭṭanti. Khajjabhojjaṁ siniddhaṁ kaṭukasannissitañca. Gimhike",
  "atk-s0202a2:75_5": "thambhāpi bhittiyopi uccā honti. Dvāravātapānāni panettha bahūni vipulajālāni bhavanti.",
  "atk-s0202a2:75_6": "Bhūmattharaṇādīni dukūlamayāni vaṭṭanti, khajjabhojjāni madhurarasasītavīriyāni.",
  "atk-s0202a2:75_7": "Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.",
  "atk-s0202a2:75_8": "Tesu tesu padesesu udakayantāni karonti, yehi deve vassante viya udakadhārā nikkhamanti.",
  "atk-s0202a2:76_0": "Bodhisattassa pana aṭṭhasatasuvaṇṇaghaṭe ca rajataghaṭe ca gandhodakassa pūretvā",
  "atk-s0202a2:76_1": "nīluppalagacchake katvā sayanaṁ parivāretvā ṭhapayiṁsu. Mahantesu lohakaṭāhesu gandhakalalaṁ",
  "atk-s0202a2:76_2": "pūretvā nīluppalapadumapuṇḍarīkāni ropetvā utuggahaṇatthāya tattha tattha ṭhapesuṁ.",
  "atk-s0202a2:76_3": "Sūriyarasmīhi pupphāni pupphanti. Nānāvidhā bhamaragaṇā pāsādaṁ pavisitvā pupphesu",
  "atk-s0202a2:76_4": "rasaṁ gaṇhantā vicaranti. Pāsādo atisugandho hoti. Yamakabhittiyā antare lohanāḷiṁ",
  "atk-s0202a2:76_5": "ṭhapetvā navabhūmikapāsādassa upari ākāsaṅgaṇe ratanamaṇḍapamatthake sukhumacchiddakaṁ",
  "atk-s0202a2:76_6": "jālaṁ baddhaṁ ahosi. Ekasmiṁ ṭhāne sukkhamahiṁsacammaṁ pasāreti. Bodhisattassa udakakīḷanavelāya",
  "atk-s0202a2:76_7": "mahiṁsacamme pāsāṇaguḷe khipanti, meghathanitasaddo viya hoti. Heṭṭhā yantaṁ parivattenti,",
  "atk-s0202a2:76_8": "udakaṁ abhiruhitvā jālamatthake patati, vassapatanasalilaṁ viya hoti. Tadā bodhisatto",
  "atk-s0202a2:76_9": "nīlapaṭaṁ nivāseti, nīlapaṭaṁ pārupati, nīlapasādhanaṁ pasādheti. Parivārāpissa cattālīsanāṭakasahassāni",
  "atk-s0202a2:76_10": "nīlavatthābharaṇāneva nīlavilepanāni hutvā mahāpurisaṁ parivāretvā ratanamaṇḍapaṁ",
  "atk-s0202a2:76_11": "gacchanti. Divasabhāgaṁ udakakīḷaṁ kīḷanto sītalaṁ utusukhaṁ anubhoti.",
  "atk-s0202a2:77_0": "Pāsādassa catūsu disāsu cattāro sarā honti. Divākāle nānāvaṇṇasakuṇagaṇā pācīnasarato",
  "atk-s0202a2:77_1": "vuṭṭhāya viravamānā pāsādamatthakena pacchimasaraṁ gacchanti. Pacchimasarato vuṭṭhāya",
  "atk-s0202a2:77_2": "pācīnasaraṁ, uttarasarato dakkhiṇasaraṁ, dakkhiṇasarato uttarasaraṁ gacchanti, antaravassasamayo",
  "atk-s0202a2:77_3": "viya hoti. Hemantikapāsādo pana pañcabhūmiko ahosi, vassikapāsādo sattabhūmiko.",
  "atk-s0202a2:78_0": "Nippurisehīti purisavirahitehi. Na kevalañcettha tūriyāneva nippurisāni, sabbaṭṭhānānipi",
  "atk-s0202a2:78_1": "nippurisāneva. Dovārikāpi itthiyova, nhāpanādiparikammakarāpi itthiyova. Rājā kira",
  "atk-s0202a2:78_2": "– “tathārūpaṁ issariyasukhasampattiṁ anubhavamānassa purisaṁ disvā parisaṅkā uppajjati,",
  "atk-s0202a2:78_3": "sā me puttassa mā ahosī”ti sabbakiccesu itthiyova ṭhapesi. Tāya ratiyā ramamānoti",
  "atk-s0202a2:78_4": "idaṁ catutthajjhānikaphalasamāpattiratiṁ sandhāya vuttaṁ.",
  "atk-s0202a2:79_0": "212.Gahapati vā gahapatiputto vāti ettha yasmā khattiyānaṁ setacchattasmiṁyeva patthanā",
  "atk-s0202a2:79_1": "hoti, mahā ca nesaṁ papañco, brāhmaṇā mantehi atittā mante gavesantā vicaranti, gahapatino",
  "atk-s0202a2:79_2": "pana muddāgaṇanamattaṁ uggahitakālato paṭṭhāya sampattiṁyeva anubhavanti, tasmā khattiyabrāhmaṇe",
  "atk-s0202a2:79_3": "aggahetvā “gahapati vā gahapatiputto vā”ti āha. Āvaṭṭeyyāti mānusakakāmahetu āvaṭṭo",
  "atk-s0202a2:79_4": "bhaveyyāti attho. Abhikkantatarāti visiṭṭhatarā. Paṇītatarāti atappakatarā. Vuttampi cetaṁ –",
  "atk-s0202a2:80": "“Kusaggenudakamādāya, samudde udakaṁ mine;",
  "atk-s0202a2:81": "Evaṁ mānusakā kāmā, dibbakāmāna santike”ti. –",
  "atk-s0202a2:82": "Samadhigayha tiṭṭhatīti dibbasukhaṁ gaṇhitvā tato visiṭṭhatarā hutvā tiṭṭhati.",
  "atk-s0202a2:83_0": "Opammasaṁsandanaṁ panettha evaṁ veditabbaṁ – gahapatissa pañcahi kāmaguṇehi samaṅgībhūtakālo",
  "atk-s0202a2:83_1": "viya bodhisattassa tīsu pāsādesu cattālīsasahassaitthimajjhe modanakālo, tassa sucaritaṁ",
  "atk-s0202a2:83_2": "pūretvā sagge nibbattakālo viya bodhisattassa abhinikkhamanaṁ katvā bodhipallaṅke",
  "atk-s0202a2:83_3": "sabbaññutaṁ paṭividdhakālo, tassa nandanavane sampattiṁ anubhavanakālo viya tathāgatassa",
  "atk-s0202a2:83_4": "catutthajjhānikaphalasamāpattiratiyā vītivattanakālo, tassa mānusakānaṁ pañcannaṁ",
  "atk-s0202a2:83_5": "kāmaguṇānaṁ apatthanakālo viya tathāgatassa catutthajjhānikaphalasamāpattiratiyā",
  "atk-s0202a2:83_6": "vītināmentassa hīnajanasukhassa apatthanakāloti.",
  "atk-s0202a2:84_0": "213.Sukhīti paṭhamaṁ dukkhito pacchā sukhito assa. Serīti paṭhamaṁ vejjadutiyako",
  "atk-s0202a2:84_1": "pacchā serī ekako bhaveyya. Sayaṁvasīti paṭhamaṁ vejjassa vase vattamāno vejjena",
  "atk-s0202a2:84_2": "nisīdāti vutte nisīdi, nipajjāti vutte nipajji, bhuñjāti vutte bhuñji, pivāti vutte",
  "atk-s0202a2:84_3": "pivi, pacchā sayaṁvasī jāto. Yena kāmaṁgamoti paṭhamaṁ icchiticchitaṭṭhānaṁ gantuṁ",
  "atk-s0202a2:84_4": "nālattha, pacchā roge vūpasante vanadassana-giridassana-pabbatadassanādīsupi yenakāmaṁ",
  "atk-s0202a2:84_5": "gamo jāto, yattha yattheva gantuṁ icchati, tattha tattheva gaccheyya.",
  "atk-s0202a2:85_0": "Etthāpi idaṁ opammasaṁsandanaṁ – purisassa kuṭṭhikālo viya hi bodhisattassa agāramajjhe",
  "atk-s0202a2:85_1": "vasanakālo, aṅgārakapallaṁ viya ekaṁ kāmavatthu, dve kapallāni viya dve vatthūni,",
  "atk-s0202a2:85_2": "sakkassa pana devarañño aḍḍhateyyakoṭiyāni aṅgārakapallāni viya aḍḍhatiyanāṭakakoṭiyo,",
  "atk-s0202a2:85_3": "nakhehi vaṇamukhāni tacchetvā aṅgārakapalle paritāpanaṁ viya vatthupaṭisevanaṁ, bhesajjaṁ",
  "atk-s0202a2:85_4": "āgamma arogakālo viya kāmesu ādīnavaṁ nekkhamme ca ānisaṁsaṁ disvā nikkhamma buddhabhūtakāle",
  "atk-s0202a2:85_5": "catutthajjhānikaphalasamāpattiratiyā vītivattanakālo, aññaṁ kuṭṭhipurisaṁ disvā apatthanakālo",
  "atk-s0202a2:85_6": "viya tāya ratiyā vītināmentassa hīnajanaratiyā apatthanakāloti.",
  "atk-s0202a2:86_0": "214.Upahatindriyoti kimirakuṭṭhena nāma upahatakāyappasādo. Upahatindriyāti upahatapaññindriyā.",
  "atk-s0202a2:86_1": "Te yathā so upahatakāyindriyo kuṭṭhī dukkhasamphassasmiṁyeva aggismiṁ sukhamiti viparītasaññaṁ",
  "atk-s0202a2:86_2": "paccalattha, evaṁ paññindriyassa upahatattā dukkhasamphassesveva kāmesu sukhamiti",
  "atk-s0202a2:86_3": "viparītasaññaṁ paccalatthuṁ.",
  "atk-s0202a2:87_0": "215.Asucitarāni cevātiādīsu pakatiyāva tāni asucīni ca duggandhāni ca pūtīni ca,",
  "atk-s0202a2:87_1": "idāni pana asucitarāni ceva duggandhatarāni ca pūtitarāni ca honti. Kācīti tassa",
  "atk-s0202a2:87_2": "hi paritāpentassa ca kaṇḍūvantassa ca pāṇakā anto pavisanti, duṭṭhalohitaduṭṭhapubbā",
  "atk-s0202a2:87_3": "paggharanti. Evamassa kāci assādamattā hoti.",
  "atk-s0202a2:88_0": "Ārogyaparamāti gāthāya ye keci dhanalābhā vā yasalābhā vā puttalābhā vā atthi, ārogyaṁ",
  "atk-s0202a2:88_1": "tesaṁ paramaṁ uttamaṁ, natthi tato uttaritaro lābhoti, ārogyaparamā lābhā. Yaṁkiñci",
  "atk-s0202a2:88_2": "jhānasukhaṁ vā maggasukhaṁ vā phalasukhaṁ vā atthi, nibbānaṁ tattha paramaṁ, natthi",
  "atk-s0202a2:88_3": "tato uttaritaraṁ sukhanti nibbānaṁ paramaṁ sukhaṁ. Aṭṭhaṅgiko maggānanti pubbabhāgamaggānaṁ",
  "atk-s0202a2:88_4": "pubbabhāgagamaneneva amatagāmīnaṁ aṭṭhaṅgiko khemo, natthi tato khemataro añño maggo.",
  "atk-s0202a2:88_5": "Atha vā khemaṁ amatagāminanti ettha khemantipi amatantipi nibbānasseva nāmaṁ. Yāvatā",
  "atk-s0202a2:88_6": "puthusamaṇabrāhmaṇā parappavādā khemagāmino ca amatagāmino cāti laddhivasena gahitā,",
  "atk-s0202a2:88_7": "sabbesaṁ tesaṁ khemaamatagāmīnaṁ maggānaṁ aṭṭhaṅgiko paramo uttamoti ayamettha attho.",
  "atk-s0202a2:89_0": "216.Ācariyapācariyānanti ācariyānañceva ācariyācariyānañca. Sametīti ekanāḷiyā mitaṁ",
  "atk-s0202a2:89_1": "viya ekatulāya tulitaṁ viya sadisaṁ hoti ninnānākaraṇaṁ. Anomajjatīti pāṇiṁ heṭṭhā",
  "atk-s0202a2:89_2": "otārento majjati – “idaṁ taṁ, bho gotama, ārogyaṁ, idaṁ taṁ nibbāna”nti kālena sīsaṁ",
  "atk-s0202a2:89_3": "kālena uraṁ parimajjanto evamāha.",
  "atk-s0202a2:90_0": "217.Chekanti sampannaṁ. Sāhuḷicīrenāti kāḷakehi eḷakalomehi katathūlacīrena. Saṅkāracoḷakenātipi",
  "atk-s0202a2:90_1": "vadanti. Vācaṁ nicchāreyyāti kālena dasāya kālena ante kālena majjhe parimajjanto",
  "atk-s0202a2:90_2": "nicchāreyya, vadeyyāti attho. Pubbakehesāti pubbakehi esā. Vipassīpi hi bhagavā…pe…",
  "atk-s0202a2:90_3": "kassapopi bhagavā catuparisamajjhe nisinno imaṁ gāthaṁ abhāsi, “atthanissitagāthā”ti",
  "atk-s0202a2:90_4": "mahājano uggaṇhi. Satthari parinibbute aparabhāge paribbājakānaṁ antaraṁ paviṭṭhā.",
  "atk-s0202a2:90_5": "Te potthakagataṁ katvā padadvayameva rakkhituṁ sakkhiṁsu. Tenāha – sā etarahi anupubbena puthujjanagāthāti.",
  "atk-s0202a2:91_0": "218. Rogova bhūtoti rogabhūto. Sesapadesupi eseva nayo. Ariyaṁ cakkhunti parisuddhaṁ",
  "atk-s0202a2:91_1": "vipassanāñāṇañceva maggañāṇañca. Pahotīti samattho. Bhesajjaṁ kareyyāti uddhaṁvirecanaṁ",
  "atk-s0202a2:91_2": "adhovirecanaṁ añjanañcāti bhesajjaṁ kareyya.",
  "atk-s0202a2:92_0": "219.Na cakkhūni uppādeyyāti yassa hi antarā pittasemhādipaliveṭhena cakkhupasādo",
  "atk-s0202a2:92_1": "upahato hoti, so chekaṁ vejjaṁ āgamma sappāyabhesajjaṁ sevanto cakkhūni uppādeti",
  "atk-s0202a2:92_2": "nāma. Jaccandhassa pana mātukucchiyaṁyeva vinaṭṭhāni, tasmā so na labhati. Tena vuttaṁ",
  "atk-s0202a2:92_3": "“na cakkhūni uppādeyyā”ti.",
  "atk-s0202a2:93_0": "220. Dutiyavāre jaccandhoti jātakālato paṭṭhāya pittādipaliveṭhena andho. Amusminti",
  "atk-s0202a2:93_1": "tasmiṁ pubbe vutte. Amittatopi daheyyāti amitto me ayanti evaṁ amittato ṭhapeyya.",
  "atk-s0202a2:93_2": "Dutiyapadepi eseva nayo. Iminā cittenāti vaṭṭe anugatacittena. Tassa me upādānapaccayāti",
  "atk-s0202a2:93_3": "ekasandhi dvisaṅkhepo paccayākāro kathito, vaṭṭaṁ vibhāvitaṁ.",
  "atk-s0202a2:94_0": "221.Dhammānudhammanti dhammassa anudhammaṁ anucchavikaṁ paṭipadaṁ. Ime rogā gaṇḍā",
  "atk-s0202a2:94_1": "sallāti pañcakkhandhe dasseti. Upādānanirodhāti vivaṭṭaṁ dassento āha. Sesaṁ sabbattha uttānamevāti.",
  "atk-s0202a2:95": "Papañcasūdaniyā majjhimanikāyaṭṭhakathāya",
  "atk-s0202a2:96": "Māgaṇḍiyasuttavaṇṇanā niṭṭhitā.",
  "atk-s0202a2:97": "6. Sandakasuttavaṇṇanā",
  "atk-s0202a2:98_0": "223.Evaṁme sutanti sandakasuttaṁ. Tattha pilakkhaguhāyanti tassā guhāya dvāre pilakkharukkho",
  "atk-s0202a2:98_1": "ahosi, tasmā pilakkhaguhātveva saṅkhaṁ gatā. Paṭisallānā vuṭṭhitoti vivekato vuṭṭhito.",
  "atk-s0202a2:98_2": "Devakatasobbhoti vassodakeneva tinnaṭṭhāne jāto mahāudakarahado. Guhādassanāyāti",
  "atk-s0202a2:98_3": "ettha guhāti paṁsuguhā. Sā unname udakamuttaṭṭhāne ahosi, ekato umaṅgaṁ katvā khāṇuke",
  "atk-s0202a2:98_4": "ca paṁsuñca nīharitvā anto thambhe ussāpetvā matthake padaracchannagehasaṅkhepena",
  "atk-s0202a2:98_5": "katā, tattha te paribbājakā vasanti. Sā vassāne udakapuṇṇā tiṭṭhati, nidāghe tattha",
  "atk-s0202a2:98_6": "vasanti. Taṁ sandhāya “guhādassanāyā”ti āha. Vihāradassanatthañhi anamataggiyaṁ paccavekkhitvā",
  "atk-s0202a2:98_7": "samuddapabbatadassanatthaṁ vāpi gantuṁ vaṭṭatīti.",
  "atk-s0202a2:99_0": "Unnādiniyāti uccaṁ nadamānāya. Evaṁ nadamānāya cassā uddhaṅgamanavasena ucco, disāsu",
  "atk-s0202a2:99_1": "patthaṭavasena mahāsaddoti uccāsaddamahāsaddo, tāya uccāsaddamahāsaddāya. Tesaṁ paribbājakānaṁ",
  "atk-s0202a2:99_2": "pātova uṭṭhāya kattabbaṁ nāma cetiyavattaṁ vā bodhivattaṁ vā ācariyupajjhāyavattaṁ",
  "atk-s0202a2:99_3": "vā yonisomanasikāro vā natthi. Tena te pātova uṭṭhāya bālātape nisinnā, sāyaṁ vā",
  "atk-s0202a2:99_4": "kathāya phāsukatthāya sannipatitā “imassa hattho sobhaṇo imassa pādo”ti evaṁ aññamaññassa",
  "atk-s0202a2:99_5": "hatthapādādīni vā ārabbha itthipurisadārakadārikāvaṇṇe vā aññaṁ vā kāmassādabhavassādādivatthuṁ",
  "atk-s0202a2:99_6": "ārabbha kathaṁ paṭṭhapetvā anupubbena rājakathādianekavidhaṁ tiracchānakathaṁ kathenti.",
  "atk-s0202a2:99_7": "Sā hi aniyyānikattā saggamokkhamaggānaṁ tiracchānabhūtā kathāti tiracchānakathā.",
  "atk-s0202a2:99_8": "Tattha rājānaṁ ārabbha “mahāsammato mandhātā dhammāsoko evaṁmahānubhāvo”tiādinā nayena",
  "atk-s0202a2:99_9": "pavattā kathā rājakathā. Esa nayo corakathādīsu.",
  "atk-s0202a2:100_0": "Tesu “asuko rājā abhirūpo dassanīyo”tiādinā nayena gehassitakathāva tiracchānakathā",
  "atk-s0202a2:100_1": "hoti. “Sopi nāma evaṁ mahānubhāvo khayaṁ gato”ti evaṁ pavattā pana kammaṭṭhānabhāve",
  "atk-s0202a2:100_2": "tiṭṭhati. Coresupi “mūladevo evaṁmahānubhāvo, meghamālo evaṁmahānubhāvo”ti tesaṁ",
  "atk-s0202a2:100_3": "kammaṁ paṭicca aho sūrāti gehassitakathāva tiracchānakathā. Yuddhepi bhāratayuddhādīsu",
  "atk-s0202a2:100_4": "“asukena asuko evaṁ mārito evaṁ viddho”ti kāmassādavaseneva kathā tiracchānakathā.",
  "atk-s0202a2:100_5": "“Tepi nāma khayaṁ gatā”ti evaṁ pavattā pana sabbattha kathā kammaṭṭhānameva hoti.",
  "atk-s0202a2:100_6": "Apica annādīsu “evaṁ vaṇṇavantaṁ gandhavantaṁ rasavantaṁ phassasampannaṁ khādimha",
  "atk-s0202a2:100_7": "bhuñjimha pivimha paribhuñjimhā”ti kāmassādavasena kathetuṁ na vaṭṭati, sātthakaṁ",
  "atk-s0202a2:100_8": "pana katvā – “pubbe evaṁ vaṇṇādisampannaṁ annaṁ pānaṁ vatthaṁ sayanaṁ mālaṁ gandhaṁ",
  "atk-s0202a2:100_9": "sīlavantānaṁ adamha, cetiye pūjaṁ akarimhā”ti kathetuṁ vaṭṭati.",
  "atk-s0202a2:101_0": "Ñātikathādīsupi “amhākaṁ ñātakā sūrā samatthā”ti vā “pubbe mayaṁ evaṁ vicitrehi yānehi",
  "atk-s0202a2:101_1": "carimhā”ti vā assādavasena vattuṁ na vaṭṭati, sātthakaṁ pana katvā “tepi no ñātakā",
  "atk-s0202a2:101_2": "khayaṁ gatā”ti vā “pubbe mayaṁ evarūpā upāhanā saṅghassa adamhā”ti vā kathetabbā.",
  "atk-s0202a2:101_3": "Gāmakathāpi suniviṭṭhadunniviṭṭhasubhikkhadubbhikkhādivasena vā “asukagāmavāsino",
  "atk-s0202a2:101_4": "sūrā samatthā”ti vā evaṁ assādavasena na vaṭṭati, sātthakaṁ pana katvā saddhā pasannāti",
  "atk-s0202a2:101_5": "vā khayavayaṁ gatāti vā vattuṁ vaṭṭati. Nigamanagarajanapadakathāsupi eseva nayo.",
  "atk-s0202a2:101_6": "Itthikathāpi vaṇṇasaṇṭhānādīni paṭicca assādavasena na vaṭṭati, saddhā pasannā khayaṁ",
  "atk-s0202a2:101_7": "gatāti evameva vaṭṭati. Sūrakathāpi nandimitto nāma yodho sūro ahosīti assādavaseneva",
  "atk-s0202a2:101_8": "na vaṭṭati, saddho pasanno ahosi khayaṁ gatoti evameva vaṭṭati. Visikhākathāpi asukā",
  "atk-s0202a2:101_9": "visikhā suniviṭṭhā dunniviṭṭhā sūrā samatthāti assādavaseneva na vaṭṭati, saddhā",
  "atk-s0202a2:101_10": "pasannā khayaṁ gatā iccevaṁ vaṭṭati.",
  "atk-s0202a2:102_0": "Kumbhaṭṭhānakathāti kumbhaṭṭhānaudakatitthakathā vā vuccati kumbhadāsikathā vā. Sāpi",
  "atk-s0202a2:102_1": "“pāsādikā naccituṁ gāyituṁ chekā”ti assādavasena na vaṭṭati, saddhā pasannātiādinā",
  "atk-s0202a2:102_2": "nayeneva vaṭṭati. Pubbapetakathāti atītañātikathā. Tattha vattamānañātikathāsadisova vinicchayo.",
  "atk-s0202a2:103_0": "Nānattakathāti purimapacchimakathāvimuttā avasesā nānāsabhāvā niratthakakathā. Lokakkhāyikāti",
  "atk-s0202a2:103_1": "ayaṁ loko kena nimmito, asukena nāma nimmito, kākā setā aṭṭhīnaṁ setattā, bakā rattā",
  "atk-s0202a2:103_2": "lohitassa rattattāti evamādikā lokāyatavitaṇḍasallāpakathā.",
  "atk-s0202a2:104_0": "Samuddakkhāyikā nāma kasmā samuddo sāgaro, sāgaradevena khaṇitattā sāgaro, khato",
  "atk-s0202a2:104_1": "meti hatthamuddāya niveditattā samuddoti evamādikā niratthakā samuddakkhāyikakathā.",
  "atk-s0202a2:104_2": "Iti bhavo, iti abhavoti yaṁ vā taṁ vā niratthakakāraṇaṁ vatvā pavattitakathā itibhavābhavakathā.",
  "atk-s0202a2:104_3": "Ettha ca bhavoti sassataṁ, abhavoti ucchedaṁ. Bhavoti vaḍḍhi, abhavoti hāni. Bhavoti",
  "atk-s0202a2:104_4": "kāmasukhaṁ, abhavoti attakilamatho. Iti imāya chabbidhāya itibhavābhavakathāya saddhiṁ",
  "atk-s0202a2:104_5": "bāttiṁsatiracchānakathā nāma hoti. Evarūpiṁ tiracchānakathaṁ kathentiyā nisinno hoti.",
  "atk-s0202a2:105_0": "Tato sandako paribbājako te paribbājake oloketvā – “ime paribbājakā ativiya aññamaññaṁ",
  "atk-s0202a2:105_1": "agāravā appatissā, mayañca samaṇassa gotamassa pātubhāvato paṭṭhāya sūriyuggamane",
  "atk-s0202a2:105_2": "khajjopanakūpamā jātā, lābhasakkāropi no parihīno. Sace pana imaṁ ṭhānaṁ samaṇo gotamo",
  "atk-s0202a2:105_3": "gotamasāvako vā gihiupaṭṭhākopi vāssa āgaccheyya, ativiya lajjanīyaṁ bhavissati.",
  "atk-s0202a2:105_4": "Parisadoso kho pana parisajeṭṭhakasseva upari ārohatī”ti ito cito ca vilokento theraṁ",
  "atk-s0202a2:105_5": "addasa. Tena vuttaṁ addasā kho sandako paribbājako…pe… tuṇhī ahesunti.",
  "atk-s0202a2:106_0": "Tattha saṇṭhapesīti sikkhāpesi, vajjamassā paṭicchādesi. Yathā suṭṭhapitā hoti, tathā",
  "atk-s0202a2:106_1": "naṁ ṭhapesi. Yathā nāma parisamajjhaṁ pavisanto puriso vajjapaṭicchādanatthaṁ nivāsanaṁ",
  "atk-s0202a2:106_2": "saṇṭhapeti, pārupanaṁ saṇṭhapeti, rajokiṇṇaṭṭhānaṁ puñchati, evamassā vajjapaṭicchādanatthaṁ",
  "atk-s0202a2:106_3": "“appasaddā bhonto”ti sikkhāpento yathā suṭṭhapitā hoti, tathā naṁ ṭhapesīti attho.",
  "atk-s0202a2:106_4": "Appasaddakāmāti appasaddaṁ icchanti, ekakā nisīdanti, ekakā tiṭṭhanti, na gaṇasaṅgaṇikāya",
  "atk-s0202a2:106_5": "yāpenti. Appasaddavinītāti appasaddena niravena buddhena vinītā. Appasaddassavaṇṇavādinoti",
  "atk-s0202a2:106_6": "yaṁ ṭhānaṁ appasaddaṁ nissaddaṁ. Tassa vaṇṇavādino. Upasaṅkamitabbaṁ maññeyyāti idhāgantabbaṁ maññeyya.",
  "atk-s0202a2:107_0": "Kasmā panesa therassa upasaṅkamanaṁ paccāsīsatīti. Attano vuddhiṁ patthayamāno. Paribbājakā",
  "atk-s0202a2:107_1": "kira buddhesu vā buddhasāvakesu vā attano santikaṁ āgatesu – “ajja amhākaṁ santikaṁ",
  "atk-s0202a2:107_2": "samaṇo gotamo āgato, sāriputto āgato, na kho panete yassa vā tassa vā santikaṁ gacchanti,",
  "atk-s0202a2:107_3": "passatha amhākaṁ uttamabhāva”nti attano upaṭṭhākānaṁ santike attānaṁ ukkhipanti ucce",
  "atk-s0202a2:107_4": "ṭhāne ṭhapenti. Bhagavatopi upaṭṭhāke gaṇhituṁ vāyamanti. Te kira bhagavato upaṭṭhāke",
  "atk-s0202a2:107_5": "disvā evaṁ vadanti – “tumhākaṁ satthā bhavaṁ gotamopi gotamassa sāvakāpi amhākaṁ",
  "atk-s0202a2:107_6": "santikaṁ āgacchanti, mayaṁ aññamaññaṁ samaggā. Tumhe pana amhe akkhīhi passituṁ na",
  "atk-s0202a2:107_7": "icchatha, sāmīcikammaṁ na karotha, kiṁ vo amhehi aparaddha”nti. Appekacce manussā",
  "atk-s0202a2:107_8": "– “buddhāpi etesaṁ santikaṁ gacchanti, kiṁ amhāka”nti tato paṭṭhāya te disvā nappamajjanti.",
  "atk-s0202a2:107_9": "Tuṇhī ahesunti sandakaṁ parivāretvā nissaddā nisīdiṁsu.",
  "atk-s0202a2:108_0": "224.Svāgataṁ bhoto ānandassāti suāgamanaṁ bhoto ānandassa. Bhavante hi no āgate ānando",
  "atk-s0202a2:108_1": "hoti, gate sokoti dīpeti. Cirassaṁ khoti piyasamudācāravacanametaṁ. Thero pana kālena",
  "atk-s0202a2:108_2": "kālaṁ paribbājakārāmaṁ cārikatthāya gacchatīti purimagamanaṁ gahetvā evamāha. Evañca",
  "atk-s0202a2:108_3": "pana vatvā na mānatthaddho hutvā nisīdi, attano pana āsanā vuṭṭhāya taṁ āsanaṁ papphoṭetvā",
  "atk-s0202a2:108_4": "theraṁ āsanena nimantento nisīdatu bhavaṁ ānando, idamāsanaṁ paññattanti āha.",
  "atk-s0202a2:109": "Antarākathāvippakatāti nisinnānaṁ vo ārambhato paṭṭhāya yāva mamāgamanaṁ etasmiṁ antare kā nāma kathā vippakatā, mamāgamanapaccayā katamā kathā pariyantaṁ na gatāti pucchati.",
  "atk-s0202a2:110_0": "Atha paribbājako “niratthakakathāva esā nissārā vaṭṭasannissitā, na tumhākaṁ purato",
  "atk-s0202a2:110_1": "vattabbataṁ arahatī”ti dīpento tiṭṭhatesā, bhotiādimāha. Nesā bhototi sace bhavaṁ",
  "atk-s0202a2:110_2": "sotukāmo bhavissati, pacchāpesā kathā na dullabhā bhavissati, amhākaṁ panimāya attho",
  "atk-s0202a2:110_3": "natthi. Bhoto pana āgamanaṁ labhitvā aññadeva sukāraṇaṁ kathaṁ sotukāmamhāti dīpeti.",
  "atk-s0202a2:110_4": "Tato dhammadesanaṁ yācanto sādhu vata bhavantaṁ ye vātiādimāha. Tattha ācariyaketi",
  "atk-s0202a2:110_5": "ācariyasamaye. Anassāsikānīti assāsavirahitāni. Sasakkanti ekaṁsatthe nipāto, viññū",
  "atk-s0202a2:110_6": "puriso ekaṁseneva na vaseyyāti attho. Vasanto ca nārādheyyāti na sampādeyya, na paripūreyyāti",
  "atk-s0202a2:110_7": "vuttaṁ hoti. Ñāyaṁ dhammaṁ kusalanti kāraṇabhūtaṁ anavajjaṭṭhena kusalaṁ dhammaṁ.",
  "atk-s0202a2:111_0": "225.Idhāti imasmiṁ loke. Natthi dinnantiādīni sāleyyakasutte vuttāni. Cātumahābhūtikoti",
  "atk-s0202a2:111_1": "catumahābhūtamayo. Pathavī pathavīkāyanti ajjhattikā pathavīdhātu bāhirapathavīdhātuṁ.",
  "atk-s0202a2:111_2": "Anupetīti anuyāti. Anupagacchatīti tasseva vevacanaṁ, anugacchatītipi attho, ubhayenāpi",
  "atk-s0202a2:111_3": "upeti upagacchatīti dasseti. Āpādīsupi eseva nayo. Indriyānīti manacchaṭṭhāni indriyāni",
  "atk-s0202a2:111_4": "ākāsaṁ pakkhandanti. Āsandipañcamāti nipannamañcena pañcamā, mañco ceva, cattāro",
  "atk-s0202a2:111_5": "mañcapāde gahetvā ṭhitā cattāro purisā cāti attho. Yāvāḷāhanāti yāva susānā. Padānīti",
  "atk-s0202a2:111_6": "ayaṁ evaṁ sīlavā ahosi, evaṁ dussīlotiādinā nayena pavattāni guṇapadāni. Sarīrameva",
  "atk-s0202a2:111_7": "vā ettha padānīti adhippetaṁ. Kāpotakānīti kapotakavaṇṇāni, pārāvatapakkhavaṇṇānīti attho.",
  "atk-s0202a2:112_0": "Bhassantāti bhasmantā, ayameva vā pāḷi. Āhutiyoti yaṁ paheṇakasakkārādibhedaṁ dinnadānaṁ,",
  "atk-s0202a2:112_1": "sabbaṁ taṁ chārikāvasānameva hoti, na tato paraṁ phaladāyakaṁ hutvā gacchatīti attho.",
  "atk-s0202a2:112_2": "Dattupaññattanti dattūhi bālamanussehi paññattaṁ. Idaṁ vuttaṁ hoti – bālehi abuddhīhi",
  "atk-s0202a2:112_3": "paññattamidaṁ dānaṁ, na paṇḍitehi. Bālā denti, paṇḍitā gaṇhantīti dasseti. Atthikavādanti",
  "atk-s0202a2:112_4": "atthi dinnaṁ dinnaphalanti imaṁ atthikavādaṁyeva vadanti tesaṁ tucchaṁ vacanaṁ musāvilāpo.",
  "atk-s0202a2:112_5": "Bāleca paṇḍite cāti bālā ca paṇḍitā ca.",
  "atk-s0202a2:113_0": "Akatena me ettha katanti mayhaṁ akateneva samaṇakammena ettha etassa samaye kammaṁ",
  "atk-s0202a2:113_1": "kataṁ nāma hoti, avusiteneva brahmacariyena vusitaṁ nāma hoti. Etthāti etasmiṁ samaṇadhamme.",
  "atk-s0202a2:113_2": "Samasamāti ativiya samā, samena vā guṇena samā. Sāmaññaṁ pattāti samānabhāvaṁ pattā.",
  "atk-s0202a2:114": "226.Karatotiādīni apaṇṇakasutte vuttāni. Tathā natthi hetūtiādīni.",
  "atk-s0202a2:115_0": "228. Catutthabrahmacariyavāse akaṭāti akatā. Akaṭavidhāti akatavidhānā, evaṁ karohīti",
  "atk-s0202a2:115_1": "kenaci kārāpitā na hontīti attho. Animmitāti iddhiyāpi na nimmitā. Animmātāti animmāpitā.",
  "atk-s0202a2:115_2": "Keci animmitabbāti padaṁ vadanti, taṁ neva pāḷiyaṁ, na aṭṭhakathāyaṁ sandissati.",
  "atk-s0202a2:115_3": "Vañjhāti vañjhapasuvañjhatālādayo viya aphalā, kassaci ajanakāti attho. Etena pathavīkāyādīnaṁ",
  "atk-s0202a2:115_4": "rūpādijanakabhāvaṁ paṭikkhipati. Pabbatakūṭā viya ṭhitāti kūṭaṭṭhā. Īsikaṭṭhāyiṭṭhitāti",
  "atk-s0202a2:115_5": "muñje īsikā viya ṭhitā. Tatrāyamadhippāyo – yamidaṁ jāyatīti vuccati, taṁ muñjato",
  "atk-s0202a2:115_6": "īsikā viya vijjamānameva nikkhamatīti. “Esikaṭṭhāyiṭṭhitā”tipi pāṭho, sunikhāto esikatthambho",
  "atk-s0202a2:115_7": "niccalo tiṭṭhati, evaṁ ṭhitāti attho. Ubhayenapi tesaṁ vināsābhāvaṁ dīpeti. Na iñjantīti",
  "atk-s0202a2:115_8": "esikatthambho viya ṭhitattā na calanti. Na vipariṇāmentīti pakatiṁ na jahanti. Na",
  "atk-s0202a2:115_9": "aññamaññaṁ byābādhentīti aññamaññaṁ na upahananti. Nālanti na samatthā.",
  "atk-s0202a2:116_0": "Pathavīkāyotiādīsu pathavīyeva pathavīkāyo, pathavīsamūho vā. Tatthāti tesu jīvasattamesu",
  "atk-s0202a2:116_1": "kāyesu. Natthi hantā vāti hantuṁ vā ghātetuṁ vā sotuṁ vā sāvetuṁ vā jānituṁ vā jānāpetuṁ",
  "atk-s0202a2:116_2": "vā samattho nāma natthīti dīpeti. Sattannaṁtveva kāyānanti yathā muggarāsiādīsu pahaṭaṁ",
  "atk-s0202a2:116_3": "satthaṁ muggarāsiādīnaṁ antarena pavisati, evaṁ sattannaṁ kāyānaṁ antarena chiddena",
  "atk-s0202a2:116_4": "vivarena satthaṁ pavisati. Tattha “ahaṁ imaṁ jīvitā voropemī”ti kevalaṁ saññāmattameva",
  "atk-s0202a2:116_5": "hotīti dasseti. Yonipamukhasatasahassānīti pamukhayonīnaṁ uttamayonīnaṁ cuddasasatasahassāni",
  "atk-s0202a2:116_6": "aññāni ca saṭṭhisatāni aññāni ca chasatāni. Pañca ca kammuno satānīti pañca kammasatāni",
  "atk-s0202a2:116_7": "ca, kevalaṁ takkamattakena niratthakaṁ diṭṭhiṁ dīpeti. Pañca ca kammāni tīṇi ca kammānītiādīsupi",
  "atk-s0202a2:116_8": "eseva nayo. Keci panāhu pañca kammānīti pañcindriyavasena bhaṇati. Tīṇīti kāyakammādivasenāti.",
  "atk-s0202a2:116_9": "Kamme ca aḍḍhakamme cāti ettha panassa kāyakammañca vacīkammañca kammanti laddhi,",
  "atk-s0202a2:116_10": "manokammaṁ upaḍḍhakammanti. Dvaṭṭhipaṭipadāti dvāsaṭṭhi paṭipadāti vadati. Dvaṭṭhantarakappāti",
  "atk-s0202a2:116_11": "ekasmiṁ kappe catusaṭṭhi antarakappā nāma honti, ayaṁ pana aññe dve ajānanto evamāha.",
  "atk-s0202a2:116_12": "Chaḷābhijātiyo apaṇṇakasutte vitthāritā.",
  "atk-s0202a2:117_0": "Aṭṭha purisabhūmiyoti mandabhūmi khiḍḍābhūmi vīmaṁsakabhūmi ujugatabhūmi sekkhabhūmi",
  "atk-s0202a2:117_1": "samaṇabhūmi jinabhūmi pannabhūmīti imā aṭṭha purisabhūmiyoti vadati. Tattha jātadivasato",
  "atk-s0202a2:117_2": "paṭṭhāya sattadivase sambādhaṭṭhānato nikkhantattā sattā mandā honti momūhā. Ayaṁ",
  "atk-s0202a2:117_3": "mandabhūmīti vadati. Ye pana duggatito āgatā honti, te abhiṇhaṁ rodanti ceva viravanti",
  "atk-s0202a2:117_4": "ca. Sugatito āgatā taṁ anussaritvā anussaritvā hasanti. Ayaṁ khiḍḍābhūmi nāma. Mātāpitūnaṁ",
  "atk-s0202a2:117_5": "hatthaṁ vā pādaṁ vā mañcaṁ vā pīṭhaṁ vā gahetvā bhūmiyaṁ padanikkhipanaṁ vīmaṁsakabhūmi",
  "atk-s0202a2:117_6": "nāma. Padasāva gantuṁ samatthakālo ujugatabhūmi nāma. Sippānaṁ sikkhanakālo sekkhabhūmi",
  "atk-s0202a2:117_7": "nāma. Gharā nikkhamma pabbajanakālo samaṇabhūmi nāma. Ācariyaṁ sevitvā jānanakālo",
  "atk-s0202a2:117_8": "jinabhūmi nāma. Bhikkhu ca pannako jino na kiñci āhāti evaṁ alābhiṁ samaṇaṁ pannabhūmīti vadati.",
  "atk-s0202a2:118_0": "Ekūnapaññāsaājīvasateti ekūnapaññāsa ājīvavuttisatāni. Paribbājakasateti paribbājakapabbajjasatāni.",
  "atk-s0202a2:118_1": "Nāgāvāsasateti nāgamaṇḍalasatāni. Vīse indriyasateti vīsa indriyasatāni. Tiṁse nirayasateti",
  "atk-s0202a2:118_2": "tiṁsa nirayasatāni. Rajodhātuyoti rajaokiraṇaṭṭhānāni. Hatthapiṭṭhipādapiṭṭhādīni",
  "atk-s0202a2:118_3": "sandhāya vadati. Satta saññīgabbhāti oṭṭhagoṇagadrabhaajapasumigamahiṁse sandhāya",
  "atk-s0202a2:118_4": "vadati. Asaññīgabbhāti sāliyavagodhumamuggakaṅguvarakakudrūsake sandhāya vadati.",
  "atk-s0202a2:118_5": "Nigaṇṭhigabbhāti nigaṇṭhimhi jātagabbhā, ucchuveḷunaḷādayo sandhāya vadati. Satta",
  "atk-s0202a2:118_6": "devāti bahū devā, so pana sattāti vadati. Mānusāpi anantā, so sattāti vadati. Satta",
  "atk-s0202a2:118_7": "pisācāti pisācā mahantā, sattāti vadati.",
  "atk-s0202a2:119_0": "Sarāti mahāsarā. Kaṇṇamuṇḍa-rathakāra-anotatta-sīhapapātakuḷira-mucalinda-kuṇāladahe",
  "atk-s0202a2:119_1": "gahetvā vadati. Pavuṭāti gaṇṭhikā. Papātāti mahāpapātā. Papātasatānīti khuddakapapātasatāni.",
  "atk-s0202a2:119_2": "Supināti mahāsupinā. Supinasatānīti khuddakasupinasatāni. Mahākappinoti mahākappānaṁ.",
  "atk-s0202a2:119_3": "Ettha ekamhā sarā vassasate vassasate kusaggena ekaṁ udakabinduṁ nīharitvā nīharitvā",
  "atk-s0202a2:119_4": "sattakkhattuṁ tamhi sare nirudake kate eko mahākappoti vadati. Evarūpānaṁ mahākappānaṁ",
  "atk-s0202a2:119_5": "caturāsītisatasahassāni khepetvā bālā ca paṇḍitā ca dukkhassantaṁ karontīti ayamassa",
  "atk-s0202a2:119_6": "laddhi. Paṇḍitopi kira antarā sujjhituṁ na sakkoti, bālopi tato uddhaṁ na gacchati.",
  "atk-s0202a2:120_0": "Sīlenāti acelakasīlena vā aññena vā yena kenaci. Vatenāti tādisena vatena. Tapenāti",
  "atk-s0202a2:120_1": "tapokammena. Aparipakkaṁ paripāceti nāma yo “ahaṁ paṇḍito”ti antarā visujjhati. Paripakkaṁ",
  "atk-s0202a2:120_2": "phussa phussa byantiṁ karoti nāma yo “ahaṁ bālo”ti vuttaparimāṇaṁ kālaṁ atikkamitvā",
  "atk-s0202a2:120_3": "yāti. Hevaṁ natthīti evaṁ natthi. Tañhi ubhayampi na sakkā kātunti dīpeti. Doṇamiteti",
  "atk-s0202a2:120_4": "doṇena mitaṁ viya. Sukhadukkheti sukhadukkhaṁ. Pariyantakateti vuttaparimāṇena kālena",
  "atk-s0202a2:120_5": "katapariyanto. Natthi hāyanavaḍḍhaneti natthi hāyanavaḍḍhanāni. Na saṁsāro paṇḍitassa",
  "atk-s0202a2:120_6": "hāyati, na bālassa vaḍḍhatīti attho. Ukkaṁsāvakaṁseti ukkaṁsāvakaṁsā, hāpanavaḍḍhanānamevetaṁ",
  "atk-s0202a2:120_7": "vevacanaṁ. Idāni tamatthaṁ upamāya sādhento seyyathāpi nāmātiādimāha. Tattha suttaguḷeti",
  "atk-s0202a2:120_8": "veṭhetvā katasuttaguḷaṁ. Nibbeṭhiyamānameva paletīti pabbate vā rukkhagge vā ṭhatvā",
  "atk-s0202a2:120_9": "khittaṁ suttapamāṇena nibbeṭhiyamānaṁ gacchati, sutte khīṇe tattha tiṭṭhati na gacchati.",
  "atk-s0202a2:120_10": "Evamevaṁ vuttakālato uddhaṁ na gacchatīti dasseti.",
  "atk-s0202a2:121": "229.Kimidanti kimidaṁ tava aññāṇaṁ, kiṁ sabbaññu nāma tvanti evaṁ puṭṭho samāno niyativāde pakkhipanto suññaṁ me agārantiādimāha.",
  "atk-s0202a2:122": "230.Anussaviko hotīti anussavanissito hoti. Anussavasaccoti savanaṁ saccato gahetvā ṭhito. Piṭakasampadāyāti vaggapaṇṇāsakāya piṭakaganthasampattiyā.",
  "atk-s0202a2:123_0": "232.Mandoti mandapañño. Momūhoti atimūḷho. Vācāvikkhepaṁ āpajjatīti vācāya vikkhepaṁ",
  "atk-s0202a2:123_1": "āpajjati. Kīdisaṁ? Amarāvikkhepaṁ, apariyantavikkhepanti attho. Atha vā amarā nāma",
  "atk-s0202a2:123_2": "macchajāti. Sā ummujjananimmujjanādivasena udake sandhāvamānā gahetuṁ na sakkāti",
  "atk-s0202a2:123_3": "evameva ayampi vādo ito cito ca sandhāvati, gāhaṁ na upagacchatīti amarāvikkhepoti",
  "atk-s0202a2:123_4": "vuccati. Taṁ amarāvikkhepaṁ.",
  "atk-s0202a2:124_0": "Evantipi me notiādīsu idaṁ kusalanti puṭṭho “evantipi me no”ti vadati, tato kiṁ akusalanti",
  "atk-s0202a2:124_1": "vutte “tathātipi me no”ti vadati, kiṁ ubhayato aññathāti vutte “aññathātipi me no”ti",
  "atk-s0202a2:124_2": "vadati, tato tividhenāpi na hotīti te laddhīti vutte “notipi me no”ti vadati, tato",
  "atk-s0202a2:124_3": "kiṁ no noti te laddhīti vutte “no notipi me no”ti vikkhepamāpajjati, ekasmimpi pakkhe",
  "atk-s0202a2:124_4": "na tiṭṭhati. Nibbijja pakkamatīti attanopi esa satthā avassayo bhavituṁ na sakkoti,",
  "atk-s0202a2:124_5": "mayhaṁ kiṁ sakkhissatīti nibbinditvā pakkamati. Purimesupi anassāsikesu eseva nayo.",
  "atk-s0202a2:125_0": "234.Sannidhikārakaṁ kāme paribhuñjitunti yathā pubbe gihibhūto sannidhiṁ katvā vatthukāme",
  "atk-s0202a2:125_1": "paribhuñjati, evaṁ tilataṇḍulasappinavanītādīni sannidhiṁ katvā idāni paribhuñjituṁ",
  "atk-s0202a2:125_2": "abhabboti attho. Nanu ca khīṇāsavassa vasanaṭṭhāne tilataṇḍulādayo paññāyantīti.",
  "atk-s0202a2:125_3": "No na paññāyanti, na panesa te attano atthāya ṭhapeti, aphāsukapabbajitādīnaṁ atthāya",
  "atk-s0202a2:125_4": "ṭhapeti. Anāgāmissa kathanti. Tassāpi pañca kāmaguṇā sabbasova pahīnā, dhammena pana",
  "atk-s0202a2:125_5": "laddhaṁ vicāretvā paribhuñjati.",
  "atk-s0202a2:126_0": "236.Puttamatāya puttāti so kira imaṁ dhammaṁ sutvā ājīvakā matā nāmāti saññī hutvā",
  "atk-s0202a2:126_1": "evamāha. Ayañhettha attho – ājīvakā matā nāma, tesaṁ mātā puttamatā hoti, iti ājīvakā",
  "atk-s0202a2:126_2": "puttamatāya puttā nāma honti. Samaṇe gotameti samaṇe gotame brahmacariyavāso atthi,",
  "atk-s0202a2:126_3": "aññattha natthīti dīpeti. Sesaṁ sabbattha uttānamevāti.",
  "atk-s0202a2:127": "Papañcasūdaniyā majjhimanikāyaṭṭhakathāya",
  "atk-s0202a2:128": "Sandakasuttavaṇṇanā niṭṭhitā.",
  "atk-s0202a2:129": "7. Mahāsakuludāyisuttavaṇṇanā",
  "atk-s0202a2:130_0": "237.Evaṁme sutanti mahāsakuludāyisuttaṁ. Tattha moranivāpeti tasmiṁ ṭhāne morānaṁ",
  "atk-s0202a2:130_1": "abhayaṁ ghosetvā bhojanaṁ adaṁsu. Tasmā taṁ ṭhānaṁ moranivāpoti saṅkhaṁ gataṁ. Annabhāroti",
  "atk-s0202a2:130_2": "ekassa paribbājakassa nāmaṁ. Tathā varadharoti. Aññe cāti na kevalaṁ ime tayo, aññepi",
  "atk-s0202a2:130_3": "abhiññātā bahū paribbājakā. Appasaddassa vaṇṇavādīti idha appasaddavinītoti avatvāva",
  "atk-s0202a2:130_4": "idaṁ vuttaṁ. Kasmā? Na hi bhagavā aññena vinītoti.",
  "atk-s0202a2:131_0": "238.Purimānīti hiyyodivasaṁ upādāya purimāni nāma honti, tato paraṁ purimatarāni.",
  "atk-s0202a2:131_1": "Kutūhalasālāyanti kutūhalasālā nāma paccekasālā natthi, yattha pana nānātitthiyā",
  "atk-s0202a2:131_2": "samaṇabrāhmaṇā nānāvidhaṁ kathaṁ pavattenti, sā bahūnaṁ – “ayaṁ kiṁ vadati, ayaṁ",
  "atk-s0202a2:131_3": "kiṁ vadatī”ti kutūhaluppattiṭṭhānato “kutūhalasālā”ti vuccati. “Kotūhalasālā”tipi",
  "atk-s0202a2:131_4": "pāṭho. Lābhāti ye evarūpe samaṇabrāhmaṇe daṭṭhuṁ pañhaṁ pucchituṁ dhammakathaṁ vā",
  "atk-s0202a2:131_5": "nesaṁ sotuṁ labhanti, tesaṁ aṅgamagadhānaṁ ime lābhāti attho.",
  "atk-s0202a2:132_0": "Saṅghinotiādīsu pabbajitasamūhasaṅkhāto saṅgho etesaṁ atthīti saṅghino. Sveva gaṇo",
  "atk-s0202a2:132_1": "etesaṁ atthīti gaṇino. Ācārasikkhāpanavasena tassa gaṇassa ācariyāti gaṇācariyā.",
  "atk-s0202a2:132_2": "Ñātāti paññātā pākaṭā. Yathābhuccaguṇehi ceva ayathābhūtaguṇehi ca samuggato yaso",
  "atk-s0202a2:132_3": "etesaṁ atthīti yasassino. Pūraṇādīnañhi “appiccho santuṭṭho, appicchatāya vatthampi",
  "atk-s0202a2:132_4": "na nivāsetī”tiādinā nayena yaso samuggato, tathāgatassa “itipi so bhagavā”tiādīhi",
  "atk-s0202a2:132_5": "yathābhūtaguṇehi. Titthakarāti laddhikarā. Sādhusammatāti ime sādhū sundarā sappurisāti",
  "atk-s0202a2:132_6": "evaṁ sammatā. Bahujanassāti assutavato ceva andhabālaputhujjanassa vibhāvino ca paṇḍitajanassa.",
  "atk-s0202a2:132_7": "Tattha titthiyā bālajanassa evaṁ sammatā, tathāgato paṇḍitajanassa. Iminā nayena",
  "atk-s0202a2:132_8": "pūraṇo kassapo saṅghītiādīsu attho veditabbo. Bhagavā pana yasmā aṭṭhatiṁsa ārammaṇāni",
  "atk-s0202a2:132_9": "vibhajanto bahūni nibbānaotaraṇatitthāni akāsi, tasmā “titthakaro”ti vattuṁ vaṭṭati.",
  "atk-s0202a2:133_0": "Kasmā panete sabbepi tattha osaṭāti? Upaṭṭhākarakkhaṇatthañceva lābhasakkāratthañca.",
  "atk-s0202a2:133_1": "Tesañhi evaṁ hoti – “amhākaṁ upaṭṭhākā samaṇaṁ gotamaṁ saraṇaṁ gaccheyyuṁ, te ca",
  "atk-s0202a2:133_2": "rakkhissāma. Samaṇassa ca gotamassa upaṭṭhāke sakkāraṁ karonte disvā amhākampi upaṭṭhākā",
  "atk-s0202a2:133_3": "amhākaṁ sakkāraṁ karissantī”ti. Tasmā yattha yattha bhagavā osarati, tattha tattha sabbe osaranti.",
  "atk-s0202a2:134_0": "239.Vādaṁ āropetvāti vāde dosaṁ āropetvā. Apakkantāti, apagatā, keci disaṁ pakkantā,",
  "atk-s0202a2:134_1": "keci gihibhāvaṁ pattā, keci imaṁ sāsanaṁ āgatā. Sahitaṁ meti mayhaṁ vacanaṁ sahitaṁ",
  "atk-s0202a2:134_2": "siliṭṭhaṁ, atthayuttaṁ kāraṇayuttanti attho. Asahitaṁ teti tuyhaṁ vacanaṁ asahitaṁ.",
  "atk-s0202a2:134_3": "Adhiciṇṇaṁ te viparāvattanti yaṁ tuyhaṁ dīgharattāciṇṇavasena suppaguṇaṁ, taṁ mayhaṁ",
  "atk-s0202a2:134_4": "ekavacaneneva viparāvattaṁ viparivattitvā ṭhitaṁ, na kiñci jātanti attho. Āropito",
  "atk-s0202a2:134_5": "te vādoti mayā tava vāde doso āropito. Cara vādappamokkhāyāti dosamocanatthaṁ cara",
  "atk-s0202a2:134_6": "vicara, tattha tattha gantvā sikkhāti attho. Nibbeṭhehi vā sace pahosīti atha sayaṁ",
  "atk-s0202a2:134_7": "pahosi, idāneva nibbeṭhehi. Dhammakkosenāti sabhāvakkosena.",
  "atk-s0202a2:135_0": "240.Taṁ no sossāmāti taṁ amhākaṁ desitaṁ dhammaṁ suṇissāma. Khuddamadhunti khuddakamakkhikāhi",
  "atk-s0202a2:135_1": "kataṁ daṇḍakamadhuṁ. Anelakanti niddosaṁ apagatamacchikaṇḍakaṁ. Pīḷeyyāti dadeyya.",
  "atk-s0202a2:135_2": "Paccāsīsamānarūpoti pūretvā nu kho no bhojanaṁ dassatīti bhājanahattho paccāsīsamāno",
  "atk-s0202a2:135_3": "paccupaṭṭhito assa. Sampayojetvāti appamattakaṁ vivādaṁ katvā.",
  "atk-s0202a2:136": "241.Itarītarenāti lāmakalāmakena. Pavivittoti idaṁ paribbājako kāyavivekamattaṁ sandhāya vadati, bhagavā pana tīhi vivekehi vivittova.",
  "atk-s0202a2:137_0": "242.Kosakāhārāpīti dānapatīnaṁ ghare aggabhikkhāṭhapanatthaṁ khuddakasarāvā honti,",
  "atk-s0202a2:137_1": "dānapatino aggabhattaṁ vā tattha ṭhapetvā bhuñjanti, pabbajite sampatte taṁ bhattaṁ",
  "atk-s0202a2:137_2": "tassa denti. Taṁ sarāvakaṁ kosakoti vuccati. Tasmā ye ca ekeneva bhattakosakena yāpenti,",
  "atk-s0202a2:137_3": "te kosakāhārāti. Beluvāhārāti beluvamattabhattāhārā. Samatittikanti oṭṭhavaṭṭiyā",
  "atk-s0202a2:137_4": "heṭṭhimalekhāsamaṁ. Iminā dhammenāti iminā appāhāratādhammena. Ettha pana sabbākāreneva",
  "atk-s0202a2:137_5": "bhagavā anappāhāroti na vattabbo. Padhānabhūmiyaṁ chabbassāni appāhārova ahosi, verañjāyaṁ",
  "atk-s0202a2:137_6": "tayo māse patthodaneneva yāpesi pālileyyakavanasaṇḍe tayo māse bhisamuḷāleheva yāpesi.",
  "atk-s0202a2:137_7": "Idha pana etamatthaṁ dasseti – “ahaṁ ekasmiṁ kāle appāhāro ahosiṁ, mayhaṁ pana sāvakā",
  "atk-s0202a2:137_8": "dhutaṅgasamādānato paṭṭhāya yāvajīvaṁ dhutaṅgaṁ na bhindantī”ti. Tasmā yadi te iminā",
  "atk-s0202a2:137_9": "dhammena sakkareyyuṁ, mayā hi te visesatarā. Añño ceva pana dhammo atthi, yena maṁ",
  "atk-s0202a2:137_10": "te sakkarontīti dasseti. Iminā nayena sabbavāresu yojanā veditabbā.",
  "atk-s0202a2:138_0": "Paṁsukūlikāti samādinnapaṁsukūlikaṅgā. Lūkhacīvaradharāti satthasuttalūkhāni cīvarāni",
  "atk-s0202a2:138_1": "dhārayamānā. Nantakānīti antavirahitāni vatthakhaṇḍāni, yadi hi nesaṁ anto bhaveyya,",
  "atk-s0202a2:138_2": "pilotikāti saṅkhaṁ gaccheyyuṁ. Uccinitvāti phāletvā dubbalaṭṭhānaṁ pahāya thiraṭṭhānameva",
  "atk-s0202a2:138_3": "gahetvā. Alābulomasānīti alābulomasadisasuttāni sukhumānīti dīpeti. Ettāvatā ca satthā",
  "atk-s0202a2:138_4": "cīvarasantosena asantuṭṭhoti na vattabbo. Atimuttakasusānato hissa puṇṇadāsiyā pārupitvā",
  "atk-s0202a2:138_5": "pātitasāṇapaṁsukūlaṁ gahaṇadivase udakapariyantaṁ katvā mahāpathavī akampi. Idha",
  "atk-s0202a2:138_6": "pana etamatthaṁ dasseti – “ahaṁ ekasmiṁyeva kāle paṁsukūlaṁ gaṇhiṁ, mayhaṁ pana sāvakā",
  "atk-s0202a2:138_7": "dhutaṅgasamādānato paṭṭhāya yāvajīvaṁ dhutaṅgaṁ na bhindantī”ti.",
  "atk-s0202a2:139_0": "Piṇḍapātikāti atirekalābhaṁ paṭikkhipitvā samādinnapiṇḍapātikaṅgā. Sapadānacārinoti",
  "atk-s0202a2:139_1": "loluppacāraṁ paṭikkhipitvā samādinnasapadānacārā. Uñchāsake vate ratāti uñchācariyasaṅkhāte",
  "atk-s0202a2:139_2": "bhikkhūnaṁ pakativate ratā, uccanīcagharadvāraṭṭhāyino hutvā kabaramissakaṁ bhattaṁ",
  "atk-s0202a2:139_3": "saṁharitvā paribhuñjantīti attho. Antaragharanti brahmāyusutte ummārato paṭṭhāya",
  "atk-s0202a2:139_4": "antaragharaṁ, idha indakhīlato paṭṭhāya adhippetaṁ. Ettāvatā ca satthā piṇḍapātasantosena",
  "atk-s0202a2:139_5": "asantuṭṭhoti na vattabbo, appāhāratāya vuttaniyāmeneva pana sabbaṁ vitthāretabbaṁ.",
  "atk-s0202a2:139_6": "Idha pana etamatthaṁ dasseti – “ahaṁ ekasmiṁyeva kāle nimantanaṁ na sādayiṁ, mayhaṁ",
  "atk-s0202a2:139_7": "pana sāvakā dhutaṅgasamādānato paṭṭhāya yāvajīvaṁ dhutaṅgaṁ na bhindantī”ti.",
  "atk-s0202a2:140_0": "Rukkhamūlikāti channaṁ paṭikkhipitvā samādinnarukkhamūlikaṅgā. Abbhokāsikāti channañca",
  "atk-s0202a2:140_1": "rukkhamūlañca paṭikkhipitvā samādinnaabbhokāsikaṅgā. Aṭṭhamāseti hemantagimhike māse.",
  "atk-s0202a2:140_2": "Antovasse pana cīvarānuggahatthaṁ channaṁ pavisanti. Ettāvatā ca satthā senāsanasantosena",
  "atk-s0202a2:140_3": "asantuṭṭhoti na vattabbo, senāsanasantoso panassa chabbassikamahāpadhānena ca pālileyyakavanasaṇḍena",
  "atk-s0202a2:140_4": "ca dīpetabbo. Idha pana etamatthaṁ dasseti – “ahaṁ ekasmiṁyeva kāle channaṁ na pāvisiṁ,",
  "atk-s0202a2:140_5": "mayhaṁ pana sāvakā dhutaṅgasamādānato paṭṭhāya yāvajīvaṁ dhutaṅgaṁ na bhindantī”ti.",
  "atk-s0202a2:141_0": "Āraññikāti gāmantasenāsanaṁ paṭikkhipitvā samādinnaāraññikaṅgā. Saṅghamajjhe osarantīti",
  "atk-s0202a2:141_1": "abaddhasīmāya kathitaṁ, baddhasīmāyaṁ pana vasantā attano vasanaṭṭhāneyeva uposathaṁ",
  "atk-s0202a2:141_2": "karonti. Ettāvatā ca satthā no pavivittoti na vattabbo, “icchāmahaṁ, bhikkhave, aḍḍhamāsaṁ",
  "atk-s0202a2:141_3": "paṭisalliyitu”nti evañhissa paviveko paññāyati. Idha pana etamatthaṁ dasseti “ahaṁ",
  "atk-s0202a2:141_4": "ekasmiṁyeva tathārūpe kāle paṭisalliyiṁ, mayhaṁ pana sāvakā dhutaṅgasamādānato paṭṭhāya",
  "atk-s0202a2:141_5": "yāvajīvaṁ dhutaṅgaṁ na bhindantī”ti. Mamaṁ sāvakāti maṁ sāvakā.",
  "atk-s0202a2:142_0": "244.Sanidānanti sappaccayaṁ. Kiṁ pana appaccayaṁ nibbānaṁ na desetīti. No na deseti,",
  "atk-s0202a2:142_1": "sahetukaṁ pana taṁ desanaṁ katvā deseti, no ahetukanti. Sappāṭihāriyanti purimassevetaṁ",
  "atk-s0202a2:142_2": "vevacanaṁ, sakāraṇanti attho. Taṁ vatāti ettha vatāti nipātamattaṁ.",
  "atk-s0202a2:143_0": "245.Anāgataṁ vādapathanti ajja ṭhapetvā sve vā punadivase vā aḍḍhamāse vā māse vā",
  "atk-s0202a2:143_1": "saṁvacchare vā tassa tassa pañhassa upari āgamanavādapathaṁ. Nadakkhatīti yathā saccako",
  "atk-s0202a2:143_2": "nigaṇṭho attano niggahaṇatthaṁ āgatakāraṇaṁ visesetvā vadanto na addasa, evaṁ na",
  "atk-s0202a2:143_3": "dakkhatīti netaṁ ṭhānaṁ vijjati. Sahadhammenāti sakāraṇena. Antarantarā kathaṁ opāteyyunti",
  "atk-s0202a2:143_4": "mama kathāvāraṁ pacchinditvā antarantare attano kathaṁ paveseyyunti attho. Na kho",
  "atk-s0202a2:143_5": "panāhaṁ, udāyīti, udāyi, ahaṁ ambaṭṭhasoṇadaṇḍakūṭadantasaccakanigaṇṭhādīhi saddhiṁ",
  "atk-s0202a2:143_6": "mahāvāde vattamānepi – “aho vata me ekasāvakopi upamaṁ vā kāraṇaṁ vā āharitvā dadeyyā”ti",
  "atk-s0202a2:143_7": "evaṁ sāvakesu anusāsaniṁ na paccāsīsāmi. Mamayevāti evarūpesu ṭhānesu sāvakā mamayeva",
  "atk-s0202a2:143_8": "anusāsaniṁ ovādaṁ paccāsīsanti.",
  "atk-s0202a2:144_0": "246.Tesāhaṁcittaṁ ārādhemīti tesaṁ ahaṁ tassa pañhassa veyyākaraṇena cittaṁ gaṇhāmi",
  "atk-s0202a2:144_1": "sampādemi paripūremi, aññaṁ puṭṭho aññaṁ na byākaromi, ambaṁ puṭṭho labujaṁ viya",
  "atk-s0202a2:144_2": "labujaṁ vā puṭṭho ambaṁ viya. Ettha ca “adhisīle sambhāventī”ti vuttaṭṭhāne buddhasīlaṁ",
  "atk-s0202a2:144_3": "nāma kathitaṁ, “abhikkante ñāṇadassane sambhāventī”ti vuttaṭṭhāne sabbaññutaññāṇaṁ,",
  "atk-s0202a2:144_4": "“adhipaññāya sambhāventī”ti vuttaṭṭhāne ṭhānuppattikapaññā, “yena dukkhenā”ti vuttaṭṭhāne",
  "atk-s0202a2:144_5": "saccabyākaraṇapaññā. Tattha sabbaññutaññāṇañca saccabyākaraṇapaññañca ṭhapetvā avasesā",
  "atk-s0202a2:144_6": "paññā adhipaññaṁ bhajati.",
  "atk-s0202a2:145_0": "247. Idāni tesaṁ tesaṁ visesādhigamānaṁ paṭipadaṁ ācikkhanto puna caparaṁ udāyītiādimāha.",
  "atk-s0202a2:145_1": "Tattha abhiññāvosānapāramippattāti abhiññāvosānasaṅkhātañceva abhiññāpāramīsaṅkhātañca arahattaṁ pattā.",
  "atk-s0202a2:146_0": "Sammappadhāneti upāyapadhāne. Chandaṁ janetīti kattukamyatākusalacchandaṁ janeti.",
  "atk-s0202a2:146_1": "Vāyamatīti vāyāmaṁ karoti. Vīriyaṁ ārabhatīti vīriyaṁ pavatteti. Cittaṁ paggaṇhātīti",
  "atk-s0202a2:146_2": "cittaṁ ukkhipati. Padahatīti upāyapadhānaṁ karoti. Bhāvanāya pāripūriyāti vaḍḍhiyā",
  "atk-s0202a2:146_3": "paripūraṇatthaṁ. Apicettha – “yā ṭhiti, so asammoso…pe… yaṁ vepullaṁ, sā bhāvanāpāripūrī”ti",
  "atk-s0202a2:146_4": "evaṁ purimaṁ purimassa pacchimaṁ pacchimassa atthotipi veditabbaṁ.",
  "atk-s0202a2:147": "Imehi pana sammappadhānehi kiṁ kathitaṁ? Kassapasaṁyuttapariyāyena sāvakassa pubbabhāgapaṭipadā kathitā. Vuttañhetaṁ tattha –",
  "atk-s0202a2:148_0": "“Cattārome, āvuso, sammappadhānā. Katame cattāro? Idhāvuso, bhikkhu, anuppannā me",
  "atk-s0202a2:148_1": "pāpakā akusalā dhammā uppajjamānā anatthāya saṁvatteyyunti ātappaṁ karoti. Uppannā",
  "atk-s0202a2:148_2": "me pāpakā akusalā dhammā appahīyamānā anatthāya saṁvatteyyunti ātappaṁ karoti. Anuppannā",
  "atk-s0202a2:148_3": "me kusalā dhammā anuppajjamānā anatthāya saṁvatteyyunti ātappaṁ karoti. Uppannā me",
  "atk-s0202a2:148_4": "kusalā dhammā nirujjhamānā anatthāya saṁvatteyyunti ātappaṁ karotī”ti.",
  "atk-s0202a2:149_0": "Ettha ca pāpakā akusalāti lobhādayo veditabbā. Anuppannā kusalā dhammāti samathavipassanā",
  "atk-s0202a2:149_1": "ceva maggo ca, uppannā kusalā nāma samathavipassanāva. Maggo pana sakiṁ uppajjitvā",
  "atk-s0202a2:149_2": "nirujjhamāno anatthāya saṁvattanako nāma natthi. So hi phalassa paccayaṁ datvāva",
  "atk-s0202a2:149_3": "nirujjhati. Purimasmimpi vā samathavipassanāva gahetabbāti vuttaṁ, taṁ pana na yuttaṁ.",
  "atk-s0202a2:150_0": "Tattha “uppannā samathavipassanā nirujjhamānā anatthāya saṁvattantī”ti atthassa āvibhāvatthamidaṁ",
  "atk-s0202a2:150_1": "vatthu – eko kira khīṇāsavatthero “mahācetiyañca mahābodhiñca vandissāmī”ti samāpattilābhinā",
  "atk-s0202a2:150_2": "bhaṇḍagāhakasāmaṇerena saddhiṁ janapadato mahāvihāraṁ āgantvā vihārapariveṇaṁ pāvisi.",
  "atk-s0202a2:150_3": "Sāyanhasamaye mahābhikkhusaṅghe cetiyaṁ vandamāne cetiyaṁ vandanatthāya na nikkhami.",
  "atk-s0202a2:150_4": "Kasmā? Khīṇāsavānañhi tīsu ratanesu mahantaṁ gāravaṁ hoti. Tasmā bhikkhusaṅghe vanditvā",
  "atk-s0202a2:150_5": "paṭikkamante manussānaṁ sāyamāsabhuttavelāyaṁ sāmaṇerampi ajānāpetvā “cetiyaṁ vandissāmī”ti",
  "atk-s0202a2:150_6": "ekakova nikkhami. Sāmaṇero – “kiṁ nu kho thero avelāya ekakova gacchati, jānissāmī”ti",
  "atk-s0202a2:150_7": "upajjhāyassa padānupadiko nikkhami. Thero anāvajjanena tassa āgamanaṁ ajānanto dakkhiṇadvārena",
  "atk-s0202a2:150_8": "cetiyaṅgaṇaṁ āruhi. Sāmaṇeropi anupadaṁyeva āruḷho.",
  "atk-s0202a2:151_0": "Mahāthero mahācetiyaṁ ulloketvā buddhārammaṇaṁ pītiṁ gahetvā sabbaṁ cetaso samannāharitvā",
  "atk-s0202a2:151_1": "haṭṭhapahaṭṭho cetiyaṁ vandati. Sāmaṇero therassa vandanākāraṁ disvā “upajjhāyo me",
  "atk-s0202a2:151_2": "ativiya pasannacitto vandati, kiṁ nu kho pupphāni labhitvā pūjaṁ kareyyā”ti cintesi.",
  "atk-s0202a2:151_3": "Thero vanditvā uṭṭhāya sirasi añjaliṁ ṭhapetvā mahācetiyaṁ ulloketvā ṭhito. Sāmaṇero",
  "atk-s0202a2:151_4": "ukkāsitvā attano āgatabhāvaṁ jānāpesi. Thero parivattetvā olokento “kadā āgatosī”ti",
  "atk-s0202a2:151_5": "pucchi. Tumhākaṁ cetiyaṁ vandanakāle, bhante. Ativiya pasannā cetiyaṁ vandittha kiṁ",
  "atk-s0202a2:151_6": "nu kho pupphāni labhitvā pūjeyyāthāti? Āma sāmaṇera imasmiṁ cetiye viya aññatra ettakaṁ",
  "atk-s0202a2:151_7": "dhātūnaṁ nidhānaṁ nāma natthi, evarūpaṁ asadisaṁ mahāthūpaṁ pupphāni labhitvā ko",
  "atk-s0202a2:151_8": "na pūjeyyāti. Tena hi, bhante, adhivāsetha, āharissāmīti tāvadeva jhānaṁ samāpajjitvā",
  "atk-s0202a2:151_9": "iddhiyā himavantaṁ gantvā vaṇṇagandhasampannapupphāni parissāvanaṁ pūretvā mahāthere",
  "atk-s0202a2:151_10": "dakkhiṇamukhato pacchimaṁ mukhaṁ asampatteyeva āgantvā pupphaparissāvanaṁ hatthe",
  "atk-s0202a2:151_11": "ṭhapetvā “pūjetha, bhante,”ti āha. Thero “atimandāni no sāmaṇera pupphānī”ti āha.",
  "atk-s0202a2:151_12": "Gacchatha, bhante, bhagavato guṇe āvajjitvā pūjethāti.",
  "atk-s0202a2:152_0": "Thero pacchimamukhanissitena sopāṇena āruyha kucchivedikābhūmiyaṁ pupphapūjaṁ kātuṁ",
  "atk-s0202a2:152_1": "āraddho. Vedikābhūmiyaṁ paripuṇṇāni pupphāni patitvā dutiyabhūmiyaṁ jaṇṇupamāṇena",
  "atk-s0202a2:152_2": "odhinā pūrayiṁsu. Tato otaritvā pādapiṭṭhikapantiṁ pūjesi. Sāpi paripūri. Paripuṇṇabhāvaṁ",
  "atk-s0202a2:152_3": "ñatvā heṭṭhimatale vikiranto agamāsi. Sabbaṁ cetiyaṅgaṇaṁ paripūri. Tasmiṁ paripuṇṇe",
  "atk-s0202a2:152_4": "“sāmaṇera pupphāni na khīyantī”ti āha. Parissāvanaṁ, bhante, adhomukhaṁ karothāti.",
  "atk-s0202a2:152_5": "Adhomukhaṁ katvā cālesi, tadā pupphāni khīṇāni. Parissāvanaṁ sāmaṇerassa datvā saddhiṁ",
  "atk-s0202a2:152_6": "hatthipākārena cetiyaṁ tikkhattuṁ padakkhiṇaṁ katvā catūsu ṭhānesu vanditvā pariveṇaṁ",
  "atk-s0202a2:152_7": "gacchanto cintesi – “yāva mahiddhiko vatāyaṁ sāmaṇero, sakkhissati nu kho imaṁ iddhānubhāvaṁ",
  "atk-s0202a2:152_8": "rakkhitu”nti. Tato “na sakkhissatī”ti disvā sāmaṇeramāha – “sāmaṇera tvaṁ idāni mahiddhiko,",
  "atk-s0202a2:152_9": "evarūpaṁ pana iddhiṁ nāsetvā pacchimakāle kāṇapesakāriyā hatthena madditakañjiyaṁ",
  "atk-s0202a2:152_10": "pivissasī”ti. Daharakabhāvassa nāmesa dosoyaṁ, so upajjhāyassa kathāyaṁ saṁvijjitvā",
  "atk-s0202a2:152_11": "– “kammaṭṭhānaṁ me, bhante, ācikkhathā”ti na yāci, amhākaṁ upajjhāyo kiṁ vadatīti",
  "atk-s0202a2:152_12": "taṁ pana asuṇanto viya agamāsi.",
  "atk-s0202a2:153_0": "Thero mahācetiyañca mahābodhiñca vanditvā sāmaṇeraṁ pattacīvaraṁ gāhāpetvā anupubbena",
  "atk-s0202a2:153_1": "kuṭeḷitissamahāvihāraṁ agamāsi. Sāmaṇero upajjhāyassa padānupadiko hutvā bhikkhācāraṁ",
  "atk-s0202a2:153_2": "na gacchati, “kataraṁ gāmaṁ pavisatha, bhante,”ti pucchitvā pana “idāni me upajjhāyo",
  "atk-s0202a2:153_3": "gāmadvāraṁ patto bhavissatī”ti ñatvā attano ca upajjhāyassa ca pattacīvaraṁ gahetvā",
  "atk-s0202a2:153_4": "ākāsena gantvā therassa pattacīvaraṁ datvā piṇḍāya pavisati. Thero sabbakālaṁ ovadati",
  "atk-s0202a2:153_5": "– “sāmaṇera mā evamakāsi, puthujjaniddhi nāma calā anibaddhā, asappāyaṁ rūpādiārammaṇaṁ",
  "atk-s0202a2:153_6": "labhitvā appamattakeneva bhijjati, santāya samāpattiyā parihīnāya brahmacariyavāso",
  "atk-s0202a2:153_7": "santhambhituṁ na sakkotī”ti. Sāmaṇero “kiṁ katheti mayhaṁ upajjhāyo”ti sotuṁ na icchati,",
  "atk-s0202a2:153_8": "tatheva karoti. Thero anupubbena cetiyavandanaṁ karonto kammubinduvihāraṁ nāma gato.",
  "atk-s0202a2:153_9": "Tattha vasantepi there sāmaṇero tatheva karoti.",
  "atk-s0202a2:154_0": "Athekadivasaṁ ekā pesakāradhītā abhirūpā paṭhamavaye ṭhitā kammabindugāmato nikkhamitvā",
  "atk-s0202a2:154_1": "padumassaraṁ oruyha gāyamānā pupphāni bhañjati. Tasmiṁ samaye sāmaṇero padumassaramatthakena",
  "atk-s0202a2:154_2": "gacchati, gacchanto pana silesikāya kāṇamacchikā viya tassā gītasadde bajjhi. Tāvadevassa",
  "atk-s0202a2:154_3": "iddhi antarahitā, chinnapakkhakāko viya ahosi. Santasamāpattibalena pana tattheva",
  "atk-s0202a2:154_4": "udakapiṭṭhe apatitvā simbalitūlaṁ viya patamānaṁ anupubbena padumasaratīre aṭṭhāsi.",
  "atk-s0202a2:154_5": "So vegena gantvā upajjhāyassa pattacīvaraṁ datvā nivatti. Mahāthero “pagevetaṁ mayā",
  "atk-s0202a2:154_6": "diṭṭhaṁ, nivāriyamānopi na nivattissatī”ti kiñci avatvā piṇḍāya pāvisi.",
  "atk-s0202a2:155_0": "Sāmaṇero gantvā padumasaratīre aṭṭhāsi tassā paccuttaraṇaṁ āgamayamāno. Sāpi sāmaṇeraṁ",
  "atk-s0202a2:155_1": "ākāsena gacchantañca puna āgantvā ṭhitañca disvā “addhā esa maṁ nissāya ukkaṇṭhito”ti",
  "atk-s0202a2:155_2": "ñatvā “paṭikkama sāmaṇerā”ti āha. So paṭikkami. Itarā paccuttaritvā sāṭakaṁ nivāsetvā",
  "atk-s0202a2:155_3": "taṁ upasaṅkamitvā “kiṁ, bhante,”ti pucchi. So tamatthaṁ ārocesi. Sā bahūhi kāraṇehi",
  "atk-s0202a2:155_4": "gharāvāse ādīnavaṁ brahmacariyavāse ānisaṁsañca dassetvā ovadamānāpi tassa ukkaṇṭhaṁ",
  "atk-s0202a2:155_5": "vinodetuṁ asakkontī – “ayaṁ mama kāraṇā evarūpāya iddhiyā parihīno, na dāni yuttaṁ",
  "atk-s0202a2:155_6": "pariccajitu”nti idheva tiṭṭhāti vatvā gharaṁ gantvā mātāpitūnaṁ taṁ pavattiṁ ārocesi.",
  "atk-s0202a2:155_7": "Tepi āgantvā nānappakāraṁ ovadamānā vacanaṁ aggaṇhantaṁ āhaṁsu – “tvaṁ amhe uccakulāti",
  "atk-s0202a2:155_8": "sallakkhesi, mayaṁ pesakārā. Sakkhissasi pesakārakammaṁ kātu”nti sāmaṇero āha – “upāsaka",
  "atk-s0202a2:155_9": "gihibhūto nāma pesakārakammaṁ vā kareyya naḷakārakammaṁ vā, kiṁ iminā sāṭakamattena",
  "atk-s0202a2:155_10": "lobhaṁ karothā”ti. Pesakāro udare baddhasāṭakaṁ datvā gharaṁ netvā dhītaraṁ adāsi.",
  "atk-s0202a2:156_0": "So pesakārakammaṁ uggaṇhitvā pesakārehi saddhiṁ sālāya kammaṁ karoti. Aññesaṁ itthiyo",
  "atk-s0202a2:156_1": "pātova bhattaṁ sampādetvā āhariṁsu, tassa bhariyā na tāva āgacchati. So itaresu kammaṁ",
  "atk-s0202a2:156_2": "vissajjetvā bhuñjamānesu tasaraṁ vaṭṭento nisīdi. Sā pacchā agamāsi. Atha naṁ so",
  "atk-s0202a2:156_3": "“aticirena āgatāsī”ti tajjesi. Mātugāmo ca nāma api cakkavattirājānaṁ attani paṭibaddhacittaṁ",
  "atk-s0202a2:156_4": "ñatvā dāsaṁ viya sallakkheti. Tasmā sā evamāha – “aññesaṁ ghare dārupaṇṇaloṇādīni",
  "atk-s0202a2:156_5": "sannihitāni, bāhirato āharitvā dāyakā pesanatakārakāpi atthi, ahaṁ pana ekikāva,",
  "atk-s0202a2:156_6": "tvampi mayhaṁ ghare idaṁ atthi idaṁ natthīti na jānāsi. Sace icchasi, bhuñja, no",
  "atk-s0202a2:156_7": "ce icchasi, mā bhuñjā”ti. So “na kevalañca ussūre bhattaṁ āharasi, vācāyapi maṁ ghaṭṭesī”ti",
  "atk-s0202a2:156_8": "kujjhitvā aññaṁ paharaṇaṁ apassanto tameva tasaradaṇḍakaṁ tasarato luñcitvā khipi.",
  "atk-s0202a2:156_9": "Sā taṁ āgacchantaṁ disvā īsakaṁ parivatti. Tasaradaṇḍakassa ca koṭi nāma tikhiṇā",
  "atk-s0202a2:156_10": "hoti, sā tassā parivattamānāya akkhikoṭiyaṁ pavisitvā aṭṭhāsi. Sā ubhohi hatthehi",
  "atk-s0202a2:156_11": "vegena akkhiṁ aggahesi, bhinnaṭṭhānato lohitaṁ paggharati. So tasmiṁ kāle upajjhāyassa",
  "atk-s0202a2:156_12": "vacanaṁ anussari – “idaṁ sandhāya maṁ upajjhāyo ‘anāgate kāle kāṇapesakāriyā hatthehi",
  "atk-s0202a2:156_13": "madditakañjiyaṁ pivissasī’ti āha, idaṁ therena diṭṭhaṁ bhavissati, aho dīghadassī",
  "atk-s0202a2:156_14": "ayyo”ti mahāsaddena rodituṁ ārabhi. Tamenaṁ aññe – “alaṁ, āvuso, mā rodi, akkhi nāma",
  "atk-s0202a2:156_15": "bhinnaṁ na sakkā rodanena paṭipākatikaṁ kātu”nti āhaṁsu. So “nāhametamatthaṁ rodāmi,",
  "atk-s0202a2:156_16": "apica kho imaṁ sandhāya rodāmī”ti sabbaṁ paṭipāṭiyā kathesi. Evaṁ uppannā samathavipassanā",
  "atk-s0202a2:156_17": "nirujjhamānā anatthāya saṁvattanti.",
  "atk-s0202a2:157_0": "Aparampi vatthu – tiṁsamattā bhikkhū kalyāṇimahācetiyaṁ vanditvā aṭavimaggena mahāmaggaṁ",
  "atk-s0202a2:157_1": "otaramānā antarāmagge jhāmakhette kammaṁ katvā āgacchantaṁ ekaṁ manussaṁ addasaṁsu.",
  "atk-s0202a2:157_2": "Tassa sarīraṁ masimakkhitaṁ viya ahosi. Masimakkhitaṁyeva ekaṁ kāsāvaṁ kacchaṁ pīḷetvā",
  "atk-s0202a2:157_3": "nivatthaṁ, olokiyamāno jhāmakhāṇuko viya khāyati. So divasabhāge kammaṁ katvā upaḍḍhajjhāyamānānaṁ",
  "atk-s0202a2:157_4": "dārūnaṁ kalāpaṁ ukkhipitvā piṭṭhiyaṁ vippakiṇṇehi kesehi kummaggena āgantvā bhikkhūnaṁ",
  "atk-s0202a2:157_5": "sammukhe aṭṭhāsi. Sāmaṇerā disvā aññamaññaṁ olokayamānā, – “āvuso, tuyhaṁ pitā tuyhaṁ",
  "atk-s0202a2:157_6": "mahāpitā tuyhaṁ mātulo”ti hasamānā gantvā “konāmo tvaṁ upāsakā”ti nāmaṁ pucchiṁsu.",
  "atk-s0202a2:157_7": "So nāmaṁ pucchito vippaṭisārī hutvā dārukalāpaṁ chaḍḍetvā vatthaṁ saṁvidhāya nivāsetvā",
  "atk-s0202a2:157_8": "mahāthere vanditvā “tiṭṭhatha tāva, bhante,”ti āha. Mahātherā aṭṭhaṁsu.",
  "atk-s0202a2:158_0": "Daharasāmaṇerā āgantvā mahātherānaṁ sammukhāpi parihāsaṁ karonti. Upāsako āha – “bhante,",
  "atk-s0202a2:158_1": "tumhe maṁ passitvā parihasatha, ettakeneva matthakaṁ pattamhāti mā sallakkhetha.",
  "atk-s0202a2:158_2": "Ahampi pubbe tumhādisova samaṇo ahosiṁ. Tumhākaṁ pana cittekaggatāmattakampi natthi,",
  "atk-s0202a2:158_3": "ahaṁ imasmiṁ sāsane mahiddhiko mahānubhāvo ahosiṁ, ākāsaṁ gahetvā pathaviṁ karomi,",
  "atk-s0202a2:158_4": "pathaviṁ ākāsaṁ. Dūraṁ gaṇhitvā santikaṁ karomi, santikaṁ dūraṁ. Cakkavāḷasatasahassaṁ",
  "atk-s0202a2:158_5": "khaṇena vinivijjhāmi. Hatthe me passatha, idāni makkaṭahatthasadisā, ahaṁ imeheva",
  "atk-s0202a2:158_6": "hatthehi idha nisinnova candimasūriye parāmasiṁ. Imesaṁyeva pādānaṁ candimasūriye",
  "atk-s0202a2:158_7": "pādakathalikaṁ katvā nisīdiṁ. Evarūpā me iddhi pamādena antarahitā, tumhe mā pamajjittha.",
  "atk-s0202a2:158_8": "Pamādena hi evarūpaṁ byasanaṁ pāpuṇanti. Appamattā viharantā jātijarāmaraṇassa antaṁ",
  "atk-s0202a2:158_9": "karonti. Tasmā tumhe maññeva ārammaṇaṁ karitvā appamattā hotha, bhante,”ti tajjetvā",
  "atk-s0202a2:158_10": "ovādamadāsi. Te tassa kathentasseva saṁvegaṁ āpajjitvā vipassamānā tiṁsajanā tattheva",
  "atk-s0202a2:158_11": "arahattaṁ pāpuṇiṁsūti. Evampi uppannā samathavipassanā nirujjhamānā anatthāya saṁvattantīti veditabbā.",
  "atk-s0202a2:159_0": "Anuppannānaṁ pāpakānanti cettha “anuppanno vā kāmāsavo na uppajjatī”tiādīsu vuttanayena",
  "atk-s0202a2:159_1": "attho veditabbo. Uppannānaṁ pāpakānanti ettha pana catubbidhaṁ uppannaṁ vattamānuppannaṁ",
  "atk-s0202a2:159_2": "bhutvāvigatuppannaṁ, okāsakatuppannaṁ, bhūmiladdhuppannanti. Tattha ye kilesā vijjamānā",
  "atk-s0202a2:159_3": "uppādādisamaṅgino, idaṁ vattamānuppannaṁ nāma. Kamme pana javite ārammaṇarasaṁ anubhavitvā",
  "atk-s0202a2:159_4": "niruddhavipāko bhutvā vigataṁ nāma. Kammaṁ uppajjitvā niruddhaṁ bhavitvā vigataṁ",
  "atk-s0202a2:159_5": "nāma. Tadubhayampi bhutvāvigatuppannanti saṅkhaṁ gacchati. Kusalākusalaṁ kammaṁ aññassa",
  "atk-s0202a2:159_6": "kammassa vipākaṁ paṭibāhitvā attano vipākassa okāsaṁ karoti, evaṁ kate okāse vipāko",
  "atk-s0202a2:159_7": "uppajjamāno okāsakaraṇato paṭṭhāya uppannoti saṅkhaṁ gacchati. Idaṁ okāsakatuppannaṁ",
  "atk-s0202a2:159_8": "nāma. Pañcakkhandhā pana vipassanāya bhūmi nāma. Te atītādibhedā honti. Tesu anusayitakilesā",
  "atk-s0202a2:159_9": "pana atītā vā anāgatā vā paccuppannā vāti na vattabbā. Atītakhandhesu anusayitāpi",
  "atk-s0202a2:159_10": "hi appahīnāva honti, anāgatakhandhesu, paccuppannakhandhesu anusayitāpi appahīnāva",
  "atk-s0202a2:159_11": "honti. Idaṁ bhūmiladdhuppannaṁ nāma. Tenāhu porāṇā – “tāsu tāsu bhūmīsu asamugghātitakilesā",
  "atk-s0202a2:159_12": "bhūmiladdhuppannāti saṅkhaṁ gacchantī”ti.",
  "atk-s0202a2:160_0": "Aparampi catubbidhaṁ uppannaṁ samudācāruppannaṁ, ārammaṇādhigahituppannaṁ, avikkhambhituppannaṁ",
  "atk-s0202a2:160_1": "asamugghātituppannanti. Tattha sampati vattamānaṁyeva samudācāruppannaṁ nāma. Sakiṁ",
  "atk-s0202a2:160_2": "cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti",
  "atk-s0202a2:160_3": "na vattabbā. Kasmā? Ārammaṇassa adhigahitattā. Yathā kiṁ? Yathā khīrarukkhassa kuṭhāriyā",
  "atk-s0202a2:160_4": "āhatāhataṭṭhāne khīraṁ na nikkhamissatīti na vattabbaṁ, evaṁ. Idaṁ ārammaṇādhigahituppannaṁ",
  "atk-s0202a2:160_5": "nāma. Samāpattiyā avikkhambhitā kilesā pana imasmiṁ nāma ṭhāne nuppajjissantīti na",
  "atk-s0202a2:160_6": "vattabbā. Kasmā? Avikkhambhitattā. Yathā kiṁ? Yathā sace khīrarukkhe kuṭhāriyā āhaneyyuṁ,",
  "atk-s0202a2:160_7": "imasmiṁ nāma ṭhāne khīraṁ na nikkhameyyāti na vattabbaṁ, evaṁ. Idaṁ avikkhambhituppannaṁ",
  "atk-s0202a2:160_8": "nāma. Maggena asamugghātitakilesā pana bhavagge nibbattassāpi uppajjantīti purimanayeneva",
  "atk-s0202a2:160_9": "vitthāretabbaṁ. Idaṁ asamugghātituppannaṁ nāma.",
  "atk-s0202a2:161_0": "Imesu uppannesu vattamānuppannaṁ bhutvāvigatuppannaṁ okāsakatuppannaṁ samudācāruppannanti",
  "atk-s0202a2:161_1": "catubbidhaṁ uppannaṁ na maggavajjhaṁ, bhūmiladdhuppannaṁ ārammaṇādhigahituppannaṁ",
  "atk-s0202a2:161_2": "avikkhambhituppannaṁ asamugghātituppannanti catubbidhaṁ maggavajjhaṁ. Maggo hi uppajjamāno",
  "atk-s0202a2:161_3": "ete kilese pajahati. So ye kilese pajahati, te atītā vā anāgatā vā paccuppannā vāti",
  "atk-s0202a2:161_4": "na vattabbā. Vuttampi cetaṁ –",
  "atk-s0202a2:162_0": "“Hañci atīte kilese pajahati, tena hi khīṇaṁ khepeti, niruddhaṁ nirodheti, vigataṁ",
  "atk-s0202a2:162_1": "vigameti atthaṅgataṁ atthaṅgameti. Atītaṁ yaṁ natthi, taṁ pajahati. Hañci anāgate",
  "atk-s0202a2:162_2": "kilese pajahati, tena hi ajātaṁ pajahati, anibbattaṁ, anuppannaṁ, apātubhūtaṁ pajahati.",
  "atk-s0202a2:162_3": "Anāgataṁ yaṁ natthi, taṁ pajahati, hañci paccuppanne kilese pajahati, tena hi ratto",
  "atk-s0202a2:162_4": "rāgaṁ pajahati, duṭṭho dosaṁ, mūḷho mohaṁ, vinibaddho mānaṁ, parāmaṭṭho diṭṭhiṁ,",
  "atk-s0202a2:162_5": "vikkhepagato uddhaccaṁ, aniṭṭhaṅgato vicikicchaṁ, thāmagato anusayaṁ pajahati. Kaṇhasukkadhammā",
  "atk-s0202a2:162_6": "yuganaddhā samameva vattanti. Saṁkilesikā maggabhāvanā hoti…pe… tena hi natthi maggabhāvanā,",
  "atk-s0202a2:162_7": "natthi phalasacchikiriyā, natthi kilesappahānaṁ, natthi dhammābhisamayoti. Atthi",
  "atk-s0202a2:162_8": "maggabhāvanā…pe… atthi dhammābhisamayoti. Yathā kathaṁ viya, seyyathāpi taruṇo rukkho",
  "atk-s0202a2:162_9": "ajātaphalo…pe… apātubhūtāyeva na pātubhavantī”ti.",
  "atk-s0202a2:163_0": "Iti pāḷiyaṁ ajātaphalarukkho āgato, jātaphalarukkhena pana dīpetabbaṁ. Yathā hi saphalo",
  "atk-s0202a2:163_1": "taruṇambarukkho, tassa phalāni manussā paribhuñjeyyuṁ, sesāni pātetvā pacchiyo pūreyyuṁ.",
  "atk-s0202a2:163_2": "Athañño puriso taṁ pharasunā chindeyya, tenassa neva atītāni phalāni nāsitāni honti,",
  "atk-s0202a2:163_3": "na anāgatapaccuppannāni nāsitāni. Atītāni hi manussehi paribhuttāni, anāgatāni anibbattāni,",
  "atk-s0202a2:163_4": "na sakkā nāsetuṁ. Yasmiṁ pana samaye so chinno, tadā phalāniyeva natthīti paccuppannānipi",
  "atk-s0202a2:163_5": "anāsitāni. Sace pana rukkho acchinno, athassa pathavīrasañca āporasañca āgamma yāni",
  "atk-s0202a2:163_6": "phalāni nibbatteyyuṁ, tāni nāsitāni honti. Tāni hi ajātāneva na jāyanti, anibbattāneva",
  "atk-s0202a2:163_7": "na nibbattanti, apātubhūtāneva na pātubhavanti, evameva maggo nāpi atītādibhede kilese",
  "atk-s0202a2:163_8": "pajahati, nāpi na pajahati. Yesañhi kilesānaṁ maggena khandhesu apariññātesu uppatti",
  "atk-s0202a2:163_9": "siyā, maggena uppajjitvā khandhānaṁ pariññātattā te kilesā ajātāva na jāyanti, anibbattāva",
  "atk-s0202a2:163_10": "na nibbattanti, apātubhūtāva na pātubhavanti, taruṇaputtāya itthiyā puna avijāyanatthaṁ,",
  "atk-s0202a2:163_11": "byādhitānaṁ rogavūpasamanatthaṁ pītabhesajjehi cāpi ayamattho vibhāvetabbo. Evaṁ",
  "atk-s0202a2:163_12": "maggo ye kilese pajahati, te atītā vā anāgatā vā paccuppannā vāti na vattabbā, na",
  "atk-s0202a2:163_13": "ca maggo kilese na pajahati. Ye pana maggo kilese pajahati, te sandhāya “uppannānaṁ",
  "atk-s0202a2:163_14": "pāpakāna”ntiādi vuttaṁ.",
  "atk-s0202a2:164_0": "Na kevalañca maggo kileseyeva pajahati, kilesānaṁ pana appahīnattā ye ca uppajjeyyuṁ",
  "atk-s0202a2:164_1": "upādinnakakkhandhā, tepi pajahatiyeva. Vuttampi cetaṁ – “sotāpattimaggañāṇena abhisaṅkhāraviññāṇassa",
  "atk-s0202a2:164_2": "nirodhena satta bhave ṭhapetvā anamatagge saṁsāre ye uppajjeyyuṁ nāmañca rūpañca,",
  "atk-s0202a2:164_3": "etthete nirujjhantī”ti vitthāro. Iti maggo upādinnaanupādinnato vuṭṭhāti. Bhavavasena",
  "atk-s0202a2:164_4": "pana sotāpattimaggo apāyabhavato vuṭṭhāti, sakadāgāmimaggo sugatibhavekadesato, anāgāmimaggo",
  "atk-s0202a2:164_5": "sugatikāmabhavato, arahattamaggo rūpārūpabhavato vuṭṭhāti. Sabbabhavehi vuṭṭhātiyevātipi vadanti.",
  "atk-s0202a2:165_0": "Atha maggakkhaṇe kathaṁ anuppannānaṁ uppādāya bhāvanā hoti, kathaṁ vā uppannānaṁ",
  "atk-s0202a2:165_1": "ṭhitiyāti. Maggappavattiyāyeva. Maggo hi pavattamāno pubbe anuppannapubbattā anuppanno",
  "atk-s0202a2:165_2": "nāma vuccati. Anāgatapubbañhi ṭhānaṁ āgantvā ananubhūtapubbaṁ vā ārammaṇaṁ anubhavitvā",
  "atk-s0202a2:165_3": "vattāro bhavanti “anāgataṭṭhānaṁ āgatamhā, ananubhūtaṁ ārammaṇaṁ anubhavāmā”ti. Yā",
  "atk-s0202a2:165_4": "cassa pavatti, ayameva ṭhiti nāmāti ṭhitiyā bhāvetītipi vattuṁ vaṭṭati.",
  "atk-s0202a2:166_0": "Iddhipādesu saṅkhepakathā cetokhilasutte vuttā. Upasamamānaṁ gacchati, kilesūpasamatthaṁ",
  "atk-s0202a2:166_1": "vā gacchatīti upasamagāmī. Sambujjhamānā gacchati, maggasambodhatthāya vā gacchatīti sambodhagāmī.",
  "atk-s0202a2:167": "Vivekanissitādīni sabbāsavasaṁvare vuttāni. Ayamettha saṅkhepo, vitthārato panāyaṁ bodhipakkhiyakathā visuddhimagge vuttā.",
  "atk-s0202a2:168_0": "248. Vimokkhakathāyaṁ vimokkheti kenaṭṭhena vimokkhā, adhimuccanaṭṭhena. Ko panāyaṁ",
  "atk-s0202a2:168_1": "adhimuccanaṭṭho nāma? Paccanīkadhammehi ca suṭṭhu muccanaṭṭho, ārammaṇe ca abhirativasena",
  "atk-s0202a2:168_2": "suṭṭhu muccanaṭṭho, pituaṅke vissaṭṭhaṅgapaccaṅgassa dārakassa sayanaṁ viya aniggahitabhāvena",
  "atk-s0202a2:168_3": "nirāsaṅkatāya ārammaṇe pavattīti vuttaṁ hoti. Ayaṁ panattho pacchimavimokkhe natthi,",
  "atk-s0202a2:168_4": "purimesu sabbesu atthi. Rūpī rūpāni passatīti ettha ajjhattakesādīsu nīlakasiṇādivasena",
  "atk-s0202a2:168_5": "uppāditaṁ rūpajjhānaṁ rūpaṁ, tadassa atthīti rūpī. Bahiddhā rūpāni passatīti bahiddhāpi",
  "atk-s0202a2:168_6": "nīlakasiṇādīni rūpāni jhānacakkhunā passati. Iminā ajjhatta bahiddhāvatthukesu kasiṇesu",
  "atk-s0202a2:168_7": "uppāditajjhānassa puggalassa cattāripi rūpāvacarajjhānāni dassitāni.",
  "atk-s0202a2:169_0": "Ajjhattaṁ arūpasaññīti ajjhattaṁ na rūpasaññī, attano kesādīsu anuppāditarūpāvacarajjhānoti",
  "atk-s0202a2:169_1": "attho. Iminā bahiddhā parikammaṁ katvā bahiddhāva uppāditajjhānassa rūpāvacarajjhānāni",
  "atk-s0202a2:169_2": "dassitāni. Subhanteva adhimutto hotīti iminā suvisuddhesu nīlādīsu vaṇṇakasiṇesu",
  "atk-s0202a2:169_3": "jhānāni dassitāni. Tattha kiñcāpi antoappanāyaṁ subhanti ābhogo natthi, yo pana suvisuddhaṁ",
  "atk-s0202a2:169_4": "subhakasiṇaṁ ārammaṇaṁ katvā viharati, so yasmā subhanti adhimutto hotīti vattabbataṁ",
  "atk-s0202a2:169_5": "āpajjati, tasmā evaṁ desanā katā. Paṭisambhidāmagge pana “kathaṁ subhanteva adhimutto",
  "atk-s0202a2:169_6": "hotīti vimokkho. Idha bhikkhu mettāsahagatena cetasā ekaṁ disaṁ pharitvā viharati…pe…",
  "atk-s0202a2:169_7": "mettāya bhāvitattā sattā appaṭikūlā honti. Karuṇāsahagatena, muditāsahagatena, upekkhāsahagatena",
  "atk-s0202a2:169_8": "cetasā ekaṁ disaṁ pharitvā viharati…pe… upekkhāya bhāvitattā sattā appaṭikūlā honti.",
  "atk-s0202a2:169_9": "Evaṁ subhanteva adhimutto hotīti vimokkho”ti vuttaṁ.",
  "atk-s0202a2:170_0": "Sabbasorūpasaññānantiādīsu yaṁ vattabbaṁ, taṁ sabbaṁ visuddhimagge vuttameva. Ayaṁ",
  "atk-s0202a2:170_1": "aṭṭhamo vimokkhoti ayaṁ catunnaṁ khandhānaṁ sabbaso vissaṭṭhattā vimuttattā aṭṭhamo",
  "atk-s0202a2:170_2": "uttamo vimokkho nāma.",
  "atk-s0202a2:171_0": "249. Abhibhāyatanakathāyaṁ abhibhāyatanānīti abhibhavanakāraṇāni. Kiṁ abhibhavanti?",
  "atk-s0202a2:171_1": "Paccanīkadhammepi ārammaṇānipi. Tāni hi paṭipakkhabhāvena paccanīkadhamme abhibhavanti,",
  "atk-s0202a2:171_2": "puggalassa ñāṇuttaritāya ārammaṇāni. Ajjhattaṁ rūpasaññītiādīsu pana ajjhattarūpe",
  "atk-s0202a2:171_3": "parikammavasena ajjhattaṁ rūpasaññī nāma hoti. Ajjhattañca nīlaparikammaṁ karonto",
  "atk-s0202a2:171_4": "kese vā pitte vā akkhitārakāya vā karoti, pītaparikammaṁ karonto mede vā chaviyā",
  "atk-s0202a2:171_5": "vā hatthatalapādatalesu vā akkhīnaṁ pītaṭṭhāne vā karoti, lohitaparikammaṁ karonto",
  "atk-s0202a2:171_6": "maṁse vā lohite vā jivhāya vā akkhīnaṁ rattaṭṭhāne vā karoti, odātaparikammaṁ karonto",
  "atk-s0202a2:171_7": "aṭṭhimhi vā dante vā nakhe vā akkhīnaṁ setaṭṭhāne vā karoti. Taṁ pana sunīlaṁ supītakaṁ",
  "atk-s0202a2:171_8": "sulohitakaṁ suodātaṁ na hoti, asuvisuddhameva hoti.",
  "atk-s0202a2:172_0": "Eko bahiddhā rūpāni passatīti yassetaṁ parikammaṁ ajjhattaṁ uppannaṁ hoti, nimittaṁ",
  "atk-s0202a2:172_1": "pana bahiddhā, so evaṁ ajjhattaṁ parikammassa bahiddhā ca appanāya vasena – “ajjhattaṁ",
  "atk-s0202a2:172_2": "rūpasaññī eko bahiddhā rūpāni passatī”ti vuccati. Parittānīti avaḍḍhitāni. Suvaṇṇadubbaṇṇānīti",
  "atk-s0202a2:172_3": "suvaṇṇāni vā hontu dubbaṇṇāni vā, parittavaseneva idamabhibhāyatanaṁ vuttanti veditabbaṁ.",
  "atk-s0202a2:172_4": "Tāniabhibhuyyāti yathā nāma sampannagahaṇiko kaṭacchumattaṁ bhattaṁ labhitvā “kimettha",
  "atk-s0202a2:172_5": "bhuñjitabbaṁ atthī”ti saṅkaḍḍhitvā ekakabaḷameva karoti, evamevaṁ ñāṇuttariko puggalo",
  "atk-s0202a2:172_6": "visadañāṇo – “kimettha parittake ārammaṇe samāpajjitabbaṁ atthi, nāyaṁ mama bhāro”ti",
  "atk-s0202a2:172_7": "tāni rūpāni abhibhavitvā samāpajjati, saha nimittuppādenevettha appanaṁ pāpetīti",
  "atk-s0202a2:172_8": "attho. Jānāmi passāmīti iminā panassa ābhogo kathito, so ca kho samāpattito vuṭṭhitassa,",
  "atk-s0202a2:172_9": "na antosamāpattiyaṁ. Evaṁsaññī hotīti ābhogasaññāyapi jhānasaññāyapi evaṁsaññī hoti.",
  "atk-s0202a2:172_10": "Abhibhavasaññā hissa antosamāpattiyaṁ atthi, ābhogasaññā pana samāpattito vuṭṭhitasseva.",
  "atk-s0202a2:173_0": "Appamāṇānīti vaḍḍhitappamāṇāni, mahantānīti attho. Abhibhuyyāti ettha pana yathā",
  "atk-s0202a2:173_1": "mahagghaso puriso ekaṁ bhattavaḍḍhitakaṁ labhitvā “aññāpi hotu, aññāpi hotu, kimesā",
  "atk-s0202a2:173_2": "mayhaṁ karissatī”ti taṁ na mahantato passati, evameva ñāṇuttaro puggalo visadañāṇo",
  "atk-s0202a2:173_3": "“kimettha samāpajjitabbaṁ, nayidaṁ appamāṇaṁ, na mayhaṁ cittekaggatākaraṇe bhāro",
  "atk-s0202a2:173_4": "atthī”ti tāni abhibhavitvā samāpajjati, saha nimittuppādenevettha appanaṁ pāpetīti attho.",
  "atk-s0202a2:174_0": "Ajjhattaṁ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0202a2:174_1": "Ekobahiddhā rūpāni passatīti yassa parikammampi nimittampi bahiddhāva uppannaṁ, so",
  "atk-s0202a2:174_2": "evaṁ bahiddhā parikammassa ceva appanāya ca vasena – “ajjhattaṁ arūpasaññī eko bahiddhā",
  "atk-s0202a2:174_3": "rūpāni passatī”ti vuccati. Sesamettha catutthābhibhāyatane vuttanayameva. Imesu pana",
  "atk-s0202a2:174_4": "catūsu parittaṁ vitakkacaritavasena āgataṁ, appamāṇaṁ mohacaritavasena, suvaṇṇaṁ",
  "atk-s0202a2:174_5": "dosacaritavasena, dubbaṇṇaṁ rāgacaritavasena. Etesañhi etāni sappāyāni. Sā ca nesaṁ",
  "atk-s0202a2:174_6": "sappāyatā vitthārato visuddhimaggecariyaniddese vuttā.",
  "atk-s0202a2:175_0": "Pañcamaabhibhāyatanādīsu nīlānīti sabbasaṅgāhikavasena vuttaṁ. Nīlavaṇṇānīti vaṇṇavasena.",
  "atk-s0202a2:175_1": "Nīlanidassanānīti nidassanavasena. Apaññāyamānavivarāni asambhinnavaṇṇāni ekanīlāneva",
  "atk-s0202a2:175_2": "hutvā dissantīti vuttaṁ hoti. Nīlanibhāsānīti idaṁ pana obhāsavasena vuttaṁ, nīlobhāsāni",
  "atk-s0202a2:175_3": "nīlapabhāyuttānīti attho. Etena nesaṁ suvisuddhataṁ dasseti. Visuddhavaṇṇavaseneva",
  "atk-s0202a2:175_4": "hi imāni cattāri abhibhāyatanāni vuttāni. Umāpupphanti etañhi pupphaṁ siniddhaṁ muduṁ",
  "atk-s0202a2:175_5": "dissamānampi nīlameva hoti. Girikaṇṇikapupphādīni pana dissamānāni setadhātukāni",
  "atk-s0202a2:175_6": "honti. Tasmā idameva gahitaṁ, na tāni. Bārāṇaseyyakanti bārāṇasiyaṁ bhavaṁ. Tattha",
  "atk-s0202a2:175_7": "kira kappāsopi mudu, suttakantikāyopi tantavāyāpi chekā, udakampi suci siniddhaṁ,",
  "atk-s0202a2:175_8": "tasmā vatthaṁ ubhatobhāgavimaṭṭhaṁ hoti, dvīsu passesu maṭṭhaṁ mudu siniddhaṁ khāyati.",
  "atk-s0202a2:175_9": "Pītānītiādīsu imināva nayena attho veditabbo. “Nīlakasiṇaṁ uggaṇhanto nīlasmiṁ nimittaṁ",
  "atk-s0202a2:175_10": "gaṇhāti pupphasmiṁ vā vatthasmiṁ vā vaṇṇadhātuyā vā”tiādikaṁ panettha kasiṇakaraṇañceva",
  "atk-s0202a2:175_11": "parikammañca appanāvidhānañca sabbaṁ visuddhimagge vitthārato vuttameva.",
  "atk-s0202a2:176_0": "Abhiññāvosānapāramippattāti ito pubbesu satipaṭṭhānādīsu te dhamme bhāvetvā arahattappattāva",
  "atk-s0202a2:176_1": "abhiññāvosānapāramippattā nāma honti, imesu pana aṭṭhasu abhibhāyatanesu ciṇṇavasībhāvāyeva",
  "atk-s0202a2:176_2": "abhiññāvosānapāramippattā nāma.",
  "atk-s0202a2:177_0": "250. Kasiṇakathāyaṁ sakalaṭṭhena kasiṇāni, tadārammaṇānaṁ dhammānaṁ khettaṭṭhena",
  "atk-s0202a2:177_1": "adhiṭṭhānaṭṭhena vā āyatanāni. Uddhanti upari gaganatalābhimukhaṁ. Adhoti heṭṭhā",
  "atk-s0202a2:177_2": "bhūmitalābhimukhaṁ. Tiriyanti khettamaṇḍalamiva samantā paricchinditvā. Ekacco hi",
  "atk-s0202a2:177_3": "uddhameva kasiṇaṁ vaḍḍheti, ekacco adho, ekacco samantato. Tena tena kāraṇena evaṁ",
  "atk-s0202a2:177_4": "pasāreti ālokamiva rūpadassanakāmo. Tena vuttaṁ – “pathavīkasiṇameko sañjānāti uddhaṁadhotiriya”nti.",
  "atk-s0202a2:177_5": "Advayanti disāanudisāsu advayaṁ. Idaṁ pana ekassa aññabhāvānupagamanatthaṁ vuttaṁ.",
  "atk-s0202a2:177_6": "Yathā hi udakaṁ paviṭṭhassa sabbadisāsu udakameva hoti anaññaṁ, evamevaṁ pathavīkasiṇaṁ",
  "atk-s0202a2:177_7": "pathavīkasiṇameva hoti, natthi tassa añño kasiṇasambhedoti. Esa nayo sabbattha. Appamāṇanti",
  "atk-s0202a2:177_8": "idaṁ tassa tassa pharaṇaappamāṇavasena vuttaṁ. Tañhi cetasā pharanto sakalameva pharati,",
  "atk-s0202a2:177_9": "ayamassa ādi, idaṁ majjhanti pamāṇaṁ gaṇhātīti. Viññāṇakasiṇanti cettha kasiṇugghāṭimākāse",
  "atk-s0202a2:177_10": "pavattaṁ viññāṇaṁ. Tattha kasiṇavasena kasiṇugghāṭimākāse, kasiṇugghāṭimākāsavasena",
  "atk-s0202a2:177_11": "tattha pavattaviññāṇe uddhaṁadhotiriyatā veditabbā. Ayamettha saṅkhepo. Kammaṭṭhānabhāvanānayena",
  "atk-s0202a2:177_12": "panetāni pathavīkasiṇādīni vitthārato visuddhimagge vuttāneva. Idhāpi ciṇṇavasibhāveneva",
  "atk-s0202a2:177_13": "abhiññāvosānapāramippattā hontīti veditabbā. Tathā ito anantaresu catūsu jhānesu.",
  "atk-s0202a2:177_14": "Yaṁ panettha vattabbaṁ, taṁ mahāassapurasutte vuttameva.",
  "atk-s0202a2:178_0": "252. Vipassanāñāṇe pana rūpītiādīnamattho vuttoyeva. Ettha sitamettha paṭibaddhanti",
  "atk-s0202a2:178_1": "ettha cātumahābhūtike kāye nissitañca paṭibaddhañca. Subhoti sundaro. Jātimāti suparisuddhaākarasamuṭṭhito.",
  "atk-s0202a2:178_2": "Suparikammakatoti suṭṭhu kataparikammo apanītapāsāṇasakkharo. Acchoti tanucchavi.",
  "atk-s0202a2:178_3": "Vippasannoti suṭṭhu vippasanno. Sabbākārasampannoti dhovana vedhanādīhi sabbehi ākārehi",
  "atk-s0202a2:178_4": "sampanno. Nīlantiādīhi vaṇṇasampattiṁ dasseti. Tādisañhi āvutaṁ pākaṭaṁ hoti.",
  "atk-s0202a2:179_0": "Evameva khoti ettha evaṁ upamāsaṁsandanaṁ veditabbaṁ – maṇi viya hi karajakāyo. Āvutasuttaṁ",
  "atk-s0202a2:179_1": "viya vipassanāñāṇaṁ. Cakkhumā puriso viya vipassanālābhī bhikkhu. Hatthe karitvā",
  "atk-s0202a2:179_2": "paccavekkhato “ayaṁ kho maṇī”ti maṇino āvibhūtakālo viya vipassanāñāṇaṁ abhinīharitvā",
  "atk-s0202a2:179_3": "nisinnassa bhikkhuno cātumahābhūtikakāyassa āvibhūtakālo. “Tatridaṁ suttaṁ āvuta”nti",
  "atk-s0202a2:179_4": "suttassa āvibhūtakālo viya vipassanāñāṇaṁ abhinīharitvā nisinnassa bhikkhuno tadārammaṇānaṁ",
  "atk-s0202a2:179_5": "phassapañcamakānaṁ vā sabbacittacetasikānaṁ vā vipassanāñāṇasseva vā āvibhūtakāloti.",
  "atk-s0202a2:180_0": "Kiṁ panetaṁ ñāṇassa āvibhūtaṁ, puggalassāti. Ñāṇassa, tassa pana āvibhāvattā puggalassa",
  "atk-s0202a2:180_1": "āvibhūtāva honti. Idañca vipassanāñāṇaṁ maggassa anantaraṁ, evaṁ santepi yasmā abhiññāvāre",
  "atk-s0202a2:180_2": "āraddhe etassa antarāvāro natthi, tasmā idheva dassitaṁ. Yasmā ca aniccādivasena",
  "atk-s0202a2:180_3": "akatasammasanassa dibbāya sotadhātuyā bheravasaddaṁ suṇanto pubbenivāsānussatiyā",
  "atk-s0202a2:180_4": "bherave khandhe anussarato dibbena cakkhunā bheravarūpaṁ passato bhayasantāso uppajjati,",
  "atk-s0202a2:180_5": "na aniccādivasena katasammasanassa, tasmā abhiññāpattassa bhayavinodakahetusampādanatthampi",
  "atk-s0202a2:180_6": "idaṁ idheva dassitaṁ. Idhāpi arahattavaseneva abhiññāvosānapāramippattatā veditabbā.",
  "atk-s0202a2:181_0": "253. Manomayiddhiyaṁ ciṇṇavasitāya. Tattha manomayanti manena nibbattaṁ. Sabbaṅgapaccaṅginti",
  "atk-s0202a2:181_1": "sabbehi aṅgehi ca paccaṅgehi ca samannāgataṁ. Ahīnindriyanti saṇṭhānavasena avikalindriyaṁ.",
  "atk-s0202a2:181_2": "Iddhimatā nimmitarūpañhi sace iddhimā odāto, tampi odātaṁ. Sace aviddhakaṇṇo, tampi",
  "atk-s0202a2:181_3": "aviddhakaṇṇanti evaṁ sabbākārehi tena sadisameva hoti. Muñjamhā īsikantiādi upamattayampi",
  "atk-s0202a2:181_4": "taṁ sadisabhāvadassanatthameva vuttaṁ. Muñjasadisā eva hi tassa anto īsikā hoti.",
  "atk-s0202a2:181_5": "Kosasadisoyeva asi, vaṭṭāya kosiyā vaṭṭaṁ asimeva pakkhipanti, patthaṭāya patthaṭaṁ.",
  "atk-s0202a2:182_0": "Karaṇḍāti idampi ahikañcukassa nāmaṁ, na vilīvakaraṇḍakassa. Ahikañcuko hi ahinā",
  "atk-s0202a2:182_1": "sadisova hoti. Tattha kiñcāpi “puriso ahiṁ karaṇḍā uddhareyyā”ti hatthena uddharamāno",
  "atk-s0202a2:182_2": "viya dassito, atha kho cittenevassa uddharaṇaṁ veditabbaṁ. Ayañhi ahi nāma sajātiyaṁ",
  "atk-s0202a2:182_3": "ṭhito, kaṭṭhantaraṁ vā rukkhantaraṁ vā nissāya, tacato sarīranikkaḍḍhanapayogasaṅkhātena",
  "atk-s0202a2:182_4": "thāmena, sarīraṁ khādamānaṁ viya purāṇatacaṁ jigucchantoti imehi catūhi kāraṇehi",
  "atk-s0202a2:182_5": "sayameva kañcukaṁ jahāti, na sakkā tato aññena uddharituṁ. Tasmā cittena uddharaṇaṁ",
  "atk-s0202a2:182_6": "sandhāya idaṁ vuttanti veditabbaṁ. Iti muñjādisadisaṁ imassa bhikkhuno sarīraṁ, īsikādisadisaṁ",
  "atk-s0202a2:182_7": "nimmitarūpanti idamettha opammasaṁsandanaṁ. Nimmānavidhānaṁ panettha parato ca iddhividhādipañcaabhiññākathā",
  "atk-s0202a2:182_8": "sabbākārena visuddhimagge vitthāritāti tattha vuttanayeneva veditabbā. Upamāmattameva hi idha adhikaṁ.",
  "atk-s0202a2:183_0": "Tattha chekakumbhakārādayo viya iddhividhañāṇalābhī bhikkhu daṭṭhabbo. Suparikammakatamattikādayo",
  "atk-s0202a2:183_1": "viya iddhividhañāṇaṁ daṭṭhabbaṁ. Icchiticchitabhājanavikatiādikaraṇaṁ viya tassa",
  "atk-s0202a2:183_2": "bhikkhuno vikubbanaṁ daṭṭhabbaṁ. Idhāpi ciṇṇavasitāvaseneva abhiññāvosānapāramippattatā",
  "atk-s0202a2:183_3": "veditabbā. Tathā ito parāsu catūsu abhiññāsu.",
  "atk-s0202a2:184_0": "255. Tattha dibbasotadhātuupamāyaṁ saṅkhadhamoti saṅkhadhamako. Appakasirenevāti",
  "atk-s0202a2:184_1": "niddukkheneva. Viññāpeyyāti jānāpeyya. Tattha evaṁ cātuddisā viññāpente saṅkhadhamake",
  "atk-s0202a2:184_2": "“saṅkhasaddo aya”nti vavatthāpentānaṁ sattānaṁ tassa saṅkhasaddassa āvibhūtakālo",
  "atk-s0202a2:184_3": "viya yogino dūrasantikabhedānaṁ dibbānañceva mānusakānañca saddānaṁ āvibhūtakālo daṭṭhabbo.",
  "atk-s0202a2:185_0": "256. Cetopariyañāṇa-upamāyaṁ daharoti taruṇo. Yuvāti yobbanena samannāgato. Maṇḍanakajātikoti",
  "atk-s0202a2:185_1": "yuvāpi samāno na alasiyo kiliṭṭhavatthasarīro, atha kho maṇḍanakapakatiko, divasassa",
  "atk-s0202a2:185_2": "dve tayo vāre nhāyitvā suddhavattha-paridahana-alaṅkārakaraṇasīloti attho. Sakaṇikanti",
  "atk-s0202a2:185_3": "kāḷatilakavaṅka-mukhadūsipīḷakādīnaṁ aññatarena sadosaṁ. Tattha yathā tassa mukhanimittaṁ",
  "atk-s0202a2:185_4": "paccavekkhato mukhadoso pākaṭo hoti, evaṁ cetopariyañāṇāya cittaṁ abhinīharitvā nisinnassa",
  "atk-s0202a2:185_5": "bhikkhuno paresaṁ soḷasavidhaṁ cittaṁ pākaṭaṁ hotīti veditabbaṁ. Pubbenivāsaupamādīsu",
  "atk-s0202a2:185_6": "yaṁ vattabbaṁ, taṁ sabbaṁ mahāassapure vuttameva.",
  "atk-s0202a2:186_0": "259.Ayaṁ kho udāyi pañcamo dhammoti ekūnavīsati pabbāni paṭipadāvasena ekaṁ dhammaṁ",
  "atk-s0202a2:186_1": "katvā pañcamo dhammoti vutto. Yathā hi aṭṭhakanāgarasutte ekādasa pabbāni pucchāvasena",
  "atk-s0202a2:186_2": "ekadhammo kato, evamidha ekūnavīsati pabbāni paṭipadāvasena eko dhammo katoti veditabbāni.",
  "atk-s0202a2:186_3": "Imesu ca pana ekūnavīsatiyā pabbesu paṭipāṭiyā aṭṭhasu koṭṭhāsesu vipassanāñāṇe ca",
  "atk-s0202a2:186_4": "āsavakkhayañāṇe ca arahattavasena abhiññāvosānapāramippattatā veditabbā, sesesu ciṇṇavasibhāvavasena.",
  "atk-s0202a2:186_5": "Sesaṁ sabbattha uttānamevāti.",
  "atk-s0202a2:187": "Papañcasūdaniyā majjhimanikāyaṭṭhakathāya",
  "atk-s0202a2:188": "Mahāsakuludāyisuttavaṇṇanā niṭṭhitā.",
  "atk-s0202a2:189": "8. Samaṇamuṇḍikasuttavaṇṇanā",
  "atk-s0202a2:190_0": "260.Evaṁme sutanti samaṇamuṇḍikasuttaṁ. Tattha uggāhamānoti tassa paribbājakassa",
  "atk-s0202a2:190_1": "nāmaṁ. Sumanoti pakatināmaṁ. Kiñci kiñci pana uggahituṁ uggāhetuṁ samatthatāya uggāhamānoti",
  "atk-s0202a2:190_2": "naṁ sañjānanti. Samayaṁ pavadanti etthāti samayappavādakaṁ. Tasmiṁ kira ṭhāne caṅkītārukkhapokkharasātippabhutayo",
  "atk-s0202a2:190_3": "brāhmaṇā nigaṇṭhācelakaparibbājakādayo ca pabbajitā sannipatitvā attano attano samayaṁ",
  "atk-s0202a2:190_4": "pavadanti kathenti dīpenti, tasmā so ārāmo samayappavādakoti vuccati. Sveva tindukācīrasaṅkhātāya",
  "atk-s0202a2:190_5": "timbarūsakarukkhapantiyā parikkhittattā tindukācīraṁ. Yasmā panettha paṭhamaṁ ekā",
  "atk-s0202a2:190_6": "sālā ahosi, pacchā mahāpuññaṁ poṭṭhapādaparibbājakaṁ nissāya bahū sālā katā, tasmā",
  "atk-s0202a2:190_7": "tameva ekaṁ sālaṁ upādāya laddhanāmavasena ekasālakoti vuccati. Mallikāya pana pasenadirañño",
  "atk-s0202a2:190_8": "deviyā uyyānabhūto so pupphaphalasañchanno ārāmoti katvā mallikāya ārāmoti saṅkhaṁ",
  "atk-s0202a2:190_9": "gato. Tasmiṁ samayappavādake tindukācīre ekasālake mallikāya ārāme. Paṭivasatīti",
  "atk-s0202a2:190_10": "vāsaphāsutāya vasati. Divā divassāti divasassa divā nāma majjhanhātikkamo, tasmiṁ",
  "atk-s0202a2:190_11": "divasassapi divābhūte atikkantamatte majjhanhike nikkhamīti attho. Paṭisallīnoti",
  "atk-s0202a2:190_12": "tato tato rūpādigocarato cittaṁ paṭisaṁharitvā līno, jhānaratisevanavasena ekībhāvaṁ",
  "atk-s0202a2:190_13": "gato. Manobhāvanīyānanti manavaḍḍhanakānaṁ, ye āvajjato manasikaroto cittaṁ vinīvaraṇaṁ",
  "atk-s0202a2:190_14": "hoti unnamati vaḍḍhati. Yāvatāti yattakā. Ayaṁ tesaṁ aññataroti ayaṁ tesaṁ abbhantaro",
  "atk-s0202a2:190_15": "eko sāvako. Appeva nāmāti tassa upasaṅkamanaṁ patthayamāno āha. Patthanākāraṇaṁ pana",
  "atk-s0202a2:190_16": "sandakasutte vuttameva.",
  "atk-s0202a2:191_0": "261.Etadavocāti dandapañño ayaṁ gahapati, dhammakathāya naṁ saṅgaṇhitvā attano sāvakaṁ",
  "atk-s0202a2:191_1": "karissāmīti maññamāno etaṁ “catūhi kho”tiādivacanaṁ avoca. Tattha paññpemīti dassemi",
  "atk-s0202a2:191_2": "ṭhapemi. Sampannakusalanti paripuṇṇakusalaṁ. Paramakusalanti uttamakusalaṁ. Ayojjhanti",
  "atk-s0202a2:191_3": "vādayuddhena yujjhitvā cāletuṁ asakkuṇeyyaṁ acalaṁ nikkampaṁ thiraṁ. Na karotīti",
  "atk-s0202a2:191_4": "akaraṇamattameva vadati, ettha pana saṁvarappahānaṁ vā paṭisevanappahānaṁ vā na vadati.",
  "atk-s0202a2:191_5": "Sesapadesupi eseva nayo.",
  "atk-s0202a2:192_0": "Neva abhinandīti titthiyā nāma jānitvāpi ajānitvāpi yaṁ vā taṁ vā vadantīti maññamāno",
  "atk-s0202a2:192_1": "nābhinandi. Na paṭikkosīti sāsanassa anulomaṁ viya pasannākāraṁ viya vadatīti maññamāno na paṭisedheti.",
  "atk-s0202a2:193_0": "262.Yathā uggāhamānassāti yathā tassa vacanaṁ, evaṁ sante uttānaseyyako kumāro ayojjhasamaṇo",
  "atk-s0202a2:193_1": "thirasamaṇo bhavissati, mayaṁ pana evaṁ na vadāmāti dīpeti. Kāyotipi na hotīti sakakāyo",
  "atk-s0202a2:193_2": "parakāyotipi visesañāṇaṁ na hoti. Aññatraphanditamattāti paccattharaṇe valisamphassena",
  "atk-s0202a2:193_3": "vā maṅguladaṭṭhena vā kāyaphandanamattaṁ nāma hoti. Taṁ ṭhapetvā aññaṁ kāyena karaṇakammaṁ",
  "atk-s0202a2:193_4": "nāma natthi. Tampi ca kilesasahagatacitteneva hoti. Vācātipi na hotīti micchāvācā",
  "atk-s0202a2:193_5": "sammāvācātipi nānattaṁ na hoti. Roditamattāti jighacchāpipāsāparetassa pana roditamattaṁ",
  "atk-s0202a2:193_6": "hoti. Tampi kilesasahagatacitteneva. Saṅkappoti micchāsaṅkappo sammāsaṅkappotipi",
  "atk-s0202a2:193_7": "nānattaṁ na hoti. Vikūjitamattāti vikūjitamattaṁ rodanahasitamattaṁ hoti. Daharakumārakānañhi",
  "atk-s0202a2:193_8": "cittaṁ atītārammaṇaṁ pavattati, nirayato āgatā nirayadukkhaṁ saritvā rodanti, devalokato",
  "atk-s0202a2:193_9": "āgatā hasanti, tampi kilesasahagatacitteneva hoti. Ājīvoti micchājīvo sammājīvotipi",
  "atk-s0202a2:193_10": "nānattaṁ na hoti. Aññatra mātuthaññāti thaññacoradārakā nāma honti, mātari khīraṁ",
  "atk-s0202a2:193_11": "pāyantiyā apivitvā aññavihitakāle piṭṭhipassena āgantvā thaññaṁ pivanti. Ettakaṁ",
  "atk-s0202a2:193_12": "muñcitvā añño micchājīvo natthi. Ayampi kilesasahagatacitteneva hotīti dasseti.",
  "atk-s0202a2:194_0": "263. Evaṁ paribbājakavādaṁ paṭikkhipitvā idāni sayaṁ sekkhabhūmiyaṁ mātikaṁ ṭhapento",
  "atk-s0202a2:194_1": "catūhi kho ahantiādimāha. Tattha samadhigayha tiṭṭhatīti visesetvā tiṭṭhati. Nakāyena",
  "atk-s0202a2:194_2": "pāpa kammantiādīsu na kevalaṁ akaraṇamattameva, bhagavā pana ettha saṁvarappahānapaṭisaṅkhā",
  "atk-s0202a2:194_3": "paññapeti. Taṁ sandhāyevamāha. Na ceva sampannakusalantiādi pana khīṇāsavaṁ sandhāya vuttaṁ.",
  "atk-s0202a2:195_0": "Idāni asekkhabhūmiyaṁ mātikaṁ ṭhapento dasahi kho ahantiādimāha. Tattha tīṇi padāni",
  "atk-s0202a2:195_1": "nissāya dve paṭhamacatukkā ṭhapitā, ekaṁ padaṁ nissāya dve pacchimacatukkā. Ayaṁ",
  "atk-s0202a2:195_2": "sekkhabhūmiyaṁ mātikā.",
  "atk-s0202a2:196_0": "264. Idāni taṁ vibhajanto katame ca thapati akusalasīlātiādimāha. Tattha sarāganti",
  "atk-s0202a2:196_1": "aṭṭhavidhaṁ lobhasahagatacittaṁ. Sadosanti paṭighasampayuttacittadvayaṁ. Samohanti",
  "atk-s0202a2:196_2": "vicikicchuddhaccasahagatacittadvayampi vaṭṭati, sabbākusalacittānipi. Moho sabbākusale",
  "atk-s0202a2:196_3": "uppajjatīti hi vuttaṁ. Itosamuṭṭhānāti ito sarāgādicittato samuṭṭhānaṁ uppatti etesanti itosamuṭṭhānā.",
  "atk-s0202a2:197_0": "Kuhinti kataraṁ ṭhānaṁ pāpuṇitvā aparisesā nirujjhanti. Ettheteti sotāpattiphale",
  "atk-s0202a2:197_1": "bhummaṁ. Pātimokkhasaṁvarasīlañhi sotāpattiphale paripuṇṇaṁ hoti, taṁ ṭhānaṁ patvā",
  "atk-s0202a2:197_2": "akusalasīlaṁ asesaṁ nirujjhati. Akusalasīlanti ca dussīlassetaṁ adhivacananti veditabbaṁ.",
  "atk-s0202a2:198": "Akusalānaṁ sīlānaṁ nirodhāya paṭipannoti ettha yāva sotāpattimaggā nirodhāya paṭipanno nāma hoti, phalapatte pana te nirodhitā nāma honti.",
  "atk-s0202a2:199": "265.Vītarāgantiādīhi aṭṭhavidhaṁ kāmāvacarakusalacittameva vuttaṁ. Etena hi kusalasīlaṁ samuṭṭhāti.",
  "atk-s0202a2:200_0": "Sīlavā hotīti sīlasampanno hoti guṇasampanno ca. No ca sīlamayoti alamettāvatā, natthi",
  "atk-s0202a2:200_1": "ito kiñci uttari karaṇīyanti evaṁ sīlamayo na hoti. Yatthassa teti arahattaphale",
  "atk-s0202a2:200_2": "bhummaṁ. Arahattaphalañhi patvā akusalasīlaṁ asesaṁ nirujjhati.",
  "atk-s0202a2:201": "Nirodhāya paṭipannoti ettha yāva arahattamaggā nirodhāya paṭipanno nāma hoti, phalapatte pana te nirodhitā nāma honti.",
  "atk-s0202a2:202": "266.Kāmasaññādīsu kāmasaññā aṭṭhalobhasahagatacittasahajātā, itarā dve domanassasahagatacittadvayena sahajātā.",
  "atk-s0202a2:203": "Paṭhamaṁjhānanti anāgāmiphalapaṭhamajjhānaṁ. Ettheteti anāgāmiphale bhummaṁ. Anāgāmiphalañhi patvā akusalasaṅkappā aparisesā nirujjhanti.",
  "atk-s0202a2:204_0": "Nirodhāya paṭipannoti ettha yāva anāgāmimaggā nirodhāya paṭipanno nāma hoti, phalapatte",
  "atk-s0202a2:204_1": "pana te nirodhitā nāma honti. Nekkhammasaññādayo hi tissopi aṭṭhakāmāvacarakusalasahajātasaññāva.",
  "atk-s0202a2:205_0": "267.Ettheteti arahattaphale bhummaṁ. Dutiyajjhānikaṁ arahattaphalañhi pāpuṇitvā kusalasaṅkappā",
  "atk-s0202a2:205_1": "aparisesā nirujjhanti. Nirodhāya paṭipannoti ettha yāva arahattamaggā nirodhāya paṭipanno",
  "atk-s0202a2:205_2": "nāma hoti, phalapatte pana te nirodhitā nāma honti. Sesaṁ sabbattha uttānamevāti.",
  "atk-s0202a2:206": "Papañcasūdaniyā majjhimanikāyaṭṭhakathāya",
  "atk-s0202a2:207": "Samaṇamuṇḍikasuttavaṇṇanā niṭṭhitā.",
  "atk-s0202a2:208": "9. Cūḷasakuludāyisuttavaṇṇanā",
  "atk-s0202a2:209": "270.Evaṁme sutanti cūḷasakuludāyisuttaṁ. Tattha yadā pana, bhante, bhagavāti idaṁ paribbājako dhammakathaṁ sotukāmo bhagavato dhammadesanāya sālayabhāvaṁ dassento āha.",
  "atk-s0202a2:210_0": "271.Taṁyevettha paṭibhātūti sace dhammaṁ sotukāmo, tuyhevettha eko pañho ekaṁ kāraṇaṁ",
  "atk-s0202a2:210_1": "upaṭṭhātu. Yathā maṁ paṭibhāseyyāti yena kāraṇena mama dhammadesanā upaṭṭhaheyya,",
  "atk-s0202a2:210_2": "etena hi kāraṇena kathāya samuṭṭhitāya sukhaṁ dhammaṁ desetunti dīpeti. Tassa mayhaṁ,",
  "atk-s0202a2:210_3": "bhanteti so kira taṁ disvā – “sace bhagavā idha abhavissā, ayametassa bhāsitassa",
  "atk-s0202a2:210_4": "atthoti dīpasahassaṁ viya ujjalāpetvā ajja me pākaṭaṁ akarissā”ti dasabalaṁyeva anussari.",
  "atk-s0202a2:210_5": "Tasmā tassa mayhaṁ, bhantetiādimāha. Tattha aho nūnāti anussaraṇatthe nipātadvayaṁ.",
  "atk-s0202a2:210_6": "Tena tassa bhagavantaṁ anussarantassa etadahosi “aho nūna bhagavā aho nūna sugato”ti.",
  "atk-s0202a2:210_7": "Yo imesanti yo imesaṁ dhammānaṁ. Sukusaloti suṭṭhu kusalo nipuṇo cheko. So bhagavā",
  "atk-s0202a2:210_8": "aho nūna katheyya, so sugato aho nūna katheyya, tassa hi bhagavato pubbenivāsañāṇassa",
  "atk-s0202a2:210_9": "anekāni kappakoṭisahassāni ekaṅgaṇāni pākaṭānīti, ayamettha adhippāyo.",
  "atk-s0202a2:211_0": "Tassa vāhaṁ pubbantaṁ ārabbhāti yo hi lābhī hoti, so “pubbe tvaṁ khattiyo ahosi,",
  "atk-s0202a2:211_1": "brāhmaṇo ahosī”ti vutte jānanto sakkaccaṁ sussūsati. Alābhī pana – “evaṁ bhavissati",
  "atk-s0202a2:211_2": "evaṁ bhavissatī”ti sīsakampamettameva dasseti. Tasmā evamāha – “tassa vāhaṁ pubbantaṁ",
  "atk-s0202a2:211_3": "ārabbha pañhassa veyyākaraṇena cittaṁ ārādheyya”nti.",
  "atk-s0202a2:212": "So vā maṁ aparantanti dibbacakkhulābhino hi anāgataṁsañāṇaṁ ijjhati, tasmā evamāha. Itaraṁ pubbe vuttanayameva.",
  "atk-s0202a2:213_0": "Dhammaṁte desessāmīti ayaṁ kira atīte desiyamānepi na bujjhissati, anāgate desiyamānepi",
  "atk-s0202a2:213_1": "na bujjhissati. Athassa bhagavā saṇhasukhumaṁ paccayākāraṁ desetukāmo evamāha. Kiṁ",
  "atk-s0202a2:213_2": "pana taṁ bujjhissatīti? Etaṁ pageva na bujjhissati, anāgate panassa vāsanāya paccayo",
  "atk-s0202a2:213_3": "bhavissatīti disvā bhagavā evamāha.",
  "atk-s0202a2:214_0": "Paṁsupisācakanti asuciṭṭhāne nibbattapisācaṁ. So hi ekaṁ mūlaṁ gahetvā adissamānakāyo",
  "atk-s0202a2:214_1": "hoti. Tatridaṁ vatthu – ekā kira yakkhinī dve dārake thūpārāmadvāre nisīdāpetvā āhārapariyesanatthaṁ",
  "atk-s0202a2:214_2": "nagaraṁ gatā. Dārakā ekaṁ piṇḍapātikattheraṁ disvā āhaṁsu, – “bhante, amhākaṁ mātā",
  "atk-s0202a2:214_3": "anto nagaraṁ paviṭṭhā, tassā vadeyyātha ‘yaṁ vā taṁ vā laddhakaṁ, gahetvā sīghaṁ",
  "atk-s0202a2:214_4": "gaccha, dārakā te jighacchitaṁ sandhāretuṁ na sakkontī”’ti. Tamahaṁ kathaṁ passissāmīti?",
  "atk-s0202a2:214_5": "Idaṁ, bhante, gaṇhathāti ekaṁ mūlakhaṇḍaṁ adaṁsu. Therassa anekāni yakkhasahassāni",
  "atk-s0202a2:214_6": "paññāyiṁsu, so dārakehi dinnasaññāṇena taṁ yakkhiniṁ addasa virūpaṁ bībhacchaṁ kevalaṁ",
  "atk-s0202a2:214_7": "vīthiyaṁ gabbhamalaṁ paccāsīsamānaṁ. Disvā tamatthaṁ kathesi. Kathaṁ maṁ tvaṁ passasīti",
  "atk-s0202a2:214_8": "vutte mūlakhaṇḍaṁ dassesi, sā acchinditvā gaṇhi. Evaṁ paṁsupisācakā ekaṁ mūlaṁ gahetvā",
  "atk-s0202a2:214_9": "adissamānakāyā honti. Taṁ sandhāyesa “paṁsupisācakampi na passāmī”ti āha. Na pakkhāyatīti",
  "atk-s0202a2:214_10": "na dissati na upaṭṭhāti.",
  "atk-s0202a2:215_0": "272.Dīghāpi kho te esāti udāyi esā tava vācā dīghāpi bhaveyya, evaṁ vadantassa vassasatampi",
  "atk-s0202a2:215_1": "vassasahassampi pavatteyya, na ca atthaṁ dīpeyyāti adhippāyo. Appāṭihīrakatanti aniyyānikaṁ",
  "atk-s0202a2:215_2": "amūlakaṁ niratthakaṁ sampajjatīti attho.",
  "atk-s0202a2:216_0": "Idāni taṁ vaṇṇaṁ dassento seyyathāpi, bhantetiādimāha. Tattha paṇḍukambale nikkhittoti",
  "atk-s0202a2:216_1": "visabhāgavaṇṇe rattakambale ṭhapito. Evaṁvaṇṇo attā hotīti idaṁ so subhakiṇhadevaloke",
  "atk-s0202a2:216_2": "nibbattakkhandhe sandhāya – “amhākaṁ matakāle attā subhakiṇhadevaloke khandhā viya jotetī”ti vadati.",
  "atk-s0202a2:217_0": "273.Ayaṁimesaṁ ubhinnanti so kira yasmā maṇissa bahi ābhā na niccharati, khajjopanakassa",
  "atk-s0202a2:217_1": "aṅguladvaṅgulacaturaṅgulamattaṁ niccharati, mahākhajjopanakassa pana khaḷamaṇḍalamattampi",
  "atk-s0202a2:217_2": "niccharatiyeva, tasmā evamāha.",
  "atk-s0202a2:218_0": "Viddheti ubbiddhe, meghavigamena dūrībhūteti attho. Vigatavalāhaketi apagatameghe.",
  "atk-s0202a2:218_1": "Deveti ākāse. Osadhitārakāti sukkatārakā. Sā hi yasmā tassā udayato paṭṭhāya tena",
  "atk-s0202a2:218_2": "saññāṇena osadhāni gaṇhantipi pivantipi, tasmā “osadhitārakā”ti vuccati. Abhido aḍḍharattasamayanti",
  "atk-s0202a2:218_3": "abhinne aḍḍharattasamaye. Iminā gaganamajjhe ṭhitacandaṁ dasseti. Abhido majjhanhikepi eseva nayo.",
  "atk-s0202a2:219": "Ato khoti ye anubhonti, tehi bahutarā, bahū ceva bahutarā cāti attho. Ābhā nānubhontīti obhāsaṁ na vaḷañjanti, attano sarīrobhāseneva ālokaṁ pharitvā viharanti.",
  "atk-s0202a2:220_0": "274. Idāni yasmā so “ekantasukhaṁ lokaṁ pucchissāmī”ti nisinno, pucchāmūḷho pana",
  "atk-s0202a2:220_1": "jāto, tasmā naṁ bhagavā taṁ pucchaṁ sarāpento kiṁ pana, udāyi, atthi ekantasukho",
  "atk-s0202a2:220_2": "lokotiādimāha. Tattha ākāravatīti kāraṇavatī. Aññataraṁ vā pana tapoguṇanti acelakapāḷiṁ",
  "atk-s0202a2:220_3": "sandhāyāha, surāpānaviratīti attho.",
  "atk-s0202a2:221_0": "275.Katamā pana sā, bhante, ākāravatī paṭipadā ekantasukhassāti kasmā pucchati? Evaṁ",
  "atk-s0202a2:221_1": "kirassa ahosi – “mayaṁ sattānaṁ ekantasukhaṁ vadāma, paṭipadaṁ pana kālena sukhaṁ",
  "atk-s0202a2:221_2": "kālena dukkhaṁ vadāma. Ekantasukhassa kho pana attano paṭipadāyapi ekantasukhāya",
  "atk-s0202a2:221_3": "bhavitabbaṁ. Amhākaṁ kathā aniyyānikā, satthu kathāva niyyānikā”ti. Idāni satthāraṁyeva",
  "atk-s0202a2:221_4": "pucchitvā jānissāmīti tasmā pucchati.",
  "atk-s0202a2:222_0": "Etthamayaṁ anassāmāti etasmiṁ kāraṇe mayaṁ anassāma. Kasmā pana evamāhaṁsu? Te kira",
  "atk-s0202a2:222_1": "pubbe pañcasu dhammesu patiṭṭhāya kasiṇaparikammaṁ katvā tatiyajjhānaṁ nibbattetvā",
  "atk-s0202a2:222_2": "aparihīnajjhānā kālaṁ katvā subhakiṇhesu nibbattantīti jānanti, gacchante gacchante",
  "atk-s0202a2:222_3": "pana kāle kasiṇaparikammampi na jāniṁsu, tatiyajjhānampi nibbattetuṁ nāsakkhiṁsu.",
  "atk-s0202a2:222_4": "Pañca pubbabhāgadhamme pana “ākāravatī paṭipadā”ti uggahetvā tatiyajjhānaṁ “ekantasukho",
  "atk-s0202a2:222_5": "loko”ti uggaṇhiṁsu. Tasmā evamāhaṁsu. Uttaritaranti ito pañcahi dhammehi uttaritaraṁ",
  "atk-s0202a2:222_6": "paṭipadaṁ vā tatiyajjhānato uttaritaraṁ ekantasukhaṁ lokaṁ vā na jānāmāti vuttaṁ",
  "atk-s0202a2:222_7": "hoti. Appasadde katvāti ekappahāreneva mahāsaddaṁ kātuṁ āraddhe nissadde katvā.",
  "atk-s0202a2:223_0": "276.Sacchikiriyāhetūti ettha dve sacchikiriyā paṭilābhasacchikiriyā ca paccakkhasacchikiriyā",
  "atk-s0202a2:223_1": "ca. Tattha tatiyajjhānaṁ nibbattetvā aparihīnajjhāno kālaṁ katvā subhakiṇhaloke tesaṁ",
  "atk-s0202a2:223_2": "devānaṁ samānāyuvaṇṇo hutvā nibbattati, ayaṁ paṭilābhasacchikiriyā nāma. Catutthajjhānaṁ",
  "atk-s0202a2:223_3": "nibbattetvā iddhivikubbanena subhakiṇhalokaṁ gantvā tehi devehi saddhiṁ santiṭṭhati",
  "atk-s0202a2:223_4": "sallapati sākacchaṁ āpajjati, ayaṁ paccakkhasacchikiriyā nāma. Tāsaṁ dvinnampi tatiyajjhānaṁ",
  "atk-s0202a2:223_5": "ākāravatī paṭipadā nāma. Tañhi anuppādetvā neva sakkā subhakiṇhaloke nibbattituṁ,",
  "atk-s0202a2:223_6": "na catutthajjhānaṁ uppādetuṁ. Iti duvidhampetaṁ sacchikiriyaṁ sandhāya – “etassa",
  "atk-s0202a2:223_7": "nūna, bhante, ekantasukhassa lokassa sacchikiriyāhetū”ti āha.",
  "atk-s0202a2:224_0": "277.Udañcanikoti udakavārako. Antarāyamakāsīti yathā pabbajjaṁ na labhati, evaṁ upaddutamakāsi",
  "atk-s0202a2:224_1": "yathā taṁ upanissayavipannaṁ. Ayaṁ kira kassapabuddhakāle pabbajitvā samaṇadhammamakāsi.",
  "atk-s0202a2:224_2": "Athassa eko sahāyako bhikkhu sāsane anabhirato, “āvuso, vibbhamissāmī”ti ārocesi.",
  "atk-s0202a2:224_3": "So tassa pattacīvare lobhaṁ uppādetvā gihibhāvāya vaṇṇaṁ abhāsi. Itaro tassa pattacīvaraṁ",
  "atk-s0202a2:224_4": "datvā vibbhami. Tenassa kammunā idāni bhagavato sammukhā pabbajjāya antarāyo jāto.",
  "atk-s0202a2:224_5": "Bhagavatā panassa purimasuttaṁ atirekabhāṇavāramattaṁ, idaṁ bhāṇavāramattanti ettakāya",
  "atk-s0202a2:224_6": "tantiyā dhammo kathito, ekadesanāyapi maggaphalapaṭivedho na jāto, anāgate panassa",
  "atk-s0202a2:224_7": "paccayo bhavissatīti bhagavā dhammaṁ deseti. Anāgate paccayabhāvañcassa disvā bhagavā",
  "atk-s0202a2:224_8": "dharamāno ekaṁ bhikkhumpi mettāvihārimhi etadagge na ṭhapesi. Passati hi bhagavā",
  "atk-s0202a2:224_9": "– “anāgate ayaṁ mama sāsane pabbajitvā mettāvihārīnaṁ aggo bhavissatī”ti.",
  "atk-s0202a2:225_0": "So bhagavati parinibbute dhammāsokarājakāle pāṭaliputte nibbattitvā pabbajitvā arahattappatto",
  "atk-s0202a2:225_1": "assaguttatthero nāma hutvā mettāvihārīnaṁ aggo ahosi. Therassa mettānubhāvena tiracchānagatāpi",
  "atk-s0202a2:225_2": "mettacittaṁ paṭilabhiṁsu, thero sakalajambudīpe bhikkhusaṅghassa ovādācariyo hutvā",
  "atk-s0202a2:225_3": "vattanisenāsane āvasi, tiṁsayojanamattā aṭavī ekaṁ padhānagharaṁ ahosi. Thero ākāse",
  "atk-s0202a2:225_4": "cammakhaṇḍaṁ pattharitvā tattha nisinno kammaṭṭhānaṁ kathesi. Gacchante gacchante",
  "atk-s0202a2:225_5": "kāle bhikkhācārampi agantvā vihāre nisinno kammaṭṭhānaṁ kathesi, manussā vihārameva",
  "atk-s0202a2:225_6": "gantvā dānamadaṁsu. Dhammāsokarājā therassa guṇaṁ sutvā daṭṭhukāmo tikkhattuṁ pahiṇi.",
  "atk-s0202a2:225_7": "Thero bhikkhusaṅghassa ovādaṁ dammīti ekavārampi na gatoti.",
  "atk-s0202a2:226": "Papañcasūdaniyā majjhimanikāyaṭṭhakathāya",
  "atk-s0202a2:227": "Cūḷasakuludāyisuttavaṇṇanā niṭṭhitā.",
  "atk-s0202a2:228": "10. Vekhanasasuttavaṇṇanā",
  "atk-s0202a2:229_0": "278.Evaṁme sutanti vekhanasasuttaṁ. Tattha vekhanasoti ayaṁ kira sakuludāyissa ācariyo,",
  "atk-s0202a2:229_1": "so “sakuludāyī paribbājako paramavaṇṇapañhe parājito”ti sutvā “mayā so sādhukaṁ uggahāpito,",
  "atk-s0202a2:229_2": "tenāpi sādhukaṁ uggahitaṁ, kathaṁ nu kho parājito, handāhaṁ sayaṁ gantvā samaṇaṁ",
  "atk-s0202a2:229_3": "gotamaṁ paramavaṇṇapañhaṁ pucchitvā jānissāmī”ti rājagahato pañcacattālīsayojanaṁ",
  "atk-s0202a2:229_4": "sāvatthiṁ gantvā yena bhagavā, tenupasaṅkami, upasaṅkamitvā pana ṭhitakova bhagavato",
  "atk-s0202a2:229_5": "santike udānaṁ udānesi. Tattha purimasadisaṁ vuttanayeneva veditabbaṁ.",
  "atk-s0202a2:230_0": "280.Pañca kho imeti kasmā ārabhi? Agāriyopi ekacco kāmagaruko kāmādhimutto hoti,",
  "atk-s0202a2:230_1": "ekacco nekkhammagaruko nekkhammādhimutto hoti. Pabbajitopi ca ekacco kāmagaruko kāmādhimutto",
  "atk-s0202a2:230_2": "hoti, ekacco nekkhammagaruko nekkhammādhimutto hoti. Ayaṁ pana kāmagaruko kāmādhimutto",
  "atk-s0202a2:230_3": "hoti. So imāya kathāya kathiyamānāya attano kāmādhimuttattaṁ sallakkhessati, evamassāyaṁ",
  "atk-s0202a2:230_4": "desanā sappāyā bhavissatīti imaṁ desanaṁ ārabhi. Kāmaggasukhanti nibbānaṁ adhippetaṁ.",
  "atk-s0202a2:231_0": "281.Pāpitobhavissatīti ajānanabhāvaṁ pāpito bhavissati. Nāmakaṁyeva sampajjatīti",
  "atk-s0202a2:231_1": "niratthakavacanamattameva sampajjati. Tiṭṭhatu pubbanto tiṭṭhatu aparantoti yasmā",
  "atk-s0202a2:231_2": "tuyhaṁ atītakathāya anucchavikaṁ pubbenivāsañāṇaṁ natthi, anāgatakathāya anucchavikaṁ",
  "atk-s0202a2:231_3": "dibbacakkhuñāṇaṁ natthi, tasmā ubhayampetaṁ tiṭṭhatūti āha. Suttabandhanehīti suttamayabandhanehi.",
  "atk-s0202a2:231_4": "Tassa hi ārakkhatthāya hatthapādesu ceva gīvāya ca suttakāni bandhanti. Tāni sandhāyetaṁ",
  "atk-s0202a2:231_5": "vuttaṁ. Mahallakakāle panassa tāni sayaṁ vā pūtīni hutvā muñcanti, chinditvā vā haranti.",
  "atk-s0202a2:232_0": "Evamevakhoti iminā idaṁ dasseti – daharassa kumārassa suttabandhanānaṁ ajānanakālo",
  "atk-s0202a2:232_1": "viya avijjāya purimāya koṭiyā ajānanaṁ, na hi sakkā avijjāya purimakoṭi ñātuṁ, mocanakāle",
  "atk-s0202a2:232_2": "jānanasadisaṁ pana arahattamaggena avijjābandhanassa pamokkho jātoti jānanaṁ. Sesaṁ",
  "atk-s0202a2:232_3": "sabbattha uttānamevāti.",
  "atk-s0202a2:233": "Papañcasūdaniyā majjhimanikāyaṭṭhakathāya",
  "atk-s0202a2:234": "Vekhanasasuttavaṇṇanā niṭṭhitā.",
  "atk-s0202a2:235": "Tatiyavaggavaṇṇanā niṭṭhitā."
}