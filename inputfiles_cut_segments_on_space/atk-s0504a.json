{
  "atk-s0504a:6": "Namo tassa bhagavato arahato sammāsambuddhassa",
  "atk-s0504a:7": "Khuddakanikāye",
  "atk-s0504a:8": "Itivuttaka-aṭṭhakathā",
  "atk-s0504a:9": "Ganthārambhakathā",
  "atk-s0504a:10": "Mahākāruṇikaṃ nāthaṃ, ñeyyasāgarapāraguṃ;",
  "atk-s0504a:11": "Vande nipuṇagambhīra-vicitranayadesanaṃ.",
  "atk-s0504a:12": "Vijjācaraṇasampannā, yena niyyanti lokato;",
  "atk-s0504a:13": "Vande tamuttamaṃ dhammaṃ, sammāsambuddhapūjitaṃ.",
  "atk-s0504a:14": "Sīlādiguṇasampanno, ṭhito maggaphalesu yo;",
  "atk-s0504a:15": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0504a:16": "Vandanājanitaṃ puññaṃ, iti yaṃ ratanattaye;",
  "atk-s0504a:17": "Hatantarāyo sabbattha, hutvāhaṃ tassa tejasā.",
  "atk-s0504a:18": "Ekakādippabhedena, desitāni mahesinā;",
  "atk-s0504a:19": "Lobhādīnaṃ pahānāni, dīpanāni visesato.",
  "atk-s0504a:20": "Suttāni ekato katvā, itivuttapadakkharaṃ;",
  "atk-s0504a:21": "Dhammasaṅgāhakā therā, saṅgāyiṃsu mahesayo.",
  "atk-s0504a:22": "Itivuttakamicceva, nāmena vasino pure;",
  "atk-s0504a:23": "Yaṃ khuddakanikāyasmiṃ, gambhīratthapadakkamaṃ.",
  "atk-s0504a:24": "Tassa gambhīrañāṇehi, ogāhetabbabhāvato;",
  "atk-s0504a:25": "Kiñcāpi dukkarā kātuṃ, atthasaṃvaṇṇanā mayā.",
  "atk-s0504a:26": "Sahasaṃvaṇṇanaṃ yasmā, dharate satthu sāsanaṃ;",
  "atk-s0504a:27": "Pubbācariyasīhānaṃ, tiṭṭhateva vinicchayo.",
  "atk-s0504a:28": "Tasmā taṃ avalambitvā, ogāhetvāna pañcapi;",
  "atk-s0504a:29": "Nikāye upanissāya, porāṇaṭṭhakathānayaṃ.",
  "atk-s0504a:30": "Nissitaṃ vācanāmaggaṃ, suvisuddhaṃ anākulaṃ;",
  "atk-s0504a:31": "Mahāvihāravāsīnaṃ, nipuṇatthavinicchayaṃ.",
  "atk-s0504a:32": "Punappunāgataṃ atthaṃ, vajjayitvāna sādhukaṃ;",
  "atk-s0504a:33": "Yathābalaṃ karissāmi, itivuttakavaṇṇanaṃ.",
  "atk-s0504a:34": "Iti ākaṅkhamānassa, saddhammassa ciraṭṭhitiṃ;",
  "atk-s0504a:35": "Vibhajantassa tassatthaṃ, nisāmayatha sādhavoti.",
  "atk-s0504a:36_0": "Tattha itivuttakaṃ nāma ekakanipāto, dukanipāto, tikanipāto, catukkanipātoti catunipātasaṅgahaṃ.",
  "atk-s0504a:36_1": "Tampi vinayapiṭakaṃ, suttantapiṭakaṃ, abhidhammapiṭakanti tīsu piṭakesu suttantapiṭakapariyāpannaṃ;",
  "atk-s0504a:36_2": "dīghanikāyo majjhimanikāyo, saṃyuttanikāyo, aṅguttaranikāyo, khuddakanikāyoti pañcasu",
  "atk-s0504a:36_3": "nikāyesu khuddakanikāyapariyāpannaṃ; suttaṃ, geyyaṃ, veyyākaraṇaṃ, gāthā, udānaṃ,",
  "atk-s0504a:36_4": "itivuttakaṃ, jātakaṃ, abbhutadhammaṃ, vedallanti navasu sāsanaṅgesu itivuttakaṅgabhūtaṃ.",
  "atk-s0504a:37": "“Dvāsīti buddhato gaṇhiṃ, dvesahassāni bhikkhuto;",
  "atk-s0504a:38": "Caturāsīti sahassāni, ye me dhammā pavattino”ti. –",
  "atk-s0504a:39_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.",
  "atk-s0504a:39_1": "Suttato ekakanipāte tāva sattavīsati suttāni, dukanipāte dvāvīsati, tikanipāte paññāsa,",
  "atk-s0504a:39_2": "catukkanipāte terasāti dvādasādhikasuttasatasaṅgahaṃ. Tassa nipātesu ekakanipāto",
  "atk-s0504a:39_3": "ādi, vaggesu pāṭibhogavaggo, suttesu lobhasuttaṃ. Tassāpi “vuttañhetaṃ bhagavatā”tiādikaṃ",
  "atk-s0504a:39_4": "āyasmatā ānandena paṭhamamahāsaṅgītikāle vuttaṃ nidānamādi. Sā panāyaṃ paṭhamamahāsaṅgīti",
  "atk-s0504a:39_5": "vinayapiṭake tantimāruḷhā eva. Yo panettha nidānakosallatthaṃ vattabbo kathāmaggo,",
  "atk-s0504a:39_6": "sopi sumaṅgalavilāsiniyā dīghanikāya-aṭṭhakathāya vitthārato vuttoyevāti tattha vuttanayeneva veditabbo.",
  "atk-s0504a:40": "Nidānavaṇṇanā",
  "atk-s0504a:41_0": "Yaṃ panetaṃ vuttañhetaṃ bhagavatātiādikaṃ nidānaṃ. Ekadhammaṃ, bhikkhave, pajahathātiādikaṃ",
  "atk-s0504a:41_1": "suttaṃ. Tattha vuttaṃ bhagavatātiādīni nāmapadāni. Itīti nipātapadaṃ. Pajahathāti",
  "atk-s0504a:41_2": "ettha pa-iti upasaggapadaṃ, jahathā-ti ākhyātapadaṃ. Iminā nayena sabbattha padavibhāgo veditabbo.",
  "atk-s0504a:42_0": "Atthato pana vuttasaddo tāva saupasaggo anupasaggo ca vapane vāpasamakaraṇe kesohāraṇe",
  "atk-s0504a:42_1": "jīvitavuttiyaṃ pavuttabhāve pāvacanabhāvena pavattite ajjhesane kathaneti evamādīsu",
  "atk-s0504a:42_2": "dissati. Tathā hesa –",
  "atk-s0504a:43": "“Gāvo tassa pajāyanti, khette vuttaṃ virūhati;",
  "atk-s0504a:44": "Vuttānaṃ phalamasnāti, yo mittānaṃ na dubbhatī”ti. –",
  "atk-s0504a:45_0": "Ādīsu vapane āgato. “No ca kho paṭivutta”ntiādīsu aṭṭhadantakādīhi vāpasamakaraṇe.",
  "atk-s0504a:45_1": "“Kāpaṭiko māṇavo daharo vuttasiro”tiādīsu kesohāraṇe. “Pannalomo paradattavutto migabhūtena",
  "atk-s0504a:45_2": "cetasā viharatī”tiādīsu jīvitavuttiyaṃ. “Seyyathāpi nāma paṇḍupalāso bandhanā pavutto",
  "atk-s0504a:45_3": "abhabbo haritatthāyā”tiādīsu bandhanato pavuttabhāve. “Yesamidaṃ etarahi, brāhmaṇā,",
  "atk-s0504a:45_4": "porāṇaṃ mantapadaṃ gītaṃ pavuttaṃ samihita”ntiādīsu pāvacanabhāvena pavattite. Loke",
  "atk-s0504a:45_5": "pana – “vutto gaṇo vutto pārāyano”tiādīsu ajjhene. “Vuttaṃ kho panetaṃ bhagavatā",
  "atk-s0504a:45_6": "dhammadāyādā me, bhikkhave, bhavatha, mā āmisadāyādā”tiādīsu kathane. Idhāpi kathane",
  "atk-s0504a:45_7": "daṭṭhabbo. Tasmā vuttaṃ kathitaṃ bhāsitanti attho.",
  "atk-s0504a:46_0": "Dutiyo pana vuttasaddo vacane ciṇṇabhāve ca veditabbo. Hi-iti jātu vibyattanti etasmiṃ",
  "atk-s0504a:46_1": "atthe nipāto. So idāni vuccamānasuttassa bhagavato vibyattaṃ bhāsitabhāvaṃ joteti.",
  "atk-s0504a:46_2": "Vācakasaddasannidhāne hi payuttā nipātā. Tehi vattabbamatthaṃ jotenti. Etanti ayaṃ etasaddo –",
  "atk-s0504a:47": "“Yo ca buddhañca dhammañca, saṅghañca saraṇaṃ gato;",
  "atk-s0504a:48": "Cattāri ariyasaccāni, sammappaññāya passati.",
  "atk-s0504a:49": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0504a:50": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "atk-s0504a:51": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0504a:52": "Etaṃ saraṇamāgamma, sabbadukkhā pamuccatī”ti. –",
  "atk-s0504a:53_0": "Ādīsu yathāvutte āsannapaccakkhe āgato. “Appamattakaṃ kho panetaṃ, bhikkhave, oramattakaṃ",
  "atk-s0504a:53_1": "sīlamattakaṃ, yena puthujjano tathāgatassa vaṇṇaṃ vadamāno vadeyyā”tiādīsu pana vakkhamāne",
  "atk-s0504a:53_2": "āsannapaccakkhe. Idhāpi vakkhamāneyeva daṭṭhabbo. Saṅgāyanavasena vakkhamānañhi suttaṃ",
  "atk-s0504a:53_3": "dhammabhaṇḍāgārikena buddhiyaṃ ṭhapetvā tadā “eta”nti vuttaṃ.",
  "atk-s0504a:54": "Bhagavatāti ettha bhagavāti garuvacanaṃ. Garuṃ hi loke bhagavāti vadanti. Tathāgato ca sabbaguṇavisiṭṭhatāya sattānaṃ garu, tasmā bhagavāti veditabbo. Porāṇehipi vuttaṃ –",
  "atk-s0504a:55": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0504a:56": "Garu gāravayutto so, bhagavā tena vuccatī”ti.",
  "atk-s0504a:57_0": "Seṭṭhavācakañhi vacanaṃ seṭṭhaguṇasahacaraṇato seṭṭhanti vuttaṃ. Atha vā vuccatīti",
  "atk-s0504a:57_1": "vacanaṃ, attho. Tasmā bhagavāti vacanaṃ seṭṭhanti bhagavāti iminā vacanena vacanīyo",
  "atk-s0504a:57_2": "yo attho, so seṭṭhoti attho. Bhagavāti vacanamuttamanti etthāpi eseva nayo. Gāravayuttoti",
  "atk-s0504a:57_3": "garubhāvayutto garuguṇayogato, garukaraṇaṃ vā sātisayaṃ arahatīti gāravayutto, gāravārahoti",
  "atk-s0504a:57_4": "attho. Evaṃ guṇavisiṭṭhasattuttamagarugāravādhivacanametaṃ yadidaṃ bhagavāti. Apica –",
  "atk-s0504a:58": "“Bhagī bhajī bhāgī vibhattavā iti,",
  "atk-s0504a:59": "Akāsi bhagganti garūti bhāgyavā;",
  "atk-s0504a:60": "Bahūhi ñāyehi subhāvitattano,",
  "atk-s0504a:61": "Bhavantago so bhagavāti vuccatī”ti. –",
  "atk-s0504a:62": "Niddese āgatanayena –",
  "atk-s0504a:63": "“Bhāgyavā bhaggavā yutto, bhagehi ca vibhattavā;",
  "atk-s0504a:64": "Bhattavā vantagamano, bhavesu bhagavā tato”ti.",
  "atk-s0504a:65": "Imissā gāthāya ca vasena bhagavāti padassa attho vattabbo. So panāyaṃ attho sabbākārena visuddhimagge buddhānussatiniddese vuttoti. Tattha vuttanayeneva veditabbo.",
  "atk-s0504a:66": "Aparo nayo – bhāgavāti bhagavā, bhatavāti bhagavā, bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā, bhāge vamīti bhagavā.",
  "atk-s0504a:67": "“Bhāgavā bhatavā bhāge, bhage ca vani bhattavā;",
  "atk-s0504a:68": "Bhage vami tathā bhāge, vamīti bhagavā jino”.",
  "atk-s0504a:69_0": "Tattha kathaṃ bhāgavāti bhagavā? Ye te sīlādayo dhammakkhandhā guṇakoṭṭhāsā, te anaññasādhāraṇā",
  "atk-s0504a:69_1": "niratisayā tathāgatassa atthi upalabbhanti. Tathā hissa sīlaṃ, samādhi, paññā, vimutti,",
  "atk-s0504a:69_2": "vimuttiñāṇadassanaṃ, hirī, ottappaṃ, saddhā, vīriyaṃ, sati, sampajaññaṃ, sīlavisuddhi,",
  "atk-s0504a:69_3": "cittavisuddhi, diṭṭhivisuddhi, samatho, vipassanā, tīṇi kusalamūlāni, tīṇi sucaritāni,",
  "atk-s0504a:69_4": "tayo sammāvitakkā, tisso anavajjasaññā, tisso dhātuyo, cattāro satipaṭṭhānā, cattāro",
  "atk-s0504a:69_5": "sammappadhānā, cattāro iddhipādā, cattāro ariyamaggā, cattāri ariyaphalāni, catasso",
  "atk-s0504a:69_6": "paṭisambhidā, catuyoniparicchedakañāṇāni, cattāro ariyavaṃsā, cattāri vesārajjañāṇāni,",
  "atk-s0504a:69_7": "pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,",
  "atk-s0504a:69_8": "pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā",
  "atk-s0504a:69_9": "saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,",
  "atk-s0504a:69_10": "cha anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta",
  "atk-s0504a:69_11": "aparihāniyā dhammā, satta ariyadhanāni, satta bojjhaṅgā, satta sappurisadhammā, satta",
  "atk-s0504a:69_12": "nijjaravatthūni, satta saññā, satta dakkhiṇeyyapuggaladesanā, satta khīṇāsavabaladesanā,",
  "atk-s0504a:69_13": "aṭṭha paññāpaṭilābhahetudesanā, aṭṭhasammattāni, aṭṭha lokadhammātikkamo, aṭṭha ārambhavatthūni,",
  "atk-s0504a:69_14": "aṭṭha akkhaṇadesanā, aṭṭha mahāpurisavitakkā, aṭṭha abhibhāyatanadesanā, aṭṭha vimokkhā,",
  "atk-s0504a:69_15": "nava yonisomanasikāramūlakā dhammā, nava pārisuddhipadhāniyaṅgāni, nava sattāvāsadesanā,",
  "atk-s0504a:69_16": "nava āghātappaṭivinayā, nava saññā, nava nānattā, nava anupubbavihārā, dasa nāthakaraṇā",
  "atk-s0504a:69_17": "dhammā, dasa kasiṇāyatanāni, dasa kusalakammapathā, dasa sammattāni, dasa ariyavāsā,",
  "atk-s0504a:69_18": "dasa asekkhā dhammā, dasa tathāgatabalāni, ekādasa mettānisaṃsā, dvādasa dhammacakkākārā,",
  "atk-s0504a:69_19": "terasa dhutaguṇā, cuddasa buddhañāṇāni, pañcadasa vimuttiparipācanīyā dhammā, soḷasavidhā",
  "atk-s0504a:69_20": "ānāpānassati, soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,",
  "atk-s0504a:69_21": "catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati",
  "atk-s0504a:69_22": "ñāṇavatthūni, catuvīsatikoṭisatasahassasamāpattisañcārimahāvajirañāṇaṃ, anantanayasamantapaṭṭhānapavicayapaccavekkhaṇadesanāñāṇāni,",
  "atk-s0504a:69_23": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti, evamādayo",
  "atk-s0504a:69_24": "anantā aparimāṇabhedā anaññasādhāraṇā niratisayā guṇabhāgā guṇakoṭṭhāsā vijjanti",
  "atk-s0504a:69_25": "upalabbhanti. Tasmā yathāvuttavibhāgā guṇabhāgā assa atthīti bhāgavāti vattabbe.",
  "atk-s0504a:69_26": "Ākārassa rassattaṃ katvā “bhagavā”ti vutto. Evaṃ tāva bhāgavāti bhagavā.",
  "atk-s0504a:70": "“Yasmā sīlādayo sabbe, guṇabhāgā asesato;",
  "atk-s0504a:71": "Vijjanti sugate tasmā, bhagavāti pavuccati”.",
  "atk-s0504a:72_0": "Kathaṃ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "atk-s0504a:72_1": "dhamme samodhānetvā sammāsambodhiyā katamahābhinīhārehi mahābodhisattehi paripūretabbā",
  "atk-s0504a:72_2": "dānapāramī, sīlanekkhammapaññāvīriyakhantisaccaadhiṭṭhānamettāupekkhāpāramīti dasa",
  "atk-s0504a:72_3": "pāramiyo, dasa upapāramiyo, dasa paramatthapāramiyoti samatiṃsa pāramiyo, dānādīni",
  "atk-s0504a:72_4": "cattāri saṅgahavatthūni, cattāri adhiṭṭhānāni, attapariccāgo, nayanadhanarajjaputtadārapariccāgoti",
  "atk-s0504a:72_5": "pañca mahāpariccāgā, pubbayogo, pubbacariyā, dhammakkhānaṃ, lokatthacariyā, ñātatthacariyā,",
  "atk-s0504a:72_6": "buddhatthacariyāti evamādayo saṅkhepato vā puññasambhārañāṇasambhārā buddhakaradhammā,",
  "atk-s0504a:72_7": "te mahābhinīhārato paṭṭhāya kappānaṃ satasahassādhikāni cattāri asaṅkhyeyyāni yathā",
  "atk-s0504a:72_8": "hānabhāgiyā, saṃkilesabhāgiyā, ṭhitibhāgiyā, vā na honti; atha kho uttaruttari visesabhāgiyāva",
  "atk-s0504a:72_9": "honti; evaṃ sakkaccaṃ nirantaraṃ anavasesato bhatā sambhatā assa atthīti bhatavāti",
  "atk-s0504a:72_10": "bhagavā; niruttinayena takārassa gakāraṃ katvā. Atha vā bhatavāti teyeva yathāvutte",
  "atk-s0504a:72_11": "buddhakaradhamme vuttanayena bhari sambhari paripūresīti attho. Evampi bhatavāti bhagavā.",
  "atk-s0504a:73": "“Yasmā sambodhiyā sabbe, dānapāramiādike;",
  "atk-s0504a:74": "Sambhāre bhatavā nātho, tasmāpi bhagavā mato”.",
  "atk-s0504a:75_0": "Kathaṃ bhāge vanīti bhagavā? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "atk-s0504a:75_1": "te anavasesato lokahitatthaṃ attano diṭṭhadhammasukhavihāratthañca niccakappaṃ vani",
  "atk-s0504a:75_2": "bhaji sevi bahulamakāsīti bhāge vanīti bhagavā. Atha vā abhiññeyyesu dhammesu kusalādīsu",
  "atk-s0504a:75_3": "khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "atk-s0504a:75_4": "vitthārato pana “cakkhu pariññeyyaṃ …pe… jarāmaraṇaṃ pariññeyya”ntiādinā aneke pariññeyyabhāgā,",
  "atk-s0504a:75_5": "“cakkhussa samudayo pahātabbo…pe… jarāmaraṇassa samudayo pahātabbo”tiādinā pahātabbabhāgā,",
  "atk-s0504a:75_6": "“cakkhussa nirodho sacchikātabbo…pe… jarāmaraṇassa nirodho sacchikātabbo”tiādinā",
  "atk-s0504a:75_7": "sacchikātabbabhāgā, “cakkhunirodhagāminīpaṭipadā bhāvetabbā…pe… cattāro satipaṭṭhānā",
  "atk-s0504a:75_8": "bhāvetabbā”tiādinā ca anekabhedā bhāvetabbabhāgā ca dhammā, te sabbe vani bhaji yathārahaṃ",
  "atk-s0504a:75_9": "gocarabhāvanāsevanānaṃ vasena sevi. Evampi bhāge vanīti bhagavā. Atha vā ye ime sīlādayo",
  "atk-s0504a:75_10": "dhammakkhandhā sāvakehi sādhāraṇā guṇakoṭṭhāsā guṇabhāgā, kinti nu kho te veneyyasantānesu",
  "atk-s0504a:75_11": "patiṭṭhapeyyanti mahākaruṇāya vani abhipatthayi. Sā cassa abhipatthanā yathādhippetaphalāvahā",
  "atk-s0504a:75_12": "ahosi. Evampi bhāge vanīti bhagavā.",
  "atk-s0504a:76": "“Yasmā ñeyyasamāpatti-guṇabhāge tathāgato;",
  "atk-s0504a:77": "Bhaji patthayi sattānaṃ, hitāya bhagavā tato”.",
  "atk-s0504a:78_0": "Kathaṃ bhage vanīti bhagavā? Samāsato tāva katapuññehi payogasampannehi yathāvibhavaṃ",
  "atk-s0504a:78_1": "bhajīyantīti bhagā, lokiyalokuttarā sampattiyo. Tattha lokiye tāva tathāgato sambodhito",
  "atk-s0504a:78_2": "pubbe bodhisattabhūto paramukkaṃsagate vani bhaji sevi, yattha patiṭṭhāya niravasesato",
  "atk-s0504a:78_3": "buddhakaradhamme samannānento buddhadhamme paripācesi. Buddhabhūto pana te niravajjasukhūpasaṃhite",
  "atk-s0504a:78_4": "anaññasādhāraṇe lokuttarepi vani bhaji sevi. Vitthārato pana padesarajjaissariyacakkavattisampattidevarajjasampattiādivasena",
  "atk-s0504a:78_5": "jhānavimokkhasamādhisamāpattiñāṇadassanamaggabhāvanāphala- sacchikiriyādiuttarimanussadhammavasena",
  "atk-s0504a:78_6": "ca anekavihite anaññasādhāraṇe bhage vani bhaji sevi. Evaṃ bhage vanīti bhagavā.",
  "atk-s0504a:79": "“Yā tā sampattiyo loke, yā ca lokuttarā puthū;",
  "atk-s0504a:80": "Sabbā tā bhaji sambuddho, tasmāpi bhagavā mato”.",
  "atk-s0504a:81_0": "Kathaṃ bhattavāti bhagavā? Bhattā daḷhabhattikā assa bahū atthīti bhagavā. Tathāgato",
  "atk-s0504a:81_1": "hi mahākaruṇāsabbaññutaññāṇādiaparimitanirupamappabhāvaguṇavisesasamaṅgibhāvato sabbasattuttamo,",
  "atk-s0504a:81_2": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "atk-s0504a:81_3": "payogasampattiyā sadevamanussāya pajāya accantūpakāritāya dvattiṃsamahāpurisalakkhaṇaasītianubyañjanabyāmappabhādi-",
  "atk-s0504a:81_4": "anaññasādhāraṇaguṇavisesapaṭimaṇḍitarūpakāyatāya, yathābhuccaguṇādhigatena “itipi",
  "atk-s0504a:81_5": "so bhagavā”tiādinayappavattena lokattayabyāpinā suvipulena suvisuddhena ca thutighosena",
  "atk-s0504a:81_6": "samannāgatattā ukkaṃsapāramippattāsu appicchatāsantuṭṭhitādīsu suppatiṭṭhitabhāvato",
  "atk-s0504a:81_7": "dasabalacatuvesārajjādiniratisayaguṇavisesasamaṅgibhāvato ca rūpappamāṇo rūpappasanno,",
  "atk-s0504a:81_8": "ghosappamāṇo ghosappasanno, lūkhappamāṇo lūkhappasanno, dhammappamāṇo dhammappasannoti",
  "atk-s0504a:81_9": "evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "atk-s0504a:81_10": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "atk-s0504a:81_11": "Ye ca tassa ovāde patiṭṭhitā aveccappasādena samannāgatā honti, kenaci asaṃhāriyā",
  "atk-s0504a:81_12": "tesaṃ sambhatti samaṇena vā brāhmaṇena vā devena vā mārena vā brahmunā vā. Tathā",
  "atk-s0504a:81_13": "hi te attano jīvitapariccāgepi tattha pasādaṃ na pariccajanti, tassa vā āṇaṃ daḷhabhattibhāvato. Tenevāha –",
  "atk-s0504a:82": "“Yo ve kataññū katavedi dhīro;",
  "atk-s0504a:83": "Kalyāṇamitto daḷhabhatti ca hotī”ti. ;",
  "atk-s0504a:84_0": "“Seyyathāpi, bhikkhave, mahāsamuddo ṭhitadhammo velaṃ nātivattati; evameva kho, bhikkhave,",
  "atk-s0504a:84_1": "yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī”ti ca.",
  "atk-s0504a:85": "Evaṃ bhattavāti bhagavā niruttinayena ekassa takārassa lopaṃ katvā itarassa gakāraṃ katvā.",
  "atk-s0504a:86": "“Guṇātisayayuttassa, yasmā lokahitesino;",
  "atk-s0504a:87": "Sambhattā bahavo satthu, bhagavā tena vuccatī”ti.",
  "atk-s0504a:88_0": "Kathaṃ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo",
  "atk-s0504a:88_1": "pūrento bhagasaṅkhātaṃ siriṃ issariyaṃ yasañca vami uggiri kheḷapiṇḍaṃ viya anapekkho",
  "atk-s0504a:88_2": "chaḍḍayi. Tathā hissa somanassakumārakāle, hatthipālakumārakāle, ayogharapaṇḍitakāle,",
  "atk-s0504a:88_3": "mūgapakkhapaṇḍitakāle, cūḷasutasomakāleti evamādīsu nekkhammapāramipūraṇavasena devarajjasadisāya",
  "atk-s0504a:88_4": "rajjasiriyā pariccattattabhāvānaṃ parimāṇaṃ natthi. Carimattabhāvepi hatthagataṃ",
  "atk-s0504a:88_5": "cakkavattisiriṃ devalokādhipaccasadisaṃ catuddīpissariyaṃ cakkavattisampattisannissayaṃ",
  "atk-s0504a:88_6": "sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā",
  "atk-s0504a:88_7": "sammāsambodhiṃ abhisambuddho. Tasmā ime siriādike bhage vamīti bhagavā. Atha vā bhāni",
  "atk-s0504a:88_8": "nāma nakkhattāni, tehi samaṃ gacchanti pavattantīti bhagā, sineruyugandharauttarakuruhimavantādibhājanalokavisesasannissayā",
  "atk-s0504a:88_9": "sobhā kappaṭṭhitiyabhāvato. Tepi bhagavā vami taṃnivāsisattāvāsasamatikkamanatotappaṭibaddhachandarāgappahānena",
  "atk-s0504a:88_10": "pajahīti. Evampi bhage vamīti bhagavā.",
  "atk-s0504a:89": "“Cakkavattisiriṃ yasmā, yasaṃ issariyaṃ sukhaṃ;",
  "atk-s0504a:90": "Pahāsi lokacittañca, sugato bhagavā tato”.",
  "atk-s0504a:91_0": "Kathaṃ bhāge vamīti bhagavā? Bhāgā nāma koṭṭhāsā. Te khandhāyatanadhātādivasena,",
  "atk-s0504a:91_1": "tatthāpi rūpavedanādivasena, atītādivasena ca anekavidhā. Te ca bhagavā sabbaṃ papañcaṃ,",
  "atk-s0504a:91_2": "sabbaṃ yogaṃ, sabbaṃ ganthaṃ, sabbaṃ saṃyojanaṃ, samucchinditvā amatadhātuṃ samadhigacchanto",
  "atk-s0504a:91_3": "vami uggiri anapekkho chaḍḍayi, na paccāgami. Tathā hesa sabbatthakameva pathaviṃ,",
  "atk-s0504a:91_4": "āpaṃ, tejaṃ, vāyaṃ, cakkhuṃ, sotaṃ, ghānaṃ, jīvhaṃ, kāyaṃ, manaṃ, rūpe, sadde, gandhe,",
  "atk-s0504a:91_5": "rase, phoṭṭhabbe, dhamme, cakkhuviññāṇaṃ…pe… manoviññāṇaṃ, cakkhusamphassaṃ …pe…",
  "atk-s0504a:91_6": "manosamphassaṃ, cakkhusamphassajaṃ vedanaṃ…pe… manosamphassajaṃ vedanaṃ, cakkhusamphassajaṃ",
  "atk-s0504a:91_7": "saññaṃ…pe… manosamphassajaṃ saññaṃ; cakkhusamphassajaṃ cetanaṃ…pe… manosamphassajaṃ",
  "atk-s0504a:91_8": "cetanaṃ; rūpataṇhaṃ …pe… dhammataṇhaṃ; rūpavitakkaṃ…pe… dhammavitakkaṃ; rūpavicāraṃ…pe…",
  "atk-s0504a:91_9": "dhammavicārantiādinā anupadadhammavibhāgavasenapi sabbeva dhammakoṭṭhāse anavasesato",
  "atk-s0504a:91_10": "vami uggiri anapekkhapariccāgena chaḍḍayi. Vuttañhetaṃ –",
  "atk-s0504a:92": "“Yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ, taṃ tathāgato puna paccāgamissatīti netaṃ ṭhānaṃ vijjatī”ti. –",
  "atk-s0504a:93_0": "Evampi bhāge vamīti bhagavā. Atha vā bhāge vamīti sabbepi kusalākusale sāvajjānavajje",
  "atk-s0504a:93_1": "hīnappaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho",
  "atk-s0504a:93_2": "pariccaji pajahi, paresañca tathattāya dhammaṃ desesi. Vuttampi cetaṃ –",
  "atk-s0504a:94": "“Dhammāpi vo, bhikkhave, pahātabbā pageva adhammā, kullūpamaṃ, vo bhikkhave, dhammaṃ desessāmi, nittharaṇatthāya no gahaṇatthāyā”tiādi. –",
  "atk-s0504a:95": "Evampi bhāge vamīti bhagavā.",
  "atk-s0504a:96": "“Khandhāyatanadhātādi-dhammabhedā mahesinā;",
  "atk-s0504a:97": "Kaṇhasukkā yato vantā, tatopi bhagavā mato”.",
  "atk-s0504a:98": "Tena vuttaṃ –",
  "atk-s0504a:99": "“Bhāgavā bhatavā bhāge, bhage ca vani bhattavā;",
  "atk-s0504a:100": "Bhage vami tathā bhāge, vamīti bhagavā jino”ti.",
  "atk-s0504a:101_0": "Tena bhagavatā. Arahatāti kilesehi ārakattā, anavasesānaṃ vā kilesārīnaṃ hatattā,",
  "atk-s0504a:101_1": "saṃsāracakkassa vā arānaṃ hatattā, paccayādīnaṃ arahattā, pāpakaraṇe rahābhāvāti",
  "atk-s0504a:101_2": "imehi kāraṇehi arahatā. Ayamettha saṅkhepo. Vitthāro pana visuddhimagge vuttanayena veditabbo.",
  "atk-s0504a:102_0": "Ettha ca bhagavatāti imināssa bhāgyavantatādīpanena kappānaṃ anekesu asaṅkhyeyyesu",
  "atk-s0504a:102_1": "upacitapuññasambhārabhāvato satapuññalakkhaṇadharassa dvattiṃsamahāpurisalakkhaṇaasītianubyañjana-",
  "atk-s0504a:102_2": "byāmappabhāketumālādipaṭimaṇḍitā anaññasādhāraṇā rūpakāyasampattidīpitā hoti. Arahatāti",
  "atk-s0504a:102_3": "imināssa anavasesakilesappahānadīpanena āsavakkhayapadaṭṭhānasabbaññutaññāṇādhigamaparidīpanato",
  "atk-s0504a:102_4": "dasabalacatuvesārajjachaasādhāraṇañāṇaaṭṭhārasāveṇikabuddhadhammādi- acinteyyāparimeyyadhammakāyasampatti",
  "atk-s0504a:102_5": "dīpitā hoti. Tadubhayenapi lokiyasarikkhakānaṃ bahumatabhāvo, gahaṭṭhapabbajitehi",
  "atk-s0504a:102_6": "abhigamanīyatā, tathā abhigatānañca tesaṃ kāyikacetasikadukkhāpanayane paṭibalabhāvo,",
  "atk-s0504a:102_7": "āmisadānadhammadānehi upakāritā, lokiyalokuttarehi guṇehi saṃyojanasamatthatā ca pakāsitā hoti.",
  "atk-s0504a:103_0": "Tathā bhagavatāti iminā caraṇadhammesu muddhabhūtadibbavihārādivihāravisesasamāyogaparidīpanena",
  "atk-s0504a:103_1": "caraṇasampadā dīpitā hoti. Arahatāti iminā sabbavijjāsu sikhāppattaāsavakkhayañāṇādhigamaparidīpanena",
  "atk-s0504a:103_2": "vijjāsampadā dīpitā hoti. Purimena vā antarāyikaniyyānikadhammānaṃ aviparītavibhattabhāvadīpanena",
  "atk-s0504a:103_3": "pacchimavesārajjadvayasamāyogo, pacchimena savāsananiravasesakilesappahānadīpanena",
  "atk-s0504a:103_4": "purimavesārajjadvayasamāyogo vibhāvito hoti.",
  "atk-s0504a:104_0": "Tathā purimena tathāgatassa paṭiññāsaccavacīsaccañāṇasaccaparidīpanena, kāmaguṇalokiyādhipaccayasalābhasakkārādipariccāgaparidīpanena,",
  "atk-s0504a:104_1": "anavasesakilesābhisaṅkhārapariccāgaparidīpanena, ca saccādhiṭṭhānacāgādhiṭṭhānapāripūri",
  "atk-s0504a:104_2": "pakāsitā hoti; dutiyena sabbasaṅkhārūpasamasamadhigamaparidīpanena, sammāsambodhiparidīpanena",
  "atk-s0504a:104_3": "ca, upasamādhiṭṭhānapaññādhiṭṭhānapāripūri pakāsitā hoti. Tathā hi bhagavato bodhisattabhūtassa",
  "atk-s0504a:104_4": "lokuttaraguṇe katābhinīhārassa mahākaruṇāyogena yathāpaṭiññaṃ sabbapāramitānuṭṭhānena",
  "atk-s0504a:104_5": "saccādhiṭṭhānaṃ, pāramitāpaṭipakkhapariccāgena cāgādhiṭṭhānaṃ, pāramitāguṇehi cittavūpasamena",
  "atk-s0504a:104_6": "upasamādhiṭṭhānaṃ, pāramitāhi eva parahitūpāyakosallato paññādhiṭṭhānaṃ pāripūrigataṃ.",
  "atk-s0504a:105_0": "Tathā ‘yācakajanaṃ avisaṃvādetvā dassāmī’ti paṭijānanena paṭiññaṃ avisaṃvādetvā dānena",
  "atk-s0504a:105_1": "ca saccādhiṭṭhānaṃ, deyyapariccāgato cāgādhiṭṭhānaṃ, deyyapaṭiggāhakadānadeyyaparikkhayesu",
  "atk-s0504a:105_2": "lobhadosamohabhayavūpasamena upasamādhiṭṭhānaṃ, yathārahaṃ yathākālaṃ yathāvidhi",
  "atk-s0504a:105_3": "ca dānena paññuttaratāya ca paññādhiṭṭhānaṃ pāripūrigataṃ. Iminā nayena sesapāramīsupi",
  "atk-s0504a:105_4": "caturādhiṭṭhānapāripūri veditabbā. Sabbā hi pāramiyo saccappabhāvitā cāgābhibyañjitā",
  "atk-s0504a:105_5": "upasamānubrūhitā paññāparisuddhāti evaṃ caturādhiṭṭhānasamudāgatassa tathāgatassa",
  "atk-s0504a:105_6": "saccādhiṭṭhānaṃ saccādhiṭṭhānasamudāgamena sīlavisuddhi, cāgādhiṭṭhānasamudāgamena",
  "atk-s0504a:105_7": "ājīvavisuddhi, upasamādhiṭṭhānasamudāgamena cittavisuddhi, paññādhiṭṭhānasamudāgamena",
  "atk-s0504a:105_8": "diṭṭhivisuddhi. Tathā saccādhiṭṭhānasamudāgamenassa saṃvāsena sīlaṃ veditabbaṃ, cāgādhiṭṭhānasamudāgamena",
  "atk-s0504a:105_9": "saṃvohārena soceyyaṃ veditabbaṃ, upasamādhiṭṭhānasamudāgamena āpadāsu thāmo veditabbo,",
  "atk-s0504a:105_10": "paññādhiṭṭhānasamudāgamena sākacchāya paññā veditabbā.",
  "atk-s0504a:106_0": "Tathā saccādhiṭṭhānasamudāgamena aduṭṭho adhivāseti, cāgādhiṭṭhānasamudāgamena aluddho",
  "atk-s0504a:106_1": "paṭisevati, upasamādhiṭṭhānasamudāgamena abhīto parivajjeti, paññādhiṭṭhānasamudāgamena",
  "atk-s0504a:106_2": "amūḷho vinodeti. Tathā saccādhiṭṭhānasamudāgamena cassa nekkhammasukhappatti, cāgādhiṭṭhānasamudāgamena",
  "atk-s0504a:106_3": "pavivekasukhappatti, upasamādhiṭṭhānasamudāgamena upasamasukhappatti, paññādhiṭṭhānasamudāgamena",
  "atk-s0504a:106_4": "sambodhisukhappatti dīpitā hoti. Saccādhiṭṭhānasamudāgamena vā vivekajapītisukhappatti,",
  "atk-s0504a:106_5": "cāgādhiṭṭhānasamudāgamena samādhijapītisukhappatti, upasamādhiṭṭhānasamudāgamena",
  "atk-s0504a:106_6": "apītijakāyasukhappatti, paññādhiṭṭhānasamudāgamena satipārisuddhijaupekkhāsukhappatti.",
  "atk-s0504a:106_7": "Tathā saccādhiṭṭhānasamudāgamena parivārasampattilakkhaṇapaccayasukhasamāyogo paridīpito",
  "atk-s0504a:106_8": "hoti avisaṃvādanato, cāgādhiṭṭhānasamudāgamena santuṭṭhilakkhaṇasabhāvasukhasamāyogo",
  "atk-s0504a:106_9": "alobhabhāvato, upasamādhiṭṭhānasamudāgamena katapuññatālakkhaṇahetusukhasamāyogo",
  "atk-s0504a:106_10": "kilesehi anabhibhūtabhāvato, paññādhiṭṭhānasamudāgamena vimuttisampattilakkhaṇadukkhūpasamasukhasamāyogo",
  "atk-s0504a:106_11": "paridīpito hoti, ñāṇasampattiyā nibbānādhigamanato.",
  "atk-s0504a:107_0": "Tathā saccādhiṭṭhānasamudāgamena ariyassa sīlakkhandhassa anubodhappaṭivedhasiddhi,",
  "atk-s0504a:107_1": "cāgādhiṭṭhānasamudāgamena ariyassa samādhikkhandhassa, paññādhiṭṭhānasamudāgamena",
  "atk-s0504a:107_2": "ariyassa paññākkhandhassa, upasamādhiṭṭhānasamudāgamena ariyassa vimuttikkhandhassa",
  "atk-s0504a:107_3": "anubodhappaṭivedhasiddhi dīpitā hoti. Saccādhiṭṭhānaparipūraṇena ca tapasiddhi, cāgādhiṭṭhānaparipūraṇena",
  "atk-s0504a:107_4": "sabbanissaggasiddhi, upasamādhiṭṭhānaparipūraṇena indriyasaṃvarasiddhi, paññādhiṭṭhānaparipūraṇena",
  "atk-s0504a:107_5": "buddhisiddhi, tena ca nibbānasiddhi. Tathā saccādhiṭṭhānaparipūraṇena catuariyasaccābhisamayappaṭilābho,",
  "atk-s0504a:107_6": "cāgādhiṭṭhānaparipūraṇena catuariyavaṃsappaṭilābho, 0.upasamādhiṭṭhānaparipūraṇena",
  "atk-s0504a:107_7": "catuariyavihārappaṭilābho, paññādhiṭṭhānaparipūraṇena catuariyavohārappaṭilābho dīpito hoti.",
  "atk-s0504a:108_0": "Aparo nayo – bhagavatāti etena sattānaṃ lokiyalokuttarasampattiabhikaṅkhādīpanena",
  "atk-s0504a:108_1": "tathāgatassa mahākaruṇā pakāsitā hoti. Arahatāti etena pahānasampattidīpanena pahānapaññā",
  "atk-s0504a:108_2": "pakāsitā hoti. Tattha paññāyassa dhammarajjapatti, karuṇāya dhammasaṃvibhāgo; paññāya",
  "atk-s0504a:108_3": "saṃsāradukkhanibbidā, karuṇāya saṃsāradukkhasahanaṃ; paññāya paradukkhaparijānanaṃ,",
  "atk-s0504a:108_4": "karuṇāya paradukkhappaṭikārārambho. Paññāya parinibbānābhimukhabhāvo, karuṇāya tadadhigamo;",
  "atk-s0504a:108_5": "paññāya sayaṃ taraṇaṃ, karuṇāya paresaṃ tāraṇaṃ; paññāya buddhabhāvasiddhi, karuṇāya",
  "atk-s0504a:108_6": "buddhakiccasiddhi. Karuṇāya vā bodhisattabhūmiyaṃ saṃsārābhimukhabhāvo, paññāya tattha",
  "atk-s0504a:108_7": "anabhirati. Tathā karuṇāya paresaṃ avihiṃsanaṃ, paññāya sayaṃ parehi abhāyanaṃ; karuṇāya",
  "atk-s0504a:108_8": "paraṃ rakkhanto attānaṃ rakkhati, paññāya attānaṃ rakkhanto paraṃ rakkhati. Tathā",
  "atk-s0504a:108_9": "karuṇāya aparantapo, paññāya anattantapo. Tena attahitāya paṭipannādīsu catutthapuggalabhāvo siddho hoti.",
  "atk-s0504a:109_0": "Tathā karuṇāya lokanāthatā, paññāya attanāthatā; karuṇāya cassa ninnatābhāvo, paññāya",
  "atk-s0504a:109_1": "unnatābhāvo. Tathā karuṇāya sabbasattesu janitānuggaho, paññānugatattā na ca na sabbattha",
  "atk-s0504a:109_2": "virattacitto; paññāya sabbadhammesu virattacitto, karuṇānugatattā na ca na sabbasattānuggahāya",
  "atk-s0504a:109_3": "pavatto. Yathā hi karuṇā tathāgatassa sinehasokavirahitā, evaṃ paññā ahaṃkāramamaṃkāravinimuttāti",
  "atk-s0504a:109_4": "aññamaññaṃ visodhitā paramavisuddhāti daṭṭhabbā. Tattha paññākhettaṃ balāni, karuṇākhettaṃ",
  "atk-s0504a:109_5": "vesārajjāni. Tesu balasamāyogena parehi na abhibhuyyati, vesārajjasamāyogena pare",
  "atk-s0504a:109_6": "abhibhavati. Balehi satthusampadāsiddhi, vesārajjehi sāsanasampadāsiddhi. Tathā balehi",
  "atk-s0504a:109_7": "buddharatanasiddhi, vesārajjehi dhammaratanasiddhīti ayamettha “bhagavatā arahatā”ti",
  "atk-s0504a:109_8": "padadvayassa atthayojanāya mukhamattadassanaṃ.",
  "atk-s0504a:110_0": "Kasmā panettha “vuttañhetaṃ bhagavatā”ti vatvā puna “vutta”nti vuttaṃ? Anussavapaṭikkhepena",
  "atk-s0504a:110_1": "niyamadassanatthaṃ. Yathā hi kenaci parato sutvā vuttaṃ yadipi ca jānantena vuttaṃ,",
  "atk-s0504a:110_2": "na teneva vuttaṃ parenapi vuttattā. Na ca taṃ tena vuttameva, apica kho sutampi,",
  "atk-s0504a:110_3": "na evamidha. Bhagavatā hi parato asutvā sayambhuñāṇena attanā adhigatameva vuttanti",
  "atk-s0504a:110_4": "imassa visesassa dassanatthaṃ dvikkhattuṃ “vutta”nti vuttaṃ. Idaṃ vuttaṃ hoti – “vuttañhetaṃ",
  "atk-s0504a:110_5": "bhagavatā” tañca kho bhagavatāva vuttaṃ, na aññena, vuttameva ca, na sutanti. Adhikavacanañhi",
  "atk-s0504a:110_6": "aññamatthaṃ bodhetīti na punaruttidoso. Esa nayo ito paresupi.",
  "atk-s0504a:111_0": "Tathā pubbaracanābhāvadassanatthaṃ dvikkhattuṃ “vutta”nti vuttaṃ. Bhagavā hi sammāsambuddhatāya",
  "atk-s0504a:111_1": "ṭhānuppattikappaṭibhānena sampattaparisāya ajjhāsayānurūpaṃ dhammaṃ deseti, na tassa",
  "atk-s0504a:111_2": "kāraṇā dānādīnaṃ viya pubbaracanākiccaṃ atthi. Tenetaṃ dasseti – “vuttañhetaṃ bhagavatā,",
  "atk-s0504a:111_3": "tañca kho na pubbaracanāvasena takkapariyāhataṃ vīmaṃsānucaritaṃ, apica kho veneyyajjhāsayānurūpaṃ",
  "atk-s0504a:111_4": "ṭhānaso vuttamevā”ti.",
  "atk-s0504a:112_0": "Appaṭivattiyavacanabhāvadassanatthaṃ vā dvikkhattuṃ “vutta”nti vuttaṃ. Yañhi bhagavatā",
  "atk-s0504a:112_1": "vuttaṃ, vuttameva taṃ, na kenaci paṭikkhipituṃ sakkā akkharasampattiyā atthasampattiyā ca. Vuttaṃ hetaṃ –",
  "atk-s0504a:113": "“Etaṃ bhagavatā bārāṇasiyaṃ isipatane migadāye anuttaraṃ dhammacakkaṃ pavattitaṃ appaṭivattiyaṃ kenaci samaṇena vā brāhmaṇena vā”tiādi.",
  "atk-s0504a:114": "Aparampi vuttaṃ –",
  "atk-s0504a:115_0": "“Idha, bhikkhave, āgaccheyya samaṇo vā brāhmaṇo vā ‘na yidaṃ dukkhaṃ ariyasaccaṃ,",
  "atk-s0504a:115_1": "yaṃ samaṇena gotamena paññattaṃ, ahamidaṃ dukkhaṃ ariyasaccaṃ ṭhapetvā aññaṃ dukkhaṃ",
  "atk-s0504a:115_2": "ariyasaccaṃ paññāpessāmī’ti, netaṃ ṭhānaṃ vijjatī”tiādi. –",
  "atk-s0504a:116": "Tasmā appaṭivattiyavacanabhāvadassanatthampi dvikkhattuṃ “vutta”nti vuttaṃ.",
  "atk-s0504a:117_0": "Atha vā sotūnaṃ atthanipphādakabhāvadassanatthaṃ dvikkhattuṃ “vutta”nti vuttaṃ. Yañhi",
  "atk-s0504a:117_1": "paresaṃ āsayādiṃ ajānantena asabbaññunā adese akāle vā vuttaṃ, taṃ saccampi samānaṃ",
  "atk-s0504a:117_2": "sotūnaṃ atthanipphādane asamatthatāya avuttaṃ nāma siyā, pageva asaccaṃ. Bhagavatā",
  "atk-s0504a:117_3": "pana sammāsambuddhabhāvato sammadeva paresaṃ āsayādiṃ desakālaṃ atthasiddhiñca jānantena",
  "atk-s0504a:117_4": "vuttaṃ ekantena sotūnaṃ yathādhippetatthanipphādanato vuttameva, natthi tassa avuttatāpariyāyo.",
  "atk-s0504a:117_5": "Tasmā sotūnaṃ atthanipphādakabhāvadassanatthampi dvikkhattuṃ “vutta”nti vuttaṃ. Apica",
  "atk-s0504a:117_6": "yathā na taṃ sutaṃ nāma, yaṃ na viññātatthaṃ yañca na tathattāya paṭipannaṃ, evaṃ",
  "atk-s0504a:117_7": "na taṃ vuttaṃ nāma, yaṃ na sammā paṭiggahitaṃ. Bhagavato pana vacanaṃ catassopi parisā",
  "atk-s0504a:117_8": "sammadeva paṭiggahetvā tathattāya paṭipajjanti. Tasmā sammadeva paṭiggahitabhāvadassanatthampi",
  "atk-s0504a:117_9": "dvikkhattuṃ “vutta”nti vuttaṃ.",
  "atk-s0504a:118_0": "Atha vā ariyehi aviruddhavacanabhāvadassanatthaṃ dvikkhattuṃ “vutta”nti vuttaṃ. Yathā",
  "atk-s0504a:118_1": "hi bhagavā kusalākusalasāvajjānavajjabhede dhamme pavattinivattiyo sammutiparamatthe",
  "atk-s0504a:118_2": "ca avisaṃvādento vadati, evaṃ dhammasenāpatippabhutayo ariyāpi bhagavati dharamāne",
  "atk-s0504a:118_3": "parinibbute ca tasseva desanaṃ anugantvā vadanti, na tattha nānāvādatā. Tasmā vuttamarahatā",
  "atk-s0504a:118_4": "tato parabhāge arahatā ariyasaṅghenāpīti evaṃ ariyehi aviruddhavacanabhāvadassanatthampi evaṃ vuttaṃ.",
  "atk-s0504a:119_0": "Atha vā purimehi sammāsambuddhehi vuttanayabhāvadassanatthaṃ dvikkhattuṃ “vutta”nti",
  "atk-s0504a:119_1": "vuttaṃ. Satipi hi jātigottāyuppamāṇādivisese dasabalādiguṇehi viya dhammadesanāya",
  "atk-s0504a:119_2": "buddhānaṃ viseso natthi, aññamaññaṃ attanā ca te pubbenāparaṃ aviruddhameva vadanti.",
  "atk-s0504a:119_3": "Tasmā vuttañhetaṃ yathā buddhehi attanā ca pubbe, idānipi amhākaṃ bhagavatā tatheva",
  "atk-s0504a:119_4": "vuttaṃ arahatāti evaṃ purimabuddhehi attanā ca suttantaresu vuttanayabhāvadassanatthampi",
  "atk-s0504a:119_5": "dvikkhattuṃ “vutta”nti vuttaṃ. Tena buddhānaṃ desanāya sabbattha avirodho dīpito hoti.",
  "atk-s0504a:120_0": "Atha vā “vutta”nti yadetaṃ dutiyaṃ padaṃ, taṃ arahantavuttabhāvavacanaṃ daṭṭhabbaṃ.",
  "atk-s0504a:120_1": "Idaṃ vuttaṃ hoti – vuttañhetaṃ bhagavatā arahatāpi vuttaṃ – “ekadhammaṃ, bhikkhave”tiādikaṃ",
  "atk-s0504a:120_2": "idāni vuccamānaṃ vacananti. Atha vā “vutta”nti yadetaṃ dutiyaṃ padaṃ, taṃ na vacanatthaṃ,",
  "atk-s0504a:120_3": "atha kho vapanatthaṃ daṭṭhabbaṃ. Tenetaṃ dasseti – “vuttañhetaṃ bhagavatā, tañca",
  "atk-s0504a:120_4": "kho na vuttamattaṃ, na kathitamattaṃ; atha kho veneyyānaṃ kusalamūlaṃ vapita”nti",
  "atk-s0504a:120_5": "attho. Atha vā yadetaṃ vuttanti dutiyaṃ padaṃ, taṃ vattanatthaṃ. Ayaṃ hissa attho",
  "atk-s0504a:120_6": "– vuttañhetaṃ bhagavatā arahatā, tañca kho na vuttamattaṃ, apica tadatthajātaṃ vuttaṃ",
  "atk-s0504a:120_7": "caritanti. Tena “yathā vādī bhagavā tathā kārī”ti dasseti. Atha vā vuttaṃ bhagavatā,",
  "atk-s0504a:120_8": "vuttavacanaṃ arahatā vattuṃ yuttenāti attho.",
  "atk-s0504a:121_0": "Atha vā “vutta”nti saṅkhepakathāuddisanaṃ sandhāyāha, puna “vutta”nti vitthārakathānidassanaṃ.",
  "atk-s0504a:121_1": "Bhagavā hi saṅkhepato vitthārato ca dhammaṃ deseti. Atha vā bhagavato duruttavacanābhāvadassanatthaṃ",
  "atk-s0504a:121_2": "“vuttañhetaṃ bhagavatā”ti vatvā puna “vutta”nti vuttaṃ. Sabbadā ñāṇānugatavacīkammatāya",
  "atk-s0504a:121_3": "hi bhagavato savāsanapahīnasabbadosassa akkhalitabyappathassa kadācipi duruttaṃ nāma",
  "atk-s0504a:121_4": "natthi. Yathā keci loke satisammosena vā davā vā ravā vā kiñci vatvā atha paṭiladdhasaññā",
  "atk-s0504a:121_5": "pubbe vuttaṃ avuttaṃ vā karonti paṭisaṅkharonti vā, na evaṃ bhagavā. Bhagavā pana",
  "atk-s0504a:121_6": "niccakālaṃ samāhito. Asammosadhammo asammohadhammo ca sabbaññutaññāṇasamupabyūḷhāya",
  "atk-s0504a:121_7": "paṭibhānapaṭisambhidāya upanītamatthaṃ aparimitakālaṃ sambhatapuññasambhārasamudāgatehi",
  "atk-s0504a:121_8": "anaññasādhāraṇehi visadavisuddhehi karaṇavisesehi sotāyatanarasāyanabhūtaṃ suṇantānaṃ",
  "atk-s0504a:121_9": "amatavassaṃ vassanto viya sotabbasāraṃ savanānuttariyaṃ catusaccaṃ pakāsento karavīkarutamañjunā",
  "atk-s0504a:121_10": "sarena sabhāvaniruttiyā veneyyajjhāsayānurūpaṃ vacanaṃ vadati, natthi tattha vālaggamattampi",
  "atk-s0504a:121_11": "avakkhalitaṃ, kuto pana duruttāvakāso. Tasmā “yaṃ bhagavatā vuttaṃ, taṃ vuttameva,",
  "atk-s0504a:121_12": "na avuttaṃ duruttaṃ vā kadāci hotī”ti dassanatthaṃ – “vuttañhetaṃ bhagavatā”ti vatvā",
  "atk-s0504a:121_13": "puna – “vuttamarahatā”ti vuttanti na ettha punaruttidosoti. Evamettha punaruttasaddassa",
  "atk-s0504a:121_14": "sātthakatā veditabbā.",
  "atk-s0504a:122_0": "Iti me sutanti ettha itīti ayaṃ itisaddo hetuparisamāpanādipadatthavipariyāyapakāranidassanāvadhāraṇādianekatthappabhedo.",
  "atk-s0504a:122_1": "Tathā hesa – “ruppatīti kho, bhikkhave, tasmā rūpanti vuccatī”tiādīsu hetuatthe dissati.",
  "atk-s0504a:122_2": "“Tasmātiha me, bhikkhave, dhammadāyādā bhavatha, mā āmisadāyādā. Atthi me tumhesu",
  "atk-s0504a:122_3": "anukampā – kinti me sāvakā dhammadāyādā bhaveyyuṃ, no āmisadāyādā”tiādīsu parisamāpane.",
  "atk-s0504a:122_4": "“Iti vā iti evarūpā visūkadassanā paṭivirato”tiādīsu ādiatthe. “Māgaṇḍiyoti vā tassa",
  "atk-s0504a:122_5": "brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ",
  "atk-s0504a:122_6": "abhilāpo”tiādīsu padatthavipariyāye. “Iti kho, bhikkhave, sappaṭibhayo bālo, appaṭibhayo",
  "atk-s0504a:122_7": "paṇḍito; saupaddavo bālo, anupaddavo paṇḍito; saupasaggo bālo, anupasaggo paṇḍito”tiādīsu",
  "atk-s0504a:122_8": "pakāre. “Sabbamatthīti kho, kaccāna, ayameko anto, sabbaṃ natthīti kho, kaccāna,",
  "atk-s0504a:122_9": "ayaṃ dutiyo anto”tiādīsu nidassane. “Atthi idappaccayā jarāmaraṇanti iti puṭṭhena",
  "atk-s0504a:122_10": "satā, ānanda, atthītissa vacanīyaṃ. Kiṃpaccayā jarāmaraṇanti iti ce vadeyya, jātipaccayā",
  "atk-s0504a:122_11": "jarāmaraṇanti iccassa vacanīya”ntiādīsu avadhāraṇe, sanniṭṭhāneti attho. Svāyamidha",
  "atk-s0504a:122_12": "pakāranidassanāvadhāraṇesu daṭṭhabbo.",
  "atk-s0504a:123_0": "Tattha pakāratthena itisaddena etamatthaṃ dīpeti – nānānayanipuṇamanekajjhāsayasamuṭṭhānaṃ",
  "atk-s0504a:123_1": "atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ",
  "atk-s0504a:123_2": "sakasakabhāsānurūpato sotapathamāgacchantaṃ tassa bhagavato vacanaṃ sabbappakārena",
  "atk-s0504a:123_3": "ko samattho viññātuṃ, sabbathāmena pana sotukāmataṃ janetvāpi iti me sutaṃ, mayāpi",
  "atk-s0504a:123_4": "ekena pakārena sutanti.",
  "atk-s0504a:124_0": "Ettha ca ekattanānattaabyāpāraevaṃdhammatāsaṅkhātā nandiyāvattatipukkhalasīhavikkīḷitadisālocanaaṅkusasaṅkhātā",
  "atk-s0504a:124_1": "ca visayādibhedena nānāvidhā nayā nānānayā. Nayā vā pāḷigatiyo, tā ca paññattianupaññattiādivasena",
  "atk-s0504a:124_2": "saṃkilesabhāgiyādilokiyāditadubhayavomissatādivasena, kusalādivasena, khandhādivasena,",
  "atk-s0504a:124_3": "saṅgahādivasena, samayavimuttādivasena, ṭhapanādivasena, kusalamūlādivasena, tikapaṭṭhānādivasena",
  "atk-s0504a:124_4": "ca nānappakārāti nānānayā. Tehi nipuṇaṃ saṇhaṃ sukhumanti nānānayanipuṇaṃ.",
  "atk-s0504a:125_0": "Āsayova ajjhāsayo, so ca sassatādibhedena apparajakkhatādibhedena ca anekavidho.",
  "atk-s0504a:125_1": "Attajjhāsayādiko eva vā aneko ajjhāsayo anekajjhāsayo. So samuṭṭhānaṃ uppattihetu",
  "atk-s0504a:125_2": "etassāti anekajjhāsayasamuṭṭhānaṃ.",
  "atk-s0504a:126_0": "Kusalādiatthasampattiyā tabbibhāvanabyañjanasampattiyā saṅkāsanapakāsanavivaraṇavibhajanauttānīkaraṇapaññattivasena",
  "atk-s0504a:126_1": "chahi atthapadehi akkharapadabyañjanākāraniruttiniddesavasena chahi byañjanapadehi",
  "atk-s0504a:126_2": "ca samannāgatattā atthabyañjanasampannaṃ.",
  "atk-s0504a:127_0": "Iddhiādesanānusāsanībhedena tesu ca ekekassa visayādibhedena vividhaṃ bahuvidhaṃ",
  "atk-s0504a:127_1": "vā pāṭihāriyaṃ etassāti vividhapāṭihāriyaṃ. Tattha paṭipakkhaharaṇato rāgādikilesāpanayanato",
  "atk-s0504a:127_2": "paṭihāriyanti atthe sati bhagavato paṭipakkhā rāgādayo na santi ye haritabbā, puthujjanānampi",
  "atk-s0504a:127_3": "vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati.",
  "atk-s0504a:127_4": "Tasmā tattha pavattavohārena ca na sakkā idha pāṭihāriyanti vattuṃ. Yasmā pana mahākāruṇikassa",
  "atk-s0504a:127_5": "bhagavato veneyyagatā ca kilesā paṭipakkhā, tasmā tesaṃ haraṇato pāṭihāriyaṃ. Atha",
  "atk-s0504a:127_6": "vā bhagavato sāsanassa ca paṭipakkhā titthiyā, tesaṃ haraṇato pāṭihāriyaṃ. Te hi",
  "atk-s0504a:127_7": "diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā",
  "atk-s0504a:127_8": "apanītā honti. Paṭīti vā pacchāti attho. Tasmā samāhite citte vigatūpakkilese katakiccena",
  "atk-s0504a:127_9": "pacchā haritabbaṃ pavattetabbanti paṭihāriyaṃ. Attano vā upakkilesesu catutthajjhānamaggehi",
  "atk-s0504a:127_10": "haritesu pacchā haraṇaṃ paṭihāriyaṃ. Iddhiādesanānusāsaniyo ca vigatūpakkilesena",
  "atk-s0504a:127_11": "katakiccena sattahitatthaṃ puna pavattetabbā, haritesu ca attano upakkilesesu parasantāne",
  "atk-s0504a:127_12": "upakkilesaharaṇāni hontīti paṭihāriyāni bhavanti. Paṭihāriyameva pāṭihāriyaṃ, paṭihāriye",
  "atk-s0504a:127_13": "vā iddhiādesanānusāsanisamudāye bhavaṃ ekekaṃ pāṭihāriyanti vuccati. Paṭihāriyaṃ",
  "atk-s0504a:127_14": "vā catutthajjhānaṃ maggo ca paṭipakkhaharaṇato, tattha jātaṃ, tasmiṃ vā nimittabhūte,",
  "atk-s0504a:127_15": "tato vā āgatanti pāṭihāriyaṃ.",
  "atk-s0504a:128_0": "Yasmā pana tantiatthadesanātabbohārābhisamayasaṅkhātā hetuhetuphalatadubhayapaññattipaṭivedhasaṅkhātā",
  "atk-s0504a:128_1": "vā dhammatthadesanāpaṭivedhā gambhīrā, anupacitasambhārehi sasādīhi viya mahāsamuddo",
  "atk-s0504a:128_2": "dukkhogāḷhā alabbhaneyyappatiṭṭhā ca. Tasmā tehi catūhi gambhīrabhāvehi yuttanti",
  "atk-s0504a:128_3": "dhammatthadesanāpaṭivedhagambhīraṃ.",
  "atk-s0504a:129_0": "Eko eva bhagavato dhammadesanāghoso ekasmiṃ khaṇe pavattamāno nānābhāsānaṃ sattānaṃ",
  "atk-s0504a:129_1": "attano attano bhāsāvasena apubbaṃ acarimaṃ gahaṇūpago hutvā atthādhigamāya hoti.",
  "atk-s0504a:129_2": "Acinteyyo hi buddhānaṃ buddhānubhāvoti sabbasattānaṃ sakasakabhāsānurūpato sotapathamāgacchatīti veditabbaṃ.",
  "atk-s0504a:130": "Nidassanatthena – “nāhaṃ sayambhū, na mayā idaṃ sacchikata”nti attānaṃ parimocento – “iti me sutaṃ, mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0504a:131_0": "Avadhāraṇatthena – “etadaggaṃ, bhikkhave, mama sāvakānaṃ bhikkhūnaṃ bahussutānaṃ",
  "atk-s0504a:131_1": "yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti",
  "atk-s0504a:131_2": "evaṃ bhagavatā, “āyasmā ānando atthakusalo dhammakusalo byañjanakusalo niruttikusalo",
  "atk-s0504a:131_3": "pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ",
  "atk-s0504a:131_4": "dassento sattānaṃ sotukamyataṃ janeti – “iti me sutaṃ, tañca kho atthato vā byañjanato",
  "atk-s0504a:131_5": "vā anūnamanadhikaṃ, evameva, na aññathā, daṭṭhabba”nti. Aññathāti bhagavato sammukhā",
  "atk-s0504a:131_6": "sutākārato aññathā, na pana bhagavatā desitākārato. Acinteyyānubhāvā hi bhagavato",
  "atk-s0504a:131_7": "desanā, sā na sabbākārena sakkā viññātunti vuttovāyamattho. Sutākārāvirujjhanameva",
  "atk-s0504a:131_8": "hi dhāraṇabalaṃ. Na hettha atthantaratāparihāro dvinnampi atthānaṃ ekavisayattā.",
  "atk-s0504a:131_9": "Itarathā hi thero bhagavato desanāya sabbathā paṭiggahaṇe samattho asamatthoti vā āpajjeyyāti.",
  "atk-s0504a:132_0": "Me-saddo tīsu atthesu dissati. Tathā hissa – “gāthābhigītaṃ me abhojaneyya”ntiādīsu",
  "atk-s0504a:132_1": "mayāti attho. “Sādhu me, bhante, bhagavā saṃkhittena dhammaṃ desetū”tiādīsu mayhanti",
  "atk-s0504a:132_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā",
  "atk-s0504a:132_3": "suta”nti ca “mama suta”nti ca atthadvaye yujjati.",
  "atk-s0504a:133_0": "Ettha ca yo paro na hoti, so attāti evaṃ vattabbe niyakajjhattasaṅkhāte sakasantāne",
  "atk-s0504a:133_1": "vattanato tividhopi me-saddo yadipi ekasmiṃyeva atthe dissati, karaṇasampadānādivisesasaṅkhāto",
  "atk-s0504a:133_2": "panassa vijjatevāyaṃ atthabhedoti āha – “me-saddo tīsu atthesu dissatī”ti.",
  "atk-s0504a:134_0": "Sutanti ayaṃ suta-saddo saupasaggo anupasaggo ca gamanavissutakilinnūpacitānuyogasotaviññeyyasotadvārānusāraviññātādianekatthappabhedo.",
  "atk-s0504a:134_1": "Kiñcāpi hi kiriyāvisesako upasaggo, jotakabhāvato pana satipi tasmiṃ suta-saddo eva",
  "atk-s0504a:134_2": "taṃ taṃ atthaṃ vadatīti anupasaggassa sutasaddassa atthuddhāre saupasaggopi udāharīyati.",
  "atk-s0504a:135_0": "Tattha “senāya pasuto”tiādīsu gacchantoti attho. “Sutadhammassa passato”tiādīsu vissutadhammassāti",
  "atk-s0504a:135_1": "attho. “Avassutā avassutassā”tiādīsu kilinnā kilinnassāti attho. “Tumhehi puññaṃ",
  "atk-s0504a:135_2": "pasutaṃ anappaka”ntiādīsu upacitanti attho. “Ye jhānappasutā dhīrā”tiādīsu jhānānuyuttāti",
  "atk-s0504a:135_3": "attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo sutasannicayo”tiādīsu",
  "atk-s0504a:135_4": "sotadvārānusāraviññātadharoti attho. Idha panassa “sotadvārānusārena upadhārita”nti",
  "atk-s0504a:135_5": "vā “upadhāraṇa”nti vā attho. Me-saddassa hi mayāti atthe sati “iti me sutaṃ, mayā",
  "atk-s0504a:135_6": "sotadvārānusārena upadhārita”nti attho. Mamāti atthe sati “iti mama sutaṃ sotadvārānusārena",
  "atk-s0504a:135_7": "upadhāraṇa”nti attho.",
  "atk-s0504a:136_0": "Evametesu tīsu padesu yasmā sutasaddasannidhāne payuttena itisaddena savanakiriyājotakena",
  "atk-s0504a:136_1": "bhavitabbaṃ. Tasmā itīti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.",
  "atk-s0504a:136_2": "Sabbānipi vākyāni evakāratthasahitāniyeva avadhāraṇaphalattā. Tena sutanti assavanabhāvappaṭikkhepato",
  "atk-s0504a:136_3": "anūnāviparītaggahaṇanidassanaṃ. Yathā hi sutaṃ sutamevāti vattabbataṃ arahati, taṃ",
  "atk-s0504a:136_4": "sammā sutaṃ anūnaggahaṇaṃ aviparītaggahaṇañca hotīti. Atha vā saddantaratthāpohanavasena",
  "atk-s0504a:136_5": "saddo atthaṃ vadatīti, yasmā sutanti etassa asutaṃ na hotīti ayamattho, tasmā sutanti",
  "atk-s0504a:136_6": "assavanabhāvappaṭikkhepato anūnāviparītaggahaṇanidassanaṃ. Idaṃ vuttaṃ hoti – iti",
  "atk-s0504a:136_7": "me sutaṃ, na diṭṭhaṃ, na sayambhuñāṇena sacchikataṃ, na aññathā vā upaladdhaṃ, apica",
  "atk-s0504a:136_8": "sutaṃva, tañca kho sammadevāti. Avadhāraṇatthe vā itisadde ayamatthayojanāti tadapekkhassa",
  "atk-s0504a:136_9": "suta-saddassa niyamattho sambhavatīti assavanabhāvappaṭikkhepo, anūnāviparītaggahaṇanidassanatā",
  "atk-s0504a:136_10": "ca veditabbā. Evaṃ savanahetusavanavisesavasena padattayassa atthayojanā katāti daṭṭhabbaṃ.",
  "atk-s0504a:137_0": "Tathā itīti sotadvārānusārena pavattāya viññāṇavīthiyā nānatthabyañjanaggahaṇato",
  "atk-s0504a:137_1": "nānappakārena ārammaṇe pavattibhāvappakāsanaṃ ākārattho itisaddoti katvā. Meti attappakāsanaṃ.",
  "atk-s0504a:137_2": "Sutanti dhammappakāsanaṃ yathāvuttāya viññāṇavīthiyā pariyattidhammārammaṇattā. Ayañhettha",
  "atk-s0504a:137_3": "saṅkhepo – nānappakārena ārammaṇe pavattāya viññāṇavīthiyā kāraṇabhūtāya mayā na",
  "atk-s0504a:137_4": "aññaṃ kataṃ, idaṃ pana kataṃ, ayaṃ dhammo sutoti.",
  "atk-s0504a:138_0": "Tathā itīti nidassitabbappakāsanaṃ nidassanattho iti-saddoti katvā nidassetabbassa",
  "atk-s0504a:138_1": "nidassitabbattābhāvābhāvato. Tasmā itisaddena sakalampi sutaṃ paccāmaṭṭhanti veditabbaṃ.",
  "atk-s0504a:138_2": "Meti puggalappakāsanaṃ. Sutanti puggalakiccappakāsanaṃ. Suta-saddena hi labbhamānā",
  "atk-s0504a:138_3": "savanakiriyā savanaviññāṇappabandhappaṭibaddhā, tattha ca puggalavohāro. Na hi puggalavohārarahite",
  "atk-s0504a:138_4": "dhammappabandhe savanakiriyā labbhati. Tassāyaṃ saṅkhepattho – yaṃ suttaṃ niddisissāmi,",
  "atk-s0504a:138_5": "taṃ mayā iti sutanti.",
  "atk-s0504a:139_0": "Tathā itīti yassa cittasantānassa nānārammaṇappavattiyā nānatthabyañjanaggahaṇaṃ",
  "atk-s0504a:139_1": "hoti, tassa nānākāraniddeso ākārattho itisaddoti katvā. Itīti hi ayaṃ ākārapaññatti",
  "atk-s0504a:139_2": "dhammānaṃ taṃ taṃ pavattiākāraṃ upādāya paññāpetabbasabhāvattā. Meti kattuniddeso.",
  "atk-s0504a:139_3": "Sutanti visayaniddeso. Sotabbo hi dhammo savanakiriyākattupuggalassa savanakiriyāvasena",
  "atk-s0504a:139_4": "pavattiṭṭhānaṃ hoti. Ettāvatā nānappakārappavattena cittasantānena taṃsamaṅgino kattu",
  "atk-s0504a:139_5": "visaye gahaṇasanniṭṭhānaṃ dassitaṃ hoti.",
  "atk-s0504a:140_0": "Atha vā itīti puggalakiccaniddeso. Sutānañhi dhammānaṃ gahitākārassa nidassanassa",
  "atk-s0504a:140_1": "avadhāraṇassa vā pakāsanabhāvena itisaddena tadākārādidhāraṇassa puggalavohārūpādānadhammabyāpārabhāvato",
  "atk-s0504a:140_2": "puggalakiccaṃ nāma niddiṭṭhaṃ hotīti. Sutanti viññāṇakiccaniddeso. Puggalavādinopi",
  "atk-s0504a:140_3": "hi savanakiriyā viññāṇanirapekkhā na hotīti. Meti ubhayakiccayuttapuggalaniddeso.",
  "atk-s0504a:140_4": "Meti hi saddappavatti ekanteneva sattavisesavisayā, viññāṇakiccañca tattheva samodahitabbanti.",
  "atk-s0504a:140_5": "Ayaṃ panettha saṅkhepo – mayā savanakiccaviññāṇasamaṅginā puggalena viññāṇavasena",
  "atk-s0504a:140_6": "laddhassavanakiccavohārena sutanti.",
  "atk-s0504a:141_0": "Tathā itīti ca meti ca saccikaṭṭhaparamatthavasena avijjamānapaññatti. Sabbassa hi",
  "atk-s0504a:141_1": "saddādhigamanīyassa atthassa paññattimukheneva paṭipajjitabbattā sabbapaññattīnañca",
  "atk-s0504a:141_2": "vijjamānādīsu chasveva paññattīsu avarodho, tasmā yo māyāmarīciādayo viya abhūtattho,",
  "atk-s0504a:141_3": "anussavādīhi gahetabbo viya anuttamattho ca na hoti. So rūpasaddādiko ruppanānubhavanādiko",
  "atk-s0504a:141_4": "ca paramatthasabhāvo saccikaṭṭhaparamatthavasena vijjati. Yo pana itīti ca meti ca",
  "atk-s0504a:141_5": "vuccamāno ākārādiaparamatthasabhāvo saccikaṭṭhaparamatthavasena anupalabbhamāno avijjamānapaññatti",
  "atk-s0504a:141_6": "nāma, kimettha taṃ paramatthato atthi, yaṃ itīti vā meti vā niddesaṃ labhetha. Sutanti",
  "atk-s0504a:141_7": "vijjamānapaññatti. Yañhi taṃ sotena upaladdhaṃ, taṃ paramatthato vijjamānanti.",
  "atk-s0504a:142_0": "Tathā itīti sotapathamāgate dhamme upādāya tesaṃ upadhāritākārādīnaṃ paccāmasanavasena.",
  "atk-s0504a:142_1": "Meti sasantatipariyāpanne khandhe karaṇādivisesavisiṭṭhe upādāya vattabbato upādāpaññatti.",
  "atk-s0504a:142_2": "Sutanti diṭṭhādīni upanidhāya vattabbato upanidhāpaññatti. Diṭṭhādisabhāvarahite",
  "atk-s0504a:142_3": "saddāyatane pavattamānopi sutavohāro dutiyaṃ, tatiyanti ādiko viya paṭhamādiṃ nissāya",
  "atk-s0504a:142_4": "“yaṃ na diṭṭhamutaviññātanirapekkhaṃ, taṃ suta”nti viññeyyattā diṭṭhādīni upanidhāya",
  "atk-s0504a:142_5": "vattabbo hoti. Asutaṃ na hotīti hi sutanti pakāsitoyamatthoti.",
  "atk-s0504a:143_0": "Ettha ca itīti vacanena asammohaṃ dīpeti. Paṭividdhā hi atthassa pakāravisesā itīti",
  "atk-s0504a:143_1": "idha āyasmatā ānandena paccāmaṭṭhā, tenassa asammoho dīpito. Na hi sammūḷho nānappakārappaṭivedhasamattho",
  "atk-s0504a:143_2": "hoti, lobhappahānādivasena nānappakārā duppaṭividdhā ca suttatthā niddisīyanti. Sutanti",
  "atk-s0504a:143_3": "vacanena asammosaṃ dīpeti sutākārassa yāthāvato dassiyamānattā yassa hi sutaṃ sammuṭṭhaṃ",
  "atk-s0504a:143_4": "hoti, na so kālantare mayā sutanti paṭijānāti. Iccassa asammohena sammohābhāvena",
  "atk-s0504a:143_5": "paññāya eva vā savanakālasambhūtāya taduttarikālapaññāsiddhi, tathā asammosena satisiddhi.",
  "atk-s0504a:143_6": "Tattha paññāpubbaṅgamāya satiyā byañjanāvadhāraṇasamatthatā. Byañjanānañhi paṭivijjhitabbo",
  "atk-s0504a:143_7": "ākāro nātigambhīro, yathāsutadhāraṇameva tattha karaṇīyanti satiyā byāpāro adhiko,",
  "atk-s0504a:143_8": "paññā tattha guṇībhūtā hoti paññāya pubbaṅgamāti katvā. Satipubbaṅgamāya paññāya",
  "atk-s0504a:143_9": "atthappaṭivedhasamatthatā. Atthassa hi paṭivijjhitabbo ākāro gambhīroti paññāya byāpāro",
  "atk-s0504a:143_10": "adhiko, sati tattha guṇībhūtā hoti satiyā pubbaṅgamāti katvā. Tadubhayasamatthatāyogena",
  "atk-s0504a:143_11": "atthabyañjanasampannassa dhammakosassa anupālanasamatthatāya dhammabhaṇḍāgārikattasiddhi.",
  "atk-s0504a:144_0": "Aparo nayo – itīti vacanena yonisomanasikāraṃ dīpeti. Tena vuccamānānaṃ ākāranidassanāvadhāraṇatthānaṃ",
  "atk-s0504a:144_1": "upari vakkhamānānaṃ nānappakārappaṭivedhajotakānaṃ aviparītasaddhammavisayattā. Na",
  "atk-s0504a:144_2": "hi ayoniso manasikaroto nānappakārappaṭivedho sambhavati. Sutanti vacanena avikkhepaṃ",
  "atk-s0504a:144_3": "dīpeti, nidānapucchāvasena pakaraṇappattassa vakkhamānassa suttassa savanaṃ na samādhānamantarena",
  "atk-s0504a:144_4": "sambhavati vikkhittacittassa savanābhāvato. Tathā hi vikkhittacitto puggalo sabbasampattiyā",
  "atk-s0504a:144_5": "vuccamānopi “na mayā sutaṃ, puna bhaṇathā”ti vadati. Yonisomanasikārena cettha attasammāpaṇidhiṃ",
  "atk-s0504a:144_6": "pubbekatapuññatañca sādheti, sammā appaṇihitattassa pubbe akatapuññassa vā tadabhāvato.",
  "atk-s0504a:144_7": "Avikkhepena saddhammassavanaṃ sappurisūpanissayañca sādheti, assutavato sappurisūpanissayarahitassa",
  "atk-s0504a:144_8": "ca tadabhāvato. Na hi vikkhittacitto saddhammaṃ sotuṃ sakkoti, na ca sappurise anupassayamānassa savanaṃ atthi.",
  "atk-s0504a:145_0": "Aparo nayo – “yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0504a:145_1": "tassa nānākāraniddeso”ti vuttaṃ. Yasmā ca so bhagavato vacanassa atthabyañjanappabhedaparicchedavasena",
  "atk-s0504a:145_2": "sakalasāsanasampatiogāhanena niravasesaparahitapāripūrikāraṇabhūto evaṃbhaddako ākāro",
  "atk-s0504a:145_3": "na sammā appaṇihitattano pubbe akatapuññassa vā hoti, tasmā itīti iminā bhaddakena",
  "atk-s0504a:145_4": "ākārena pacchimacakkadvayasampattimattano dīpeti, sutanti savanayogena purimacakkadvayasampattiṃ.",
  "atk-s0504a:145_5": "Na hi appatirūpe dese vasato sappurisūpanissayarahitassa vā savanaṃ atthi. Iccassa",
  "atk-s0504a:145_6": "pacchimacakkadvayasiddhiyā āsayasuddhi siddhā hoti, sammā paṇihitatto pubbe ca katapuñño",
  "atk-s0504a:145_7": "visuddhāsayo hoti, tadavisuddhihetūnaṃ kilesānaṃ dūrībhāvato. Tathā hi vuttaṃ – “sammā",
  "atk-s0504a:145_8": "paṇihitaṃ cittaṃ, seyyaso naṃ tato kare”ti “katapuññosi tvaṃ, ānanda, padhānamanuyuñja,",
  "atk-s0504a:145_9": "khippaṃ hohisi anāsavo”ti ca. Purimacakkadvayasiddhiyā payogasuddhi. Patirūpadesavāsena",
  "atk-s0504a:145_10": "hi sappurisūpanissayena ca sādhūnaṃ diṭṭhānugatiāpajjanenapi visuddhappayogo hoti.",
  "atk-s0504a:145_11": "Tāya ca āsayasuddhiyā adhigamabyattisiddhi, pubbe eva taṇhādiṭṭhisaṃkilesānaṃ visodhitattā",
  "atk-s0504a:145_12": "payogasuddhiyā āgamabyattisiddhi. Suparisuddhakāyavacīpayogo hi vippaṭisārābhāvato",
  "atk-s0504a:145_13": "avikkhittacitto pariyattiyaṃ visārado hoti. Iti payogāsayasuddhassa āgamādhigamasampannassa",
  "atk-s0504a:145_14": "vacanaṃ aruṇuggamanaṃ viya sūriyassa udayato, yonisomanasikāro viya ca kusaladhammassa,",
  "atk-s0504a:145_15": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento iti me sutantiādimāha.",
  "atk-s0504a:146_0": "Aparo nayo – itīti iminā pubbe vuttanayena nānappakārappaṭivedhadīpakena attano atthapaṭibhānapaṭisambhidāsampattisabbhāvaṃ",
  "atk-s0504a:146_1": "dīpeti. Sutanti iminā itisaddasannidhānato vakkhamānāpekkhāya vā sotabbabhedappaṭivedhadīpakena",
  "atk-s0504a:146_2": "dhammaniruttipaṭisambhidāsampattisabbhāvaṃ dīpeti. Itīti ca idaṃ vuttanayeneva yonisomanasikāradīpakaṃ",
  "atk-s0504a:146_3": "vacanaṃ bhāsamāno “ete mayā dhammā manasānupekkhitā diṭṭhiyā suppaṭividdhā”ti dīpeti.",
  "atk-s0504a:146_4": "Pariyattidhammā hi “idha sīlaṃ kathitaṃ, idha samādhi, idha paññā, ettakā ettha anusandhiyo”tiādinā",
  "atk-s0504a:146_5": "nayena manasā anupekkhitā anussavākāraparivitakkasahitāya dhammanijjhānakkhantibhūtāya",
  "atk-s0504a:146_6": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ, ettakaṃ",
  "atk-s0504a:146_7": "rūpa”ntiādinā nayena suṭṭhu vavatthapetvā paṭividdhā attano paresañca hitasukhāvahā",
  "atk-s0504a:146_8": "hontīti. Suttanti idaṃ savanayogaparidīpakavacanaṃ bhāsamāno “bahū mayā dhammā sutā",
  "atk-s0504a:146_9": "dhātā vacasā paricitā”ti dīpeti. Sotāvadhānappaṭibaddhā hi pariyattidhammassa savanadhāraṇaparicayā.",
  "atk-s0504a:146_10": "Tadubhayenapi dhammassa svākkhātabhāvena atthabyañjanapāripūriṃ dīpento savane ādaraṃ",
  "atk-s0504a:146_11": "janeti. Atthabyañjanaparipuṇṇañhi dhammaṃ ādarena assuṇanto mahatā hitā paribāhiro",
  "atk-s0504a:146_12": "hotīti ādaraṃ janetvā sakkaccaṃ dhammo sotabbo.",
  "atk-s0504a:147_0": "Iti me sutanti iminā pana sakalena vacanena āyasmā ānando tathāgatappaveditaṃ dhammavinayaṃ",
  "atk-s0504a:147_1": "attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ",
  "atk-s0504a:147_2": "okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ",
  "atk-s0504a:147_3": "sutamevetaṃ mayā, tasseva pana bhagavato vacana”nti dīpento attānaṃ parimoceti, satthāraṃ",
  "atk-s0504a:147_4": "apadisati, jinavacanaṃ appeti, dhammanettiṃ patiṭṭhāpeti.",
  "atk-s0504a:148_0": "Apica iti me sutanti attanā uppāditabhāvaṃ appaṭijānanto purimassavanaṃ vivaranto",
  "atk-s0504a:148_1": "sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa",
  "atk-s0504a:148_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0504a:148_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa.",
  "atk-s0504a:148_4": "Na ettha atthe vā dhamme vā pade vā byañjane vā kaṅkhā vā vimati vā kātabbāti sabbadevamanussānaṃ",
  "atk-s0504a:148_5": "imasmiṃ dhammavinaye assaddhiyaṃ vināseti, saddhāsampadaṃ uppādeti. Tenetaṃ vuccati –",
  "atk-s0504a:149": "“Vināsayati assaddhaṃ, saddhaṃ vaḍḍheti sāsane;",
  "atk-s0504a:150": "Iti me sutamiccevaṃ, vadaṃ gotamasāvako”ti.",
  "atk-s0504a:151_0": "Etthāha – “kasmā panettha yathā aññesu suttesu ‘evaṃ me sutaṃ, ekaṃ samayaṃ bhagavā’tiādinā",
  "atk-s0504a:151_1": "kāladese apadisitvāva nidānaṃ bhāsitaṃ, evaṃ na bhāsita”nti? Apare tāva āhu – na",
  "atk-s0504a:151_2": "pana therena bhāsitattā. Idañhi nidānaṃ na āyasmatā ānandena paṭhamaṃ bhāsitaṃ khujjuttarāya",
  "atk-s0504a:151_3": "pana bhagavatā upāsikāsu bahussutabhāvena etadagge ṭhapitāya sekkhappaṭisambhidāppattāya",
  "atk-s0504a:151_4": "ariyasāvikāya sāmāvatippamukhānaṃ pañcannaṃ itthisatānaṃ paṭhamaṃ bhāsitaṃ.",
  "atk-s0504a:152_0": "Tatrāyaṃ anupubbīkathā – ito kira kappasatasahassamatthake padumuttaro nāma sammāsambuddho",
  "atk-s0504a:152_1": "loke uppajjitvā pavattitavaradhammacakko haṃsavatiyaṃ viharati. Athekadivasaṃ haṃsavatiyaṃ",
  "atk-s0504a:152_2": "ekā kuladhītā satthu dhammadesanaṃ sotuṃ gacchantīhi upāsikāhi saddhiṃ ārāmaṃ gatā.",
  "atk-s0504a:152_3": "Satthāraṃ ekaṃ upāsikaṃ bahussutānaṃ etadagge ṭhapentaṃ disvā adhikāraṃ katvā taṃ",
  "atk-s0504a:152_4": "ṭhānantaraṃ patthesi. Satthāpi naṃ byākāsi “anāgate gotamassa nāma sammāsambuddhassa",
  "atk-s0504a:152_5": "sāvikānaṃ upāsikānaṃ bahussutānaṃ aggā bhavissatī”ti. Tassā yāvajīvaṃ kusalaṃ katvā",
  "atk-s0504a:152_6": "devaloke nibbattitvā puna manussesūti evaṃ devamanussesu saṃsarantiyā kappasatasahassaṃ",
  "atk-s0504a:152_7": "atikkantaṃ. Atha imasmiṃ bhaddakappe amhākaṃ bhagavato kāle sā devalokato cavitvā",
  "atk-s0504a:152_8": "ghosakaseṭṭhissa gehe dāsiyā kucchismiṃ paṭisandhiṃ gaṇhi, uttarātissā nāmaṃ akaṃsu.",
  "atk-s0504a:152_9": "Sā jātakāle khujjā ahosīti khujjuttarātveva paññāyittha. Sā aparabhāge ghosakaseṭṭhinā",
  "atk-s0504a:152_10": "rañño utenassa sāmāvatiyā dinnakāle tassā paricārikabhāvena dinnā rañño utenassa antepure vasati.",
  "atk-s0504a:153_0": "Tena ca samayena kosambiyaṃ ghosakaseṭṭhikukkuṭaseṭṭhipāvārikaseṭṭhino bhagavantaṃ",
  "atk-s0504a:153_1": "uddissa tayo vihāre kāretvā janapadacārikaṃ carante tathāgate kosambinagaraṃ sampatte",
  "atk-s0504a:153_2": "buddhappamukhassa bhikkhusaṅghassa vihāre niyyādetvā mahādānāni pavattesuṃ, māsamattaṃ",
  "atk-s0504a:153_3": "atikkami. Atha nesaṃ etadahosi – “buddhā nāma sabbalokānukampakā, aññesampi okāsaṃ",
  "atk-s0504a:153_4": "dassāmā”ti kosambinagaravāsinopi janassa okāsaṃ akaṃsu. Tato paṭṭhāya nāgarā vīthisabhāgena",
  "atk-s0504a:153_5": "gaṇasabhāgena mahādānaṃ denti. Athekadivasaṃ satthā bhikkhusaṅghaparivuto mālākārajeṭṭhakassa",
  "atk-s0504a:153_6": "gehe nisīdi. Tasmiṃ khaṇe khujjuttarā sāmāvatiyā pupphāni gahetuṃ aṭṭha kahāpaṇe",
  "atk-s0504a:153_7": "ādāya taṃ gehaṃ agamāsi. Mālākārajeṭṭhako taṃ disvā “amma uttare, ajja tuyhaṃ pupphāni",
  "atk-s0504a:153_8": "dātuṃ khaṇo natthi, ahaṃ buddhappamukhaṃ bhikkhusaṅghaṃ parivisāmi, tvampi parivesanāya",
  "atk-s0504a:153_9": "sahāyikā hohi, evaṃ ito paresaṃ veyyāvaccakaraṇato muccissasī”ti āha. Tato khujjuttarā",
  "atk-s0504a:153_10": "buddhānaṃ bhattagge veyyāvaccaṃ akāsi. Sā satthārā upanisinnakathāvasena kathitaṃ",
  "atk-s0504a:153_11": "sabbameva dhammaṃ uggaṇhi, anumodanaṃ pana sutvā sotāpattiphale patiṭṭhāsi.",
  "atk-s0504a:154_0": "Sā aññesu divasesu cattārova kahāpaṇe datvā pupphāni gahetvā gacchati, tasmiṃ pana",
  "atk-s0504a:154_1": "divase diṭṭhasaccabhāvena parasantake cittaṃ anuppādetvā aṭṭhapi kahāpaṇe datvā pacchiṃ",
  "atk-s0504a:154_2": "pūretvā pupphāni gahetvā sāmāvatiyā santikaṃ agamāsi. Atha naṃ sā pucchi “amma uttare,",
  "atk-s0504a:154_3": "tvaṃ aññesu divasesu na bahūni pupphāni āharasi, ajja pana bahukāni, kiṃ no rājā",
  "atk-s0504a:154_4": "uttaritaraṃ pasanno”ti? Sā musā vattuṃ abhabbatāya atīte attanā kataṃ anigūhitvā",
  "atk-s0504a:154_5": "sabbaṃ kathesi. Atha “kasmā ajja bahūni āharasī”ti ca vuttā “ajjāhaṃ sammāsambuddhassa",
  "atk-s0504a:154_6": "dhammaṃ sutvā amataṃ sacchākāsiṃ, tasmā tumhe na vañcemī”ti āha. Taṃ sutvā “are duṭṭhadāsi,",
  "atk-s0504a:154_7": "ettakaṃ kālaṃ tayā gahite kahāpaṇe dehī”ti atajjetvā pubbahetunā codiyamānā “amma,",
  "atk-s0504a:154_8": "tayā pītaṃ amataṃ, amhepi pāyehī”ti vatvā “tena hi maṃ nhāpehī”ti vutte soḷasahi",
  "atk-s0504a:154_9": "gandhodakaghaṭehi nhāpetvā dve maṭṭhasāṭake dāpesi. Sā ekaṃ nivāsetvā ekaṃ pārupitvā",
  "atk-s0504a:154_10": "āsanaṃ paññāpetvā āsane nisīditvā vicitrabījaniṃ ādāya nīcāsanesu nisinnāni pañca",
  "atk-s0504a:154_11": "mātugāmasatāni āmantetvā sekhappaṭisambhidāsu ṭhatvā satthārā desitaniyāmeneva tāsaṃ",
  "atk-s0504a:154_12": "dhammaṃ desesi. Desanāvasāne tā sabbā sotāpattiphale patiṭṭhahiṃsu. Tā sabbāpi khujjuttaraṃ",
  "atk-s0504a:154_13": "vanditvā “amma, ajja paṭṭhāya tvaṃ kiliṭṭhakammaṃ mā kari, amhākaṃ mātuṭṭhāne ācariyaṭṭhāne",
  "atk-s0504a:154_14": "ca patiṭṭhāhī”ti garuṭṭhāne ṭhapayiṃsu.",
  "atk-s0504a:155_0": "Kasmā panesā dāsī hutvā nibbattāti? Sā kira kassapasammāsambuddhakāle bārāṇasiyaṃ",
  "atk-s0504a:155_1": "seṭṭhidhītā hutvā nibbattā. Ekāya khīṇāsavattheriyā upaṭṭhākakulaṃ gatāya “etaṃ me",
  "atk-s0504a:155_2": "ayye, pasādhanapeḷikaṃ dethā”ti veyyāvaccaṃ kāresi. Therīpi “adentiyā mayi āghātaṃ",
  "atk-s0504a:155_3": "uppādetvā niraye nibbattissati, dentiyā paresaṃ dāsī hutvā nibbattissati, nirayasantāpato",
  "atk-s0504a:155_4": "dāsibhāvo seyyo”ti anuddayaṃ paṭicca tassā vacanaṃ akāsi. Sā tena kammena pañca jātisatāni",
  "atk-s0504a:155_5": "paresaṃ dāsīyeva hutvā nibbatti.",
  "atk-s0504a:156_0": "Kasmā pana khujjā ahosi? Anuppanne kira buddhe ayaṃ bārāṇasirañño gehe vasantī ekaṃ",
  "atk-s0504a:156_1": "rājakulūpakaṃ paccekabuddhaṃ thokaṃ khujjadhātukaṃ disvā attanā sahavāsīnaṃ mātugāmānaṃ",
  "atk-s0504a:156_2": "purato parihāsaṃ karontī yathāvajjaṃ keḷivasena khujjākāraṃ dassesi, tasmā khujjā hutvā nibbatti.",
  "atk-s0504a:157_0": "Kiṃ pana katvā paññavantī jātāti? Anuppanne kira buddhe ayaṃ bārāṇasirañño gehe vasantī",
  "atk-s0504a:157_1": "aṭṭha paccekabuddhe rājagehato uṇhapāyāsassa pūrite patte parivattitvā parivattitvā",
  "atk-s0504a:157_2": "gaṇhante disvā attano santakāni aṭṭha dantavalayāni “idha ṭhapetvā gaṇhathā”ti adāsi.",
  "atk-s0504a:157_3": "Te tathā katvā olokesuṃ. “Tumhākaññeva tāni pariccattāni, gahetvā gacchathā”ti āha.",
  "atk-s0504a:157_4": "Te nandamūlakapabbhāraṃ agamaṃsu. Ajjāpi tāni valayāni arogāneva. Sā tassa nissandena paññavantī jātā.",
  "atk-s0504a:158_0": "Atha naṃ sāmāvatippamukhāni pañca itthisatāni “amma, tvaṃ divase divase satthu santikaṃ",
  "atk-s0504a:158_1": "gantvā bhagavatā desitaṃ dhammaṃ sutvā amhākaṃ desehī”ti vadiṃsu. Sā tathā karontī",
  "atk-s0504a:158_2": "aparabhāge tipiṭakadharā jātā. Tasmā naṃ satthā – “etadaggaṃ, bhikkhave, mama sāvikānaṃ",
  "atk-s0504a:158_3": "bahussutānaṃ upāsikānaṃ yadidaṃ khujjuttarā”ti etadagge ṭhapesi. Iti upāsikāsu bahussutabhāvena",
  "atk-s0504a:158_4": "satthārā etadagge ṭhapitā paṭisambhidāppattā khujjuttarā ariyasāvikā satthari kosambiyaṃ",
  "atk-s0504a:158_5": "viharante kālena kālaṃ satthu santikaṃ gantvā dhammaṃ sutvā antepuraṃ gantvā sāmāvatippamukhānaṃ",
  "atk-s0504a:158_6": "pañcannaṃ itthisatānaṃ ariyasāvikānaṃ satthārā desitaniyāmena yathāsutaṃ dhammaṃ",
  "atk-s0504a:158_7": "kathentī attānaṃ parimocetvā satthu santike sutabhāvaṃ pakāsentī “vuttañhetaṃ bhagavatā",
  "atk-s0504a:158_8": "vuttamarahatāti me suta”nti nidānaṃ āropesi.",
  "atk-s0504a:159_0": "Yasmā pana tasmiṃyeva nagare bhagavato sammukhā sutvā tadaheva tāya tāsaṃ bhāsitaṃ,",
  "atk-s0504a:159_1": "tasmā “ekaṃ samayaṃ bhagavā kosambiyaṃ viharatī”ti kāladesaṃ apadisituṃ payojanasambhavova",
  "atk-s0504a:159_2": "natthi supākaṭabhāvato. Bhikkhuniyo cassā santike imāni suttāni gaṇhiṃsu. Evaṃ paramparāya",
  "atk-s0504a:159_3": "bhikkhūsupi tāya āropitaṃ nidānaṃ pākaṭaṃ ahosi. Atha āyasmā ānando tathāgatassa",
  "atk-s0504a:159_4": "parinibbānato aparabhāge sattapaṇṇiguhāyaṃ ajātasattunā kārāpite saddhammamaṇḍape",
  "atk-s0504a:159_5": "mahākassapappamukhassa vasīgaṇassa majjhe nisīditvā dhammaṃ saṅgāyanto imesaṃ suttānaṃ",
  "atk-s0504a:159_6": "nidānassa dveḷhakaṃ pariharanto tāya āropitaniyāmeneva nidānaṃ āropesīti.",
  "atk-s0504a:160_0": "Keci panettha bahuppakāre papañcenti. Kiṃ tehi? Apica nānānayehi saṅgītikārā dhammavinayaṃ",
  "atk-s0504a:160_1": "saṅgāyiṃsu. Anubuddhā hi dhammasaṅgāhakamahātherā, te sammadeva dhammavinayassa saṅgāyanākāraṃ",
  "atk-s0504a:160_2": "jānantā katthaci “evaṃ me suta”ntiādinā, katthaci “tena samayenā”tiādinā, katthaci",
  "atk-s0504a:160_3": "gāthābandhavasena nidānaṃ ṭhapentā, katthaci sabbena sabbaṃ nidānaṃ aṭṭhapentā vaggasaṅgahādivasena",
  "atk-s0504a:160_4": "dhammavinayaṃ saṅgāyiṃsu. Tattha idha vuttañhetantiādinā nidānaṃ ṭhapetvā saṅgāyiṃsu,",
  "atk-s0504a:160_5": "kiñci suttageyyādivasena navaṅgamidaṃ buddhavacanaṃ. Yathā cetaṃ, evaṃ sabbesampi",
  "atk-s0504a:160_6": "sammāsambuddhānaṃ. Vuttañhetaṃ “appakañca nesaṃ ahosi suttaṃ geyya”ntiādi. Tattha",
  "atk-s0504a:160_7": "itivuttakaṅgassa aññaṃ kiñci na paññāyati tabbhāvanimittaṃ ṭhapetvā “vuttañhetaṃ…pe…",
  "atk-s0504a:160_8": "me suta”nti idaṃ vacanaṃ. Tenāhu aṭṭhakathācariyā “vuttañhetaṃ bhagavatāti ādinayappavattā",
  "atk-s0504a:160_9": "dvādasuttarasatasuttantā itivuttaka”nti. Tasmā satthu adhippāyaṃ jānantehi dhammasaṅgāhakehi",
  "atk-s0504a:160_10": "ariyasāvikāya vā imesaṃ suttānaṃ itivuttakaṅgabhāvañāpanatthaṃ imināva nayena nidānaṃ",
  "atk-s0504a:160_11": "ṭhapitanti veditabbaṃ.",
  "atk-s0504a:161_0": "Kimatthaṃ pana dhammavinayasaṅgahe kayiramāne nidānavacanaṃ? Nanu bhagavatā bhāsitavacanasseva",
  "atk-s0504a:161_1": "saṅgaho kātabboti? Vuccate – desanāya ṭhitiasammosasaddheyyabhāvasampādanatthaṃ.",
  "atk-s0504a:161_2": "Kāladesadesakaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā",
  "atk-s0504a:161_3": "saddheyyā ca desakālakattuhetunimittehi upanibaddho viya vohāravinicchayo. Teneva",
  "atk-s0504a:161_4": "ca āyasmatā mahākassapena brahmajālamūlapariyāyasuttādīnaṃ desādipucchāsu katāsu",
  "atk-s0504a:161_5": "tāsaṃ vissajjanaṃ karontena dhammabhaṇḍāgārikena “evaṃ me suta”ntiādinā nidānaṃ bhāsitaṃ.",
  "atk-s0504a:161_6": "Idha pana desakālassa aggahaṇe kāraṇaṃ vuttameva.",
  "atk-s0504a:162_0": "Apica satthu sampattippakāsanatthaṃ nidānavacanaṃ. Tathāgatassa hi bhagavato pubbaracanānumānāgamatakkābhāvato",
  "atk-s0504a:162_1": "sammāsambuddhabhāvasiddhi. Na hi sammāsambuddhassa pubbaracanādīhi attho atthi sabbattha",
  "atk-s0504a:162_2": "appaṭihatañāṇācāratāya ekappamāṇattā ca ñeyyadhammesu. Tathā ācariyamuṭṭhidhammamacchariyasāsanasāvakānurāgābhāvato",
  "atk-s0504a:162_3": "khīṇāsavabhāvasiddhi. Na hi sabbaso khīṇāsavassa te sambhavantīti suvisuddhassa parānuggahapavatti.",
  "atk-s0504a:162_4": "Evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi",
  "atk-s0504a:162_5": "ñāṇasampadāpahānasampadābhibyañjakehi ca sambuddhavisuddhabhāvehi purimavesārajjadvayasiddhi,",
  "atk-s0504a:162_6": "tato ca antarāyikaniyyānikadhammesu asammohabhāvasiddhito pacchimavesārajjadvayasiddhīti",
  "atk-s0504a:162_7": "bhagavato catuvesārajjasamannāgamo attahitaparahitapaṭipatti ca nidānavacanena pakāsitā",
  "atk-s0504a:162_8": "hoti, tattha tattha sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato.",
  "atk-s0504a:162_9": "Idha pana anavasesato kāmadosappahānaṃ vidhāya desanādīpanato cāti yojetabbaṃ. Tena",
  "atk-s0504a:162_10": "vuttaṃ “satthu sampattippakāsanatthaṃ nidānavacana”nti. Ettha ca “bhagavatā arahatā”ti",
  "atk-s0504a:162_11": "imehi padehi yathāvuttaatthavibhāvanatā heṭṭhā dassitā eva.",
  "atk-s0504a:163_0": "Tathā sāsanasampattippakāsanatthaṃ nidānavacanaṃ. Ñāṇakaruṇāpariggahitasabbakiriyassa",
  "atk-s0504a:163_1": "hi bhagavato natthi niratthakā paṭipatti attahitā vā. Tasmā paresaṃyevatthāya pavattasabbakiriyassa",
  "atk-s0504a:163_2": "sammāsambuddhassa sakalampi kāyavacīmanokammaṃ yathāpavattaṃ vuccamānaṃ diṭṭhadhammikasamparāyikaparamatthehi",
  "atk-s0504a:163_3": "yathārahaṃ sattānaṃ anusāsanatthena sāsanaṃ, na kabbaracanā. Tayidaṃ satthu caritaṃ",
  "atk-s0504a:163_4": "kāladesadesakaparisāpadesehi tattha tattha nidānavacanehi yathārahaṃ pakāsiyati.",
  "atk-s0504a:163_5": "Idha pana desakaparisāpadesehīti yojetabbaṃ. Tena vuttaṃ “sāsanasampattippakāsanatthaṃ nidānavacana”nti.",
  "atk-s0504a:164_0": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ.",
  "atk-s0504a:164_1": "Tañcassa pamāṇabhāvadassanaṃ heṭṭhā vuttanayānusārena “bhagavatā arahatā”ti imehi",
  "atk-s0504a:164_2": "padehi vibhāvitanti veditabbaṃ. Idamettha nidānavacanappayojanassa mukhamattanidassananti.",
  "atk-s0504a:165": "Nidānavaṇṇanā niṭṭhitā.",
  "atk-s0504a:166": "1. Ekakanipāto",
  "atk-s0504a:167": "1. Paṭhamavaggo",
  "atk-s0504a:168": "1. Lobhasuttavaṇṇanā",
  "atk-s0504a:169_0": "1. Idāni ekadhammaṃ, bhikkhave, pajahathātiādinā nayena bhagavatā nikkhittassa suttassa",
  "atk-s0504a:169_1": "vaṇṇanāya okāso anuppatto. Sā panesā atthavaṇṇanā yasmā suttanikkhepaṃ vicāretvā",
  "atk-s0504a:169_2": "vuccamānā pākaṭā hoti, tasmā suttanikkhepaṃ tāva vicāressāma. Cattāro hi suttanikkhepā",
  "atk-s0504a:169_3": "– attajjhāsayo, parajjhāsayo, pucchāvasiko, aṭṭhuppattikoti. Yathā hi anekasataanekasahassabhedānipi",
  "atk-s0504a:169_4": "suttantāni saṃkilesabhāgiyādipaṭṭhānanayena soḷasavidhataṃ nātivattanti, evaṃ attajjhāsayādisuttanikkhepavasena",
  "atk-s0504a:169_5": "catubbidhataṃ nātivattantīti. Tattha yathā attajjhāsayassa aṭṭhuppattiyā ca parajjhāsayapucchāvasikehi",
  "atk-s0504a:169_6": "saddhiṃ saṃsaggabhedo sambhavati attajjhāsayo ca parajjhāsayo ca, attajjhāsayo ca",
  "atk-s0504a:169_7": "pucchāvasiko ca, aṭṭhuppattiko ca parajjhāsayo ca, aṭṭhuppattiko ca pucchāvasiko",
  "atk-s0504a:169_8": "cāti ajjhāsayapucchānusandhisambhavato; evaṃ yadipi aṭṭhuppattiyā attajjhāsayenapi",
  "atk-s0504a:169_9": "saṃsaggabhedo sambhavati, attajjhāsayādīhi pana purato ṭhitehi aṭṭhuppattiyā saṃsaggo",
  "atk-s0504a:169_10": "natthīti niravaseso paṭṭhānanayo na sambhavati. Tadantogadhattā vā sambhavantānaṃ",
  "atk-s0504a:169_11": "sesanikkhepānaṃ mūlanikkhepavasena cattāro suttanikkhepā vuttāti veditabbaṃ.",
  "atk-s0504a:170_0": "Tatrāyaṃ vacanattho – nikkhipīyatīti nikkhepo, suttaṃ eva nikkhepo suttanikkhepo.",
  "atk-s0504a:170_1": "Atha vā nikkhipanaṃ nikkhepo, suttassa nikkhepo suttanikkhepo, suttadesanāti attho.",
  "atk-s0504a:170_2": "Attano ajjhāsayo attajjhāsayo, so assa atthi kāraṇabhūtoti attajjhāsayo, attano ajjhāsayo",
  "atk-s0504a:170_3": "etassāti vā attajjhāsayo. Parajjhāsayepi eseva nayo. Pucchāya vasoti pucchāvaso.",
  "atk-s0504a:170_4": "So etassa atthīti pucchāvasiko. Suttadesanāya vatthubhūtassa atthassa uppatti atthuppatti,",
  "atk-s0504a:170_5": "atthuppatti eva aṭṭhuppatti tha-kārassa ṭha-kāraṃ katvā, sā etassa atthīti aṭṭhuppattiko.",
  "atk-s0504a:170_6": "Atha vā nikkhipīyati suttaṃ etenāti nikkhepo, attajjhāsayādi eva. Etasmiṃ pana atthavikappe",
  "atk-s0504a:170_7": "attano ajjhāsayo attajjhāsayo. Paresaṃ ajjhāsayo parajjhāsayo. Pucchīyatīti pucchā,",
  "atk-s0504a:170_8": "pucchitabbo attho, pucchāvasena pavattaṃ dhammappaṭiggāhakānaṃ vacanaṃ pucchāvasaṃ,",
  "atk-s0504a:170_9": "tadeva nikkhepasaddāpekkhāya pucchāvasikoti pulliṅgavasena vuttaṃ. Tathā aṭṭhuppatti",
  "atk-s0504a:170_10": "eva aṭṭhuppattikoti evamettha attho veditabbo.",
  "atk-s0504a:171_0": "Apica paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo",
  "atk-s0504a:171_1": "yutto, kevalaṃ attano ajjhāsayeneva dhammatantiṭhapanatthaṃ pavattitadesanattā. Parajjhāsayapucchāvasikānaṃ",
  "atk-s0504a:171_2": "pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ",
  "atk-s0504a:171_3": "kathaṃ aṭṭhuppattiyaṃ anavarodho, pucchāvasikaṭṭhuppattikānaṃ vā parajjhāsayānurodhena",
  "atk-s0504a:171_4": "pavattitānaṃ kathaṃ parajjhāsaye anavarodhoti? Na codetabbametaṃ. Paresañhi abhinīhāraparipucchādivinimuttasseva",
  "atk-s0504a:171_5": "suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ",
  "atk-s0504a:171_6": "visuṃ gahaṇaṃ. Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ",
  "atk-s0504a:171_7": "aṭṭhuppatti vuccati. Paresaṃ pucchaṃ vinā ajjhāsayameva nimittaṃ katvā desito parajjhāsayo,",
  "atk-s0504a:171_8": "pucchāvasena desito pucchāvasikoti pākaṭoyamatthoti.",
  "atk-s0504a:172": "Yāni bhagavā parehi anajjhiṭṭho kevalaṃ attano ajjhāsayeneva katheti, seyyathidaṃ – ākaṅkheyyasuttaṃ, tuvaṭṭakasuttantievamādīni, tesaṃ attajjhāsayo nikkhepo.",
  "atk-s0504a:173_0": "Yāni pana “paripakkā kho rāhulassa vimuttiparipācanīyā dhammā, yaṃnūnāhaṃ rāhulaṃ",
  "atk-s0504a:173_1": "uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ abhinīhāraṃ bujjhanabhāvañca",
  "atk-s0504a:173_2": "oloketvā parajjhāsayavasena kathitāni, seyyathidaṃ – rāhulovādasuttaṃ, dhammacakkappavattanasuttantievamādīni,",
  "atk-s0504a:173_3": "tesaṃ parajjhāsayo nikkhepo.",
  "atk-s0504a:174_0": "Bhagavantaṃ pana upasaṅkamitvā devā manussā catasso parisā cattāro vaṇṇā ca tathā",
  "atk-s0504a:174_1": "tathā pañhaṃ pucchanti “bojjhaṅgā bojjhaṅgāti, bhante, vuccanti, nīvaraṇā nīvaraṇāti",
  "atk-s0504a:174_2": "vuccantī”tiādinā, evaṃ puṭṭhena bhagavatā yāni kathitāni bojjhaṅgasaṃyuttādīni tesaṃ",
  "atk-s0504a:174_3": "pucchāvasiko nikkhepo.",
  "atk-s0504a:175": "Yāni pana tāni uppannaṃ kāraṇaṃ paṭicca kathitāni, seyyathidaṃ – dhammadāyādaṃ, puttamaṃsūpamaṃ, dārukkhandhūpamantievamādīni, tesaṃ aṭṭhuppattiko nikkhepo.",
  "atk-s0504a:176_0": "Evamimesu catūsu suttanikkhepesu imassa suttassa parajjhāsayo nikkhepo. Parajjhāsayavasena",
  "atk-s0504a:176_1": "hetaṃ nikkhittaṃ. Kesaṃ ajjhāsayena? Lobhe ādīnavadassīnaṃ puggalānaṃ. Keci pana",
  "atk-s0504a:176_2": "“attajjhāsayo”ti vadanti.",
  "atk-s0504a:177_0": "Tattha ekadhammaṃ, bhikkhavetiādīsu ekasaddo attheva aññatthe “sassato attā ca loko",
  "atk-s0504a:177_1": "ca, idameva saccaṃ moghamaññanti ittheke abhivadantī”tiādīsu. Atthi seṭṭhe “cetaso",
  "atk-s0504a:177_2": "ekodibhāva”ntiādīsu. Atthi asahāye “eko vūpakaṭṭho”tiādīsu. Atthi saṅkhāyaṃ “ekova",
  "atk-s0504a:177_3": "kho, bhikkhave, khaṇo ca samayo ca brahmacariyavāsāyā”tiādīsu. Idhāpi saṅkhāyameva daṭṭhabbo.",
  "atk-s0504a:178_0": "Dhamma-saddo pariyattisaccasamādhipaññāpakatipuññāpattisuññatāñeyyasabhāvādīsu dissati.",
  "atk-s0504a:178_1": "Tathā hissa “idha bhikkhu dhammaṃ pariyāpuṇātī”tiādīsu pariyatti attho. “Diṭṭhadhammo”tiādīsu",
  "atk-s0504a:178_2": "saccāni. “Evaṃdhammā te bhagavanto ahesu”ntiādīsu samādhi. “Saccaṃ dhammo dhiti cāgo,",
  "atk-s0504a:178_3": "save pecca na socatī”tiādīsu paññā. “Jātidhammānaṃ, bhikkhave, sattānaṃ evaṃ icchā",
  "atk-s0504a:178_4": "uppajjatī”tiādīsu pakati. “Dhammo have rakkhati dhammacāri”ntiādīsu puññaṃ. “Tiṇṇaṃ",
  "atk-s0504a:178_5": "dhammānaṃ aññatarena vadeyya pārājikena vā saṅghādisesena vā pācittiyena vā”tiādīsu",
  "atk-s0504a:178_6": "āpatti. “Tasmiṃ kho pana samaye dhammā hontī”tiādīsu suññatā. “Sabbe dhammā sabbākārena",
  "atk-s0504a:178_7": "buddhassa bhagavato ñāṇamukhe āpāthaṃ āgacchantī”tiādīsu ñeyyo. “Kusalā dhammā akusalā",
  "atk-s0504a:178_8": "dhammā”tiādīsu sabhāvo attho. Idhāpi sabhāvo. Tasmā ekadhammanti ekaṃ saṃkilesasabhāvanti",
  "atk-s0504a:178_9": "adhippāyo. Eko ca so dhammo cāti ekadhammo, taṃ ekadhammaṃ.",
  "atk-s0504a:179_0": "Bhikkhaveti bhikkhū ālapati. Kimatthaṃ pana bhagavā dhammaṃ desento bhikkhū ālapati,",
  "atk-s0504a:179_1": "na dhammameva desetīti? Satijananatthaṃ. Bhikkhū hi aññaṃ cintentāpi dhammaṃ paccavekkhantāpi",
  "atk-s0504a:179_2": "kammaṭṭhānaṃ manasi karontāpi nisinnā honti. Te paṭhamaṃ anālapitvā dhamme desiyamāne",
  "atk-s0504a:179_3": "“ayaṃ desanā kiṃnidānā, kiṃpaccayā”ti sallakkhetuṃ na sakkonti. Ālapite pana satiṃ",
  "atk-s0504a:179_4": "upaṭṭhapetvā sallakkhetuṃ sakkonti, tasmā satijananatthaṃ “bhikkhave”ti ālapati.",
  "atk-s0504a:179_5": "Tena ca tesaṃ bhikkhanasīlatādiguṇayogasiddhena vacanena hīnādhikajanasevitaṃ vuttiṃ",
  "atk-s0504a:179_6": "pakāsento uddhatadīnabhāvaniggahaṃ karoti. “Bhikkhave”ti iminā karuṇāvipphārasommahadayanayananipātapubbaṅgamena",
  "atk-s0504a:179_7": "vacanena te attano mukhābhimukhe karonto tena ca kathetukamyatādīpakena vacanena",
  "atk-s0504a:179_8": "nesaṃ sotukamyataṃ janeti. Teneva ca sambodhanatthena sādhukaṃ savanamanasikārepi",
  "atk-s0504a:179_9": "niyojeti. Sādhukaṃ savanamanasikārāyattā hi sāsanasampatti.",
  "atk-s0504a:180_0": "Aññesupi devamanussesu parisapariyāpannesu vijjamānesu kasmā bhikkhū eva āmantesīti?",
  "atk-s0504a:180_1": "Jeṭṭhaseṭṭhāsannasadāsannihitabhāvato. Sabbaparisasādhāraṇā hi bhagavato dhammadesanā,",
  "atk-s0504a:180_2": "parisāya ca jeṭṭhā bhikkhū paṭhamuppannattā, seṭṭhā anagāriyabhāvaṃ ādiṃ katvā satthu",
  "atk-s0504a:180_3": "cariyānuvidhāyakattā sakalasāsanapaṭiggāhakattā ca, āsannā tattha nisinnesu samīpavuttiyā,",
  "atk-s0504a:180_4": "sadāsannihitā satthusantikāvacarattā. Apica te dhammadesanāya bhājanaṃ yathānusiṭṭhaṃ",
  "atk-s0504a:180_5": "paṭipattisabbhāvato, visesato ca ekacce bhikkhū sandhāya ayaṃ desanāti te eva ālapi.",
  "atk-s0504a:181_0": "Pajahathāti ettha pahānaṃ nāma tadaṅgappahānaṃ, vikkhambhanappahānaṃ, samucchedappahānaṃ,",
  "atk-s0504a:181_1": "paṭippassaddhippahānaṃ, nissaraṇappahānanti pañcavidhaṃ. Tattha yaṃ dīpālokeneva",
  "atk-s0504a:181_2": "tamassa paṭipakkhabhāvato alobhādīhi lobhādikassa, nāmarūpaparicchedādivipassanāñāṇehi",
  "atk-s0504a:181_3": "tassa tassa anatthassa pahānaṃ. Seyyathidaṃ – pariccāgena lobhādimalassa, sīlena",
  "atk-s0504a:181_4": "pāṇātipātādidussīlyassa, saddhādīhi assaddhiyādikassa, nāmarūpavavatthānena sakkāyadiṭṭhiyā,",
  "atk-s0504a:181_5": "paccayapariggahena ahetuvisamahetudiṭṭhīnaṃ, tasseva aparabhāgena kaṅkhāvitaraṇena",
  "atk-s0504a:181_6": "kathaṃkathībhāvassa, kalāpasammasanena “ahaṃ mamā”ti gāhassa, maggāmaggavavatthānena",
  "atk-s0504a:181_7": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "atk-s0504a:181_8": "bhayadassanena sabhayesu abhayasaññāya, ādīnavadassanena assādasaññāya, nibbidānupassanena",
  "atk-s0504a:181_9": "abhiratisaññāya, muccitukamyatāñāṇena amuccitukamyatāya upekkhāñāṇena anupekkhāya,",
  "atk-s0504a:181_10": "anulomena dhammaṭṭhitiyā, nibbānena paṭilomabhāvassa, gotrabhunā saṅkhāranimittaggāhassa",
  "atk-s0504a:181_11": "pahānaṃ, etaṃ tadaṅgappahānaṃ nāma.",
  "atk-s0504a:182_0": "Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe",
  "atk-s0504a:182_1": "sevālassa tesaṃ tesaṃ nīvaraṇādidhammānaṃ pahānaṃ, etaṃ vikkhambhanappahānaṃ nāma.",
  "atk-s0504a:182_2": "Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ",
  "atk-s0504a:182_3": "pahānāyā”tiādinā nayena vuttassa samudayapakkhiyassa kilesagaṇassa accantaṃ appavattibhāvena",
  "atk-s0504a:182_4": "samucchindanaṃ, idaṃ samucchedappahānaṃ nāma. Yaṃ pana phalakkhaṇe paṭippassaddhattaṃ",
  "atk-s0504a:182_5": "kilesānaṃ, etaṃ paṭippassaddhippahānaṃ nāma. Yaṃ pana sabbasaṅkhatanissaṭattā pahīnasabbasaṅkhataṃ",
  "atk-s0504a:182_6": "nibbānaṃ, etaṃ nissaraṇappahānaṃ nāma. Evaṃ pañcavidhe pahāne anāgāmikabhāvakarassa",
  "atk-s0504a:182_7": "pahānassa adhippetattā idha samucchedappahānanti veditabbaṃ. Tasmā pajahathāti pariccajatha,",
  "atk-s0504a:182_8": "samucchindathāti attho.",
  "atk-s0504a:183_0": "Ahanti bhagavā attānaṃ niddisati. Voti ayaṃ vosaddo paccattaupayogakaraṇasāmivacanapadapūraṇasampadānesu",
  "atk-s0504a:183_1": "dissati. Tathā hi “kacci, pana vo anuruddhā, samaggā sammodamānā”tiādīsu paccatte",
  "atk-s0504a:183_2": "āgato. “Gacchatha, bhikkhave, paṇāmemi vo”tiādīsu upayoge. “Na vo mama santike vatthabba”ntiādīsu",
  "atk-s0504a:183_3": "karaṇe. “Sabbesaṃ vo, sāriputta, subhāsita”ntiādīsu sāmivacane. “Ye hi vo ariyā parisuddhakāyakammantā”tiādīsu",
  "atk-s0504a:183_4": "padapūraṇe. “Vanapatthapariyāyaṃ vo, bhikkhave, desessāmī”tiādīsu sampadāne. Idhāpi",
  "atk-s0504a:183_5": "sampadāne eva daṭṭhabbo.",
  "atk-s0504a:184_0": "Pāṭibhogoti paṭibhū. So hi dhāraṇakaṃ paṭicca dhanikassa, dhanikaṃ paṭicca dhāraṇakassa",
  "atk-s0504a:184_1": "paṭinidhibhūto dhanikasantakassa tato haraṇādisaṅkhātena bhuñjanena bhogoti paṭibhogo,",
  "atk-s0504a:184_2": "paṭibhogo eva pāṭibhogo. Anāgāmitāyāti anāgāmibhāvatthāya. Paṭisandhiggahaṇavasena",
  "atk-s0504a:184_3": "hi kāmabhavassa anāgamanato anāgāmī. Yo yassa dhammassa adhigamena anāgāmīti vuccati,",
  "atk-s0504a:184_4": "saphalo so tatiyamaggo anāgāmitā nāma. Iti bhagavā veneyyadamanakusalo veneyyajjhāsayānukūlaṃ",
  "atk-s0504a:184_5": "tatiyamaggādhigamaṃ lahunā upāyena ekadhammapūraṇatāmattena thiraṃ katvā dassesi",
  "atk-s0504a:184_6": "yathā taṃ sammāsambuddho. Bhinnabhūmikāpi hi paṭighasaṃyojanādayo tatiyamaggavajjhā",
  "atk-s0504a:184_7": "kilesā kāmarāgappahānaṃ nātivattantīti.",
  "atk-s0504a:185_0": "Kasmā panettha bhagavā attānaṃ pāṭibhogabhāve ṭhapesi? Tesaṃ bhikkhūnaṃ anāgāmimaggādhigamāya",
  "atk-s0504a:185_1": "ussāhajananatthaṃ. Passati hi bhagavā “mayā ‘ekadhammaṃ, bhikkhave, pajahatha, ahaṃ",
  "atk-s0504a:185_2": "vo pāṭibhogo anāgāmitāyā’ti vutte ime bhikkhū addhā taṃ ekadhammaṃ pahāya sakkā tatiyabhūmiṃ",
  "atk-s0504a:185_3": "samadhigantuṃ, yato dhammassāmi paṭhamamāha ‘ahaṃ pāṭibhogo’ti ussāhajātā tadatthāya",
  "atk-s0504a:185_4": "paṭipajjitabbaṃ maññissantī”ti. Tasmā ussāhajananatthaṃ anāgāmitāya tesaṃ bhikkhūnaṃ",
  "atk-s0504a:185_5": "attānaṃ pāṭibhogabhāve ṭhapesi.",
  "atk-s0504a:186_0": "Katamaṃ ekadhammanti ettha katamanti pucchāvacanaṃ. Pucchā ca nāmesā pañcavidhā –",
  "atk-s0504a:186_1": "adiṭṭhajotanāpucchā, diṭṭhasaṃsandanāpucchā, vimaticchedanāpucchā, anumatipucchā,",
  "atk-s0504a:186_2": "kathetukamyatāpucchāti. Tattha pakatiyā lakkhaṇaṃ aññātaṃ hoti adiṭṭhaṃ atulitaṃ",
  "atk-s0504a:186_3": "atīritaṃ avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhūtatthāya",
  "atk-s0504a:186_4": "vibhāvanatthāya pañhaṃ pucchati, ayaṃ adiṭṭhajotanāpucchā. Pakatiyā lakkhaṇaṃ ñātaṃ",
  "atk-s0504a:186_5": "hoti diṭṭhaṃ tulitaṃ tīritaṃ vibhūtaṃ vibhāvitaṃ. So aññehi paṇḍitehi saddhiṃ saṃsandanatthāya",
  "atk-s0504a:186_6": "pañhaṃ pucchati, ayaṃ diṭṭhasaṃsandanāpucchā. Pakatiyā saṃsayapakkhando hoti vimatipakkhando",
  "atk-s0504a:186_7": "dveḷhakajāto – “evaṃ nu kho, na nu kho, kiṃ nu kho, kathaṃ nu kho”ti, so vimaticchedanatthāya",
  "atk-s0504a:186_8": "pañhaṃ pucchati, ayaṃ vimaticchedanāpucchā. Bhagavā hi anumatiggahaṇatthaṃ pañhaṃ",
  "atk-s0504a:186_9": "pucchati – “taṃ kiṃ maññatha, bhikkhave, rūpaṃ niccaṃ vā aniccaṃ vā”tiādinā, ayaṃ",
  "atk-s0504a:186_10": "anumatipucchā. Bhagavā bhikkhūnaṃ kathetukamyatāya pañhaṃ pucchati – “cattārome,",
  "atk-s0504a:186_11": "bhikkhave, āhārā bhūtānaṃ vā sattānaṃ ṭhitiyā sambhavesīnaṃ vā anuggahāya. Katame",
  "atk-s0504a:186_12": "cattāro”ti ayaṃ kathetukamyatāpucchā.",
  "atk-s0504a:187_0": "Tattha purimā tisso pucchā buddhānaṃ natthi. Kasmā? Tīsu hi addhāsu kiñci saṅkhataṃ",
  "atk-s0504a:187_1": "addhāvimuttaṃ vā asaṅkhataṃ sammāsambuddhānaṃ adiṭṭhaṃ atulitaṃ atīritaṃ avibhūtaṃ",
  "atk-s0504a:187_2": "avibhāvitaṃ nāma natthi. Tena nesaṃ adiṭṭhajotanāpucchā natthi. Yaṃ pana tehi attano",
  "atk-s0504a:187_3": "ñāṇena paṭividdhaṃ, tassa aññena samaṇena vā brāhmaṇena vā devena vā mārena vā brahmunā",
  "atk-s0504a:187_4": "vā saddhiṃ saṃsandanakiccaṃ natthi, tena nesaṃ diṭṭhasaṃsandanāpucchāpi natthi. Yasmā",
  "atk-s0504a:187_5": "pana buddhā bhagavanto akathaṃkathī tiṇṇavicikicchā sabbadhammesu vigatasaṃsayā,",
  "atk-s0504a:187_6": "tena nesaṃ vimaticchedanāpucchāpi natthi. Itarā pana dve pucchā atthi, tāsu ayaṃ",
  "atk-s0504a:187_7": "kathetukamyatāpucchāti veditabbā.",
  "atk-s0504a:188_0": "Idāni tāya pucchāya puṭṭhamatthaṃ sarūpato dassento “lobhaṃ, bhikkhave, ekadhamma”ntiādimāha.",
  "atk-s0504a:188_1": "Tattha lubbhanti tena, sayaṃ vā lubbhati, lubbhanamattameva vā tanti lobho. Svāyaṃ",
  "atk-s0504a:188_2": "ārammaṇaggahaṇalakkhaṇo makkaṭālepo viya, abhisaṅgaraso tattakapāle pakkhittamaṃsapesi",
  "atk-s0504a:188_3": "viya, apariccāgapaccupaṭṭhāno telañjanarāgo viya, saṃyojaniyesu dhammesu assādadassanapadaṭṭhāno,",
  "atk-s0504a:188_4": "taṇhānadibhāvena vaḍḍhamāno yattha samuppanno, sīghasotā nadī viya mahāsamuddaṃ apāyameva",
  "atk-s0504a:188_5": "taṃ sattaṃ gahetvā gacchatīti daṭṭhabbo. Kiñcāpi ayaṃ lobhasaddo sabbalobhasāmaññavacano,",
  "atk-s0504a:188_6": "idha pana kāmarāgavacanoti veditabbo. So hi anāgāmimaggavajjho.",
  "atk-s0504a:189_0": "Puna bhikkhaveti ālapanaṃ dhammassa paṭiggāhakabhāvena abhimukhībhūtānaṃ tattha ādarajananatthaṃ.",
  "atk-s0504a:189_1": "Pajahathāti iminā pahānābhisamayo vihito, so ca pariññāsacchikiriyābhāvanābhisamayehi",
  "atk-s0504a:189_2": "saddhiṃ eva pavattati, na visunti catusaccādhiṭṭhānāni cattāripi sammādiṭṭhiyā kiccāni",
  "atk-s0504a:189_3": "vihitāneva honti. Yathā ca “lobhaṃ pajahathā”ti vutte pahānekaṭṭhabhāvato dosādīnampi",
  "atk-s0504a:189_4": "pahānaṃ atthato vuttameva hoti, evaṃ samudayasaccavisaye sammādiṭṭhikicce pahānābhisamaye",
  "atk-s0504a:189_5": "vutte tassā sahakārīkāraṇabhūtānaṃ sammāsaṅkappādīnaṃ sesamaggaṅgānampi samudayasaccavisayakiccaṃ",
  "atk-s0504a:189_6": "atthato vuttameva hotīti paripuṇṇo ariyamaggabyāpāro idha kathitoti daṭṭhabbo. Iminā",
  "atk-s0504a:189_7": "nayena satipaṭṭhānādīnampi bodhipakkhiyadhammānaṃ byāpārassa idha vuttabhāvo yathārahaṃ vitthāretabbo.",
  "atk-s0504a:190_0": "Apicettha lobhaṃ pajahathāti etena pahānapariññā vuttā. Sā ca tīraṇapariññādhiṭṭhānā,",
  "atk-s0504a:190_1": "tīraṇapariññā ca ñātapariññādhiṭṭhānāti avinābhāvena tissopi pariññā bodhitā honti.",
  "atk-s0504a:190_2": "Evamettha saha phalena catusaccakammaṭṭhānaṃ paripuṇṇaṃ katvā pakāsitanti daṭṭhabbaṃ.",
  "atk-s0504a:190_3": "Atha vā lobhaṃ pajahathāti saha phalena ñāṇadassanavisuddhi desitā. Sā ca paṭipadāñāṇadassanavisuddhisannissayā…pe…",
  "atk-s0504a:190_4": "cittavisuddhisīlavisuddhisannissayā cāti nānantarikabhāvena saha phalena sabbāpi",
  "atk-s0504a:190_5": "satta visuddhiyo vibhāvitāti veditabbaṃ.",
  "atk-s0504a:191": "Evametāya visuddhikkamabhāvanāya pariññāttayasampādanena lobhaṃ pajahitukāmena –",
  "atk-s0504a:192": "“Anatthajanano lobho, lobho cittappakopano;",
  "atk-s0504a:193": "Bhayamantarato jātaṃ, taṃ jano nāvabujjhati.",
  "atk-s0504a:194": "“Luddho atthaṃ na jānāti, luddho dhammaṃ na passati;",
  "atk-s0504a:195": "Andhatamaṃ tadā hoti, yaṃ lobho sahate naraṃ”. ;",
  "atk-s0504a:196_0": "Ratto kho, āvuso, rāgena abhibhūto pariyādinnacitto pāṇampi hanati, adinnampi ādiyati,",
  "atk-s0504a:196_1": "sandhimpi chindati, nillopampi harati, ekāgārikampi karoti, paripanthepi tiṭṭhati,",
  "atk-s0504a:196_2": "paradārampi gacchati, musāpi bhaṇati. Tadapi tesaṃ bhavataṃ samaṇabrāhmaṇānaṃ ajānataṃ",
  "atk-s0504a:196_3": "apassataṃ avedayataṃ taṇhānugatānaṃ paritassitaṃ vipphanditameva.",
  "atk-s0504a:197": "“Taṇhādutiyo puriso, dīghamaddhāna saṃsaraṃ;",
  "atk-s0504a:198": "Itthabhāvaññathābhāvaṃ, saṃsāraṃ nātivattati”. ;",
  "atk-s0504a:199": "“Natthi rāgasamo aggi, natthi dosasamo kali”. ;",
  "atk-s0504a:200": "“Kāmarāgena ḍayhāmi, cittaṃ me pariḍayhati”. ;",
  "atk-s0504a:201": "“Ye rāgarattānupatanti sotaṃ, sayaṃkataṃ makkaṭakova jāla”nti. ca –",
  "atk-s0504a:202": "Evamādisuttapadānusārena nānānayehi lobhassa ādīnavaṃ paccavekkhitvā tassa pahānāya paṭipajjitabbaṃ.",
  "atk-s0504a:203_0": "Apica cha dhammā kāmarāgassa pahānāya saṃvattanti, asubhanimittassa uggaho, asubhabhāvanānuyogo,",
  "atk-s0504a:203_1": "indriyesu guttadvāratā, bhojane mattaññutā, kalyāṇamittatā, sappāyakathāti. Dasavidhañhi",
  "atk-s0504a:203_2": "asubhanimittaṃ uggaṇhantassāpi kāmarāgo pahīyati, kāyagatāsatibhāvanāvasena saviññāṇake",
  "atk-s0504a:203_3": "uddhumātakādivasena aviññāṇake asubhe asubhabhāvanānuyogamanuyuttassāpi, manacchaṭṭhesu",
  "atk-s0504a:203_4": "indriyesu saṃvaraṇavasena satikavāṭena pihitadvārassāpi, catunnaṃ pañcannaṃ vā ālopānaṃ",
  "atk-s0504a:203_5": "okāse sati udakaṃ pivitvā yāpanasīlatāya bhojane mattaññunopi. Tenevāha –",
  "atk-s0504a:204": "“Cattāro pañca ālope, abhutvā udakaṃ pive;",
  "atk-s0504a:205": "Alaṃ phāsuvihārāya, pahitattassa bhikkhuno”ti. ;",
  "atk-s0504a:206": "Asubhakammaṭṭhānabhāvanārate kalyāṇamitte sevantassāpi, ṭhānanisajjādīsu dasaasubhanissitasappāyakathāyapi pahīyati. Tenevāha –",
  "atk-s0504a:207": "“Atthi, bhikkhave, asubhanimittaṃ, tattha yonisomanasikārabahulīkāro, ayamāhāro anuppannassa vā kāmacchandassa anuppādāya uppannassa vā kāmacchandassa pahānāyā”ti.",
  "atk-s0504a:208_0": "Evaṃ pubbabhāge kāmarāgasaṅkhātassa lobhassa pahānāya paṭipanno vipassanaṃ ussukkāpetvā",
  "atk-s0504a:208_1": "tatiyamaggena taṃ anavasesato samucchindati. Tena vuttaṃ “lobhaṃ, bhikkhave, ekadhammaṃ",
  "atk-s0504a:208_2": "pajahatha, ahaṃ vo pāṭibhogo anāgāmitāyā”ti.",
  "atk-s0504a:209_0": "Etthāha “ko panettha lobho pahīyati, kiṃ atīto, atha anāgato, udāhu paccuppanno”ti?",
  "atk-s0504a:209_1": "Kiñcettha – na tāva atīto lobho pahīyeyya, na anāgato vā tesaṃ abhāvato. Na hi niruddhaṃ",
  "atk-s0504a:209_2": "anuppannaṃ vā atthīti vuccati, vāyāmo ca aphalo āpajjati. Atha paccuppanno, evampi",
  "atk-s0504a:209_3": "aphalo vāyāmo tassa sarasabhaṅgattā, saṃkiliṭṭhā ca maggabhāvanā āpajjati, cittavippayutto",
  "atk-s0504a:209_4": "vā lobho siyā, na cāyaṃ nayo icchitoti. Vuccate – na vuttanayena atītānāgatapaccuppanno",
  "atk-s0504a:209_5": "lobho pahīyati. Seyyathāpi idha taruṇarukkho asañjātaphalo, taṃ puriso kuṭhāriyā",
  "atk-s0504a:209_6": "mūle chindeyya, tassa rukkhassa chede asati yāni phalāni nibbatteyyuṃ, tāni rukkhassa",
  "atk-s0504a:209_7": "chinnattā ajātāni eva na jāyeyyuṃ, evameva ariyamaggādhigame asati uppajjanāraho",
  "atk-s0504a:209_8": "lobho ariyamaggādhigamena paccayaghātassa katattā na uppajjati. Ayañhi aṭṭhakathāsu",
  "atk-s0504a:209_9": "“bhūmiladdhuppanno”ti vuccati. Vipassanāya hi ārammaṇabhūtā pañcakkhandhā tassa uppajjanaṭṭhānatāya",
  "atk-s0504a:209_10": "bhūmi nāma. Sā bhūmi tena laddhāti katvā bhūmiladdhuppanno. Ārammaṇādhiggahituppanno",
  "atk-s0504a:209_11": "avikkhambhituppanno asamūhatuppannoti ca ayameva vuccati.",
  "atk-s0504a:210_0": "Tatthāti tasmiṃ sutte. Etanti etaṃ atthajātaṃ. Idāni gāthābandhavasena vuccamānaṃ.",
  "atk-s0504a:210_1": "Iti vuccatīti kena pana vuccati? Bhagavatā va. Aññesu hi tādisesu ṭhānesu saṅgītikārehi",
  "atk-s0504a:210_2": "upanibandhagāthā honti, idha pana bhagavatā va gāthārucikānaṃ puggalānaṃ ajjhāsayavasena",
  "atk-s0504a:210_3": "vuttamevatthaṃ saṅgahetvā gāthā bhāsitā.",
  "atk-s0504a:211_0": "Tattha yena lobhena luddhāse, sattā gacchanti duggatinti yena ārammaṇaggahaṇalakkhaṇena",
  "atk-s0504a:211_1": "tato eva abhisaṅgarasena lobhena luddhā ajjhattikabāhiresu āyatanesu giddhā gadhitā.",
  "atk-s0504a:211_2": "Seti hi nipātamattaṃ. Akkharacintakā pana īdisesu ṭhānesu se-kārāgamaṃ icchanti.",
  "atk-s0504a:211_3": "Tathā luddhattā eva kāyasucaritādīsu kiñci sucaritaṃ akatvā kāyaduccaritādīni ca",
  "atk-s0504a:211_4": "upacinitvā rūpādīsu sattavisattatāya sattāti laddhanāmā pāṇino dukkhassa nibbattiṭṭhānatāya",
  "atk-s0504a:211_5": "duggatīti saṅkhaṃ gataṃ nirayaṃ tiracchānayoniṃ pettivisayañca paṭisandhiggahaṇavasena",
  "atk-s0504a:211_6": "gacchanti upapajjanti.",
  "atk-s0504a:212_0": "Taṃ lobhaṃ sammadaññāya, pajahanti vipassinoti taṃ yathāvuttaṃ lobhaṃ sabhāvato samudayato",
  "atk-s0504a:212_1": "atthaṅgamato assādato ādīnavato nissaraṇatoti imehi ākārehi sammā aviparītaṃ hetunā",
  "atk-s0504a:212_2": "ñāyena aññāya ñātatīraṇapariññāsaṅkhātāya paññāya jānitvā rūpādike pañcupādānakkhandhe",
  "atk-s0504a:212_3": "aniccādīhi vividhehi ākārehi passanato vipassino avasiṭṭhakilese vipassanāpaññāpubbaṅgamāya",
  "atk-s0504a:212_4": "maggapaññāya samucchedappahānavasena pajahanti, na puna attano santāne uppajjituṃ",
  "atk-s0504a:212_5": "denti. Pahāya na punāyanti, imaṃ lokaṃ kudācananti evaṃ sahajekaṭṭhapahānekaṭṭhehi",
  "atk-s0504a:212_6": "avasiṭṭhakilesehi saddhiṃ taṃ lobhaṃ anāgāmimaggena pajahitvā puna pacchā imaṃ kāmadhātusaṅkhātaṃ",
  "atk-s0504a:212_7": "lokaṃ paṭisandhiggahaṇavasena kadācipi na āgacchanti orambhāgiyānaṃ saṃyojanānaṃ",
  "atk-s0504a:212_8": "suppahīnattā. Iti bhagavā anāgāmiphalena desanaṃ niṭṭhāpesi.",
  "atk-s0504a:213_0": "Ayampi atthoti nidānāvasānato pabhuti yāva gāthāpariyosānā iminā suttena pakāsito",
  "atk-s0504a:213_1": "attho. Api-saddo idāni vakkhamānasuttatthasampiṇḍano. Sesaṃ vuttanayameva. Imasmiṃ",
  "atk-s0504a:213_2": "sutte samudayasaccaṃ sarūpeneva āgataṃ, pahānāpadesena maggasaccaṃ. Itaraṃ saccadvayañca",
  "atk-s0504a:213_3": "tadubhayahetutāya niddhāretabbaṃ. Gāthāya pana dukkhasamudayamaggasaccāni yathārutavaseneva",
  "atk-s0504a:213_4": "ñāyanti, itaraṃ niddhāretabbaṃ. Eseva nayo ito paresupi suttesu.",
  "atk-s0504a:214": "Paramatthadīpaniyā khuddakanikāya-aṭṭhakathāya",
  "atk-s0504a:215": "Itivuttakavaṇṇanāya paṭhamasuttavaṇṇanā niṭṭhitā.",
  "atk-s0504a:216": "2. Dosasuttavaṇṇanā",
  "atk-s0504a:217_0": "2. Vuttañhetaṃ …pe… dosanti dutiyasuttaṃ. Tatrāyaṃ apubbapadavaṇṇanā. Yathā ettha,",
  "atk-s0504a:217_1": "evaṃ ito paresupi sabbattha apubbapadavaṇṇanaṃyeva karissāma. Yasmā idaṃ suttaṃ dosabahulānaṃ",
  "atk-s0504a:217_2": "puggalānaṃ ajjhāsayaṃ oloketvā dosavūpasamanatthaṃ desitaṃ, tasmā “dosaṃ, bhikkhave,",
  "atk-s0504a:217_3": "ekadhammaṃ pajahathā”ti āgataṃ. Tattha dosanti “anatthaṃ me acarīti āghāto jāyatī”tiādinā",
  "atk-s0504a:217_4": "nayena sutte vuttānaṃ navannaṃ, “atthaṃ me nācarī”tiādīnañca tappaṭipakkhato siddhānaṃ",
  "atk-s0504a:217_5": "navannamevāti aṭṭhārasannaṃ khāṇukaṇṭakādinā aṭṭhānena saddhiṃ ekūnavīsatiyā aññatarāghātavatthusambhavaṃ",
  "atk-s0504a:217_6": "āghātaṃ. So hi dussanti tena, sayaṃ vā dussati, dussanamattameva vā tanti dosoti",
  "atk-s0504a:217_7": "vuccati. So caṇḍikkalakkhaṇo pahaṭāsīviso viya, visappanaraso visanipāto viya, attano",
  "atk-s0504a:217_8": "nissayadahanaraso vā dāvaggi viya, dussanapaccupaṭṭhāno laddhokāso viya sapatto,",
  "atk-s0504a:217_9": "yathāvuttaāghātavatthupadaṭṭhāno visasaṃsaṭṭhapūtimuttaṃ viya daṭṭhabbo. Pajahathāti",
  "atk-s0504a:217_10": "samucchindatha. Tattha ye ime –",
  "atk-s0504a:218_0": "“Pañcime, bhikkhave, āghātapaṭivinayā, yattha bhikkhuno uppanno āghāto sabbaso paṭivinetabbo.",
  "atk-s0504a:218_1": "Katame pañca? Yasmiṃ, bhikkhave, puggale āghāto jāyetha, mettā tasmiṃ puggale bhāvetabbā…pe…",
  "atk-s0504a:218_2": "karuṇā…pe… upekkhā, asatiamanasikāro tasmiṃ puggale āpajjitabbo, evaṃ tasmiṃ puggale",
  "atk-s0504a:218_3": "āghāto paṭivinetabbo. Yasmiṃ, bhikkhave, puggale āghāto jāyetha, kammassakatā tasmiṃ",
  "atk-s0504a:218_4": "puggale adhiṭṭhātabbā ‘kammassako ayamāyasmā kammadāyādo…pe… bhavissatī”ti –",
  "atk-s0504a:219": "Evaṃ pañca āghātappaṭivinayā vuttāyeva.",
  "atk-s0504a:220_0": "“Pañcime, āvuso, āghātapaṭivinayā, yattha bhikkhuno uppanno āghāto sabbaso paṭivinetabbo.",
  "atk-s0504a:220_1": "Katame pañca? Idhāvuso, ekacco puggalo aparisuddhakāyasamācāro hoti parisuddhavacīsamācāro;",
  "atk-s0504a:220_2": "evarūpepi, āvuso, puggale āghāto paṭivinetabbo”ti –",
  "atk-s0504a:221": "Evamādināpi nayena pañca āghātapaṭivinayā vuttā, tesu yena kenaci āghātapaṭivinayavidhinā paccavekkhitvā. Apica yo –",
  "atk-s0504a:222": "“Ubhatodaṇḍakena cepi, bhikkhave, kakacena corā ocarakā aṅgamaṅgāni okanteyyuṃ, tatrāpi yo mano padūseyya, na me so tena sāsanakaro”ti satthu ovādo.",
  "atk-s0504a:223": "“Tasseva tena pāpiyo, yo kuddhaṃ paṭikujjhati;",
  "atk-s0504a:224": "Kuddhaṃ appaṭikujjhanto, saṅgāmaṃ jeti dujjayaṃ.",
  "atk-s0504a:225": "“Ubhinnamatthaṃ carati, attano ca parassa ca;",
  "atk-s0504a:226": "Paraṃ saṅkupitaṃ ñatvā, yo sato upasammati. ;",
  "atk-s0504a:227_0": "“Sattime, bhikkhave, dhammā sapattakantā sapattakaraṇā kodhanaṃ āgacchanti itthiṃ",
  "atk-s0504a:227_1": "vā purisaṃ vā. Katame satta? Idha, bhikkhave, sapatto sapattassa evaṃ icchati, ‘aho",
  "atk-s0504a:227_2": "vatāyaṃ dubbaṇṇo assā’ti. Taṃ kissa hetu? Na, bhikkhave, sapatto sapattassa vaṇṇavatāya",
  "atk-s0504a:227_3": "nandati. Kodhanoyaṃ, bhikkhave, purisapuggalo kodhābhibhūto kodhapareto kiñcāpi so",
  "atk-s0504a:227_4": "hoti sunhāto suvilitto kappitakesamassu odātavatthavasano, atha kho so dubbaṇṇova",
  "atk-s0504a:227_5": "hoti kodhābhibhūto. Ayaṃ, bhikkhave, paṭhamo dhammo sapattakanto sapattakaraṇo kodhanaṃ",
  "atk-s0504a:227_6": "āgacchati itthiṃ vā purisaṃ vā.",
  "atk-s0504a:228_0": "“Puna caparaṃ, bhikkhave, sapatto sapattassa evaṃ icchati ‘aho vatāyaṃ dukkhaṃ sayeyyā’ti…pe…",
  "atk-s0504a:228_1": "na pacurattho assāti…pe… na bhogavā assāti…pe… na yasavā assāti…pe… na mittavā assāti…pe…",
  "atk-s0504a:228_2": "kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyyāti. Taṃ kissa",
  "atk-s0504a:228_3": "hetu? Na, bhikkhave, sapatto sapattassa sugatigamane nandati. Kodhanoyaṃ, bhikkhave,",
  "atk-s0504a:228_4": "purisapuggalo kodhābhibhūto kodhapareto kāyena duccaritaṃ carati, vācāya duccaritaṃ",
  "atk-s0504a:228_5": "carati, manasā duccaritaṃ carati. So kāyena duccaritaṃ caritvā vācāya duccaritaṃ",
  "atk-s0504a:228_6": "caritvā manasā duccaritaṃ caritvā kāyassa bhedā paraṃ maraṇā…pe… nirayaṃ upapajjati kodhābhibhūto”ti.",
  "atk-s0504a:229": "“Kuddho atthaṃ na jānāti, kuddho dhammaṃ na passati…pe…. ;",
  "atk-s0504a:230": "“Kodhaṃ jahe vippajaheyya mānaṃ, saṃyojanaṃ sabbamatikkameyya. ;",
  "atk-s0504a:231": "“Anatthajanano kodho, kodho cittappakopano…pe…. ;",
  "atk-s0504a:232": "“Kodhaṃ chetvā sukhaṃ seti, kodhaṃ chetvā na socati;",
  "atk-s0504a:233": "Kodhassa visamūlassa, madhuraggassa brāhmaṇā”ti. ;",
  "atk-s0504a:234": "“Ekāparādhaṃ khama bhūripañña,",
  "atk-s0504a:235": "Na paṇḍitā kodhabalā bhavantī”ti. –",
  "atk-s0504a:236_0": "Evamādinā nayena dose ādīnave vuttappaṭipakkhato dosappahāne ānisaṃse ca paccavekkhitvā",
  "atk-s0504a:236_1": "pubbabhāge dosaṃ tadaṅgappahānādivasena pajahitvā vipassanaṃ ussukkāpetvā tatiyamaggena",
  "atk-s0504a:236_2": "sabbaso dosaṃ samucchindatha, pajahathāti tesaṃ bhikkhūnaṃ tattha niyojanaṃ. Tena",
  "atk-s0504a:236_3": "vuttaṃ “dosaṃ, bhikkhave, ekadhammaṃ pajahathā”ti. Duṭṭhāseti āghātena dūsitacittatāya",
  "atk-s0504a:236_4": "paduṭṭhā. Sesamettha yaṃ vattabbaṃ, taṃ paṭhamasuttavaṇṇanāyaṃ vuttanayameva.",
  "atk-s0504a:237": "Dutiyasuttavaṇṇanā niṭṭhitā.",
  "atk-s0504a:238": "3. Mohasuttavaṇṇanā",
  "atk-s0504a:239_0": "3. Tatiye mohanti aññāṇaṃ. Tañhi dukkhe aññāṇaṃ, dukkhasamudaye aññāṇaṃ, dukkhanirodhe",
  "atk-s0504a:239_1": "aññāṇaṃ, dukkhanirodhagāminiyā paṭipadāya aññāṇantiādinā nayena vibhāgena anekappabhedampi",
  "atk-s0504a:239_2": "muyhanti. Tena sayaṃ vā muyhati muyhanamattameva vā tanti mohoti vuccati. So cittassa",
  "atk-s0504a:239_3": "andhabhāvalakkhaṇo, aññāṇalakkhaṇo vā, asampaṭivedharaso, ārammaṇasabhāvacchādanaraso",
  "atk-s0504a:239_4": "vā, asammāppaṭipattipaccupaṭṭhāno, andhakārapaccupaṭṭhāno vā, ayonisomanasikārapadaṭṭhāno,",
  "atk-s0504a:239_5": "sabbākusalānaṃ mūlanti daṭṭhabbo. Idhāpi pajahathāti padassa –",
  "atk-s0504a:240": "“Mūḷho atthaṃ na jānāti, mūḷho dhammaṃ na passati;",
  "atk-s0504a:241": "Andhatamaṃ tadā hoti, yaṃ moho sahate naraṃ”. ;",
  "atk-s0504a:242": "“Anatthajanano moho…pe…. ;",
  "atk-s0504a:243": "“Avijjā, bhikkhave, pubbaṅgamā akusalānaṃ dhammānaṃ samāpattiyā” ;",
  "atk-s0504a:244": "“Mohasambandhano loko, bhabbarūpova dissati”; ;",
  "atk-s0504a:245": "“Moho nidānaṃ kammānaṃ samudayāya” ;",
  "atk-s0504a:246": "“Mūḷho kho, brāhmaṇa, mohena abhibhūto pariyādinnacitto diṭṭhadhammikampi bhayaṃ veraṃ pasavati, samparāyikampi bhayaṃ veraṃ pasavatī”ti ca –",
  "atk-s0504a:247_0": "Ādinā nayena “yo koci dhammo kāmacchandādisaṃkilesadhammehi nibbattetabbo, atthato",
  "atk-s0504a:247_1": "sabbo so mohahetuko”ti ca mohe ādīnavaṃ tappaṭipakkhato mohappahāne ānisaṃsañca paccavekkhitvā",
  "atk-s0504a:247_2": "kāmacchandādippahānakkameneva pubbabhāge tadaṅgādivasena mohaṃ pajahantā tatiyamaggena",
  "atk-s0504a:247_3": "yathāvuttalobhadosekaṭṭhaṃ mohaṃ samucchedavasena pajahathāti attho daṭṭhabbo. Anāgāmimaggavajjho",
  "atk-s0504a:247_4": "eva hi moho idhādhippetoti. Mūḷhāseti kusalākusalasāvajjānavajjādibhede attano hitāhite",
  "atk-s0504a:247_5": "sammūḷhā. Sesaṃ vuttanayameva.",
  "atk-s0504a:248": "Tatiyasuttavaṇṇanā niṭṭhitā.",
  "atk-s0504a:249": "4. Kodhasuttavaṇṇanā",
  "atk-s0504a:250_0": "4. Catutthe kodhanti dosaṃ. Doso eva hi kodhapariyāyena bujjhanakānaṃ puggalānaṃ",
  "atk-s0504a:250_1": "ajjhāsayavasena evaṃ vutto. Tasmā dutiyasutte vuttanayenevettha attho veditabbo.",
  "atk-s0504a:250_2": "Apica kujjhanalakkhaṇo kodho, āghātakaraṇaraso, cittassa byāpattibhāvapaccupaṭṭhāno,",
  "atk-s0504a:250_3": "cetaso pūtibhāvoti daṭṭhabboti ayampi viseso veditabbo.",
  "atk-s0504a:251": "Catutthasuttavaṇṇanā niṭṭhitā.",
  "atk-s0504a:252": "5. Makkhasuttavaṇṇanā",
  "atk-s0504a:253_0": "5. Pañcame makkhanti paraguṇamakkhanaṃ. Yadipi hi so gūthaṃ gahetvā paraṃ paharanto",
  "atk-s0504a:253_1": "viya attano karaṃ paṭhamataraṃ makkhatiyeva, tathāpi paresaṃ guṇamakkhanādhippāyena",
  "atk-s0504a:253_2": "pavattetabbattā “paraguṇamakkhano”ti vuccati. Tathā hi so udakapuñchanamiva nhātassa",
  "atk-s0504a:253_3": "sarīragataṃ udakaṃ paresaṃ guṇe makkheti puñchati vināseti, parehi vā katānaṃ mahantānampi",
  "atk-s0504a:253_4": "kārānaṃ khepanato dhaṃsanato makkhoti vuccati. So paraguṇamakkhanalakkhaṇo, tesaṃ",
  "atk-s0504a:253_5": "vināsanaraso, tadavacchādanapaccupaṭṭhāno. Atthato pana paresaṃ guṇamakkhanākārena",
  "atk-s0504a:253_6": "pavatto domanassasahagatacittuppādoti daṭṭhabbaṃ. Pajahathāti tattha vuttappabhedaṃ",
  "atk-s0504a:253_7": "dosaṃ, dose ca vuttanayaṃ ādīnavaṃ, pahāne cassa ānisaṃsaṃ paccavekkhitvā pubbabhāge",
  "atk-s0504a:253_8": "tadaṅgādivasena pajahantā vipassanaṃ ussukkāpetvā tatiyamaggena anavasesaṃ samucchindathāti",
  "atk-s0504a:253_9": "attho. Makkhāseti makkhitā makkhitaparaguṇā, paresaṃ guṇānaṃ makkhitāro, tato eva",
  "atk-s0504a:253_10": "attanopi dhaṃsitaguṇāti attho. Sesaṃ vuttanayameva.",
  "atk-s0504a:254": "Pañcamasuttavaṇṇanā niṭṭhitā.",
  "atk-s0504a:255": "6. Mānasuttavaṇṇanā",
  "atk-s0504a:256_0": "6. Chaṭṭhe mānanti jātiādivatthukaṃ cetaso unnamanaṃ. So hi “seyyohamasmī”tiādinā",
  "atk-s0504a:256_1": "nayena maññanti tena, sayaṃ vā maññati, mānanaṃ sampaggahoti vā mānoti vuccati. Svāyaṃ",
  "atk-s0504a:256_2": "seyyohamasmīti māno, sadisohamasmīti māno, hīnohamasmīti mānoti evaṃ tividho. Puna",
  "atk-s0504a:256_3": "seyyassa seyyohamasmīti māno, seyyassa sadiso, seyyassa hīno; sadisassa seyyo, sadisassa",
  "atk-s0504a:256_4": "sadiso, sadisassa hīno; hīnassa seyyo, hīnassa sadiso, hīnassa hīnohamasmīti mānoti",
  "atk-s0504a:256_5": "evaṃ navavidhopi unnatilakkhaṇo, ahaṃkāraraso, sampaggaharaso vā, uddhumātabhāvapaccupaṭṭhāno,",
  "atk-s0504a:256_6": "ketukamyatāpaccupaṭṭhāno vā, diṭṭhivippayuttalobhapadaṭṭhāno ummādo viyāti daṭṭhabbo.",
  "atk-s0504a:256_7": "Pajahathāti tassa sabbassapi attukkaṃsanaparavambhananimittatā, garuṭṭhāniyesu abhivādanapaccupaṭṭhānaañjalikammasāmīcikammādīnaṃ",
  "atk-s0504a:256_8": "akaraṇe kāraṇatā, jātimadapurisamadādibhāvena pamādāpattihetubhāvoti evamādibhedaṃ",
  "atk-s0504a:256_9": "ādīnavaṃ tappaṭipakkhato niratimānatāya ānisaṃsañca paccavekkhitvā rājasabhaṃ anuppatto",
  "atk-s0504a:256_10": "caṇḍālo viya sabrahmacārīsu nīcacittataṃ paccupaṭṭhapetvā pubbabhāge tadaṅgādivasena",
  "atk-s0504a:256_11": "taṃ pajahantā vipassanaṃ vaḍḍhetvā anāgāmimaggena samucchindathāti attho. Anāgāmimaggavajjho",
  "atk-s0504a:256_12": "eva hi māno idhādhippeto. Mattāseti jātimadapurisamadādivasena mānena pamādāpattihetubhūtena",
  "atk-s0504a:256_13": "mattā attānaṃ paggahetvā carantā. Sesaṃ vuttanayameva.",
  "atk-s0504a:257_0": "Imesu pana paṭipāṭiyā chasu suttesu gāthāsu vā anāgāmiphalaṃ pāpetvā desanā niṭṭhāpitā.",
  "atk-s0504a:257_1": "Tattha ye ime avihā atappā sudassā sudassī akaniṭṭhāti upapattibhavavasena pañca",
  "atk-s0504a:257_2": "anāgāmino, tesu avihesu upapannā avihā nāma. Te antarāparinibbāyī, upahaccaparinibbāyī,",
  "atk-s0504a:257_3": "asaṅkhāraparinibbāyī, sasaṅkhāraparinibbāyī, uddhaṃsoto akaniṭṭhagāmīti pañcavidhā,",
  "atk-s0504a:257_4": "tathā atappā, sudassā, sudassino. Akaniṭṭhesu pana uddhaṃsoto akaniṭṭhagāmī parihāyati.",
  "atk-s0504a:257_5": "Tattha yo avihādīsu uppajjitvā āyuvemajjhaṃ anatikkamitvā arahattappattiyā kilesaparinibbānena",
  "atk-s0504a:257_6": "parinibbāyati, ayaṃ antarāparinibbāyī nāma. Yo pana avihādīsu ādito pañcakappasatādibhedaṃ",
  "atk-s0504a:257_7": "āyuvemajjhaṃ atikkamitvā parinibbāyati, ayaṃ upahaccaparinibbāyī nāma. Yo asaṅkhārena",
  "atk-s0504a:257_8": "adhimattappayogaṃ akatvā appadukkhena akasirena parinibbāyati, ayaṃ asaṅkhāraparinibbāyī",
  "atk-s0504a:257_9": "nāma. Yo pana sasaṅkhārena adhimattappayogaṃ katvā dukkhena kicchena kasirena parinibbāyati,",
  "atk-s0504a:257_10": "ayaṃ sasaṅkhāraparinibbāyī nāma. Itaro pana avihādīsu uddhaṃvāhitabhāvena uddhamassa",
  "atk-s0504a:257_11": "taṇhāsotaṃ, vaṭṭasotaṃ, maggasotameva vāti uddhaṃsoto. Avihādīsu uppajjitvā arahattaṃ",
  "atk-s0504a:257_12": "pattuṃ asakkonto tattha tattha yāvatāyukaṃ ṭhatvā paṭisandhiggahaṇavasena akaniṭṭhaṃ",
  "atk-s0504a:257_13": "gacchatīti akaniṭṭhagāmī.",
  "atk-s0504a:258_0": "Ettha ca uddhaṃsoto akaniṭṭhagāmī, uddhaṃsoto na akaniṭṭhagāmī, na uddhaṃsoto akaniṭṭhagāmī,",
  "atk-s0504a:258_1": "na uddhaṃsoto na akaniṭṭhagāmīti catukkaṃ veditabbaṃ. Kathaṃ? Yo avihato paṭṭhāya",
  "atk-s0504a:258_2": "cattāro devaloke sodhetvā akaniṭṭhaṃ gantvā parinibbāyati, ayaṃ uddhaṃsoto akaniṭṭhagāmī",
  "atk-s0504a:258_3": "nāma. Yo pana heṭṭhā tayo devaloke sodhetvā sudassīdevaloke ṭhatvā parinibbāyati,",
  "atk-s0504a:258_4": "ayaṃ uddhaṃsoto na akaniṭṭhagāmī nāma. Yo ito akaniṭṭhameva gantvā parinibbāyati,",
  "atk-s0504a:258_5": "ayaṃ na uddhaṃsoto akaniṭṭhagāmī nāma. Yo pana heṭṭhā catūsu devalokesu tattha tattheva",
  "atk-s0504a:258_6": "parinibbāyati, ayaṃ na uddhaṃsoto, na akaniṭṭhagāmī nāmāti.",
  "atk-s0504a:259_0": "Tattha avihesu uppajjitvā kappasatato uddhaṃ parinibbāyiko, dvinnaṃ kappasatānaṃ",
  "atk-s0504a:259_1": "matthake parinibbāyiko, pañcakappasate asampatte parinibbāyikoti tayo antarāparinibbāyino.",
  "atk-s0504a:259_2": "Vuttañhetaṃ “upapannaṃ vā samanantarā appattaṃ vā vemajjha”nti. Vā-saddena hi pattamattopi",
  "atk-s0504a:259_3": "saṅgahitoti. Evaṃ tayo antarāparinibbāyino, eko upahaccaparinibbāyī eko uddhaṃsoto.",
  "atk-s0504a:259_4": "Tesu asaṅkhāraparinibbāyino pañca, sasaṅkhāraparinibbāyino pañcāti dasa honti. Tathā",
  "atk-s0504a:259_5": "atappāsudassāsudassīsūti cattāro dasakā cattārīsaṃ akaniṭṭhe pana uddhaṃsotassa abhāvato",
  "atk-s0504a:259_6": "tayo antarāparinibbāyino, eko upahaccaparinibbāyīti asaṅkhāraparinibbāyino cattāro,",
  "atk-s0504a:259_7": "sasaṅkhāraparinibbāyino cattāroti aṭṭha, evamete aṭṭhacattārīsaṃ anāgāmino. Te sabbepi",
  "atk-s0504a:259_8": "imesu suttesu avisesavacanena gahitāti daṭṭhabbaṃ.",
  "atk-s0504a:260": "Chaṭṭhasuttavaṇṇanā niṭṭhitā.",
  "atk-s0504a:261": "7. Sabbapariññāsuttavaṇṇanā",
  "atk-s0504a:262_0": "7. Sattame sabbanti anavasesaṃ. Anavasesavācako hi ayaṃ sabba-saddo. So yena yena",
  "atk-s0504a:262_1": "sambandhaṃ gacchati, tassa tassa anavasesataṃ dīpeti; yathā “sabbaṃ rūpaṃ, sabbā",
  "atk-s0504a:262_2": "vedanā, sabbasakkāyapariyāpannesu dhammesū”ti. So panāyaṃ sabba-saddo sappadesanippadesavisayatāya",
  "atk-s0504a:262_3": "duvidho. Tathā hesa sabbasabbaṃ, padesasabbaṃ, āyatanasabbaṃ, sakkāyasabbanti catūsu",
  "atk-s0504a:262_4": "visayesu diṭṭhappayogo. Tattha “sabbe dhammā sabbākārena buddhassa bhagavato ñāṇamukhe",
  "atk-s0504a:262_5": "āpāthamāgacchantī”tiādīsu sabbasabbasmiṃ āgato. “Sabbesaṃ vo, sāriputtā, subhāsitaṃ",
  "atk-s0504a:262_6": "pariyāyenā”tiādīsu padesasabbasmiṃ. “Sabbaṃ vo, bhikkhave, desessāmi, cakkhuñceva",
  "atk-s0504a:262_7": "rūpañca…pe…. Manañceva dhamme cā”ti ettha āyatanasabbasmiṃ. “Sabbadhammamūlapariyāyaṃ",
  "atk-s0504a:262_8": "vo, bhikkhave, desessāmī”tiādīsu sakkāyasabbasmiṃ. Tattha sabbasabbasmiṃ āgato nippadesavisayo,",
  "atk-s0504a:262_9": "itaresu tīsupi āgato sappadesavisayo. Idha pana sakkāyasabbasmiṃ veditabbo. Vipassanāya",
  "atk-s0504a:262_10": "ārammaṇabhūtā tebhūmakadhammā hi idha “sabba”nti anavasesato gahitā.",
  "atk-s0504a:263_0": "Anabhijānanti “ime dhammā kusalā, ime akusalā, ime sāvajjā, ime anavajjā”tiādinā",
  "atk-s0504a:263_1": "“ime pañcakkhandhā, imāni dvādasāyatanāni, imā aṭṭhārasa dhātuyo, idaṃ dukkhaṃ ariyasaccaṃ,",
  "atk-s0504a:263_2": "ayaṃ dukkhasamudayo ariyasacca”nti ca ādinā sabbe abhiññeyye dhamme aviparītasabhāvato",
  "atk-s0504a:263_3": "anabhijānanto abhivisiṭṭhena ñāṇena na jānanto. Aparijānanti na parijānanto. Yo hi",
  "atk-s0504a:263_4": "sabbaṃ tebhūmakadhammajātaṃ parijānāti, so tīhi pariññāhi parijānāti – ñātapariññāya,",
  "atk-s0504a:263_5": "tīraṇapariññāya, pahānapariññāya. Tattha katamā ñātapariññā? Sabbaṃ tebhūmakaṃ nāmarūpaṃ",
  "atk-s0504a:263_6": "– “idaṃ rūpaṃ, ettakaṃ rūpaṃ, na ito bhiyyo. Idaṃ nāmaṃ, ettakaṃ nāmaṃ, na ito bhiyyo”ti",
  "atk-s0504a:263_7": "bhūtappasādādippabhedaṃ rūpaṃ, phassādippabhedaṃ nāmañca, lakkhaṇarasapaccupaṭṭhānapadaṭṭhānato",
  "atk-s0504a:263_8": "vavatthapeti. Tassa avijjādikañca paccayaṃ pariggaṇhāti. Ayaṃ ñātapariññā. Katamā",
  "atk-s0504a:263_9": "tīraṇapariññā? Evaṃ ñātaṃ katvā taṃ sabbaṃ tīreti aniccato dukkhato rogatoti dvācattālīsāya",
  "atk-s0504a:263_10": "ākārehi. Ayaṃ tīraṇapariññā. Katamā pahānapariññā? Evaṃ tīrayitvā aggamaggena sabbasmiṃ",
  "atk-s0504a:263_11": "chandarāgaṃ pajahati. Ayaṃ pahānapariññā.",
  "atk-s0504a:264_0": "Diṭṭhivisuddhikaṅkhāvitaraṇavisuddhiyopi ñātapariññā. Maggāmaggapaṭipadāñāṇadassanavisuddhiyo",
  "atk-s0504a:264_1": "kalāpasammasanādianulomapariyosānā vā paññā tīraṇapariññā. Ariyamaggena pajahanaṃ",
  "atk-s0504a:264_2": "pahānapariññā. Yo sabbaṃ parijānāti, so imāhi tīhi pariññāhi parijānāti. Idha pana",
  "atk-s0504a:264_3": "virāgappahānānaṃ paṭikkhepavasena visuṃ gahitattā ñātapariññāya tīraṇapariññāya ca",
  "atk-s0504a:264_4": "vasena parijānanā veditabbā. Yo panevaṃ na parijānāti, taṃ sandhāya vuttaṃ “aparijāna”nti.",
  "atk-s0504a:265_0": "Tattha cittaṃ avirājayanti tasmiṃ abhiññeyyavisese pariññeyye attano cittasantānaṃ",
  "atk-s0504a:265_1": "na virājayaṃ, na virajjanto; yathā tattha rāgo na hoti, evaṃ virāgānupassanaṃ na",
  "atk-s0504a:265_2": "uppādentoti attho. Appajahanti vipassanāpaññāsahitāya maggapaññāya tattha pahātabbayuttakaṃ",
  "atk-s0504a:265_3": "kilesavaṭṭaṃ anavasesato na pajahanto. Yathā cetaṃ, evaṃ abhijānanādayopi missakamaggavasena",
  "atk-s0504a:265_4": "veditabbā. Pubbabhāge hi nānācittavasena ñātatīraṇapahānapariññāhi kamena abhijānanādīni",
  "atk-s0504a:265_5": "sampādetvā maggakāle ekakkhaṇeneva kiccavasena taṃ sabbaṃ nipphādentaṃ ekameva ñāṇaṃ",
  "atk-s0504a:265_6": "pavattatīti. Abhabbo dukkhakkhayāyāti nibbānāya sakalassa vaṭṭadukkhassa khepanāya",
  "atk-s0504a:265_7": "na bhabbo, nālaṃ na samatthoti attho.",
  "atk-s0504a:266_0": "Sabbañca khoti ettha ca-saddo byatireke, kho-saddo avadhāraṇe. Tadubhayena abhijānanādito",
  "atk-s0504a:266_1": "laddhabbaṃ visesaṃ dukkhakkhayassa ca ekantakāraṇaṃ dīpeti. Abhijānanādīsu yaṃ vattabbaṃ,",
  "atk-s0504a:266_2": "taṃ vuttameva. Tattha pana paṭikkhepavasena vuttaṃ, idha vidhānavasena veditabbaṃ.",
  "atk-s0504a:266_3": "Ayameva viseso. Apica abhijānanti upādānakkhandhapañcakasaṅkhātaṃ sakkāyasabbaṃ sarūpato",
  "atk-s0504a:266_4": "paccayato ca ñāṇassa abhimukhīkaraṇavasena abhijānanto hutvā abhāvākārādipariggahena",
  "atk-s0504a:266_5": "taṃ aniccādilakkhaṇehi paricchijjamānavasena parijānanto. Virājayanti sammadevassa",
  "atk-s0504a:266_6": "aniccatādiavabodhena uppannabhayādīnavanibbidādiñāṇānubhāvena attano cittaṃ virattaṃ",
  "atk-s0504a:266_7": "karonto tattha aṇumattampi rāgaṃ anuppādento. Pajahanti vuṭṭhānagāminivipassanāsahitāya",
  "atk-s0504a:266_8": "maggapaññāya samudayapakkhiyaṃ kilesavaṭṭaṃ pajahanto samucchindanto. Bhabbo dukkhakkhayāyāti",
  "atk-s0504a:266_9": "evaṃ kilesamalappahāneneva sabbassa kammavaṭṭassa parikkhīṇattā anavasesavipākavaṭṭakhepanāya",
  "atk-s0504a:266_10": "sakalasaṃsāravaṭṭadukkhaparikkhayabhūtāya vā anupādisesāya nibbānadhātuyā bhabbo",
  "atk-s0504a:266_11": "ekantenetaṃ pāpuṇitunti evamettha attho daṭṭhabbo.",
  "atk-s0504a:267_0": "Yo sabbaṃ sabbato ñatvāti yo yuttayogo āraddhavipassako sabbaṃ tebhūmakadhammajātaṃ",
  "atk-s0504a:267_1": "sabbato sabbabhāgena kusalādikkhandhādivibhāgato dukkhādipīḷanādivibhāgato ca. Atha",
  "atk-s0504a:267_2": "vā sabbatoti sabbasmā kakkhaḷaphusanādilakkhaṇādito aniccādito cāti sabbākārato jānitvā",
  "atk-s0504a:267_3": "vipassanāpubbaṅgamena maggañāṇena paṭivijjhitvā, vipassanāñāṇeneva vā jānanahetu.",
  "atk-s0504a:267_4": "Sabbatthesu na rajjatīti sabbesu atītādivasena anekabhedabhinnesu sakkāyadhammesu",
  "atk-s0504a:267_5": "na rajjati, ariyamaggādhigamena rāgaṃ na janeti. Imināssa taṇhāgāhassa abhāvaṃ dassento",
  "atk-s0504a:267_6": "taṃ nimittattā diṭṭhamānaggāhānaṃ “etaṃ mama esohamasmi, eso me attā”ti imassa micchāgāhattayassapi",
  "atk-s0504a:267_7": "abhāvaṃ dasseti. Sa veti ettha sa-iti nipātamattaṃ. Ve-ti byattaṃ, ekaṃsenāti vā",
  "atk-s0504a:267_8": "etasmiṃ atthe nipāto. Sabbapariññāti sabbaparijānanato, yathāvuttassa sabbassa abhisamayavasena",
  "atk-s0504a:267_9": "parijānanato. Soti yathāvutto yogāvacaro, ariyo eva vā. Sabbadukkhamupaccagāti sabbaṃ",
  "atk-s0504a:267_10": "vaṭṭadukkhaṃ accagā atikkami, samatikkamīti attho.",
  "atk-s0504a:268": "Sattamasuttavaṇṇanā niṭṭhitā.",
  "atk-s0504a:269": "8. Mānapariññāsuttavaṇṇanā",
  "atk-s0504a:270_0": "8. Aṭṭhame apubbaṃ natthi, kevalaṃ mānavasena desanā pavattā. Gāthāsu pana mānupetā",
  "atk-s0504a:270_1": "ayaṃ pajāti kammakilesehi pajāyatīti pajāti laddhanāmā ime sattā maññanalakkhaṇena",
  "atk-s0504a:270_2": "mānena upetā upagatā. Mānaganthā bhave ratāti kimikīṭapaṭaṅgādiattabhāvepi mānena",
  "atk-s0504a:270_3": "ganthitā mānasaṃyojanena saṃyuttā. Tato eva dīgharattaṃ paribhāvitāhaṃkāravasena",
  "atk-s0504a:270_4": "“etaṃ mamā”ti saṅkhāresu ajjhosānabahulattā tattha niccasukhaattādivipallāsavasena",
  "atk-s0504a:270_5": "ca kāmādibhave ratā. Mānaṃ aparijānantāti mānaṃ tīhi pariññāhi na parijānantā. Arahattamaggañāṇena",
  "atk-s0504a:270_6": "vā anatikkamantā, “mānaṃ apariññāyā”ti keci paṭhanti. Āgantāro punabbhavanti puna",
  "atk-s0504a:270_7": "āyātiṃ upapattibhavaṃ. Punappunaṃ bhavanato vā punabbhavasaṅkhātaṃ saṃsāraṃ aparāparaṃ",
  "atk-s0504a:270_8": "parivattanavasena gantāro upagantāro honti, bhavato na parimuccantīti attho. Ye ca",
  "atk-s0504a:270_9": "mānaṃ pahantvāna, vimuttā mānasaṅkhayeti ye pana arahattamaggena sabbaso mānaṃ pajahitvā",
  "atk-s0504a:270_10": "mānassa accantasaṅkhayabhūte arahattaphale nibbāne vā tadekaṭṭhasabbakilesavimuttiyā",
  "atk-s0504a:270_11": "vimuttā suṭṭhu muttā. Te mānaganthābhibhuno, sabbadukkhamupaccagunti te parikkhīṇabhavasaṃyojanā",
  "atk-s0504a:270_12": "arahanto sabbaso mānaganthaṃ mānasaṃyojanaṃ samucchedappahānena abhibhavitvā ṭhitā,",
  "atk-s0504a:270_13": "anavasesaṃ vaṭṭadukkhaṃ atikkamiṃsūti attho. Evametasmiṃ sattamasutte ca arahattaṃ kathitanti.",
  "atk-s0504a:271": "Aṭṭhamasuttavaṇṇanā niṭṭhitā.",
  "atk-s0504a:272": "9-10. Lobhadosapariññāsuttadvayavaṇṇanā",
  "atk-s0504a:273": "9-10. Navamadasamesu apubbaṃ natthi. Desanāvilāsavasena tathā bujjhanakānaṃ veneyyānaṃ ajjhāsayavasena vā tathā desitānīti daṭṭhabbaṃ.",
  "atk-s0504a:274": "Navamadasamasuttavaṇṇanā niṭṭhitā.",
  "atk-s0504a:275": "Paṭhamavaggavaṇṇanā niṭṭhitā.",
  "atk-s0504a:276": "2. Dutiyavaggo",
  "atk-s0504a:277": "1-3. Mohapariññādisuttavaṇṇanā",
  "atk-s0504a:278": "11-13. Dutiyavaggepi paṭhamādīni tīṇi suttāni vuttanayāneva, tathā desanākāraṇampi vuttameva.",
  "atk-s0504a:279": "4. Avijjānīvaraṇasuttavaṇṇanā",
  "atk-s0504a:280_0": "14. Catutthe – “nāhaṃ, bhikkhave”tiādīsu na-kāro paṭisedhattho. Ahanti bhagavā attānaṃ",
  "atk-s0504a:280_1": "niddisati. Aññanti idāni vattabbaavijjānīvaraṇato aññaṃ. Ekanīvaraṇampīti ekanīvaraṇadhammampi.",
  "atk-s0504a:280_2": "Samanupassāmīti dve samanupassanā – diṭṭhisamanupassanā ca ñāṇasamanupassanā ca.",
  "atk-s0504a:280_3": "Tattha “rūpaṃ attato samanupassatī”tiādinā āgatā ayaṃ diṭṭhisamanupassanā nāma. “Aniccato",
  "atk-s0504a:280_4": "samanupassati, no niccato”tiādinā pana āgatā ayaṃ ñāṇasamanupassanā nāma. Idhāpi",
  "atk-s0504a:280_5": "ñāṇasamanupassanāva adhippetā. “Samanupassāmī”ti ca padassa na-kārena sambandho.",
  "atk-s0504a:280_6": "Idaṃ vuttaṃ hoti – “ahaṃ, bhikkhave, sabbaññutaññāṇasaṅkhātena samantacakkhunā sabbadhamme",
  "atk-s0504a:280_7": "hatthāmalakaṃ viya olokentopi aññaṃ ekanīvaraṇampi na samanupassāmī”ti.",
  "atk-s0504a:281_0": "Yena nīvaraṇena nivutā pajā dīgharattaṃ sandhāvanti saṃsarantīti yena nīvaraṇakasabhāvattā",
  "atk-s0504a:281_1": "nīvaraṇena dhammasabhāvaṃ jānituṃ passituṃ paṭivijjhituṃ adatvā chādetvā pariyonandhitvā",
  "atk-s0504a:281_2": "ṭhānena andhakārena nivutā sattā anādimatasaṃsāre aparimāṇe kappe mahantesu ceva",
  "atk-s0504a:281_3": "khuddakesu ca bhavādīsu aparāparuppattivasena sabbato dhāvanti ceva saṃsaranti, ca.",
  "atk-s0504a:281_4": "Ārammaṇantarasaṅkamanavasena vā sandhāvanaṃ, bhavantarasaṅkamanavasena saṃsaraṇaṃ.",
  "atk-s0504a:281_5": "Kilesānaṃ balavabhāvena vā sandhāvanaṃ, dubbalabhāvena saṃsaraṇaṃ. Khaṇikamaraṇavasena",
  "atk-s0504a:281_6": "vā ekajātiyaṃ sandhāvanaṃ, vohāramaraṇavasena anekāsu jātīsu saṃsaraṇaṃ. Cittavasena",
  "atk-s0504a:281_7": "vā sandhāvanaṃ, “cittamassa vidhāvatī”ti hi vuttaṃ, kammavasena saṃsaraṇaṃ. Evaṃ",
  "atk-s0504a:281_8": "sandhāvanasaṃsaraṇānaṃ viseso veditabbo.",
  "atk-s0504a:282_0": "Yathayidanti yathā idaṃ. Ya-kāro padasandhikaro, sandhivasena rassattaṃ. Avijjānīvaraṇanti",
  "atk-s0504a:282_1": "ettha pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho. Taṃ",
  "atk-s0504a:282_2": "avindiyaṃ vindatīti avijjā. Viparītato kāyasucaritādi vindiyaṃ nāma, taṃ vindiyaṃ",
  "atk-s0504a:282_3": "na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ,",
  "atk-s0504a:282_4": "indriyānaṃ ādhipateyyaṭṭhaṃ, saccānaṃ tathaṭṭhaṃ dukkhādīnaṃ pīḷanādivasena vuttaṃ",
  "atk-s0504a:282_5": "catubbidhaṃ atthaṃ aviditaṃ karotītipi avijjā. Antavirahite saṃsāre satte javāpetīti",
  "atk-s0504a:282_6": "vā avijjā, paramatthato vā avijjamānesu itthipurisādīsu javati pavattati, vijjamānesu",
  "atk-s0504a:282_7": "khandhādīsu na javati, na pavattatīti avijjā. Apica cakkhuviññāṇādīnaṃ vatthārammaṇānaṃ",
  "atk-s0504a:282_8": "paṭiccasamuppādapaṭiccasamuppannānañca dhammānaṃ chādanatopi avijjā. Avijjāva nīvaraṇanti avijjānīvaraṇaṃ.",
  "atk-s0504a:283_0": "Avijjānīvaraṇena hi, bhikkhave, nivutā pajā dīgharattaṃ sandhāvanti saṃsarantīti",
  "atk-s0504a:283_1": "idaṃ purimasseva daḷhīkaraṇatthaṃ vuttaṃ. Purimaṃ vā – “yathayidaṃ, bhikkhave, avijjānīvaraṇa”nti",
  "atk-s0504a:283_2": "evaṃ opammadassanavasena vuttaṃ, idaṃ nīvaraṇānubhāvadassanavasena. Kasmā panettha",
  "atk-s0504a:283_3": "avijjāva evaṃ vuttā, na aññe dhammāti? Ādīnavapaṭicchādanena kāmacchandādīnaṃ visesappaccayabhāvato.",
  "atk-s0504a:283_4": "Tathā hi tāya paṭicchāditādīnave visaye kāmacchandādayo pavattanti.",
  "atk-s0504a:284_0": "Natthaññoti ādikā gāthā vuttassa avuttassa ca atthassa saṅgaṇhanavasena bhāsitā.",
  "atk-s0504a:284_1": "Tattha nivutāti nivāritā paliguṇṭhitā, paṭicchāditāti attho. Ahorattanti divā ceva",
  "atk-s0504a:284_2": "rattiñca, sabbakālanti vuttaṃ hoti. Yathā mohena āvutāti yena pakārena avijjānīvaraṇasaṅkhātena",
  "atk-s0504a:284_3": "mohena āvutā paṭicchāditā suviññeyyampi ajānantiyo pajā saṃsāre saṃsaranti, tathārūpo",
  "atk-s0504a:284_4": "añño ekadhammopi ekanīvaraṇampi natthīti yojetabbaṃ. Ye ca mohaṃ pahantvāna, tamokhandhaṃ",
  "atk-s0504a:284_5": "padālayunti ye pana ariyasāvakā pubbabhāge tadaṅgādippahānavasena, heṭṭhimamaggehi",
  "atk-s0504a:284_6": "vā taṃtaṃmaggavajjhaṃ mohaṃ pajahitvā aggamaggena vajirūpamañāṇena mohasaṅkhātameva",
  "atk-s0504a:284_7": "tamorāsiṃ padālayiṃsu, anavasesato samucchindiṃsu. Na te puna saṃsarantīti te arahanto –",
  "atk-s0504a:285": "“Khandhānañca paṭipāṭi, dhātuāyatanāna ca;",
  "atk-s0504a:286": "Abbocchinnaṃ vattamānā, saṃsāroti pavuccatī”ti. –",
  "atk-s0504a:287_0": "Evaṃ vutte imasmiṃ saṃsāre na saṃsaranti na paribbhamanti. Kiṃ kāraṇā? Hetu tesaṃ",
  "atk-s0504a:287_1": "na vijjati, yasmā saṃsārassa hetu mūlakāraṇaṃ avijjā, sā tesaṃ na vijjati, sabbaso",
  "atk-s0504a:287_2": "natthi samucchinnattāti.",
  "atk-s0504a:288": "Catutthasuttavaṇṇanā niṭṭhitā.",
  "atk-s0504a:289": "5. Taṇhāsaṃyojanasuttavaṇṇanā",
  "atk-s0504a:290_0": "15. Pañcame yassa vijjati, taṃ puggalaṃ dukkhehi, kammaṃ vā vipākehi, bhavayonigativiññāṇaṭṭhitisattāvāse",
  "atk-s0504a:290_1": "vā bhavantarādīhi saṃyojetīti saṃyojanaṃ. Taṇhāyanaṭṭhena taṇhā, tasati sayaṃ paritasati,",
  "atk-s0504a:290_2": "tasanti vā etāyāti taṇhā. Saññuttāti cakkhādīsu abhinivesavatthūsu baddhā. Sesaṃ",
  "atk-s0504a:290_3": "vuttanayameva. Kāmañcettha avijjāyapi saṃyojanabhāvo taṇhāya ca nīvaraṇabhāvo atthiyeva,",
  "atk-s0504a:290_4": "tathāpi avijjāya paṭicchāditādīnavehi bhavehi taṇhā satte saṃyojetīti imassa visesassa",
  "atk-s0504a:290_5": "dassanatthaṃ purimasutte avijjā nīvaraṇabhāvena, idha ca taṇhā saṃyojanabhāveneva",
  "atk-s0504a:290_6": "vuttā. Kiñca nīvaraṇasaṃyojanappadhānassa dassanatthaṃ. Yathā hi nīvaraṇabhāvena",
  "atk-s0504a:290_7": "avijjā saṃkilesadhammānaṃ padhānabhūtā pubbaṅgamā ca, evaṃ saṃyojanabhāvena nesaṃ",
  "atk-s0504a:290_8": "taṇhāti tadadhīnappadhānabhāvaṃ dassetuṃ suttadvaye evamete dhammā vuttā. Apica visesena",
  "atk-s0504a:290_9": "avijjā nibbānasukhaṃ nivāretīti “nīvaraṇa”nti vuttā, taṇhā saṃsāradukkhena satte",
  "atk-s0504a:290_10": "saṃyojetīti “saṃyojana”nti.",
  "atk-s0504a:291_0": "Dassanagamanantarāyakaraṇato vā vijjācaraṇavipakkhato dvayaṃ dvidhā vuttaṃ. Vijjāya",
  "atk-s0504a:291_1": "hi ujuvipaccanīkabhūtā avijjā nibbānadassanassa aviparītadassanassa ca visesato antarāyakarā,",
  "atk-s0504a:291_2": "caraṇadhammānaṃ ujuvipaccanīkabhūtā taṇhā gamanassa sammāpaṭipattiyā antarāyakarāti;",
  "atk-s0504a:291_3": "evamayaṃ avijjāya nivuto andhīkato taṇhāya saṃvuto baddho assutavā puthujjano andho",
  "atk-s0504a:291_4": "viya baddho mahākantāraṃ, saṃsārakantāraṃ nātivattati. Anatthuppattihetudvayadassanatthampi",
  "atk-s0504a:291_5": "dvayaṃ dvidhā vuttaṃ. Avijjāgato hi puggalo bālabhāvena atthaṃ parihāpeti, anatthañca",
  "atk-s0504a:291_6": "attano karoti, akusalo viya āturo asappāyakiriyāya. Jānantopi bālo bālabhāvena atthaṃ",
  "atk-s0504a:291_7": "parihāpeti, anatthañca karoti jānanto viya rogī asappāyasevī. Makkaṭālepopamasuttaṃ",
  "atk-s0504a:291_8": "cetassa atthassa sādhakaṃ.",
  "atk-s0504a:292_0": "Paṭiccasamuppādassa mūlakāraṇadassanatthampettha dvayaṃ dvidhā vuttaṃ. Visesena hi",
  "atk-s0504a:292_1": "sammohassa balavabhāvato avijjākhettaṃ atīto addhā, patthanāya balavabhāvato taṇhākhettaṃ",
  "atk-s0504a:292_2": "anāgato addhā. Tathā hi bālajano sammohabahulo atītamanusocati, tassa avijjāpaccayā",
  "atk-s0504a:292_3": "saṅkhārāti sabbaṃ netabbaṃ. Patthanābahulo anāgataṃ pajappati, tassa taṇhāpaccayā",
  "atk-s0504a:292_4": "upādānantiādi sabbaṃ netabbaṃ. Teneva tāsaṃ pubbantāharaṇena aparantapaṭisandhānena",
  "atk-s0504a:292_5": "cassa yathākkamaṃ mūlakāraṇatā dassitāti veditabbanti.",
  "atk-s0504a:293_0": "Gāthāsu taṇhādutiyoti taṇhāsahāyo. Taṇhā hi nirudakakantāre marīcikāya udakasaññā",
  "atk-s0504a:293_1": "viya pipāsābhibhūtaṃ appaṭikāradukkhābhibhūtampi sattaṃ assādasandassanavasena sahāyakiccaṃ",
  "atk-s0504a:293_2": "karontī bhavādīsu anibbindaṃ katvā paribbhamāpeti, tasmā taṇhā purisassa “dutiyā”ti",
  "atk-s0504a:293_3": "vuttā. Nanu ca aññepi kilesādayo bhavābhinibbattiyā paccayāva? Saccametaṃ, na pana",
  "atk-s0504a:293_4": "tathā visesappaccayo yathā taṇhā. Tathā hi sā kusalehi vinā akusalehi, kāmāvacarādikusalehi",
  "atk-s0504a:293_5": "ca vinā rūpāvacarādikusalehi bhavanibbattiyā visesappaccayo, yato samudayasaccanti",
  "atk-s0504a:293_6": "vuccatīti. Itthabhāvaññathābhāvanti itthabhāvo ca aññathābhāvo ca itthabhāvaññathābhāvo.",
  "atk-s0504a:293_7": "So etassa atthīti itthabhāvaññathābhāvo saṃsāro, taṃ tattha itthabhāvo manussattaṃ,",
  "atk-s0504a:293_8": "aññathābhāvo tato avasiṭṭhasattāvāsā. Itthabhāvo vā tesaṃ tesaṃ sattānaṃ paccuppanno",
  "atk-s0504a:293_9": "attabhāvo, aññathābhāvo anāgatattabhāvo. Evarūpo vā aññopi attabhāvo itthabhāvo,",
  "atk-s0504a:293_10": "na evarūpo aññathābhāvo. Taṃ itthabhāvaññathābhāvaṃ saṃsāraṃ khandhadhātuāyatanapaṭipāṭiṃ",
  "atk-s0504a:293_11": "nātivattati, na atikkamati.",
  "atk-s0504a:294_0": "Etamādīnavaṃ ñatvā, taṇhaṃ dukkhassa sambhavanti etaṃ sakalavaṭṭadukkhassa sambhavaṃ",
  "atk-s0504a:294_1": "samudayaṃ taṇhaṃ ādīnavaṃ ādīnavato ñatvāti attho. Atha vā etamādīnavaṃ ñatvāti etaṃ",
  "atk-s0504a:294_2": "yathāvuttaṃ saṃsāranātivattanaṃ ādīnavaṃ dosaṃ ñatvā. Taṇhaṃ dukkhassa sambhavanti",
  "atk-s0504a:294_3": "taṇhañca vuttanayena vaṭṭadukkhassa padhānakāraṇanti ñatvā. Vītataṇho anādāno, sato",
  "atk-s0504a:294_4": "bhikkhu, paribbajeti evaṃ tīhi pariññāhi parijānanto vipassanaṃ vaḍḍhetvā maggapaṭipāṭiyā",
  "atk-s0504a:294_5": "taṇhaṃ vigamento aggamaggena sabbaso vītataṇho vigatataṇho, tato eva catūsu upādānesu",
  "atk-s0504a:294_6": "kassacipi abhāvena āyatiṃ paṭisandhisaṅkhātassa vā ādānassa abhāvena anādāno, sativepullappattiyā",
  "atk-s0504a:294_7": "sabbattha satokāritāya sato bhinnakileso bhikkhu paribbaje careyya, khandhaparinibbānena",
  "atk-s0504a:294_8": "vā saṅkhārappavattito apagaccheyyāti attho.",
  "atk-s0504a:295": "Pañcamasuttavaṇṇanā niṭṭhitā.",
  "atk-s0504a:296": "6. Paṭhamasekhasuttavaṇṇanā",
  "atk-s0504a:297": "16. Chaṭṭhe sekhassāti ettha kenaṭṭhena sekho? Sekkhadhammapaṭilābhato sekho. Vuttañhetaṃ –",
  "atk-s0504a:298": "“Kittāvatā nu kho, bhante, sekho hotīti? Idha, bhikkhu, sekhāya sammādiṭṭhiyā samannāgato hoti…pe… sekhena sammāsamādhinā samannāgato hoti. Ettāvatā kho, bhikkhu, sekho hotī”ti.",
  "atk-s0504a:299": "Apica sikkhatīti sekho. Vuttampi cetaṃ –",
  "atk-s0504a:300_0": "“Sikkhatīti kho, bhikkhu, tasmā sekhoti vuccati. Kiñca sikkhati? Adhisīlampi sikkhati,",
  "atk-s0504a:300_1": "adhicittampi sikkhati, adhipaññampi sikkhati. Sikkhatīti kho, bhikkhu, tasmā sekhoti vuccatī”ti.",
  "atk-s0504a:301_0": "Yopi kalyāṇaputhujjano anulomappaṭipadāya paripūrakārī sīlasampanno indriyesu guttadvāro",
  "atk-s0504a:301_1": "bhojane mattaññū jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ",
  "atk-s0504a:301_2": "bhāvanānuyogamanuyutto viharati – “ajja vā sve vā aññataraṃ sāmaññaphalaṃ adhigamissāmī”ti,",
  "atk-s0504a:301_3": "sopi vuccati sikkhatīti sekhoti. Imasmiṃ atthe na paṭivijjhantova sekho adhippeto,",
  "atk-s0504a:301_4": "atha kho kalyāṇaputhujjanopi. Appattaṃ mānasaṃ etenāti appattamānaso. Mānasanti “antalikkhacaro",
  "atk-s0504a:301_5": "pāso, yvāyaṃ carati mānaso”ti ettha rāgo mānasanti vutto. “Cittaṃ mano mānasa”nti",
  "atk-s0504a:301_6": "ettha cittaṃ. “Appattamānaso sekho, kālaṃ kayirā jane sutā”ti ettha arahattaṃ. Idhāpi",
  "atk-s0504a:301_7": "arahattameva adhippetaṃ. Tena appattaarahattassāti vuttaṃ hoti.",
  "atk-s0504a:302_0": "Anuttaranti seṭṭhaṃ, asadisanti attho. Catūhi yogehi khemaṃ anupaddutanti yogakkhemaṃ,",
  "atk-s0504a:302_1": "arahattameva adhippetaṃ. Patthayamānassāti dve patthanā taṇhāpatthanā, kusalacchandapatthanā",
  "atk-s0504a:302_2": "ca. “Patthayamānassa hi jappitāni, pavedhitaṃ vāpi pakappitesū”ti ettha taṇhāpatthanā.",
  "atk-s0504a:303": "“Chinnaṃ pāpimato sotaṃ, viddhastaṃ vinaḷīkataṃ;",
  "atk-s0504a:304": "Pāmojjabahulā hotha, khemaṃ patthetha bhikkhavo”ti. ;",
  "atk-s0504a:305_0": "Ettha kattukamyatākusalacchandapatthanā, ayameva idhādhippetā. Tena patthayamānassāti",
  "atk-s0504a:305_1": "taṃ yogakkhemaṃ gantukāmassa tanninnassa tappoṇassa tappabbhārassāti attho. Viharatoti",
  "atk-s0504a:305_2": "ekaṃ iriyāpathadukkhaṃ aññena iriyāpathena vicchinditvā aparipatantaṃ attabhāvaṃ",
  "atk-s0504a:305_3": "harato. Atha vā “sabbe saṅkhārā aniccāti adhimuccanto saddhāya viharatī”tiādinā niddesanayena",
  "atk-s0504a:305_4": "cettha attho daṭṭhabbo. Ajjhattikanti niyakajjhattasaṅkhāte ajjhatte bhavaṃ ajjhattikaṃ.",
  "atk-s0504a:305_5": "Aṅganti kāraṇaṃ. Iti karitvāti evaṃ katvā. Na aññaṃ ekaṅgampi samanupassāmīti ettha",
  "atk-s0504a:305_6": "ayaṃ saṅkhepattho – bhikkhave, ajjhattaṃ attano santāne samuṭṭhitaṃ kāraṇanti katvā",
  "atk-s0504a:305_7": "aññaṃ ekakāraṇampi na samanupassāmi yaṃ evaṃ bahūpakāraṃ, yathayidaṃ yoniso manasikāroti",
  "atk-s0504a:305_8": "upāyamanasikāro, pathamanasikāro, aniccādīsu aniccādinayeneva manasikāro, aniccānulomikena",
  "atk-s0504a:305_9": "vā cittassa āvaṭṭanā anvāvaṭṭanā ābhogo samannāhāro manasikāro. Ayaṃ yoniso manasikāro.",
  "atk-s0504a:306_0": "Idāni yoniso manasikārassa ānubhāvaṃ dassetuṃ “yoniso, bhikkhave, bhikkhu manasi",
  "atk-s0504a:306_1": "karonto akusalaṃ pajahati, kusalaṃ bhāvetī”ti vuttaṃ. Tattha yoniso manasi karontoti",
  "atk-s0504a:306_2": "“idaṃ dukkhaṃ ariyasaccaṃ, ayaṃ dukkhasamudayo ariyasaccaṃ, ayaṃ dukkhanirodho ariyasaccaṃ,",
  "atk-s0504a:306_3": "ayaṃ dukkhanirodhagāminī paṭipadā ariyasacca”nti catūsu ariyasaccesu yoniso manasikāraṃ pavattento.",
  "atk-s0504a:307_0": "Tatrāyaṃ atthavibhāvanā – yadipi idaṃ suttaṃ avisesena sekkhapuggalavasena āgataṃ,",
  "atk-s0504a:307_1": "catumaggasādhāraṇavasena pana saṅkhepeneva kammaṭṭhānaṃ kathayissāma. Yo catusaccakammaṭṭhāniko",
  "atk-s0504a:307_2": "yogāvacaro “taṇhāvajjā tebhūmakā khandhā dukkhaṃ, taṇhā samudayo, ubhinnaṃ appavatti",
  "atk-s0504a:307_3": "nirodho, nirodhasampāpako maggo”ti evaṃ pubbe eva ācariyasantike uggahitacatusaccakammaṭṭhāno.",
  "atk-s0504a:307_4": "So aparena samayena vipassanāmaggaṃ samāruḷho samāno tebhūmake khandhe “idaṃ dukkha”nti",
  "atk-s0504a:307_5": "yoniso manasi karoti, upāyena pathena samannāharati ceva vipassati ca. Vipassanā",
  "atk-s0504a:307_6": "hi idha manasikārasīsena vuttā. Yā panāyaṃ tassa dukkhassa samuṭṭhāpikā purimabhavikā",
  "atk-s0504a:307_7": "taṇhā, ayaṃ dukkhasamudayoti yoniso manasi karoti. Yasmā pana idaṃ dukkhaṃ, ayañca",
  "atk-s0504a:307_8": "samudayo idaṃ ṭhānaṃ patvā nirujjhanti na pavattanti, tasmā yadidaṃ nibbānaṃ nāma,",
  "atk-s0504a:307_9": "ayaṃ dukkhanirodhoti yoniso manasi karoti. Nirodhasampāpakaṃ aṭṭhaṅgikaṃ maggaṃ,",
  "atk-s0504a:307_10": "“ayaṃ dukkhanirodhagāminī paṭipadā”ti yoniso manasi karoti, upāyena pathena samannāharati ceva vipassati ca.",
  "atk-s0504a:308_0": "Tatrāyaṃ upāyo – abhiniveso nāma khandhe hoti, na vivaṭṭe, tasmā ayamattho – “imasmiṃ",
  "atk-s0504a:308_1": "kāye pathavīdhātu, āpodhātū”tiādinā nayena cattāri mahābhūtāni tadanusārena upādārūpāni",
  "atk-s0504a:308_2": "ca pariggahetvā “ayaṃ rūpakkhandho”ti vavatthapeti. Taṃ vavatthāpayato uppanne tadārammaṇe",
  "atk-s0504a:308_3": "cittacetasikadhamme “ime cattāro arūpakkhandhā”ti vavatthapeti. Tato “ime pañcakkhandhā",
  "atk-s0504a:308_4": "dukkha”nti vavatthapeti. Te pana saṅkhepato nāmañca rūpañcāti dve bhāgā honti. Idañca",
  "atk-s0504a:308_5": "nāmarūpaṃ sahetu sappaccayaṃ uppajjati, tassa ayaṃ avijjābhavataṇhādiko hetu, ayaṃ",
  "atk-s0504a:308_6": "āhārādiko paccayoti hetuppaccaye vavatthapeti. So tesaṃ paccayānañca paccayuppannānañca",
  "atk-s0504a:308_7": "yāthāvasarasalakkhaṇaṃ vavatthapetvā “ime dhammā ahutvā bhavanti, hutvā nirujjhanti,",
  "atk-s0504a:308_8": "tasmā aniccā”ti aniccalakkhaṇaṃ āropeti, “udayabbayapaṭipīḷitattā dukkhā”ti dukkhalakkhaṇaṃ",
  "atk-s0504a:308_9": "āropeti, “avasavattanato anattā”ti anattalakkhaṇaṃ āropeti.",
  "atk-s0504a:309_0": "Evaṃ tilakkhaṇāni āropetvā vipassanto udayabbayañāṇuppattiyā uppanne obhāsādike vipassanupakkilese",
  "atk-s0504a:309_1": "‘amaggo’ti udayabbayañāṇameva “ariyamaggassa upāyabhūto pubbabhāgamaggo”ti maggāmaggaṃ",
  "atk-s0504a:309_2": "vavatthapetvā puna udayabbayañāṇaṃ paṭipāṭiyā bhaṅgañāṇādīni ca uppādento sotāpattimaggādayo",
  "atk-s0504a:309_3": "pāpuṇāti. Tasmiṃ khaṇe cattāri saccāni ekappaṭivedheneva paṭivijjhati, ekābhisamayena",
  "atk-s0504a:309_4": "abhisameti. Tattha dukkhaṃ pariññāpaṭivedhena paṭivijjhanto, samudayaṃ pahānappaṭivedhena",
  "atk-s0504a:309_5": "paṭivijjhanto sabbaṃ akusalaṃ pajahati, nirodhaṃ sacchikiriyāpaṭivedhena paṭivijjhanto",
  "atk-s0504a:309_6": "maggaṃ bhāvanāpaṭivedhena paṭivijjhanto sabbaṃ kusalaṃ bhāveti. Ariyamaggo hi nippariyāyato",
  "atk-s0504a:309_7": "kucchitasalanādiatthena kusalo, tasmiñca bhāvite sabbepi kusalā anavajjabodhipakkhiyadhammā",
  "atk-s0504a:309_8": "bhāvanāpāripūriṃ gacchantīti. Evaṃ yoniso manasi karonto akusalaṃ pajahati, kusalaṃ",
  "atk-s0504a:309_9": "bhāveti. Tathā hi vuttaṃ – “idaṃ dukkhanti yoniso manasi karoti, ayaṃ dukkhasamudayoti",
  "atk-s0504a:309_10": "yoniso manasi karotī”tiādi. Aparampi vuttaṃ “yoniso manasikārasampannassetaṃ, bhikkhave,",
  "atk-s0504a:309_11": "bhikkhuno pāṭikaṅkhaṃ – ariyaṃ aṭṭhaṅgikaṃ maggaṃ bhāvessati, ariyaṃ aṭṭhaṅgikaṃ",
  "atk-s0504a:309_12": "maggaṃ bahulīkarissatī”ti.",
  "atk-s0504a:310_0": "Yoniso manasikāroti gāthāya ayaṃ saṅkhepattho – sikkhati, sikkhāpadāni tassa atthi,",
  "atk-s0504a:310_1": "sikkhanasīloti vā sekho. Saṃsāre bhayaṃ ikkhatīti bhikkhu. Tassa sekhassa bhikkhuno",
  "atk-s0504a:310_2": "uttamatthassa arahattassa pattiyā adhigamāya yathā yoniso manasikāro, evaṃ bahukāro",
  "atk-s0504a:310_3": "bahūpakāro añño koci dhammo natthi. Kasmā? Yasmā yoniso upāyena manasikāraṃ purakkhatvā",
  "atk-s0504a:310_4": "padahaṃ catubbidhasammappadhānavasena padahanto, khayaṃ dukkhassa pāpuṇe saṃkilesavaṭṭadukkhassa",
  "atk-s0504a:310_5": "parikkhayaṃ pariyosānaṃ nibbānaṃ pāpuṇe adhigaccheyya, tasmā yoniso manasikāro bahukāroti.",
  "atk-s0504a:311": "Chaṭṭhasuttavaṇṇanā niṭṭhitā.",
  "atk-s0504a:312": "7. Dutiyasekhasuttavaṇṇanā",
  "atk-s0504a:313_0": "17. Sattame bāhiranti ajjhattasantānato bahi bhavaṃ. Kalyāṇamittatāti yassa sīlādiguṇasampanno",
  "atk-s0504a:313_1": "aghassa ghātā, hitassa vidhātā sabbākārena upakārako mitto hoti, so puggalo kalyāṇamitto,",
  "atk-s0504a:313_2": "tassa bhāvo kalyāṇamittatā. Tatrāyaṃ kalyāṇamitto pakatiyā saddhāsampanno hoti sīlasampanno",
  "atk-s0504a:313_3": "sutasampanno cāgasampanno vīriyasampanno satisampanno samādhisampanno paññāsampanno.",
  "atk-s0504a:313_4": "Tattha saddhāsampattiyā saddahati tathāgatassa bodhiṃ, tena sammāsambodhihetubhūtaṃ",
  "atk-s0504a:313_5": "sattesu hitasukhesitaṃ na pariccajati, sīlasampattiyā sabrahmacārīnaṃ piyo hoti garu",
  "atk-s0504a:313_6": "ca bhāvanīyo codako pāpagarahī vattā vacanakkhamo, sutasampattiyā khandhāyatanasaccapaṭiccasamuppādādikānaṃ",
  "atk-s0504a:313_7": "gambhīrānaṃ kathānaṃ kattā hoti, cāgasampattiyā appiccho hoti santuṭṭho pavivitto",
  "atk-s0504a:313_8": "asaṃsaṭṭho, vīriyasampattiyā attano paresañca hitappaṭipattiyaṃ āraddhavīriyo hoti,",
  "atk-s0504a:313_9": "satisampattiyā upaṭṭhitassati hoti paramena satinepakkena samannāgato cirakatampi",
  "atk-s0504a:313_10": "cirabhāsitampi saritā anussaritā, samādhisampattiyā avikkhitto hoti samāhito ekaggacitto,",
  "atk-s0504a:313_11": "paññāsampattiyā aviparītaṃ pajānāti. So satiyā kusalākusalānaṃ dhammānaṃ gatiyo samanvesanto",
  "atk-s0504a:313_12": "paññāya sattānaṃ hitasukhaṃ yathābhūtaṃ jānitvā samādhinā tattha abyaggacitto hutvā",
  "atk-s0504a:313_13": "vīriyena satte ahitato nisedhetvā ekantahite niyojeti. Tenevāha –",
  "atk-s0504a:314": "“Piyo garu bhāvanīyo, vattā ca vacanakkhamo;",
  "atk-s0504a:315": "Gambhīrañca kathaṃ kattā, no cāṭṭhāne niyojako”ti. ;",
  "atk-s0504a:316_0": "Kalyāṇamitto, bhikkhave, bhikkhu akusalaṃ pajahati, kusalaṃ bhāvetīti kalyāṇamitto",
  "atk-s0504a:316_1": "puggalo kalyāṇamittaṃ nissāya kammassakatāñāṇaṃ uppādeti, uppannaṃ saddhaṃ phātiṃ",
  "atk-s0504a:316_2": "karoti, saddhājāto upasaṅkamati upasaṅkamitvā dhammaṃ suṇāti. Taṃ dhammaṃ sutvā tathāgate",
  "atk-s0504a:316_3": "saddhaṃ paṭilabhati, tena saddhāpaṭilābhena gharāvāsaṃ pahāya pabbajjaṃ anutiṭṭhati,",
  "atk-s0504a:316_4": "catupārisuddhisīlaṃ sampādeti, yathābalaṃ dhutadhamme samādāya vattati, dasakathāvatthulābhī",
  "atk-s0504a:316_5": "hoti, āraddhavīriyo viharati upaṭṭhitassati sampajāno pubbarattāpararattaṃ bodhipakkhiyānaṃ",
  "atk-s0504a:316_6": "dhammānaṃ bhāvanānuyogamanuyutto, nacirasseva vipassanaṃ ussukkāpetvā ariyamaggādhigamena",
  "atk-s0504a:316_7": "sabbaṃ akusalaṃ samucchindati, sabbañca kusalaṃ bhāvanāpāripūriṃ gamento vaḍḍheti. Vuttañhetaṃ –",
  "atk-s0504a:317_0": "“Kalyāṇamittassetaṃ, meghiya, bhikkhuno pāṭikaṅkhaṃ kalyāṇasahāyassa kalyāṇasampavaṅkassa",
  "atk-s0504a:317_1": "‘yaṃ sīlavā bhavissati, pātimokkhasaṃvarasaṃvuto viharissati ācāragocarasampanno,",
  "atk-s0504a:317_2": "aṇumattesu vajjesu, bhayadassāvī samādāya sikkhissati, sikkhāpadesu’.",
  "atk-s0504a:318_0": "“Kalyāṇamittassetaṃ…pe… kalyāṇasampavaṅkassa ‘yaṃ yāyaṃ kathā abhisallekhikā cetovivaraṇasappāyā",
  "atk-s0504a:318_1": "ekantanibbidāya…pe… nibbānāya saṃvattati. Seyyathidaṃ – appicchakathā, santuṭṭhikathā,",
  "atk-s0504a:318_2": "pavivekakathā, asaṃsaggakathā, vīriyārambhakathā, sīlakathā, samādhikathā…pe… vimuttiñāṇadassanakathā.",
  "atk-s0504a:318_3": "Evarūpāya kathāya nikāmalābhī bhavissati akicchalābhī akasiralābhī’.",
  "atk-s0504a:319_0": "“Kalyāṇamittassetaṃ …pe… kalyāṇasampavaṅkassa ‘yaṃ āraddhavīriyo viharissati akusalānaṃ",
  "atk-s0504a:319_1": "dhammānaṃ pahānāya kusalānaṃ dhammānaṃ upasampadāya thāmavā daḷhaparakkamo anikkhittadhuro kusalesu dhammesu’.",
  "atk-s0504a:320": "“Kalyāṇamittassetaṃ…pe… kalyāṇasampavaṅkassa ‘yaṃ paññavā bhavissati, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā”’ti.",
  "atk-s0504a:321": "Evaṃ sakalavaṭṭadukkhaparimuccananimittaṃ kalyāṇamittatāti veditabbaṃ. Tenevāha –",
  "atk-s0504a:322": "“Mamañhi, ānanda, kalyāṇamittaṃ āgamma jātidhammā sattā jātiyā parimuccanti, jarādhammā sattā jarāya parimuccantī”tiādi.",
  "atk-s0504a:323": "Tena vuttaṃ – “kalyāṇamitto, bhikkhave, bhikkhu akusalaṃ pajahati, kusalaṃ bhāvetī”ti.",
  "atk-s0504a:324_0": "Gāthāya sappatissoti patissavasaṅkhātena saha patissenāti sappatisso, kalyāṇamittassa",
  "atk-s0504a:324_1": "ovādaṃ sirasā sampaṭicchako subbacoti attho. Atha vā hitasukhe patiṭṭhāpanena pati",
  "atk-s0504a:324_2": "isetīti patisso, ovādadāyako. Garuādarayogena tena patissena saha vattatīti sappatisso,",
  "atk-s0504a:324_3": "garūsu garucittīkārabahulo. Sagāravoti chabbidhenapi gāravena yutto. Karaṃ mittānaṃ",
  "atk-s0504a:324_4": "vacananti kalyāṇamittānaṃ ovādaṃ karonto yathovādaṃ paṭipajjanto. Sampajānoti sattaṭṭhāniyena",
  "atk-s0504a:324_5": "sampajaññena samannāgato. Patissatoti kammaṭṭhānaṃ phātiṃ, gametuṃ samatthāya satiyā",
  "atk-s0504a:324_6": "patissato satokārī. Anupubbenāti sīlādivisuddhipaṭipāṭiyā, tattha ca vipassanāpaṭipāṭiyā",
  "atk-s0504a:324_7": "ceva maggapaṭipāṭiyā ca. Sabbasaṃyojanakkhayanti kāmarāgasaṃyojanādīnaṃ sabbesaṃ",
  "atk-s0504a:324_8": "saṃyojanānaṃ khepanato sabbasaṃyojanakkhayasaṅkhātassa ariyamaggassa pariyosānabhūtaṃ",
  "atk-s0504a:324_9": "arahattaṃ, tassa ārammaṇabhūtaṃ nibbānameva vā. Pāpuṇe adhigaccheyyāti attho. Iti",
  "atk-s0504a:324_10": "imesu dvīsu suttesu ariyamaggādhigamassa satthārā padhānaṅgaṃ nāma gahitanti veditabbaṃ.",
  "atk-s0504a:325": "Sattamasuttavaṇṇanā niṭṭhitā.",
  "atk-s0504a:326": "8. Saṅghabhedasuttavaṇṇanā",
  "atk-s0504a:327_0": "18. Aṭṭhame ekadhammoti kataroyaṃ suttanikkhepo? Aṭṭhuppattiko. Tatrāyaṃ saṅkhepakathā",
  "atk-s0504a:327_1": "– devadatto hi ajātasattuṃ duggahaṇaṃ gāhāpetvā tassa pitaraṃ rājānaṃ bimbisāraṃ",
  "atk-s0504a:327_2": "tena mārāpetvāpi abhimāre payojetvāpi silāpavijjhanena lohituppādakammaṃ katvāpi",
  "atk-s0504a:327_3": "na tāvatā pākaṭo jāto, nāḷāgiriṃ vissajjetvā pana pākaṭo jāto. Atha mahājano “evarūpampi",
  "atk-s0504a:327_4": "nāma pāpaṃ gahetvā rājā vicaratī”ti kolāhalaṃ akāsi, mahāghoso ahosi. Taṃ sutvā rājā",
  "atk-s0504a:327_5": "attanā dīyamānāni pañca thālipākasatāni pacchindāpesi, upaṭṭhānampissa nāgamāsi.",
  "atk-s0504a:327_6": "Nāgarāpi kulaṃ upagatassa kaṭacchubhattampissa nādaṃsu. So parihīnalābhasakkāro kohaññena",
  "atk-s0504a:327_7": "jīvitukāmo satthāraṃ upasaṅkamitvā pañca vatthūni yācitvā “alaṃ, devadatta, yo icchati,",
  "atk-s0504a:327_8": "so āraññiko hotū”tiādinā bhagavatā paṭikkhitto tehi pañcahi vatthūhi bālaṃ lūkhappasannaṃ",
  "atk-s0504a:327_9": "janaṃ saññāpento pañcasate vajjiputtake salākaṃ gāhāpetvā saṅghaṃ bhinditvāva te",
  "atk-s0504a:327_10": "ādāya gayāsīsaṃ agamāsi. Atha dve aggasāvakā satthu āṇāya tattha gantvā dhammaṃ desetvā",
  "atk-s0504a:327_11": "te ariyaphale patiṭṭhāpetvā ānayiṃsu. Ye panassa saṅghabhedāya parakkamantassa laddhiṃ",
  "atk-s0504a:327_12": "rocetvā tatheva paggayha ṭhitā saṅghe bhijjante bhinne ca samanuññā ahesuṃ, tesaṃ",
  "atk-s0504a:327_13": "taṃ dīgharattaṃ ahitāya dukkhāya ahosi.",
  "atk-s0504a:328_0": "Devadattopi na cirasseva rogābhibhūto bāḷhagilāno maraṇakāle “satthāraṃ vandissāmī”ti",
  "atk-s0504a:328_1": "mañcakasivikāya nīyamāno jetavanapokkharaṇitīre ṭhapito pathaviyā vivare dinne patitvā",
  "atk-s0504a:328_2": "avīcimhi nibbatti, yojanasatiko cassa attabhāvo ahosi kappaṭṭhiyo tālakkhandhaparimāṇehi",
  "atk-s0504a:328_3": "ayasūlehi vinividdho. Devadattapakkhikāni ca pañcamattāni kulasatāni tassa laddhiyaṃ",
  "atk-s0504a:328_4": "ṭhitāni saha bandhavehi niraye nibbattāni. Ekadivasaṃ bhikkhū dhammasabhāyaṃ kathaṃ",
  "atk-s0504a:328_5": "samuṭṭhāpesuṃ “āvuso, devadattena saṅghaṃ bhindantena bhāriyaṃ kammaṃ kata”nti. Atha",
  "atk-s0504a:328_6": "satthā dhammasabhaṃ upagantvā “kāya nuttha, bhikkhave, etarahi kathāya sannisinnā”ti",
  "atk-s0504a:328_7": "pucchitvā “imāya nāmā”ti vutte saṅghabhede ādīnavaṃ dassento imaṃ suttaṃ abhāsi.",
  "atk-s0504a:328_8": "Keci pana bhaṇanti “devadattassa tappakkhikānañca tathā niraye nibbattabhāvaṃ disvā",
  "atk-s0504a:328_9": "saṅghabhede ādīnavaṃ dassento bhagavā attano ajjhāsayeneva imaṃ suttaṃ desesī”ti.",
  "atk-s0504a:329_0": "Tattha ekadhammoti eko akusalo mahāsāvajjadhammo. Loketi sattaloke. Uppajjamāno uppajjatīti",
  "atk-s0504a:329_1": "ettha bhedasaṃvattanikesu bhaṇḍanādīsu saṅghe uppannesupi “dhammo adhammo”tiādīsu",
  "atk-s0504a:329_2": "aṭṭhārasabhedakaravatthūsu yassa kassaci dīpanavasena voharantesupi tattha rucijananatthaṃ",
  "atk-s0504a:329_3": "anussāventesupi anussāvetvā salākāya gāhitāyapi saṅghabhedo uppajjamāno nāma hoti,",
  "atk-s0504a:329_4": "salākāya pana gāhitāya cattāro vā atirekā vā yadā āveṇikaṃ uddesaṃ vā saṅghakammaṃ",
  "atk-s0504a:329_5": "vā karonti, tadā saṅghabhedo uppajjati nāma. Kate pana tasmiṃ saṅghabhedo uppanno",
  "atk-s0504a:329_6": "nāma? Kammaṃ, uddeso, vohāro, anussāvanā, salākaggāhoti imesu hi pañcasu saṅghassa",
  "atk-s0504a:329_7": "bhedakāraṇesu kammaṃ vā uddeso vā pamāṇaṃ, vohārānussāvanasalākaggāhā pana pubbabhāgāti.",
  "atk-s0504a:330_0": "Bahujanāhitāyātiādīsu 0.mahājanassa jhānamaggādisampattinivāraṇena ahitāya, saggasampattinivāraṇena",
  "atk-s0504a:330_1": "asukhāya, apāyūpapattihetubhāvena anatthāya. Akusaladhammavasena vā ahitāya, hitamattassapi",
  "atk-s0504a:330_2": "abhāvā sugatiyampi nibbattanakakāyikacetasikadukkhāya uppajjatīti sambandho. Devamanussānanti",
  "atk-s0504a:330_3": "idaṃ “bahuno janassā”ti vuttesu ukkaṭṭhapuggalaniddeso. Aparo nayo – bahujanāhitāyāti",
  "atk-s0504a:330_4": "bahujanassa mahato sattakāyassa ahitatthāya, diṭṭhadhammikasamparāyikaanatthāyāti",
  "atk-s0504a:330_5": "attho. Asukhāyāti diṭṭhadhammikasamparāyikaasukhatthāya, duvidhadukkhatthāyāti attho.",
  "atk-s0504a:330_6": "Anatthāyāti paramatthapaṭikkhepāya. Nibbānañhi paramattho, tato uttariṃ attho natthi.",
  "atk-s0504a:330_7": "Ahitāyāti maggapaṭikkhepāya. Nibbānasampāpakamaggato hi uttariṃ hitaṃ nāma natthi.",
  "atk-s0504a:330_8": "Dukkhāyāti ariyasukhavirādhanena vaṭṭadukkhatāya. Ye hi ariyasukhato viraddhā taṃ",
  "atk-s0504a:330_9": "adhigantuṃ abhabbā, te vaṭṭadukkhe paribbhamanti, ariyasukhato ca uttariṃ sukhaṃ",
  "atk-s0504a:330_10": "nāma natthi. Vuttañhetaṃ “ayaṃ samādhi paccuppannasukho ceva āyatiñca sukhavipāko”ti.",
  "atk-s0504a:331_0": "Idāni “saṅghabhedo”ti sarūpato dassetvā tassa ahitādīnaṃ ekantahetubhāvaṃ pakāsetuṃ",
  "atk-s0504a:331_1": "“saṅghe kho pana, bhikkhave, bhinne”tiādimāha. Tattha bhinneti nimittatthe bhummaṃ",
  "atk-s0504a:331_2": "yathā “adhanānaṃ dhane ananuppadīyamāne”ti, bhedahetūti attho. Aññamaññaṃ bhaṇḍanānīti",
  "atk-s0504a:331_3": "catunnaṃ parisānaṃ tappakkhikānañca “eso dhammo, neso dhammo”ti aññamaññaṃ vivadanāni.",
  "atk-s0504a:331_4": "Bhaṇḍanañhi kalahassa pubbabhāgo. Paribhāsāti “idañcidañca vo anatthaṃ karissāmā”ti",
  "atk-s0504a:331_5": "bhayuppādanavasena tajjanā. Parikkhepāti jātiādivasena parito khepā, dasahi akkosavatthūhi",
  "atk-s0504a:331_6": "khuṃsanavambhanā. Pariccajanāti ukkhepaniyakammakaraṇādivasena nissāraṇā. Tatthāti",
  "atk-s0504a:331_7": "tasmiṃ saṅghabhede, tannimitte vā bhaṇḍanādike. Appasannāti ratanattayaguṇānaṃ anabhiññā.",
  "atk-s0504a:331_8": "Na pasīdantīti “dhammacārino samacārino”tiādinā yvāyaṃ bhikkhūsu pasādanākāro, tathā",
  "atk-s0504a:331_9": "na pasīdanti, tesaṃ vā sotabbaṃ saddhātabbaṃ na maññanti. Tathā ca dhamme satthari",
  "atk-s0504a:331_10": "ca appasannāva honti. Ekaccānaṃ aññathattanti puthujjanānaṃ aviruḷhasaddhānaṃ pasādaññathattaṃ.",
  "atk-s0504a:332_0": "Gāthāyaṃ āpāyikotiādīsu apāye nibbattanārahatāya āpāyiko. Tatthapi avīcisaṅkhāte",
  "atk-s0504a:332_1": "mahāniraye uppajjatīti nerayiko. Ekaṃ antarakappaṃ paripuṇṇameva katvā tattha tiṭṭhatīti",
  "atk-s0504a:332_2": "kappaṭṭho. Saṅghabhedasaṅkhāte vagge ratoti vaggarato. Adhammiyatāya adhammo. Bhedakaravatthūhi",
  "atk-s0504a:332_3": "saṅghabhedasaṅkhāte eva ca adhamme ṭhitoti adhammaṭṭho. Yogakkhemā padhaṃsatīti yogakkhemato",
  "atk-s0504a:332_4": "hitato padhaṃsati parihāyati, catūhi vā yogehi anupaddutattā yogakkhemaṃ nāma arahattaṃ",
  "atk-s0504a:332_5": "nibbānañca, tato panassa dhaṃsane vattabbameva natthi. Diṭṭhisīlasāmaññato saṃhataṭṭhena",
  "atk-s0504a:332_6": "saṅghaṃ, tato eva ekakammādividhānayogena samaggaṃ sahitaṃ. Bhetvānāti pubbe vuttalakkhaṇena",
  "atk-s0504a:332_7": "saṅghabhedena bhinditvā. Kappanti āyukappaṃ. So panettha antarakappova. Nirayamhīti avīcimahānirayamhi.",
  "atk-s0504a:333": "Aṭṭhamasuttavaṇṇanā niṭṭhitā.",
  "atk-s0504a:334": "9. Saṅghasāmaggīsuttavaṇṇanā",
  "atk-s0504a:335_0": "19. Navame ekadhammoti eko kusaladhammo anavajjadhammo. “Ayaṃ dhammo, nāyaṃ dhammo”tiādinā",
  "atk-s0504a:335_1": "sace saṅghe vivādo uppajjeyya, tattha dhammakāmena viññunā iti paṭisañcikkhitabbaṃ",
  "atk-s0504a:335_2": "“ṭhānaṃ kho, panetaṃ vijjati, yadidaṃ vivādo vaḍḍhamāno saṅgharājiyā vā saṅghabhedāya",
  "atk-s0504a:335_3": "vā saṃvatteyyā”ti. Sace taṃ adhikaraṇaṃ attanā paggahetvā ṭhito, aggiṃ akkantena",
  "atk-s0504a:335_4": "viya sahasā tato oramitabbaṃ. Atha parehi taṃ paggahitaṃ sayañcetaṃ sakkoti vūpasametuṃ,",
  "atk-s0504a:335_5": "ussāhajāto hutvā dūrampi gantvā tathā paṭipajjitabbaṃ, yathā taṃ vūpasammati. Sace",
  "atk-s0504a:335_6": "pana sayaṃ na sakkoti, so ca vivādo uparūpari vaḍḍhateva, na vūpasammati. Ye tattha",
  "atk-s0504a:335_7": "patirūpā sikkhākāmā sabrahmacārino, te ussāhetvā yena dhammena yena vinayena yena",
  "atk-s0504a:335_8": "satthusāsanena taṃ adhikaraṇaṃ yathā vūpasammati, tathā vūpasametabbaṃ. Evaṃ vūpasamentassa",
  "atk-s0504a:335_9": "yo saṅghasāmaggikaro kusalo dhammo, ayamettha ekadhammoti adhippeto. So hi ubhatopakkhiyānaṃ",
  "atk-s0504a:335_10": "dveḷhakajātānaṃ bhikkhūnaṃ, tesaṃ anuvattanavasena ṭhitānaṃ bhikkhunīnaṃ upāsakānaṃ",
  "atk-s0504a:335_11": "upāsikānaṃ tesaṃ ārakkhadevatānaṃ yāvadeva brahmānampi uppajjanārahaṃ ahitaṃ dukkhāvahaṃ",
  "atk-s0504a:335_12": "saṃkilesadhammaṃ apanetvā mahato puññarāsissa kusalābhisandassa hetubhāvato sadevakassa",
  "atk-s0504a:335_13": "lokassa hitasukhāvaho hoti. Tena vuttaṃ “ekadhammo, bhikkhave, loke uppajjamāno uppajjati",
  "atk-s0504a:335_14": "bahujanahitāyā”tiādi. Tassattho anantarasutte vuttavipariyāyena veditabbo. Saṅghasāmaggīti",
  "atk-s0504a:335_15": "saṅghassa samaggabhāvo bhedābhāvo ekakammatā ekuddesatā ca.",
  "atk-s0504a:336_0": "Gāthāyaṃ sukhā saṅghassa sāmaggīti sukhassa paccayabhāvato sāmaggī sukhāti vuttā.",
  "atk-s0504a:336_1": "Yathā “sukho buddhānamuppādo”ti. Samaggānañcanuggahoti samaggānaṃ sāmaggianumodanena",
  "atk-s0504a:336_2": "anuggaṇhanaṃ sāmaggianurūpaṃ, yathā te sāmaggiṃ na vijahanti, tathā gahaṇaṃ ṭhapanaṃ",
  "atk-s0504a:336_3": "anubalappadānanti attho. Saṅghaṃ samaggaṃ katvānāti bhinnaṃ saṅghaṃ rājipattaṃ vā",
  "atk-s0504a:336_4": "samaggaṃ sahitaṃ katvā. Kappanti āyukappameva. Saggamhi modatīti kāmāvacaradevaloke",
  "atk-s0504a:336_5": "aññe deve dasahi ṭhānehi abhibhavitvā dibbasukhaṃ anubhavanto icchitanipphattiyāva",
  "atk-s0504a:336_6": "modati pamodati lalati kīḷatīti.",
  "atk-s0504a:337": "Navamasuttavaṇṇanā niṭṭhitā.",
  "atk-s0504a:338": "10. Paduṭṭhacittasuttavaṇṇanā",
  "atk-s0504a:339_0": "20. Dasamassa kā uppatti? Aṭṭhuppattiyeva. Ekadivasaṃ kira bhikkhū dhammasabhāyaṃ",
  "atk-s0504a:339_1": "sannisinnā kathaṃ samuṭṭhāpesuṃ – “āvuso, idhekacco bahuṃ puññakammaṃ karoti, ekacco",
  "atk-s0504a:339_2": "bahuṃ pāpakammaṃ, ekacco ubhayavomissakaṃ karoti. Tattha vomissakārino kīdiso abhisamparāyo”ti?",
  "atk-s0504a:339_3": "Atha satthā dhammasabhaṃ upaganvā paññattavarabuddhāsane nisinno taṃ kathaṃ sutvā",
  "atk-s0504a:339_4": "“bhikkhave, maraṇāsannakāle saṃkiliṭṭhacittassa duggati pāṭikaṅkhā”ti dassento imāya",
  "atk-s0504a:339_5": "aṭṭhuppattiyā idaṃ suttaṃ desesi.",
  "atk-s0504a:340_0": "Tattha idhāti desāpadese nipāto. Svāyaṃ katthaci padesaṃ upādāya vuccati “idheva",
  "atk-s0504a:340_1": "tiṭṭhamānassa, devabhūtassa me sato”tiādīsu. Katthaci sāsanaṃ upādāya “idheva, bhikkhave,",
  "atk-s0504a:340_2": "samaṇo idha dutiyo samaṇo”tiādīsu. Katthaci padapūraṇamatte “idhāhaṃ, bhikkhave,",
  "atk-s0504a:340_3": "bhuttāvī assaṃ pavārito”tiādīsu. Katthaci lokaṃ upādāya vuccati “idha tathāgato loke",
  "atk-s0504a:340_4": "uppajjatī”tiādīsu. Idhāpi loke eva daṭṭhabbo. Ekaccanti ekaṃ, aññataranti attho.",
  "atk-s0504a:340_5": "Puggalanti sattaṃ. So hi yathāpaccayaṃ kusalākusalānaṃ tabbipākānañca pūraṇato maraṇavasena",
  "atk-s0504a:340_6": "galanato ca puggaloti vuccati. Paduṭṭhacittanti padosena āghātena duṭṭhacittaṃ. Atha",
  "atk-s0504a:340_7": "vā paduṭṭhacittanti dosena rāgādinā padūsitacittaṃ. Ettha ca ekaccanti idaṃ paduṭṭhacittassa",
  "atk-s0504a:340_8": "puggalassa visesanaṃ. Yassa hi paṭisandhidāyakakammaṃ okāsamakāsi, so tathā vutto.",
  "atk-s0504a:340_9": "Yassa ca akusalappavattito cittaṃ nivattetvā kusalavasena otāretuṃ na sakkā, evaṃ",
  "atk-s0504a:340_10": "āsannamaraṇo. Evanti idāni vattabbākāraṃ dasseti. Cetasāti attano cittena cetopariyañāṇena.",
  "atk-s0504a:340_11": "Cetoti tassa puggalassa cittaṃ. Pariccāti paricchinditvā pajānāmi. Nanu ca yathākammupagañāṇassāyaṃ",
  "atk-s0504a:340_12": "visayoti? Saccametaṃ, tadā pavattamānaakusalacittavasena panetaṃ vuttaṃ.",
  "atk-s0504a:341_0": "Imamhi cāyaṃ samayeti imasmiṃ kāle, imāyaṃ vā paccayasāmaggiyaṃ, ayaṃ puggalo javanavīthiyā",
  "atk-s0504a:341_1": "aparabhāge kālaṃ kareyya ceti attho. Na hi javanakkhaṇe kālaṃkiriyā atthi. Yathābhataṃ",
  "atk-s0504a:341_2": "nikkhitto evaṃ nirayeti yathā ābhataṃ kiñci āharitvā ṭhapitaṃ, evaṃ attano kammunā",
  "atk-s0504a:341_3": "nikkhitto niraye ṭhapito evāti attho. Kāyassa bhedāti upādinnakkhandhapariccāgā.",
  "atk-s0504a:341_4": "Paraṃ maraṇāti tadanantaraṃ abhinibbattakkhandhaggahaṇe. Atha vā kāyassa bhedāti",
  "atk-s0504a:341_5": "jīvitindriyassa upacchedā. Paraṃ maraṇāti cutito uddhaṃ.",
  "atk-s0504a:342_0": "Apāyantiādi sabbaṃ nirayasseva vevacanaṃ. Nirayo hi ayasaṅkhātā sukhā apetoti apāyo;",
  "atk-s0504a:342_1": "saggamokkhahetubhūtā vā puññasammatā ayā apetotipi apāyo. Dukkhassa gati paṭisaraṇanti",
  "atk-s0504a:342_2": "duggati; dosabahulattā vā duṭṭhena kammunā nibbattā gatītipi duggati. Vivasā nipatanti",
  "atk-s0504a:342_3": "ettha dukkaṭakammakārino, vinassantā vā ettha nipatanti sambhijjamānaṅgapaccaṅgāti",
  "atk-s0504a:342_4": "vinipāto. Natthi ettha assādasaññito ayoti nirassādaṭṭhena nirayo. Atha vā apāyaggahaṇena",
  "atk-s0504a:342_5": "tiracchānayoni vuccati. Tiracchānayoni hi apāyo sugatito apetattā, na duggati mahesakkhānaṃ",
  "atk-s0504a:342_6": "nāgarājādīnaṃ sambhavato. Duggatiggahaṇena pettivisayo. So hi apāyo ceva duggati",
  "atk-s0504a:342_7": "ca sugatito apetattā dukkhassa ca gatibhūtattā, na vinipāto asurasadisaṃ avinipātattā.",
  "atk-s0504a:342_8": "Vinipātaggahaṇena asurakāyo. So hi yathāvuttena atthena apāyo ceva duggati ca, sabbasampattisamussayehi",
  "atk-s0504a:342_9": "vinipatitattā vinipātoti ca vuccati. Nirayaggahaṇena avīciādianekappakāro nirayova",
  "atk-s0504a:342_10": "vuccati. Idha pana sabbapadehipi nirayova vutto. Upapajjantīti paṭisandhiṃ gaṇhanti.",
  "atk-s0504a:343_0": "Gāthāsu paṭhamagāthā saṅgītikāle dhammasaṅgāhakattherehi ṭhapitā. Ñatvānāti pubbakālakiriyā.",
  "atk-s0504a:343_1": "Ñāṇapubbakañhi byākaraṇaṃ. Hetuattho vā tvā-saddo yathā “sīhaṃ disvā bhayaṃ hotī”ti,",
  "atk-s0504a:343_2": "jānanahetūti attho. Buddho, bhikkhūnaṃ santiketi buddho bhagavā attano santike bhikkhūnaṃ",
  "atk-s0504a:343_3": "etaṃ parato dvīhi gāthāhi vuccamānaṃ atthaṃ byākāsi. Sesaṃ vuttanayameva.",
  "atk-s0504a:344": "Dasamasuttavaṇṇanā niṭṭhitā.",
  "atk-s0504a:345": "Dutiyavaggavaṇṇanā niṭṭhitā.",
  "atk-s0504a:346": "3. Tatiyavaggo",
  "atk-s0504a:347": "1. Pasannacittasuttavaṇṇanā",
  "atk-s0504a:348_0": "21. Tatiyavaggassa paṭhame pasannacittanti ratanattayasaddhāya kammaphalasaddhāya",
  "atk-s0504a:348_1": "ca pasannamānasaṃ. Sugatinti sundaraṃ gatiṃ, sukhassa vā gatinti sugatiṃ. Sagganti",
  "atk-s0504a:348_2": "rūpādisampattīhi suṭṭhu agganti saggaṃ. Lokanti lokiyanti ettha puññapāpaphalāni,",
  "atk-s0504a:348_3": "lujjanaṭṭheneva vā lokaṃ. Ettha ca sugatiggahaṇena manussagatipi saṅgayhati, saggaggahaṇena",
  "atk-s0504a:348_4": "devagati eva. Sesaṃ heṭṭhā vuttanayameva.",
  "atk-s0504a:349": "Paṭhamasuttavaṇṇanā niṭṭhitā.",
  "atk-s0504a:350": "2. Mettasuttavaṇṇanā",
  "atk-s0504a:351_0": "22. Dutiye mā, bhikkhave, puññānanti ettha māti paṭisedhe nipāto. Puññasaddo “kusalānaṃ,",
  "atk-s0504a:351_1": "bhikkhave, dhammānaṃ samādānahetu evamidaṃ puññaṃ pavaḍḍhatī”tiādīsu puññaphale āgato.",
  "atk-s0504a:351_2": "“Avijjāgatoyaṃ, bhikkhave, purisapuggalo puññañce saṅkhāraṃ abhisaṅkharotī”tiādīsu",
  "atk-s0504a:351_3": "kāmarūpāvacarasucarite. “Puññūpagaṃ bhavati viññāṇa”ntiādīsu sugativisesabhūte upapattibhave.",
  "atk-s0504a:351_4": "“Tīṇimāni, bhikkhave, puññakiriyavatthūni – dānamayaṃ puññakiriyavatthu, sīlamayaṃ",
  "atk-s0504a:351_5": "puññakiriyavatthu, bhāvanāmayaṃ puññakiriyavatthū”tiādīsu kusalacetanāyaṃ. Idha pana",
  "atk-s0504a:351_6": "tebhūmakakusaladhamme veditabbo. Bhāyitthāti ettha duvidhaṃ bhayaṃ ñāṇabhayaṃ, sārajjabhayanti.",
  "atk-s0504a:351_7": "Tattha “yepi te, bhikkhave, devā dīghāyukā vaṇṇavanto sukhabahulā uccesu vimānesu",
  "atk-s0504a:351_8": "ciraṭṭhitikā, tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ",
  "atk-s0504a:351_9": "āpajjantī”tiādīsu āgataṃ ñāṇabhayaṃ. “Ahudeva bhayaṃ, ahu chambhitattaṃ, ahu lomahaṃso”tiādīsu",
  "atk-s0504a:351_10": "āgataṃ sārajjabhayaṃ. Idhāpi sārajjabhayameva. Ayañhettha attho – bhikkhave, dīgharattaṃ",
  "atk-s0504a:351_11": "kāyavacīsaṃyamo vattapaṭivattapūraṇaṃ ekāsanaṃ, ekaseyyaṃ, indriyadamo, dhutadhammehi",
  "atk-s0504a:351_12": "cittassa niggaho, satisampajaññaṃ, kammaṭṭhānānuyogavasena vīriyārambhoti evamādīni",
  "atk-s0504a:351_13": "yāni bhikkhunā, nirantaraṃ pavattetabbāni puññāni, tehi mā bhāyittha, mā bhayaṃ santāsaṃ",
  "atk-s0504a:351_14": "āpajjittha, ekaccassa diṭṭhadhammasukhassa uparodhabhayena samparāyikanibbānasukhadāyakehi",
  "atk-s0504a:351_15": "puññehi mā bhāyitthāti. Nissakke hi idaṃ sāmivacanaṃ.",
  "atk-s0504a:352_0": "Idāni tato abhāyitabbabhāve kāraṇaṃ dassento “sukhasseta”ntiādimāha. Tattha sukhasaddo",
  "atk-s0504a:352_1": "“sukho buddhānaṃ uppādo, sukhā virāgatā loke”tiādīsu sukhamūle āgato. “Yasmā ca kho,",
  "atk-s0504a:352_2": "mahāli, rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe. “Yāvañcidaṃ,",
  "atk-s0504a:352_3": "bhikkhave, na sukaraṃ akkhānena pāpuṇituṃ yāva sukhā saggā”tiādīsu sukhapaccayaṭṭhāne.",
  "atk-s0504a:352_4": "“Sukho puññassa uccayo”tiādīsu sukhahetumhi. “Diṭṭhadhammasukhavihārā ete dhammā”tiādīsu",
  "atk-s0504a:352_5": "abyāpajje. “Nibbānaṃ paramaṃ sukha”ntiādīsu nibbāne. “Sukhassa ca pahānā”tiādīsu",
  "atk-s0504a:352_6": "sukhavedanāyaṃ. “Adukkhamasukhaṃ santaṃ, sukhamicceva bhāsita”ntiādīsu upekkhāvedanāyaṃ.",
  "atk-s0504a:352_7": "“Dvepi mayā, ānanda, vedanā vuttā pariyāyena sukhā vedanā, dukkhā vedanā”tiādīsu",
  "atk-s0504a:352_8": "iṭṭhasukhe. “Sukho vipāko puññāna”ntiādīsu sukhavipāke. Idhāpi iṭṭhavipāke eva daṭṭhabbo.",
  "atk-s0504a:352_9": "Iṭṭhassātiādīsu esitabbato aniṭṭhapaṭikkhepato ca iṭṭhassa, kamanīyato manasmiñca",
  "atk-s0504a:352_10": "kamanato pavisanato kantassa, piyāyitabbato santappanato ca piyassa, mānanīyato manassa",
  "atk-s0504a:352_11": "pavaḍḍhanato ca manāpassāti attho veditabbo. Yadidaṃ puññānīti “puññānī”ti yadidaṃ",
  "atk-s0504a:352_12": "vacanaṃ, etaṃ sukhassa iṭṭhassa vipākassa adhivacanaṃ nāmaṃ, sukhameva taṃ yadidaṃ",
  "atk-s0504a:352_13": "puññanti phalena kāraṇassa abhedūpacāraṃ vadati. Tena katūpacitānaṃ puññānaṃ avassaṃbhāviphalaṃ",
  "atk-s0504a:352_14": "sutvā appamattena sakkaccaṃ puññāni kātabbānīti puññakiriyāyaṃ niyojeti, ādarañca",
  "atk-s0504a:352_15": "nesaṃ tattha uppādeti.",
  "atk-s0504a:353_0": "Idāni attanā sunettakāle katena puññakammena dīgharattaṃ paccanubhūtaṃ bhavantarapaṭicchannaṃ",
  "atk-s0504a:353_1": "uḷāratamaṃ puññavipākaṃ udāharitvā tamatthaṃ pākaṭaṃ karonto “abhijānāmi kho panāha”ntiādimāha.",
  "atk-s0504a:353_2": "Tattha abhijānāmīti abhivisiṭṭhena ñāṇena jānāmi, paccakkhato bujjhāmi. Dīgharattanti",
  "atk-s0504a:353_3": "cirakālaṃ. Puññānanti dānādikusaladhammānaṃ. Satta vassānīti satta saṃvaccharāni.",
  "atk-s0504a:353_4": "Mettacittanti mijjatīti mettā, siniyhatīti attho. Mitte bhavā, mittassa vā esā pavattītipi",
  "atk-s0504a:353_5": "mettā. Lakkhaṇādito pana hitākārappavattilakkhaṇā, hitūpasaṃhārarasā, āghātavinayapaccupaṭṭhānā,",
  "atk-s0504a:353_6": "sattānaṃ manāpabhāvadassanapadaṭṭhānā. Byāpādūpasamo etissā sampatti, sinehāsambhavo",
  "atk-s0504a:353_7": "vipatti. Sā etassa atthīti mettacittaṃ. Bhāvetvāti mettāsahagataṃ cittaṃ, cittasīsena",
  "atk-s0504a:353_8": "samādhi vuttoti mettāsamādhiṃ mettābrahmavihāraṃ uppādetvā ceva vaḍḍhetvā ca. Satta",
  "atk-s0504a:353_9": "saṃvaṭṭavivaṭṭakappeti satta mahākappe. Saṃvaṭṭa-vivaṭṭaggahaṇeneva hi saṃvaṭṭaṭṭhāyi-vivaṭṭaṭṭhāyinopi",
  "atk-s0504a:353_10": "gahitā. Imaṃ lokanti kāmalokaṃ. Saṃvaṭṭamāne sudanti saṃvaṭṭamāne. Sudanti nipātamattaṃ",
  "atk-s0504a:353_11": "vinassamāneti attho. “Saṃvattamāne suda”nti ca paṭhanti. Kappeti kāle. Kappasīsena",
  "atk-s0504a:353_12": "hi kālo vutto. Kāle khīyamāne kappopi khīyateva. Yathāha –",
  "atk-s0504a:354": "“Kālo ghasati bhūtāni, sabbāneva sahattanā”ti. ;",
  "atk-s0504a:355_0": "“Ābhassarūpago homī”ti vuttattā tejosaṃvaṭṭavasenettha kappavuṭṭhānaṃ veditabbaṃ.",
  "atk-s0504a:355_1": "Ābhassarūpagoti tattha paṭisandhiggahaṇavasena ābhassarabrahmalokaṃ upagacchāmīti",
  "atk-s0504a:355_2": "ābhassarūpago homi. Vivaṭṭamāneti saṇṭhahamāne, jāyamāneti attho. Suññaṃ brahmavimānaṃ",
  "atk-s0504a:355_3": "upapajjāmīti kassaci sattassa tattha nibbattassa abhāvato suññaṃ, yaṃ paṭhamajjhānabhūmisaṅkhātaṃ",
  "atk-s0504a:355_4": "brahmavimānaṃ ādito nibbattaṃ, taṃ paṭisandhiggahaṇavasena upapajjāmi upemi. Brahmāti",
  "atk-s0504a:355_5": "kāmāvacarasattehi seṭṭhaṭṭhena tathā tathā brūhitaguṇatāya brahmavihārato nibbattaṭṭhena",
  "atk-s0504a:355_6": "ca brahmā. Brahmapārisajjabrahmapurohitehi mahanto brahmāti mahābrahmā. Tato eva",
  "atk-s0504a:355_7": "te abhibhavitvā ṭhitattā abhibhū. Tehi kenaci guṇena na abhibhūtoti anabhibhūto.",
  "atk-s0504a:355_8": "Aññadatthūti ekaṃsavacane nipāto. Dasoti dassanasīlo, so atītānāgatapaccuppannānaṃ",
  "atk-s0504a:355_9": "dassanasamattho, abhiññāṇena passitabbaṃ passāmīti attho. Sesabrahmānaṃ iddhipādabhāvanābalena",
  "atk-s0504a:355_10": "attano cittañca mama vase vattemīti vasavattī homīti yojetabbaṃ. Tadā kira bodhisatto",
  "atk-s0504a:355_11": "aṭṭhasamāpattilābhīpi samāno tathā sattahitaṃ attano pāramiparipūraṇañca olokento",
  "atk-s0504a:355_12": "tāsu eva dvīsu jhānabhūmīsu nikantiṃ uppādetvā mettābrahmavihāravasena aparāparaṃ",
  "atk-s0504a:355_13": "saṃsari. Tena vuttaṃ “sattavassāni…pe… vasavattī”ti.",
  "atk-s0504a:356_0": "Evaṃ bhagavā rūpāvacarapuññassa vipākamahantataṃ pakāsetvā idāni kāmāvacarapuññassāpi",
  "atk-s0504a:356_1": "taṃ dassento “chattiṃsakkhattu”ntiādimāha. Tattha sakko ahosinti chattiṃsa vāre aññattha",
  "atk-s0504a:356_2": "anupapajjitvā nirantaraṃ sakko devānamindo tāvatiṃsadevarājā ahosi. Rājā ahosintiādīsu",
  "atk-s0504a:356_3": "catūhi acchariyadhammehi catūhi ca saṅgahavatthūhi lokaṃ rañjetīti rājā. Cakkaratanaṃ",
  "atk-s0504a:356_4": "vatteti, catūhi sampatticakkehi vattati, tehi ca paraṃ vatteti, parahitāya ca iriyāpathacakkānaṃ",
  "atk-s0504a:356_5": "vatto etasmiṃ atthīti cakkavattī. Rājāti cettha sāmaññaṃ, cakkavattīti visesaṃ. Dhammena",
  "atk-s0504a:356_6": "caratīti dhammiko. Ñāyena samena vattatīti attho. Dhammeneva rajjaṃ labhitvā rājā",
  "atk-s0504a:356_7": "jātoti dhammarājā. Parahitadhammacaraṇena vā dhammiko, attahitadhammacaraṇena dhammarājā,",
  "atk-s0504a:356_8": "caturantāya issaroti cāturanto, catusamuddantāya catubbidhadīpavibhūsitāya ca pathaviyā",
  "atk-s0504a:356_9": "issaroti attho. Ajjhattaṃ kopādipaccatthike, bahiddhā ca sabbarājāno adaṇḍena asatthena",
  "atk-s0504a:356_10": "vijesīti vijitāvī. Janapade thāvarabhāvaṃ dhuvabhāvaṃ patto, na sakkā kenaci tato",
  "atk-s0504a:356_11": "cāletuṃ janapado vā tamhi thāvariyappatto anuyutto sakammanirato acalo asampavedhīti",
  "atk-s0504a:356_12": "janapadatthāvariyappatto.",
  "atk-s0504a:357_0": "Cakkaratanaṃ, hatthiratanaṃ, assaratanaṃ, maṇiratanaṃ, itthiratanaṃ, gahapatiratanaṃ,",
  "atk-s0504a:357_1": "pariṇāyakaratananti imehi sattahi ratanehi samupetoti sattaratanasamannāgato. Tesu",
  "atk-s0504a:357_2": "hi rājā cakkavatti cakkaratanena ajitaṃ jināti, hatthiassaratanehi vijite sukheneva",
  "atk-s0504a:357_3": "anuvicarati, pariṇāyakaratanena vijitamanurakkhati, sesehi upabhogasukhamanubhavati.",
  "atk-s0504a:357_4": "Paṭhamena cassa ussāhasattiyogo, pacchimena mantasattiyogo, hatthiassagahapatiratanehi",
  "atk-s0504a:357_5": "pabhūsattiyogo suparipuṇṇo hoti, itthimaṇiratanehi tividhasattiyogaphalaṃ. So itthimaṇiratanehi",
  "atk-s0504a:357_6": "paribhogasukhamanubhavati, sesehi upabhogasukhaṃ. Visesato cassa purimāni tīṇi adosakusalamūlajanitakammānubhāvena",
  "atk-s0504a:357_7": "sampajjanti, majjhimāni alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti",
  "atk-s0504a:357_8": "veditabbaṃ padesarajjassāti khuddakarajjassa.",
  "atk-s0504a:358_0": "Etadahosīti attano sampattiyo paccavekkhantassa pacchime cakkavattikāle etaṃ “kissa",
  "atk-s0504a:358_1": "nu kho me idaṃ kammassa phala”ntiādikaṃ ahosi. Sabbatthakameva tasmiṃ tasmimpi bhave",
  "atk-s0504a:358_2": "etadahosiyeva. Tatthāyaṃ cakkavattikālavasena yojanā. Evaṃmahiddhikoti maṇiratanahatthiratanādippamukhāya",
  "atk-s0504a:358_3": "kosavāhanasampattiyā janapadatthāvariyappattiyā ca evaṃmahiddhiko. Evaṃmahānubhāvoti",
  "atk-s0504a:358_4": "cakkaratanādisamannāgamena kassacipi pīḷaṃ akarontova sabbarājūhi sirasā sampaṭicchitasāsanavehāsagamanādīhi",
  "atk-s0504a:358_5": "evaṃ mahānubhāvo. Dānassāti annādideyyadhammapariccāgassa. Damassāti cakkhādiindriyadamanassa",
  "atk-s0504a:358_6": "ceva samādhānavasena rāgādikilesadamanassa ca. Saṃyamassāti kāyavacīsaṃyamassa. Tattha",
  "atk-s0504a:358_7": "yaṃ samādhānavasena kilesadamanaṃ, taṃ bhāvanāmayaṃ puññaṃ, tañca kho mettābrahmavihārabhūtaṃ",
  "atk-s0504a:358_8": "idhādhippetaṃ. Tasmiñca upacārappanābhedena duvidhe yaṃ appanāppattaṃ, tenassa yathāvuttāsu",
  "atk-s0504a:358_9": "dvīsu jhānabhūmīsu upapatti ahosi. Itarena tividhenāpi yathārahaṃ pattacakkavattiādibhāvoti veditabbaṃ.",
  "atk-s0504a:359_0": "Iti bhagavā attānaṃ kāyasakkhi katvā puññānaṃ vipākamahantataṃ pakāsetvā idāni tamevatthaṃ",
  "atk-s0504a:359_1": "gāthābandhena dassento “puññamevā”tiādimāha. Tattha puññameva so sikkheyyāti yo atthakāmo",
  "atk-s0504a:359_2": "kulaputto, so puññaphalanibbattanato, attano santānaṃ punanato ca “puñña”nti laddhanāmaṃ",
  "atk-s0504a:359_3": "tividhaṃ kusalameva sikkheyya niveseyya upacineyya pasaveyyāti attho. Āyatagganti",
  "atk-s0504a:359_4": "vipulaphalatāya uḷāraphalatāya āyataggaṃ, piyamanāpaphalatāya vā āyatiṃ uttamanti",
  "atk-s0504a:359_5": "āyataggaṃ, āyena vā yonisomanasikārādippaccayena uḷāratamena agganti āyataggaṃ. Takāro",
  "atk-s0504a:359_6": "padasandhikaro. Atha vā āyena puññaphalena aggaṃ padhānanti āyataggaṃ. Tato eva sukhudrayaṃ",
  "atk-s0504a:359_7": "sukhavipākanti attho.",
  "atk-s0504a:360_0": "Katamaṃ pana taṃ puññaṃ, kathañca naṃ sikkheyyāti āha “dānañca samacariyañca, mettacittañca",
  "atk-s0504a:360_1": "bhāvaye”ti. Tattha samacariyanti kāyavisamādīni vajjetvā kāyasamādicaritaṃ, suvisuddhaṃ",
  "atk-s0504a:360_2": "sīlanti attho. Bhāvayeti attano santāne uppādeyya vaḍḍheyya. Ete dhammeti ete dānādike",
  "atk-s0504a:360_3": "sucaritadhamme. Sukhasamuddayeti sukhānisaṃse, ānisaṃsaphalampi nesaṃ sukhamevāti",
  "atk-s0504a:360_4": "dasseti. Abyāpajjaṃ sukhaṃ lokanti kāmacchandādibyāpādavirahitattā abyāpajjaṃ niddukkhaṃ,",
  "atk-s0504a:360_5": "parapīḷābhāve pana vattabbaṃ natthi. Jhānasamāpattivasena sukhabahulattā sukhaṃ,",
  "atk-s0504a:360_6": "ekantasukhañca brahmalokaṃ jhānapuññānaṃ, itarapuññānaṃ pana tadaññaṃ sampattibhavasaṅkhātaṃ",
  "atk-s0504a:360_7": "sukhaṃ lokaṃ paṇḍito sappañño upapajjati upeti. Iti imasmiṃ sutte gāthāsu ca vaṭṭasampatti eva kathitā.",
  "atk-s0504a:361": "Dutiyasuttavaṇṇanā niṭṭhitā.",
  "atk-s0504a:362": "3. Ubhayatthasuttavaṇṇanā",
  "atk-s0504a:363_0": "23. Tatiye bhāvitoti uppādito ca vaḍḍhito ca. Bahulīkatoti punappunaṃ kato. Atthoti",
  "atk-s0504a:363_1": "hitaṃ. Tañhi araṇīyato upagantabbato atthoti vuccati. Samadhigayha tiṭṭhatīti sammā",
  "atk-s0504a:363_2": "pariggahetvā avijahitvā vattati. Diṭṭhadhammikanti diṭṭhadhammo vuccati paccakkhabhūto",
  "atk-s0504a:363_3": "attabhāvo, diṭṭhadhamme bhavaṃ diṭṭhadhammikaṃ, idhalokapariyāpannanti attho. Samparāyikanti",
  "atk-s0504a:363_4": "dhammavasena samparetabbato samparāyo, paraloko, samparāye bhavaṃ samparāyikaṃ, paralokapariyāpannanti vuttaṃ hoti.",
  "atk-s0504a:364_0": "Ko panesa diṭṭhadhammiko nāma attho, ko vā samparāyikoti? Saṅkhepena tāva yaṃ idhalokasukhaṃ,",
  "atk-s0504a:364_1": "yañcetarahi idhalokasukhāvahaṃ, ayaṃ diṭṭhadhammiko attho. Seyyathidaṃ – gahaṭṭhānaṃ",
  "atk-s0504a:364_2": "tāva idha yaṃ kiñci vittūpakaraṇaṃ, anākulakammantatā, ārogyasaṃvidhānaṃ, vatthuvisadakiriyāyogavihitāni",
  "atk-s0504a:364_3": "sippāyatanavijjāṭṭhānāni saṅgahitaparijanatāti evamādi. Pabbajitānaṃ pana ye ime",
  "atk-s0504a:364_4": "jīvitaparikkhārā cīvarapiṇḍapātasenāsanagilānappaccayabhesajjaparikkhārā. Tesaṃ akicchalābho,",
  "atk-s0504a:364_5": "tattha ca saṅkhāya paṭisevanā, saṅkhāya parivajjanā, vatthuvisadakiriyā, appicchatā,",
  "atk-s0504a:364_6": "santuṭṭhi, paviveko, asaṃsaggoti evamādi. Patirūpadesavāsasappurisūpanissayasaddhammassavanayonisomanasikārādayo",
  "atk-s0504a:364_7": "pana ubhayesaṃ sādhāraṇā ubhayānurūpā cāti veditabbā.",
  "atk-s0504a:365": "Appamādoti ettha appamādo pamādappaṭipakkhato veditabbo. Ko panesa pamādo nāma? Pamajjanākāro. Vuttaṃ hetaṃ –",
  "atk-s0504a:366_0": "“Tattha katamo pamādo? Kāyaduccarite vā vacīduccarite vā manoduccarite vā pañcasu",
  "atk-s0504a:366_1": "vā kāmaguṇesu cittassa vossaggo vossaggānuppādanaṃ kusalānaṃ vā dhammānaṃ bhāvanāya",
  "atk-s0504a:366_2": "asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā",
  "atk-s0504a:366_3": "nikkhittadhuratā anāsevanā abhāvanā abahulīkammaṃ anadhiṭṭhānaṃ ananuyogopamādo.",
  "atk-s0504a:366_4": "Yo evarūpo pamādo pamajjanā pamajjitattaṃ. Ayaṃ vuccati pamādo”ti.",
  "atk-s0504a:367_0": "Tasmā vuttappaṭipakkhato appamādo veditabbo. Atthato hi so satiyā avippavāso, niccaṃ",
  "atk-s0504a:367_1": "upaṭṭhitassatiyā etaṃ nāmaṃ. Apare pana “satisampajaññayogena pavattā cattāro arūpino",
  "atk-s0504a:367_2": "khandhā appamādo”ti vadanti.",
  "atk-s0504a:368_0": "“Bhāvito bahūlīkato”ti vuttaṃ, kathaṃ panāyaṃ appamādo bhāvetabboti? Na appamādabhāvanā",
  "atk-s0504a:368_1": "nāma visuṃ ekabhāvanā atthi. Yā hi kāci puññakiriyā kusalakiriyā, sabbā sā appamādabhāvanātveva",
  "atk-s0504a:368_2": "veditabbā. Visesato pana vivaṭṭūpanissayaṃ saraṇagamanaṃ kāyikavācasikasaṃvarañca",
  "atk-s0504a:368_3": "upādāya sabbā sīlabhāvanā, sabbā samādhibhāvanā, sabbā paññābhāvanā, sabbā kusalabhāvanā,",
  "atk-s0504a:368_4": "anavajjabhāvanā, appamādabhāvanāti veditabbā. “Appamādo”ti hi idaṃ mahantaṃ atthaṃ",
  "atk-s0504a:368_5": "dīpeti, mahantaṃ atthaṃ pariggahetvā tiṭṭhati. Sakalampi tepiṭakaṃ buddhavacanaṃ",
  "atk-s0504a:368_6": "āharitvā appamādapadassa atthaṃ katvā kathento dhammakathiko “atitthena pakkhando”ti",
  "atk-s0504a:368_7": "na vattabbo. Kasmā? Appamādapadassa mahantabhāvato. Tathā hi sammāsambuddho kusinārāyaṃ",
  "atk-s0504a:368_8": "yamakasālānamantare parinibbānasamaye nipanno abhisambodhito paṭṭhāya pañcacattālīsāya",
  "atk-s0504a:368_9": "vassesu attanā bhāsitaṃ dhammaṃ ekena padena saṅgahetvā dassento – “appamādena sampādethā”ti",
  "atk-s0504a:368_10": "bhikkhūnaṃ ovādamadāsi. Tathā ca vuttaṃ –",
  "atk-s0504a:369_0": "“Seyyathāpi, bhikkhave, yāni kānici jaṅgalānaṃ pāṇānaṃ padajātāni, sabbāni tāni hatthipade",
  "atk-s0504a:369_1": "samodhānaṃ gacchanti, hatthipadaṃ tesaṃ aggamakkhāyati yadidaṃ mahantaṭṭhena; evameva",
  "atk-s0504a:369_2": "kho, bhikkhave, ye keci kusalā dhammā, sabbete appamādamūlakā appamādasamosaraṇā,",
  "atk-s0504a:369_3": "appamādo tesaṃ dhammānaṃ aggamakkhāyatī”ti.",
  "atk-s0504a:370_0": "Gāthāsu appamādaṃ pasaṃsantīti dānādipuññakiriyāsu appamādaṃ appamajjanaṃ paṇḍitā",
  "atk-s0504a:370_1": "sappaññā buddhādayo pasaṃsanti, vaṇṇenti thomenti. Kasmā? Yasmā appamatto ubho atthe",
  "atk-s0504a:370_2": "adhigaṇhāti paṇḍito. Ke pana te ubho atthāti āha – “diṭṭhe dhamme ca yo attho, yo",
  "atk-s0504a:370_3": "cattho samparāyiko”ti, evamettha padayojanā veditabbā. Idhāpi diṭṭhe dhamme ca yo",
  "atk-s0504a:370_4": "atthoti gahaṭṭhassa tāva “anavajjāni kammāni, anākulā ca kammantā”tiādinā nayena",
  "atk-s0504a:370_5": "vutto kasigorakkhādividhinā laddhabbo attho, pabbajitassa pana avippaṭisārādiattho",
  "atk-s0504a:370_6": "veditabbo. Yo cattho samparāyikoti pana ubhayesampi dhammacariyāva vuttāti veditabbā.",
  "atk-s0504a:370_7": "Atthābhisamayāti duvidhassapi atthassa hitassa paṭilābhā, laddhabbena samiti saṅgati",
  "atk-s0504a:370_8": "samodhānanti samayo, lābho. Samayo eva abhisamayo, abhimukhabhāvena vā samayo abhisamayoti",
  "atk-s0504a:370_9": "evamettha abhisamayo veditabbo. Dhitisampannattā dhīro. Tatiyena cettha attha-saddena",
  "atk-s0504a:370_10": "paramatthassa nibbānassāpi saṅgaho veditabbo. Sesaṃ suviññeyyameva. Iti imasmiṃ sutte",
  "atk-s0504a:370_11": "vaṭṭasampatti eva kathitā. Gāthāyaṃ pana vivaṭṭassapi saṅgaho daṭṭhabbo. Tathā hi vuttaṃ –",
  "atk-s0504a:371": "“Appamādo amatapadaṃ, pamādo maccuno padaṃ;",
  "atk-s0504a:372": "Appamattā na mīyanti, ye pamattā yathā matā.",
  "atk-s0504a:373": "“Evaṃ visesato ñatvā, appamādamhi paṇḍitā;",
  "atk-s0504a:374": "Appamāde pamodanti, ariyānaṃ gocare ratā.",
  "atk-s0504a:375": "“Te jhāyino sātatikā, niccaṃ daḷhaparakkamā;",
  "atk-s0504a:376": "Phusanti dhīrā nibbānaṃ, yogakkhemaṃ anuttara”nti. ;",
  "atk-s0504a:377": "Tasmā “atthābhisamayā”ti ettha lokuttaratthavasenapi attho veditabbo.",
  "atk-s0504a:378": "Tatiyasuttavaṇṇanā niṭṭhitā.",
  "atk-s0504a:379": "4. Aṭṭhipuñjasuttavaṇṇanā",
  "atk-s0504a:380_0": "24. Catutthe ekapuggalassāti ettha puggaloti ayaṃ vohārakathā. Buddhassa hi bhagavato",
  "atk-s0504a:380_1": "duvidhā desanā sammutidesanā ca paramatthadesanā cāti. Tattha “puggalo, satto, itthī,",
  "atk-s0504a:380_2": "puriso, khattiyo, brāhmaṇo, devo, māro”ti evarūpā sammutidesanā. “Aniccaṃ, dukkhaṃ,",
  "atk-s0504a:380_3": "anattā, khandhā, dhātu, āyatanā, satipaṭṭhānā”ti evarūpā paramatthadesanā. Tattha",
  "atk-s0504a:380_4": "bhagavā ye sammutivasena desanaṃ sutvā visesamadhigantuṃ samatthā, nesaṃ sammutidesanaṃ",
  "atk-s0504a:380_5": "deseti. Ye pana paramatthavasena desanaṃ sutvā visesamadhigantuṃ samatthā, tesaṃ",
  "atk-s0504a:380_6": "paramatthadesanaṃ deseti.",
  "atk-s0504a:381_0": "Tatthāyaṃ upamā – yathā hi desabhāsākusalo tiṇṇaṃ vedānaṃ atthasaṃvaṇṇanako ācariyo",
  "atk-s0504a:381_1": "ye damiḷabhāsāya vutte atthaṃ jānanti, tesaṃ damiḷabhāsāya ācikkhati. Ye andhakabhāsādīsu",
  "atk-s0504a:381_2": "aññatarāya, tesaṃ tāya tāya bhāsāya. Evaṃ te māṇavakā chekaṃ byattaṃ ācariyamāgamma",
  "atk-s0504a:381_3": "khippameva sippaṃ uggaṇhanti. Tattha ācariyo viya buddho bhagavā, tayo vedā viya",
  "atk-s0504a:381_4": "kathetabbabhāve ṭhitāni tīṇi piṭakāni, desabhāsākosallamiva sammutiparamatthakosallaṃ,",
  "atk-s0504a:381_5": "nānādesabhāsā māṇavakā viya sammutiparamatthavasena paṭivijjhanasamatthā veneyyā,",
  "atk-s0504a:381_6": "ācariyassa damiḷabhāsādiācikkhanaṃ viya bhagavato sammutiparamatthavasena desanā",
  "atk-s0504a:381_7": "veditabbā. Āha cettha –",
  "atk-s0504a:382": "“Duve saccāni akkhāsi, sambuddho vadataṃ varo;",
  "atk-s0504a:383": "Sammutiṃ paramatthañca, tatiyaṃ nūpalabbhati.",
  "atk-s0504a:384": "“Saṅketavacanaṃ saccaṃ, lokasammutikāraṇā;",
  "atk-s0504a:385": "Paramatthavacanaṃ saccaṃ, dhammānaṃ bhūtakāraṇā.",
  "atk-s0504a:386": "“Tasmā vohārakusalassa, lokanāthassa satthuno;",
  "atk-s0504a:387": "Sammutiṃ voharantassa, musāvādo na jāyatī”ti.",
  "atk-s0504a:388_0": "Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ, kammassakatādīpanatthaṃ,",
  "atk-s0504a:388_1": "paccattapurisakāradīpanatthaṃ,, ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ,",
  "atk-s0504a:388_2": "dakkhiṇāvisuddhidīpanatthaṃ, lokasammutiyā appahānatthaṃ, cāti. “Khandhadhātuāyatanāni",
  "atk-s0504a:388_3": "hiriyanti ottappantī”ti hi vutte mahājano na jānāti, sammohaṃ āpajjati, paṭisattu",
  "atk-s0504a:388_4": "vā hoti – “kimidaṃ khandhadhātuāyatanāni hiriyanti ottappanti nāmā”ti? “Itthī hiriyati",
  "atk-s0504a:388_5": "ottappati, puriso, khattiyo, brāhmaṇo, devo, māro”ti pana vutte jānāti, na sammohaṃ",
  "atk-s0504a:388_6": "āpajjati, na paṭisattu vā hoti. Tasmā bhagavā hirottappadīpanatthaṃ puggalakathaṃ katheti.",
  "atk-s0504a:389": "“Khandhā kammassakā, dhātuyo āyatanānī”ti vuttepi eseva nayo. Tasmā kammassakatādīpanatthampi puggalakathaṃ katheti.",
  "atk-s0504a:390_0": "“Veḷuvanādayo mahāvihārā khandhehi kārāpitā, dhātūhi āyatanehī”ti vuttepi eseva nayo.",
  "atk-s0504a:390_1": "Tathā “khandhā mātaraṃ jīvitā voropenti, pitaraṃ, arahantaṃ, ruhiruppādakammaṃ, saṅghabhedakammaṃ",
  "atk-s0504a:390_2": "karonti, dhātuyo āyatanānī”ti vuttepi eseva nayo. “Khandhā mettāyanti, dhātuyo āyatanānī”ti",
  "atk-s0504a:390_3": "vuttepi eseva nayo. “Khandhā pubbenivāsaṃ anussaranti, dhātuyo āyatanānī”ti vuttepi",
  "atk-s0504a:390_4": "eseva nayo. Tasmā bhagavā paccattapurisakāradīpanatthaṃ ānantariyadīpanatthaṃ brahmavihāradīpanatthaṃ",
  "atk-s0504a:390_5": "pubbenivāsadīpanatthañca puggalakathaṃ katheti.",
  "atk-s0504a:391_0": "“Khandhā dānaṃ paṭiggaṇhanti, dhātuyo āyatanānī”ti vuttepi mahājano na jānāti, sammohaṃ",
  "atk-s0504a:391_1": "āpajjati, paṭisattu vā hoti “kimidaṃ khandhā dhātuyo āyatanāni paṭiggaṇhanti nāmā”ti?",
  "atk-s0504a:391_2": "“Puggalā paṭiggaṇhantī”ti pana vutte jānāti, na sammohaṃ āpajjati, na paṭisattu vā",
  "atk-s0504a:391_3": "hoti. Tasmā bhagavā dakkhiṇāvisuddhidīpanatthaṃ puggalakathaṃ katheti.",
  "atk-s0504a:392_0": "Lokasammutiñca buddhā bhagavanto na pajahanti, lokasamaññāya lokaniruttiyā lokābhilāpe",
  "atk-s0504a:392_1": "ṭhitāyeva dhammaṃ desenti. Tasmā bhagavā lokasammutiyā appahānatthampi puggalakathaṃ",
  "atk-s0504a:392_2": "katheti. So idhāpi lokavohāravasena desetabbamatthaṃ dassento “ekapuggalassā”tiādimāha.",
  "atk-s0504a:393_0": "Tattha ekapuggalassāti ekasattassa. Kappanti mahākappaṃ. Yadipi accantasaṃyoge idaṃ",
  "atk-s0504a:393_1": "upayogavacanaṃ, yattha pana sattānaṃ sandhāvanaṃ saṃsaraṇaṃ sambhavati, tassa vasena",
  "atk-s0504a:393_2": "gahetabbaṃ. Aṭṭhikaṅkaloti aṭṭhibhāgo. “Aṭṭhikhalo”tipi paṭhanti, aṭṭhisañcayoti",
  "atk-s0504a:393_3": "attho. Aṭṭhipuñjoti aṭṭhisamūho. Aṭṭhirāsīti tasseva vevacanaṃ. Keci pana “kaṭippamāṇato",
  "atk-s0504a:393_4": "heṭṭhā samūho kaṅkalo nāma, tato upari yāva tālappamāṇaṃ puñjo, tato upari rāsī”ti",
  "atk-s0504a:393_5": "vadanti. Taṃ tesaṃ matimattaṃ. Sabbametaṃ samūhasseva pariyāyavacanaṃ vepullasseva",
  "atk-s0504a:393_6": "upamābhāvena āhaṭattā.",
  "atk-s0504a:394_0": "Sace saṃhārako assāti avippakiraṇavasena saṃharitvā ṭhapetā koci yadi siyāti parikappanavasena",
  "atk-s0504a:394_1": "vadati. Sambhatañca na vinasseyyāti tathā kenaci sambhatañca taṃ aṭṭhikaṅkalaṃ antaradhānābhāvena",
  "atk-s0504a:394_2": "pūtibhūtaṃ cuṇṇavicuṇṇañca ahutvā sace na vinasseyyāti parikappanavaseneva vadati.",
  "atk-s0504a:394_3": "Ayañhettha attho – bhikkhave, ekassa sattassa kammakilesehi aparāparuppattivasena",
  "atk-s0504a:394_4": "ekaṃ mahākappaṃ sandhāvantassa saṃsarantassa evaṃ mahāaṭṭhisañcayo bhaveyya, ārohapariṇāhehi",
  "atk-s0504a:394_5": "yattakoyaṃ vepullapabbato. Sace panassa koci saṃharitvā ṭhapetā bhaveyya, sambhatañca",
  "atk-s0504a:394_6": "taṃ sace avinassantaṃ tiṭṭheyyāti. Ayañca nayo nibbutappadīpe viya bhijjanasabhāve",
  "atk-s0504a:394_7": "kaḷevaranikkheparahite opapātikattabhāve sabbena sabbaṃ anaṭṭhike ca khuddakattabhāve",
  "atk-s0504a:394_8": "vajjetvā vutto. Keci pana “parikappanavasena imassa nayassa āhaṭattā tesampi yadi",
  "atk-s0504a:394_9": "siyā aṭṭhikaṅkalo, tenāpi saheva ayaṃ aṭṭhipuñjaparimāṇo vutto”ti vadanti. Apare",
  "atk-s0504a:394_10": "pana “nayidamevaṃ labbhamānasseva aṭṭhipuñjassa vasena sabbaññutaññāṇena paricchinditvā",
  "atk-s0504a:394_11": "imassa parimāṇassa vuttatā. Tasmā vuttanayeneva attho gahetabbo”ti.",
  "atk-s0504a:395_0": "Gāthāsu mahesināti mahante sīlakkhandhādayo esati gavesatīti mahesī, sammāsambuddho.",
  "atk-s0504a:395_1": "“Iti vuttaṃ mahesinā”ti ca bhagavā “dasabalasamannāgato, bhikkhave, tathāgato”tiādīsu",
  "atk-s0504a:395_2": "viya attānaṃ aññaṃ viya katvā dasseti. Vepulloti rājagahaṃ parivāretvā ṭhitesu pañcasu",
  "atk-s0504a:395_3": "pabbatesu vipulabhāvato vepulloti laddhanāmo. Tato eva mahā, ṭhitadisābhāgavasena",
  "atk-s0504a:395_4": "uttaro gijjhakūṭassa. Giribbajeti giribbajapuranāmakassa rājagahassa samīpe.",
  "atk-s0504a:396_0": "Ettāvatā bhagavā “ettakenāpi kālena anupacchinnabhavamūlassa apariññātavatthukassa",
  "atk-s0504a:396_1": "puthujjanassa ayamīdisī kaṭasivaḍḍhanā”ti vaṭṭe ādīnavaṃ dassetvā idāni yesaṃ ariyasaccānaṃ",
  "atk-s0504a:396_2": "ananubodhā appaṭivedhā andhaputhujjanassa evaṃ kaṭasivaḍḍhanā, tāni ariyasaccāni",
  "atk-s0504a:396_3": "diṭṭhavato ariyapuggalassa ayaṃ natthīti dassento “yato ca ariyasaccānī”tiādimāha.",
  "atk-s0504a:397_0": "Tattha yatoti yadā. Ariyasaccānīti araṇīyato ariyāni, avitathabhāvena saccāni cāti",
  "atk-s0504a:397_1": "ariyasaccāni, ariyabhāvakarāni vā saccāni ariyasaccāni, ariyehi vā buddhādīhi paṭivijjhitabbāni",
  "atk-s0504a:397_2": "saccāni ariyasaccāni. Atha vā ariyassa saccāni ariyasaccāni. Sadevakena hi lokena",
  "atk-s0504a:397_3": "saraṇanti araṇīyato ariyo bhagavā, tena sayambhuñāṇena diṭṭhattā tassa saccānīti",
  "atk-s0504a:397_4": "ariyasaccāni. Sammappaññāya passatīti sammā hetunā ñāyena vipassanāpaññāsahitāya",
  "atk-s0504a:397_5": "maggapaññāya pariññāpahānasacchikiriyābhāvanābhisamayavasena passati. Dukkhantiādi",
  "atk-s0504a:397_6": "ariyasaccānaṃ sarūpadassanaṃ. Tattha anekūpaddavādhiṭṭhānatāya kucchitabhāvato bālajanaparikappitadhuvasubhasukhattavirahena",
  "atk-s0504a:397_7": "tucchabhāvato ca dukkhaṃ. Dukkhaṃ samuppajjati etenāti dukkhasamuppādo, dukkhasamudayo.",
  "atk-s0504a:397_8": "Dukkhaṃ atikkamati etena ārammaṇappaccayabhūtena, ettha vāti dukkhassa atikkamo,",
  "atk-s0504a:397_9": "nibbānaṃ. Ārakattā kilesehi araṇīyato ca ariyo. Sammādiṭṭhiādīnaṃ aṭṭhannaṃ aṅgānaṃ",
  "atk-s0504a:397_10": "vasena aṭṭhaṅgiko. Mārento kilese gacchati, nibbānatthikehi maggīyati, sayaṃ vā nibbānaṃ",
  "atk-s0504a:397_11": "maggatīti maggo. Tato eva dukkhassa upasamaṃ nirodhaṃ gacchatīti dukkhūpasamagāmī.",
  "atk-s0504a:397_12": "Yato sammappaññāya passatīti sambandho.",
  "atk-s0504a:398_0": "Sa sattakkhattuṃ paramaṃ, sandhāvitvāna puggaloti so evaṃ catusaccadassāvī ariyapuggalo",
  "atk-s0504a:398_1": "sotāpanno sabbamudindriyo samāno sattavāraparamaṃyeva bhavādīsu aparāparuppattivasena",
  "atk-s0504a:398_2": "sandhāvitvā saṃsaritvā. Ekabījī, kolaṃkolo, sattakkhattuparamoti indriyānaṃ tikkhamajjhimamudubhāvena",
  "atk-s0504a:398_3": "tayo hi sotāpannā. Tesu sabbamudindriyassa vasenidaṃ vuttaṃ “sa sattakkhattuṃ paramaṃ,",
  "atk-s0504a:398_4": "sandhāvitvānā”ti. Dukkhassantakaro hotīti vaṭṭadukkhassa antakaro pariyosānakaro",
  "atk-s0504a:398_5": "hoti. Kathaṃ? Sabbasaṃyojanakkhayā anupubbena aggamaggaṃ adhigantvā niravasesānaṃ",
  "atk-s0504a:398_6": "saṃyojanānaṃ khepanāti arahattaphaleneva desanāya kūṭaṃ gaṇhi.",
  "atk-s0504a:399": "Catutthasuttavaṇṇanā niṭṭhitā.",
  "atk-s0504a:400": "5. Musāvādasuttavaṇṇanā",
  "atk-s0504a:401_0": "25. Pañcame ekadhammaṃ atītassāti kā uppatti? Bhagavato bhikkhusaṅghassa ca mahālābhasakkāro",
  "atk-s0504a:401_1": "uppajji, titthiyānaṃ parihāyi. Te hatalābhasakkārā nippabhā nittejā issāpakatā ciñcamāṇavikaṃ",
  "atk-s0504a:401_2": "nāma paribbājikaṃ uyyojesuṃ – “ehi, tvaṃ bhagini, samaṇaṃ gotamaṃ abhūtena abbhācikkhassū”ti.",
  "atk-s0504a:401_3": "Sā bhagavantaṃ catuparisamajjhe dhammaṃ desentaṃ upagantvā abhūtena abbhācikkhitvā",
  "atk-s0504a:401_4": "sakkenassā abhūtabhāve pakāsite mahājanena “dhī kāḷakaṇṇī”ti vihārato nikkaḍḍhāpitā",
  "atk-s0504a:401_5": "pathaviyā vivare dinne avīcijālānaṃ indhanaṃ hutvāva avīciniraye nibbatti, bhiyyosomattāya",
  "atk-s0504a:401_6": "titthiyānaṃ lābhasakkāro parihāyi. Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0504a:401_7": "ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā",
  "atk-s0504a:401_8": "mahāvināsaṃ pattā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0504a:401_9": "pucchitvā “imāya nāmā”ti vutte “na, bhikkhave, idāneva, pubbepi sā maṃ abhūtena akkositvā",
  "atk-s0504a:401_10": "mahāvināsaṃ pattāyevā”ti mahāpadumajātakampi vitthāretvā upari dhammaṃ desento imissā",
  "atk-s0504a:401_11": "aṭṭhuppattiyā “ekadhammaṃ atītassā”ti idaṃ suttaṃ desesi.",
  "atk-s0504a:402_0": "Tattha ekadhammanti ekaṃ vacīsaccasaṅkhātaṃ dhammaṃ. Atītassāti yā sā aṭṭha anariyavohāre",
  "atk-s0504a:402_1": "vajjetvā aṭṭhasu ariyavohāresu patiṭṭhāpanatthaṃ “saccaṃ, bhaṇe, nālika”nti ariyehi",
  "atk-s0504a:402_2": "ṭhapitā mariyādā, taṃ atikkamitvā ṭhitassa. Puriso eva puggaloti purisapuggalo, tassa.",
  "atk-s0504a:402_3": "Akaraṇīyanti kātuṃ asakkuṇeyyaṃ. Sampajānamusāvādī hi puggalo kiñci pāpakammaṃ katvā",
  "atk-s0504a:402_4": "“idaṃ nāma tayā kata”nti vutte “na mayā kata”nti musāvādeneva pariharissati. Evañca",
  "atk-s0504a:402_5": "paṭipajjanto kiñci pāpakammaṃ karotiyeva, na tattha lajjati saccamariyādāya samatikkantattā.",
  "atk-s0504a:402_6": "Tena vuttaṃ “katamaṃ ekadhammaṃ, yadidaṃ, bhikkhave, sampajānamusāvādo”ti.",
  "atk-s0504a:403_0": "Gāthāyaṃ musāvādissāti musā abhūtaṃ atacchaṃ paresaṃ viññāpanavasena vadanasīlassa.",
  "atk-s0504a:403_1": "Yassa dasasu vacanesu ekampi saccaṃ natthi, evarūpe vattabbameva natthi. Jantunoti",
  "atk-s0504a:403_2": "sattassa. Satto hi jāyanaṭṭhena “jantū”ti vuccati. Vitiṇṇaparalokassāti vissaṭṭhaparalokassa.",
  "atk-s0504a:403_3": "Īdiso hi manussasampatti devalokasampatti avasāne nibbānasampattīti imā tissopi sampattiyo",
  "atk-s0504a:403_4": "na passati. Natthi pāpanti tassa tādisassa idaṃ nāma pāpaṃ na kattabbanti natthīti.",
  "atk-s0504a:404": "Pañcamasuttavaṇṇanā niṭṭhitā.",
  "atk-s0504a:405": "6. Dānasuttavaṇṇanā",
  "atk-s0504a:406_0": "26. Chaṭṭhe evañceti ettha evanti upamākāre nipāto, ceti parikappane. Sattāti rūpādīsu",
  "atk-s0504a:406_1": "sattā visattā. Jāneyyunti bujjheyyuṃ. Dānasaṃvibhāgassāti yāya hi cetanāya annādideyyadhammaṃ",
  "atk-s0504a:406_2": "saṃharitvā anukampāpūjāsu aññataravasena paresaṃ dīyati, taṃ dānaṃ. Yāya pana attanā",
  "atk-s0504a:406_3": "paribhuñjitabbabhāvena gahitavatthussa ekadeso saṃvibhajitvā dīyati, ayaṃ saṃvibhāgo.",
  "atk-s0504a:406_4": "Vipākanti phalaṃ. Yathāhaṃ jānāmīti yathā ahaṃ jānāmi. Idaṃ vuttaṃ hoti – tiracchānagatassapi",
  "atk-s0504a:406_5": "dānaṃ datvā attabhāvasate pavattasukhavipaccanavasena sataguṇā dakkhiṇā hotīti evamādinā,",
  "atk-s0504a:406_6": "bhikkhave, yena pakārena ahaṃ dānassa saṃvibhāgassa ca vipākaṃ kammavipākaṃ ñāṇabalena",
  "atk-s0504a:406_7": "paccakkhato jānāmi, evaṃ ime sattā yadi jāneyyunti. Na adatvā bhuñjeyyunti yaṃ bhuñjitabbayuttakaṃ",
  "atk-s0504a:406_8": "attano atthi, tato paresaṃ na adatvā macchariyacittena ca taṇhālobhavasena ca bhuñjeyyuṃ,",
  "atk-s0504a:406_9": "datvāva bhuñjeyyuṃ. Na ca nesaṃ maccheramalaṃ cittaṃ pariyādāya tiṭṭheyyāti attano",
  "atk-s0504a:406_10": "sampattīnaṃ parehi sādhāraṇabhāvāsahanalakkhaṇaṃ cittassa pabhassarabhāvadūsakānaṃ",
  "atk-s0504a:406_11": "upakkilesabhūtānaṃ kaṇhadhammānaṃ aññataraṃ maccheramalaṃ. Atha vā yathāvuttamaccherañceva",
  "atk-s0504a:406_12": "aññampi dānantarāyakaraṃ issālobhadosādimalañca nesaṃ sattānaṃ cittaṃ yathā dānacetanā",
  "atk-s0504a:406_13": "na pavattati, na vā suparisuddhā hoti, evaṃ pariyādāya parito gahetvā abhibhavitvā",
  "atk-s0504a:406_14": "na tiṭṭheyya. Ko hi sammadeva dānaphalaṃ jānanto attano citte maccheramalassa okāsaṃ dadeyya.",
  "atk-s0504a:407_0": "Yopi nesaṃ assa carimo ālopoti nesaṃ sattānaṃ yo sabbapacchimako ālopo siyā. Carimaṃ",
  "atk-s0504a:407_1": "kabaḷanti tasseva vevacanaṃ. Idaṃ vuttaṃ hoti – ime sattā pakatiyā yattakehi ālopehi",
  "atk-s0504a:407_2": "sayaṃ yāpeyyuṃ, tesu ekameva ālopaṃ attano atthāya ṭhapetvā tadaññe sabbe ālope āgatāgatānaṃ",
  "atk-s0504a:407_3": "atthikānaṃ datvā yo ṭhapito ālopo assa, so idha carimo ālopo nāma. Tatopi na asaṃvibhajitvā",
  "atk-s0504a:407_4": "bhuñjeyyuṃ, sace nesaṃ paṭiggāhakā assūti nesaṃ sattānaṃ paṭiggāhakā yadi siyuṃ,",
  "atk-s0504a:407_5": "tatopi yathāvuttacarimālopatopi saṃvibhajitvāva ekadesaṃ datvāva bhuñjeyyuṃ, yathāhaṃ",
  "atk-s0504a:407_6": "dānasaṃvibhāgassa vipākaṃ paccakkhato jānāmi, evaṃ yadi jāneyyunti. Yasmā ca khotiādinā",
  "atk-s0504a:407_7": "kammaphalassa appaccakkhabhāvato evamete sattā dānasaṃvibhāgesu na pavattantīti yathādhippetamatthaṃ",
  "atk-s0504a:407_8": "kāraṇena sampaṭipādeti. Eteneva tesaṃ tadaññapuññesu ca appaṭipattiyā apuññesu ca",
  "atk-s0504a:407_9": "paṭipattiyā kāraṇaṃ dassitanti daṭṭhabbaṃ.",
  "atk-s0504a:408_0": "Gāthāsu yathāvuttaṃ mahesināti mahesinā bhagavatā “tiracchānagate dānaṃ datvā sataguṇā",
  "atk-s0504a:408_1": "dakkhiṇā pāṭikaṅkhitabbā’ tiādinā, idheva vā “evaṃ ce sattā jāneyyu”ntiādinā yathāvuttaṃ,",
  "atk-s0504a:408_2": "ñāṇacārena taṃ yathāvuttaṃ cittaṃ ñātanti attho. Vipākaṃ saṃvibhāgassāti saṃvibhāgassapi",
  "atk-s0504a:408_3": "vipākaṃ, ko pana vādo dānassa. Yathā hoti mahapphalanti yathā so vipāko mahantaṃ",
  "atk-s0504a:408_4": "phalaṃ hoti, evaṃ ime sattā yadi jāneyyunti sambandho. Vineyya maccheramalanti macchariyamalaṃ",
  "atk-s0504a:408_5": "apanetvā kammaphalasaddhāya ratanattayasaddhāya ca visesato pasannena cittena yesu",
  "atk-s0504a:408_6": "kilesehi ārakattā ariyesu sīlādiguṇasampannesu dinnaṃ appakampi dānaṃ mahapphalaṃ",
  "atk-s0504a:408_7": "hoti, tesu yuttakālena dajjuṃ dadeyyuṃ.",
  "atk-s0504a:409_0": "Mahapphalabhāvakaraṇato dakkhiṇaṃ arahantīti dakkhiṇeyyā, sammāpaṭipannā, tesu dakkhiṇeyyesu.",
  "atk-s0504a:409_1": "Dakkhiṇaṃ paralokaṃ saddahitvā dātabbaṃ deyyadhammaṃ yathā taṃ dānaṃ hoti mahādānaṃ,",
  "atk-s0504a:409_2": "evaṃ datvā. Atha vā bahuno annaṃ datvā, kathaṃ pana annaṃ dātabbanti āha “dakkhiṇeyyesu",
  "atk-s0504a:409_3": "dakkhiṇa”nti. Ito manussattā manussattabhāvato cutā paṭisandhivasena saggaṃ gacchanti",
  "atk-s0504a:409_4": "dāyakā. Kāmakāminoti kāmetabbānaṃ uḷārānaṃ devabhogānaṃ paṭiladdharūpavibhavena kammunā",
  "atk-s0504a:409_5": "upagamane sādhukāritāya kāmakāmino sabbakāmasamaṅgino. Modanti yathāruci paricārentīti attho.",
  "atk-s0504a:410": "Chaṭṭhasuttavaṇṇanā niṭṭhitā.",
  "atk-s0504a:411": "7. Mettābhāvanāsuttavaṇṇanā",
  "atk-s0504a:412": "27. Sattame yāni kānicīti anavasesapariyādānaṃ. Opadhikāni puññakiriyavatthūnīti",
  "atk-s0504a:413_0": "Tesaṃ niyamanaṃ. Tattha upadhi vuccanti khandhā, upadhissa karaṇaṃ sīlaṃ etesaṃ,",
  "atk-s0504a:413_1": "upadhippayojanāni vā opadhikāni. Sampattibhave attabhāvajanakāni paṭisandhipavattivipākadāyakāni.",
  "atk-s0504a:413_2": "Puññakiriyavatthūnīti puññakiriyā ca tā tesaṃ tesaṃ phalānisaṃsānaṃ vatthūni cāti",
  "atk-s0504a:413_3": "puññakiriyavatthūni. Tāni pana saṅkhepato dānamayaṃ, sīlamayaṃ, bhāvanāmayanti tividhāni",
  "atk-s0504a:413_4": "honti. Tattha yaṃ vattabbaṃ, taṃ parato tikanipātavaṇṇanāyaṃ āvi bhavissati. Mettāya",
  "atk-s0504a:413_5": "cetovimuttiyāti mettābhāvanāvasena paṭiladdhatikacatukkajjhānasamāpattiyā. “Mettā”ti",
  "atk-s0504a:413_6": "hi vutte upacāropi labbhati appanāpi, “cetovimuttī”ti pana vutte appanājhānameva",
  "atk-s0504a:413_7": "labbhati. Tañhi nīvaraṇādipaccanīkadhammato cittassa suṭṭhu vimuttibhāvena cetovimuttīti",
  "atk-s0504a:413_8": "vuccati. Kalaṃ nāgghanti soḷasinti mettābrahmavihārassa soḷasabhāgaṃ opadhikāni puññakiriyavatthūni",
  "atk-s0504a:413_9": "na agghanti. Idaṃ vuttaṃ hoti – mettāya cetovimuttiyā yo vipāko, taṃ soḷasa koṭṭhāse",
  "atk-s0504a:413_10": "katvā tato ekaṃ puna soḷasa koṭṭhāse katvā tattha yo ekakoṭṭhāso, na taṃ aññāni opadhikāni",
  "atk-s0504a:413_11": "puññakiriyavatthūni agghantīti. Adhiggahetvāti abhibhavitvā. Bhāsateti upakkilesavisuddhiyā",
  "atk-s0504a:413_12": "dippati. Tapateti tato eva anavasese paṭipakkhadhamme santapati. Virocatīti ubhayasampattiyā",
  "atk-s0504a:413_13": "virocati. Mettā hi cetovimutti candālokasaṅkhātā vigatūpakkilesā juṇhā viya dippati,",
  "atk-s0504a:413_14": "ātapo viya andhakāraṃ paccanīkadhamme vidhamantī tapati, osadhitārakā viya vijjotamānā virocati ca.",
  "atk-s0504a:414_0": "Seyyathāpīti opammadassanatthe nipāto. Tārakarūpānanti jotīnaṃ. Candiyāti candassa",
  "atk-s0504a:414_1": "ayanti candī, tassā candiyā, pabhāya juṇhāyāti attho. Vassānanti vassānaṃ bahuvasena",
  "atk-s0504a:414_2": "laddhavohārassa utuno. Pacchime māseti kattikamāse. Saradasamayeti saradakāle. Assayujakattikamāsā",
  "atk-s0504a:414_3": "hi loke “saradautū”ti vuccanti. Viddheti ubbiddhe, meghavigamena dūrībhūteti attho.",
  "atk-s0504a:414_4": "Tenevāha “vigatavalāhake”ti. Deveti ākāse. Nabhaṃ abbhussakkamānoti udayaṭṭhānato",
  "atk-s0504a:414_5": "ākāsaṃ ullaṅghanto. Tamagatanti tamaṃ. Abhivihaccāti abhihantvā vidhamitvā. Osadhitārakāti",
  "atk-s0504a:414_6": "ussannā pabhā etāya dhīyati, osadhīnaṃ vā anubalappadāyikattā osadhīti laddhanāmā tārakā.",
  "atk-s0504a:415_0": "Etthāha – kasmā pana bhagavatā samānepi opadhikabhāve mettā itarehi opadhikapuññehi",
  "atk-s0504a:415_1": "visesetvā vuttāti? Vuccate – seṭṭhaṭṭhena niddosabhāvena ca sattesu suppaṭipattibhāvato.",
  "atk-s0504a:415_2": "Seṭṭhā hi ete vihārā, sabbasattesu sammāpaṭipattibhūtāni yadidaṃ mettājhānāni. Yathā",
  "atk-s0504a:415_3": "ca brahmāno niddosacittā viharanti, evaṃ etehi samannāgatā yogino brahmasamāva hutvā",
  "atk-s0504a:415_4": "viharanti. Tathā hime “brahmavihārā”ti vuccanti. Iti seṭṭhaṭṭhena niddosabhāvena",
  "atk-s0504a:415_5": "ca sattesu suppaṭipattibhāvato mettāva itarehi opadhikapuññehi visesetvā vuttā.",
  "atk-s0504a:416_0": "Evampi kasmā mettāva evaṃ visesetvā vuttā? Itaresaṃ brahmavihārānaṃ adhiṭṭhānabhāvato",
  "atk-s0504a:416_1": "dānādīnaṃ sabbesaṃ kalyāṇadhammānaṃ paripūrikattā ca. Ayañhi sattesu hitākārappavattilakkhaṇā",
  "atk-s0504a:416_2": "mettā, hitūpasaṃhārasā, āghātavinayapaccupaṭṭhānā. Yadi anodhiso bhāvitā bahulīkatā,",
  "atk-s0504a:416_3": "atha sukheneva karuṇādibhāvanā sampajjantīti mettā itaresaṃ brahmavihārānaṃ adhiṭṭhānaṃ.",
  "atk-s0504a:416_4": "Tathā hi sattesu hitajjhāsayatāya sati nesaṃ dukkhāsahanatā, sampattivisesānaṃ ciraṭṭhitikāmatā,",
  "atk-s0504a:416_5": "pakkhapātābhāvena sabbattha samappavattacittatā ca sukheneva ijjhanti. Evañca sakalalokahitasukhavidhānādhimuttā",
  "atk-s0504a:416_6": "mahābodhisattā “imassa dātabbaṃ, imassa na dātabba”nti uttamavicayavasena vibhāgaṃ",
  "atk-s0504a:416_7": "akatvā sabbasattānaṃ niravasesasukhanidānaṃ dānaṃ denti, hitasukhatthameva nesaṃ",
  "atk-s0504a:416_8": "sīlaṃ samādiyanti, sīlaparipūraṇatthaṃ nekkhammaṃ bhajanti, tesaṃ hitasukhesu asammohatthāya",
  "atk-s0504a:416_9": "paññaṃ pariyodapenti, hitasukhābhivaḍḍhanatthameva daḷhaṃ vīriyamārabhanti, uttamavīriyavasena",
  "atk-s0504a:416_10": "vīrabhāvaṃ pattāpi sattānaṃ nānappakāraṃ hitajjhāsayeneva aparādhaṃ khamanti, “idaṃ",
  "atk-s0504a:416_11": "vo dassāma, karissāmā”tiādinā kataṃ paṭiññātaṃ na visaṃvādenti, tesaṃ hitasukhāyeva",
  "atk-s0504a:416_12": "acalādhiṭṭhānā honti. Tesu acalāya mettāya pubbakārino hitajjhāsayeneva nesaṃ vippakāre",
  "atk-s0504a:416_13": "udāsīnā honti, pubbakāritāyapi na paccupakāramāsisantīti. Evaṃ te pāramiyo pūretvā",
  "atk-s0504a:416_14": "yāva dasabalacatu-vesārajja-chaasādhāraṇañāṇa-aṭṭhārasāveṇikabuddhadhammappabhede",
  "atk-s0504a:416_15": "sabbepi kalyāṇadhamme paripūrenti. Evaṃ dānādīnaṃ sabbesaṃ kalyāṇadhammānaṃ pāripūrikā",
  "atk-s0504a:416_16": "mettāti ca imassa visesassa dassanatthaṃ sā itarehi visesetvā vuttā.",
  "atk-s0504a:417_0": "Apica mettāya itarehi opadhikapuññehi mahānubhāvatā velāmasuttena dīpetabbā. Tattha",
  "atk-s0504a:417_1": "hi yathā nāma mahatā velāmassa dānato ekassa sotāpannassa dānaṃ mahapphalataraṃ vuttaṃ,",
  "atk-s0504a:417_2": "evaṃ sotāpannasatato ekassa sakadāgāmissa dānaṃ…pe… paccekabuddhasatato bhagavato,",
  "atk-s0504a:417_3": "tatopi buddhappamukhassa saṅghassa dānaṃ, tatopi cātuddisassa saṅghassa vihāradānaṃ,",
  "atk-s0504a:417_4": "tatopi saraṇagamanaṃ, tatopi sīlasamādānaṃ, tatopi gaddūhanamattaṃ kālaṃ mettābhāvanā",
  "atk-s0504a:417_5": "mahapphalatarā vuttā. Yathāha –",
  "atk-s0504a:418_0": "“Yaṃ gahapati velāmo brāhmaṇo dānaṃ adāsi mahādānaṃ. Yo cekaṃ diṭṭhisampannaṃ bhojeyya,",
  "atk-s0504a:418_1": "idaṃ tato mahapphalataraṃ. Yo ca sataṃ diṭṭhisampannaṃ bhojeyya…pe… surāmerayamajjappamādaṭṭhānā",
  "atk-s0504a:418_2": "veramaṇiṃ. Yo ca antamaso gaddūhanamattampi mettacittaṃ bhāveyya, idaṃ tato mahapphalatara”nti.",
  "atk-s0504a:419_0": "Mahaggatapuññabhāvena panassā parittapuññato sātisayatāya vattabbameva natthi. Vuttañhetaṃ",
  "atk-s0504a:419_1": "“yaṃ pamāṇakataṃ kammaṃ, na taṃ tatrāvasissati, na taṃ tatrāvatiṭṭhatī”ti. Kāmāvacarakammañhi",
  "atk-s0504a:419_2": "pamāṇakataṃ nāma, mahaggatakammaṃ pana pamāṇaṃ atikkamitvā odhisakānodhisakapharaṇavasena",
  "atk-s0504a:419_3": "vaḍḍhitvā katattā appamāṇakataṃ nāma. Kāmāvacarakammaṃ tassa mahaggatakammassa antarā",
  "atk-s0504a:419_4": "laggituṃ vā taṃ kammaṃ abhibhavitvā attano vipākassa okāsaṃ gahetvā ṭhātuṃ vā na",
  "atk-s0504a:419_5": "sakkoti, atha kho mahaggatakammameva taṃ parittakammaṃ mahogho viya parittaṃ udakaṃ",
  "atk-s0504a:419_6": "abhibhavitvā attano okāsaṃ gahetvā tiṭṭhati, tassa vipākaṃ paṭibāhitvā sayameva brahmasahabyataṃ",
  "atk-s0504a:419_7": "upanetīti ayañhi tassa atthoti.",
  "atk-s0504a:420_0": "Gāthāsu yoti yo koci gahaṭṭho vā pabbajito vā. Mettanti mettājhānaṃ. Appamāṇanti",
  "atk-s0504a:420_1": "bhāvanāvasena ārammaṇavasena ca appamāṇaṃ. Asubhabhāvanādayo viya hi ārammaṇe ekadesaggahaṇaṃ",
  "atk-s0504a:420_2": "akatvā anavasesapharaṇavasena anodhisopharaṇavasena ca appamāṇārammaṇatāya paguṇabhāvanāvasena",
  "atk-s0504a:420_3": "appamāṇaṃ. Tanū saṃyojanā hontīti mettājhānaṃ pādakaṃ katvā sammasitvā heṭṭhime ariyamagge",
  "atk-s0504a:420_4": "adhigacchantassa sukheneva paṭighasaṃyojanādayo pahīyamānā tanū honti. Tenāha “passato",
  "atk-s0504a:420_5": "upadhikkhaya”nti. “Upadhikkhayo”ti hi nibbānaṃ vuccati. Tañcassa sacchikiriyābhisamayavasena",
  "atk-s0504a:420_6": "maggañāṇena passati. Atha vā tanū saṃyojanā hontīti mettājhānapadaṭṭhānāya vipassanāya",
  "atk-s0504a:420_7": "anukkamena upadhikkhayasaṅkhātaṃ arahattaṃ patvā taṃ passato pageva dasapi saṃyojanā",
  "atk-s0504a:420_8": "tanū honti, pahīyantīti attho. Atha vā tanū saṃyojanā hontīti paṭigho ceva paṭighasampayuttasaṃyojanā",
  "atk-s0504a:420_9": "ca tanukā honti. Passato upadhikkhayanti tesaṃyeva kilesūpadhīnaṃ khayasaṅkhātaṃ",
  "atk-s0504a:420_10": "mettaṃ adhigamavasena passanta ssāti evamettha attho daṭṭhabbo.",
  "atk-s0504a:421_0": "Evaṃ kilesappahānaṃ nibbānādhigamañca mettābhāvanāya sikhāppattamānisaṃsaṃ dassetvā",
  "atk-s0504a:421_1": "idāni aññe ānisaṃse dassetuṃ “ekampi ce”tiādimāha. Tattha aduṭṭhacittoti mettābalena",
  "atk-s0504a:421_2": "suṭṭhu vikkhambhitabyāpādatāya byāpādena adūsitacitto. Mettāyatīti hitapharaṇavasena",
  "atk-s0504a:421_3": "mettaṃ karoti. Kusaloti atisayena kusalavā mahāpuñño, paṭighādianatthavigamena vo.",
  "atk-s0504a:421_4": "Khemī tenāti tena mettāyitena. Sabbe ca pāṇeti casaddo byatireke. Manasānukampanti",
  "atk-s0504a:421_5": "cittena anukampanto. Idaṃ vuttaṃ hoti – ekasattavisayāpi tāva mettā mahākusalarāsi,",
  "atk-s0504a:421_6": "sabbe pana pāṇe attano piyaputtaṃ viya hitapharaṇena manasā anukampanto pahūtaṃ bahuṃ",
  "atk-s0504a:421_7": "anappakaṃ apariyantaṃ catusaṭṭhimahākappepi attano vipākappabandhaṃ pavattetuṃ samatthaṃ",
  "atk-s0504a:421_8": "uḷārapuññaṃ ariyo parisuddhacitto puggalo pakaroti nipphādeti.",
  "atk-s0504a:422_0": "Sattasaṇḍanti sattasaṅkhātena saṇḍena samannāgataṃ bharitaṃ, sattehi aviraḷaṃ ākiṇṇamanussanti",
  "atk-s0504a:422_1": "attho. Vijitvāti adaṇḍena asatthena dhammeneva vijinitvā. Rājisayoti isisadisā dhammikarājāno.",
  "atk-s0504a:422_2": "Yajamānāti dānāni dadamānā. Anupariyagāti vicariṃsu.",
  "atk-s0504a:423_0": "Assamedhantiādīsu porāṇakarājakāle kira sassamedhaṃ, purisamedhaṃ, sammāpāsaṃ, vācāpeyyanti",
  "atk-s0504a:423_1": "cattāri saṅgahavatthūni ahesuṃ, yehi rājāno lokaṃ saṅgaṇhiṃsu. Tattha nipphannasassato",
  "atk-s0504a:423_2": "dasamabhāgaggahaṇaṃ sassamedhaṃ nāma, sassasampādane, medhāvitāti attho. Mahāyodhānaṃ",
  "atk-s0504a:423_3": "chamāsikaṃ bhattavetanānuppadānaṃ purisamedhaṃ nāma, purisasaṅgaṇhane medhāvitāti",
  "atk-s0504a:423_4": "attho. Daliddamanussānaṃ potthake lekhaṃ gahetvā tīṇi vassāni vinā vaḍḍhiyā sahassadvisahassamattadhanānuppadānaṃ",
  "atk-s0504a:423_5": "sammāpāsaṃ nāma. Tañhi sammā manusse pāseti hadaye bandhitvā viya ṭhapeti, tasmā",
  "atk-s0504a:423_6": "“sammāpāsa”nti vuccati. “Tāta mātulā”tiādinā pana saṇhavācāya saṅgahaṇaṃ vācāpeyyaṃ",
  "atk-s0504a:423_7": "nāma, peyyavajjaṃ piyavācatāti attho. Evaṃ catūhi saṅgahavatthūhi saṅgahitaṃ raṭṭhaṃ",
  "atk-s0504a:423_8": "iddhañceva hoti phītañca pahūtaannapānaṃ khemaṃ nirabbudaṃ. Manussā mudā modamānā",
  "atk-s0504a:423_9": "ure putte naccentā apārutagharā viharanti. Idaṃ gharadvāresu aggaḷānaṃ abhāvato “niraggaḷa”nti",
  "atk-s0504a:423_10": "vuccati. Ayaṃ porāṇikā paveṇi, ayaṃ porāṇikā pakati.",
  "atk-s0504a:424_0": "Aparabhāge pana okkākarājakāle brāhmaṇā imāni cattāri saṅgahavatthūni imañca raṭṭhasampattiṃ",
  "atk-s0504a:424_1": "parivattentā uddhammūlaṃ katvā assamedhaṃ purisamedhantiādike pañca yaññe nāma akaṃsu.",
  "atk-s0504a:424_2": "Vuttañhetaṃ bhagavatā brāhmaṇadhammiyasutte –",
  "atk-s0504a:425": "“Tesaṃ āsi vipallāso, disvāna aṇuto aṇuṃ…pe….",
  "atk-s0504a:426": "“Te tattha mante ganthetvā, okkākaṃ tadupāgamu”nti. ;",
  "atk-s0504a:427_0": "Tattha assamettha medhanti bādhentīti assamedho. Dvīhi pariyaññehi yajitabbassa ekavīsatiyūpassa",
  "atk-s0504a:427_1": "ekasmiṃ pacchimadivase eva sattanavutipañcapasusataghātabhīsanassa ṭhapetvā bhūmiñca",
  "atk-s0504a:427_2": "purise ca avasesasabbavibhavadakkhiṇassa yaññassetaṃ adhivacanaṃ. Purisamettha medhanti",
  "atk-s0504a:427_3": "bādhentīti purisamedho. Catūhi pariyaññehi yajitabbassa saddhiṃbhūmiyā assamedhe",
  "atk-s0504a:427_4": "vuttavibhavadakkhiṇassa yaññassetaṃ adhivacanaṃ. Sammamettha pāsanti khipantīti sammāpāso.",
  "atk-s0504a:427_5": "Yugacchiggaḷe pavesanadaṇḍakasaṅkhātaṃ sammaṃ khipitvā tassa patitokāse vediṃ katvā",
  "atk-s0504a:427_6": "saṃhārimehi yūpādīhi sarassatinadiyā nimuggokāsato pabhuti paṭilomaṃ gacchantena",
  "atk-s0504a:427_7": "yajitabbassa satrayāgassetaṃ adhivacanaṃ vājamettha pivantīti vājapeyyo. Ekena pariyaññena",
  "atk-s0504a:427_8": "sattarasahi pasūhi yajitabbassa beḷuvayūpassa sattarasakadakkhiṇassa yaññassetaṃ",
  "atk-s0504a:427_9": "adhivacanaṃ. Natthi ettha aggaḷoti niraggaḷo. Navahi pariyaññehi yajitabbassa saddhiṃ",
  "atk-s0504a:427_10": "bhūmiyā purisehi ca assamedhe vuttavibhavadakkhiṇassa sabbamedhapariyāyanāmassa assamedhavikappassetaṃ adhivacanaṃ.",
  "atk-s0504a:428_0": "Candappabhāti candappabhāya. Tāragaṇāva sabbeti yathā sabbepi tārāgaṇā candimasobhāya",
  "atk-s0504a:428_1": "soḷasimpi kalaṃ nāgghanti, evaṃ te assamedhādayo yaññā mettacittassa vuttalakkhaṇena",
  "atk-s0504a:428_2": "subhāvitassa soḷasimpi kalaṃ nānubhavanti, na pāpuṇanti, nāgghantīti attho.",
  "atk-s0504a:429_0": "Idāni aparepi diṭṭhadhammikasamparāyike mettābhāvanāya ānisaṃse dassetuṃ “yo na hantī”tiādi",
  "atk-s0504a:429_1": "vuttaṃ. Tattha yoti mettābrahmavihārabhāvanānuyutto puggalo. Na hantīti teneva mettābhāvanānubhāvena",
  "atk-s0504a:429_2": "dūravikkhambhitabyāpādatāya na kañci sattaṃ hiṃsati, leḍḍudaṇḍādīhi na vibādhati",
  "atk-s0504a:429_3": "vā. Na ghātetīti paraṃ samādapetvā na satte hanāpeti na vibādhāpeti ca. Na jinātīti",
  "atk-s0504a:429_4": "sārambhaviggāhikakathādivasena na kañci jināti sārambhasseva abhāvato, jānikaraṇavasena",
  "atk-s0504a:429_5": "vā aḍḍakaraṇādinā na kañci jināti. Na jāpayeti parepi payojetvā paresaṃ dhanajāniṃ",
  "atk-s0504a:429_6": "na kārāpeyya. Mettaṃsoti mettāmayacittakoṭṭhāso, mettāya vā aṃso avijahanaṭṭhena",
  "atk-s0504a:429_7": "avayavabhūtoti mettaṃso. Sabbabhūtesūti sabbasattesu. Tato eva veraṃ tassa na kenacīti",
  "atk-s0504a:429_8": "akusalaveraṃ tassa kenacipi kāraṇena natthi, puggalaverasaṅkhāto virodho kenaci purisena",
  "atk-s0504a:429_9": "saddhiṃ tassa mettāvihārissa natthīti.",
  "atk-s0504a:430_0": "Evametasmiṃ ekakanipāte paṭipāṭiyā terasasu suttesu sikkhāsuttadvaye cāti pannarasasu",
  "atk-s0504a:430_1": "suttesu vivaṭṭaṃ kathitaṃ, nīvaraṇasuttaṃ saṃyojanasuttaṃ appamādasuttaṃ aṭṭhisañcayasuttanti",
  "atk-s0504a:430_2": "etesu catūsu suttesu vaṭṭavivaṭṭaṃ kathitaṃ. Itaresu pana vaṭṭameva kathitanti.",
  "atk-s0504a:431": "Sattamasuttavaṇṇanā niṭṭhitā.",
  "atk-s0504a:432": "Paramatthadīpaniyā",
  "atk-s0504a:433": "Khuddakanikāya-aṭṭhakathāya",
  "atk-s0504a:434": "Itivuttakassa ekakanipātavaṇṇanā niṭṭhitā.",
  "atk-s0504a:435": "2. Dukanipāto",
  "atk-s0504a:436": "1. Paṭhamavaggo",
  "atk-s0504a:437": "1. Dukkhavihārasuttavaṇṇanā",
  "atk-s0504a:438_0": "28. Dukanipātassa paṭhame dvīhīti gaṇanaparicchedo. Dhammehīti paricchinnadhammanidassanaṃ.",
  "atk-s0504a:438_1": "Dvīhi dhammehīti dvīhi akusaladhammehi. Samannāgatoti yutto. Diṭṭheva dhammeti imasmiṃyeva",
  "atk-s0504a:438_2": "attabhāve. Dukkhaṃ viharatīti catūsupi iriyāpathesu kilesadukkhena ceva kāyikacetasikadukkhena",
  "atk-s0504a:438_3": "ca dukkhaṃ viharati. Savighātanti cittūpaghātena ceva kāyūpaghātena ca savighātaṃ.",
  "atk-s0504a:438_4": "Saupāyāsanti kilesūpāyāsena ceva sarīrakhedena ca balavaāyāsavasena saupāyāsaṃ. Sapariḷāhanti",
  "atk-s0504a:438_5": "kilesapariḷāhena ceva kāyapariḷāhena ca sapariḷāhaṃ. Kāyassa bhedāti upādinnakkhandhapariccāgā.",
  "atk-s0504a:438_6": "Paraṃ maraṇāti tadanantaraṃ abhinibbattakkhandhaggahaṇe. Atha vā kāyassa bhedāti",
  "atk-s0504a:438_7": "jīvitindriyupacchedā. Paraṃ maraṇāti cutito uddhaṃ. Duggati pāṭikaṅkhāti duggatisaṅkhātānaṃ",
  "atk-s0504a:438_8": "catunnaṃ apāyānaṃ aññatarā gati icchitabbā, avassaṃbhāvinīti attho.",
  "atk-s0504a:439_0": "Aguttadvāroti apihitadvāro. Kattha pana aguttadvāroti āha “indriyesū”ti. Tena manacchaṭṭhānaṃ",
  "atk-s0504a:439_1": "indriyānaṃ asaṃvaramāha. Paṭiggahaṇaparibhogavasena bhojane mattaṃ na jānātīti bhojane",
  "atk-s0504a:439_2": "amattaññū. “Indriyesu aguttadvāratāya bhojane amattaññutāyā”tipi paṭhanti.",
  "atk-s0504a:440_0": "Kathaṃ indriyesu aguttadvāratā, kathaṃ vā guttadvāratāti? Kiñcāpi hi cakkhundriye",
  "atk-s0504a:440_1": "saṃvaro vā asaṃvaro vā natthi. Na hi cakkhupasādaṃ nissāya sati vā muṭṭhassaccaṃ",
  "atk-s0504a:440_2": "vā uppajjati. Apica yadā rūpārammaṇaṃ cakkhussa āpāthaṃ āgacchati, tadā bhavaṅge",
  "atk-s0504a:440_3": "dvikkhattuṃ uppajjitvā niruddhe kiriyāmanodhātu āvajjanakiccaṃ sādhayamānā uppajjitvā",
  "atk-s0504a:440_4": "nirujjhati, tato cakkhuviññāṇaṃ dassanakiccaṃ, tato vipākamanodhātu sampaṭicchanakiccaṃ,",
  "atk-s0504a:440_5": "tato vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu",
  "atk-s0504a:440_6": "voṭṭhabbanakiccaṃ sādhayamānā uppajjitvā nirujjhati, tadanantaraṃ javanaṃ javati.",
  "atk-s0504a:440_7": "Tathāpi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro",
  "atk-s0504a:440_8": "vā atthi, javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti",
  "atk-s0504a:440_9": "vā kosajjaṃ vā uppajjati, asaṃvaro hoti. Evaṃ hontopi so “cakkhudvāre asaṃvaro”ti",
  "atk-s0504a:440_10": "vuccati. Kasmā? Yasmā tasmiṃ sati dvārampi aguttaṃ hoti bhavaṅgampi āvajjanādīni",
  "atk-s0504a:440_11": "vīthicittānipi. Yathā kiṃ? Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo",
  "atk-s0504a:440_12": "susaṃvutā tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārehi",
  "atk-s0504a:440_13": "pavisitvā corā yadicchanti, taṃ hareyyuṃ. Evameva javane dussīlyādīsu uppannesu tasmiṃ",
  "atk-s0504a:440_14": "asaṃvare satidvārampi aguttaṃ hoti, bhavaṅgampi āvajjanādīni vīthicittānipi. Tasmiṃ",
  "atk-s0504a:440_15": "pana asati javane sīlādīsu uppannesu dvārampi guttaṃ hoti bhavaṅgampi āvajjanādīni",
  "atk-s0504a:440_16": "vīthicittānipi. Yathā kiṃ? Yathā nagaradvāresu saṃvutesu kiñcāpi antogharadvārādayo",
  "atk-s0504a:440_17": "asaṃvutā, tathāpi antonagare sabbaṃ bhaṇḍaṃ surakkhitaṃ sugopitameva hoti. Nagaradvāresu",
  "atk-s0504a:440_18": "hi pihitesu corānaṃ paveso natthi. Evameva javane sīlādīsu uppannesu dvārampi guttaṃ",
  "atk-s0504a:440_19": "hoti, bhavaṅgampi, āvajjanādīni vīthicittānipi. Tasmā javanakkhaṇe uppajjamānopi",
  "atk-s0504a:440_20": "“cakkhudvāre saṃvaro”ti vuccati. Sesadvāresupi eseva nayo. Evaṃ indriyesu aguttadvāratā,",
  "atk-s0504a:440_21": "guttadvāratā ca veditabbā.",
  "atk-s0504a:441_0": "Kathaṃ pana bhojane amattaññū, kathaṃ vā mattaññūti? Yo hi puggalo mahiccho hutvā",
  "atk-s0504a:441_1": "paṭiggahaṇe mattaṃ na jānāti. Mahicchapuggalo hi yathā nāma kacchapuṭavāṇijo piḷandhanabhaṇḍakaṃ",
  "atk-s0504a:441_2": "hatthena gahetvā ucchaṅgepi pakkhipitabbayuttakaṃ pakkhipitvā mahājanassa passantasseva",
  "atk-s0504a:441_3": "“asukaṃ gaṇhatha, asukaṃ gaṇhathā”ti mukhena ugghoseti, evameva appamattakampi attano",
  "atk-s0504a:441_4": "sīlaṃ vā ganthaṃ vā dhutaṅgaguṇaṃ vā antamaso araññavāsamattakampi mahājanassa jānantasseva",
  "atk-s0504a:441_5": "sambhāveti, sambhāvetvā ca pana sakaṭehipi upanīte paccaye “ala”nti avatvā paṭiggaṇhāti.",
  "atk-s0504a:441_6": "Tayo hi pūretuṃ na sakkā aggi upādānena, samuddo udakena, mahiccho paccayehīti –",
  "atk-s0504a:442": "“Aggikkhandho samuddo ca, mahiccho cāpi puggalo;",
  "atk-s0504a:443": "Bahuke paccaye dinne, tayopete na pūrayeti”.",
  "atk-s0504a:444_0": "Mahicchapuggalo hi vijātamātuyāpi manaṃ gaṇhituṃ na sakkoti. Evarūpo hi anuppannaṃ",
  "atk-s0504a:444_1": "lābhaṃ na uppādeti, uppannalābhato ca parihāyati. Evaṃ tāva paṭiggahaṇe amattaññū",
  "atk-s0504a:444_2": "hoti. Yo pana dhammena samena laddhampi āhāraṃ gadhito mucchito ajjhopanno anādīnavadassāvī",
  "atk-s0504a:444_3": "anissaraṇapañño āharahatthakaalaṃsāṭakatatthavaṭṭakakākamāsakabhuttavamitakabrāhmaṇānaṃ",
  "atk-s0504a:444_4": "aññataro viya ayoniso anupāyena yāvadatthaṃ udarāvadehakaṃ paribhuñjitvā seyyasukhaṃ",
  "atk-s0504a:444_5": "passasukhaṃ middhasukhaṃ anuyutto viharati. Ayaṃ paribhoge amattaññū nāma.",
  "atk-s0504a:445_0": "Yo pana “yadipi deyyadhammo bahu hoti, dāyako appaṃ dātukāmo, dāyakassa vasena appaṃ",
  "atk-s0504a:445_1": "gaṇhāti. Deyyadhammo appo, dāyako bahuṃ dātukāmo, deyyadhammassa vasena appaṃ gaṇhāti.",
  "atk-s0504a:445_2": "Deyyadhammo bahu, dāyakopi bahuṃ dātukāmo, attano thāmaṃ ñatvā pamāṇayuttameva gaṇhātī”ti",
  "atk-s0504a:445_3": "evaṃ vuttassa paṭiggahaṇe pamāṇajānanassa ceva, “paṭisaṅkhā yoniso āhāraṃ āhāreti,",
  "atk-s0504a:445_4": "neva davāya, na madāyā”tiādinā “laddhañca piṇḍapātaṃ agadhito amucchito anajjhopanno",
  "atk-s0504a:445_5": "ādīnavadassāvī nissaraṇapañño paribhuñjatī”ti ca ādinā nayena vuttassa paccavekkhitvā",
  "atk-s0504a:445_6": "paṭisaṅkhānapaññāya jānitvā āhāraparibhuñjanasaṅkhātassa paribhoge pamāṇajānanassa",
  "atk-s0504a:445_7": "ca vasena bhojane mattaññū hoti, ayaṃ bhojane mattaññū nāma. Evaṃ bhojane amattaññutā",
  "atk-s0504a:445_8": "mattaññutā ca hotīti veditabbaṃ.",
  "atk-s0504a:446_0": "Gāthāsu pana cakkhuntiādīsu cakkhatīti cakkhu, rūpaṃ assādeti, samavisamaṃ ācikkhantaṃ",
  "atk-s0504a:446_1": "viya hotīti vā attho. Suṇātīti sotaṃ. Ghāyatīti ghānaṃ. Jīvitanimittaṃ āhāraraso",
  "atk-s0504a:446_2": "jīvitaṃ, taṃ avhāyatīti jivhā. Kucchitānaṃ āyoti kāyo. Manate vijānātīti mano. Porāṇā",
  "atk-s0504a:446_3": "panāhu munātīti mano, nāḷiyā minamāno viya mahātulāya dhārayamāno viya ca ārammaṇaṃ",
  "atk-s0504a:446_4": "vijānātīti attho. Evaṃ tāvettha padattho veditabbo.",
  "atk-s0504a:447_0": "Bhāvatthato pana duvidhaṃ cakkhu – maṃsacakkhu ca paññācakkhu ca. Tesu buddhacakkhu,",
  "atk-s0504a:447_1": "samantacakkhu, ñāṇacakkhu, dibbacakkhu, dhammacakkhūti pañcavidhaṃ paññācakkhu. Tattha",
  "atk-s0504a:447_2": "“addasaṃ kho ahaṃ, bhikkhave, buddhacakkhunā lokaṃ volokento”ti idaṃ buddhacakkhu",
  "atk-s0504a:447_3": "nāma. “Samantacakkhu vuccati sabbaññutaññāṇa”nti idaṃ samantacakkhu nāma. “Cakkhuṃ",
  "atk-s0504a:447_4": "udapādī”ti idaṃ ñāṇacakkhu nāma. “Addasaṃ kho ahaṃ, bhikkhave, dibbena cakkhunā visuddhenā”ti",
  "atk-s0504a:447_5": "idaṃ dibbacakkhu nāma. “Virajaṃ vītamalaṃ dhammacakkhuṃ udapādī”ti idaṃ heṭṭhimamaggattayasaṅkhātaṃ dhammacakkhu nāma.",
  "atk-s0504a:448_0": "Maṃsacakkhupi duvidhaṃ – sasambhāracakkhu, pasādacakkhūti. Tattha yvāyaṃ akkhikūpake",
  "atk-s0504a:448_1": "patiṭṭhito heṭṭhā akkhikūpakaṭṭhikena, upari bhamukaṭṭhikena, ubhato akkhikūṭehi,",
  "atk-s0504a:448_2": "anto matthaluṅgena, bahiddhā akkhilomehi paricchinno maṃsapiṇḍo, saṅkhepato catasso",
  "atk-s0504a:448_3": "dhātuyo – vaṇṇo, gandho, raso, ojāsambhavo saṇṭhānaṃ jīvitaṃ bhāvo kāyapasādo cakkhupasādoti",
  "atk-s0504a:448_4": "cuddasa sambhārā. Vitthārato catasso dhātuyo taṃnissitā vaṇṇagandharasaojāsaṇṭhānasambhavāti",
  "atk-s0504a:448_5": "imāni dasa catusamuṭṭhānikattā cattālīsaṃ honti, jīvitaṃ bhāvo kāyapasādo cakkhupasādoti",
  "atk-s0504a:448_6": "cattāri ekantakammasamuṭṭhānevāti imesaṃ catucattālīsāya rūpānaṃ vasena catucattālīsa",
  "atk-s0504a:448_7": "sambhārā. Yaṃ loke “setaṃ vaṭṭaṃ puthulaṃ visaṭaṃ vipulaṃ cakkhū”ti sañjānanto na",
  "atk-s0504a:448_8": "cakkhuṃ sañjānāti, vatthuṃ cakkhuto sañjānāti, yo maṃsapiṇḍo akkhikūpake patiṭṭhito",
  "atk-s0504a:448_9": "nhārusuttakena matthaluṅgena ābaddho, yattha setampi atthi kaṇhampi lohitakampi pathavīpi",
  "atk-s0504a:448_10": "āpopi tejopi vāyopi. Yaṃ semhussadattā setaṃ, pittussadattā kaṇhaṃ, ruhirussadattā",
  "atk-s0504a:448_11": "lohitakaṃ, pathavussadattā patthaddhaṃ, āpussadattā paggharati, tejussadattā pariḍayhati,",
  "atk-s0504a:448_12": "vāyussadattā sambhamati, idaṃ sasambhāracakkhu nāma. Yo pana ettha sito ettha paṭibaddho",
  "atk-s0504a:448_13": "catunnaṃ mahābhūtānaṃ upādāya pasādo, idaṃ pasādacakkhu nāma. Idañhi cakkhuviññāṇādīnaṃ",
  "atk-s0504a:448_14": "yathārahaṃ vatthudvārabhāvena pavattati.",
  "atk-s0504a:449_0": "Sotādīsupi sotaṃ dibbasotaṃ, maṃsasotanti duvidhaṃ. Ettha “dibbāya sotadhātuyā visuddhāya",
  "atk-s0504a:449_1": "atikkantamānusikāya ubho sadde suṇātī”ti idaṃ dibbasotaṃ nāma. Maṃsasotaṃ pana sasambhārasotaṃ",
  "atk-s0504a:449_2": "pasādasotanti duvidhantiādi sabbaṃ cakkhumhi vuttanayeneva veditabbaṃ, tathā ghānajivhā.",
  "atk-s0504a:449_3": "Kāyo pana copanakāyo, karajakāyo, samūhakāyo, pasādakāyotiādinā bahuvidho. Tattha –",
  "atk-s0504a:450": "“Kāyena saṃvutā dhīrā, atho vācāya saṃvutā”ti. –",
  "atk-s0504a:451_0": "Ayaṃ copanakāyo nāma. “Imamhā kāyā aññaṃ kāyaṃ abhinimminātī”ti ayaṃ karajakāyo nāma.",
  "atk-s0504a:451_1": "Samūhakāyo pana viññāṇādisamūhavasena anekavidho āgato. Tathā hi “cha ime, āvuso,",
  "atk-s0504a:451_2": "viññāṇakāyā”tiādīsu viññāṇasamūho vutto. “Cha phassakāyā”tiādīsu phassādisamūho.",
  "atk-s0504a:451_3": "Tathā “kāyapassaddhi kāyalahutā”tiādīsu vedanākkhandhādayo. “Idhekacco pathavikāyaṃ",
  "atk-s0504a:451_4": "aniccato anupassati, āpokāyaṃ tejokāyaṃ vāyokāyaṃ kesakāyaṃ lomakāya”ntiādīsu pathavādisamūho.",
  "atk-s0504a:451_5": "“Kāyena phoṭṭhabbaṃ phusitvā”ti ayaṃ pasādakāyo. Idhāpi pasādakāyo veditabbo. So",
  "atk-s0504a:451_6": "hi kāyaviññāṇādīnaṃ yathārahaṃ vatthudvārabhāvena pavattati. Manoti pana kiñcāpi",
  "atk-s0504a:451_7": "sabbaṃ viññāṇaṃ vuccati, tathāpi dvārabhāvassa idhādhippetattā dvārabhūtaṃ sāvajjanaṃ",
  "atk-s0504a:451_8": "bhavaṅgaṃ veditabbaṃ.",
  "atk-s0504a:452_0": "Etāni yassa dvārāni aguttāni ca bhikkhunoti yassa bhikkhuno etāni manacchaṭṭhāni",
  "atk-s0504a:452_1": "dvārāni sativossaggena pamādaṃ āpannattā satikavāṭena apihitāni. Bhojanamhi…pe… adhigacchatīti",
  "atk-s0504a:452_2": "so bhikkhu vuttanayena bhojane amattaññū indriyesu ca saṃvararahito diṭṭhadhammikañca",
  "atk-s0504a:452_3": "rogādivasena, samparāyikañca duggatipariyāpannaṃ kāyadukkhaṃ rāgādikilesasantāpavasena,",
  "atk-s0504a:452_4": "icchāvighātavasena ca cetodukkhanti sabbathāpi dukkhameva adhigacchati pāpuṇāti.",
  "atk-s0504a:452_5": "Yasmā cetadevaṃ, tasmā duvidhenapi dukkhagginā idhaloke ca paraloke ca ḍayhamānena",
  "atk-s0504a:452_6": "kāyena ḍayhamānena cetasā divā vā yadi vā rattiṃ niccakālameva tādiso puggalo dukkhameva",
  "atk-s0504a:452_7": "viharati, na tassa sukhavihārassa sambhavo, vaṭṭadukkhānatikkame pana vattabbameva natthīti.",
  "atk-s0504a:453": "Paṭhamasuttavaṇṇanā niṭṭhitā.",
  "atk-s0504a:454": "2. Sukhavihārasuttavaṇṇanā",
  "atk-s0504a:455": "29. Dutiye vuttavipariyāyena attho veditabbo.",
  "atk-s0504a:456": "Dutiyasuttavaṇṇanā niṭṭhitā.",
  "atk-s0504a:457": "3. Tapanīyasuttavaṇṇanā",
  "atk-s0504a:458_0": "30. Tatiye tapanīyāti idha ceva samparāye ca tapanti vibādhenti viheṭhentīti tapanīyā.",
  "atk-s0504a:458_1": "Tapanaṃ vā dukkhaṃ diṭṭhe ceva dhamme abhisamparāye ca tassa uppādanena ceva anubalappadānena",
  "atk-s0504a:458_2": "ca hitāti tapanīyā. Atha vā tapanti tenāti tapanaṃ, pacchānutāpo, vippaṭisāroti attho,",
  "atk-s0504a:458_3": "tassa hetubhāvato hitāti tapanīyā. Akatakalyāṇoti akataṃ kalyāṇaṃ bhaddakaṃ puññaṃ",
  "atk-s0504a:458_4": "etenāti akatakalyāṇo. Sesapadadvayaṃ tasseva vevacanaṃ. Puññañhi pavattihitatāya",
  "atk-s0504a:458_5": "āyatiṃsukhatāya ca bhaddakaṭṭhena kalyāṇanti ca kucchitasalanādiatthena kusalanti",
  "atk-s0504a:458_6": "ca dukkhabhīrūnaṃ saṃsārabhīrūnañca rakkhanaṭṭhena bhīruttāṇanti ca vuccati. Katapāpoti",
  "atk-s0504a:458_7": "kataṃ upacitaṃ pāpaṃ etenāti katapāpo. Sesapadadvayaṃ tasseva vevacanaṃ. Akusalakammañhi",
  "atk-s0504a:458_8": "lāmakaṭṭhena pāpanti ca attano pavattikkhaṇe vipākakkhaṇe ca ghorasabhāvatāya luddanti",
  "atk-s0504a:458_9": "ca kilesehi dūsitabhāvena kibbisanti ca vuccati. Iti bhagavā “dve dhammā tapanīyā”ti",
  "atk-s0504a:458_10": "dhammādhiṭṭhānena uddisitvā akataṃ kusalaṃ dhammaṃ katañca akusalaṃ dhammaṃ puggalādhiṭṭhānena",
  "atk-s0504a:458_11": "niddisi. Idāni tesaṃ tapanīyabhāvaṃ dassento “so akataṃ me kalyāṇantipi tappati,",
  "atk-s0504a:458_12": "kataṃ me pāpantipi tappatī”ti āha. Cittasantāsena tappati anutappati anusocatīti attho.",
  "atk-s0504a:459_0": "Gāthāsu duṭṭhu caritaṃ, kilesapūtikattā vā duṭṭhaṃ caritanti duccaritaṃ. Kāyena duccaritaṃ,",
  "atk-s0504a:459_1": "kāyato vā pavattaṃ duccaritaṃ kāyaduccaritaṃ. Evaṃ vacīmanoduccaritānipi daṭṭhabbāni.",
  "atk-s0504a:459_2": "Imāni ca kāyaduccaritādīni kammapathappattāni adhippetānīti yaṃ na kammapathappattaṃ",
  "atk-s0504a:459_3": "akusalajātaṃ, taṃ sandhāyāha “yañcaññaṃ dosasañhita”nti. Tassattho – yampi ca aññaṃ",
  "atk-s0504a:459_4": "kammapathabhāvaṃ appattattā nippariyāyena kāyakammādisaṅkhaṃ na labhati, rāgādikilesasaṃsaṭṭhattā",
  "atk-s0504a:459_5": "dosasahitaṃ akusalaṃ tampi katvāti attho. Nirayanti niratiatthena nirassādaṭṭhena",
  "atk-s0504a:459_6": "vā nirayanti laddhanāmaṃ sabbampi duggatiṃ, ayasaṅkhātasukhappaṭikkhepena vā sabbattha",
  "atk-s0504a:459_7": "sugatiduggatīsu nirayadukkhaṃ. So tādiso puggalo upagacchatīti evamettha attho daṭṭhabbo.",
  "atk-s0504a:460_0": "Ettha ca kāyaduccaritassa tapanīyabhāve nando yakkho nando māṇavako nando goghātako",
  "atk-s0504a:460_1": "dve bhātikāti etesaṃ vatthūni kathetabbāni. Te kira gāviṃ vadhitvā maṃsaṃ dve koṭṭhāse",
  "atk-s0504a:460_2": "akaṃsu. Tato kaniṭṭho jeṭṭhaṃ āha – “mayhaṃ dārakā bahū, imāni me antāni dehī”ti.",
  "atk-s0504a:460_3": "Atha naṃ jeṭṭho – “sabbaṃ maṃsaṃ dvedhā vibhattaṃ, puna kimaggahesī”ti paharitvā",
  "atk-s0504a:460_4": "jīvitakkhayaṃ pāpesi. Nivattitvā ca naṃ olokento mataṃ disvā “bhāriyaṃ vata mayā",
  "atk-s0504a:460_5": "kataṃ, svāhaṃ akāraṇeneva naṃ māresi”nti cittaṃ uppādesi. Athassa balavavippaṭisāro",
  "atk-s0504a:460_6": "uppajji. So ṭhitaṭṭhānepi nisinnaṭṭhānepi tadeva kammaṃ āvajjeti, cittassādaṃ na",
  "atk-s0504a:460_7": "labhati, asitapītakhāyitampissa sarīre ojaṃ na pharati, aṭṭhicammamattameva ahosi.",
  "atk-s0504a:460_8": "Atha naṃ eko thero pucchi “upāsaka, tvaṃ ativiya kiso aṭṭhicammamatto jāto, kīdiso",
  "atk-s0504a:460_9": "te rogo, udāhu atthi kiñci tapanīyaṃ kammaṃ kata”nti? So “āma, bhante”ti sabbaṃ ārocesi.",
  "atk-s0504a:460_10": "Athassa so “bhāriyaṃ te, upāsaka, kammaṃ kataṃ, anaparādhaṭṭhāne aparaddha”nti āha.",
  "atk-s0504a:460_11": "So teneva kammunā kālaṃ katvā niraye nibbatti. Vacīduccaritassa pana suppabuddhasakkakokālikaciñcamāṇavikādīnaṃ",
  "atk-s0504a:460_12": "vatthūni kathetabbāni, manoduccaritassa ukkalajayabhaññādīnaṃ.",
  "atk-s0504a:461": "Tatiyasuttavaṇṇanā niṭṭhitā.",
  "atk-s0504a:462": "4. Atapanīyasuttavaṇṇanā",
  "atk-s0504a:463": "31. Catutthe tatiye vuttavipariyāyena attho veditabbo.",
  "atk-s0504a:464": "Catutthasuttavaṇṇanā niṭṭhitā.",
  "atk-s0504a:465": "5. Paṭhamasīlasuttavaṇṇanā",
  "atk-s0504a:466_0": "32. Pañcame pāpakena ca sīlenāti pāpakaṃ nāma sīlaṃ sīlabhedakaro asaṃvaroti vadanti.",
  "atk-s0504a:466_1": "Tattha yadi asaṃvaro asīlameva taṃdussīlyabhāvato, kathaṃ sīlanti vuccati? Tatthāyaṃ",
  "atk-s0504a:466_2": "adhippāyo siyā – yathā nāma loke adiṭṭhaṃ “diṭṭha”nti vuccati, asīlavā “sīlavā”ti,",
  "atk-s0504a:466_3": "evamidhāpi asīlampi asaṃvaropi “sīla”nti voharīyati. Atha vā “katame ca, thapati,",
  "atk-s0504a:466_4": "akusalā sīlā? Akusalaṃ kāyakammaṃ, akusalaṃ vacīkammaṃ, pāpako ājīvo”ti vacanato",
  "atk-s0504a:466_5": "akusaladhammesupi attheva sīlasamaññā, tasmā paricayavasena sabhāvasiddhi viya pakatibhūto",
  "atk-s0504a:466_6": "sabbo samācāro “sīla”nti vuccati. Tattha yaṃ akosallasambhūtaṭṭhena akusalaṃ lāmakaṃ,",
  "atk-s0504a:466_7": "taṃ sandhāyāha “pāpakena ca sīlenā”ti. Pāpikāya ca diṭṭhiyāti sabbāpi micchādiṭṭhiyo",
  "atk-s0504a:466_8": "pāpikāva. Visesato pana ahetukadiṭṭhi, akiriyadiṭṭhi, natthikadiṭṭhīti imā tividhā",
  "atk-s0504a:466_9": "diṭṭhiyo pāpikatarā. Tattha pāpakena sīlena samannāgato puggalo payogavipanno hoti,",
  "atk-s0504a:466_10": "pāpikāya diṭṭhiyā samannāgato āsayavipanno hoti, evaṃ payogāsayavipanno puggalo nirayūpago",
  "atk-s0504a:466_11": "hotiyeva. Tena vuttaṃ “imehi kho, bhikkhave, dvīhi dhammehi samannāgato puggalo yathābhataṃ",
  "atk-s0504a:466_12": "nikkhitto, evaṃ niraye”ti. Ettha ca “dvīhi dhammehi samannāgato”ti idaṃ lakkhaṇavacanaṃ",
  "atk-s0504a:466_13": "daṭṭhabbaṃ, na tantiniddeso. Yathā taṃ loke “yadime byādhitā siyuṃ, imesaṃ idaṃ bhesajjaṃ",
  "atk-s0504a:466_14": "dātabba”nti. Aññesupi īdisesu ṭhānesu eseva nayo. Duppaññoti nippañño.",
  "atk-s0504a:467": "Pañcamasuttavaṇṇanā niṭṭhitā.",
  "atk-s0504a:468": "6. Dutiyasīlasuttavaṇṇanā",
  "atk-s0504a:469_0": "33. Chaṭṭhe bhaddakena ca sīlenāti kāyasucaritādicatupārisuddhisīlena. Tañhi akhaṇḍādisīlabhāvena",
  "atk-s0504a:469_1": "sayañca kalyāṇaṃ, samathavipassanādikalyāṇaguṇāvahaṃ cāti “bhaddaka”nti vuccati.",
  "atk-s0504a:469_2": "Bhaddikāya ca diṭṭhiyāti kammassakatāñāṇena ceva kammapathasammādiṭṭhiyā ca. Tattha",
  "atk-s0504a:469_3": "bhaddakena sīlena payogasampanno hoti, bhaddikāya diṭṭhiyā āsayasampanno. Iti payogāsayasampanno",
  "atk-s0504a:469_4": "puggalo saggūpago hoti. Tena vuttaṃ – “imehi, kho, bhikkhave, dvīhi dhammehi samannāgato",
  "atk-s0504a:469_5": "puggalo yathābhataṃ nikkhitto, evaṃ sagge”ti. Sappaññoti paññavā. Sesaṃ suviññeyyameva.",
  "atk-s0504a:470": "Chaṭṭhasuttavaṇṇanā niṭṭhitā.",
  "atk-s0504a:471": "7. Ātāpīsuttavaṇṇanā",
  "atk-s0504a:472_0": "34. Sattame anātāpīti kilesānaṃ ātāpanaṭṭhena ātāpo, vīriyaṃ, so etassa atthīti ātāpī,",
  "atk-s0504a:472_1": "na ātāpī anātāpī, sammappadhānavirahito kusītoti vuttaṃ hoti. Ottāpo vuccati pāputrāso,",
  "atk-s0504a:472_2": "so etassa atthīti ottāpī, na ottāpī anottāpī, ottāparahito. Atha vā ātāpappaṭipakkho",
  "atk-s0504a:472_3": "anātāpo, kosajjaṃ so assa atthīti anātāpī. Yaṃ “na ottapati ottappitabbena, na ottapati",
  "atk-s0504a:472_4": "pāpakānaṃ akusalānaṃ dhammānaṃ samāpattiyā”ti evaṃ vuttaṃ, taṃ anottappaṃ anottāpo.",
  "atk-s0504a:472_5": "So assa atthīti anottāpīti evamettha attho veditabbo.",
  "atk-s0504a:473_0": "Abhabboti anaraho. Sambodhāyāti ariyamaggatthāya. Nibbānāyāti kilesānaṃ accantavūpasamāya",
  "atk-s0504a:473_1": "amatamahānibbānāya. Anuttarassa yogakkhemassāti arahattaphalassa. Tañhi uttaritarassa",
  "atk-s0504a:473_2": "abhāvato anuttaraṃ, catūhi yogehi anupaddutattā khemaṃ nibbhayanti yogakkhemanti",
  "atk-s0504a:473_3": "ca vuccati. Adhigamāyāti pattiyā. Ātāpīti vīriyavā. So hi “āraddhavīriyo viharati",
  "atk-s0504a:473_4": "akusalānaṃ dhammānaṃ pahānāya, kusalānaṃ dhammānaṃ upasampadāya, thāmavā daḷhaparakkamo",
  "atk-s0504a:473_5": "anikkhittadhuro kusalesu dhammesū”ti evaṃ vuttena vīriyārambhena samannāgato kilesānaṃ",
  "atk-s0504a:473_6": "accantameva ātāpanasīloti ātāpī. Ottāpīti “yaṃ ottapati ottappitabbena, ottapati",
  "atk-s0504a:473_7": "pāpakānaṃ akusalānaṃ dhammānaṃ samāpattiyā”ti evaṃ vuttena ottappena samannāgatattā",
  "atk-s0504a:473_8": "ottapanasīloti ottappī. Ayañhi ottāpīti vutto. Tadavinābhāvato hiriyā ca samannāgato",
  "atk-s0504a:473_9": "eva hotīti hirottappasampanno aṇumattepi vajje bhayadassāvī sīlesu paripūrakārī hoti.",
  "atk-s0504a:473_10": "Iccassa sīlasampadā dassitā. Ātāpīti iminā nayenassa kilesaparitāpitādīpanena samathavipassanābhāvanānuyuttatā",
  "atk-s0504a:473_11": "dassitā. Yathāvuttañca vīriyaṃ saddhāsatisamādhipaññāhi vinā na hotīti vimuttiparipācakāni",
  "atk-s0504a:473_12": "saddhāpañcamāni indriyāni atthato vuttāneva honti. Tesu ca siddhesu anicce aniccasaññā,",
  "atk-s0504a:473_13": "anicce dukkhasaññā, dukkhe anattasaññā, pahānasaññā, virāgasaññā, nirodhasaññāti",
  "atk-s0504a:473_14": "cha nibbedhabhāgiyā saññā siddhā evāti. Evaṃ imehi dvīhi dhammehi samannāgatassa",
  "atk-s0504a:473_15": "lokiyānaṃ sīlasamādhipaññānaṃ sijjhanato maggaphalanibbānādhigamassa bhabbataṃ dassento",
  "atk-s0504a:473_16": "“ātāpī ca kho…pe… adhigamāyā”ti āha.",
  "atk-s0504a:474_0": "Gāthāsu kusītoti micchāvitakkabahulatāya kāmabyāpādavihiṃsāvitakkasaṅkhātehi kucchitehi",
  "atk-s0504a:474_1": "pāpadhammehi sito sambandho yuttoti kusīto. Kucchitaṃ vā sīdati sammāpaṭipattito",
  "atk-s0504a:474_2": "avasīdatīti kusīto, da-kārassa ta-kāraṃ katvā. Hīnavīriyoti nibbīriyo, catūsupi iriyāpathesu",
  "atk-s0504a:474_3": "vīriyakaraṇarahito. Anussāhasaṃhananasabhāvassa cittālasiyassa thinassa, asattivighātasabhāvassa",
  "atk-s0504a:474_4": "kāyālasiyassa middhassa ca abhiṇhappavattiyā thinamiddhabahulo. Pāpajigucchanalakkhaṇāya",
  "atk-s0504a:474_5": "hiriyā abhāvena tappaṭipakkhena ahirikena samannāgatattā ca ahiriko. Hirottappavīriyānaṃ",
  "atk-s0504a:474_6": "abhāveneva sammāpaṭipattiyaṃ natthi etassa ādaroti anādaro. Ubhayathāpi tathā dhammapuggalena",
  "atk-s0504a:474_7": "duvidhakiriyākaraṇena anādaro. Phuṭṭhunti phusituṃ. Sambodhimuttamanti sambodhisaṅkhātaṃ",
  "atk-s0504a:474_8": "uttamaṃ arahattaṃ adhigantuṃ abhabboti attho.",
  "atk-s0504a:475_0": "Satimāti cirakatacirabhāsitānaṃ anussaraṇe samatthassa satinepakkassa bhāvena catusatipaṭṭhānayogena",
  "atk-s0504a:475_1": "satimā. Nipakoti sattaṭṭhāniyasampajaññasaṅkhātena ceva kammaṭṭhānapariharaṇapaññāsaṅkhātena",
  "atk-s0504a:475_2": "ca nepakkena samannāgatattā nipako. Jhāyīti ārammaṇūpanijjhānena lakkhaṇūpanijjhānena",
  "atk-s0504a:475_3": "cāti dvīhipi jhānehi jhāyī. Appamattoti “divasaṃ caṅkamena nisajjāya āvaraṇiyehi",
  "atk-s0504a:475_4": "dhammehi cittaṃ parisodhetī”tiādinā nayena kammaṭṭhānabhāvanāya appamatto. Saṃyojanaṃ",
  "atk-s0504a:475_5": "jātijarāya chetvāti jātiyā ceva jarāya ca satte saṃyojetīti saṃyojananti laddhanāmaṃ",
  "atk-s0504a:475_6": "kāmarāgādikaṃ dasavidhampi kilesajātaṃ anusayasamugghātavasena mūlato chinditvā.",
  "atk-s0504a:475_7": "Atha vā saṃyojanaṃ jātijarāya chetvāti jātijarāya saṃyojanaṃ chinditvā. Yassa hi",
  "atk-s0504a:475_8": "saṃyojanāni acchinnāni, tassa jātijarāya acchedo asamugghātova. Yassa pana tāni chinnāni,",
  "atk-s0504a:475_9": "tassa jātijarāpi chinnāva kāraṇassa samugghātitattā. Tasmā saṃyojanaṃ chindanto eva",
  "atk-s0504a:475_10": "jātijarāpi chindati. Tena vuttaṃ “saṃyojanaṃ jātijarāya chetvā”ti. Idheva sambodhimanuttaraṃ",
  "atk-s0504a:475_11": "phuseti imasmiṃyeva attabhāve aggamaggaṃ arahattaṃ vā phuse pāpuṇeyya.",
  "atk-s0504a:476": "Sattamasuttavaṇṇanā niṭṭhitā.",
  "atk-s0504a:477": "8. Paṭhamanakuhanasuttavaṇṇanā",
  "atk-s0504a:478_0": "35. Aṭṭhame nayidanti ettha naiti paṭisedhe nipāto, tassa “vussatī”ti iminā sambandho,",
  "atk-s0504a:478_1": "yakāro padasandhikaro. Idaṃ-saddo “ekamidāhaṃ, bhikkhave, samayaṃ ukkaṭṭhāyaṃ viharāmi",
  "atk-s0504a:478_2": "subhagavane sālarājamūle”tiādīsu nipātamattaṃ. “Idaṃ kho taṃ, bhikkhave, appamattakaṃ",
  "atk-s0504a:478_3": "oramattakaṃ sīlamattaka”ntiādīsu yathāvutte āsannapaccakkhe āgato.",
  "atk-s0504a:479": "“Idañhi taṃ jetavanaṃ, isisaṅghanisevitaṃ;",
  "atk-s0504a:480": "Āvutthaṃ dhammarājena, pītisañjananaṃ mamā”ti. –",
  "atk-s0504a:481": "Ādīsu vakkhamāne āsannapaccakkhe. Idhāpi vakkhamāneyeva āsannapaccakkhe daṭṭhabbo.",
  "atk-s0504a:482": "Brahmacariya-saddo –",
  "atk-s0504a:483": "“Kiṃ te vataṃ kiṃ pana brahmacariyaṃ,",
  "atk-s0504a:484": "Kissa suciṇṇassa ayaṃ vipāko;",
  "atk-s0504a:485": "Iddhī jutī balavīriyūpapatti,",
  "atk-s0504a:486": "Idañca te nāga mahāvimānaṃ.",
  "atk-s0504a:487": "“Ahañca bhariyā ca manussaloke,",
  "atk-s0504a:488": "Saddhā ubho dānapatī ahumhā;",
  "atk-s0504a:489": "Opānabhūtaṃ me gharaṃ tadāsi,",
  "atk-s0504a:490": "Santappitā samaṇabrāhmaṇā ca.",
  "atk-s0504a:491": "“Taṃ me vataṃ taṃ pana brahmacariyaṃ,",
  "atk-s0504a:492": "Tassa suciṇṇassa ayaṃ vipāko;",
  "atk-s0504a:493": "Iddhī jutī balavīriyūpapatti,",
  "atk-s0504a:494": "Idañca me dhīra mahāvimāna”nti. –",
  "atk-s0504a:495": "Imasmiṃ puṇṇakajātake dāne āgato.",
  "atk-s0504a:496": "“Kena pāṇi kāmadado, kena pāṇi madhussavo;",
  "atk-s0504a:497": "Kena te brahmacariyena, puññaṃ pāṇimhi ijjhati.",
  "atk-s0504a:498": "“Tena pāṇi kāmadado, tena pāṇi madhussavo;",
  "atk-s0504a:499": "Tena me brahmacariyena, puññaṃ pāṇimhi ijjhatī”ti. –",
  "atk-s0504a:500_0": "Imasmiṃ aṅkurapetavatthusmiṃ veyyāvacce. “Idaṃ kho taṃ, bhikkhave, tittiriyaṃ nāma",
  "atk-s0504a:500_1": "brahmacariyaṃ ahosī”ti imasmiṃ tittirajātake pañcasikkhāpadasīle. “Taṃ kho pana,",
  "atk-s0504a:500_2": "pañcasikha, brahmacariyaṃ neva nibbidāya na virāgāya…pe… yāvadeva brahmalokūpapattiyā”ti",
  "atk-s0504a:500_3": "imasmiṃ mahāgovindasutte brahmavihāre. “Pare abrahmacārī bhavissanti, mayamettha",
  "atk-s0504a:500_4": "brahmacārino bhavissāmā”ti sallekhasutte methunaviratiyaṃ.",
  "atk-s0504a:501": "“Mayañca bhariyā nātikkamāma,",
  "atk-s0504a:502": "Amhe ca bhariyā nātikkamanti;",
  "atk-s0504a:503": "Aññatra tāhi brahmacariyaṃ carāma,",
  "atk-s0504a:504": "Tasmā hi amhaṃ daharā na mīyare”ti. –",
  "atk-s0504a:505": "Mahādhammapālajātake sadārasantose. “Abhijānāmi kho panāhaṃ, sāriputta, caturaṅgasamannāgataṃ brahmacariyaṃ caritā – tapassī sudaṃ homī”ti lomahaṃsasutte vīriye.",
  "atk-s0504a:506": "“Hīnena brahmacariyena, khattiye upapajjati;",
  "atk-s0504a:507": "Majjhimena ca devattaṃ, uttamena visujjhatī”ti. –",
  "atk-s0504a:508_0": "Nimijātake attadamanavasena kate aṭṭhaṅgikauposathe. “Idaṃ kho pana, pañcasikha,",
  "atk-s0504a:508_1": "brahmacariyaṃ ekantanibbidāya virāgāya…pe… ayameva ariyo aṭṭhaṅgiko maggo”ti mahāgovindasutteyeva",
  "atk-s0504a:508_2": "ariyamagge. “Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ",
  "atk-s0504a:508_3": "yāva devamanussehi suppakāsita”nti pāsādikasutte sikkhattayasaṅgahe sakalasmiṃ sāsane.",
  "atk-s0504a:508_4": "Idhāpi ariyamagge sāsane ca vattati.",
  "atk-s0504a:509_0": "Vussatīti vasīyati, carīyatīti attho. Janakuhanatthanti “aho ayyo sīlavā vattasampanno",
  "atk-s0504a:509_1": "appiccho santuṭṭho mahiddhiko mahānubhāvo”tiādinā janassa sattalokassa vimhāpanatthaṃ.",
  "atk-s0504a:509_2": "Janalapanatthanti “evarūpassa nāma ayyassa dinnaṃ mahapphalaṃ bhavissatī”ti pasannacittehi",
  "atk-s0504a:509_3": "“kenattho, kiṃ āharīyatū”ti manussehi vadāpanatthaṃ. Lābhasakkārasilokānisaṃsatthanti",
  "atk-s0504a:509_4": "yvāyaṃ “ākaṅkheyya ce, bhikkhave, bhikkhu ‘lābhī assaṃ cīvarapiṇḍapātasenāsanagilānappaccayabhesajjaparikkhārāna’nti,",
  "atk-s0504a:509_5": "sīle-svevassa paripūrakārī”ti sīlānisaṃsabhāvena vutto catupaccayalābho, yo ca catunnaṃ",
  "atk-s0504a:509_6": "paccayānaṃ sakkaccadānasaṅkhāto ādarabahumānagarukaraṇasaṅkhāto ca sakkāro, yo ca",
  "atk-s0504a:509_7": "“sīlasampanno bahussuto sutadharo āraddhavīriyo”tiādinā nayena uggatathutighosasaṅkhāto",
  "atk-s0504a:509_8": "siloko brahmacariyaṃ carantānaṃ diṭṭhadhammiko ānisaṃso, tadatthaṃ. Iti maṃ jano",
  "atk-s0504a:509_9": "jānātūti “evaṃ brahmacariyavāse sati ‘ayaṃ sīlavā kalyāṇadhammo’tiādinā maṃ jano",
  "atk-s0504a:509_10": "jānātu sambhāvetū”ti attano santaguṇavasena sambhāvanatthampi na idaṃ brahmacariyaṃ",
  "atk-s0504a:509_11": "vussatīti sambandho.",
  "atk-s0504a:510_0": "Keci pana “janakuhanatthanti pāpicchassa icchāpakatassa sato sāmantajappanairiyāpathanissitapaccayapaṭisevanasaṅkhātena",
  "atk-s0504a:510_1": "tividhena kuhanavatthunā kuhanabhāvena janassa vimhāpanatthaṃ. Janalapanatthanti",
  "atk-s0504a:510_2": "pāpicchasseva sato paccayatthaṃ parikathobhāsādivasena lapanabhāvena upalāpanabhāvena",
  "atk-s0504a:510_3": "vā janassa lapanatthaṃ. Lābhasakkārasilokānisaṃsatthanti pāpicchasseva sato lābhādigarutāya",
  "atk-s0504a:510_4": "lābhasakkārasilokasaṅkhātassa ānisaṃsaudayassa nipphādanatthaṃ. Iti maṃ jano jānātūti",
  "atk-s0504a:510_5": "pāpicchasseva sato asantaguṇasambhāvanādhippāyena ‘iti evaṃ maṃ jano jānātū’ti na",
  "atk-s0504a:510_6": "idaṃ brahmacariyaṃ vussatī”ti evamettha atthaṃ vadanti. Purimoyeva pana attho sārataro.",
  "atk-s0504a:511_0": "Atha khoti ettha athāti aññadatthe nipāto, khoti avadhāraṇe. Tena kuhanādito aññadatthāyeva",
  "atk-s0504a:511_1": "pana idaṃ, bhikkhave, brahmacariyaṃ vussatīti dasseti. Idāni taṃ payojanaṃ dassento",
  "atk-s0504a:511_2": "“saṃvaratthañceva pahānatthañcā”ti āha. Tattha pañcavidho saṃvaro – pātimokkhasaṃvaro,",
  "atk-s0504a:511_3": "satisaṃvaro, ñāṇasaṃvaro, khantisaṃvaro, vīriyasaṃvaroti.",
  "atk-s0504a:512_0": "Tattha “iminā pātimokkhasaṃvarena upeto hoti samupeto”ti hi ādinā nayena āgato ayaṃ",
  "atk-s0504a:512_1": "pātimokkhasaṃvaro nāma, yo sīlasaṃvaroti ca pavuccati. “Rakkhati cakkhundriyaṃ, cakkhundriye",
  "atk-s0504a:512_2": "saṃvaraṃ āpajjatī”ti āgato ayaṃ satisaṃvaro.",
  "atk-s0504a:513": "“Yāni sotāni lokasmiṃ (ajitāti bhagavā),",
  "atk-s0504a:514": "Sati tesaṃ nivāraṇaṃ;",
  "atk-s0504a:515": "Sotānaṃ saṃvaraṃ brūmi,",
  "atk-s0504a:516": "Paññāyete pidhīyare”ti. –",
  "atk-s0504a:517_0": "Āgato ayaṃ ñāṇasaṃvaro. “Khamo hoti sītassa uṇhassā”tiādinā nayena āgato ayaṃ khantisaṃvaro.",
  "atk-s0504a:517_1": "“Uppannaṃ kāmavitakkaṃ nādhivāsetī”tiādinā nayena āgato ayaṃ vīriyasaṃvaro. Atthato",
  "atk-s0504a:517_2": "pana pāṇātipātādīnaṃ pajahanavasena, vattapaṭivattānaṃ karaṇavasena ca pavattā cetanā",
  "atk-s0504a:517_3": "viratiyo ca. Saṅkhepato sabbo kāyavacīsaṃyamo, vitthārato sattannaṃ āpattikkhandhānaṃ",
  "atk-s0504a:517_4": "avītikkamo sīlasaṃvaro. Sati eva satisaṃvaro, satippadhānā vā kusalā khandhā. Ñāṇameva",
  "atk-s0504a:517_5": "ñāṇasaṃvaro. Adhivāsanavasena adoso, adosappadhānā vā tathā pavattā kusalā khandhā",
  "atk-s0504a:517_6": "khantisaṃvaro, paññāti eke. Kāmavitakkādīnaṃ anadhivāsanavasena pavattaṃ vīriyameva",
  "atk-s0504a:517_7": "vīriyasaṃvaro. Tesu paṭhamo kāyaduccaritādidussīlyassa saṃvaraṇato saṃvaro, dutiyo",
  "atk-s0504a:517_8": "muṭṭhassaccassa, tatiyo aññāṇassa, catuttho akkhantiyā, pañcamo kosajjassa saṃvaraṇato",
  "atk-s0504a:517_9": "pidahanato saṃvaroti veditabbo. Evametassa saṃvarassa atthāya saṃvaratthaṃ, saṃvaranipphādanatthanti attho.",
  "atk-s0504a:518_0": "Pahānampi pañcavidhaṃ – tadaṅgappahānaṃ, vikkhambhanappahānaṃ, samucchedappahānaṃ,",
  "atk-s0504a:518_1": "paṭippassaddhippahānaṃ, nissaraṇappahānanti. Tattha yaṃ vattabbaṃ, taṃ heṭṭhā ekakanipāte",
  "atk-s0504a:518_2": "paṭhamasuttavaṇṇanāyaṃ vuttameva. Tassa pana pañcavidhassapi tathā tathā rāgādikilesānaṃ",
  "atk-s0504a:518_3": "paṭinissajjanaṭṭhena samatikkamanaṭṭhena vā pahānassa atthāya pahānatthaṃ, pahānasādhanatthanti",
  "atk-s0504a:518_4": "attho. Tattha saṃvarena kilesānaṃ cittasantāne pavesananivāraṇaṃ pahānena pavesananivāraṇañceva",
  "atk-s0504a:518_5": "samugghāto cāti vadanti. Ubhayenāpi pana yathārahaṃ ubhayaṃ sampajjatīti daṭṭhabbaṃ.",
  "atk-s0504a:518_6": "Sīlādidhammā eva hi saṃvaraṇato saṃvaro, pajahanato pahānanti.",
  "atk-s0504a:519_0": "Gāthāsu anītihanti ītiyo vuccanti upaddavā – diṭṭhadhammikā ca samparāyikā ca. Ītiyo",
  "atk-s0504a:519_1": "hanati vināseti pajahatīti ītihaṃ, anu ītihanti anītihaṃ, sāsanabrahmacariyaṃ maggabrahmacariyañca.",
  "atk-s0504a:519_2": "Atha vā ītīhi anatthehi saddhiṃ hananti gacchanti pavattantīti ītihā, taṇhādiupakkilesā.",
  "atk-s0504a:519_3": "Natthi ettha ītihāti anītihaṃ. Ītihā vā yathāvuttenaṭṭhena titthiyasamayā, tappaṭipakkhato",
  "atk-s0504a:519_4": "idaṃ anītihaṃ. “Anitiha”ntipi pāṭho. Tassattho – “itihāya”nti dhammesu anekaṃsaggāhabhāvato",
  "atk-s0504a:519_5": "vicikicchā itihaṃ nāma, sammāsambuddhappaveditattā yathānusiṭṭhaṃ paṭipajjantānaṃ",
  "atk-s0504a:519_6": "nikkaṅkhabhāvasādhanato natthi ettha itihanti anitihaṃ, aparappaccayanti attho. Vuttañhetaṃ",
  "atk-s0504a:519_7": "“paccattaṃ veditabbo viññūhī”ti “atakkāvacaro”ti ca. Gāthāsukhatthaṃ pana “anītiha”nti",
  "atk-s0504a:519_8": "dīghaṃ katvā paṭhanti.",
  "atk-s0504a:520_0": "Nibbānasaṅkhātaṃ ogadhaṃ patiṭṭhaṃ pāraṃ gacchatīti nibbānogadhagāmī, vimuttirasattā",
  "atk-s0504a:520_1": "ekanteneva nibbānasampāpakoti attho. Taṃ nibbānogadhagāminaṃ brahmacariyaṃ. Soti",
  "atk-s0504a:520_2": "yo so samatiṃsa pāramiyo pūretvā sabbakilese bhinditvā anuttaraṃ sammāsambodhiṃ abhisambuddho,",
  "atk-s0504a:520_3": "so bhagavā adesayi desesi. Nibbānogadhoti vā ariyamaggo vuccati. Tena vinā nibbānogāhanassa",
  "atk-s0504a:520_4": "asambhavato tassa ca nibbānaṃ anālambitvā appavattanato, tañca taṃ ekantaṃ gacchatīti",
  "atk-s0504a:520_5": "nibbānogadhagāmī. Atha vā nibbānogadhagāminanti nibbānassa antogāminaṃ maggabrahmacariyaṃ,",
  "atk-s0504a:520_6": "nibbānaṃ ārammaṇaṃ karitvā tassa anto eva vattati pavattatīti. Mahattehīti mahāātumehi",
  "atk-s0504a:520_7": "uḷārajjhāsayehi. Mahantaṃ nibbānaṃ, mahante vā sīlakkhandhādike esanti gavesantīti",
  "atk-s0504a:520_8": "mahesino buddhādayo ariyā. Tehi anuyāto paṭipanno. Yathā buddhena desitanti yathā",
  "atk-s0504a:520_9": "abhiññeyyādidhamme abhiññeyyādibhāveneva sammāsambuddhena mayā desitaṃ, evaṃ ye etaṃ",
  "atk-s0504a:520_10": "maggabrahmacariyaṃ tadatthaṃ sāsanabrahmacariyañca paṭipajjanti. Te diṭṭhadhammikasamparāyikatthehi",
  "atk-s0504a:520_11": "yathārahaṃ anusāsantassa satthu mayhaṃ sāsanakārino ovādappaṭikarā sakalassa vaṭṭadukkhassa",
  "atk-s0504a:520_12": "antaṃ pariyantaṃ appavattiṃ karissanti, dukkhassa vā antaṃ nibbānaṃ sacchikarissantīti.",
  "atk-s0504a:521": "Aṭṭhamasuttavaṇṇanā niṭṭhitā.",
  "atk-s0504a:522": "9. Dutiyanakuhanasuttavaṇṇanā",
  "atk-s0504a:523_0": "36. Navame abhiññatthanti kusalādivibhāgena khandhādivibhāgena ca sabbadhamme abhivisiṭṭhena",
  "atk-s0504a:523_1": "ñāṇena aviparītato jānanatthaṃ. Pariññatthanti tebhūmakadhamme “idaṃ dukkha”ntiādinā",
  "atk-s0504a:523_2": "parijānanatthaṃ samatikkamanatthañca. Tattha abhiññeyyaabhijānanā catusaccavisayā.",
  "atk-s0504a:523_3": "Pariññeyyaparijānanā pana yadipi dukkhasaccavisayā, pahānasacchikiriyābhāvanābhisamayehi",
  "atk-s0504a:523_4": "pana vinā na pavattatīti pahānādayopi idha gahitāti veditabbaṃ. Sesaṃ anantarasutte vuttatthameva.",
  "atk-s0504a:524": "Navamasuttavaṇṇanā niṭṭhitā.",
  "atk-s0504a:525": "10. Somanassasuttavaṇṇanā",
  "atk-s0504a:526_0": "37. Dasame sukhasomanassabahuloti ettha sukhanti kāyikaṃ sukhaṃ, somanassanti cetasikaṃ.",
  "atk-s0504a:526_1": "Tasmā yassa kāyikaṃ cetasikañca sukhaṃ abhiṇhaṃ pavattati, so sukhasomanassabahuloti",
  "atk-s0504a:526_2": "vutto. Yonīti “catasso kho imā, sāriputta, yoniyo”tiādīsu khandhakoṭṭhāso yonīti",
  "atk-s0504a:526_3": "āgato. “Yoni hesā, bhūmija, phalassa adhigamāyā”tiādīsu kāraṇaṃ.",
  "atk-s0504a:527": "“Na cāhaṃ brāhmaṇaṃ brūmi, yonijaṃ mattisambhava”nti ca. ;",
  "atk-s0504a:528_0": "“Tamenaṃ kammajā vātā nibbattitvā uddhaṃpādaṃ adhosiraṃ samparivattetvā mātu yonimukhe",
  "atk-s0504a:528_1": "sampaṭipādentī”ti ca ādīsu passāvamaggo. Idha pana kāraṇaṃ adhippetaṃ. Assāti anena.",
  "atk-s0504a:528_2": "Āraddhāti paṭṭhapitā paggahitā paripuṇṇā sampāditā vā.",
  "atk-s0504a:529_0": "Āsavānaṃ khayāyāti ettha āsavantīti āsavā, cakkhutopi…pe… manatopi savanti pavattantīti",
  "atk-s0504a:529_1": "vuttaṃ hoti. Dhammato yāva gotrabhū, okāsato yāva bhavaggā savantīti vā āsavā. Ete",
  "atk-s0504a:529_2": "dhamme etañca okāsaṃ anto karitvā pavattantīti attho. Antokaraṇattho hi ayaṃ ākāro.",
  "atk-s0504a:529_3": "Cirapārivāsiyaṭṭhena madirādayo āsavā viyātipi āsavā. Loke hi cirapārivāsikā madirādayo",
  "atk-s0504a:529_4": "āsavāti vuccanti. Yadi ca cirapārivāsiyaṭṭhena āsavā, ete eva bhavituṃ arahanti.",
  "atk-s0504a:529_5": "Vuttaṃ hetaṃ – “purimā, bhikkhave, koṭi na paññāyati avijjāya, ito pubbe avijjā nāhosī”tiādi.",
  "atk-s0504a:529_6": "Āyataṃ saṃsāradukkhaṃ savanti pasavantītipi āsavā. Purimāni cettha nibbacanāni yattha",
  "atk-s0504a:529_7": "kilesā āsavāti āgatā, tattha yujjanti; pacchimaṃ kammepi. Na kevalañca kammakilesā",
  "atk-s0504a:529_8": "eva āsavā, apica kho nānappakārā upaddavāpi. Abhidhamme hi “cattāro āsavā – kāmāsavo,",
  "atk-s0504a:529_9": "bhavāsavo, diṭṭhāsavo, avijjāsavo”ti kāmarāgādayo kilesā āsavāti āgatā. Suttepi “nāhaṃ,",
  "atk-s0504a:529_10": "cunda, diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā",
  "atk-s0504a:529_11": "kilesā āsavāti āgatā.",
  "atk-s0504a:530": "“Yena devūpapatyassa, gandhabbo vā vihaṅgamo;",
  "atk-s0504a:531": "Yakkhattaṃ yena gaccheyya, manussattañca abbaje;",
  "atk-s0504a:532": "Te mayhaṃ, āsavā khīṇā, viddhastā vinaḷīkatā”ti. –",
  "atk-s0504a:533_0": "Ettha tebhūmakaṃ kammaṃ avasesā ca akusalā dhammā. “Diṭṭhadhammikānaṃ āsavānaṃ saṃvarāya",
  "atk-s0504a:533_1": "samparāyikānaṃ āsavānaṃ paṭighātāyā”ti ettha parūpaghātavippaṭisāravadhabandhādayo",
  "atk-s0504a:533_2": "ceva apāyadukkhabhūtā nānappakārā upaddavā ca.",
  "atk-s0504a:534_0": "Te panete āsavā vinaye “diṭṭhadhammikānaṃ āsavānaṃ saṃvarāya, samparāyikānaṃ āsavānaṃ",
  "atk-s0504a:534_1": "paṭighātāyā”ti dvedhā āgatā. Saḷāyatane “tayome, āvuso, āsavā – kāmāsavo, bhavāsavo,",
  "atk-s0504a:534_2": "avijjāsavo”ti tidhā āgatā. Tathā aññesu suttantesu. Abhidhamme teyeva diṭṭhāsavena",
  "atk-s0504a:534_3": "saddhiṃ catudhā āgatā. Nibbedhikapariyāye pana “atthi, bhikkhave, āsavā nirayagamanīyā,",
  "atk-s0504a:534_4": "atthi āsavā tiracchānayonigamanīyā, atthi āsavā pettivisayagamanīyā, atthi āsavā",
  "atk-s0504a:534_5": "manussalokagamanīyā, atthi āsavā devalokagamanīyā”ti pañcadhā āgatā. Kammameva cettha",
  "atk-s0504a:534_6": "āsavāti adhippetaṃ. Chakkanipāte “atthi, bhikkhave, āsavā saṃvarā pahātabbā”tiādinā",
  "atk-s0504a:534_7": "nayena chadhā āgatā. Sabbāsavapariyāye teyeva dassanapahātabbehi dhammehi saddhiṃ",
  "atk-s0504a:534_8": "sattadhā āgatā. Idha pana abhidhammapariyāyena cattāro āsavā adhippetāti veditabbā.",
  "atk-s0504a:535_0": "Khayāyāti ettha pana “yo āsavānaṃ khayo vayo bhedo paribhedo aniccatā antaradhāna”nti",
  "atk-s0504a:535_1": "āsavānaṃ sarasabhedo āsavānaṃ khayoti vutto. “Jānato ahaṃ, bhikkhave, passato āsavānaṃ",
  "atk-s0504a:535_2": "khayaṃ vadāmī”ti ettha āsavānaṃ khīṇākāro natthibhāvo accantaṃ asamuppādo āsavakkhayoti vutto.",
  "atk-s0504a:536": "“Sekhassa sikkhamānassa, ujumaggānusārino;",
  "atk-s0504a:537": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0504a:538": "Ettha ariyamaggo āsavakkhayoti vutto. “Āsavānaṃ khayā samaṇo hotī”ti ettha phalaṃ.",
  "atk-s0504a:539": "“Paravajjānupassissa, niccaṃ ujjhānasaññino;",
  "atk-s0504a:540": "Āsavā tassa vaḍḍhanti, ārā so āsavakkhayā”ti. –",
  "atk-s0504a:541": "Ettha nibbānaṃ. Idha pana phalaṃ sandhāya “āsavānaṃ khayāyā”ti vuttaṃ, arahattaphalatthāyāti attho.",
  "atk-s0504a:542_0": "Saṃvejanīyesu ṭhānesūti saṃvegajanakesu jātiādīsu saṃvegavatthūsu. Jāti, jarā, byādhi,",
  "atk-s0504a:542_1": "maraṇaṃ, apāyadukkhaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ,",
  "atk-s0504a:542_2": "paccuppanne āhārapariyeṭṭhimūlakaṃ dukkhanti imāni hi saṃvegavatthūni saṃvejanīyaṭṭhānāni",
  "atk-s0504a:542_3": "nāma. Apica “āditto lokasannivāso uyyutto payāto kummaggappaṭipanno, upanīyati loko",
  "atk-s0504a:542_4": "addhuvo, atāṇo loko anabhissaro, assako loko, sabbaṃ pahāya gamanīyaṃ, ūno loko atitto",
  "atk-s0504a:542_5": "taṇhādāso”tievamādīni cettha saṃvejanīyaṭṭhānānīti veditabbāni. Saṃvejanenāti jātiādisaṃvegavatthūni",
  "atk-s0504a:542_6": "paṭicca uppannabhayasaṅkhātena saṃvejanena. Atthato pana sahottappañāṇaṃ saṃvego nāma.",
  "atk-s0504a:543_0": "Saṃviggassāti gabbhokkantikādivasena anekavidhehi jātiādidukkhehi saṃvegajātassa.",
  "atk-s0504a:543_1": "“Saṃvejitvā”ti ca paṭhanti. Yoniso padhānenāti upāyapadhānena, sammāvāyāmenāti attho.",
  "atk-s0504a:543_2": "So hi yathā akusalā dhammā pahīyanti, kusalā dhammā bhāvanāpāripūriṃ gacchanti, evaṃ",
  "atk-s0504a:543_3": "padahanato uttamabhāvasādhanato ca “padhāna”nti vuccati. Tattha saṃvegena bhavādīsu",
  "atk-s0504a:543_4": "kiñci tāṇaṃ leṇaṃ paṭisaraṇaṃ apassanto tattha anolīyanto alaggamānaso tappaṭipakkhena",
  "atk-s0504a:543_5": "ca vinivattitavisaññito aññadatthu nibbānaninno hoti nibbānapoṇo nibbānapabbhāro.",
  "atk-s0504a:543_6": "So kalyāṇamittasannissayena yonisomanasikārabahulo visuddhāsayappayogo samathavipassanāsu",
  "atk-s0504a:543_7": "yuttappayutto sabbasmimpi saṅkhāragate nibbindati virajjati, vipassanaṃ ussukkāpeti.",
  "atk-s0504a:543_8": "Tattha yadidaṃ yonisomanasikārabahulo visuddhāsayappayogo samathavipassanāsu yuttappayutto,",
  "atk-s0504a:543_9": "tenassa diṭṭheva dhamme sukhasomanassabahulatā veditabbā. Yaṃ panāyaṃ samathe patiṭṭhito",
  "atk-s0504a:543_10": "vipassanāya yuttappayutto sabbasmimpi saṅkhāragate nibbindati virajjati, vipassanaṃ",
  "atk-s0504a:543_11": "ussukkāpeti, tenassa yoni āraddhā āsavānaṃ khayāyāti veditabbaṃ.",
  "atk-s0504a:544_0": "Gāthāsu saṃvijjethevāti saṃvijjeyya eva saṃvegaṃ kareyya eva. “Saṃvijjitvānā”ti ca",
  "atk-s0504a:544_1": "paṭhanti. Vuttanayena saṃviggo hutvāti attho. Paṇḍitoti sappañño, tihetukapaṭisandhīti",
  "atk-s0504a:544_2": "vuttaṃ hoti. Paññāya samavekkhiyāti saṃvegavatthūni saṃvijjanavasena paññāya sammā",
  "atk-s0504a:544_3": "avekkhiya. Atha vā paññāya sammā avekkhitvāti. Sesaṃ sabbattha uttānatthameva.",
  "atk-s0504a:545": "Dasamasuttavaṇṇanā niṭṭhitā.",
  "atk-s0504a:546": "Iti paramatthadīpaniyā itivuttaka-aṭṭhakathāya",
  "atk-s0504a:547": "Dukanipāte paṭhamavaggavaṇṇanā niṭṭhitā.",
  "atk-s0504a:548": "2. Dutiyavaggo",
  "atk-s0504a:549": "1. Vitakkasuttavaṇṇanā",
  "atk-s0504a:550": "38. Dutiyavaggassa paṭhame tathāgataṃ, bhikkhaveti ettha tathāgata-saddo tāva sattavohārasammāsambuddhādīsu dissati. Tathā hesa “hoti tathāgato paraṃ maraṇā”tiādīsu sattavohāre.",
  "atk-s0504a:551": "“Tathāgataṃ devamanussapūjitaṃ,",
  "atk-s0504a:552": "Buddhaṃ namassāma suvatthi hotū”ti. –",
  "atk-s0504a:553": "Ādīsu sammāsambuddhe.",
  "atk-s0504a:554": "“Tathāgataṃ devamanussapūjitaṃ,",
  "atk-s0504a:555": "Dhammaṃ namassāma suvatthi hotū”ti. –",
  "atk-s0504a:556": "Ādīsu dhamme.",
  "atk-s0504a:557": "“Tathāgataṃ devamanussapūjitaṃ,",
  "atk-s0504a:558": "Saṅghaṃ namassāma suvatthi hotū”ti. –",
  "atk-s0504a:559_0": "Ādīsu saṅghe. Idha pana sammāsambuddhe. Tasmā tathāgatanti ettha aṭṭhahi kāraṇehi",
  "atk-s0504a:559_1": "bhagavā tathāgatoti vuccati. Katamehi aṭṭhahi? Tathā āgatoti tathāgato, tathā gatoti",
  "atk-s0504a:559_2": "tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti",
  "atk-s0504a:559_3": "tathāgato, tathadassitāya tathāgato, tathavāditāya tathāgato, tathākāritāya tathāgato,",
  "atk-s0504a:559_4": "abhibhavanaṭṭhena tathāgatoti.",
  "atk-s0504a:560_0": "Kathaṃ bhagavā tathā āgatoti tathāgato? Yathā yena abhinīhārena dānapāramiṃ pūretvā",
  "atk-s0504a:560_1": "sīlanekkhammapaññāvīriyakhantisaccaadhiṭṭhānamettāupekkhāpāramiṃ pūretvā imā dasa",
  "atk-s0504a:560_2": "pāramiyo, dasa upapāramiyo, dasa paramatthapāramiyoti samatiṃsa pāramiyo pūretvā",
  "atk-s0504a:560_3": "aṅgapariccāgaṃ, attapariccāgaṃ, dhanapariccāgaṃ, dārapariccāgaṃ, rajjapariccāganti",
  "atk-s0504a:560_4": "imāni pañca mahāpariccāgāni pariccajitvā yathā vipassiādayo sammāsambuddhā āgatā,",
  "atk-s0504a:560_5": "tathā amhākaṃ bhagavāpi āgatoti tathāgato. Yathāha –",
  "atk-s0504a:561": "“Yatheva lokamhi vipassiādayo,",
  "atk-s0504a:562": "Sabbaññubhāvaṃ munayo idhāgatā;",
  "atk-s0504a:563": "Tathā ayaṃ sakyamunīpi āgato,",
  "atk-s0504a:564": "Tathāgato vuccati tena cakkhumā”ti. –",
  "atk-s0504a:565": "Evaṃ tathā āgatoti tathāgato.",
  "atk-s0504a:566_0": "Kathaṃ tathā gatoti tathāgato? Yathā sampatijātāva vipassiādayo samehi pādehi pathaviyaṃ",
  "atk-s0504a:566_1": "patiṭṭhāya uttarābhimukhā sattapadavītihārena gatā, tathā amhākaṃ bhagavāpi gatoti",
  "atk-s0504a:566_2": "tathāgato. Yathāhu –",
  "atk-s0504a:567": "“Muhuttajātova gavaṃpatī yathā,",
  "atk-s0504a:568": "Samehi pādehi phusī vasundharaṃ;",
  "atk-s0504a:569": "So vikkamī satta padāni gotamo,",
  "atk-s0504a:570": "Setañca chattaṃ anudhārayuṃ marū.",
  "atk-s0504a:571": "“Gantvāna so satta padāni gotamo,",
  "atk-s0504a:572": "Disā vilokesi samā samantato;",
  "atk-s0504a:573": "Aṭṭhaṅgupetaṃ giramabbhudīrayi,",
  "atk-s0504a:574": "Sīho yathā pabbatamuddhaniṭṭhito”ti. –",
  "atk-s0504a:575": "Evaṃ tathā gatoti tathāgato.",
  "atk-s0504a:576_0": "Kathaṃ tathalakkhaṇaṃ āgatoti tathāgato? Sabbesaṃ rūpārūpadhammānaṃ salakkhaṇaṃ,",
  "atk-s0504a:576_1": "sāmaññalakkhaṇaṃ, tathaṃ, avitathaṃ, ñāṇagatiyā āgato, avirajjhitvā patto, anubuddhoti",
  "atk-s0504a:576_2": "tathāgato. Yathāha –",
  "atk-s0504a:577": "“Sabbesaṃ pana dhammānaṃ, sakasāmaññalakkhaṇaṃ;",
  "atk-s0504a:578": "Tathamevāgato yasmā, tasmā nātho tathāgato”ti. –",
  "atk-s0504a:579": "Evaṃ tathalakkhaṇaṃ āgatoti tathāgato.",
  "atk-s0504a:580_0": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0504a:580_1": "ariyasaccāni. Yathāha “cattārimāni, bhikkhave, tathāni avitathāni anaññathāni. Katamāni",
  "atk-s0504a:580_2": "cattāri? Idaṃ dukkhaṃ ariyasaccanti, bhikkhave, tathametaṃ avitathametaṃ anaññathameta”nti",
  "atk-s0504a:580_3": "vitthāro. Tāni ca bhagavā abhisambuddho, tasmāpi tathānaṃ abhisambuddhattā tathāgato.",
  "atk-s0504a:580_4": "Abhisambuddhattho hi ettha gata-saddo. Evaṃ tathadhamme yāthāvato abhisambuddhoti tathāgato.",
  "atk-s0504a:581_0": "Kathaṃ tathadassitāya tathāgato? Yaṃ sadevake loke…pe… sadevamanussāya pajāya aparimāṇāsu",
  "atk-s0504a:581_1": "lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma",
  "atk-s0504a:581_2": "atthi, taṃ bhagavā sabbākārato jānāti passati. Evaṃ jānatā passatā cānena taṃ iṭṭhādivasena",
  "atk-s0504a:581_3": "vā diṭṭhasutamutaviññātesu labbhamānapadavasena vā “katamaṃ taṃ rūpaṃ rūpāyatanaṃ,",
  "atk-s0504a:581_4": "yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ",
  "atk-s0504a:581_5": "pītaka”ntiādinā nayena anekehi nāmehi terasahi vārehi dvepaññāsāya nayehi vibhajjamānaṃ",
  "atk-s0504a:581_6": "tathameva hoti, vitathaṃ natthi. Esa nayo sotadvārādīsu āpāthamāgacchantesu saddādīsu.",
  "atk-s0504a:581_7": "Vuttañhetaṃ bhagavatā –",
  "atk-s0504a:582_0": "“Yaṃ, bhikkhave, sadevakassa lokassa…pe… sadevamanussāya diṭṭhaṃ sutaṃ mutaṃ viññātaṃ",
  "atk-s0504a:582_1": "pattaṃ pariyesitaṃ anuvicaritaṃ manasā, tamahaṃ jānāmi…pe… tamahaṃ abbhaññāsiṃ, taṃ",
  "atk-s0504a:582_2": "tathāgatassa viditaṃ, taṃ tathāgato na upaṭṭhāsī”ti.",
  "atk-s0504a:583": "Evaṃ tathadassitāya tathāgato. Ettha tathadassiatthe tathāgatoti padassa sambhavo veditabbo.",
  "atk-s0504a:584_0": "Kathaṃ tathavāditāya tathāgato? Yaṃ rattiṃ bhagavā anuttaraṃ sammāsambodhiṃ abhisambuddho,",
  "atk-s0504a:584_1": "yañca rattiṃ anupādisesāya nibbānadhātuyā parinibbāyi, etthantare pañcacattālīsavassaparimāṇakāle",
  "atk-s0504a:584_2": "yaṃ bhagavatā bhāsitaṃ suttageyyādi, sabbaṃ taṃ parisuddhaṃ paripuṇṇaṃ rāgamadādinimmadanaṃ",
  "atk-s0504a:584_3": "ekasadisaṃ tathaṃ avitathaṃ. Tenāha –",
  "atk-s0504a:585_0": "“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ",
  "atk-s0504a:585_1": "anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,",
  "atk-s0504a:585_2": "sabbaṃ taṃ tatheva hoti, no aññathā. Tasmā ‘tathāgato’ti vuccatī”ti.",
  "atk-s0504a:586_0": "Gadaattho hi ettha gatasaddo. Evaṃ tathavāditāya tathāgato. Apica āgadanaṃ āgado,",
  "atk-s0504a:586_1": "vacananti attho. Tatho aviparīto āgado assāti dakārassa takāraṃ katvā tathāgatoti,",
  "atk-s0504a:586_2": "evampettha padasiddhi veditabbā.",
  "atk-s0504a:587_0": "Kathaṃ tathākāritāya tathāgato? Bhagavato hi vācāya kāyo anulometi, kāyassapi vācā.",
  "atk-s0504a:587_1": "Tasmā yathāvādī tathākārī, yathākārī tathāvādī ca hoti. Evaṃbhūtassa cassa yathā",
  "atk-s0504a:587_2": "vācā, kāyopi tathā gato pavatto. Yathā ca kāyo, vācāpi tathā gatāti tathāgato. Tenāha",
  "atk-s0504a:587_3": "“yathāvādī, bhikkhave, tathāgato tathākārī, yathākārī tathāvādī. Iti yathāvādī tathākārī,",
  "atk-s0504a:587_4": "yathākārī tathāvādī. Tasmā ‘tathāgato’ti vuccatī”ti. Evaṃ tathākāritāya tathāgato.",
  "atk-s0504a:588_0": "Kathaṃ abhibhavanaṭṭhena tathāgato? Yasmā bhagavā upari bhavaggaṃ heṭṭhā avīciṃ pariyantaṃ",
  "atk-s0504a:588_1": "karitvā tiriyaṃ aparimāṇāsu lokadhātūsu sabbasatte abhibhavati sīlenapi samādhināpi",
  "atk-s0504a:588_2": "paññāyapi vimuttiyāpi vimuttiñāṇadassanenapi, na tassa tulā vā pamāṇaṃ vā atthi,",
  "atk-s0504a:588_3": "atha kho atulo appameyyo anuttaro devānaṃ atidevo sakkānaṃ atisakko brahmānaṃ atibrahmā",
  "atk-s0504a:588_4": "sabbasattuttamo, tasmā tathāgato. Tenāha –",
  "atk-s0504a:589": "“Sadevake, bhikkhave, loke…pe… manussāya tathāgato abhibhū anabhibhūto aññadatthu daso vasavattī, tasmā ‘tathāgato’ti vuccatī”ti.",
  "atk-s0504a:590_0": "Tatrāyaṃ padasiddhi – agado viya agado, desanāvilāso ceva puññussayo ca. Tena hesa",
  "atk-s0504a:590_1": "mahānubhāvo bhisakko viya dibbāgadena sappe, sabbaparappavādino sadevakañca lokaṃ",
  "atk-s0504a:590_2": "abhibhavati. Iti sabbalokābhibhavane tatho aviparīto yathāvutto agado etassāti dakārassa",
  "atk-s0504a:590_3": "takāraṃ katvā tathāgatoti veditabbo. Evaṃ abhibhavanaṭṭhena tathāgato.",
  "atk-s0504a:591_0": "Apica tathāya gatoti tathāgato, tathaṃ gatoti tathāgato. Tattha sakalalokaṃ tīraṇapariññāya",
  "atk-s0504a:591_1": "tathāya gato avagatoti tathāgato, lokasamudayaṃ pahānapariññāya tathāya gato atītoti",
  "atk-s0504a:591_2": "tathāgato, lokanirodhaṃ sacchikiriyāya tathāya gato adhigatoti tathāgato. Lokanirodhagāminiṃ",
  "atk-s0504a:591_3": "paṭipadaṃ tathaṃ gato paṭipannoti tathāgato. Vuttañhetaṃ bhagavatā –",
  "atk-s0504a:592_0": "“Loko, bhikkhave, tathāgatena abhisambuddho. Lokasmā tathāgato visaṃyutto. Lokasamudayo,",
  "atk-s0504a:592_1": "bhikkhave, tathāgatena abhisambuddho, lokasamudayo tathāgatassa pahīno. Lokanirodho,",
  "atk-s0504a:592_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0504a:592_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0504a:592_4": "bhāvitā. Yaṃ, bhikkhave, sadevakassa…pe… sabbaṃ taṃ tathāgatena abhisambuddhaṃ. Tasmā",
  "atk-s0504a:592_5": "‘tathāgato’ti vuccatī”ti.",
  "atk-s0504a:593_0": "Aparehipi aṭṭhahi kāraṇehi bhagavā tathāgato. Tathāya āgatoti tathāgato, tathāya",
  "atk-s0504a:593_1": "gatoti tathāgato, tathāni āgatoti tathāgato, tathā gatoti tathāgato, tathāvidhoti",
  "atk-s0504a:593_2": "tathāgato, tathāpavattikoti tathāgato, tathehi āgatoti tathāgato, tathā gatabhāvena tathāgatoti.",
  "atk-s0504a:594": "Kathaṃ tathāya āgatoti tathāgato? Yā sā bhagavatā sumedhabhūtena dīpaṅkaradasabalassa pādamūle –",
  "atk-s0504a:595": "“Manussattaṃ liṅgasampatti, hetu satthāradassanaṃ;",
  "atk-s0504a:596": "Pabbajjā guṇasampatti, adhikāro ca chandatā;",
  "atk-s0504a:597": "Aṭṭhadhammasamodhānā, abhinīhāro samijjhatī”ti. –",
  "atk-s0504a:598_0": "Evaṃ vuttaṃ aṭṭhaṅgasamannāgataṃ abhinīhāraṃ sampādentena “ahaṃ sadevakaṃ lokaṃ tiṇṇo",
  "atk-s0504a:598_1": "tāressāmi, mutto mocessāmi, danto damessāmi, assattho assāsessāmi, parinibbuto parinibbāpessāmi,",
  "atk-s0504a:598_2": "suddho sodhessāmi, buddho bodhessāmī”ti mahāpaṭiññā pavattitā. Vuttaṃ hetaṃ –",
  "atk-s0504a:599": "“Kiṃ me ekena tiṇṇena, purisena thāmadassinā;",
  "atk-s0504a:600": "Sabbaññutaṃ pāpuṇitvā, santāressaṃ sadevakaṃ.",
  "atk-s0504a:601": "“Iminā me adhikārena, katena purisuttame;",
  "atk-s0504a:602": "Sabbaññutaṃ pāpuṇitvā, tāremi janataṃ bahuṃ.",
  "atk-s0504a:603": "“Saṃsārasotaṃ chinditvā, viddhaṃsetvā tayo bhave;",
  "atk-s0504a:604": "Dhammanāvaṃ samāruyha, santāressaṃ sadevakaṃ.",
  "atk-s0504a:605": "“Kiṃ me aññātavesena, dhammaṃ sacchikatenidha;",
  "atk-s0504a:606": "Sabbaññutaṃ pāpuṇitvā, buddho hessaṃ sadevake”ti. ;",
  "atk-s0504a:607_0": "Taṃ panetaṃ mahāpaṭiññaṃ sakalassapi buddhakaradhammasamudāyassa pavicayapaccavekkhaṇasamādānānaṃ",
  "atk-s0504a:607_1": "kāraṇabhūtaṃ avisaṃvādento lokanātho yasmā mahākappānaṃ satasahassādhikāni cattāri",
  "atk-s0504a:607_2": "asaṅkhyeyyāni sakkaccaṃ nirantaraṃ niravasesato dānapāramiādayo samatiṃsapāramiyo",
  "atk-s0504a:607_3": "pūretvā, aṅgapariccāgādayo pañca mahāpariccāge pariccajitvā, saccādhiṭṭhānādīni cattāri",
  "atk-s0504a:607_4": "adhiṭṭhānāni paribrūhetvā, puññañāṇasambhāre sambharitvā pubbayogapubbacariyadhammakkhānañātatthacariyādayo",
  "atk-s0504a:607_5": "ukkaṃsāpetvā, buddhicariyaṃ paramakoṭiṃ pāpetvā anuttaraṃ sammāsambodhiṃ abhisambujjhi;",
  "atk-s0504a:607_6": "tasmā tasseva sā mahāpaṭiññā tathā avitathā anaññathā, na tassa vālaggamattampi vitathaṃ",
  "atk-s0504a:607_7": "atthi. Tathā hi dīpaṅkaro dasabalo koṇḍañño, maṅgalo…pe… kassapo bhagavāti ime catuvīsati",
  "atk-s0504a:607_8": "sammāsambuddhā paṭipāṭiyā uppannā “buddho bhavissatī”ti naṃ byākariṃsu. Evaṃ catuvīsatiyā",
  "atk-s0504a:607_9": "buddhānaṃ santike laddhabyākaraṇo ye te katābhinīhārehi bodhisattehi laddhabbā ānisaṃsā,",
  "atk-s0504a:607_10": "te labhitvāva āgatoti tāya yathāvuttāya mahāpaṭiññāya tathāya abhisambuddhabhāvaṃ",
  "atk-s0504a:607_11": "āgato adhigatoti tathāgato. Evaṃ tathāya āgatoti tathāgato.",
  "atk-s0504a:608_0": "Kathaṃ tathāya gatoti tathāgato? Yāyaṃ mahākaruṇā lokanāthassa, yāya mahādukkhasambādhappaṭipannaṃ",
  "atk-s0504a:608_1": "sattanikāyaṃ disvā “tassa natthañño koci paṭisaraṇaṃ, ahameva naṃ ito saṃsāradukkhato",
  "atk-s0504a:608_2": "mutto mocessāmī”ti samussāhitamānaso mahābhinīhāraṃ akāsi. Katvā ca yathāpaṇidhānaṃ",
  "atk-s0504a:608_3": "sakalalokahitasampādanāya ussukkamāpanno attano kāyajīvitanirapekkho paresaṃ sotapathagamanamattenapi",
  "atk-s0504a:608_4": "cittutrāsasamuppādikā atidukkarā dukkaracariyā samācaranto yathā mahābodhisattānaṃ",
  "atk-s0504a:608_5": "paṭipatti hānabhāgiyā saṃkilesabhāgiyā ṭhitibhāgiyā vā na hoti, atha kho uttari visesabhāgiyāva",
  "atk-s0504a:608_6": "hoti, tathā paṭipajjamāno anupubbena niravasese bodhisambhāre samānetvā abhisambodhiṃ",
  "atk-s0504a:608_7": "pāpuṇi. Tato parañca tāyeva mahākaruṇāya sañcoditamānaso pavivekaratiṃ paramañca",
  "atk-s0504a:608_8": "santaṃ vimokkhasukhaṃ pahāya bālajanabahule loke tehi samuppāditaṃ sammānāvamānavippakāraṃ",
  "atk-s0504a:608_9": "agaṇetvā veneyyajanavinayanena niravasesaṃ buddhakiccaṃ niṭṭhapesi. Tatra yo bhagavato",
  "atk-s0504a:608_10": "sattesu mahākaruṇāya samokkamanākāro, so parato āvi bhavissati. Yathā buddhabhūtassa",
  "atk-s0504a:608_11": "lokanāthassa sattesu mahākaruṇā, evaṃ bodhisattabhūtassapi mahābhinīhārakālādīsūti",
  "atk-s0504a:608_12": "sabbattha sabbadā ca ekasadisatāya tathāva sā avitathā anaññathā. Tasmā tīsupi avatthāsu",
  "atk-s0504a:608_13": "sabbasattesu samānarasāya tathāya mahākaruṇāya sakalalokahitāya gato paṭipannoti",
  "atk-s0504a:608_14": "tathāgato. Evaṃ tathāya gatoti tathāgato.",
  "atk-s0504a:609_0": "Kathaṃ tathāni āgatoti tathāgato? Tathāni nāma cattāri ariyamaggañāṇāni. Tāni hi",
  "atk-s0504a:609_1": "“idaṃ dukkhaṃ, ayaṃ dukkhasamudayo, ayaṃ dukkhanirodho, ayaṃ dukkhanirodhagāminī",
  "atk-s0504a:609_2": "paṭipadā”ti evaṃ sabbañeyyasaṅgāhakānaṃ pavattinivattitadubhayahetubhūtānaṃ catunnaṃ",
  "atk-s0504a:609_3": "ariyasaccānaṃ, dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho, samudayassa",
  "atk-s0504a:609_4": "āyūhanaṭṭho nidānaṭṭho saṃyogaṭṭho palibodhaṭṭho, nirodhassa nissaraṇaṭṭho vivekaṭṭho",
  "atk-s0504a:609_5": "asaṅkhataṭṭho amataṭṭho, maggassa niyyānaṭṭho hetvaṭṭho dassanaṭṭho adhipateyyaṭṭhotiādīnaṃ",
  "atk-s0504a:609_6": "tabbibhāgānañca yathābhūtasabhāvāvabodhavibandhakassa saṃkilesapakkhassa samucchindanena",
  "atk-s0504a:609_7": "paṭiladdhāya tattha asammohābhisamayasaṅkhātāya aviparītākārappavattiyā dhammānaṃ",
  "atk-s0504a:609_8": "sabhāvasarasalakkhaṇassa avisaṃvādanato tathāni avitathāni anaññathāni, tāni bhagavā",
  "atk-s0504a:609_9": "anaññaneyyo sayameva āgato adhigato, tasmā tathāni āgatoti tathāgato.",
  "atk-s0504a:610_0": "Yathā ca maggañāṇāni, evaṃ bhagavato tīsu kālesu appaṭihatañāṇāni catupaṭisambhidāñāṇāni",
  "atk-s0504a:610_1": "catuvesārajjañāṇāni pañcagatiparicchedañāṇāni chaasādhāraṇañāṇāni sattabojjhaṅgavibhāvanañāṇāni",
  "atk-s0504a:610_2": "aṭṭhamaggaṅgavibhāvanañāṇāni navānupubbavihārasamāpattiñāṇāni dasabalañāṇāni ca vibhāvetabbāni.",
  "atk-s0504a:611_0": "Tatrāyaṃ vibhāvanā – yañhi kiñci aparimāṇāsu lokadhātūsu aparimāṇānaṃ sattānaṃ hīnādibhedabhinnānaṃ",
  "atk-s0504a:611_1": "hīnādibhedabhinnāsu atītāsu khandhāyatanadhātūsu sabhāvakiccādi avatthāvisesādi khandhapaṭibaddhanāmagottādi",
  "atk-s0504a:611_2": "ca jānitabbaṃ. Anindriyabaddhesu ca atisukhumatirohitavidūradesesu rūpadhammesu yo",
  "atk-s0504a:611_3": "taṃtaṃpaccayavisesehi saddhiṃ paccayuppannānaṃ vaṇṇasaṇṭhānagandharasaphassādiviseso,",
  "atk-s0504a:611_4": "tattha sabbattheva hatthatale ṭhapitaāmalako viya paccakkhato asaṅgamappaṭihataṃ",
  "atk-s0504a:611_5": "bhagavato ñāṇaṃ pavattati, tathā anāgatāsu paccuppannāsu cāti imāni tīsu kālesu appaṭihatañāṇāni nāma. Yathāha –",
  "atk-s0504a:612": "“Atītaṃse buddhassa bhagavato appaṭihataṃ ñāṇaṃ, anāgataṃse buddhassa bhagavato appaṭihataṃ ñāṇaṃ, paccuppannaṃse buddhassa bhagavato appaṭihataṃ ñāṇa”nti.",
  "atk-s0504a:613_0": "Tāni panetāni tattha tattha dhammānaṃ sabhāvasarasalakkhaṇassa avisaṃvādanato tathāni",
  "atk-s0504a:613_1": "avitathāni anaññathāni, tāni bhagavā sayambhuñāṇena adhigañchi. Evaṃ tathāni āgatoti tathāgato.",
  "atk-s0504a:614_0": "Tathā atthapaṭisambhidā, dhammapaṭisambhidā, niruttipaṭisambhidā, paṭibhānapaṭisambhidāti",
  "atk-s0504a:614_1": "catasso paṭisambhidā. Tattha atthapabhedassa sallakkhaṇavibhāvanavavatthānakaraṇasamatthaṃ",
  "atk-s0504a:614_2": "atthe pabhedagataṃ ñāṇaṃ atthapaṭisambhidā. Dhammapabhedassa sallakkhaṇavibhāvanavavatthānakaraṇasamatthaṃ",
  "atk-s0504a:614_3": "dhamme pabhedagataṃ ñāṇaṃ dhammapaṭisambhidā. Niruttipabhedassa sallakkhaṇavibhāvanavavatthānakaraṇasamatthaṃ",
  "atk-s0504a:614_4": "niruttābhilāpe pabhedagataṃ ñāṇaṃ niruttipaṭisambhidā. Paṭibhānapabhedassa sallakkhaṇavibhāvanavavatthānakaraṇasamatthaṃ",
  "atk-s0504a:614_5": "paṭibhāne pabhedagataṃ ñāṇaṃ paṭibhānapaṭisambhidā. Vuttañhetaṃ –",
  "atk-s0504a:615": "“Atthe ñāṇaṃ atthapaṭisambhidā, dhamme ñāṇaṃ dhammapaṭisambhidā, tatra dhammaniruttābhilāpe ñāṇaṃ niruttipaṭisambhidā, ñāṇesu ñāṇaṃ paṭibhānapaṭisambhidā”ti.",
  "atk-s0504a:616_0": "Ettha ca hetuanusārena araṇīyato adhigantabbato ca saṅkhepato hetuphalaṃ attho nāma.",
  "atk-s0504a:616_1": "Pabhedato pana yaṃkiñci paccayuppannaṃ, nibbānaṃ, bhāsitattho, vipāko, kiriyāti ime",
  "atk-s0504a:616_2": "pañca dhammā attho. Taṃ atthaṃ paccavekkhantassa tasmiṃ atthe pabhedagataṃ ñāṇaṃ",
  "atk-s0504a:616_3": "atthapaṭisambhidā. Dhammoti saṅkhepato paccayo. So hi yasmā taṃ taṃ atthaṃ vidahati",
  "atk-s0504a:616_4": "pavatteti ceva pāpeti ca, tasmā dhammoti vuccati. Pabhedato pana yo koci phalanibbattako",
  "atk-s0504a:616_5": "hetu, ariyamaggo, bhāsitaṃ, kusalaṃ, akusalanti ime pañca dhammā dhammo, taṃ dhammaṃ",
  "atk-s0504a:616_6": "paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā. Vuttampi cetaṃ –",
  "atk-s0504a:617": "“Dukkhe ñāṇaṃ atthapaṭisambhidā, dukkhasamudaye ñāṇaṃ dhammapaṭisambhidā, dukkhanirodhe ñāṇaṃ atthapaṭisambhidā, dukkhanirodhagāminiyā paṭipadāya ñāṇaṃ dhammapaṭisambhidā”ti.",
  "atk-s0504a:618_0": "Atha vā hetumhi ñāṇaṃ dhammapaṭisambhidā, hetuphale ñāṇaṃ atthapaṭisambhidā. Ye dhammā",
  "atk-s0504a:618_1": "jātā bhūtā sañjātā nibbattā abhinibbattā pātubhūtā, imesu dhammesu ñāṇaṃ atthapaṭisambhidā.",
  "atk-s0504a:618_2": "Yamhā dhammā te dhammā jātā bhūtā sañjātā nibbattā abhinibbattā pātubhūtā, tesu dhammesu",
  "atk-s0504a:618_3": "ñāṇaṃ dhammapaṭisambhidā. Jarāmaraṇe ñāṇaṃ atthapaṭisambhidā, jarāmaraṇasamudaye",
  "atk-s0504a:618_4": "ñāṇaṃ dhammapaṭisambhidā. Jarāmaraṇanirodhe ñāṇaṃ atthapaṭisambhidā, jarāmaraṇanirodhagāminiyā",
  "atk-s0504a:618_5": "paṭipadāya ñāṇaṃ dhammapaṭisambhidā. Jātiyā, bhave, upādāne, taṇhāya, vedanāya, phasse,",
  "atk-s0504a:618_6": "saḷāyatane, nāmarūpe, viññāṇe, saṅkhāresu ñāṇaṃ atthapaṭisambhidā, saṅkhārasamudaye",
  "atk-s0504a:618_7": "ñāṇaṃ dhammapaṭisambhidā. Saṅkhāranirodhe ñāṇaṃ atthapaṭisambhidā, saṅkhāranirodhagāminiyā",
  "atk-s0504a:618_8": "paṭipadāya ñāṇaṃ dhammapaṭisambhidā.",
  "atk-s0504a:619_0": "“Idha bhikkhu dhammaṃ jānāti – suttaṃ, geyyaṃ…pe… vedallaṃ. Ayaṃ vuccati dhammapaṭisambhidā.",
  "atk-s0504a:619_1": "So tassa tasseva bhāsitassa atthaṃ jānāti – ‘ayaṃ imassa bhāsitassa attho, ayaṃ imassa",
  "atk-s0504a:619_2": "bhāsitassa attho’ti, ayaṃ vuccati atthapaṭisambhidā.",
  "atk-s0504a:620_0": "“Katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ",
  "atk-s0504a:620_1": "ñāṇasampayuttaṃ rūpārammaṇaṃ vā…pe… dhammārammaṇaṃ vā yaṃ yaṃ vā panārabbha, tasmiṃ",
  "atk-s0504a:620_2": "samaye phasso hoti…pe… avikkhepo hoti. Ime dhammā kusalā. Imesu dhammesu ñāṇaṃ dhammapaṭisambhidā,",
  "atk-s0504a:620_3": "tesaṃ vipāke ñāṇaṃ atthapaṭisambhidā”tiādi vitthāro.",
  "atk-s0504a:621_0": "Tasmiṃ atthe ca dhamme ca sabhāvanirutti abyabhicāravohāro abhilāpo, tasmiṃ sabhāvaniruttābhilāpe",
  "atk-s0504a:621_1": "māgadhikāya sabbasattānaṃ mūlabhāsāya “ayaṃ sabhāvanirutti, ayaṃ na sabhāvaniruttī”ti",
  "atk-s0504a:621_2": "pabhedagataṃ ñāṇaṃ niruttipaṭisambhidā. Yathāvuttesu tesu ñāṇesu gocarakiccādivasena",
  "atk-s0504a:621_3": "vitthārato pavattaṃ sabbampi ñāṇamārammaṇaṃ katvā paccavekkhantassa tasmiṃ ñāṇe pabhedagataṃ",
  "atk-s0504a:621_4": "ñāṇaṃ paṭibhānapaṭisambhidā. Iti imāni cattāri paṭisambhidāñāṇāni sayameva bhagavatā",
  "atk-s0504a:621_5": "adhigatāni atthadhammādike tasmiṃ tasmiṃ attano visaye avisaṃvādanavasena aviparītākārappavattiyā",
  "atk-s0504a:621_6": "tathāni avitathāni anaññathāni. Evampi bhagavā tathāni āgatoti tathāgato.",
  "atk-s0504a:622_0": "Tathā yaṃ kiñci ñeyyaṃ nāma, sabbaṃ taṃ bhagavatā sabbākārena ñātaṃ diṭṭhaṃ adhigataṃ",
  "atk-s0504a:622_1": "abhisambuddhaṃ. Tathā hissa abhiññeyyā dhammā abhiññeyyato buddhā, pariññeyyā dhammā",
  "atk-s0504a:622_2": "pariññeyyato buddhā, pahātabbā dhammā pahātabbato buddhā, sacchikātabbā dhammā sacchikātabbato",
  "atk-s0504a:622_3": "buddhā, bhāvetabbā dhammā bhāvetabbato buddhā, yato naṃ koci samaṇo vā brāhmaṇo vā",
  "atk-s0504a:622_4": "devo vā māro vā brahmā vā “ime nāma te dhammā anabhisambuddhā”ti saha dhammena anuyuñjituṃ samattho natthi.",
  "atk-s0504a:623_0": "Yaṃ kiñci pahātabbaṃ nāma, sabbaṃ taṃ bhagavatā anavasesato bodhimūleyeva pahīnaṃ",
  "atk-s0504a:623_1": "anuppattidhammaṃ, na tassa pahānāya uttari karaṇīyaṃ atthi. Tathā hissa lobhadosamohaviparītamanasikāraahirikānottappathinamiddha-",
  "atk-s0504a:623_2": "kodhūpanāhamakkhapalāsaissāmacchariya- māyāsāṭheyyathambhasārambhamānātimānamadapamādatividhākusalamūladuccarita-",
  "atk-s0504a:623_3": "visamasaññāmalavitakkapapañcaesanātaṇhācatubbidhavipariyesaāsava- ganthaoghayogāgatitaṇhupādānapañcābhinandananīvaraṇa-",
  "atk-s0504a:623_4": "cetokhilacetasovinibandhachavivādamūlasattānusaya- aṭṭhamicchattanavaāghātavatthutaṇhāmūlakadasaakusala-",
  "atk-s0504a:623_5": "kammapathaekavīsatianesanadvāsaṭṭhidiṭṭhigataaṭṭhasatataṇhāvicaritādippabhedaṃ diyaḍḍhakilesasahassaṃ",
  "atk-s0504a:623_6": "saha vāsanāya pahīnaṃ samucchinnaṃ samūhataṃ, yato naṃ koci samaṇo vā…pe… brahmā",
  "atk-s0504a:623_7": "vā “ime nāma te kilesā appahīnā”ti saha dhammena anuyuñjituṃ samattho natthi.",
  "atk-s0504a:624_0": "Ye cime bhagavatā kammavipākakilesūpavādaāṇāvītikkamappabhedā antarāyikā dhammā vuttā,",
  "atk-s0504a:624_1": "alameva te ekantena antarāyāya, yato naṃ koci samaṇo vā…pe… brahmā vā “nālaṃ te paṭisevato",
  "atk-s0504a:624_2": "antarāyāyā”ti saha dhammena anuyuñjituṃ samattho natthi.",
  "atk-s0504a:625_0": "Yo ca bhagavatā niravasesavaṭṭadukkhanissaraṇāya sīlasamādhipaññāsaṅgaho sattakoṭṭhāsiko",
  "atk-s0504a:625_1": "sattatiṃsappabhedo ariyamaggapubbaṅgamo anuttaro niyyānadhammo desito, so ekanteneva",
  "atk-s0504a:625_2": "niyyāti paṭipannassa vaṭṭadukkhato, yato naṃ koci samaṇo vā…pe… brahmā vā “niyyānadhammo",
  "atk-s0504a:625_3": "tayā desito na niyyātī”ti saha dhammena anuyuñjituṃ samattho natthi. Vuttañhetaṃ",
  "atk-s0504a:625_4": "– “sammāsambuddhassa te paṭijānato ime dhammā anabhisambuddhā”ti vitthāro. Evametāni",
  "atk-s0504a:625_5": "attano ñāṇappahānadesanāvisesānaṃ avitathabhāvāvabodhanato aviparītākārappavattāni",
  "atk-s0504a:625_6": "bhagavato catuvesārajjañāṇāni tathāni avitathāni anaññathāni. Evampi bhagavā tathāni āgatoti tathāgato.",
  "atk-s0504a:626_0": "Tathā nirayagati, tiracchānagati, petagati, manussagati, devagatīti pañca gatiyo.",
  "atk-s0504a:626_1": "Tāsu sañjīvādayo aṭṭha mahānirayā, kukkuḷādayo soḷasa ussadanirayā, lokantarikanirayo",
  "atk-s0504a:626_2": "cāti sabbepime ekantadukkhatāya nirassādaṭṭhena nirayā ca, sakakammunā gantabbato",
  "atk-s0504a:626_3": "gati cāti nirayagati. Tibbandhakārasītanarakāpi etesveva antogadhā kimikīṭapaṭaṅgasarīsapapakkhisoṇasiṅgālādayo",
  "atk-s0504a:626_4": "tiriyaṃ añchitabhāvena tiracchānā nāma. Te eva gatīti tiracchānagati. Khuppipāsitaparadattūpajīvinijjhāmataṇhikādayo",
  "atk-s0504a:626_5": "dukkhabahulatāya pakaṭṭhasukhato itā vigatāti petā, te eva gatīti petagati. Kālakañcikādiasurāpi",
  "atk-s0504a:626_6": "etesveva antogadhā. Parittadīpavāsīhi saddhiṃ jambudīpādicatumahādīpavāsino manaso",
  "atk-s0504a:626_7": "ussannatāya manussā, te eva gatīti manussagati. Cātumahārājikato paṭṭhāya yāva nevasaññānāsaññāyatanūpagāti",
  "atk-s0504a:626_8": "ime chabbīsati devanikāyā dibbanti attano iddhānubhāvena kīḷanti jotenti cāti devā,",
  "atk-s0504a:626_9": "te eva gatīti devagati.",
  "atk-s0504a:627_0": "Tā panetā gatiyo yasmā taṃtaṃkammanibbatto upapattibhavaviseso, tasmā atthato vipākakkhandhā",
  "atk-s0504a:627_1": "kaṭattā ca rūpaṃ. Tattha “ayaṃ nāma gati nāma iminā kammunā jāyati, tassa kammassa",
  "atk-s0504a:627_2": "paccayavisesehi evaṃ vibhāgabhinnattā visuṃ ete sattanikāyā evaṃ vibhāgabhinnā”ti",
  "atk-s0504a:627_3": "yathāsakaṃhetuphalavibhāgaparicchindanavasena ṭhānaso hetuso bhagavato ñāṇaṃ pavattati. Tenāha bhagavā –",
  "atk-s0504a:628_0": "“Pañca kho imā, sāriputta, gatiyo. Katamā pañca? Nirayo, tiracchānayoni, pettivisayo,",
  "atk-s0504a:628_1": "manussā, devā. Nirayañcāhaṃ, sāriputta, pajānāmi, nirayagāmiñca maggaṃ, nirayagāminiñca",
  "atk-s0504a:628_2": "paṭipadaṃ; yathā paṭipanno ca kāyassa bhedā paraṃ maraṇā apāyaṃ duggatiṃ vinipātaṃ",
  "atk-s0504a:628_3": "nirayaṃ upapajjati, tañca pajānāmī”tiādi.",
  "atk-s0504a:629": "Tāni panetāni bhagavato ñāṇāni tasmiṃ tasmiṃ visaye aviparītākārappavattiyā avisaṃvādanato tathāni avitathāni anaññathāni. Evampi bhagavā tathāni āgatoti tathāgato.",
  "atk-s0504a:630_0": "Tathā yaṃ sattānaṃ saddhādiyogavikalabhāvāvabodhena apparajakkhamahārajakkhatādivisesavibhāvanaṃ",
  "atk-s0504a:630_1": "paññāsāya ākārehi pavattaṃ bhagavato indriyaparopariyattañāṇaṃ. Vuttañhetaṃ – “saddho",
  "atk-s0504a:630_2": "puggalo apparajakkho, assaddho puggalo mahārajakkho”ti vitthāro.",
  "atk-s0504a:631_0": "Yañca “ayaṃ puggalo apparajakkho, ayaṃ sassatadiṭṭhiko, ayaṃ ucchedadiṭṭhiko, ayaṃ",
  "atk-s0504a:631_1": "anulomikāyaṃ khantiyaṃ ṭhito, ayaṃ yathābhūtañāṇe ṭhito, ayaṃ kāmāsayo, na nekkhammādiāsayo,",
  "atk-s0504a:631_2": "ayaṃ nekkhammāsayo, na kāmādiāsayo”tiādinā “imassa kāmarāgo ativiya thāmagato, na",
  "atk-s0504a:631_3": "paṭighādiko, imassa paṭigho ativiya thāmagato, na kāmarāgādiko”tiādinā “imassa puññābhisaṅkhāro",
  "atk-s0504a:631_4": "adhiko, na apuññābhisaṅkhāro na āneñjābhisaṅkhāro, imassa apuññābhisaṅkhāro adhiko,",
  "atk-s0504a:631_5": "na puññābhisaṅkhāro na āneñjābhisaṅkhāro, imassa āneñjābhisaṅkhāro adhiko, na puññābhisaṅkhāro",
  "atk-s0504a:631_6": "na apuññābhisaṅkhāro. Imassa kāyasucaritaṃ adhikaṃ, imassa vacīsucaritaṃ, imassa",
  "atk-s0504a:631_7": "manosucaritaṃ. Ayaṃ hīnādhimuttiko, ayaṃ paṇītādhimuttiko, ayaṃ kammāvaraṇena samannāgato,",
  "atk-s0504a:631_8": "ayaṃ kilesāvaraṇena samannāgato, ayaṃ vipākāvaraṇena samannāgato, ayaṃ na kammāvaraṇena",
  "atk-s0504a:631_9": "samannāgato, na kilesāvaraṇena, na vipākāvaraṇena samannāgato”tiādinā ca sattānaṃ",
  "atk-s0504a:631_10": "āsayādīnaṃ yathābhūtaṃ vibhāvanākārappavattaṃ bhagavato āsayānusayañāṇaṃ. Yaṃ sandhāya vuttaṃ –",
  "atk-s0504a:632": "“Idha tathāgato sattānaṃ āsayaṃ jānāti, anusayaṃ jānāti, caritaṃ jānāti, adhimuttiṃ jānāti, bhabbābhabbe satte jānātī”tiādi.",
  "atk-s0504a:633_0": "Yañca uparimaheṭṭhimapuratthimapacchimakāyehi dakkhiṇavāmaakkhikaṇṇasotanāsikāsotaaṃsakūṭapassahatthapādehi",
  "atk-s0504a:633_1": "aṅgulaṅgulantarehi lomalomakūpehi ca aggikkhandhūdakadhārāpavattanaṃ anaññasādhāraṇaṃ",
  "atk-s0504a:633_2": "vividhavikubbaniddhinimmāpanakaṃ bhagavato yamakapāṭihāriyañāṇaṃ. Yaṃ sandhāya vuttaṃ –",
  "atk-s0504a:634_0": "“Idha tathāgato yamakapāṭihāriyaṃ karoti asādhāraṇaṃ sāvakehi. Uparimakāyato aggikkhandho",
  "atk-s0504a:634_1": "pavattati, heṭṭhimakāyato udakadhārā pavattati. Heṭṭhimakāyato aggikkhandho pavattati,",
  "atk-s0504a:634_2": "uparimakāyato udakadhārā pavattatī”tiādi.",
  "atk-s0504a:635_0": "Yañca rāgādīhi jātiādīhi ca anekehi dukkhadhammehi upaddutaṃ sattanikāyaṃ tato nīharitukāmatāvasena",
  "atk-s0504a:635_1": "nānānayehi pavattassa bhagavato mahākaruṇokkamanassa paccayabhūtaṃ mahākaruṇāsamāpattiñāṇaṃ. Yathāha –",
  "atk-s0504a:636_0": "“Katamaṃ tathāgatassa mahākaruṇāsamāpattiñāṇaṃ? Bahukehi ākārehi passantānaṃ buddhānaṃ",
  "atk-s0504a:636_1": "bhagavantānaṃ sattesu mahākaruṇā okkamati, āditto lokasannivāsoti passantānaṃ buddhānaṃ",
  "atk-s0504a:636_2": "bhagavantānaṃ sattesu mahākaruṇā okkamatī”ti. –",
  "atk-s0504a:637": "Ādinā ekūnanavutiyā ākārehi vibhajanaṃ kataṃ.",
  "atk-s0504a:638_0": "Yaṃ pana yāvatā dhammadhātu, yattakaṃ ñātabbaṃ saṅkhatāsaṅkhatādi, tassa sabbassa",
  "atk-s0504a:638_1": "paropadesena vinā sabbākārato paṭijānanasamatthaṃ ākaṅkhāmattappaṭibaddhavutti anaññasādhāraṇaṃ",
  "atk-s0504a:638_2": "bhagavato ñāṇaṃ sabbathā anavasesasaṅkhatāsaṅkhatasammutisaccāvabodhato sabbaññutaññāṇaṃ,",
  "atk-s0504a:638_3": "tatthāvaraṇābhāvatova nissaṅgappavattiṃ upādāya anāvaraṇañāṇanti ca vuccati. Ayamettha",
  "atk-s0504a:638_4": "saṅkhepo, vitthāro pana parato āvi bhavissati.",
  "atk-s0504a:639": "Evametāni bhagavato cha asādhāraṇañāṇāni aviparītākārappavattiyā yathāsakaṃvisayassa avisaṃvādanato tathāni avitathāni anaññathāni. Evampi bhagavā tathāni āgatoti tathāgato.",
  "atk-s0504a:640_0": "Tathā “sattime, bhikkhave, bojjhaṅgā – satisambojjhaṅgo, dhammavicayasambojjhaṅgo,",
  "atk-s0504a:640_1": "vīriyasambojjhaṅgo, pītisambojjhaṅgo, passaddhisambojjhaṅgo, samādhisambojjhaṅgo,",
  "atk-s0504a:640_2": "upekkhāsambojjhaṅgo”ti evaṃ sarūpato yāyaṃ lokuttaramaggakkhaṇe uppajjamānā līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0504a:640_3": "anekesaṃ upaddavānaṃ paṭipakkhabhūtā satiādibhedā dhammasāmaggī, yāya ariyasāvako",
  "atk-s0504a:640_4": "bujjhati, kilesaniddāya uṭṭhahati, cattāri vā saccāni paṭivijjhati, nibbānameva vā",
  "atk-s0504a:640_5": "sacchikaroti, sā dhammasāmaggī “bodhī”ti vuccati, tassā bodhiyā aṅgāti bojjhaṅgā.",
  "atk-s0504a:640_6": "Ariyasāvako vā yathāvuttāya dhammasāmaggiyā bujjhatīti katvā “bodhī”ti vuccati. Tassa",
  "atk-s0504a:640_7": "bodhissa aṅgāti bojjhaṅgāti evaṃ sāmaññalakkhaṇato, upaṭṭhānalakkhaṇo satisambojjhaṅgo,",
  "atk-s0504a:640_8": "pavicayalakkhaṇo dhammavicayasambojjhaṅgo, paggahalakkhaṇo vīriyasambojjhaṅgo, pharaṇalakkhaṇo",
  "atk-s0504a:640_9": "pītisambojjhaṅgo, upasamalakkhaṇo passaddhisambojjhaṅgo, avikkhepalakkhaṇo samādhisambojjhaṅgo",
  "atk-s0504a:640_10": "paṭisaṅkhānalakkhaṇo upekkhāsambojjhaṅgoti evaṃ visesalakkhaṇato.",
  "atk-s0504a:641_0": "“Tattha katamo satisambojjhaṅgo? Idha bhikkhu satimā hoti paramena satinepakkena",
  "atk-s0504a:641_1": "samannāgato, cirakatampi cirabhāsitampi saritā hoti anussaritā”tiādinā sattannaṃ",
  "atk-s0504a:641_2": "bojjhaṅgānaṃ aññamaññūpakāravasena ekakkhaṇe pavattidassanato. “Tattha katamo satisambojjhaṅgo?",
  "atk-s0504a:641_3": "Atthi ajjhattaṃ dhammesu sati, atthi bahiddhā dhammesu satī”tiādinā tesaṃ visayavibhāvanāpavattidassanato.",
  "atk-s0504a:641_4": "“Tattha katamo satisambojjhaṅgo? Idha, bhikkhave, bhikkhu satisambojjhaṅgaṃ bhāveti",
  "atk-s0504a:641_5": "vivekanissitaṃ, virāganissitaṃ, nirodhanissitaṃ, vosaggapariṇāmi”ntiādinā bhāvanāvidhidassanato.",
  "atk-s0504a:641_6": "“Tattha katame satta bojjhaṅgā? Idha bhikkhu yasmiṃ samaye lokuttaraṃ jhānaṃ bhāveti…pe…",
  "atk-s0504a:641_7": "tasmiṃ samaye satta bojjhaṅgā honti, satisambojjhaṅgo…pe… upekkhāsambojjhaṅgo. Tattha",
  "atk-s0504a:641_8": "katamo satisambojjhaṅgo? Yā sati anussatī”tiādinā chanavutiyā nayasahassavibhāgehīti",
  "atk-s0504a:641_9": "evaṃ nānākārato pavattāni bhagavato bojjhaṅgavibhāvanañāṇāni tassa tassa atthassa",
  "atk-s0504a:641_10": "avisaṃvādanato tathāni avitathāni anaññathāni. Evampi bhagavā tathāni āgatoti tathāgato.",
  "atk-s0504a:642_0": "Tathā “tattha katamaṃ dukkhanirodhagāminī paṭipadā ariyasaccaṃ? Ayameva ariyo aṭṭhaṅgiko",
  "atk-s0504a:642_1": "maggo, seyyathidaṃ – sammādiṭṭhi…pe… sammāsamādhī”ti evaṃ sarūpato. Sabbakilesehi",
  "atk-s0504a:642_2": "ārakattā ariyabhāvakarattā ariyaphalapaṭilābhakarattā ca ariyo. Ariyānaṃ aṭṭhavidhattā",
  "atk-s0504a:642_3": "nibbānādhigamāya ekantakāraṇattā ca aṭṭhaṅgiko. Kilese mārento gacchati, atthikehi",
  "atk-s0504a:642_4": "maggīyati, sayaṃ vā nibbānaṃ maggayatīti maggoti evaṃ sāmaññalakkhaṇato. “Sammādassanalakkhaṇā",
  "atk-s0504a:642_5": "sammādiṭṭhi, sammāabhiniropanalakkhaṇo sammāsaṅkappo, sammāpariggahaṇalakkhaṇā sammāvācā,",
  "atk-s0504a:642_6": "sammāsamuṭṭhāpanalakkhaṇo sammākammanto, sammāvodānalakkhaṇo sammāājīvo, sammāpaggahalakkhaṇo",
  "atk-s0504a:642_7": "sammāvāyāmo, sammāupaṭṭhānalakkhaṇā sammāsati, sammāavikkhepalakkhaṇo sammāsamādhī”ti",
  "atk-s0504a:642_8": "evaṃ visesalakkhaṇato. Sammādiṭṭhi tāva aññehipi attano paccanīkakilesehi saddhiṃ",
  "atk-s0504a:642_9": "micchādiṭṭhiṃ pajahati, nibbānaṃ ārammaṇaṃ karoti, tappaṭicchādakamohavidhamanena",
  "atk-s0504a:642_10": "asammohato sampayuttadhamme ca passati, tathā sammāsaṅkappādayopi micchāsaṅkappādīni",
  "atk-s0504a:642_11": "pajahanti, nirodhañca ārammaṇaṃ karonti, sahajātadhammānaṃ sammāabhiniropanapariggahaṇasamuṭṭhāpanavodānapaggahaupaṭṭhānasamādahanāni",
  "atk-s0504a:642_12": "ca karontīti evaṃ kiccavibhāgato. Sammādiṭṭhi pubbabhāge nānakkhaṇā visuṃ dukkhādiārammaṇā",
  "atk-s0504a:642_13": "hutvā maggakāle ekakkhaṇā nibbānameva ārammaṇaṃ katvā kiccato “dukkhe ñāṇa”ntiādīni",
  "atk-s0504a:642_14": "cattāri nāmāni labhati. Sammāsaṅkappādayopi pubbabhāge nānakkhaṇā nānārammaṇā, maggakāle",
  "atk-s0504a:642_15": "ekakkhaṇā ekārammaṇā, tesu sammāsaṅkappo kiccato “nekkhammasaṅkappo”tiādīni tīṇi",
  "atk-s0504a:642_16": "nāmāni labhati. Sammāvācādayo tayo pubbabhāge “musāvādā veramaṇī”tiādivibhāgā viratiyopi",
  "atk-s0504a:642_17": "cetanāyopi hutvā maggakkhaṇe viratiyova, sammāvāyāmasatiyo kiccato sammappadhānasatipaṭṭhānavasena",
  "atk-s0504a:642_18": "cattāri nāmāni labhanti. Sammāsamādhi pana maggakkhaṇepi paṭhamajjhānādivasena nānā",
  "atk-s0504a:642_19": "evāti evaṃ pubbabhāgāparabhāgesu pavattivibhāgato. “Idha, bhikkhave, bhikkhu sammādiṭṭhiṃ",
  "atk-s0504a:642_20": "bhāveti vivekanissita”ntiādinā bhāvanāvidhito. “Tattha katamo aṭṭhaṅgiko maggo? Idha,",
  "atk-s0504a:642_21": "bhikkhu, yasmiṃ samaye lokuttaraṃ jhānaṃ bhāveti…pe… dukkhapaṭipadaṃ dandhābhiññaṃ,",
  "atk-s0504a:642_22": "tasmiṃ samaye aṭṭhaṅgiko maggo hoti – sammādiṭṭhi sammāsaṅkappo”tiādinā caturāsītiyā",
  "atk-s0504a:642_23": "nayasahassavibhāgehīti evaṃ anekākārato pavattāni bhagavato ariyamaggavibhāvanañāṇāni",
  "atk-s0504a:642_24": "atthassa avisaṃvādanato sabbānipi tathāni avitathāni anaññathāni evampi bhagavā tathāni āgatoti tathāgato.",
  "atk-s0504a:643_0": "Tathā paṭhamajjhānasamāpattiyā ca nirodhasamāpattīti etāsu anupaṭipāṭiyā viharitabbaṭṭhena",
  "atk-s0504a:643_1": "samāpajjitabbaṭṭhena ca anupubbavihārasamāpattīsu sampādanapaccavekkhaṇādivasena",
  "atk-s0504a:643_2": "yathārahaṃ sampayogavasena ca pavattāni bhagavato ñāṇāni tadatthasiddhiyā tathāni",
  "atk-s0504a:643_3": "avitathāni anaññathāni. Evampi bhagavā tathāni āgatoti tathāgato. Tathā “idaṃ imassa",
  "atk-s0504a:643_4": "ṭhānaṃ, idaṃ aṭṭhāna”nti aviparītaṃ tassa tassa phalassa kāraṇākāraṇajānanaṃ, tesaṃ",
  "atk-s0504a:643_5": "tesaṃ sattānaṃ atītādibhedabhinnassa kammasamādānassa anavasesato yathābhūtaṃ vipākantarajānanaṃ,",
  "atk-s0504a:643_6": "āyūhanakkhaṇeyeva tassa tassa sattassa “ayaṃ nirayagāminī paṭipadā…pe… ayaṃ nibbānagāminī",
  "atk-s0504a:643_7": "paṭipadā”ti yāthāvato sāsavānāsavakammavibhāgajānanaṃ, khandhāyatanānaṃ upādinnānupādinnādianekasabhāvaṃ",
  "atk-s0504a:643_8": "nānāsabhāvañca tassa lokassa “imāya nāma dhātuyā ussannattā imasmiṃ dhammappabandhe",
  "atk-s0504a:643_9": "ayaṃ viseso jāyatī”tiādinā nayena yathābhūtaṃ dhātunānattajānanaṃ, saddhādiindriyānaṃ",
  "atk-s0504a:643_10": "tikkhamudutājānanaṃ saṃkilesādīhi saddhiṃ jhānavimokkhādijānanaṃ, sattānaṃ aparimāṇāsu",
  "atk-s0504a:643_11": "jātīsu tappaṭibandhena saddhiṃ anavasesato pubbenivutthakkhandhasantatijānanaṃ hīnādivibhāgehi",
  "atk-s0504a:643_12": "saddhiṃ cutipaṭisandhijānanaṃ, “idaṃ dukkha”ntiādinā heṭṭhā vuttanayeneva catusaccajānananti",
  "atk-s0504a:643_13": "imāni bhagavato dasabalañāṇāni avirajjhitvā yathāsakaṃvisayāvagāhanato yathādhippetatthasādhanato",
  "atk-s0504a:643_14": "ca yathābhūtavuttiyā tathāni avitathāni anaññathāni. Vuttañhetaṃ –",
  "atk-s0504a:644": "“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānātī”tiādi.",
  "atk-s0504a:645": "Evampi bhagavā tathāni āgatoti tathāgato.",
  "atk-s0504a:646_0": "Yathā cetesampi ñāṇānaṃ vasena, evaṃ yathāvuttānaṃ satipaṭṭhānasammappadhānādivibhāvanañāṇādianantāparimeyyabhedānaṃ",
  "atk-s0504a:646_1": "anaññasādhāraṇānaṃ paññāvisesānaṃ vasena bhagavā tathāni ñāṇāni āgato adhigatoti",
  "atk-s0504a:646_2": "tathāgato, evampi tathāni āgatoti tathāgato.",
  "atk-s0504a:647_0": "Kathaṃ tathā gatoti tathāgato? Yā tā bhagavato abhijātiabhisambodhidhammavinayapaññāpanaanupādisesanibbānadhātuyo,",
  "atk-s0504a:647_1": "tā tathā. Kiṃ vuttaṃ hoti? Yadatthaṃ tā lokanāthena abhipatthitā pavattitā ca, tadatthassa",
  "atk-s0504a:647_2": "ekantasiddhiyā avisaṃvādanato aviparītatthavuttiyā tathā avitathā anaññathā. Tathā",
  "atk-s0504a:647_3": "hi ayaṃ bhagavā bodhisattabhūto samatiṃsapāramiparipūraṇādikaṃ vuttappakāraṃ sabbabuddhattahetuṃ",
  "atk-s0504a:647_4": "sampādetvā tusitapure ṭhito buddhakolāhalaṃ sutvā dasasahassacakkavāḷadevatāhi ekato",
  "atk-s0504a:647_5": "sannipatitāhi upasaṅkamitvā –",
  "atk-s0504a:648": "“Kālo kho te mahāvīra, uppajja mātukucchiyaṃ;",
  "atk-s0504a:649": "Sadevakaṃ tārayanto, bujjhassu amataṃ pada”nti. –",
  "atk-s0504a:650_0": "Āyācito uppannapubbanimitto pañca mahāvilokanāni viloketvā “idāni ahaṃ manussayoniyaṃ",
  "atk-s0504a:650_1": "uppajjitvā abhisambujjhissāmī”ti āsāḷhipuṇṇamāyaṃ sakyarājakule mahāmāyāya deviyā",
  "atk-s0504a:650_2": "kucchiyaṃ paṭisandhiṃ gahetvā dasa māse devamanussehi mahatā parihārena parihariyamāno",
  "atk-s0504a:650_3": "visākhapuṇṇamāyaṃ paccūsasamaye abhijātiṃ pāpuṇi.",
  "atk-s0504a:651_0": "Abhijātikkhaṇe panassa paṭisandhiggahaṇakkhaṇe viya dvattiṃsa pubbanimittāni pāturahesuṃ,",
  "atk-s0504a:651_1": "ayaṃ dasasahassilokadhātu saṃkampi sampakampi sampavedhi, dasasu cakkavāḷasahassesu",
  "atk-s0504a:651_2": "aparimāṇo obhāso phari, tassa, taṃ siriṃ daṭṭhukāmā viya andhā cakkhūni paṭilabhiṃsu,",
  "atk-s0504a:651_3": "badhirā saddaṃ suṇiṃsu, mūgā samālapiṃsu, khujjā ujugattā ahesuṃ, paṅgulā padasā",
  "atk-s0504a:651_4": "gamanaṃ paṭilabhiṃsu, bandhanagatā sabbasattā andubandhanādīhi mucciṃsu, sabbanarakesu",
  "atk-s0504a:651_5": "aggi nibbāyi, pettivisaye khuppipāsā vūpasami, tiracchānānaṃ bhayaṃ nāhosi, sabbasattānaṃ",
  "atk-s0504a:651_6": "rogo vūpasami, sabbasattā piyaṃvadā ahesuṃ, madhurenākārena assā hasiṃsu, vāraṇā",
  "atk-s0504a:651_7": "gajjiṃsu, sabbatūriyāni sakasakaninnādaṃ muñciṃsu, aghaṭṭitāni eva manussānaṃ hatthūpagādīni",
  "atk-s0504a:651_8": "ābharaṇāni madhurenākārena saddaṃ muñciṃsu, sabbadisā vippasannā ahesuṃ, sattānaṃ",
  "atk-s0504a:651_9": "sukhaṃ uppādayamāno mudusītalavāto vāyi, akālamegho vassi, pathavitopi udakaṃ ubbhijjitvā",
  "atk-s0504a:651_10": "vissandi, pakkhino ākāsagamanaṃ vijahiṃsu, nadiyo asandamānā aṭṭhaṃsu, mahāsamudde",
  "atk-s0504a:651_11": "madhuraṃ udakaṃ ahosi, upakkilesavinimutte sūriye dippamāne eva ākāsagatā sabbā jotiyo",
  "atk-s0504a:651_12": "jotiṃsu, ṭhapetvā arūpāvacare deve avasesā sabbe devā sabbe ca nerayikā dissamānarūpā",
  "atk-s0504a:651_13": "ahesuṃ, tarukuṭṭakavāṭaselādayo anāvaraṇabhūtā ahesuṃ, sattānaṃ cutūpapātā nāhesuṃ,",
  "atk-s0504a:651_14": "sabbaṃ aniṭṭhagandhaṃ abhibhavitvā dibbagandho pavāyi, sabbe phalūpagā rukkhā phaladharā",
  "atk-s0504a:651_15": "sampajjiṃsu, mahāsamuddo sabbatthakameva pañcavaṇṇehi padumehi sañchannatalo ahosi,",
  "atk-s0504a:651_16": "thalajajalajādīni sabbapupphāni pupphiṃsu, rukkhānaṃ khandhesu khandhapadumāni, sākhāsu",
  "atk-s0504a:651_17": "sākhāpadumāni, latāsu latāpadumāni, pupphiṃsu, mahītalasilātalāni bhinditvā uparūpari",
  "atk-s0504a:651_18": "satta satta hutvā daṇḍapadumāni nāma nikkhamiṃsu, ākāse olambakapadumāni nibbattiṃsu,",
  "atk-s0504a:651_19": "samantato pupphavassaṃ vassi ākāse dibbatūriyāni vajjiṃsu, sakaladasasahassilokadhātu",
  "atk-s0504a:651_20": "vaṭṭetvā vissaṭṭhamālāguḷaṃ viya, uppīḷetvā pavattamālākalāpo viya, alaṅkatapaṭiyattaṃ",
  "atk-s0504a:651_21": "mālāsanaṃ viya ca ekamālāmālinī vipphurantavāḷabījanī pupphadhūpagandhaparivāsitā",
  "atk-s0504a:651_22": "paramasobhaggappattā ahosi, tāni ca pubbanimittāni upari adhigatānaṃ anekesaṃ visesādhigamānaṃ",
  "atk-s0504a:651_23": "nimittabhūtāni eva ahesuṃ. Evaṃ anekacchariyapātubhāvā ayaṃ abhijāti yadatthaṃ tena",
  "atk-s0504a:651_24": "abhipatthitā, tassā abhisambodhiyā ekantasiddhiyā tathāva ahosi avitathā anaññathā.",
  "atk-s0504a:652_0": "Tathā ye buddhaveneyyā bodhaneyyabandhavā, te sabbepi anavasesato sayameva bhagavatā",
  "atk-s0504a:652_1": "vinītā. Ye ca sāvakaveneyyā dhammaveneyyā ca, tepi sāvakādīhi vinītā vinayaṃ gacchanti",
  "atk-s0504a:652_2": "gamissanti cāti yadatthaṃ bhagavatā abhisambodhi abhipatthitā, tadatthassa ekantasiddhiyā",
  "atk-s0504a:652_3": "abhisambodhi tathā avitathā anaññathā.",
  "atk-s0504a:653_0": "Apica yassa yassa ñeyyadhammassa yo yo sabhāvo bujjhitabbo, so so hatthatale ṭhapitaāmalakaṃ",
  "atk-s0504a:653_1": "viya āvajjanamattapaṭibaddhena attano ñāṇena aviparītaṃ anavasesato bhagavatā abhisambuddhoti",
  "atk-s0504a:653_2": "evampi abhisambodhi tathā avitathā anaññathā.",
  "atk-s0504a:654_0": "Tathā tesaṃ tesaṃ dhammānaṃ tathā tathā desetabbappakāraṃ, tesaṃ tesañca sattānaṃ",
  "atk-s0504a:654_1": "āsayānusayacariyādhimuttiṃ sammadeva oloketvā dhammataṃ avijahanteneva paññattinayaṃ",
  "atk-s0504a:654_2": "vohāramattaṃ anatidhāvanteneva ca dhammataṃ vibhāventena yathāparādhaṃ yathājjhāsayaṃ",
  "atk-s0504a:654_3": "yathādhammañca anusāsantena bhagavatā veneyyā vinītā ariyabhūmiṃ sampāpitāti dhammavinayapaññāpanāpissa",
  "atk-s0504a:654_4": "tadatthasiddhiyā yathābhūtavuttiyā ca tathā avitathā anaññathā.",
  "atk-s0504a:655_0": "Tathā yā sā bhagavatā anuppattā pathaviyādiphassavedanādirūpārūpasabhāvanimuttā lujjanapalujjanabhāvābhāvato",
  "atk-s0504a:655_1": "lokasabhāvātītā tamasā visaṃsaṭṭhattā kenaci anobhāsanīyā lokasabhāvābhāvato eva",
  "atk-s0504a:655_2": "gatiādibhāvarahitā appatiṭṭhā anārammaṇā amatamahānibbānadhātu khandhasaṅkhātānaṃ",
  "atk-s0504a:655_3": "upādīnaṃ lesamattassāpi abhāvato “anupādisesā”tipi vuccati. Yaṃ sandhāya vuttaṃ –",
  "atk-s0504a:656_0": "“Atthi, bhikkhave, tadāyatanaṃ, yattha neva pathavī na āpo na tejo na vāyo na ākāsānañcāyatanaṃ",
  "atk-s0504a:656_1": "na viññāṇañcāyatanaṃ na ākiñcaññāyatanaṃ na nevasaññānāsaññāyatanaṃ nāyaṃ loko na",
  "atk-s0504a:656_2": "paro loko na ca ubho candimasūriyā. Tamahaṃ, bhikkhave, neva āgatiṃ vadāmi na gatiṃ",
  "atk-s0504a:656_3": "na ṭhitiṃ na cutiṃ na upapattiṃ; appatiṭṭhaṃ appavattaṃ anārammaṇamevetaṃ esevanto dukkhassā”ti.",
  "atk-s0504a:657_0": "Sā sabbesampi upādānakkhandhānaṃ atthaṅgamo sabbasaṅkhārānaṃ samatho, sabbūpadhīnaṃ",
  "atk-s0504a:657_1": "paṭinissaggo, sabbadukkhānaṃ vūpasamo, sabbālayānaṃ samugghāto, sabbavaṭṭānaṃ upacchedo,",
  "atk-s0504a:657_2": "accantasantilakkhaṇāti yathāvuttasabhāvassa kadācipi avisaṃvādanato tathā avitathā",
  "atk-s0504a:657_3": "anaññathā. Evametā abhijātiādikā tathā gato upagato adhigato paṭipanno pattoti tathāgato.",
  "atk-s0504a:657_4": "Evaṃ bhagavā tathā gatoti tathāgato.",
  "atk-s0504a:658_0": "Kathaṃ tathāvidhoti tathāgato? Yathāvidhā purimakā sammāsambuddhā, ayampi bhagavā",
  "atk-s0504a:658_1": "tathāvidho. Kiṃ vuttaṃ hoti? Yathāvidhā te bhagavanto maggasīlena, phalasīlena, sabbenapi",
  "atk-s0504a:658_2": "lokiyalokuttarasīlena, maggasamādhinā, phalasamādhinā, sabbenapi lokiyalokuttarasamādhinā,",
  "atk-s0504a:658_3": "maggapaññāya, phalapaññāya, sabbāyapi lokiyalokuttarapaññāya, devasikaṃ vaḷañjitabbehi",
  "atk-s0504a:658_4": "catuvīsatikoṭisatasahassasamāpattivihārehi, tadaṅgavimuttiyā vikkhambhanavimuttiyā",
  "atk-s0504a:658_5": "samucchedavimuttiyā paṭippassaddhivimuttiyā nissaraṇavimuttiyāti saṅkhepato, vitthārato",
  "atk-s0504a:658_6": "pana anantāparimāṇabhedehi acinteyyānubhāvehi sakalasabbaññuguṇehi, ayampi amhākaṃ",
  "atk-s0504a:658_7": "bhagavā tathāvidho. Sabbesañhi sammāsambuddhānaṃ āyuvemattaṃ, sarīrappamāṇavemattaṃ,",
  "atk-s0504a:658_8": "kulavemattaṃ, dukkaracariyāvemattaṃ, rasmivemattanti imehi pañcahi vemattehi siyā",
  "atk-s0504a:658_9": "vemattaṃ, na pana sīlavisuddhiādīsu visuddhīsu samathavipassanāpaṭipattiyaṃ attanā",
  "atk-s0504a:658_10": "paṭividdhaguṇesu ca kiñci nānākaraṇaṃ atthi, atha kho majjhe bhinnasuvaṇṇaṃ viya",
  "atk-s0504a:658_11": "aññaṃmaññaṃ nibbisesā te buddhā bhagavanto. Tasmā yathāvidhā purimakā sammāsambuddhā,",
  "atk-s0504a:658_12": "ayampi bhagavā tathāvidho. Evaṃ tathāvidhoti tathāgato. Vidhattho cettha gatasaddo.",
  "atk-s0504a:658_13": "Tathā hi lokiyā vidhayuttagatasadde pakāratthe vadanti.",
  "atk-s0504a:659_0": "Kathaṃ tathāpavattikoti tathāgato? Anaññasādhāraṇena iddhānubhāvena samannāgatattā",
  "atk-s0504a:659_1": "atthapaṭisambhidādīnaṃ ukkaṃsapāramippattiyā anāvaraṇañāṇapaṭilābhena ca bhagavato",
  "atk-s0504a:659_2": "kāyappavattiyādīnaṃ katthaci paṭighātābhāvato yathāruci tathā gataṃ gati gamanaṃ",
  "atk-s0504a:659_3": "kāyavacīcittappavatti etassāti tathāgato. Evaṃ tathāpavattikoti tathāgato.",
  "atk-s0504a:660_0": "Kathaṃ tathehi agatoti tathāgato? Bodhisambhārasambharaṇe tappaṭipakkhappavattisaṅkhātaṃ",
  "atk-s0504a:660_1": "natthi etassa gatanti agato. So panassa agatabhāvo maccheradānapāramiādīsu aviparītaṃ",
  "atk-s0504a:660_2": "ādīnavānisaṃsapaccavekkhaṇādinayappavattehi ñāṇehīti tathehi ñāṇehi agatoti tathāgato.",
  "atk-s0504a:661_0": "Atha vā kilesābhisaṅkhārappavattisaṅkhātaṃ khandhappavattisaṅkhātameva vā pañcasupi",
  "atk-s0504a:661_1": "gatīsu gataṃ gamanaṃ etassa natthīti agato. Saupādisesaanupādisesanibbānappattiyā",
  "atk-s0504a:661_2": "svāyamassa agatabhāvo tathehi ariyamaggañāṇehīti evampi bhagavā tathehi āgatoti tathāgato.",
  "atk-s0504a:662_0": "Kathaṃ tathāgatabhāvena tathāgato? Tathāgatabhāvenāti ca tathāgatassa sabbhāvena,",
  "atk-s0504a:662_1": "atthitāyāti attho. Ko panesa tathāgato, yassa atthitāya bhagavā tathāgatoti vuccatīti?",
  "atk-s0504a:662_2": "Saddhammo. Saddhammo hi ariyamaggo tāva yathā yuganaddhasamathavipassanābalena anavasesakilesapakkhaṃ",
  "atk-s0504a:662_3": "samūhanantena samucchedappahānavasena gantabbaṃ, tathā gato. Phaladhammo yathā attano",
  "atk-s0504a:662_4": "maggānurūpaṃ paṭippassaddhippahānavasena gantabbaṃ, tathā gato pavatto. Nibbānadhammo",
  "atk-s0504a:662_5": "pana yathā gato paññāya paṭividdho sakalavaṭṭadukkhavūpasamāya sampajjati, buddhādīhi",
  "atk-s0504a:662_6": "tathā gato sacchikatoti tathāgato. Pariyattidhammopi yathā purimabuddhehi suttageyyādivasena",
  "atk-s0504a:662_7": "pavattiādippakāsanavasena ca veneyyānaṃ āsayādianurūpaṃ pavattito, amhākampi bhagavatā",
  "atk-s0504a:662_8": "tathā gato gadito pavattitoti vā tathāgato. Yathā bhagavatā desito, tathā bhagavato",
  "atk-s0504a:662_9": "sāvakehi gato avagatoti tathāgato. Evaṃ sabbopi saddhammo tathāgato. Tenāha sakko",
  "atk-s0504a:662_10": "devānamindo “tathāgataṃ devamanussapūjitaṃ, dhammaṃ namassāma suvatthi hotū”ti. Svāssa",
  "atk-s0504a:662_11": "atthīti bhagavā tathāgato.",
  "atk-s0504a:663_0": "Yathā ca dhammo, evaṃ ariyasaṅghopi, yathā attahitāya parahitāya ca paṭipannehi suvisuddhaṃ",
  "atk-s0504a:663_1": "pubbabhāgasamathavipassanāpaṭipadaṃ purakkhatvā tena tena maggena gantabbaṃ, taṃ",
  "atk-s0504a:663_2": "taṃ tathā gatoti tathāgato. Yathā vā bhagavatā saccapaṭiccasamuppādādinayo desito,",
  "atk-s0504a:663_3": "tathā ca buddhattā tathā gadanato ca tathāgato. Tenāha sakko devarājā – “tathāgataṃ",
  "atk-s0504a:663_4": "devamanussapūjitaṃ, saṅghaṃ namassāma suvatthi hotū”ti, svāssa sāvakabhūto atthīti",
  "atk-s0504a:663_5": "bhagavā tathāgato. Evaṃ tathāgatabhāvena tathāgato.",
  "atk-s0504a:664_0": "Idampi tathāgatassa tathāgatabhāvadīpane mukhamattakameva, sabbākārena pana tathāgatova",
  "atk-s0504a:664_1": "tathāgatassa tathāgatabhāvaṃ vaṇṇeyya. Idañhi tathāgatapadaṃ mahatthaṃ, mahāgatikaṃ,",
  "atk-s0504a:664_2": "mahāvisayaṃ, tassa appamādapadassa viya tepiṭakampi buddhavacanaṃ yuttito atthabhāvena",
  "atk-s0504a:664_3": "āharanto “atitthena dhammakathiko pakkhando”ti na vattabboti.",
  "atk-s0504a:665": "Tatthetaṃ vuccati –",
  "atk-s0504a:666": "“Yatheva loke purimā mahesino,",
  "atk-s0504a:667": "Sabbaññubhāvaṃ munayo idhāgatā;",
  "atk-s0504a:668": "Tathā ayaṃ sakyamunīpi āgato,",
  "atk-s0504a:669": "Tathāgato vuccati tena cakkhumā.",
  "atk-s0504a:670": "“Pahāya kāmādimale asesato,",
  "atk-s0504a:671": "Samādhiñāṇehi yathā gatā jinā;",
  "atk-s0504a:672": "Purātanā sakyamunī jutindharo,",
  "atk-s0504a:673": "Tathā gato tena tathāgato mato.",
  "atk-s0504a:674": "“Tathañca dhātāyatanādilakkhaṇaṃ,",
  "atk-s0504a:675": "Sabhāvasāmaññavibhāgabhedato;",
  "atk-s0504a:676": "Sayambhuñāṇena jinoyamāgato,",
  "atk-s0504a:677": "Tathāgato vuccati sakyapuṅgavo.",
  "atk-s0504a:678": "“Tathāni saccāni samantacakkhunā,",
  "atk-s0504a:679": "Tathā idappaccayatā ca sabbaso;",
  "atk-s0504a:680": "Anaññaneyyā nayato vibhāvitā,",
  "atk-s0504a:681": "Tathā gato tena jino tathāgato.",
  "atk-s0504a:682": "“Anekabhedāsupi lokadhātusu,",
  "atk-s0504a:683": "Jinassa rūpāyatanādigocare;",
  "atk-s0504a:684": "Vicittabhede tathameva dassanaṃ,",
  "atk-s0504a:685": "Tathāgato tena samantalocano.",
  "atk-s0504a:686": "“Yato ca dhammaṃ tathameva bhāsati,",
  "atk-s0504a:687": "Karoti vācāyanurūpamattano;",
  "atk-s0504a:688": "Guṇehi lokaṃ abhibhuyyirīyati,",
  "atk-s0504a:689": "Tathāgato tenapi lokanāyako.",
  "atk-s0504a:690": "“Tathā pariññāya tathāya sabbaso,",
  "atk-s0504a:691": "Avedi lokaṃ pabhavaṃ atikkami;",
  "atk-s0504a:692": "Gato ca paccakkhakiriyāya nibbutiṃ,",
  "atk-s0504a:693": "Ariyamaggañca gato tathāgato.",
  "atk-s0504a:694": "“Tathā paṭiññāya tathāya sabbaso,",
  "atk-s0504a:695": "Hitāya lokassa yatoyamāgato;",
  "atk-s0504a:696": "Tathāya nātho karuṇāya sabbadā,",
  "atk-s0504a:697": "Gato ca tenāpi jino tathāgato.",
  "atk-s0504a:698": "“Tathāni ñāṇāni yatoyamāgato,",
  "atk-s0504a:699": "Yathāsabhāvaṃ visayāvabodhato;",
  "atk-s0504a:700": "Tathābhijātippabhutī tathāgato,",
  "atk-s0504a:701": "Tadatthasampādanato tathāgato.",
  "atk-s0504a:702": "“Yathāvidhā te purimā mahesino,",
  "atk-s0504a:703": "Tathāvidhoyampi tathā yathāruci;",
  "atk-s0504a:704": "Pavattavācā tanucittabhāvato,",
  "atk-s0504a:705": "Tathāgato vuccati aggapuggalo.",
  "atk-s0504a:706": "“Sambodhisambhāravipakkhato pure,",
  "atk-s0504a:707": "Gataṃ na saṃsāragatampi tassa vā;",
  "atk-s0504a:708": "Na catthi nāthassa bhavantadassino,",
  "atk-s0504a:709": "Tathehi tasmā agato tathāgato.",
  "atk-s0504a:710": "“Tathāgato dhammavaro mahesinā,",
  "atk-s0504a:711": "Yathā pahātabbamalaṃ pahīyati;",
  "atk-s0504a:712": "Tathāgato ariyagaṇo vināyako,",
  "atk-s0504a:713": "Tathāgato tena samaṅgibhāvato”ti.",
  "atk-s0504a:714_0": "Arahantaṃ sammāsambuddhanti ettha arahāti padassa attho heṭṭhā vuttoyeva. Sammā sāmañca",
  "atk-s0504a:714_1": "sabbadhammānaṃ buddhattā sammāsambuddhaṃ. Yaṃkiñci ñeyyaṃ nāma, tassa sabbassapi",
  "atk-s0504a:714_2": "sabbākārato aviparītato sayameva abhisambuddhattāti vuttaṃ hoti. Imināssa paropadesarahitassa",
  "atk-s0504a:714_3": "sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇasaṅkhātassa",
  "atk-s0504a:714_4": "sabbaññutaññāṇassa adhigamo dassito.",
  "atk-s0504a:715_0": "Nanu ca sabbaññutaññāṇato aññaṃ anāvaraṇaṃ, aññathā cha asādhāraṇāni ñāṇāni buddhañāṇānīti",
  "atk-s0504a:715_1": "vacanaṃ virujjheyyāti? Na virujjhati, visayappavattibhedavasena aññehi asādhāraṇabhāvadassanatthaṃ",
  "atk-s0504a:715_2": "ekasseva ñāṇassa dvidhā vuttattā. Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya",
  "atk-s0504a:715_3": "sabbaññutaññāṇaṃ, tattha ca āvaraṇābhāvato nissaṅgacāramupādāya anāvaraṇañāṇanti",
  "atk-s0504a:715_4": "vuttaṃ. Yathāha paṭisambhidāyaṃ –",
  "atk-s0504a:716": "“Sabbaṃ saṅkhatāsaṅkhataṃ anavasesaṃ jānātīti sabbaññutaññāṇaṃ. Tattha āvaraṇaṃ natthīti anāvaraṇañāṇa”ntiādi.",
  "atk-s0504a:717_0": "Tasmā natthi nesaṃ atthato bhedo, ekantenevetaṃ evamicchitabbaṃ. Aññathā sabbaññutānāvaraṇañāṇānaṃ",
  "atk-s0504a:717_1": "sādhāraṇatā asabbadhammārammaṇatā ca āpajjeyya. Na hi bhagavato ñāṇassa aṇumattampi",
  "atk-s0504a:717_2": "āvaraṇaṃ atthi, anāvaraṇañāṇassa ca asabbadhammārammaṇabhāve yattha taṃ na pavattati",
  "atk-s0504a:717_3": "tatthāvaraṇasabbhāvato anāvaraṇabhāvoyeva na siyā. Atha vā pana hotu aññameva anāvaraṇaṃ",
  "atk-s0504a:717_4": "sabbaññutaññāṇato, idha pana sabbattha appaṭihatavuttitāya anāvaraṇañāṇanti sabbaññutaññāṇameva",
  "atk-s0504a:717_5": "adhippetaṃ, tassevādhigamena bhagavā sabbaññū sabbavidū sammāsambuddhoti vuccati,",
  "atk-s0504a:717_6": "na sakiṃyeva sabbadhammāvabodhato. Tathā ca vuttaṃ paṭisambhidāyaṃ –",
  "atk-s0504a:718": "“Vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti.",
  "atk-s0504a:719": "Sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṃ samatthatā ahosīti.",
  "atk-s0504a:720_0": "Etthāha – kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati, udāhu",
  "atk-s0504a:720_1": "kamenāti? Kiñcettha – yadi tāva sakiṃyeva sabbasmiṃ visaye pavattati, atītānāgatappaccupannaajjhattabahiddhādibhedabhinnānaṃ",
  "atk-s0504a:720_2": "saṅkhatadhammānaṃ asaṅkhatasammutidhammānañca ekajjhaṃ upaṭṭhāne dūrato cittapaṭaṃ",
  "atk-s0504a:720_3": "pekkhantassa viya visayavibhāgenāvabodho na siyā, tathā ca sati “sabbe dhammā anattā”ti",
  "atk-s0504a:720_4": "vipassantānaṃ anattākārena viya sabbadhammā anirūpitarūpena bhagavato ñāṇassa visayā",
  "atk-s0504a:720_5": "hontīti āpajjati. Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ",
  "atk-s0504a:720_6": "buddhānaṃ ñāṇaṃ pavattati, tena te sabbavidūti vuccanti. Evañca katvā –",
  "atk-s0504a:721": "“Caraṃ samāhito nāgo, tiṭṭhantopi samāhito”ti. –",
  "atk-s0504a:722_0": "“Idampi vacanaṃ suvuttaṃ hotī”ti vadanti, tesampi vuttadosānātivatti, ṭhitalakkhaṇārammaṇatāya",
  "atk-s0504a:722_1": "ca atītānāgatasammutidhammānaṃ tadabhāvato, ekadesavisayameva bhagavato ñāṇaṃ siyā.",
  "atk-s0504a:722_2": "Tasmā sakiṃyeva ñāṇaṃ pavattatīti na yujjati.",
  "atk-s0504a:723_0": "Atha kamena sabbasmiṃ visaye ñāṇaṃ pavattatīti? Evampi na yujjati. Na hi jātibhūmisabhāvādivasena",
  "atk-s0504a:723_1": "disādesakālādivasena ca anekabhedabhinne ñeyye kamena gayhamāne tassa anavasesapaṭivedho",
  "atk-s0504a:723_2": "sambhavati apariyantabhāvato ñeyyassa. Ye pana “atthassa avisaṃvādanato ñeyyassa",
  "atk-s0504a:723_3": "ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā,",
  "atk-s0504a:723_4": "tañca ñāṇaṃ na anumānikaṃ saṃsayābhāvato. Saṃsayānubaddhañhi loke anumānañāṇa”nti",
  "atk-s0504a:723_5": "vadanti, tesampi na yuttaṃ. Sabbassa hi apaccakkhabhāve atthassa avisaṃvādanena ñeyyassa",
  "atk-s0504a:723_6": "ekadesaṃ paccakkhaṃ katvā sesepi evanti adhimuccitvā vavatthāpanassa asambhavato.",
  "atk-s0504a:723_7": "Yañhi taṃ sesaṃ, taṃ apaccakkhanti. Atha tampi paccakkhaṃ, tassa sesabhāvo pana na",
  "atk-s0504a:723_8": "siyāti sabbametaṃ akāraṇaṃ. Kasmā? Avisayavicārabhāvato. Vuttañhetaṃ bhagavatā –",
  "atk-s0504a:724": "“Buddhavisayo, bhikkhave, acinteyyo, na cintetabbo; yo cinteyya, ummādassa vighātassa bhāgī assā”ti.",
  "atk-s0504a:725_0": "Idaṃ panettha sanniṭṭhānaṃ – yaṃkiñci bhagavatā ñātuṃ icchitaṃ sakalamekadeso vā,",
  "atk-s0504a:725_1": "tattha appaṭihatavuttitāya paccakkhato ñāṇaṃ pavattati, niccasamādhānañca vikkhepābhāvato,",
  "atk-s0504a:725_2": "ñātuṃ icchitassa sakalassa avisayabhāvato tassa ākaṅkhāpaṭibaddhavuttitā na siyā,",
  "atk-s0504a:725_3": "ekanteneva sā icchitabbā “sabbe dhammā buddhassa bhagavato āvajjanapaṭibaddhā, ākaṅkhāpaṭibaddhā,",
  "atk-s0504a:725_4": "manasikārapaṭibaddhā, cittuppādapaṭibaddhā”ti vacanato. Atītānāgatavisayampi bhagavato",
  "atk-s0504a:725_5": "ñāṇaṃ anumānāgamanatakkaggahaṇavirahitattā paccakkhameva.",
  "atk-s0504a:726_0": "Nanu ca etasmimpi pakkhe yadā sakalaṃ ñātuṃ icchitaṃ, tadā sakimeva sakalavisayatāya",
  "atk-s0504a:726_1": "anirūpitarūpena bhagavato ñāṇaṃ pavatteyyāti vuttadosānātivattiyevāti? Na, tassa",
  "atk-s0504a:726_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamavuttitāya",
  "atk-s0504a:726_3": "buddhānaṃ bhagavantānaṃ ñāṇassa acinteyyatā na siyā, tasmā sakaladhammārammaṇampi",
  "atk-s0504a:726_4": "taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha",
  "atk-s0504a:726_5": "acinteyyaṃ. Yāvatakaṃ ñeyyaṃ, tāvatakaṃ ñāṇaṃ, yāvatakaṃ ñāṇaṃ, tāvatakaṃ ñeyyaṃ,",
  "atk-s0504a:726_6": "ñeyyapariyantikaṃ ñāṇaṃ, ñāṇapariyantikaṃ ñeyyanti evamekajjhaṃ visuṃ visuṃ sakiṃ",
  "atk-s0504a:726_7": "kamena ca icchānurūpaṃ sammā sāmañca sabbadhammānaṃ buddhattā sammāsambuddho bhagavā.",
  "atk-s0504a:726_8": "Taṃ sammāsambuddhaṃ.",
  "atk-s0504a:727_0": "Dve vitakkāti dve sammā vitakkā. Tattha vitakkenti etena, sayaṃ vā vitakketi, vitakkanamattameva",
  "atk-s0504a:727_1": "vāti vitakko. Svāyaṃ ārammaṇābhiniropanalakkhaṇo, āhananapariyāhananaraso, ārammaṇe",
  "atk-s0504a:727_2": "cittassa ānayanapaccupaṭṭhāno. Visayabhedena pana taṃ dvidhā katvā vuttaṃ “dve vitakkā”ti.",
  "atk-s0504a:727_3": "Samudācarantīti samaṃ sammā ca uddhamuddhaṃ mariyādāya caranti. Mariyādattho hi ayamākāro,",
  "atk-s0504a:727_4": "tena ca yogena “tathāgataṃ arahantaṃ sammāsambuddha”nti idaṃ sāmiatthe upayogavacanaṃ.",
  "atk-s0504a:727_5": "Idaṃ vuttaṃ hoti – tathāgatassa arahato sammāsambuddhassa attano visaye samaṃ sammā",
  "atk-s0504a:727_6": "ca aññamaññaṃ mariyādaṃ anatikkamantā uddhamuddhaṃ bahulaṃ abhiṇhaṃ caranti pavattantīti.",
  "atk-s0504a:728_0": "Ko pana nesaṃ visayo, kā vā mariyādā, kathañca taṃ anatikkamitvā te uddhamuddhaṃ",
  "atk-s0504a:728_1": "bahulaṃ abhiṇhaṃ niccaṃ pavattantīti? Vuccate – khemavitakko, pavivekavitakkoti ime",
  "atk-s0504a:728_2": "dve vitakkāyeva. Tesu khemavitakko tāva bhagavato visesena karuṇāsampayutto, mettāmuditāsampayuttopi",
  "atk-s0504a:728_3": "labbhateva, tasmā so mahākaruṇāsamāpattiyā mettādisamāpattiyā ca pubbaṅgamo sampayutto",
  "atk-s0504a:728_4": "ca veditabbo. Pavivekavitakko pana phalasamāpattiyā pubbaṅgamo sampayutto ca, dibbavihārādivasenāpi",
  "atk-s0504a:728_5": "labbhateva. Iti nesaṃ vitakko visayo, tasmā ekasmiṃ santāne bahulaṃ pavattamānānampi",
  "atk-s0504a:728_6": "kālena kālaṃ savisayasmiṃyeva caraṇato natthi mariyādā, na saṅkarena vutti.",
  "atk-s0504a:729_0": "Tattha khemavitakko bhagavato karuṇokkamanādinā vibhāvetabbo, pavivekavitakko samāpattīhi.",
  "atk-s0504a:729_1": "Tatrāyaṃ vibhāvanā – “ayaṃ loko santāpajāto dukkhapareto”tiādinā rāgaggiādīhi lokasannivāsassa",
  "atk-s0504a:729_2": "ādittatādiākāradassanehi mahākaruṇāsamāpattiyā pubbabhāge, samāpattiyampi paṭhamajjhānavasena",
  "atk-s0504a:729_3": "vattabbo. Vuttañhetaṃ –",
  "atk-s0504a:730_0": "“Bahūhi ākārehi passantānaṃ buddhānaṃ bhagavantānaṃ sattesu mahākaruṇā okkamati,",
  "atk-s0504a:730_1": "āditto lokasannivāsoti passantānaṃ buddhānaṃ bhagavantānaṃ sattesu mahākaruṇā okkamati.",
  "atk-s0504a:730_2": "Uyyutto, payāto, kummaggapaṭipanno, upanīyati loko addhuvo, atāṇo loko anabhissaro,",
  "atk-s0504a:730_3": "assako loko, sabbaṃ pahāya gamanīyaṃ, ūno loko atitto taṇhādāso.",
  "atk-s0504a:731_0": "“Atāyano lokasannivāso, aleṇo, asaraṇo, asaraṇībhūto, uddhato loko avūpasanto, sasallo",
  "atk-s0504a:731_1": "lokasannivāso viddho puthusallehi, avijjandhakārāvaraṇo kilesapañjaraparikkhitto,",
  "atk-s0504a:731_2": "avijjāgato lokasannivāso aṇḍabhūto pariyonaddho tantākulakajāto kulāguṇṭhikajāto",
  "atk-s0504a:731_3": "muñjapabbajabhūto apāyaṃ duggatiṃ vinipātaṃ saṃsāraṃ nātivattatīti passantānaṃ, avijjāvisadosasaṃlitto",
  "atk-s0504a:731_4": "kilesakalalībhūto, rāgadosamohajaṭājaṭito.",
  "atk-s0504a:732": "“Taṇhāsaṅghāṭapaṭimukko, taṇhājālena otthaṭo, taṇhāsotena vuyhati, taṇhāsaṃyojanena saṃyutto, taṇhānusayena anusaṭo, taṇhāsantāpena santappati, taṇhāpariḷāhena pariḍayhati.",
  "atk-s0504a:733": "“Diṭṭhisaṅghāṭapaṭimukko, diṭṭhijālena otthaṭo, diṭṭhisotena vuyhati, diṭṭhisaṃyojanena saṃyutto, diṭṭhānusayena anusaṭo, diṭṭhisantāpena santappati, diṭṭhipariḷāhena pariḍayhati.",
  "atk-s0504a:734": "“Jātiyā anugato, jarāya anusaṭo, byādhinā abhibhūto, maraṇena abbhāhato, dukkhe patiṭṭhito.",
  "atk-s0504a:735_0": "“Taṇhāya oḍḍito, jarāpākāraparikkhitto, maccupāsaparikkhitto, mahābandhanabaddho,",
  "atk-s0504a:735_1": "lokasannivāso, rāgabandhanena, dosamohabandhanena, mānadiṭṭhikilesaduccaritabandhanena",
  "atk-s0504a:735_2": "baddho, mahāsambādhapaṭipanno, mahāpalibodhena palibuddho, mahāpapāte patito, mahākantārapaṭipanno,",
  "atk-s0504a:735_3": "mahāsaṃsārapaṭipanno, mahāvidugge samparivattati, mahāpalipe palipanno.",
  "atk-s0504a:736_0": "“Abbhāhato lokasannivāso, āditto lokasannivāso rāgagginā, dosagginā, mohagginā jātiyā…pe…",
  "atk-s0504a:736_1": "upāyāsehi, unnītako lokasannivāso haññati niccamatāṇo pattadaṇḍo takkaro, vajjabandhanabaddho",
  "atk-s0504a:736_2": "āghātanapaccupaṭṭhito, anātho lokasannivāso paramakāruññataṃ patto, dukkhābhitunno",
  "atk-s0504a:736_3": "cirarattapīḷito, niccagadhito niccapipāsito.",
  "atk-s0504a:737": "“Andho, acakkhuko, hatanetto, apariṇāyako, vipathapakkhando, añjasāparaddho, mahoghapakkhando.",
  "atk-s0504a:738_0": "“Dvīhi diṭṭhigatehi pariyuṭṭhito, tīhi duccaritehi vippaṭipanno, catūhi yogehi yojito,",
  "atk-s0504a:738_1": "catūhi ganthehi ganthito, catūhi upādānehi upādīyati, pañcagatisamāruḷho, pañcahi",
  "atk-s0504a:738_2": "kāmaguṇehi rajjati, pañcahi nīvaraṇehi otthaṭo, chahi vivādamūlehi vivadati, chahi",
  "atk-s0504a:738_3": "taṇhākāyehi rajjati, chahi diṭṭhigatehi pariyuṭṭhito, sattahi anusayehi anusaṭo,",
  "atk-s0504a:738_4": "sattahi saṃyojanehi saṃyutto, sattahi mānehi unnato, aṭṭhahi lokadhammehi samparivattati,",
  "atk-s0504a:738_5": "aṭṭhahi micchattehi niyato, aṭṭhahi purisadosehi dussati, navahi āghātavatthūhi āghātito,",
  "atk-s0504a:738_6": "navahi mānehi unnato, navahi taṇhāmūlakehi dhammehi rajjati, dasahi kilesavatthūhi",
  "atk-s0504a:738_7": "kilissati, dasahi āghātavatthūhi āghātito, dasahi akusalakammapathehi samannāgato,",
  "atk-s0504a:738_8": "dasahi saṃyojanehi saṃyutto, dasahi micchattehi niyato, dasavatthukāya diṭṭhiyā samannāgato,",
  "atk-s0504a:738_9": "dasavatthukāya antaggāhikāya diṭṭhiyā samannāgato, aṭṭhasatataṇhāpapañcehi papañcito,",
  "atk-s0504a:738_10": "dvāsaṭṭhiyā diṭṭhigatehi pariyuṭṭhito lokasannivāsoti sampassantānaṃ buddhānaṃ bhagavantānaṃ",
  "atk-s0504a:738_11": "sattesu mahākaruṇā okkamati.",
  "atk-s0504a:739_0": "“Ahañcamhi tiṇṇo, loko ca atiṇṇo. Ahañcamhi mutto, loko ca amutto. Ahañcamhi danto,",
  "atk-s0504a:739_1": "loko ca adanto. Ahañcamhi santo, loko ca asanto. Ahañcamhi assattho, loko ca anassattho.",
  "atk-s0504a:739_2": "Ahañcamhi parinibbuto, loko ca aparinibbuto. Pahomi khvāhaṃ tiṇṇo tāretuṃ, mutto",
  "atk-s0504a:739_3": "mocetuṃ, danto dametuṃ, santo sametuṃ, assattho assāsetuṃ, parinibbuto pare ca parinibbāpetunti",
  "atk-s0504a:739_4": "passantānaṃ buddhānaṃ bhagavantānaṃ sattesu mahākaruṇā okkamatī”ti.",
  "atk-s0504a:740_0": "Imināva nayena bhagavato sattesu mettāokkamanañca vibhāvetabbaṃ. Karuṇāvisayassa",
  "atk-s0504a:740_1": "hi dukkhassa paṭipakkhabhūtaṃ sukhaṃ sattesu upasaṃharantī mettāpi pavattatīti idha",
  "atk-s0504a:740_2": "abyāpādaavihiṃsāvitakkā khemavitakko. Pavivekavitakko pana nekkhammavitakkoyeva,",
  "atk-s0504a:740_3": "tassa dibbavihāraariyavihāresu pubbabhāgassa paṭhamajjhānassa paccavekkhaṇāya ca",
  "atk-s0504a:740_4": "vasena pavatti veditabbā. Tattha ye te bhagavato devasikaṃ vaḷañjanakavasena catuvīsatikoṭisatasahassasaṅkhā",
  "atk-s0504a:740_5": "samāpattivihārā, yesaṃ purecaraṇabhāvena pavattaṃ samādhicariyānugataṃ ñāṇacariyānugataṃ",
  "atk-s0504a:740_6": "ñāṇaṃ catuvīsatikoṭisatasahassasamāpattisañcārimahāvajirañāṇanti vuccati, tesaṃ vasena",
  "atk-s0504a:740_7": "bhagavato pavivekavitakkassa bahulaṃ pavatti veditabbā. Ayañca attho mahāsaccakasuttenapi",
  "atk-s0504a:740_8": "veditabbo. Vuttañhi tattha bhagavatā –",
  "atk-s0504a:741": "“So kho ahaṃ, aggivessana, tasmiṃyeva purimasmiṃ samādhinimitte ajjhattameva cittaṃ saṇṭhapemi, sannisādemi, yena sudaṃ niccakappaṃ viharāmī”ti.",
  "atk-s0504a:742_0": "Idañhi bhagavā “samaṇo gotamo abhirūpo pāsādiko suphusitaṃ dantāvaraṇaṃ, jivhā tanukā,",
  "atk-s0504a:742_1": "madhuraṃ vacanaṃ, tena parisaṃ rañjento maññe vicarati, citte panassa ekaggatā natthi,",
  "atk-s0504a:742_2": "yo evaṃ saññattibahulo caratī”ti saccakena nigaṇṭhaputtena vitakkite avassaṃ sahoḍhaṃ",
  "atk-s0504a:742_3": "coraṃ gaṇhanto viya “na aggivessana tathāgato parisaṃ rañjento saññattibahulo vicarati,",
  "atk-s0504a:742_4": "cakkavāḷapariyantāyapi parisāya dhammaṃ deseti, asallīno anupalitto ekattaṃ ekavihārisuññatāphalasamāpattiphalaṃ",
  "atk-s0504a:742_5": "anuyutto”ti dassetuṃ āhari.",
  "atk-s0504a:743_0": "Bhagavā hi yasmiṃ khaṇe parisā sādhukāraṃ deti, dhammaṃ vā paccavekkhati, tasmiṃ",
  "atk-s0504a:743_1": "khaṇe pubbabhāgena kālaṃ paricchinditvā phalasamāpattiṃ assāsavāre passāsavāre samāpajjati,",
  "atk-s0504a:743_2": "sādhukārasaddanigghose avicchinneyeva dhammapaccavekkhaṇāya ca pariyosāne samāpattito",
  "atk-s0504a:743_3": "vuṭṭhāya ṭhitaṭṭhānato paṭṭhāya dhammaṃ deseti. Buddhānañhi bhavaṅgaparivāso lahuko,",
  "atk-s0504a:743_4": "assāsavāre passāsavāre samāpattiyo samāpajjanti. Evaṃ yathāvuttasamāpattīnaṃ sapubbabhāgānaṃ",
  "atk-s0504a:743_5": "vasena bhagavato khemavitakkassa pavivekavitakkassa ca bahulappavatti veditabbā.",
  "atk-s0504a:744_0": "Tattha yassa byāpādavihiṃsāvitakkādisaṃkilesappahānassa abyāpādavitakkassa avihiṃsāvitakkassa",
  "atk-s0504a:744_1": "ca ānubhāvena kutocipi bhayābhāvato taṃsamaṅgī khemappatto ca viharati, tato ca sabbassapi",
  "atk-s0504a:744_2": "sabbadāpi khemameva hoti abhayameva. Tasmā duvidhopi ubhayesaṃ khemaṅkaroti khemavitakko.",
  "atk-s0504a:744_3": "Yassa pana kāmavitakkādisaṃkilesapahānassa nekkhammavitakkassa ānubhāvena kāyaviveko,",
  "atk-s0504a:744_4": "cittaviveko, upadhivivekoti tividho; tadaṅgaviveko, vikkhambhanaviveko, samucchedaviveko,",
  "atk-s0504a:744_5": "paṭippassaddhiviveko, nissaraṇavivekoti pañcavidho ca viveko pāripūriṃ gacchati.",
  "atk-s0504a:744_6": "So yathārahaṃ ārammaṇato sampayogato ca pavivekasahagato vitakkoti pavivekavitakko.",
  "atk-s0504a:744_7": "Ete ca dve vitakkā evaṃ vibhattavisayāpi samānā ādikammikānaṃ aññamaññūpakārāya sambhavanti.",
  "atk-s0504a:744_8": "Yathā hi khemavitakkassa pavivekavitakko anuppannassa uppādāya uppannassa bhiyyobhāvāya",
  "atk-s0504a:744_9": "vepullāya hoti, evaṃ pavivekavitakkassapi khemavitakko. Na hi vūpakaṭṭhakāyacittānamantarena",
  "atk-s0504a:744_10": "mettāvihārādayo sambhavanti byāpādādippahānena ca vinā cittavivekādīnaṃ asambhavoyevāti",
  "atk-s0504a:744_11": "aññamaññassa bahūpakārā ete dhammā daṭṭhabbā. Bhagavato pana sabbaso pahīnasaṃkilesassa",
  "atk-s0504a:744_12": "lokahitatthāya evaṃ khemavitakko ca pavivekavitakko ca assāsavāramattepi hitasukhamāvahantiyevāti.",
  "atk-s0504a:744_13": "Khemo ca vitakko paviveko ca vitakkoti sambandhitabbaṃ.",
  "atk-s0504a:745_0": "Evaṃ uddiṭṭhe dve vitakke niddisituṃ “abyāpajjhārāmo”tiādimāha. Tattha abyāpajjhanaṃ",
  "atk-s0504a:745_1": "kassaci adukkhanaṃ abyāpajjho, so āramitabbato ārāmo etassāti abyāpajjhārāmo. Abyāpajjhe",
  "atk-s0504a:745_2": "rato sevanavasena niratoti abyāpajjharato. Esevāti eso eva. Iriyāyāti kiriyāya, kāyavacīpayogenāti",
  "atk-s0504a:745_3": "attho. Na kañci byābādhemīti hīnādīsu kañcipi sattaṃ taṇhātasādiyogato tasaṃ vā tadabhāvato",
  "atk-s0504a:745_4": "pahīnasabbakilesavipphanditattā thāvaraṃ vā na bādhemi na dukkhāpemi. Karuṇajjhāsayo",
  "atk-s0504a:745_5": "bhagavā mahākaruṇāsamāpattibahulo attano paramarucitakaruṇajjhāsayānurūpamevamāha.",
  "atk-s0504a:745_6": "Tena avihiṃsāvitakkaṃ abyāpādavitakkañca dasseti. Idaṃ vuttaṃ hoti – ‘ahaṃ imāya",
  "atk-s0504a:745_7": "iriyāya imāya paṭipattiyā evaṃ sammā paṭipajjanto evaṃ samāpattivihārehi viharanto",
  "atk-s0504a:745_8": "evaṃ puññatthikehi katāni sakkāragarukāramānanavandanapūjanāni adhivāsento sattesu",
  "atk-s0504a:745_9": "na kañci byābādhemi, apica kho diṭṭhadhammikasamparāyikaparamatthappabhedaṃ hitasukhameva",
  "atk-s0504a:745_10": "nesaṃ paribrūhemī’ti.",
  "atk-s0504a:746_0": "Yaṃ akusalaṃ, taṃ pahīnanti yaṃ diyaḍḍhakilesasahassabhedaṃ aññañca taṃsampayuttaṃ",
  "atk-s0504a:746_1": "anantappabhedaṃ akusalaṃ, taṃ sabbaṃ bodhimūleyeva mayhaṃ pahīnaṃ samūhatanti. Iminā",
  "atk-s0504a:746_2": "pavivekesu muddhabhūtena saddhiṃ nissaraṇavivekena samucchedappaṭippassaddhiviveke",
  "atk-s0504a:746_3": "dasseti. Keci panettha tadaṅgavikkhambhanavivekepi uddharanti. Āgamanīyapaṭipadāya",
  "atk-s0504a:746_4": "hi saddhiṃ bhagavatā attano kilesakkhayo idha vuttoti.",
  "atk-s0504a:747_0": "Iti bhagavā aparimitakappaparicittaṃ attano pavivekajjhāsayaṃ saddhiṃ nissaraṇajjhāsayena",
  "atk-s0504a:747_1": "idāni matthakaṃ pāpetvā ṭhito tamajjhāsayaṃ phalasamāpattiṃ samāpajjitvā attano kilesappahānapaccavekkhaṇamukhena",
  "atk-s0504a:747_2": "vibhāveti. Yadatthaṃ panettha satthā ime dve vitakke uddhari, idāni tamatthaṃ dassento",
  "atk-s0504a:747_3": "“tasmātiha, bhikkhave”tiādimāha. Bhagavā hi imassa vitakkadvayassa attano bahulasamudācāradassanamukheneva",
  "atk-s0504a:747_4": "tattha bhikkhū nivesetuṃ imaṃ desanaṃ ārabhi.",
  "atk-s0504a:748_0": "Tattha tasmāti yasmā abyāpajjhapavivekābhiratassa me khemapavivekavitakkāyeva bahulaṃ",
  "atk-s0504a:748_1": "pavattanti, tasmā. Tihāti nipātamattaṃ. Abyāpajjhārāmā viharathāti sabbasattesu mettāvihārena",
  "atk-s0504a:748_2": "karuṇāvihāre na ca abhiramantā viharatha. Tena byāpādassa tadekaṭṭhakilesānañca dūrīkaraṇamāha.",
  "atk-s0504a:748_3": "Tesaṃ voti ettha voti nipātamattaṃ. Pavivekārāmā viharathāti kāyādivivekañceva tadaṅgādivivekañcāti",
  "atk-s0504a:748_4": "sabbaviveke āramitabbaṭṭhānaṃ katvā viharatha. Imāya mayantiādi yathā nesaṃ khemavitakkassa",
  "atk-s0504a:748_5": "pavattanākāradassanaṃ, evaṃ kiṃ akusalantiādi pavivekavitakkassa pavattanākāradassanaṃ.",
  "atk-s0504a:748_6": "Tattha yathā anavajjadhamme paripūretukāmena kiṃkusalagavesinā hutvā kusaladhammapariyesanā",
  "atk-s0504a:748_7": "kātabbāva, sāvajjadhamme pajahitukāmenāpi akusalapariyesanā kātabbāti āha “kiṃ akusala”ntiādi.",
  "atk-s0504a:748_8": "Abhiññāpubbikā hi pariññāpahānasacchikiriyābhāvanā. Tattha kiṃ akusalanti akusalaṃ",
  "atk-s0504a:748_9": "nāma kiṃ, sabhāvato kimassa lakkhaṇaṃ, kāni vā rasapaccupaṭṭhānapadaṭṭhānānīti akusalassa",
  "atk-s0504a:748_10": "sabhāvakiccādito paccavekkhaṇavidhiṃ dasseti. Ādikammikavasena cesa vitakko āgato,",
  "atk-s0504a:748_11": "kiṃ appahīnaṃ kiṃ pajahāmāti idaṃ padadvayaṃ sekkhavasena. Tasmā kiṃ appahīnanti",
  "atk-s0504a:748_12": "kāmarāgasaṃyojanādīsu akusalesu kiṃ akusalaṃ amhākaṃ maggena asamucchinnaṃ? Kiṃ pajahāmāti",
  "atk-s0504a:748_13": "kiṃ akusalaṃ samugghātema? Atha vā kiṃ pajahāmāti vītikkamapariyuṭṭhānānusayesu kiṃ",
  "atk-s0504a:748_14": "vibhāgaṃ akusalaṃ idāni mayaṃ pajahāmāti attho. Keci pana “kiṃ appahīna”nti paṭhanti.",
  "atk-s0504a:748_15": "Tesaṃ diṭṭhisaṃyojanādivasena anekabhedesu akusalesu kiṃ katamaṃ akusalaṃ, kena katamena",
  "atk-s0504a:748_16": "pakārena, katamena vā maggena amhākaṃ appahīnanti vuttaṃ hoti. Sesaṃ vuttanayameva.",
  "atk-s0504a:749": "Gāthāsu buddhanti catunnaṃ ariyasaccānaṃ aviparītaṃ sayambhuñāṇena buddhattā paṭividdhattā buddhaṃ saccavinimuttassa ñeyyassa abhāvato. Tathā hi vuttaṃ –",
  "atk-s0504a:750": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0504a:751": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0504a:752_0": "Ṭhapetvā mahābodhisattaṃ aññehi sahituṃ vahituṃ asakkuṇeyyattā asayhassa sakalassa",
  "atk-s0504a:752_1": "bodhisambhārassa mahākaruṇādhikārassa ca sahanato vahanato, tathā aññehi sahituṃ",
  "atk-s0504a:752_2": "abhibhavituṃ dukkarattā asayhānaṃ pañcannaṃ mārānaṃ sahanato abhibhavanato, āsayānusayacariyādhimuttiādivibhāgāvabodhena",
  "atk-s0504a:752_3": "yathārahaṃ veneyyānaṃ diṭṭhadhammikasamparāyikaparamatthehi anusāsanasaṅkhātassa",
  "atk-s0504a:752_4": "aññehi asayhassa buddhakiccassa sahanato vahanato, tattha vā sādhukāribhāvato asayhasāhinaṃ.",
  "atk-s0504a:752_5": "Samudācaranti nanti ettha nanti nipātamattaṃ, naṃ tathāgatanti vā attho.",
  "atk-s0504a:753_0": "Sakaparasantānesu tamasaṅkhātaṃ mohandhakāraṃ nudi khipīti tamonudo. Pāraṃ nibbānaṃ",
  "atk-s0504a:753_1": "gatoti pāragato. Atha vā “mutto moceyya”ntiādinā nayena pavattitassa mahābhinīhārassa",
  "atk-s0504a:753_2": "sakalassa vā saṃsāradukkhassa sabbaññuguṇānaṃ pāraṃ pariyantaṃ gatoti pāragato, taṃ",
  "atk-s0504a:753_3": "tamonudaṃ pāragataṃ. Tato eva pattipattaṃ buddhaṃ, sīlādiṃ dasabalañāṇādiñca sammāsambuddhehi",
  "atk-s0504a:753_4": "pattabbaṃ sabbaṃ pattanti attho. Vasimanti jhānādīsu ākaṅkhāpaṭibaddho paramo āvajjanādivasibhāvo,",
  "atk-s0504a:753_5": "ariyiddhisaṅkhāto anaññasādhāraṇo cittavasibhāvo ca assa atthīti vasimā, taṃ vasimaṃ,",
  "atk-s0504a:753_6": "vasinanti attho. Sabbesaṃ kāmāsavādīnaṃ abhāvena anāsavaṃ. Kāyavisamādikassa visamassa",
  "atk-s0504a:753_7": "vantattā vā visasaṅkhātaṃ sabbaṃ kilesamalaṃ taritvā vā visaṃ sakalavaṭṭadukkhaṃ",
  "atk-s0504a:753_8": "sayaṃ taritvā tāraṇato visantaro taṃ visantaraṃ. Taṇhakkhaye arahattaphale nibbāne",
  "atk-s0504a:753_9": "vā vimuttaṃ, ubhayamhi gamanato monasaṅkhātena ñāṇena kāyamoneyyādīhi vā sātisayaṃ",
  "atk-s0504a:753_10": "samannāgatattā muniṃ. Munīti hi agāriyamuni, anagāriyamuni, sekkhamuni, asekkhamuni,",
  "atk-s0504a:753_11": "paccekamuni, munimunīti anekavidhā munayo. Tattha gihī āgataphalo viññātasāsano agāriyamuni,",
  "atk-s0504a:753_12": "tathārūpo pabbajito anagāriyamuni, satta sekkhā sekkhamuni, khīṇāsavo asekkhamuni,",
  "atk-s0504a:753_13": "paccekabuddho paccekamuni, sammāsambuddho munimunīti. Ayameva idhādhippeto. Āyatiṃ",
  "atk-s0504a:753_14": "punabbhavābhāvato antimaṃ, pacchimaṃ dehaṃ kāyaṃ dhāretīti antimadehadhārī, taṃ antimadehadhāriṃ.",
  "atk-s0504a:753_15": "Kilesamārādīnaṃ sammadeva pariccattattā mārañjahaṃ. Tato eva jarāhetusamucchedato",
  "atk-s0504a:753_16": "anupādisesanibbānappattivasena pākaṭajarādisabbajarāya pāraguṃ. Jarāsīsena cettha",
  "atk-s0504a:753_17": "jātimaraṇasokādīnaṃ pāragamanaṃ vuttanti daṭṭhabbaṃ. Taṃ evaṃbhūtaṃ tathāgataṃ duve",
  "atk-s0504a:753_18": "vitakkā samudācarantīti brūmīti sambandho.",
  "atk-s0504a:754_0": "Iti bhagavā paṭhamagāthāya vitakkadvayaṃ uddisitvā tato dutiyagāthāya pavivekavitakkaṃ",
  "atk-s0504a:754_1": "dassetvā idāni khemavitakkaṃ dassetuṃ “sele yathā”ti tatiyagāthamāha. Tattha sele",
  "atk-s0504a:754_2": "yathā pabbatamuddhaniṭṭhitoti sele silāmaye ekagghanapabbatamuddhani yathā ṭhito.",
  "atk-s0504a:754_3": "Na hi tattha ṭhitassa uddhaṃ gīvukkhipanapasāraṇādikiccaṃ atthi. Tathūpamanti tappaṭibhāgaṃ",
  "atk-s0504a:754_4": "selapabbatūpamaṃ. Ayaṃ panettha saṅkhepattho – yathā selapabbatamuddhani ṭhito cakkhumā",
  "atk-s0504a:754_5": "puriso samantato janataṃ passeyya, evameva sumedho, sundarapañño sabbaññutaññāṇena",
  "atk-s0504a:754_6": "samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ",
  "atk-s0504a:754_7": "jātijarābhibhūtañca janataṃ sattakāyaṃ avekkhati upadhārayati upaparikkhati. Ayaṃ",
  "atk-s0504a:754_8": "panettha adhippāyo – yathā hi pabbatapāde samantā mahantaṃ khettaṃ katvā tattha kedārapāḷīsu",
  "atk-s0504a:754_9": "kuṭiyo katvā rattiṃ aggiṃ jāleyya, caturaṅgasamannāgatañca andhakāraṃ bhaveyya, athassa",
  "atk-s0504a:754_10": "pabbatassa matthake ṭhatvā cakkhumato purisassa bhūmippadesaṃ olokayato neva khettaṃ,",
  "atk-s0504a:754_11": "na kedārapāḷiyo, na kuṭiyo, na tattha sayitamanussā paññāyeyyuṃ, kuṭīsu pana aggijālamattameva",
  "atk-s0504a:754_12": "paññāyeyya, evaṃ dhammamayaṃ pāsādamāruyha sattakāyaṃ olokayato tathāgatassa ye te",
  "atk-s0504a:754_13": "akatakalyāṇā sattā, te ekavihāre dakkhiṇapasse nisinnāpi buddhañāṇassa āpāthaṃ nāgacchanti,",
  "atk-s0504a:754_14": "rattiṃ khittasarā viya honti. Ye pana katakalyāṇā veneyyapuggalā, te evassa dūrepi",
  "atk-s0504a:754_15": "ṭhitā āpāthaṃ āgacchanti, so aggi viya himavantapabbato viya ca vuttampi cetaṃ –",
  "atk-s0504a:755": "“Dūre santo pakāsenti, himavantova pabbato;",
  "atk-s0504a:756": "Asantettha na dissanti, rattiṃ khittā yathā sarā”ti. ;",
  "atk-s0504a:757": "Evametasmiṃ sutte gāthāsu ca bhagavā attānaṃ paraṃ viya katvā dassesi.",
  "atk-s0504a:758": "Paṭhamasuttavaṇṇanā niṭṭhitā.",
  "atk-s0504a:759": "2. Desanāsuttavaṇṇanā",
  "atk-s0504a:760_0": "39. Dutiye pariyāyenāti ettha pariyāya-saddo “madhupiṇḍikapariyāyotveva naṃ dhārehī”tiādīsu",
  "atk-s0504a:760_1": "desanāyaṃ āgato. “Atthi khvesa, brāhmaṇa, pariyāyo, yena maṃ pariyāyena sammā vadamāno",
  "atk-s0504a:760_2": "vadeyya – akiriyavādo samaṇo gotamo”tiādīsu kāraṇe. “Kassa nu kho, ānanda, ajja pariyāyo",
  "atk-s0504a:760_3": "bhikkhuniyo ovaditu”ntiādīsu vāre. Idha pana vārepi kāraṇepi vaṭṭati, tasmā, bhikkhave,",
  "atk-s0504a:760_4": "tathāgatassa dve dhammadesanā yathārahaṃ kāraṇena bhavanti, vārena vāti ayamettha",
  "atk-s0504a:760_5": "attho. Bhagavā hi veneyyajjhāsayānurūpaṃ kadāci “ime dhammā kusalā, ime, dhammā akusalā.",
  "atk-s0504a:760_6": "Ime dhammā sāvajjā, ime dhammā anavajjā. Ime sevitabbā, ime na sevitabbā”tiādinā",
  "atk-s0504a:760_7": "kusalākusaladhamme vibhajanto kusaladhammehi akusaladhamme asaṅkarato paññāpento",
  "atk-s0504a:760_8": "“pāpaṃ pāpakato passathā”ti dhammaṃ deseti. Kadāci “pāṇātipāto, bhikkhave, āsevito",
  "atk-s0504a:760_9": "bhāvito bahulīkato nirayasaṃvattaniko tiracchānayonisaṃvattaniko pettivisayasaṃvattaniko,",
  "atk-s0504a:760_10": "yo sabbalahuko pāṇātipāto, so appāyukasaṃvattaniko”tiādinā ādīnavaṃ pakāsento pāpato",
  "atk-s0504a:760_11": "nibbidādīhi niyojento “nibbindatha virajjathā”ti dhammaṃ deseti.",
  "atk-s0504a:761_0": "Bhavantīti honti pavattanti. Pāpaṃ pāpakato passathāti sabbaṃ pāpadhammaṃ diṭṭheva",
  "atk-s0504a:761_1": "dhamme āyatiñca ahitadukkhāvahato lāmakato passatha. Tattha nibbindathāti tasmiṃ",
  "atk-s0504a:761_2": "pāpadhamme “accantahīnabhāvato lāmakaṭṭhena pāpaṃ, akosallasambhūtaṭṭhena akusalaṃ,",
  "atk-s0504a:761_3": "pakatipabhassarassa pasannassa ca cittassa pabhassarādibhāvavināsanato saṃkilesikaṃ,",
  "atk-s0504a:761_4": "punappunaṃ bhavadukkhanibbattanato ponobbhavikaṃ, saheva darathehi pariḷāhehi vattanato",
  "atk-s0504a:761_5": "sadarathaṃ, dukkhasseva vipaccanato dukkhavipākaṃ, aparimāṇampi kālaṃ anāgate jātijarāmaraṇanibbattanato",
  "atk-s0504a:761_6": "āyatiṃ jātijarāmaraṇiyaṃ, sabbahitasukhaviddhaṃsanasamattha”ntiādinā nayena nānāvidhe",
  "atk-s0504a:761_7": "ādīnave, tassa ca pahāne ānisaṃse sammapaññāya passantā nibbindatha nibbedaṃ āpajjatha.",
  "atk-s0504a:761_8": "Nibbindantā ca vipassanaṃ vaḍḍhetvā ariyamaggādhigamena pāpato virajjatha ceva vimuccatha",
  "atk-s0504a:761_9": "ca. Maggena vā samucchedavirāgavasena virajjatha, tato phalena paṭippassaddhivimuttivasena",
  "atk-s0504a:761_10": "vimuccatha. Atha vā pāpanti lāmakato pāpaṃ. Kiṃ vuttaṃ hoti? Yaṃ aniccadukkhādibhāvena",
  "atk-s0504a:761_11": "kucchitaṃ ariyehi jigucchanīyaṃ vaṭṭadukkhaṃ pāpetīti pāpaṃ. Kiṃ pana taṃ? Tebhūmakadhammajātaṃ.",
  "atk-s0504a:761_12": "Yathāvuttena atthena pāpakato disvā tattha aniccato, dukkhato, rogato, gaṇḍato, sallato,",
  "atk-s0504a:761_13": "aghato, ābādhatotiādinā vipassanaṃ vaḍḍhentā nibbindatha. Ayaṃ dutiyāti yāthāvato",
  "atk-s0504a:761_14": "ahitānatthavibhāvanaṃ paṭhamaṃ upādāya tato vivecanaṃ ayaṃ dutiyā dhammadesanā.",
  "atk-s0504a:762_0": "Gāthāsu buddhassāti sabbaññubuddhassa. Sabbabhūtānukampinoti sabbepi satte mahākaruṇāya",
  "atk-s0504a:762_1": "anukampanasabhāvassa. Pariyāyavacananti pariyāyena kathanaṃ desanaṃ. Passāti parisaṃ",
  "atk-s0504a:762_2": "ālapati, parisajeṭṭhakaṃ vā sandhāya vuttaṃ. Keci panāhu “attānameva sandhāya bhagavā",
  "atk-s0504a:762_3": "‘passā’ti avocā”ti. Tatthāti tasmiṃ pāpake virajjatha rāgaṃ pajahathāti attho. Sesaṃ vuttanayameva.",
  "atk-s0504a:763": "Dutiyasuttavaṇṇanā niṭṭhitā.",
  "atk-s0504a:764": "3. Vijjāsuttavaṇṇanā",
  "atk-s0504a:765_0": "40. Tatiye pubbaṅgamāti sahajātavasena, upanissayavasena cāti dvīhi ākārehi pubbaṅgamā",
  "atk-s0504a:765_1": "purassarā padhānakāraṇaṃ. Na hi avijjāya vinā akusaluppatti atthi. Samāpattiyāti",
  "atk-s0504a:765_2": "samāpajjanāya sabhāvapaṭilābhāya, pavattiyāti attho. Tattha akusalappavattiyā ādīnavappaṭicchādanena",
  "atk-s0504a:765_3": "ayonisomanasikārassa paccayabhāvena appahīnabhāvena ca akusaladhammānaṃ upanissayabhāvo dissati.",
  "atk-s0504a:766_0": "Evaṃ byādhimaraṇādidukkhassa adhiṭṭhānabhāvato sabbāpi gatiyo idha duggatiyo. Atha",
  "atk-s0504a:766_1": "vā rāgādikilesehi dūsitā gatiyo kāyavacīcittānaṃ pavattiyoti duggatiyo, kāyavacīmanoduccaritāni.",
  "atk-s0504a:766_2": "Asmiṃ loketi idha loke manussagatiyaṃ vā. Paramhi cāti tato aññāsu gatīsu. Avijjāmūlikā",
  "atk-s0504a:766_3": "sabbāti tā sabbāpi duccaritassa vipattiyo vuttanayena avijjāpubbaṅgamattā avijjāmūlikā",
  "atk-s0504a:766_4": "eva. Icchālobhasamussayāti asampattavisayapariyesanalakkhaṇāya icchāya, sampattavisayalubbhanalakkhaṇena",
  "atk-s0504a:766_5": "lobhena ca samussitā upacitāti icchālobhasamussayā.",
  "atk-s0504a:767_0": "Yatoti yasmā avijjāhetu avijjāya nivuto hutvā. Pāpicchoti avijjāya paṭicchāditattā",
  "atk-s0504a:767_1": "pāpicchatāya ādīnave apassanto asantaguṇasambhāvanavasena kohaññādīni karonto pāpiccho,",
  "atk-s0504a:767_2": "lobheneva atricchatāpi gahitāti daṭṭhabbā. Anādaroti lokādhipatino ottappassa abhāvena",
  "atk-s0504a:767_3": "sabrahmacārīsu ādararahito. Tatoti tasmā avijjāpāpicchatāahirikānottappahetu. Pasavatīti",
  "atk-s0504a:767_4": "kāyaduccaritādibhedaṃ pāpaṃ upacinati. Apāyaṃ tena gacchatīti tena tathā pasutena",
  "atk-s0504a:767_5": "pāpena nirayādibhedaṃ apāyaṃ gacchati upapajjati.",
  "atk-s0504a:768_0": "Tasmāti yasmā ete evaṃ sabbaduccaritamūlabhūtā sabbaduggatiparikkilesahetubhūtā ca",
  "atk-s0504a:768_1": "avijjādayo, tasmā icchañca, lobhañca, avijjañca, casaddena ahirikānottappañca virājayaṃ",
  "atk-s0504a:768_2": "samucchedavasena pajahaṃ. Kathaṃ virājetīti āha? Vijjaṃ uppādayanti, vipassanāpaṭipāṭiyā",
  "atk-s0504a:768_3": "ca, maggapaṭipāṭiyā ca, ussakkitvā arahattamaggavijjaṃ attano santāne uppādayanto.",
  "atk-s0504a:768_4": "Sabbā duggatiyoti sabbāpi duccaritasaṅkhātā duggatiyo, vaṭṭadukkhassa vā adhiṭṭhānabhāvato",
  "atk-s0504a:768_5": "dukkhā, sabbā pañcapi gatiyo jahe pajaheyya samatikkameyya. Kilesavaṭṭappahāneneva",
  "atk-s0504a:768_6": "hi kammavaṭṭaṃ vipākavaṭṭañca pahīnaṃ hotīti.",
  "atk-s0504a:769": "Tatiyasuttavaṇṇanā niṭṭhitā.",
  "atk-s0504a:770": "Paṭhamabhāṇavāravaṇṇanā niṭṭhitā.",
  "atk-s0504a:771": "4. Paññāparihīnasuttavaṇṇanā",
  "atk-s0504a:772_0": "41. Catutthe suparihīnāti suṭṭhu parihīnā. Ye ariyāya paññāya parihīnāti ye sattā",
  "atk-s0504a:772_1": "pañcannaṃ khandhānaṃ udayabbayapaṭivijjhanena catusaccapaṭivijjhanena ca kilesehi",
  "atk-s0504a:772_2": "ārakā ṭhitattā ariyāya parisuddhāya vipassanāpaññāya ca maggapaññāya ca parihīnā,",
  "atk-s0504a:772_3": "te lokiyalokuttarāhi sampattīhi ativiya parihīnā mahājānikā. Ke pana teti? Ye kammāvaraṇena",
  "atk-s0504a:772_4": "samannāgatā. Te hi micchattaniyatabhāvato ekantena parihīnā aparipuṇṇā mahājānikā.",
  "atk-s0504a:772_5": "Tenāha “duggati pāṭikaṅkhā”ti. Vipākāvaraṇasamaṅginopi parihīnā. Atha vā sukkapakkhe",
  "atk-s0504a:772_6": "aparihīnā nāma tividhāvaraṇavirahitā sammādiṭṭhikā kammassakatañāṇena ca samannāgatā.",
  "atk-s0504a:772_7": "Sesaṃ vuttanayānusārena veditabbaṃ.",
  "atk-s0504a:773_0": "Gāthāsu paññāyāti nissakkavacanaṃ, vipassanāñāṇato maggañāṇato ca parihānenāti. Sāmivacanaṃ",
  "atk-s0504a:773_1": "vā etaṃ, yathāvuttañāṇassa parihānenāti, uppādetabbassa anuppādanameva cettha parihānaṃ.",
  "atk-s0504a:773_2": "Niviṭṭhaṃ nāmarūpasminti nāmarūpe upādānakkhandhapañcake “etaṃ mamā”tiādinā taṇhādiṭṭhivasena",
  "atk-s0504a:773_3": "abhiniviṭṭhaṃ ajjhositaṃ, tato eva idaṃ saccanti maññatīti “idameva saccaṃ moghamañña”nti",
  "atk-s0504a:773_4": "maññati. “Sadevake loke”ti vibhatti pariṇāmetabbā.",
  "atk-s0504a:774_0": "Evaṃ paṭhamagāthāya saṃkilesapakkhaṃ dassetvā idāni yassā anuppattiyā nāmarūpasmiṃ",
  "atk-s0504a:774_1": "maññanābhinivesehi kilesavaṭṭaṃ vattati, tassā uppattiyā vaṭṭassa upacchedoti paññāya",
  "atk-s0504a:774_2": "ānubhāvaṃ pakāsento “paññā hi seṭṭhā lokasmi”nti gāthamāha.",
  "atk-s0504a:775_0": "Tattha lokasminti saṅkhāralokasmiṃ. Sammāsambuddho viya sattesu, saṅkhāresu paññāsadiso",
  "atk-s0504a:775_1": "dhammo natthi. Paññuttarā hi kusalā dhammā, paññāya ca siddhāya sabbe anavajjadhammā",
  "atk-s0504a:775_2": "siddhā eva honti. Tathā hi vuttaṃ “sammādiṭṭhissa sammāsaṅkappo pahotī”tiādi. Yā",
  "atk-s0504a:775_3": "panettha paññā adhippetā, sā seṭṭhāti thomitā. Yathā ca sā pavattati, taṃ dassetuṃ",
  "atk-s0504a:775_4": "“yāyaṃ nibbedhagāminī”tiādi vuttaṃ. Tassattho – yā ayaṃ paññā anibbiddhapubbaṃ apadālitapubbaṃ",
  "atk-s0504a:775_5": "lobhakkhandhādiṃ nibbijjhantī padālentī gacchati pavattatīti nibbedhagāminī, yāya",
  "atk-s0504a:775_6": "ca tasmiṃ tasmiṃ bhavayonigativiññāṇaṭṭhitisattāvāsesu sattanikāyesu khandhānaṃ paṭhamābhinibbattisaṅkhātāya",
  "atk-s0504a:775_7": "jātiyā taṃnimittassa ca kammabhavassa parikkhayaṃ pariyosānaṃ nibbānaṃ arahattañca",
  "atk-s0504a:775_8": "sammā aviparītaṃ jānāti sacchikaroti, ayaṃ sahavipassanā maggapaññā seṭṭhā lokasminti.",
  "atk-s0504a:776_0": "Idāni yathāvuttapaññānubhāvasampanne khīṇāsave abhitthavanto “tesaṃ devā manussā",
  "atk-s0504a:776_1": "cā”ti osānagāthamāha. Tassattho – tesaṃ catūsu ariyasaccesu pariññādīnaṃ soḷasannaṃ",
  "atk-s0504a:776_2": "kiccānaṃ niṭṭhitattā catusaccasambodhena sambuddhānaṃ, sativepullappattiyā satimataṃ,",
  "atk-s0504a:776_3": "vuttanayena samugghātitasammohattā paññāvepullappattiyā hāsapaññānaṃ, pubbabhāge",
  "atk-s0504a:776_4": "vā sīlādipāripūrito paṭṭhāya yāva nibbānasacchikiriyāya hāsavedatuṭṭhipāmojjabahulatāya",
  "atk-s0504a:776_5": "hāsapaññānaṃ, sabbaso parikkhīṇabhavasaṃyojanattā antimasarīradhārīnaṃ khīṇāsavānaṃ",
  "atk-s0504a:776_6": "devā manussā ca pihayanti piyā honti, tabbhāvaṃ adhigantuṃ icchanti “aho paññānubhāvo,",
  "atk-s0504a:776_7": "aho vata mayampi edisā evaṃ nittiṇṇasabbadukkhā bhaveyyāmā”ti.",
  "atk-s0504a:777": "Catutthasuttavaṇṇanā niṭṭhitā.",
  "atk-s0504a:778": "5. Sukkadhammasuttavaṇṇanā",
  "atk-s0504a:779_0": "42. Pañcame sukkāti na vaṇṇasukkatāya sukkā, sukkabhāvāya pana paramavodānāya saṃvattantīti",
  "atk-s0504a:779_1": "nipphattisukkatāya sukkā. Sarasenapi sabbe kusalā dhammā sukkā eva kaṇhabhāvapaṭipakkhato.",
  "atk-s0504a:779_2": "Tesañhi uppattiyā cittaṃ pabhassaraṃ hoti parisuddhaṃ. Dhammāti kusalā dhammā. Lokanti",
  "atk-s0504a:779_3": "sattalokaṃ. Pālentīti ādhārasandhāraṇena mariyādaṃ ṭhapentā rakkhanti. Hirī ca ottappañcāti",
  "atk-s0504a:779_4": "ettha hiriyati hiriyitabbena, hiriyanti etenāti vā hirī. Vuttampi cetaṃ “yaṃ hiriyati",
  "atk-s0504a:779_5": "hiriyitabbena, hiriyati pāpakānaṃ akusalānaṃ dhammānaṃ samāpattiyā, ayaṃ vuccati",
  "atk-s0504a:779_6": "hirī”ti. Ottappati ottappitabbena, ottappanti etenāti vā ottappaṃ. Vuttampicetaṃ",
  "atk-s0504a:779_7": "“yaṃ ottappati ottappitabbena, ottappati pāpakānaṃ akusalānaṃ dhammānaṃ samāpattiyā,",
  "atk-s0504a:779_8": "idaṃ vuccati ottappa”nti.",
  "atk-s0504a:780_0": "Tattha ajjhattasamuṭṭhānā hirī, bahiddhāsamuṭṭhānaṃ ottappaṃ. Attādhipateyyā hirī,",
  "atk-s0504a:780_1": "lokādhipateyyaṃ ottappaṃ. Lajjāsabhāvasaṇṭhitā hirī, bhayasabhāvasaṇṭhitaṃ ottappaṃ.",
  "atk-s0504a:780_2": "Sappatissavalakkhaṇā hirī, vajjabhīrukabhayadassāvilakkhaṇaṃ ottappaṃ.",
  "atk-s0504a:781_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti – jātiṃ paccavekkhitvā,",
  "atk-s0504a:781_1": "vayaṃ paccavekkhitvā, sūrabhāvaṃ paccavekkhitvā, bāhusaccaṃ paccavekkhitvā. Kathaṃ?",
  "atk-s0504a:781_2": "“Pāpakaraṇaṃ nāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ kammaṃ,",
  "atk-s0504a:781_3": "mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā",
  "atk-s0504a:781_4": "pāṇātipātādipāpakammaṃ akaronto hiriṃ samuṭṭhāpeti. Tathā “pāpakaraṇaṃ nāmetaṃ daharehi",
  "atk-s0504a:781_5": "kattabbakammaṃ, mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ",
  "atk-s0504a:781_6": "paccavekkhitvā pāṇātipātādipāpakammaṃ akaronto hiriṃ samuṭṭhāpeti. Tathā “pāpakaraṇaṃ",
  "atk-s0504a:781_7": "nāmetaṃ dubbalajātikānaṃ kammaṃ, mādisassa sūrabhāvasampannassa idaṃ kammaṃ kātuṃ",
  "atk-s0504a:781_8": "na yutta”nti evaṃ sūrabhāvaṃ paccavekkhitvā pāṇātipātādipāpakammaṃ akaronto hiriṃ",
  "atk-s0504a:781_9": "samuṭṭhāpeti. Tathā “pāpakaraṇaṃ nāmetaṃ andhabālānaṃ kammaṃ, na paṇḍitānaṃ, mādisassa",
  "atk-s0504a:781_10": "paṇḍitassa bahussutassa idaṃ kammaṃ kātuṃ na yutta”nti evaṃ bāhusaccaṃ paccavekkhitvā",
  "atk-s0504a:781_11": "pāṇātipātādipāpakammaṃ akaronto hiriṃ samuṭṭhāpeti. Evaṃ ajjhattasamuṭṭhānaṃ hiriṃ",
  "atk-s0504a:781_12": "catūhi kāraṇehi samuṭṭhāpeti. Samuṭṭhāpetvā ca pana attano citte hiriṃ pavesetvā",
  "atk-s0504a:781_13": "pāpakammaṃ na karoti. Evaṃ hirī ajjhattasamuṭṭhānā nāma hoti.",
  "atk-s0504a:782": "Kathaṃ ottappaṃ bahiddhāsamuṭṭhānaṃ nāma? “Sace tvaṃ pāpakammaṃ karissasi, catūsu parisāsu garahappatto bhavissasi.",
  "atk-s0504a:783": "“Garahissanti taṃ viññū, asuciṃ nāgariko yathā;",
  "atk-s0504a:784": "Vajjito sīlavantehi, kathaṃ bhikkhu karissasī”ti. –",
  "atk-s0504a:785": "Paccavekkhanto hi bahiddhāsamuṭṭhitena ottappena pāpakammaṃ na karoti. Evaṃ ottappaṃ bahiddhāsamuṭṭhānaṃ nāma hoti.",
  "atk-s0504a:786_0": "Kathaṃ hirī attādhipateyyā nāma? Idhekacco kulaputto attānaṃ adhipatiṃ jeṭṭhakaṃ",
  "atk-s0504a:786_1": "katvā “mādisassa saddhāpabbajitassa bahussutassa dhutavādissa na yuttaṃ pāpakammaṃ",
  "atk-s0504a:786_2": "kātu”nti pāpakammaṃ na karoti. Evaṃ hirī attādhipateyyā nāma hoti. Tenāha bhagavā –",
  "atk-s0504a:787": "“So attānaṃyeva adhipatiṃ karitvā akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti, suddhamattānaṃ pariharatī”ti.",
  "atk-s0504a:788": "Kathaṃ ottappaṃ lokādhipateyyaṃ nāma? Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –",
  "atk-s0504a:789_0": "“Mahā kho panāyaṃ lokasannivāso. Mahantasmiṃ kho pana lokasannivāse santi samaṇabrāhmaṇā",
  "atk-s0504a:789_1": "iddhimanto dibbacakkhukā paracittaviduno, te dūratopi passanti, āsannāpi na dissanti,",
  "atk-s0504a:789_2": "cetasāpi cittaṃ pajānanti, tepi maṃ evaṃ jānissanti ‘passatha bho imaṃ kulaputtaṃ,",
  "atk-s0504a:789_3": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0504a:789_4": "Santi devatā iddhimantiniyo dibbacakkhukā paracittaviduniyo, tā dūratopi passanti,",
  "atk-s0504a:789_5": "āsannāpi na dissanti, cetasāpi cittaṃ pajānanti, tāpi maṃ evaṃ jānissanti ‘passatha",
  "atk-s0504a:789_6": "bho imaṃ, kulaputtaṃ, saddhā agārasmā anagāriyaṃ pabbajito samāno vokiṇṇo viharati",
  "atk-s0504a:789_7": "pāpakehi akusalehi dhammehī’ti. So lokaṃyeva adhipatiṃ katvā akusalaṃ pajahatī”ti.",
  "atk-s0504a:790": "Evaṃ lokādhipateyyaṃ ottappaṃ.",
  "atk-s0504a:791_0": "Lajjāsabhāvasaṇṭhitāti ettha lajjāti lajjanākāro, tena sabhāvena saṇṭhitā hirī. Bhayanti",
  "atk-s0504a:791_1": "apāyabhayaṃ, tena sabhāvena saṇṭhitaṃ ottappaṃ. Tadubhayaṃ pāpaparivajjane pākaṭaṃ",
  "atk-s0504a:791_2": "hoti. Tattha yathā dvīsu ayoguḷesu eko sītalo bhaveyya gūthamakkhito, eko uṇho āditto.",
  "atk-s0504a:791_3": "Tesu yathā sītalaṃ gūthamakkhitattā jigucchanto viññujātiko na gaṇhāti, itaraṃ dāhabhayena,",
  "atk-s0504a:791_4": "evaṃ paṇḍito lajjāya jigucchanto pāpaṃ na karoti, ottappena apāyabhīto pāpaṃ na karoti.",
  "atk-s0504a:791_5": "Evaṃ lajjāsabhāvasaṇṭhitā hirī, bhayasabhāvasaṇṭhitaṃ ottappaṃ.",
  "atk-s0504a:792_0": "Kathaṃ sappatissavalakkhaṇā hirī, vajjabhīrukabhayadassāvilakkhaṇaṃ ottappaṃ? Ekacco",
  "atk-s0504a:792_1": "hi jātimahattapaccavekkhaṇā, satthumahattapaccavekkhaṇā, dāyajjamahattapaccavekkhaṇā,",
  "atk-s0504a:792_2": "sabrahmacārimahattapaccavekkhaṇāti catūhi kāraṇehi tattha gāravena sappatissavalakkhaṇaṃ",
  "atk-s0504a:792_3": "hiriṃ samuṭṭhāpetvā pāpaṃ na karoti, ekacco attānuvādabhayaṃ, parānuvādabhayaṃ, daṇḍabhayaṃ,",
  "atk-s0504a:792_4": "duggatibhayanti catūhi kāraṇehi vajjato bhāyanto vajjabhīrukabhayadassāvilakkhaṇaṃ",
  "atk-s0504a:792_5": "ottappaṃ samuṭṭhāpetvā pāpaṃ na karoti. Ettha ca ajjhattasamuṭṭhānāditā hirottappānaṃ",
  "atk-s0504a:792_6": "tattha tattha pākaṭabhāvena vuttā, na pana nesaṃ kadāci aññamaññavippayogo. Na hi",
  "atk-s0504a:792_7": "lajjanaṃ nibbhayaṃ, pāpabhayaṃ vā alajjanaṃ atthīti.",
  "atk-s0504a:793_0": "Ime ce, bhikkhave, dve sukkā dhammā lokaṃ na pāleyyunti bhikkhave, ime dve anavajjadhammā",
  "atk-s0504a:793_1": "yadi lokaṃ na rakkheyyuṃ, lokapālakā yadi na bhaveyyuṃ. Nayidha paññāyetha mātāti",
  "atk-s0504a:793_2": "idha imasmiṃ loke janikā mātā “ayaṃ me mātā”ti garucittīkāravasena na paññāyetha,",
  "atk-s0504a:793_3": "“ayaṃ mātā”ti na labbheyya. Sesapadesupi eseva nayo. Mātucchāti mātubhaginī. Mātulānīti",
  "atk-s0504a:793_4": "mātulabhariyā. Garūnanti mahāpitucūḷapitujeṭṭhabhātuādīnaṃ garuṭṭhāniyānaṃ. Sambhedanti",
  "atk-s0504a:793_5": "saṅkaraṃ, mariyādabhedaṃ vā. Yathā ajeḷakātiādīhi upamaṃ dasseti. Ete hi sattā “ayaṃ",
  "atk-s0504a:793_6": "me mātā”ti vā “mātucchā”ti vā garucittīkāravasena na jānanti, yaṃ vatthuṃ nissāya",
  "atk-s0504a:793_7": "uppannā, tatthapi vippaṭipajjanti. Tasmā upamaṃ āharanto ajeḷakādayo āhari. Ayañhettha",
  "atk-s0504a:793_8": "saṅkhepattho – yathā ajeḷakādayo tiracchānā hirottapparahitā mātādisaññaṃ akatvā",
  "atk-s0504a:793_9": "bhinnamariyādā sabbattha sambhedena vattanti, evamayaṃ manussaloko yadi lokapālakadhammā",
  "atk-s0504a:793_10": "na bhaveyyuṃ, sabbattha sambhedena vatteyya. Yasmā panime lokapālakadhammā lokaṃ",
  "atk-s0504a:793_11": "pālenti, tasmā natthi sambhedoti.",
  "atk-s0504a:794_0": "Gāthāsu yesaṃ ce hiriottappanti ceti nipātamattaṃ. Yesaṃ sattānaṃ hirī ca ottappañca",
  "atk-s0504a:794_1": "sabbadāva sabbakālameva na vijjati na upalabbhati. Vokkantā sukkamūlā teti te sattā",
  "atk-s0504a:794_2": "kusalamūlapacchedāvahassāpi kammassa karaṇato kusalakammānaṃ patiṭṭhānabhūtānaṃ hirottappānameva",
  "atk-s0504a:794_3": "vā abhāvato kusalato vokkamitvā, apasakkitvā, ṭhitattā vokkantā sukkamūlā, punappunaṃ",
  "atk-s0504a:794_4": "jāyanamīyanasabhāvattā jātimaraṇagāmino saṃsāraṃ nātivattantīti attho.",
  "atk-s0504a:795_0": "Yesañca hiriottappanti yesaṃ pana parisuddhamatīnaṃ sattānaṃ hirī ca ottappañcāti",
  "atk-s0504a:795_1": "ime dhammā sadā sabbakālaṃ rattindivaṃ navamajjhimattherakālesu sammā upagamma ṭhitā",
  "atk-s0504a:795_2": "pāpā jigucchantā bhāyantā tadaṅgādivasena pāpaṃ pajahantā. Virūḷhabrahmacariyāti",
  "atk-s0504a:795_3": "sāsanabrahmacariye maggabrahmacariye ca virūḷhaṃ āpannā, aggamaggādhigamena sabbaso",
  "atk-s0504a:795_4": "santakilesatāya santaguṇatāya vā santo, punabbhavassa khepitattā khīṇapunabbhavā hontīti.",
  "atk-s0504a:796": "Pañcamasuttavaṇṇanā niṭṭhitā.",
  "atk-s0504a:797": "6. Ajātasuttavaṇṇanā",
  "atk-s0504a:798_0": "43. Chaṭṭhe atthi, bhikkhaveti kā uppatti? Ekadivasaṃ kira bhagavatā anekapariyāyena",
  "atk-s0504a:798_1": "saṃsāre ādīnavaṃ pakāsetvā tadupasamanādivasena nibbānapaṭisaṃyuttāya dhammadesanāya",
  "atk-s0504a:798_2": "katāya bhikkhūnaṃ etadahosi “ayaṃ saṃsāro bhagavatā avijjādīhi kāraṇehi sahetuko",
  "atk-s0504a:798_3": "vutto, nibbānassa pana tadupasamassa na kiñci kāraṇaṃ vuttaṃ, tayidaṃ ahetukaṃ kathaṃ",
  "atk-s0504a:798_4": "saccikaṭṭhaparamatthena upalabbhatī”ti. Atha bhagavā tesaṃ bhikkhūnaṃ vimatividhamanatthañceva,",
  "atk-s0504a:798_5": "“idha samaṇabrāhmaṇānaṃ ‘nibbānaṃ nibbāna’nti vācāvatthumattameva, natthi hi paramatthato",
  "atk-s0504a:798_6": "nibbānaṃ nāma anupalabbhamānasabhāvattā”ti lokāyatikādayo viya vippaṭipannānaṃ bahiddhā",
  "atk-s0504a:798_7": "ca puthudiṭṭhigatikānaṃ micchāvādabhañjanatthañca, amatamahānibbānassa paramatthato",
  "atk-s0504a:798_8": "atthibhāvadīpanatthaṃ tassa ca nissaraṇabhāvādiānubhāvavantatādīpanatthaṃ pītivegena",
  "atk-s0504a:798_9": "udānavasena idaṃ suttaṃ abhāsi. Tathā hi idaṃ suttaṃ udānepi saṅgītaṃ.",
  "atk-s0504a:799_0": "Tattha atthīti vijjati paramatthato upalabbhati. Ajātaṃ abhūtaṃ akataṃ asaṅkhatanti",
  "atk-s0504a:799_1": "sabbānipi padāni aññamaññavevacanāni. Atha vā vedanādayo viya hetupaccayasamavāyasaṅkhātāya",
  "atk-s0504a:799_2": "kāraṇasāmaggiyā na jātaṃ na nibbattanti ajātaṃ. Kāraṇena vinā sayameva na bhūtaṃ",
  "atk-s0504a:799_3": "na pātubhūtaṃ na uppannanti abhūtaṃ. Evaṃ ajātattā abhūtattā ca yena kenaci kāraṇena",
  "atk-s0504a:799_4": "na katanti akataṃ. Jātabhūtakatasabhāvo ca nāmarūpādīnaṃ saṅkhatadhammānaṃ hoti,",
  "atk-s0504a:799_5": "na asaṅkhatasabhāvassa nibbānassāti dassanatthaṃ asaṅkhatanti vuttaṃ. Paṭilomato",
  "atk-s0504a:799_6": "vā samecca sambhuyya paccayehi katanti saṅkhataṃ, tathā na saṅkhataṃ, saṅkhatalakkhaṇarahitanti",
  "atk-s0504a:799_7": "ca asaṅkhatanti evaṃ anekehi kāraṇehi nibbattitabhāve paṭisiddhe “siyā nu kho ekeneva",
  "atk-s0504a:799_8": "kāraṇena kata”nti āsaṅkāyaṃ “na kenaci kata”nti dassanatthaṃ “akata”nti vuttaṃ. Evaṃ",
  "atk-s0504a:799_9": "appaccayampi samānaṃ “sayameva nu kho idaṃ bhūtaṃ pātubhūta”nti āsaṅkāyaṃ tannivattanatthaṃ",
  "atk-s0504a:799_10": "“abhūta”nti vuttaṃ. Ayañca etassa asaṅkhatākatābhūtabhāvo sabbena sabbaṃ ajātidhammattāti",
  "atk-s0504a:799_11": "dassetuṃ “ajāta”nti vuttanti. Evametesaṃ catunnampi padānaṃ sātthakabhāvo veditabbo.",
  "atk-s0504a:800_0": "Iti bhagavā “atthi, bhikkhave, ajātaṃ abhūtaṃ akataṃ asaṅkhata”nti paramatthato nibbānassa",
  "atk-s0504a:800_1": "atthibhāvaṃ vatvā tattha hetuṃ dassento “no cetaṃ, bhikkhave”tiādimāha. Tassāyaṃ",
  "atk-s0504a:800_2": "saṅkhepo – bhikkhave, yadi ajātādisabhāvā asaṅkhatā dhātu na abhavissa na siyā, idha",
  "atk-s0504a:800_3": "loke jātādisabhāvassa rūpādikkhandhapañcakasaṅkhātassa saṅkhāragatassa nissaraṇaṃ",
  "atk-s0504a:800_4": "anavasesavaṭṭupasamo na paññāyeyya na upalabbheyya na sambhaveyya. Nibbānañhi ārammaṇaṃ",
  "atk-s0504a:800_5": "katvā pavattamānā sammādiṭṭhiādayo ariyamaggadhammā anavasesato kilese samucchindanti,",
  "atk-s0504a:800_6": "tenettha sabbassapi vaṭṭadukkhassa appavatti apagamo nissaraṇaṃ paññāyati.",
  "atk-s0504a:801_0": "Evaṃ byatirekavasena nibbānassa atthibhāvaṃ dassetvā idāni anvayavasenapi taṃ dassetuṃ",
  "atk-s0504a:801_1": "“yasmā ca kho”tiādi vuttaṃ, taṃ vuttatthameva. Ettha ca yasmā “apaccayā dhammā, asaṅkhatā",
  "atk-s0504a:801_2": "dhammā. Atthi, bhikkhave, tadāyatanaṃ, yattha neva pathavī. Idampi kho ṭhānaṃ duddasaṃ",
  "atk-s0504a:801_3": "yadidaṃ sabbasaṅkhārasamatho sabbūpadhipaṭinissaggo. Asaṅkhatañca vo, bhikkhave,",
  "atk-s0504a:801_4": "dhammaṃ desessāmi asaṅkhatagāminiñca paṭipada”ntiādīhi anekehi suttapadehi “atthi,",
  "atk-s0504a:801_5": "bhikkhave, ajāta”nti imināpi suttena nibbānadhātuyā paramatthato sabbhāvo sabbalokaṃ",
  "atk-s0504a:801_6": "anukampamānena sammāsambuddhena desito, tasmā na paṭikkhipitabbaṃ. Tattha appaccakkhakārīnampi",
  "atk-s0504a:801_7": "viññūnaṃ kaṅkhā vā vimati vā natthi eva. Ye pana abuddhipuggalā, tesaṃ vimativinodanatthaṃ",
  "atk-s0504a:801_8": "ayamettha adhippāyaniddhāraṇamukhena yuttivicāraṇā – yathā pariññeyyatāya sauttarānaṃ",
  "atk-s0504a:801_9": "kāmānaṃ rūpānañca paṭipakkhabhūtaṃ tabbidhurasabhāvaṃ nissaraṇaṃ paññāyati, evaṃ",
  "atk-s0504a:801_10": "taṃsabhāvānaṃ sabbesaṃ saṅkhatadhammānaṃ paṭipakkhabhūtena tabbidhurasabhāvena nissaraṇena",
  "atk-s0504a:801_11": "bhavitabbaṃ. Yañcetaṃ nissaraṇaṃ, sā asaṅkhatā dhātu. Kiñca bhiyyo, saṅkhatadhammārammaṇaṃ",
  "atk-s0504a:801_12": "vipassanāñāṇaṃ api anulomañāṇaṃ kilese samucchedavasena pajahituṃ na sakkoti, tathā",
  "atk-s0504a:801_13": "sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati,",
  "atk-s0504a:801_14": "na samucchedavasena. Iti saṅkhatadhammārammaṇassa sammutisaccārammaṇassa ca ñāṇassa",
  "atk-s0504a:801_15": "kilesānaṃ samucchedappahāne asamatthabhāvato tesaṃ samucchedappahānakarassa ariyamaggañāṇassa",
  "atk-s0504a:801_16": "tadubhayaviparītasabhāvena ārammaṇena bhavitabbaṃ, sā asaṅkhatā dhātu. Tathā “atthi,",
  "atk-s0504a:801_17": "bhikkhave, ajātaṃ abhūtaṃ akataṃ asaṅkhata”nti idaṃ nibbānassa paramatthato atthibhāvajotakavacanaṃ",
  "atk-s0504a:801_18": "aviparītatthaṃ bhagavatā bhāsitattā. Yañhi bhagavatā bhāsitaṃ, taṃ aviparītatthaṃ",
  "atk-s0504a:801_19": "paramatthanti yathā taṃ “sabbe saṅkhārā aniccā, sabbe saṅkhārā dukkhā, sabbe dhammā",
  "atk-s0504a:801_20": "anattā”ti. Tathā nibbānasaddo katthaci visaye yathābhūtaparamatthavisayo upacāravuttisabbhāvato",
  "atk-s0504a:801_21": "seyyathāpi sīhasaddo. Atha vā attheva paramatthato asaṅkhatādhātu itaratabbiparītavinimuttasabhāvattā",
  "atk-s0504a:801_22": "seyyathāpi pathavīdhātu vedanāti. Evamādīhi nayehi yuttitopi asaṅkhatāya dhātuyā",
  "atk-s0504a:801_23": "paramatthato atthibhāvo veditabbo.",
  "atk-s0504a:802_0": "Gāthāsu jātanti jāyanaṭṭhena jātaṃ, jātilakkhaṇappattanti attho. Bhūtanti bhavanaṭṭhena",
  "atk-s0504a:802_1": "bhūtaṃ, ahutvā sambhūtanti attho. Samuppannanti sahitabhāvena uppannaṃ, sahitehi",
  "atk-s0504a:802_2": "dhammehi ca uppannanti attho. Katanti kāraṇabhūtehi paccayehi nibbattitaṃ. Saṅkhatanti",
  "atk-s0504a:802_3": "tehiyeva samecca sambhuyya katanti saṅkhataṃ, sabbametaṃ paccayanibbattassa adhivacanaṃ.",
  "atk-s0504a:802_4": "Niccasārādivirahitato addhuvaṃ. Jarāya maraṇena ca ekanteneva saṅghaṭitaṃ saṃsaṭṭhanti",
  "atk-s0504a:802_5": "jarāmaraṇasaṅghātaṃ. “Jarāmaraṇasaṅghaṭṭa”ntipi paṭhanti, jarāya maraṇena ca upaddutaṃ",
  "atk-s0504a:802_6": "pīḷitanti attho. Akkhirogādīnaṃ anekesaṃ rogānaṃ nīḷaṃ kulāvakanti roganīḷaṃ. Sarasato",
  "atk-s0504a:802_7": "upakkamato ca pabhaṅguparamasīlatāya pabhaṅguraṃ.",
  "atk-s0504a:803_0": "Catubbidho āhāro ca taṇhāsaṅkhātā netti ca pabhavo samuṭṭhānaṃ etassāti āhāranettippabhavaṃ.",
  "atk-s0504a:803_1": "Sabbopi vā paccayo āhāro. Idha pana taṇhāya nettiggahaṇena gahitattā taṇhāvajjā veditabbā.",
  "atk-s0504a:803_2": "Tasmā āhāro ca netti ca pabhavo etassāti āhāranettippabhavaṃ. Āhāro eva vā nayanaṭṭhena",
  "atk-s0504a:803_3": "pavattanaṭṭhena nettīti evampi āhāranettippabhavaṃ. Nālaṃ tadabhinanditunti taṃ upādānakkhandhapañcakaṃ",
  "atk-s0504a:803_4": "evaṃ paccayādhīnavuttikaṃ, tato eva aniccaṃ, dukkhañca taṇhādiṭṭhīhi abhinandituṃ",
  "atk-s0504a:803_5": "assādetuṃ na yuttaṃ.",
  "atk-s0504a:804_0": "Tassa nissaraṇanti “jātaṃ bhūta”ntiādinā vuttassa tassa sakkāyassa nissaraṇaṃ nikkamo",
  "atk-s0504a:804_1": "anupasantasabhāvassa rāgādikilesassa sabbasaṅkhārassa ca abhāvena tadupasamabhāvena",
  "atk-s0504a:804_2": "pasatthabhāvena ca santaṃ, takkañāṇassa agocarabhāvato atakkāvacaraṃ, niccaṭṭhena",
  "atk-s0504a:804_3": "dhuvaṃ, tato eva ajātaṃ asamuppannaṃ, sokahetūnaṃ abhāvato asokaṃ, vigatarāgādirajattā",
  "atk-s0504a:804_4": "virajaṃ, saṃsāradukkhaṭṭitehi paṭipajjitabbattā padaṃ, jātiādidukkhadhammānaṃ nirodhahetutāya",
  "atk-s0504a:804_5": "nirodho dukkhadhammānaṃ, sabbasaṅkhārānaṃ upasamahetutāya saṅkhārūpasamo, tato eva",
  "atk-s0504a:804_6": "accantasukhatāya sukhoti sabbapadehi amatamahānibbānameva thometi. Evaṃ bhagavā paṭhamagāthāya",
  "atk-s0504a:804_7": "byatirekavasena, dutiyagāthāya anvayavasena ca nibbānaṃ vibhāvesi.",
  "atk-s0504a:805": "Chaṭṭhasuttavaṇṇanā niṭṭhitā.",
  "atk-s0504a:806": "7. Nibbānadhātusuttavaṇṇanā",
  "atk-s0504a:807_0": "44. Sattame dvemāti dve imā. Vānaṃ vuccati taṇhā, nikkhantaṃ vānato, natthi vā ettha",
  "atk-s0504a:807_1": "vānaṃ, imasmiṃ vā adhigate vānassa abhāvoti nibbānaṃ, tadeva nissattanijjīvaṭṭhena",
  "atk-s0504a:807_2": "sabhāvadhāraṇaṭṭhena ca dhātūti nibbānadhātu. Yadipi tassā paramatthato bhedo natthi,",
  "atk-s0504a:807_3": "pariyāyena pana paññāyatīti taṃ pariyāyabhedaṃ sandhāya “dvemā, bhikkhave, nibbānadhātuyo”ti",
  "atk-s0504a:807_4": "vatvā yathādhippetappabhedaṃ dassetuṃ “saupādisesā”tiādi vuttaṃ. Tattha taṇhādīhi",
  "atk-s0504a:807_5": "phalabhāvena upādīyatīti upādi, khandhapañcakaṃ. Upādiyeva sesoti upādiseso, saha",
  "atk-s0504a:807_6": "upādisesenāti saupādisesā, tadabhāvato anupādisesā.",
  "atk-s0504a:808": "Arahanti ārakakileso, dūrakilesoti attho. Vuttañhetaṃ bhagavatā –",
  "atk-s0504a:809_0": "“Kathañca, bhikkhave, bhikkhu arahaṃ hoti, ārakāssa honti pāpakā akusalā dhammā,",
  "atk-s0504a:809_1": "saṃkilesikā ponobbhavikā, sadarā dukkhavipākā, āyatiṃ jātijarāmaraṇiyā. Evaṃ kho,",
  "atk-s0504a:809_2": "bhikkhave, bhikkhu arahaṃ hotī”ti.",
  "atk-s0504a:810_0": "Khīṇāsavoti kāmāsavādayo cattāropi āsavā arahato khīṇā samucchinnā pahīnā paṭippassaddhā",
  "atk-s0504a:810_1": "abhabbuppattikā ñāṇagginā daḍḍhāti khīṇāsavo. Vusitavāti garusaṃvāsepi ariyamaggepi",
  "atk-s0504a:810_2": "dasasu ariyavāsesupi vasi parivasi parivuṭṭho vuṭṭhavāso ciṇṇacaraṇoti vusitavā.",
  "atk-s0504a:810_3": "Katakaraṇīyoti puthujjanakalyāṇakaṃ upādāya satta sekhā catūhi maggehi karaṇīyaṃ",
  "atk-s0504a:810_4": "karonti nāma, khīṇāsavassa sabbakaraṇīyāni katāni pariyositāni, natthi uttariṃ karaṇīyaṃ",
  "atk-s0504a:810_5": "dukkhakkhayādhigamāyāti katakaraṇīyo. Vuttampi cetaṃ –",
  "atk-s0504a:811": "“Tassa sammā vimuttassa, santacittassa bhikkhuno;",
  "atk-s0504a:812": "Katassa paṭicayo natthi, karaṇīyaṃ na vijjatī”ti. ;",
  "atk-s0504a:813_0": "Ohitabhāroti tayo bhārā – khandhabhāro, kilesabhāro, abhisaṅkhārabhāroti. Tassime",
  "atk-s0504a:813_1": "tayopi bhārā ohitā oropitā nikkhittā pātitāti ohitabhāro. Anuppattasadatthoti anuppatto",
  "atk-s0504a:813_2": "sadatthaṃ, sakatthanti vuttaṃ hoti, kakārassa dakāro kato. Anuppatto sadattho etenāti",
  "atk-s0504a:813_3": "anuppattasadattho, sadatthoti ca arahattaṃ veditabbaṃ. Tañhi attupanibandhaṭṭhena",
  "atk-s0504a:813_4": "attano avijahanaṭṭhena attano paramatthena ca attano atthattā sakattho hoti. Parikkhīṇabhavasaṃyojanoti",
  "atk-s0504a:813_5": "kāmarāgasaṃyojanaṃ, paṭighasaṃyojanaṃ, mānadiṭṭhivicikicchāsīlabbataparāmāsabhavarāgaissāmacchariyaavijjāsaṃyojananti",
  "atk-s0504a:813_6": "imāni satte bhavesu. Bhavaṃ vā bhavena saṃyojenti upanibandhantīti bhavasaṃyojanāni",
  "atk-s0504a:813_7": "nāma. Tāni arahato parikkhīṇāni, pahīnāni, ñāṇagginā, daḍḍhānīti parikkhīṇabhavasaṃyojano.",
  "atk-s0504a:813_8": "Sammadaññā vimuttoti ettha sammadaññāti sammā aññāya, idaṃ vuttaṃ hoti – khandhānaṃ",
  "atk-s0504a:813_9": "khandhaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, dukkhassa pīḷanaṭṭhaṃ,",
  "atk-s0504a:813_10": "samudayassa pabhavaṭṭhaṃ, nirodhassa santaṭṭhaṃ, maggassa dassanaṭṭhaṃ “sabbe saṅkhārā",
  "atk-s0504a:813_11": "aniccā”ti evamādibhedaṃ vā sammā yathābhūtaṃ aññāya jānitvā tīrayitvā tulayitvā vibhāvetvā",
  "atk-s0504a:813_12": "vibhūtaṃ katvā. Vimuttoti dve vimuttiyo cittassa ca vimutti nibbānañca. Arahā hi",
  "atk-s0504a:813_13": "sabbakilesehi vimuttattā cittavimuttiyāpi vimutto, nibbānepi vimuttoti. Tena vuttaṃ",
  "atk-s0504a:813_14": "“sammadaññā vimutto”ti.",
  "atk-s0504a:814_0": "Tassa tiṭṭhanteva pañcindriyānīti tassa arahato carimabhavahetubhūtaṃ kammaṃ yāva",
  "atk-s0504a:814_1": "na khīyati, tāva tiṭṭhantiyeva cakkhādīni pañcindriyāni. Avighātattāti anuppādanirodhavasena",
  "atk-s0504a:814_2": "aniruddhattā. Manāpāmanāpanti iṭṭhāniṭṭhaṃ rūpādigocaraṃ. Paccanubhotīti vindati",
  "atk-s0504a:814_3": "paṭilabhati. Sukhadukkhaṃ paṭisaṃvedetīti vipākabhūtaṃ sukhañca dukkhañca paṭisaṃvedeti",
  "atk-s0504a:814_4": "tehi dvārehi paṭilabhati.",
  "atk-s0504a:815_0": "Ettāvatā upādisesaṃ dassetvā idāni saupādisesaṃ nibbānadhātuṃ dassetuṃ “tassa yo”tiādi",
  "atk-s0504a:815_1": "vuttaṃ. Tattha tassāti tassa saupādisesassa sato arahato. Yo rāgakkhayoti rāgassa",
  "atk-s0504a:815_2": "khayo khīṇākāro abhāvo accantamanuppādo. Esa nayo sesesupi. Ettāvatā rāgādikkhayo",
  "atk-s0504a:815_3": "saupādisesā nibbānadhātūti dassitaṃ hoti.",
  "atk-s0504a:816_0": "Idhevāti imasmiṃyeva attabhāve. Sabbavedayitānīti sukhādayo sabbā abyākatavedanā,",
  "atk-s0504a:816_1": "kusalākusalavedanā pana pubbeyeva pahīnāti. Anabhinanditānīti taṇhādīhi na abhinanditāni.",
  "atk-s0504a:816_2": "Sītibhavissantīti accantavūpasamena saṅkhāradarathapaṭippassaddhiyā sītalī bhavissanti,",
  "atk-s0504a:816_3": "appaṭisandhikanirodhena nirujjhissantīti attho. Na kevalaṃ vedayitāniyeva, sabbepi",
  "atk-s0504a:816_4": "pana khīṇāsavasantāne pañcakkhandhā nirujjhissanti, vedayitasīsena desanā katā.",
  "atk-s0504a:817_0": "Gāthāsu cakkhumatāti buddhacakkhu, dhammacakkhu, dibbacakkhu, paññācakkhu, samantacakkhūti",
  "atk-s0504a:817_1": "pañcahi cakkhūhi cakkhumatā. Anissitenāti taṇhādiṭṭhinissayavasena kañci dhammaṃ",
  "atk-s0504a:817_2": "anissitena, rāgabandhanādīhi vā abandhena. Tādināti chaḷaṅgupekkhāvasena sabbattha",
  "atk-s0504a:817_3": "iṭṭhādīsu ekasabhāvatāsaṅkhātena tādilakkhaṇena tādinā. Diṭṭhadhammikāti imasmiṃ",
  "atk-s0504a:817_4": "attabhāve bhavā vattamānā. Bhavanettisaṅkhayāti bhavanettiyā taṇhāya parikkhayā.",
  "atk-s0504a:817_5": "Samparāyikāti samparāye khandhabhedato parabhāge bhavā. Yamhīti yasmiṃ anupādisesanibbāne.",
  "atk-s0504a:817_6": "Bhavānīti liṅgavipallāsena vuttaṃ, upapattibhavā sabbaso anavasesā nirujjhanti, na pavattanti.",
  "atk-s0504a:818_0": "Teti te evaṃ vimuttacittā. Dhammasārādhigamāti vimuttisārattā imassa dhammavinayassa,",
  "atk-s0504a:818_1": "dhammesu sārabhūtassa arahattassa adhigamanato. Khayeti rāgādikkhayabhūte nibbāne",
  "atk-s0504a:818_2": "ratā abhiratā. Atha vā niccabhāvato seṭṭhabhāvato ca dhammesu sāranti dhammasāraṃ,",
  "atk-s0504a:818_3": "nibbānaṃ. Vuttañhetaṃ “virāgo seṭṭho dhammānaṃ, virāgo tesaṃ aggamakkhāyatī”ti ca.",
  "atk-s0504a:818_4": "Tassa dhammasārassa adhigamahetu khaye sabbasaṅkhāraparikkhaye anupādisesanibbāne",
  "atk-s0504a:818_5": "ratā. Pahaṃsūti pajahiṃsu. Teti nipātamattaṃ. Sesaṃ vuttanayameva.",
  "atk-s0504a:819": "Sattamasuttavaṇṇanā niṭṭhitā.",
  "atk-s0504a:820": "8. Paṭisallānasuttavaṇṇanā",
  "atk-s0504a:821_0": "45. Aṭṭhame paṭisallānarāmāti tehi tehi sattasaṅkhārehi paṭinivattitvā sallānaṃ paṭisallānaṃ,",
  "atk-s0504a:821_1": "ekavihāro ekamantasevitā, kāyavivekoti attho. Taṃ paṭisallānaṃ ramanti rocantīti",
  "atk-s0504a:821_2": "paṭisallānarāmā. “Paṭisallānārāmā”tipi pāṭho. Yathā vuttaṃ paṭisallānaṃ āramitabbato",
  "atk-s0504a:821_3": "ārāmo etesanti paṭisallānārāmā. Viharathāti evaṃbhūtā hutvā viharathāti attho. Paṭisallāne",
  "atk-s0504a:821_4": "ratā niratā sammuditāti paṭisallānaratā. Ettāvatā jāgariyānuyogo, tassa nimittabhūtā",
  "atk-s0504a:821_5": "vūpakaṭṭhakāyatā ca dassitā. Jāgariyānuyogo, sīlasaṃvaro, indriyesu, guttadvāratā,",
  "atk-s0504a:821_6": "bhojane mattaññutā, satisampajaññanti imehi dhammehi vinā na vattatīti tepi idha",
  "atk-s0504a:821_7": "atthato vuttā evāti veditabbā.",
  "atk-s0504a:822_0": "Ajjhattaṃ cetosamathamanuyuttāti attano cittasamathe anuyuttā. Ajjhattaṃ attanoti",
  "atk-s0504a:822_1": "ca etaṃ ekatthaṃ, byañjanameva nānaṃ. Bhummatthe cetaṃ samathanti anusaddayogena",
  "atk-s0504a:822_2": "upayogavacanaṃ. Anirākatajjhānāti bahi anīhatajjhānā avināsitajjhānā vā. Nīharaṇaṃ",
  "atk-s0504a:822_3": "vināso vāti idaṃ nirākataṃ nāma “thambhaṃ niraṃkatvā nivātavuttī”tiādīsu viya. Vipassanāya",
  "atk-s0504a:822_4": "samannāgatāti sattavidhāya anupassanāya yuttā. Sattavidhā anupassanā nāma aniccānupassanā,",
  "atk-s0504a:822_5": "dukkhānupassanā, anattānupassanā, nibbidānupassanā, virāgānupassanā, nirodhānupassanā,",
  "atk-s0504a:822_6": "paṭinissaggānupassanā ca, tā visuddhimagge vitthāritāva.",
  "atk-s0504a:823_0": "Brūhetāro suññāgārānanti vaḍḍhetāro suññāgārānaṃ. Ettha ca “suññāgārāna”nti yaṃkiñci",
  "atk-s0504a:823_1": "vivittaṃ bhāvanānuyogassa anucchavikaṭṭhānaṃ. Samathavipassanāvasena kammaṭṭhānaṃ",
  "atk-s0504a:823_2": "gahetvā rattindivaṃ suññāgāraṃ pavisitvā bhāvanānuyogavasena nisīdamānā bhikkhū “brūhetāro",
  "atk-s0504a:823_3": "suññāgārāna”nti veditabbā. Ekabhūmikādipāsādepi pana vāsaṃ kurumānā jhāyino suññāgārānaṃ",
  "atk-s0504a:823_4": "brūhetārotveva veditabbā.",
  "atk-s0504a:824_0": "Ettha ca yā “paṭisallānarāmā, bhikkhave, viharatha paṭisallānaratā”ti vūpakaṭṭhakāyatā",
  "atk-s0504a:824_1": "vihitā, sā parisuddhasīlassa, na asīlassa avisuddhasīlassa vā tassa rūpārammaṇādito",
  "atk-s0504a:824_2": "cittavinivattanasseva abhāvatoti atthato sīlavisuddhi dassitāti vuttovāyamattho.",
  "atk-s0504a:824_3": "“Ajjhattaṃ cetosamathamanuyuttā anirākatajjhānā”ti padadvayena samādhibhāvanā, “vipassanāya",
  "atk-s0504a:824_4": "samannāgatā”ti iminā paññābhāvanā vihitāti lokiyā tisso sikkhā dassitā.",
  "atk-s0504a:825_0": "Idāni tāsu patiṭṭhitassa avassaṃbhāviphalaṃ dassetuṃ “paṭisallānarāmāna”ntiādi vuttaṃ.",
  "atk-s0504a:825_1": "Tattha brūhetānanti vaḍḍhetānaṃ. Dvinnaṃ phalānanti tatiyacatutthaphalānaṃ. Pāṭikaṅkhanti",
  "atk-s0504a:825_2": "icchitabbaṃ avassaṃbhāvī. Aññāti arahattaṃ. Tañhi heṭṭhimamaggañāṇehi ñātamariyādaṃ",
  "atk-s0504a:825_3": "anatikkamitvā jānanato paripuṇṇajānanattā upari jānanakiccābhāvato ca “aññā”ti vuccati.",
  "atk-s0504a:825_4": "Sati vā upādiseseti sati vā kilesūpādisese, pahātuṃ asakkuṇeyye sati. Ñāṇe hi aparipakke",
  "atk-s0504a:825_5": "ye tena paripakkena pahātabbakilesā, te na pahīyanti. Taṃ sandhāyāha “sati vā upādisese”ti.",
  "atk-s0504a:825_6": "Sati ca kilese khandhābhisaṅkhārā tiṭṭhanti eva. Iti imasmiṃ sutte anāgāmiphalaṃ",
  "atk-s0504a:825_7": "arahattanti dve dhammā dassitā. Yathā cettha, evaṃ ito paresu dvīsu suttesu.",
  "atk-s0504a:826_0": "Gāthāsu ye santacittāti ye yogāvacarā tadaṅgavasena vikkhambhanavaseva ca samitakilesatāya",
  "atk-s0504a:826_1": "santacittā. Nepakkaṃ vuccati paññā, tāya samannāgatattā nipakā. Iminā tesaṃ kammaṭṭhānapariharaṇañāṇaṃ",
  "atk-s0504a:826_2": "dasseti. Satimanto ca jhāyinoti ṭhānanisajjādīsu kammaṭṭhānāvijahanahetubhūtāya satiyā",
  "atk-s0504a:826_3": "satimanto, ārammaṇūpanijjhānalakkhaṇena jhānena jhāyino. Sammā dhammaṃ vipassanti,",
  "atk-s0504a:826_4": "kāmesu anapekkhinoti pubbeyeva “aṭṭhikaṅkalūpamā kāmā”tiādinā vatthukāmesu kilesakāmesu",
  "atk-s0504a:826_5": "ca ādīnavapaccavekkhaṇena anapekkhino anatthikā te pahāya adhigataṃ upacārasamādhiṃ",
  "atk-s0504a:826_6": "appanāsamādhiṃ vā pādakaṃ katvā nāmarūpaṃ tassa paccaye ca pariggahetvā kalāpasammasanādikkamena",
  "atk-s0504a:826_7": "sammā aviparītaṃ pañcakkhandhadhammaṃ aniccādito vipassanti.",
  "atk-s0504a:827_0": "Appamādaratāti vuttappakārāya samathavipassanābhāvanāya appamajjane ratā abhiratā",
  "atk-s0504a:827_1": "tattha appamādeneva rattindivaṃ vītināmentā. Santāti samānā. “Sattā”tipi pāṭho, puggalāti",
  "atk-s0504a:827_2": "attho. Pamāde bhayadassinoti nirayūpapattiādikaṃ pamāde bhayaṃ passantā. Abhabbā",
  "atk-s0504a:827_3": "parihānāyāti te evarūpā samathavipassanādhammehi maggaphalehi vā parihānāya abhabbā.",
  "atk-s0504a:827_4": "Samathavipassanāto hi sampattato na parihāyanti, itarāni ca appattāni pāpuṇanti.",
  "atk-s0504a:827_5": "Nibbānasseva santiketi nibbānassa ca anupādāparinibbānassa ca santike eva, na cirasseva",
  "atk-s0504a:827_6": "naṃ adhigamissantīti.",
  "atk-s0504a:828": "Aṭṭhamasuttavaṇṇanā niṭṭhitā.",
  "atk-s0504a:829": "9. Sikkhānisaṃsasuttavaṇṇanā",
  "atk-s0504a:830_0": "46. Navame sikkhānisaṃsāti ettha sikkhitabbāti sikkhā, sā tividhā adhisīlasikkhā,",
  "atk-s0504a:830_1": "adhicittasikkhā, adhipaññāsikkhāti. Tividhāpi cesā sikkhā ānisaṃsā etesaṃ, na lābhasakkārasilokāti",
  "atk-s0504a:830_2": "sikkhānisaṃsā. Viharathāti sikkhānisaṃsā hutvā viharatha, tīsu sikkhāsu ānisaṃsadassāvino",
  "atk-s0504a:830_3": "hutvā tāhi sikkhāhi laddhabbaṃ ānisaṃsameva sampassantā viharathāti attho. Paññuttarāti",
  "atk-s0504a:830_4": "tāsu sikkhāsu yā adhipaññāsikkhāsaṅkhātā paññā, sā uttarā padhānā visiṭṭhā etesanti",
  "atk-s0504a:830_5": "paññuttarā. Ye hi sikkhānisaṃsā viharanti, te paññuttarā bhavantīti. Vimuttisārāti",
  "atk-s0504a:830_6": "arahattaphalasaṅkhātā vimutti sāraṃ etesanti vimuttisārā, yathāvuttaṃ vimuttiṃyeva",
  "atk-s0504a:830_7": "sārato gahetvā ṭhitāti attho. Ye hi sikkhānisaṃsā paññuttarā ca, na te bhavavisesaṃ",
  "atk-s0504a:830_8": "patthenti, apica kho vibhavaṃ ākaṅkhantā vimuttiṃyeva sārato paccenti. Satādhipateyyāti",
  "atk-s0504a:830_9": "jeṭṭhakakaraṇaṭṭhena sati adhipateyyaṃ etesanti satādhipateyyā adhipati eva adhipateyyanti",
  "atk-s0504a:830_10": "katvā, catūsu satipaṭṭhānesu suppatiṭṭhitacittā kāyānupassanādimukhena samathavipassanābhāvanānuyuttāti attho.",
  "atk-s0504a:831_0": "Atha vā sikkhānisaṃsāti bhikkhave, evarūpe dullabhakkhaṇapaṭilābhe tividhasikkhāsikkhanameva",
  "atk-s0504a:831_1": "ānisaṃsaṃ katvā viharatha, evaṃ viharantā ca paññuttarā paññāya uttarā lokuttarapaññāya",
  "atk-s0504a:831_2": "samannāgatā hutvā viharatha, evaṃbhūtā ca vimuttisārā nibbānasārā anaññasārā viharatha.",
  "atk-s0504a:831_3": "Tathābhāvassa cāyaṃ upāyo, yaṃ satādhipateyyā viharatha, satipaṭṭhānabhāvanāya yuttappayuttā",
  "atk-s0504a:831_4": "hotha, sabbattha vā satārakkhena cetasā viharathāti evamettha attho veditabbo. Iti",
  "atk-s0504a:831_5": "bhagavā tīsu sikkhāsu bhikkhū niyojento yathā tā sikkhitabbā, yena ca pāripūriṃ gacchanti,",
  "atk-s0504a:831_6": "taṃ saṅkhepeneva dassetvā idāni yathānusiṭṭhaṃ paṭipajjamānānaṃ phalavisesadassanena",
  "atk-s0504a:831_7": "tassā paṭipattiyā amoghabhāvaṃ pakāsento “sikkhānisaṃsāna”ntiādimāha. Taṃ vuttatthameva.",
  "atk-s0504a:832_0": "Gāthāsu paripuṇṇasikkhanti aggaphalappattiyā parisuddhasikkhaṃ, asekkhanti attho.",
  "atk-s0504a:832_1": "Apahānadhammanti ettha pahānadhammā vuccanti kuppā vimuttiyo. Pahānadhammoti hi hānadhammo",
  "atk-s0504a:832_2": "kuppadhammo. Na pahānadhammoti apahānadhammo, akuppadhammo. “Appahānadhammo”tipi",
  "atk-s0504a:832_3": "pāḷi, so eva attho. Khayo eva antoti khayanto, jātiyā khayanto jātikhayanto, nibbānaṃ.",
  "atk-s0504a:832_4": "Khayo vā maraṇaṃ, jātikhayanto nibbānameva, tassa diṭṭhattā jātikhayantadassī.",
  "atk-s0504a:833_0": "Tasmāti yasmā sikkhāpāripūriyā ayaṃ jarāpāraṅgamanapariyosāno ānisaṃso, tasmā. Sadāti",
  "atk-s0504a:833_1": "sabbakālaṃ. Jhānaratāti lakkhaṇūpanijjhāne, ārammaṇūpanijjhāneti duvidhepi jhāne",
  "atk-s0504a:833_2": "ratā, tato eva samāhitā. Māraṃ sasenaṃ abhibhuyyāti kilesasenāya anaṭṭhasenāya ca",
  "atk-s0504a:833_3": "sasenaṃ anavasiṭṭhaṃ catubbidhampi māraṃ abhibhavitvā. Devaputtamārassapi hi guṇamāraṇe",
  "atk-s0504a:833_4": "sahāyabhāvūpagamanato kilesā “senā”ti vuccanti. Tathā rogādayo anaṭṭhā maccumārassa. Yathāha –",
  "atk-s0504a:834": "“Kāmā te paṭhamā senā, dutiyā arati vuccati;",
  "atk-s0504a:835": "Tatiyā khuppipāsā te, catutthī taṇhā pavuccati.",
  "atk-s0504a:836": "“Pañcamī thinamiddhaṃ te, chaṭṭhā bhīrū pavuccati;",
  "atk-s0504a:837": "Sattamī vicikicchā te, makkho thambho ca aṭṭhamo.",
  "atk-s0504a:838": "“Lābho siloko sakkāro, micchāladdho ca yo yaso;",
  "atk-s0504a:839": "Yo cattānaṃ samukkaṃse, pare ca avajānati.",
  "atk-s0504a:840": "“Esā namuci te senā, kaṇhassābhippahārinī;",
  "atk-s0504a:841": "Na naṃ asūro jināti, jetvā ca labhate sukha”nti. ;",
  "atk-s0504a:842": "Yathā cāha –",
  "atk-s0504a:843": "“Ajjeva kiccamātappaṃ, ko jaññā maraṇaṃ suve;",
  "atk-s0504a:844": "Na hi no saṅgaraṃ tena, mahāsenena maccunā”ti. ;",
  "atk-s0504a:845": "Bhavatha jātimaraṇassa pāragāti jātiyā maraṇassa ca pāragāmino nibbānagāmino bhavathāti.",
  "atk-s0504a:846": "Navamasuttavaṇṇanā niṭṭhitā.",
  "atk-s0504a:847": "10. Jāgariyasuttavaṇṇanā",
  "atk-s0504a:848": "47. Dasame jāgaroti jāgarako vigataniddo jāgariyaṃ anuyutto, rattindivaṃ kammaṭṭhānamanasikāre yuttappayuttoti attho. Vuttañhetaṃ –",
  "atk-s0504a:849_0": "“Kathañca, bhikkhave, bhikkhu pubbarattāpararattaṃ jāgariyānuyogamanuyutto hoti?",
  "atk-s0504a:849_1": "Idha bhikkhu divasaṃ caṅkamena nisajjāya āvaraṇīyehi dhammehi cittaṃ parisodheti,",
  "atk-s0504a:849_2": "rattiyā paṭhamaṃ yāmaṃ caṅkamena nisajjāya āvaraṇīyehi dhammehi cittaṃ parisodheti,",
  "atk-s0504a:849_3": "rattiyā majjhimaṃ yāmaṃ dakkhiṇena passena sīhaseyyaṃ kappeti pāde pādaṃ accādhāya",
  "atk-s0504a:849_4": "sato sampajāno uṭṭhānasaññaṃ manasi karitvā, rattiyā pacchimaṃ yāmaṃ paccuṭṭhāya",
  "atk-s0504a:849_5": "caṅkamena nisajjāya āvaraṇīyehi dhammehi cittaṃ parisodheti. Evaṃ bhikkhu pubbarattāpararattaṃ",
  "atk-s0504a:849_6": "jāgariyānuyogamanuyutto hotī”ti.",
  "atk-s0504a:850_0": "Casaddo sampiṇḍanattho, tena vakkhamāne satādibhāve sampiṇḍeti. Assāti siyā, bhaveyyāti",
  "atk-s0504a:850_1": "attho. “Jāgaro ca bhikkhu vihareyyā”ti ca paṭhanti. Sabbattha sabbadā ca kammaṭṭhānāvijahanavasena",
  "atk-s0504a:850_2": "satiavippavāsena sato sampajānoti sattaṭṭhāniyassa catubbidhassapi sampajaññassa",
  "atk-s0504a:850_3": "vasena sampajāno. Samāhitoti upacārasamādhinā appanāsamādhinā ca samāhito ekaggacitto.",
  "atk-s0504a:850_4": "Pamuditoti paṭipattiyā ānisaṃsadassanena uttaruttari visesādhigamena vīriyārambhassa",
  "atk-s0504a:850_5": "ca amoghabhāvadassanena pamudito pāmojjabahulo. Vippasannoti tato eva paṭipattibhūtāsu",
  "atk-s0504a:850_6": "tīsu sikkhāsu paṭipattidesake ca satthari saddhābahulatāya suṭṭhu pasanno. Sabbattha",
  "atk-s0504a:850_7": "assāti sambandho vihareyyāti vā.",
  "atk-s0504a:851_0": "Tattha kālavipassī ca kusalesu dhammesūti tasmiṃ kāle vipassako, tattha vā kammaṭṭhānānuyoge",
  "atk-s0504a:851_1": "kālavipassī kālānurūpaṃ vipassako. Kiṃ vuttaṃ hoti? Vipassanaṃ paṭṭhapetvā kalāpasammasanādivasena",
  "atk-s0504a:851_2": "sammasanto āvāsādike satta asappāye vajjetvā sappāye sevanto antarā vosānaṃ anāpajjitvā",
  "atk-s0504a:851_3": "pahitatto cittassa samāhitākāraṃ sallakkhento sakkaccaṃ nirantaraṃ aniccānupassanādiṃ",
  "atk-s0504a:851_4": "pavattento yasmiṃ kāle vipassanācittaṃ līnaṃ hoti, tasmiṃ dhammavicayavīriyapītisaṅkhātesu,",
  "atk-s0504a:851_5": "yasmiṃ pana kāle cittaṃ uddhataṃ hoti, tasmiṃ passaddhisamādhiupekkhāsaṅkhātesu kusalesu",
  "atk-s0504a:851_6": "anavajjesu bojjhaṅgadhammesūti evaṃ tattha tasmiṃ tasmiṃ kāle, tasmiṃ vā kammaṭṭhānānuyoge",
  "atk-s0504a:851_7": "kālānurūpaṃ vipassako assāti. Satisambojjhaṅgo pana sabbattheva icchitabbo. Vuttañhetaṃ",
  "atk-s0504a:851_8": "“satiñca khvāhaṃ, bhikkhave, sabbatthikaṃ vadāmī”ti. Ettāvatā puggalādhiṭṭhānāya",
  "atk-s0504a:851_9": "desanāya jāgariyaṃ dassetvā yehi dhammehi jāgariyānuyogo sampajjati, te pakāseti.",
  "atk-s0504a:852_0": "Evaṃ bhagavā āraddhavipassakassa bhikkhuno saṅkhepeneva saddhiṃ upakārakadhammehi",
  "atk-s0504a:852_1": "sammasanacāraṃ dassetvā idāni tathā paṭipajjantassa paṭipattiyā avañjhabhāvaṃ dassento",
  "atk-s0504a:852_2": "“jāgarassa, bhikkhave, bhikkhuno”tiādimāha. Tattha jāgariyānuyoge satisampajaññasamādānāni",
  "atk-s0504a:852_3": "sabbatthakāni sammodapasādāvahāni, tattha kālavipassanā nāma vipassanāya gabbhaggahaṇaṃ",
  "atk-s0504a:852_4": "paripākagataṃ. Upakkilesavimutte hi vīthipaṭipanne vipassanāñāṇe tikkhe sūre vahante",
  "atk-s0504a:852_5": "yogino uḷāraṃ pāmojjaṃ pasādo ca hoti, tehi ca visesādhigamassa santikeyeva. Vuttañhetaṃ –",
  "atk-s0504a:853": "“Yato yato sammasati, khandhānaṃ udayabbayaṃ;",
  "atk-s0504a:854": "Labhatī pītipāmojjaṃ, amataṃ taṃ vijānataṃ.",
  "atk-s0504a:855": "“Pāmojjabahulo bhikkhu, pasanno buddhasāsane;",
  "atk-s0504a:856": "Adhigacche padaṃ santaṃ, saṅkhārūpasamaṃ sukha”nti. ;",
  "atk-s0504a:857_0": "Gāthāsu jāgarantā suṇāthetanti etaṃ mama vacanaṃ ekanteneva pamādaniddāya avijjāniddāya",
  "atk-s0504a:857_1": "pabodhanatthaṃ jāgarantā satisampajaññādidhammasamāyogena jāgariyaṃ anuyuttā suṇātha.",
  "atk-s0504a:857_2": "Ye suttā te pabujjhathāti ye yathāvuttaniddāya suttā supanaṃ upagatā, te tumhe jāgariyānuyogavasena",
  "atk-s0504a:857_3": "indriyabalabojjhaṅge saṅkaḍḍhitvā vipassanaṃ ussukkāpentā appamādapaṭipattiyā tato",
  "atk-s0504a:857_4": "pabujjhatha atha vā jāgarantāti jāgaranimittā. “Suṇātheta”nti ettha “eta”nti vuttaṃ,",
  "atk-s0504a:857_5": "kiṃ taṃ vacananti āha “ye suttā te pabujjhathā”tiādi. Tattha ye suttāti ye kilesaniddāya",
  "atk-s0504a:857_6": "suttā, te tumhe ariyamaggapaṭibodhena pabujjhatha. Suttā jāgaritaṃ seyyoti idaṃ pabodhassa",
  "atk-s0504a:857_7": "kāraṇavacanaṃ. Yasmā yathāvuttasupato vuttappakāraṃ jāgaritaṃ jāgaraṇaṃ atthakāmassa",
  "atk-s0504a:857_8": "kulaputtassa seyyo pāsaṃsataro hitasukhāvaho, tasmā pabujjhatha. Natthi jāgarato",
  "atk-s0504a:857_9": "bhayanti idaṃ tattha ānisaṃsadassanaṃ. Yo hi saddhādīhi jāgaraṇadhammehi samannāgamena",
  "atk-s0504a:857_10": "jāgaro jaggati, pamādaniddaṃ na upagacchati, tassa attānuvādabhayaṃ parānuvādabhayaṃ",
  "atk-s0504a:857_11": "daṇḍabhayaṃ duggatibhayaṃ jātiādinimittaṃ sabbampi vaṭṭabhayaṃ natthi.",
  "atk-s0504a:858_0": "Kālenāti āvāsasappāyādīnaṃ laddhakālena. Soti nipātamattaṃ. Sammā dhammaṃ parivīmaṃsamānoti",
  "atk-s0504a:858_1": "vipassanāya ārammaṇabhūtaṃ tebhūmakadhammaṃ sammā ñāyena yathā nibbindanavirajjanādayo",
  "atk-s0504a:858_2": "sambhavanti, evaṃ parito vīmaṃsanto, sabbākārena vipassantoti attho. Ekodibhūtoti",
  "atk-s0504a:858_3": "eko seṭṭho hutvā udetīti ekodi, samādhi. So ekodi bhūto jāto uppanno etassāti ekodibhūto.",
  "atk-s0504a:858_4": "Aggiāhitādisaddānaṃ viya ettha bhūtasaddassa paravacanaṃ daṭṭhabbaṃ. Ekodiṃ vā bhūto",
  "atk-s0504a:858_5": "pattoti ekodibhūto. Ettha ca ekodīti maggasamādhi adhippeto, “samāhito”ti ettha pana",
  "atk-s0504a:858_6": "pādakajjhānasamādhinā saddhiṃ vipassanāsamādhi. Atha vā kālenāti maggapaṭivedhakālena.",
  "atk-s0504a:858_7": "Sammā dhammaṃ parivīmaṃsamānoti sammadeva catusaccadhammaṃ pariññābhisamayādivasena",
  "atk-s0504a:858_8": "vīmaṃsanto, ekābhisamayena abhisamento. Ekodibhūtoti eko seṭṭho asahāyo vā hutvā",
  "atk-s0504a:858_9": "udetīti ekodi, catukiccasādhako sammappadhāno. So ekodi bhūto jātoti sabbaṃ purimasadisameva.",
  "atk-s0504a:858_10": "Vihane tamaṃ soti so evaṃbhūto ariyasāvako arahattamaggena avijjātamaṃ anavasesato",
  "atk-s0504a:858_11": "vihaneyya samucchindeyya.",
  "atk-s0504a:859_0": "Iti bhagavā paṭipattiyā amoghabhāvaṃ dassetvā idāni tattha daḷhaṃ niyojento “tasmā",
  "atk-s0504a:859_1": "have”ti osānagāthamāha. Tattha tasmāti yasmā jāgarato satiavippavāsādinā samathavipassanābhāvanā",
  "atk-s0504a:859_2": "pāripūriṃ gacchati, anukkamena ariyamaggo pātubhavati, tato cassa sabbaṃ vaṭṭabhayaṃ",
  "atk-s0504a:859_3": "natthi, tasmā. Haveti ekaṃsena daḷhaṃ vā. Bhajethāti bhajeyya. Evaṃ jāgariyaṃ bhajanto",
  "atk-s0504a:859_4": "ca ātāpibhāvādiguṇayutto bhikkhu saṃyojanāni bhinditvā aggaphalañāṇasaṅkhātaṃ anuttaraṃ",
  "atk-s0504a:859_5": "uttararahitaṃ sambodhiṃ phuse pāpuṇeyya. Sesaṃ vuttanayameva.",
  "atk-s0504a:860": "Dasamasuttavaṇṇanā niṭṭhitā.",
  "atk-s0504a:861": "11. Āpāyikasuttavaṇṇanā",
  "atk-s0504a:862_0": "48. Ekādasame āpāyikāti apāye nibbattissantīti āpāyikā. Tatthāpi niraye nibbattissantīti",
  "atk-s0504a:862_1": "nerayikā. Idamappahāyāti idaṃ idāni vakkhamānaṃ duvidhaṃ pāpasamācāraṃ appajahitvā,",
  "atk-s0504a:862_2": "tathāpaṭipattitathāpaggahaṇavasena pavattaṃ vācaṃ cittaṃ diṭṭhiñca appaṭinissajjitvāti",
  "atk-s0504a:862_3": "attho. Abrahmacārīti brahmaseṭṭhaṃ caratīti brahmacārī, brahmā vā seṭṭho ācāro etassa",
  "atk-s0504a:862_4": "atthīti brahmacārī, na brahmacārīti abrahmacārī, brahmacāripaṭirūpako dussīloti attho.",
  "atk-s0504a:862_5": "Brahmacāripaṭiññoti “brahmacārī aha”nti evaṃpaṭiñño. Paripuṇṇanti akhaṇḍādibhāvena",
  "atk-s0504a:862_6": "avikalaṃ. Parisuddhanti upakkilesābhāvena parisuddhaṃ. Amūlakenāti diṭṭhādimūlavirahitena,",
  "atk-s0504a:862_7": "diṭṭhaṃ sutaṃ parisaṅkitanti imehi codanāmūlehi vajjitena. Abrahmacariyena aseṭṭhacariyena.",
  "atk-s0504a:862_8": "Anuddhaṃsetīti “parisuddho aya”nti jānantova pārājikavatthunā dhaṃseti padhaṃseti, codeti akkosati vā.",
  "atk-s0504a:863_0": "Gāthāsu abhūtavādīti parassa dosaṃ adisvāva abhūtena tucchena musāvādaṃ katvā paraṃ",
  "atk-s0504a:863_1": "abbhācikkhanto. Katvāti yo vā pana pāpakammaṃ katvā “nāhaṃ etaṃ karomī”ti āha. Ubhopi",
  "atk-s0504a:863_2": "te pecca samā bhavantīti te ubhopi janā ito paralokaṃ gantvā nirayaṃ upagamanato",
  "atk-s0504a:863_3": "gatiyā samānā bhavanti. Tattha gatiyeva nesaṃ paricchinnā, na pana āyu. Bahuñhi pāpaṃ",
  "atk-s0504a:863_4": "katvā ciraṃ niraye paccati, parittaṃ katvā appamattakameva kālaṃ. Yasmā pana tesaṃ",
  "atk-s0504a:863_5": "ubhinnampi kammaṃ lāmakameva. Tena vuttaṃ “nihīnakammā manujā paratthā”ti. “Paratthā”ti",
  "atk-s0504a:863_6": "pana padassa purato “peccā”ti padena sambandho – parattha pecca ito gantvā te nihīnakammā samā bhavantīti.",
  "atk-s0504a:864_0": "Evaṃ bhagavā abhūtabbhakkhānavasena bhūtadosapaṭicchādanavasena ca pavattassa musāvādassa",
  "atk-s0504a:864_1": "vipākaṃ dassetvā idāni tasmiṃ ṭhāne nisinnānaṃ bahūnaṃ pāpabhikkhūnaṃ duccaritakammassa",
  "atk-s0504a:864_2": "vipākadassanena saṃvejanatthaṃ dve gāthā abhāsi. Tattha kāsāvakaṇṭhāti kasāvarasapītattā",
  "atk-s0504a:864_3": "kāsāvena vatthena paliveṭhitakaṇṭhā. Pāpadhammāti lāmakadhammā. Asaññatāti kāyādīhi",
  "atk-s0504a:864_4": "saññamarahitā. Pāpāti tathārūpā pāpapuggalā, pāpehi kammehi upapajjitvā “tassa kāyopi",
  "atk-s0504a:864_5": "āditto sampajjalito sajotibhūto, saṅghāṭipi ādittā”tiādinā lakkhaṇasaṃyutte vuttanayena",
  "atk-s0504a:864_6": "mahādukkhaṃ anubhavantiyeva.",
  "atk-s0504a:865_0": "Tatiyagāthāya ayaṃ saṅkhepattho – yañce bhuñjeyya dussīlo nissīlapuggalo kāyādīhi",
  "atk-s0504a:865_1": "asaññato raṭṭhavāsīhi saddhāya dinnaṃ yaṃ raṭṭhapiṇḍaṃ “samaṇomhī”ti paṭijānanto",
  "atk-s0504a:865_2": "gahetvā bhuñjeyya, tato āditto aggivaṇṇo ayoguḷova bhutto seyyo sundarataro. Kiṃkāraṇā?",
  "atk-s0504a:865_3": "Tappaccayā hissa ekova attabhāvo jhāyeyya, dussīlo pana hutvā saddhādeyyaṃ bhuñjitvā",
  "atk-s0504a:865_4": "anekānipi jātisatāni niraye uppajjeyyāti.",
  "atk-s0504a:866": "Ekādasamasuttavaṇṇanā niṭṭhitā.",
  "atk-s0504a:867": "12. Diṭṭhigatasuttavaṇṇanā",
  "atk-s0504a:868_0": "49. Dvādasame dvīhi diṭṭhigatehīti ettha diṭṭhiyova diṭṭhigatāni “gūthagataṃ muttagata”ntiādīsu",
  "atk-s0504a:868_1": "viya. Gahitākārasuññatāya vā diṭṭhīnaṃ gatamattānīti diṭṭhigatāni, tehi diṭṭhigatehi.",
  "atk-s0504a:868_2": "Pariyuṭṭhitāti abhibhūtā palibuddhā vā. Palibodhattho vāpi hi pariyuṭṭhānasaddo “corā",
  "atk-s0504a:868_3": "magge pariyuṭṭhiṃsū”tiādīsu viya. Devāti upapattidevā. Te hi dibbanti uḷāratamehi",
  "atk-s0504a:868_4": "kāmaguṇehi jhānādīhi ca kīḷanti, iddhānubhāvena vā yathicchitamatthaṃ gacchanti adhigacchantīti",
  "atk-s0504a:868_5": "ca devāti vuccanti. Manassa ussannattā manussā, ukkaṭṭhaniddesavasena cetaṃ vuttaṃ",
  "atk-s0504a:868_6": "yathā “satthā devamanussāna”nti. Olīyanti eketi “sassato attā ca loko cā”ti bhavesu",
  "atk-s0504a:868_7": "olīyanābhinivesabhūtena sassatabhāvena ekacce devā manussā ca avalīyanti allīyanti",
  "atk-s0504a:868_8": "saṅkocaṃ āpajjanti, na tato nissaranti. Atidhāvantīti paramatthato bhinnasabhāvānampi",
  "atk-s0504a:868_9": "sabhāvadhammānaṃ yvāyaṃ hetuphalabhāvena sambandho, taṃ aggahetvā nānattanayassapi",
  "atk-s0504a:868_10": "gahaṇena tattha tattheva dhāvanti, tasmā “ucchijjati attā ca loko ca, na hoti paraṃ",
  "atk-s0504a:868_11": "maraṇā”ti ucchede vā bhavanirodhapaṭipattiyā paṭikkhepadhammataṃ atidhāvanti atikkamanti.",
  "atk-s0504a:868_12": "Cakkhumanto ca passantīti casaddo byatireke. Pubbayogasampattiyā ñāṇaparipākena paññācakkhumanto",
  "atk-s0504a:868_13": "pana devamanussā teneva paññācakkhunā sassataṃ ucchedañca antadvayaṃ anupagamma majjhimapaṭipattidassanena",
  "atk-s0504a:868_14": "paccakkhaṃ karonti. Te hi “nāmarūpamattamidaṃ paṭiccasamuppannaṃ, tasmā na sassataṃ,",
  "atk-s0504a:868_15": "nāpi ucchijjatī”ti aviparītato passanti.",
  "atk-s0504a:869_0": "Evaṃ olīyanādike puggalādhiṭṭhānena uddisituṃ “kathañca, bhikkhave”tiādi vuttaṃ.",
  "atk-s0504a:869_1": "Tattha bhavāti kāmabhavo, rūpabhavo, arūpabhavo. Aparepi tayo bhavā saññībhavo, asaññībhavo,",
  "atk-s0504a:869_2": "nevasaññīnāsaññībhavo. Aparepi tayo bhavā ekavokārabhavo, catuvokārabhavo, pañcavokārabhavoti.",
  "atk-s0504a:869_3": "Etehi bhavehi āramanti abhinandantīti bhavārāmā. Bhavesu ratā abhiratāti bhavaratā.",
  "atk-s0504a:869_4": "Bhavesu suṭṭhu muditāti bhavasammuditā. Bhavanirodhāyāti tesaṃ bhavānaṃ accantanirodhāya",
  "atk-s0504a:869_5": "anuppādanatthāya. Dhamme desiyamāneti tathāgatappavedite niyyānikadhamme vuccamāne.",
  "atk-s0504a:869_6": "Na pakkhandatīti sassatābhiniviṭṭhattā saṃkhittadhammattā na pavisati na ogāhati.",
  "atk-s0504a:869_7": "Na pasīdatīti pasādaṃ nāpajjati na taṃ saddahati. Na santiṭṭhatīti tassaṃ desanāyaṃ",
  "atk-s0504a:869_8": "na tiṭṭhati nādhimuccati. Evaṃ sassatato abhinivisanena bhavesu olīyanti.",
  "atk-s0504a:870_0": "Aṭṭīyamānāti bhave jarārogamaraṇādīni vadhabandhanacchedanādīni ca disvā saṃvijjanena",
  "atk-s0504a:870_1": "tehi samaṅgibhāvena bhavena pīḷiyamānā dukkhāpiyamānā. Harāyamānāti lajjamānā jigucchamānāti",
  "atk-s0504a:870_2": "paṭikūlato dahantā. Vibhavanti ucchedaṃ. Abhinandantīti taṇhādiṭṭhābhinandanāhi ajjhosāya",
  "atk-s0504a:870_3": "nandanti. Yato kira bhotiādi tesaṃ abhinandanākāradassanaṃ. Tattha yatoti yadā. Bhoti",
  "atk-s0504a:870_4": "ālapanaṃ. Ayaṃ attāti kārakādibhāvena attanā parikappitaṃ sandhāya vadati. Ucchijjatīti",
  "atk-s0504a:870_5": "upacchijjati. Vinassatīti na dissati, vināsaṃ abhāvaṃ gacchati. Na hoti paraṃ maraṇāti",
  "atk-s0504a:870_6": "maraṇena uddhaṃ na bhavati. Etaṃ santanti yadetaṃ attano ucchedādi, etaṃ sabbabhavavūpasamato",
  "atk-s0504a:870_7": "sabbasantāpavūpasamato ca santaṃ, santattā eva paṇītaṃ, tacchāviparītabhāvato yāthāvaṃ.",
  "atk-s0504a:870_8": "Tattha “santaṃ paṇīta”nti idaṃ dvayaṃ taṇhābhinandanāya vadanti, “yāthāva”nti diṭṭhābhinandanāya.",
  "atk-s0504a:870_9": "Evanti evaṃ yathāvuttaucchedābhinivesanena.",
  "atk-s0504a:871_0": "Bhūtanti khandhapañcakaṃ. Tañhi paccayasambhūtattā paramatthato vijjamānattā ca bhūtanti",
  "atk-s0504a:871_1": "vuccati. Tenāha “bhūtamidaṃ, bhikkhave, samanupassathā”ti. Bhūtato aviparītasabhāvato",
  "atk-s0504a:871_2": "salakkhaṇato sāmaññalakkhaṇato ca passati. Idañhi khandhapañcakaṃ nāmarūpamattaṃ.",
  "atk-s0504a:871_3": "Tattha “ime pathavīādayo dhammā rūpaṃ, ime phassādayo dhammā nāmaṃ, imāni nesaṃ lakkhaṇādīni,",
  "atk-s0504a:871_4": "ime nesaṃ avijjādayo paccayā”ti evaṃ sapaccayanāmarūpadassanavasena ceva, “sabbepime",
  "atk-s0504a:871_5": "dhammā ahutvā sambhonti, hutvā paṭiventi, tasmā aniccā, aniccattā dukkhā, dukkhattā",
  "atk-s0504a:871_6": "anattā”ti evaṃ aniccānupassanādivasena ca passatīti attho. Ettāvatā taruṇavipassanāpariyosānā",
  "atk-s0504a:871_7": "vipassanābhūmi dassitā. Nibbidāyāti bhūtasaṅkhātassa tebhūmakadhammajātassa nibbindanatthāya,",
  "atk-s0504a:871_8": "etena balavavipassanaṃ dasseti. Virāgāyāti virāgatthaṃ virajjanatthaṃ, iminā maggaṃ",
  "atk-s0504a:871_9": "dasseti. Nirodhāyāti nirujjhanatthaṃ, imināpi maggameva dasseti. Nirodhāyāti vā paṭippassaddhinirodhena",
  "atk-s0504a:871_10": "saddhiṃ anupādisesanibbānaṃ dasseti. Evaṃ kho, bhikkhave, cakkhumanto passantīti",
  "atk-s0504a:871_11": "evaṃ paññācakkhumanto sapubbabhāgena maggapaññācakkhunā catusaccadhammaṃ passanti.",
  "atk-s0504a:872_0": "Gāthāsu ye bhūtaṃ bhūtato disvāti ye ariyasāvakā bhūtaṃ khandhapañcakaṃ bhūtato aviparītasabhāvato",
  "atk-s0504a:872_1": "vipassanāpaññāsahitāya maggapaññāya disvā. Etena pariññābhisamayaṃ dasseti. Bhūtassa",
  "atk-s0504a:872_2": "ca atikkamanti bhāvanābhisamayaṃ. Ariyamaggo hi bhūtaṃ atikkamati etenāti “bhūtassa",
  "atk-s0504a:872_3": "atikkamo”ti vutto. Yathābhūteti aviparītasaccasabhāve nibbāne. Vimuccanti adhimuccanti,",
  "atk-s0504a:872_4": "etena sacchikiriyābhisamayaṃ dasseti. Bhavataṇhāparikkhayāti bhavataṇhāya sabbaso",
  "atk-s0504a:872_5": "khepanā samucchindanato, etena samudayappahānaṃ dasseti.",
  "atk-s0504a:873_0": "Save bhūtapariñño soti ettha pana saveti nipātamattaṃ. So bhūtapariñño bhūtassa atikkamanūpāyena",
  "atk-s0504a:873_1": "maggena bhavataṇhāparikkhayā pariññātakkhandho tato eva yathābhūte nibbāne adhimutto.",
  "atk-s0504a:873_2": "Bhavābhaveti khuddake ceva mahante ca, ucchedādidassane vā vītataṇho bhinnakileso.",
  "atk-s0504a:873_3": "Bhikkhu bhūtassa upādānakkhandhasaṅkhātassa attabhāvassa vibhavā, āyatiṃ anuppādā",
  "atk-s0504a:873_4": "punabbhavaṃ nāgacchati, apaññattikabhāvameva gacchatīti anupādisesāya nibbānadhātuyā desanaṃ niṭṭhāpesi.",
  "atk-s0504a:874": "Iti imasmiṃ vagge ekādasame vaṭṭaṃ kathitaṃ, tatiyacatutthapañcamesu pariyosānasutte ca vaṭṭavivaṭṭaṃ kathitaṃ, sesesu vivaṭṭamevāti veditabbaṃ.",
  "atk-s0504a:875": "Dvādasamasuttavaṇṇanā niṭṭhitā.",
  "atk-s0504a:876": "Paramatthadīpaniyā khuddakanikāya-aṭṭhakathāya",
  "atk-s0504a:877": "Itivuttakassa dukanipātavaṇṇanā niṭṭhitā.",
  "atk-s0504a:878": "3. Tikanipāto",
  "atk-s0504a:879": "1. Paṭhamavaggo",
  "atk-s0504a:880": "1. Mūlasuttavaṇṇanā",
  "atk-s0504a:881_0": "50. Tikanipātassa paṭhame tīṇīti gaṇanaparicchedo. Imānīti abhimukhīkaraṇaṃ. Akusalamūlānīti",
  "atk-s0504a:881_1": "paricchinnadhammanidassanaṃ. Tattha akusalāni ca tāni mūlāni cāti akusalamūlāni.",
  "atk-s0504a:881_2": "Atha vā akusalānaṃ hetupaccayapabhavajanakasamuṭṭhāpakanibbattakaṭṭhena mūlāni cāti",
  "atk-s0504a:881_3": "akusalamūlāni, akusaladhammānaṃ kāraṇānīti attho. Kāraṇañhi yathā hinoti etasmā phalaṃ",
  "atk-s0504a:881_4": "pavattatīti hetu, paṭicca etasmā etīti paccayo, pabhavati etasmāti pabhavo, attano",
  "atk-s0504a:881_5": "phalaṃ janetīti janakaṃ, samuṭṭhāpetīti samuṭṭhāpakaṃ, nibbattetīti nibbattakanti",
  "atk-s0504a:881_6": "ca vuccati. Evaṃ patiṭṭhaṭṭhena mūlanti, tasmā akusalamūlānīti akusalānaṃ suppatiṭṭhitabhāvasādhanāni,",
  "atk-s0504a:881_7": "kāraṇānīti vuttaṃ hoti.",
  "atk-s0504a:882_0": "Keci pana “sāliādīnaṃ sālibījādīni viya maṇippabhādīnaṃ maṇivaṇṇādayo viya ca akusalānaṃ",
  "atk-s0504a:882_1": "akusalabhāvasādhako lobhādīnaṃ mūlaṭṭho”ti vadanti. Evaṃ sante akusalacittasamuṭṭhānarūpesu",
  "atk-s0504a:882_2": "tesaṃ hetupaccayabhāvo na siyā. Na hi tāni tesaṃ akusalabhāvaṃ sādhenti, na ca paccayā",
  "atk-s0504a:882_3": "na honti. Vuttañhetaṃ –",
  "atk-s0504a:883": "“Hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti.",
  "atk-s0504a:884_0": "Ahetukassa ca mohassa akusalabhāvo na siyā akusalabhāvasādhakassa mūlantarassa abhāvato.",
  "atk-s0504a:884_1": "Athāpi siyā lobhādīnaṃ sabhāvasiddho akusalādibhāvo, taṃsampayuttānaṃ pana lobhādipaṭibaddhoti.",
  "atk-s0504a:884_2": "Evampi yathā lobhādīnaṃ, evaṃ alobhādīnampi sabhāvasiddho kusalādibhāvoti alobhādayo",
  "atk-s0504a:884_3": "kusalā eva siyuṃ, na abyākatā, na ca honti. Tasmā yathā sampayuttesu, evaṃ mūlesupi",
  "atk-s0504a:884_4": "kusalādibhāvo pariyesitabbo. Yonisomanasikārādiko viya hi kusalabhāvassa, ayonisomanasikārādiko",
  "atk-s0504a:884_5": "akusalabhāvassa kāraṇanti gahetabbaṃ. Evaṃ akusalabhāvasādhanavasena lobhādīnaṃ mūlaṭṭhaṃ",
  "atk-s0504a:884_6": "aggahetvā suppatiṭṭhitabhāvasādhanavasena gayhamāne na koci doso. Laddhahetupaccayā",
  "atk-s0504a:884_7": "hi dhammā virūḷhamūlā viya pādapā thirā honti suppatiṭṭhitā, heturahitā pana tilabījakādisevālā",
  "atk-s0504a:884_8": "viya na suppatiṭṭhitāti hetuādiatthena akusalānaṃ upakārakattā mūlānīti akusalamūlāni.",
  "atk-s0504a:884_9": "Yasmā pana mūlena mutto akusalacittuppādo natthi, tasmā tīhi mūlehi sabbo akusalarāsi",
  "atk-s0504a:884_10": "pariyādiyitvā dassitoti daṭṭhabbaṃ.",
  "atk-s0504a:885_0": "Tāni akusalamūlāni sarūpato dassetuṃ “lobho akusalamūla”ntiādi vuttaṃ. Tattha lobhādīsu",
  "atk-s0504a:885_1": "yaṃ vattabbaṃ, taṃ heṭṭhā vuttameva. Tattha pana tatiyamaggavajjhā lobhādayo āgatā,",
  "atk-s0504a:885_2": "idha pana anavasesāti ayameva viseso.",
  "atk-s0504a:886_0": "Gāthāyaṃ pāpacetasanti akusaladhammasamāyogato lāmakacittaṃ. Hiṃsantīti attano pavattikkhaṇe",
  "atk-s0504a:886_1": "āyatiṃ vipākakkhaṇe ca vibādhenti. Attasambhūtāti attani jātā. Tacasāranti gaṇṭhitaṃ,",
  "atk-s0504a:886_2": "veḷunti attho. Samphalanti attano phalaṃ. Idaṃ vuttaṃ hoti – khadirasīsapādayo viya",
  "atk-s0504a:886_3": "antosāro ahutvā bahisāratāya tacasāranti laddhanāmaṃ veḷuādiṃ yathā attasambhūtameva",
  "atk-s0504a:886_4": "phalaṃ hiṃsati vināseti, evameva anto sīlādisārarahitaṃ lāmakacittaṃ puggalaṃ attasambhūtāyeva",
  "atk-s0504a:886_5": "lobhādayo vināsentīti.",
  "atk-s0504a:887": "Paṭhamasuttavaṇṇanā niṭṭhitā.",
  "atk-s0504a:888": "2. Dhātusuttavaṇṇanā",
  "atk-s0504a:889_0": "51. Dutiye dhātuyoti attano phalassa sabhāvassa ca dhāraṇaṭṭhena dhātuyo. Yañcettha",
  "atk-s0504a:889_1": "phalanibbattakaṃ, taṃ attano phalassa sabhāvassa ca, itaraṃ sabhāvasseva dhāraṇaṭṭhena",
  "atk-s0504a:889_2": "dhātu. Rūpadhātūti rūpabhavo. Dhātuyā āgataṭṭhāne bhavena paricchinditabbaṃ, bhavassa",
  "atk-s0504a:889_3": "āgataṭṭhāne dhātuyā paricchinditabbanti idha bhavena paricchedo kathito. Tasmā –",
  "atk-s0504a:890": "“Katame dhammā rūpāvacarā? Heṭṭhato brahmalokaṃ pariyantaṃ karitvā uparito akaniṭṭhe deve anto karitvā etthāvacarā ettha pariyāpannā khandhadhātuāyatanā, ime dhammā rūpāvacarā”ti –",
  "atk-s0504a:891": "Evaṃ vuttā rūpāvacaradhammā rūpadhātu. Arūpadhātūti arūpabhavo. Idhāpi bhavena paricchedo kathitoti –",
  "atk-s0504a:892_0": "“Katame dhammā arūpāvacarā? Heṭṭhato ākāsānañcāyatanūpage deve anto karitvā, uparito",
  "atk-s0504a:892_1": "nevasaññānāsaññāyatanūpage deve anto karitvā, etthāvacarā ettha pariyāpannā khandhadhātuāyatanā,",
  "atk-s0504a:892_2": "ime dhammā arūpāvacarā”ti –",
  "atk-s0504a:893": "Evaṃ vuttā arūpāvacaradhammā arūpadhātu. Nirodhadhātūti nibbānaṃ veditabbaṃ.",
  "atk-s0504a:894_0": "Aparo nayo – rūpasahitā, rūpapaṭibaddhā, dhammappavatti rūpadhātu, pañcavokārabhavo,",
  "atk-s0504a:894_1": "ekavokārabhavo ca, tena sakalo kāmabhavo rūpabhavo ca saṅgahito. Rūparahitā dhammappavatti",
  "atk-s0504a:894_2": "arūpadhātu, catuvokārabhavo, tena arūpabhavo saṅgahito. Iti dvīhi padehi tayo bhavā",
  "atk-s0504a:894_3": "sabbā saṃsārappavatti dassitā. Tatiyapadena pana asaṅkhatadhātuyeva saṅgahitāti maggaphalāni",
  "atk-s0504a:894_4": "idha tikavinimuttadhammā nāma jātā. Keci pana “rūpadhātūti rūpasabhāvā dhammā, arūpadhātūti",
  "atk-s0504a:894_5": "arūpasabhāvā dhammāti padadvayena anavasesato pañcakkhandhā gahitā”ti. “Rūpataṇhāya",
  "atk-s0504a:894_6": "visayabhūtā dhammā rūpadhātu, arūpataṇhāya visayabhūtā arūpadhātū”ti ca vadanti,",
  "atk-s0504a:894_7": "taṃ sabbaṃ idha nādhippetaṃ. Tasmā vuttanayeneva attho veditabbo.",
  "atk-s0504a:895_0": "Gāthāsu rūpadhātuṃ pariññāyāti rūpapaṭibaddhadhammapavattiṃ ñātapariññādīhi tīhi",
  "atk-s0504a:895_1": "pariññāhi parijānitvā. Āruppesu asaṇṭhitāti arūpāvacaradhammesu bhavarāgavasena bhavadiṭṭhivasena",
  "atk-s0504a:895_2": "ca na patiṭṭhitā anallīnā. “Arūpesu asaṇṭhitā”ti ca paṭhanti, so eva attho. Ettāvatā",
  "atk-s0504a:895_3": "tebhūmakadhammānaṃ pariññā vuttā. Nirodhe ye vimuccantīti ye nibbāne ārammaṇabhūte",
  "atk-s0504a:895_4": "aggamaggaphalavasena samucchedapaṭippassaddhīhi anavasesakilesato vimuccanti. Te",
  "atk-s0504a:895_5": "janā maccuhāyinoti te khīṇāsavajanā maraṇaṃ samatītā.",
  "atk-s0504a:896_0": "Evaṃ dhātuttayasamatikkamena amatādhigamaṃ dassetvā “ayañca paṭipadā mayā gatamaggo",
  "atk-s0504a:896_1": "ca tumhākaṃ dassito”ti tattha nesaṃ ussāhaṃ janento dutiyaṃ gāthamāha. Tattha kāyenāti",
  "atk-s0504a:896_2": "nāmakāyena maggaphalehi. Phusayitvāti patvā. Nirūpadhinti khandhādisabbūpadhirahitaṃ.",
  "atk-s0504a:896_3": "Upadhippaṭinissagganti tesaṃyeva ca upadhīnaṃ paṭinissajjanakāraṇaṃ. Nibbānassa hi",
  "atk-s0504a:896_4": "maggañāṇena sacchikiriyāya sabbe upadhayo paṭinissaṭṭhā hontīti taṃ tesaṃ paṭinissajjanakāraṇaṃ.",
  "atk-s0504a:896_5": "Sacchikatvāti kālena kālaṃ phalasamāpattisamāpajjanena attapaccakkhaṃ katvā anāsavo",
  "atk-s0504a:896_6": "sammāsambuddho tameva asokaṃ virajaṃ nibbānapadaṃ deseti. Tasmā tadadhigamāya ussukkaṃ kātabbanti.",
  "atk-s0504a:897": "Dutiyasuttavaṇṇanā niṭṭhitā.",
  "atk-s0504a:898": "3. Paṭhamavedanāsuttavaṇṇanā",
  "atk-s0504a:899_0": "52. Tatiye vedanāti ārammaṇarasaṃ vediyanti anubhavantīti vedanā. Tā vibhāgato dassetuṃ",
  "atk-s0504a:899_1": "“sukhā vedanā”tiādi vuttaṃ. Tattha sukha-saddo atthuddhāravasena heṭṭhā vuttoyeva.",
  "atk-s0504a:899_2": "Dukkha-saddo pana “jātipi dukkhā”tiādīsu dukkhavatthusmiṃ āgato. “Yasmā ca kho, mahāli,",
  "atk-s0504a:899_3": "rūpaṃ dukkhaṃ dukkhānupatitaṃ dukkhāvakkanta”ntiādīsu dukkhārammaṇe. “Dukkho pāpassa",
  "atk-s0504a:899_4": "uccayo”tiādīsu dukkhapaccaye. “Yāvañcidaṃ, bhikkhave, na sukarā akkhānena pāpuṇituṃ,",
  "atk-s0504a:899_5": "yāva dukkhā nirayā”tiādīsu dukkhapaccayaṭṭhāne. “Sukhassa ca pahānā dukkhassa ca",
  "atk-s0504a:899_6": "pahānā”tiādīsu dukkhavedanāyaṃ. Idhāpi dukkhavedanāyameva.",
  "atk-s0504a:900_0": "Vacanatthato pana sukhayatīti sukhā. Dukkhayatīti dukkhā. Na dukkhā na sukhāti adukkhamasukhā,",
  "atk-s0504a:900_1": "makāro padasandhivasena vutto. Tāsu iṭṭhānubhavanalakkhaṇā sukhā, aniṭṭhānubhavanalakkhaṇā",
  "atk-s0504a:900_2": "dukkhā, ubhayaviparītānubhavanalakkhaṇā adukkhamasukhā. Tasmā sukhadukkhavedanānaṃ",
  "atk-s0504a:900_3": "uppatti pākaṭā, na adukkhamasukhāya. Yadā hi sukhaṃ uppajjati, sakalasarīraṃ bhentaṃ",
  "atk-s0504a:900_4": "maddantaṃ pharamānaṃ satadhotasappiṃ khādāpentaṃ viya, satapākatelaṃ makkhentaṃ viya,",
  "atk-s0504a:900_5": "ghaṭasahassena pariḷāhaṃ nibbāpayamānaṃ viya ca “aho sukhaṃ, aho sukha”nti vācaṃ",
  "atk-s0504a:900_6": "nicchārayamānameva uppajjati. Yadā dukkhaṃ uppajjati, sakalasarīraṃ khobhentaṃ maddantaṃ",
  "atk-s0504a:900_7": "pharamānaṃ tattaphālaṃ pavesentaṃ viya vilīnatambalohaṃ āsiñcantaṃ viya ca “aho dukkhaṃ,",
  "atk-s0504a:900_8": "aho dukkha”nti vippalāpentameva uppajjati. Iti sukhadukkhavedanānaṃ uppatti pākaṭā.",
  "atk-s0504a:901_0": "Adukkhamasukhā pana dubbijānā duddīpanā andhakārā avibhūtā. Sā sukhadukkhānaṃ apagame",
  "atk-s0504a:901_1": "sātāsātapaṭipakkhavasena majjhattākārabhūtā nayato gaṇhantasseva pākaṭā hoti. Yathā",
  "atk-s0504a:901_2": "kiṃ? Yathā pubbāparaṃ sapaṃsuke padese upacaritamaggavasena piṭṭhipāsāṇe migena gatamaggo,",
  "atk-s0504a:901_3": "evaṃ iṭṭhāniṭṭhārammaṇesu sukhadukkhānubhavanenapi majjhattārammaṇānubhavanabhāvena",
  "atk-s0504a:901_4": "viññāyati. Majjhattārammaṇaggahaṇaṃ piṭṭhipāsāṇagamanaṃ viya iṭṭhāniṭṭhārammaṇaggahaṇābhāvato.",
  "atk-s0504a:901_5": "Yañca tatrānubhavanaṃ, sā adukkhamasukhāti.",
  "atk-s0504a:902_0": "Evamettha sukhadukkhaadukkhamasukhabhāvena tidhā vuttāpi katthaci sukhadukkhabhāvena",
  "atk-s0504a:902_1": "dvidhā vuttā. Yathāha – “dvepi mayā, ānanda, vedanā vuttā, pariyāyena sukhā vedanā,",
  "atk-s0504a:902_2": "dukkhā vedanā”ti. Katthaci tissopi visuṃ visuṃ sukhadukkhaadukkhamasukhabhāvena “sukhā",
  "atk-s0504a:902_3": "vedanā ṭhitisukhā vipariṇāmadukkhā, dukkhā vedanā ṭhitidukkhā vipariṇāmasukhā, adukkhamasukhā",
  "atk-s0504a:902_4": "vedanā ñāṇasukhā aññāṇadukkhā”ti. Katthaci sabbāpi dukkhabhāvena. Vuttañhetaṃ “yaṃ",
  "atk-s0504a:902_5": "kiñci vedayitaṃ, sabbaṃ taṃ dukkhasminti vadāmī”ti.",
  "atk-s0504a:903_0": "Tattha siyā – yadi tisso vedanā yathā idha vuttā, aññesu ca edisesu suttesu abhidhamme",
  "atk-s0504a:903_1": "ca evaṃ avatvā kasmā evaṃ vuttaṃ “yaṃ kiñci vedayitaṃ, sabbaṃ taṃ dukkhasminti vadāmī”ti,",
  "atk-s0504a:903_2": "“dvepi mayā, ānanda, vedanā vuttā”ti ca? Sandhāyabhāsitametaṃ, tasmā sā pariyāyadesanā.",
  "atk-s0504a:903_3": "Vuttañhetaṃ bhagavatā –",
  "atk-s0504a:904": "“Saṅkhārāniccataṃ, ānanda, mayā sandhāya bhāsitaṃ saṅkhāravipariṇāmataṃ, ‘yaṃ kiñci vedayitaṃ, sabbaṃ taṃ dukkhasmi”’nti.",
  "atk-s0504a:905": "“Dvepi mayā, ānanda, vedanā vuttā pariyāyenā”ti ca.",
  "atk-s0504a:906_0": "Ettha hi sukhā adukkhamasukhāti imāsaṃ dvinnaṃ vedanānaṃ nippariyāyena dukkhabhāvo",
  "atk-s0504a:906_1": "natthi, veneyyajjhāsayena pana tattha nicchandadassanatthaṃ pariyāyena dukkhabhāvo",
  "atk-s0504a:906_2": "vuttoti sā tādisī pariyāyadesanā. Ayaṃ pana vedanattayadesanā sabhāvakathāti katvā",
  "atk-s0504a:906_3": "nippariyāyadesanāti ayamettha ācariyānaṃ samānakathā.",
  "atk-s0504a:907_0": "Vitaṇḍavādī panāha “dukkhatādvayavacanato pariyāyadesanāva vedanattayadesanā”ti.",
  "atk-s0504a:907_1": "So “mā heva”ntissa vacanīyo, yasmā bhagavatā sabbāsaṃ vedanānaṃ dukkhabhāvo adhippāyavasena",
  "atk-s0504a:907_2": "vutto “saṅkhārāniccataṃ, ānanda, mayā sandhāya bhāsitaṃ saṅkhāravipariṇāmataṃ ‘yaṃ",
  "atk-s0504a:907_3": "kiñci vedayitaṃ, sabbaṃ taṃ dukkhasmi”’nti. Yadi panettha vedanattayadesanā pariyāyadesanā",
  "atk-s0504a:907_4": "siyā, “idaṃ mayā sandhāya bhāsitaṃ tisso vedanā”ti vattabbaṃ siyā, na panetaṃ vuttaṃ.",
  "atk-s0504a:908_0": "Apicāyameva vattabbo “ko, panāvuso, vedanattayadesanāya adhippāyo”ti? Sace vadeyya",
  "atk-s0504a:908_1": "“mudukā dukkhā vedanā sukhā, adhimattā dukkhā, majjhimā adukkhamasukhāti veneyyajjhāsayena",
  "atk-s0504a:908_2": "vuttā. Tāsu hi na sattānaṃ sukhādivaḍḍhī”ti. So vattabbo – ko panāvuso dukkhavedanāya",
  "atk-s0504a:908_3": "sabhāvo, yena “sabbā vedanā dukkhā”ti vucceyyuṃ? Yadi yāya uppannāya sattā viyogameva",
  "atk-s0504a:908_4": "icchanti, so dukkhavedanāya sabhāvo. Yāya ca pana uppannāya sattā aviyogameva icchanti,",
  "atk-s0504a:908_5": "yāya na ubhayaṃ icchanti, sā kathaṃ dukkhavedanā siyā? Atha yā attano nissayassa",
  "atk-s0504a:908_6": "upaghātakārī, sā dukkhā. Yā anuggahakārī, sā kathaṃ dukkhā siyā. Atha pana yadariyā",
  "atk-s0504a:908_7": "dukkhato passanti, so dukkhavedanāya sabhāvo, saṅkhāradukkhatāya vedanaṃ ariyā dukkhato",
  "atk-s0504a:908_8": "passanti, sā ca abhiṇhasabhāvāti kathaṃ tāsaṃ vedanānaṃ mudumajjhimādhimattadukkhabhāvo",
  "atk-s0504a:908_9": "siyā? Yadi ca saṅkhāradukkhatāya eva vedanānaṃ dukkhabhāvo siyā, “tisso imā, bhikkhave,",
  "atk-s0504a:908_10": "dukkhatāyo dukkhadukkhatā, vipariṇāmadukkhatā, saṅkhāradukkhatā”ti ayaṃ dukkhatānaṃ",
  "atk-s0504a:908_11": "vibhāgadesanā nippayojanā siyā. Tathā ca sati suttameva paṭibāhitaṃ siyā, purimesu",
  "atk-s0504a:908_12": "ca tīsu rūpāvacarajjhānesu mudukā dukkhā vedanāti āpajjati sukhavedanāvacanato. Catutthajjhāne",
  "atk-s0504a:908_13": "arūpajjhānesu ca majjhimā, adukkhamasukhavedanāvacanato. Evaṃ sante purimā tisso",
  "atk-s0504a:908_14": "rūpāvacarasamāpattiyo catutthajjhānasamāpattiyā arūpasamāpattīhi ca santatarāti āpajjati.",
  "atk-s0504a:908_15": "Kathaṃ vā santatarappaṇītatarāsu samāpattīsu dukkhavedanāya adhikabhāvo yujjati?",
  "atk-s0504a:908_16": "Tasmā vedanattayadesanāya pariyāyadesanābhāvo na yuttoti.",
  "atk-s0504a:909_0": "Yaṃ pana vuttaṃ “dukkhe sukhanti saññāvipallāso”ti, taṃ kathanti? Vipariṇāmadukkhatāya",
  "atk-s0504a:909_1": "saṅkhāradukkhatāya ca yathābhūtānavabodhena yā ekantato sukhasaññā, yā ca dukkhanimitte",
  "atk-s0504a:909_2": "sukhanimittasaññā, taṃ sandhāya vuttaṃ. Evampi “sukhā, bhikkhave, vedanā dukkhato",
  "atk-s0504a:909_3": "daṭṭhabbā”ti idaṃ pana kathanti? Idaṃ pana vipariṇāmadassane sanniyojanatthaṃ vuttaṃ",
  "atk-s0504a:909_4": "tassa tattha virāguppattiyā upāyabhāvato sukhavedanāya bahudukkhānugatabhāvato ca.",
  "atk-s0504a:909_5": "Tathā hi dukkhassa hetubhāvato anekehi dukkhadhammehi anubaddhattā ca paṇḍitā sukhampi",
  "atk-s0504a:909_6": "dukkhamicceva paṭipannā.",
  "atk-s0504a:910_0": "Evampi nattheva sukhā vedanā, sukhahetūnaṃ niyamābhāvato. Ye hi sukhavedanāya hetusammatā",
  "atk-s0504a:910_1": "ghāsacchādanādayo, te eva adhimattaṃ akāle ca paṭiseviyamānā dukkhavedanāya hetubhāvamāpajjanti.",
  "atk-s0504a:910_2": "Na ca yeneva hetunā sukhaṃ, teneva dukkhanti yuttaṃ vattuṃ. Tasmā na te sukhahetū,",
  "atk-s0504a:910_3": "dukkhantarāpagame pana aviññūnaṃ sukhasaññā yathā cirataraṃ ṭhānādiiriyāpathasamaṅgī",
  "atk-s0504a:910_4": "hutvā tadaññairiyāpathasamāyoge mahantañca bhāraṃ vahato bhāranikkhepe ceva vūpasame",
  "atk-s0504a:910_5": "ca, tasmā nattheva sukhanti? Tayidaṃ sammadeva sukhahetuṃ apariññāya tassa niyamābhāvaparikappanaṃ.",
  "atk-s0504a:910_6": "Ārammaṇamattameva hi kevalaṃ sukhahetuṃ manasikatvā evaṃ vuttaṃ, ajjhattikasarīrassa",
  "atk-s0504a:910_7": "avatthāvisesaṃ samuditaṃ pana ekajjhaṃ tadubhayaṃ sukhādihetūti veditabbaṃ. Yādisañca",
  "atk-s0504a:910_8": "tadubhayaṃ sukhavedanāya hetu, tādisaṃ na kadācipi dukkhavedanāya hetu hotīti vavatthitā",
  "atk-s0504a:910_9": "eva sukhādihetu. Yathā nāma tejodhātu sāliyavaḍākasassādīnaṃ yādisamavatthantaraṃ",
  "atk-s0504a:910_10": "patvā sātamadhurabhāvahetu hoti, na tādisameva patvā kadācipi asātaamadhurabhāvahetu",
  "atk-s0504a:910_11": "hoti, evaṃsampadamidaṃ daṭṭhabbaṃ.",
  "atk-s0504a:911_0": "Dukkhāpagameva kadāci sukhavedanantaraṃ upalabbhati. Tattha sukheyeva sukhasaññā,",
  "atk-s0504a:911_1": "na dukkhāpagamamatte yathā addhānagamanaparissamakilantassa sambāhane iriyāpathaparivattane",
  "atk-s0504a:911_2": "ca, aññathā kālantarepi parissamāpagame tādisī sukhasaññā siyā. Dukkhāpagamamatte",
  "atk-s0504a:911_3": "pana sukhanti parikappanā vedanāvisesassa anupalabbhamānattā. Ekanteneva cetaṃ evaṃ",
  "atk-s0504a:911_4": "sampaṭicchitabbaṃ, yato paṇītappaṇītāniyeva ārammaṇāni mahatā āyāsena sattā abhipatthayanti,",
  "atk-s0504a:911_5": "na ca nesaṃ yena kenaci yathāladdhamattena paccayena patikāraṃ kātuṃ sakkā taṇhuppādenāti.",
  "atk-s0504a:911_6": "Vedanāpaccayā hi taṇhāupādi, tathābhāve ca sugandhamadhurasukhasamphassādivatthūnaṃ",
  "atk-s0504a:911_7": "itarītarabhāvena sukhavisesasaññā jāyamānā katamassa dukkhavisesassa apagamane ghānajivhākāyadvāresu,",
  "atk-s0504a:911_8": "sotadvāre ca dibbasaṅgītasadisapañcaṅgikatūriyasaddāvadhāraṇe. Tasmā na dukkhavedanāyameva",
  "atk-s0504a:911_9": "dukkhantarāpagame sukhasaññā, nāpi kevale dukkhāpagamamatteti āgamato yuttitopi vavatthitā",
  "atk-s0504a:911_10": "tisso vedanāti bhagavato vedanattayadesanā nītatthāyeva, na neyyatthāti saññāpetabbaṃ.",
  "atk-s0504a:911_11": "Evañcetaṃ upeti, iccetaṃ kusalaṃ, no ce, kammaṃ katvā uyyojetabbo “gaccha yathāsukha”nti.",
  "atk-s0504a:912_0": "Evametā aññamaññapaṭipakkhasabhāvavavatthitalakkhaṇā eva tisso vedanā bhagavatā desitā.",
  "atk-s0504a:912_1": "Tañca kho vipassanākammikānaṃ yogāvacarānaṃ vedanāmukhena arūpakammaṭṭhānadassanatthaṃ.",
  "atk-s0504a:912_2": "Duvidhañhi kammaṭṭhānaṃ rūpakammaṭṭhānaṃ, arūpakammaṭṭhānanti. Tattha bhagavā rūpakammaṭṭhānaṃ",
  "atk-s0504a:912_3": "kathento saṅkhepamanasikāravasena vā vitthāramanasikāravasena vā catudhātuvavatthānādivasena",
  "atk-s0504a:912_4": "vā katheti. Arūpakammaṭṭhānaṃ pana kathento phassavasena vā vedanāvasena vā cittavasena",
  "atk-s0504a:912_5": "vā katheti. Ekaccassa hi āpāthagate ārammaṇe āvajjato tattha cittacetasikānaṃ paṭhamābhinipāto",
  "atk-s0504a:912_6": "phasso taṃ ārammaṇaṃ phusanto uppajjamāno pākaṭo hoti, ekaccassa taṃ ārammaṇaṃ anubhavantī",
  "atk-s0504a:912_7": "uppajjamānā vedanā pākaṭā hoti, ekaccassa taṃ ārammaṇaṃ vijānantaṃ uppajjamānaṃ viññāṇaṃ",
  "atk-s0504a:912_8": "pākaṭaṃ hoti. Iti tesaṃ tesaṃ puggalānaṃ ajjhāsayena yathāpākaṭaṃ phassādimukhena",
  "atk-s0504a:912_9": "tidhā arūpakammaṭṭhānaṃ katheti.",
  "atk-s0504a:913_0": "Tattha yassa phasso pākaṭo hoti, sopi “na kevalaṃ phassova uppajjati, tena saddhiṃ",
  "atk-s0504a:913_1": "tadeva ārammaṇaṃ anubhavamānā vedanāpi uppajjati, sañjānamānā saññāpi, cetayamānā",
  "atk-s0504a:913_2": "cetanāpi, vijānamānaṃ viññāṇampi uppajjatī”ti phassapañcamakeyeva pariggaṇhāti. Yassa",
  "atk-s0504a:913_3": "vedanā pākaṭā hoti, sopi “na kevalaṃ vedanāva uppajjati, tāya saddhiṃ phusamāno phassopi",
  "atk-s0504a:913_4": "uppajjati, sañjānamānā saññāpi, cetayamānā cetanāpi, vijānamānaṃ viññāṇampi uppajjatī”ti",
  "atk-s0504a:913_5": "phassapañcamakeyeva pariggaṇhāti. Yassa viññāṇaṃ pākaṭaṃ hoti, sopi “na kevalaṃ viññāṇameva",
  "atk-s0504a:913_6": "uppajjati, tena saddhiṃ tadevārammaṇaṃ phusamāno phassopi uppajjati, anubhavamānā",
  "atk-s0504a:913_7": "vedanāpi, sañjānamānā saññāpi, cetayamānā cetanāpi uppajjatī”ti phassapañcamakeyeva pariggaṇhāti.",
  "atk-s0504a:914_0": "So “ime phassapañcamakā dhammā kiṃnissitā”ti upadhārento “vatthunissitā”ti pajānāti.",
  "atk-s0504a:914_1": "Vatthu nāma karajakāyo. Yaṃ sandhāya vuttaṃ “idañca pana me viññāṇaṃ etthasitaṃ etthapaṭibaddha”nti.",
  "atk-s0504a:914_2": "So atthato bhūtā ceva upādārūpāni ca, evamettha vatthu rūpaṃ, phassapañcamakā nāmanti",
  "atk-s0504a:914_3": "nāmarūpamattameva passati. Rūpañcettha rūpakkhandho, nāmaṃ cattāro arūpino khandhāti",
  "atk-s0504a:914_4": "pañcakkhandhamattaṃ hoti. Nāmarūpavinimuttā hi pañcakkhandhā, pañcakkhandhavinimuttaṃ",
  "atk-s0504a:914_5": "vā nāmarūpaṃ natthi. So “ime pañcakkhandhā kiṃhetukā”ti upaparikkhanto “avijjādihetukā”ti,",
  "atk-s0504a:914_6": "tato “paccayo ceva paccayuppannañca idaṃ, añño satto vā puggalo vā natthi, suddhasaṅkhārapuñjamattamevā”ti",
  "atk-s0504a:914_7": "sappaccayanāmarūpavasena tilakkhaṇaṃ āropetvā vipassanāpaṭipāṭiyā “aniccaṃ dukkhamanattā”ti",
  "atk-s0504a:914_8": "sammasanto vicarati. So “ajja ajjā”ti paṭivedhaṃ ākaṅkhamāno tathārūpe samaye utusappāyaṃ,",
  "atk-s0504a:914_9": "puggalasappāyaṃ, bhojanasappāyaṃ, dhammassavanasappāyaṃ vā labhitvā ekapallaṅkena",
  "atk-s0504a:914_10": "nisinnova vipassanaṃ matthakaṃ pāpetvā arahatte patiṭṭhāti. Evaṃ imesaṃ tiṇṇaṃ janānaṃ",
  "atk-s0504a:914_11": "yāva arahattā kammaṭṭhānaṃ veditabbaṃ. Idha pana bhagavā vedanāvasena bujjhanakānaṃ",
  "atk-s0504a:914_12": "ajjhāsayena arūpakammaṭṭhānaṃ kathento vedanāvasena kathesi. Tattha –",
  "atk-s0504a:915": "“Lakkhaṇañca adhiṭṭhānaṃ, uppatti anusayo tathā;",
  "atk-s0504a:916": "Ṭhānaṃ pavattikālo ca, indriyañca dvidhāditā”ti. –",
  "atk-s0504a:917_0": "Idaṃ pakiṇṇakaṃ veditabbaṃ – tattha lakkhaṇaṃ heṭṭhā vuttameva. Adhiṭṭhānanti phasso.",
  "atk-s0504a:917_1": "“Phassapaccayā vedanā”ti hi vacanato phasso vedanāya adhiṭṭhānaṃ. Tathā hi so vedanādhiṭṭhānabhāvato",
  "atk-s0504a:917_2": "niccammagāvīupamāya upamito. Tattha sukhavedanīyo phasso sukhāya vedanāya adhiṭṭhānaṃ,",
  "atk-s0504a:917_3": "dukkhavedanīyo phasso dukkhāya vedanāya, adukkhamasukhavedanīyo phasso adukkhamasukhāya",
  "atk-s0504a:917_4": "vedanāya adhiṭṭhānaṃ, āsannakāraṇanti attho. Vedanā kassa padaṭṭhānaṃ? “Vedanāpaccayā",
  "atk-s0504a:917_5": "taṇhā”ti vacanato taṇhāya padaṭṭhānaṃ abhipatthanīyabhāvato. Sukhā vedanā tāva taṇhāya",
  "atk-s0504a:917_6": "padaṭṭhānaṃ hotu, itarā pana kathanti? Vuccate sukhasamaṅgīpi tāva taṃsadisaṃ tato",
  "atk-s0504a:917_7": "vā uttaritaraṃ sukhaṃ abhipattheti, kimaṅga pana dukkhasamaṅgībhūto. Adukkhamasukhā",
  "atk-s0504a:917_8": "ca santabhāvena sukhamicceva vuccatīti tissopi vedanā taṇhāya padaṭṭhānaṃ.",
  "atk-s0504a:918_0": "Uppattīti uppattikāraṇaṃ. Iṭṭhārammaṇabhūtā hi sattasaṅkhārā sukhavedanāya uppattikāraṇaṃ,",
  "atk-s0504a:918_1": "te eva aniṭṭhārammaṇabhūtā dukkhavedanāya, majjhattārammaṇabhūtā adukkhamasukhāya.",
  "atk-s0504a:918_2": "Vipākato tadākāraggahaṇato cettha iṭṭhāniṭṭhatā veditabbā.",
  "atk-s0504a:919": "Anusayoti imāsu tīsu vedanāsu sukhāya vedanāya rāgānusayo anuseti, dukkhāya vedanāya paṭighānusayo, adukkhamasukhāya vedanāya avijjānusayo anuseti. Vuttañhetaṃ –",
  "atk-s0504a:920": "“Sukhāya kho, āvuso visākha, vedanāya rāgānusayo anusetī”tiādi.",
  "atk-s0504a:921_0": "Diṭṭhimānānusayā cettha rāgapakkhiyā kātabbā. Sukhābhinandanena hi diṭṭhigatikā “sassata”ntiādinā",
  "atk-s0504a:921_1": "sakkāye abhinivisanti, mānajātikā ca mānaṃ jappenti “seyyohamasmī”tiādinā. Vicikicchānusayo",
  "atk-s0504a:921_2": "pana avijjāpakkhiko kātabbo. Tathā hi vuttaṃ paṭiccasamuppādavibhaṅge “vedanāpaccayā",
  "atk-s0504a:921_3": "vicikicchā”ti. Anusayānañca tattha tattha santāne appahīnabhāvena thāmagamanaṃ. Tasmā",
  "atk-s0504a:921_4": "“sukhāya vedanāya rāgānusayo anusetī”ti maggena appahīnattā anurūpakāraṇalābhe uppajjanāraho",
  "atk-s0504a:921_5": "rāgo, tattha sayito viya hotīti attho. Esa nayo sesesupi.",
  "atk-s0504a:922_0": "Ṭhānanti kāyo cittañca vedanāya ṭhānaṃ. Vuttañhetaṃ – “yaṃ tasmiṃ samaye kāyikaṃ",
  "atk-s0504a:922_1": "sukhaṃ kāyasamphassajaṃ sātaṃ sukhaṃ vedayitaṃ. Yaṃ tasmiṃ samaye cetasikaṃ sukhaṃ",
  "atk-s0504a:922_2": "cetosamphassajaṃ sātaṃ sukhaṃ vedayita”nti ca.",
  "atk-s0504a:923": "Pavattikāloti pavattikkhaṇo, pavattanākalanañca. Pavattikkhaṇena hi sukhadukkhavedanānaṃ sukhadukkhabhāvo vavatthito. Yathāha –",
  "atk-s0504a:924": "“Sukhā kho, āvuso visākha, vedanā ṭhitisukhā vipariṇāmadukkhā, dukkhā kho, āvuso visākha, vedanā ṭhitidukkhā vipariṇāmasukhā”ti.",
  "atk-s0504a:925_0": "Sukhāya vedanāya atthibhāvo sukhaṃ, natthibhāvo dukkhaṃ. Dukkhāya vedanāya atthibhāvo",
  "atk-s0504a:925_1": "dukkhaṃ, natthibhāvo sukhanti attho. Adukkhamasukhāya vedanāya pavattanākalanaṃ pavattiyā",
  "atk-s0504a:925_2": "ākalanaṃ anākalanañca jānanaṃ ajānanañca sukhadukkhabhāvavavatthānaṃ. Vuttampi cetaṃ –",
  "atk-s0504a:926": "“Adukkhamasukhā kho, āvuso visākha, vedanā ñāṇasukhā aññāṇadukkhā”ti.",
  "atk-s0504a:927_0": "Indriyanti etā hi sukhādayo tisso vedanā sukhindriyaṃ, dukkhindriyaṃ, somanassindriyaṃ,",
  "atk-s0504a:927_1": "domanassindriyaṃ, upekkhindriyanti adhipateyyaṭṭhena indriyato pañcadhā vibhattā.",
  "atk-s0504a:927_2": "Kāyikañhi sātaṃ sukhindriyanti vuttaṃ, asātaṃ dukkhindriyanti. Mānasaṃ pana sātaṃ",
  "atk-s0504a:927_3": "somanassindriyanti vuttaṃ, asātaṃ domanassindriyanti. Duvidhampi neva sātaṃ nāsātaṃ",
  "atk-s0504a:927_4": "upekkhindriyanti. Kiṃ panettha kāraṇaṃ – yathā kāyikacetasikā sukhadukkhavedanā “sukhindriyaṃ",
  "atk-s0504a:927_5": "somanassindriyaṃ, dukkhindriyaṃ domanassindriya”nti vibhajitvā vuttā, na evaṃ adukkhamasukhāti?",
  "atk-s0504a:927_6": "Bhedābhāvato. Yatheva hi anuggahasabhāvā bādhakasabhāvā ca sukhadukkhavedanā aññathā",
  "atk-s0504a:927_7": "kāyassa anuggahaṃ bādhakañca karonti, cittassa ca aññathā, na evaṃ adukkhamasukhā,",
  "atk-s0504a:927_8": "tasmā bhedābhāvato vibhajitvā na vuttā.",
  "atk-s0504a:928_0": "Dvidhāditāti sabbāpi hi vedanā vedayitaṭṭhena ekavidhāpi nissayabhedena duvidhā –",
  "atk-s0504a:928_1": "kāyikā cetasikāti, sukhā, dukkhā, adukkhamasukhāti tividhā, catuyonivasena catubbidhā,",
  "atk-s0504a:928_2": "indriyavasena, gativasena ca pañcavidhā, dvāravasena ca ārammaṇavasena ca chabbidhā,",
  "atk-s0504a:928_3": "sattaviññāṇadhātuyogena sattavidhā, aṭṭhalokadhammapaccayatāya aṭṭhavidhā, sukhādīnaṃ",
  "atk-s0504a:928_4": "paccekaṃ atītādivibhāgena navavidhā, tā eva ajjhattabahiddhābhedena aṭṭhārasavidhā,",
  "atk-s0504a:928_5": "tathā rūpādīsu chasu ārammaṇesu ekekasmiṃ sukhādivasena tisso tisso katvā. Rūpārammaṇasmiñhi",
  "atk-s0504a:928_6": "sukhāpi uppajjati, dukkhāpi, adukkhamasukhāpi, evaṃ itaresupi. Atha vā aṭṭhārasamanopavicāravasena",
  "atk-s0504a:928_7": "aṭṭhārasa. Vuttañhi –",
  "atk-s0504a:929_0": "“Cakkhunā rūpaṃ disvā somanassaṭṭhāniyaṃ rūpaṃ upavicarati, domanassaṭṭhāniyaṃ, upekkhāṭṭhāniyaṃ",
  "atk-s0504a:929_1": "rūpaṃ upavicarati, sotena saddaṃ…pe… manasā dhammaṃ viññāya somanassaṭṭhāniyaṃ dhammaṃ",
  "atk-s0504a:929_2": "upavicarati, domanassaṭṭhāniyaṃ, upekkhāṭṭhāniyaṃ dhammaṃ upavicaratī”ti.",
  "atk-s0504a:930_0": "Evaṃ aṭṭhārasavidhā honti. Tathā cha gehassitāni somanassāni, cha gehassitāni domanassāni,",
  "atk-s0504a:930_1": "cha gehassitā upekkhā, tathā nekkhammassitā somanassādayoti evaṃ chattiṃsavidhā.",
  "atk-s0504a:930_2": "Atīte chattiṃsa, anāgate chattiṃsa, paccuppanne chattiṃsāti aṭṭhuttarasatampi bhavanti.",
  "atk-s0504a:930_3": "Evamettha dvidhāditā veditabbāti.",
  "atk-s0504a:931": "Pakiṇṇakakathā niṭṭhitā.",
  "atk-s0504a:932_0": "Gāthāsu samāhitoti upacārappanābhedena samādhinā samāhito. Tena samathabhāvanānuyogaṃ",
  "atk-s0504a:932_1": "dasseti. Sampajānoti sātthakasampajaññādinā catubbidhena sampajaññena sampajāno.",
  "atk-s0504a:932_2": "Tena vipassanānuyogaṃ dasseti. Satoti satokārī. Tena samathavipassanānayena dhammā",
  "atk-s0504a:932_3": "bhāvanāpāripūriṃ gacchanti. Tena samannāgatattaṃ dasseti. Vedanā ca pajānātīti “imā",
  "atk-s0504a:932_4": "vedanā, ettakā vedanā”ti sabhāvato vibhāgato “aniccā dukkhā vipariṇāmadhammā”ti aniccādilakkhaṇato",
  "atk-s0504a:932_5": "ca pubbabhāge tīhi pariññāhi parijānanto vipassanaṃ vaḍḍhetvā ariyamaggena pariññāpaṭivedhena",
  "atk-s0504a:932_6": "pajānāti. Vedanānañca sambhavanti samudayasaccaṃ. Yattha cetā nirujjhantīti ettāvatā",
  "atk-s0504a:932_7": "vedanā yattha nirujjhanti, taṃ nirodhasaccaṃ. Khayagāminanti vedanānaṃ khayagāminaṃ",
  "atk-s0504a:932_8": "ariyamaggañca pajānātīti sambandho. Vedanānaṃ khayāti evaṃ cattāri saccāni paṭivijjhantena",
  "atk-s0504a:932_9": "ariyamaggena vedanānaṃ anuppādanirodhā. Nicchāto parinibbutoti nittaṇho, pahīnataṇho,",
  "atk-s0504a:932_10": "kilesaparinibbānena, khandhaparinibbānena ca parinibbuto hoti.",
  "atk-s0504a:933": "Tatiyasuttavaṇṇanā niṭṭhitā.",
  "atk-s0504a:934": "4. Dutiyavedanāsuttavaṇṇanā",
  "atk-s0504a:935_0": "53. Catutthe dukkhato daṭṭhabbāti sukhavedanā vipariṇāmadukkhavasena dukkhāti ñāṇacakkhunā",
  "atk-s0504a:935_1": "passitabbā. Sallato daṭṭhabbāti dunnīharaṇaṭṭhena antotudanaṭṭhena pīḷanaṭṭhena dukkhadukkhabhāvena",
  "atk-s0504a:935_2": "dukkhavedanā sallanti passitabbā. Aniccatoti hutvā abhāvato udayabbayavantato tāvakālikato",
  "atk-s0504a:935_3": "niccapaṭipakkhato ca adukkhamasukhā vedanā aniccāti passitabbā. Kāmañcettha sabbāpi",
  "atk-s0504a:935_4": "vedanā aniccato passitabbā, aniccadassanato pana sātisayaṃ virāganimittaṃ dukkhadassananti",
  "atk-s0504a:935_5": "imamatthaṃ dassento satthā “sukhā, bhikkhave, vedanā dukkhato daṭṭhabbā, dukkhā vedanā",
  "atk-s0504a:935_6": "sallato daṭṭhabbā”ti āha. Atha vā yattha puthujjanā sukhābhinivesino, tattha nibbedajananatthaṃ",
  "atk-s0504a:935_7": "tathā vuttaṃ. Tenassā saṅkhāradukkhatāya dukkhabhāvo dassito. Yadaniccaṃ, taṃ dukkhanti",
  "atk-s0504a:935_8": "vipariṇāmadukkhatāya “sukhā, bhikkhave, vedanā dukkhato daṭṭhabbā”ti vatvā “sukhāpi",
  "atk-s0504a:935_9": "tāva edisī, dukkhā nu kho kīdisī”ti cintentānaṃ dukkhadukkhatāya “dukkhā vedanā sallato",
  "atk-s0504a:935_10": "daṭṭhabbā”ti āha, itarā pana saṅkhāradukkhatāya eva dukkhāti dassento “adukkhamasukhā",
  "atk-s0504a:935_11": "vedanā aniccato daṭṭhabbā”ti avoca.",
  "atk-s0504a:936_0": "Ettha ca “sukhā vedanā dukkhato daṭṭhabbā”ti etena rāgassa samugghātanūpāyo dassito.",
  "atk-s0504a:936_1": "Sukhavedanāya hi rāgānusayo anuseti. “Dukkhā vedanā sallato daṭṭhabbā”ti etena dosassa",
  "atk-s0504a:936_2": "samugghātanūpāyo dassito. Dukkhavedanāya hi paṭighānusayo anuseti. “Adukkhamasukhā",
  "atk-s0504a:936_3": "vedanā aniccato daṭṭhabbā”ti etena mohassa samugghātanūpāyo dassito. Adukkhamasukhavedanāya",
  "atk-s0504a:936_4": "hi avijjānusayo anuseti.",
  "atk-s0504a:937_0": "Tathā paṭhamena taṇhāsaṃkilesassa pahānaṃ dassitaṃ tassa sukhassādahetukattā, dutiyena",
  "atk-s0504a:937_1": "duccaritasaṃkilesassa pahānaṃ. Yathābhūtañhi dukkhaṃ aparijānantā tassa pariharaṇatthaṃ",
  "atk-s0504a:937_2": "duccaritaṃ caranti. Tatiyena diṭṭhisaṃkilesassa pahānaṃ aniccato passantassa diṭṭhisaṃkilesābhāvato",
  "atk-s0504a:937_3": "avijjānimittattā diṭṭhisaṃkilesassa, avijjānimittañca adukkhamasukhā vedanā. Paṭhamena",
  "atk-s0504a:937_4": "vā vipariṇāmadukkhapariññā, dutiyena dukkhadukkhapariññā, tatiyena saṅkhāradukkhapariññā.",
  "atk-s0504a:937_5": "Paṭhamena vā iṭṭhārammaṇapariññā, dutiyena aniṭṭhārammaṇapariññā, tatiyena majjhattārammaṇapariññā.",
  "atk-s0504a:937_6": "Virattesu hi tadārammaṇadhammesu ārammaṇānipi virattāneva hontīti. Paṭhamena vā rāgappahānaparikittanena",
  "atk-s0504a:937_7": "dukkhānupassanāya appaṇihitavimokkho dīpito hoti, dutiyena dosappahānaparikittanena",
  "atk-s0504a:937_8": "aniccānupassanāya animittavimokkho, tatiyena mohappahānaparikittanena anattānupassanāya",
  "atk-s0504a:937_9": "suññatavimokkho dīpito hotīti veditabbaṃ.",
  "atk-s0504a:938_0": "Yatoti yadā, yasmā vā. Ariyoti kilesehi ārakā ṭhito parisuddho. Sammaddasoti sabbāsaṃ",
  "atk-s0504a:938_1": "vedanānaṃ catunnampi vā saccānaṃ aviparītadassāvī. Acchecchi taṇhanti vedanāmūlakaṃ",
  "atk-s0504a:938_2": "taṇhaṃ aggamaggena chindi, anavasesato samucchindi. Vivattayi saṃyojananti dasavidhaṃ",
  "atk-s0504a:938_3": "saṃyojanaṃ parivattayi, nimmūlamakāsi. Sammāti hetunā kāraṇena. Mānābhisamayāti mānassa",
  "atk-s0504a:938_4": "dassanābhisamayā, pahānābhisamayā vā. Arahattamaggo hi kiccavasena mānaṃ passati,",
  "atk-s0504a:938_5": "ayamassa dassanābhisamayo. Tena diṭṭho pana so tāvadeva pahīyati diṭṭhavisena diṭṭhasattānaṃ",
  "atk-s0504a:938_6": "jīvitaṃ viya, ayamassa pahānābhisamayo. Antamakāsi dukkhassāti evaṃ arahattamaggena",
  "atk-s0504a:938_7": "mānassa diṭṭhattā pahīnattā ca sabbasseva vaṭṭadukkhassa koṭisaṅkhātaṃ antaṃ paricchedaṃ",
  "atk-s0504a:938_8": "parivaṭumaṃ akāsi, antimasamussayamattāvasesaṃ dukkhamakāsīti vuttaṃ hoti.",
  "atk-s0504a:939_0": "Gāthāsu yoti yo ariyasāvako. Addāti addasa, sukhavedanaṃ dukkhato passīti attho.",
  "atk-s0504a:939_1": "Sukhavedanā hi visamissaṃ viya bhojanaṃ paribhogakāle assādaṃ dadamānā vipariṇāmakāle",
  "atk-s0504a:939_2": "dukkhāyevāti. Dukkhamaddakkhi sallatoti yathā sallaṃ sarīraṃ anupavisantampi paviṭṭhampi",
  "atk-s0504a:939_3": "uddhariyamānampi pīḷameva janeti, evaṃ dukkhavedanā uppajjamānāpi ṭhitippattāpi bhijjamānāpi",
  "atk-s0504a:939_4": "vibādhatiyevāti taṃ sallato vipassīti vuttaṃ. Addakkhi naṃ aniccatoti sukhadukkhato",
  "atk-s0504a:939_5": "santasabhāvatāya santatarajātikampi naṃ adukkhamasukhaṃ aniccantikatāya aniccato passi.",
  "atk-s0504a:940_0": "Sa ve sammaddasoti so evaṃ tissannaṃ vedanānaṃ sammadeva dukkhādito dassāvī. Yatoti",
  "atk-s0504a:940_1": "yasmā. Tatthāti vedanāyaṃ. Vimuccatīti samucchedavimuttivasena vimuccati. Idaṃ vuttaṃ",
  "atk-s0504a:940_2": "hoti – yasmā sukhādīni dukkhādito addasa, tasmā tattha vedanāya tappaṭibaddhachandarāgappahānena",
  "atk-s0504a:940_3": "samucchedavasena vimuccati. Yaṃsadde hi vutte taṃsaddo āharitvā vattabbo. Atha vā",
  "atk-s0504a:940_4": "yatoti kāyavācācittehi saṃyato yatatto, yatati padahatīti vā yato, āyatatīti attho.",
  "atk-s0504a:940_5": "Abhiññāvositoti vedanāmukhena catusaccakammaṭṭhānaṃ bhāvetvā chaṭṭhābhiññāya pariyosito",
  "atk-s0504a:940_6": "katakicco. Santoti rāgādikilesavūpasamena santo. Yogātigoti kāmayogādiṃ catubbidhampi",
  "atk-s0504a:940_7": "yogaṃ atikkanto. Ubhayahitamunanato munīti.",
  "atk-s0504a:941": "Catutthasuttavaṇṇanā niṭṭhitā.",
  "atk-s0504a:942": "5. Paṭhamaesanāsuttavaṇṇanā",
  "atk-s0504a:943": "54. Pañcame esanāti gavesanā pariyesanā magganā. Tā vibhāgato dassetuṃ “kāmesanā”tiādi vuttaṃ. Tattha kāmesanāti kāmānaṃ esanā, kāmasaṅkhātā vā esanā kāmesanā. Vuttañhetaṃ –",
  "atk-s0504a:944": "“Tattha katamā kāmesanā? Yo kāmesu kāmacchando, kāmarāgo, kāmanandī, kāmasneho, kāmapipāsā, kāmamucchā, kāmajjhosānaṃ, ayaṃ vuccati kāmesanā”ti.",
  "atk-s0504a:945": "Tasmā kāmarāgo kāmesanāti veditabbo. Bhavesanāyapi eseva nayo. Vuttampi cetaṃ –",
  "atk-s0504a:946": "“Tattha katamā bhavesanā? Yo bhavesu bhavacchando…pe… bhavajjhosānaṃ, ayaṃ vuccati bhavesanā”ti.",
  "atk-s0504a:947": "Tasmā bhavesanarāgo rūpārūpabhavapatthanā bhavesanāti veditabbā. Brahmacariyassa esanā brahmacariyesanā. Yathāha –",
  "atk-s0504a:948_0": "“Tattha katamā brahmacariyesanā? Sassato lokoti vā, asassato lokoti vā, antavā lokoti",
  "atk-s0504a:948_1": "vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā,",
  "atk-s0504a:948_2": "hoti tathāgato paraṃ maraṇāti vā, na hoti tathāgato paraṃ maraṇāti vā, hoti ca na",
  "atk-s0504a:948_3": "ca hoti tathāgato paraṃ maraṇāti vā, neva hoti na na hoti tathāgato paraṃ maraṇāti",
  "atk-s0504a:948_4": "vā, yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ",
  "atk-s0504a:948_5": "diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ",
  "atk-s0504a:948_6": "titthāyatanaṃ vipariyesaggāho, ayaṃ vuccati brahmacariyesanā”ti.",
  "atk-s0504a:949_0": "Tasmā diṭṭhigatasammatassa brahmacariyassa esanā diṭṭhibrahmacariyesanāti veditabbāti.",
  "atk-s0504a:949_1": "Ettāvatā rāgadiṭṭhiyo esanāti dassitā honti. Na kevalañca rāgadiṭṭhiyova esanā, tadekaṭṭhaṃ",
  "atk-s0504a:949_2": "kammampi. Vuttampi cetaṃ –",
  "atk-s0504a:950_0": "“Tattha katamā kāmesanā? Kāmarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "atk-s0504a:950_1": "ayaṃ vuccati kāmesanā. Tattha katamā bhavesanā? Bhavarāgo tadekaṭṭhaṃ akusalaṃ kāyakammaṃ",
  "atk-s0504a:950_2": "vacīkammaṃ manokammaṃ, ayaṃ vuccati bhavesanā. Tattha katamā brahmacariyesanā? Antaggāhikā",
  "atk-s0504a:950_3": "diṭṭhi tadekaṭṭhaṃ akusalaṃ kāyakammaṃ, vacīkammaṃ, manokammaṃ, ayaṃ vuccati brahmacariyesanā”ti –",
  "atk-s0504a:951": "Evametā tisso esanā veditabbā.",
  "atk-s0504a:952_0": "Gāthāsu sambhavanti ettha esanānaṃ uppattihetubhūtā avijjādayo taṇhā cāti sambhavo,",
  "atk-s0504a:952_1": "samudayoti attho. Yattha cetā nirujjhantīti brahmacariyesanā paṭhamamaggena nirujjhati,",
  "atk-s0504a:952_2": "kāmesanā anāgāmimaggena, bhavesanā arahattamaggena nirujjhatīti veditabbaṃ. Sesaṃ vuttanayameva.",
  "atk-s0504a:953": "Pañcamasuttavaṇṇanā niṭṭhitā.",
  "atk-s0504a:954": "6. Dutiyaesanāsuttavaṇṇanā",
  "atk-s0504a:955_0": "55. Chaṭṭhe brahmacariyesanā sahāti brahmacariyesanāya saddhiṃ. Vibhattilopena hi",
  "atk-s0504a:955_1": "ayaṃ niddeso, karaṇatthe vā etaṃ paccattavacanaṃ. Idaṃ vuttaṃ hoti “brahmacariyesanāya",
  "atk-s0504a:955_2": "saddhiṃ kāmesanā, bhavesanāti tisso esanā”ti. Tāsu brahmacariyesanaṃ sarūpato dassetuṃ",
  "atk-s0504a:955_3": "“itisaccaparāmāso, diṭṭhiṭṭhānā samussayā”ti vuttaṃ. Tassattho – iti evaṃ saccanti",
  "atk-s0504a:955_4": "parāmāso itisaccaparāmāso. Idameva saccaṃ, moghamaññanti diṭṭhiyā pavattiākāraṃ dasseti.",
  "atk-s0504a:955_5": "Diṭṭhiyo eva sabbānatthahetubhāvato diṭṭhiṭṭhānā. Vuttañhetaṃ – “micchādiṭṭhiparamāhaṃ,",
  "atk-s0504a:955_6": "bhikkhave, vajjaṃ vadāmī”ti. Tā eva ca uparūpari vaḍḍhamānā lobhādikilesasamussayena",
  "atk-s0504a:955_7": "ca samussayā, “idameva saccaṃ, moghamañña”nti micchābhinivisamānā sabbānatthahetubhūtā",
  "atk-s0504a:955_8": "kilesadukkhūpacayahetubhūtā ca diṭṭhiyo brahmacariyesanāti vuttaṃ hoti. Etena pavattiākārato",
  "atk-s0504a:955_9": "nibbattito ca brahmacariyesanā dassitāti veditabbā.",
  "atk-s0504a:956_0": "Sabbarāgavirattassāti sabbehi kāmarāgabhavarāgehi virattassa. Tato eva taṇhakkhayasaṅkhāte",
  "atk-s0504a:956_1": "nibbāne vimuttattā taṇhakkhayavimuttino arahato. Esanā paṭinissaṭṭhāti kāmesanā,",
  "atk-s0504a:956_2": "bhavesanā ca sabbaso nissaṭṭhā pahīnā. Diṭṭhiṭṭhānā samūhatāti brahmacariyesanāsaṅkhātā",
  "atk-s0504a:956_3": "diṭṭhiṭṭhānā ca paṭhamamaggeneva samugghātitā. Esanānaṃ khayāti evametāsaṃ tissannaṃ",
  "atk-s0504a:956_4": "esanānaṃ khayā anuppādanirodhā bhinnakilesattā. Bhikkhūti ca sabbaso āsābhā vā. Nirāsoti",
  "atk-s0504a:956_5": "ca diṭṭhekaṭṭhassa vicikicchākathaṃkathāsallassa pahīnattā akathaṃkathīti ca vuccatīti.",
  "atk-s0504a:957": "Chaṭṭhasuttavaṇṇanā niṭṭhitā.",
  "atk-s0504a:958": "7-8. Āsavasuttadvayavaṇṇanā",
  "atk-s0504a:959_0": "56-57. Sattame kāmāsavoti kāmesu āsavo, kāmasaṅkhāto vā āsavo kāmāsavo, atthato pana",
  "atk-s0504a:959_1": "kāmarāgo rūpādiabhirati ca kāmāsavo. Rūpārūpabhavesu chandarāgo jhānanikanti sassatadiṭṭhisahagato",
  "atk-s0504a:959_2": "rāgo bhavapatthanā ca bhavāsavo. Avijjāva avijjāsavo.",
  "atk-s0504a:960": "Āsavānañca sambhavanti ettha ayonisomanasikāro avijjādayo ca kilesā āsavānaṃ sambhavo. Vuttañhetaṃ –",
  "atk-s0504a:961": "“Ayoniso, bhikkhave, manasikaroto anuppannā ceva āsavā uppajjanti, uppannā ca āsavā pavaḍḍhantī”ti.",
  "atk-s0504a:962": "“Avijjā, bhikkhave, pubbaṅgamā akusalānaṃ dhammānaṃ samāpattiyā anvadeva ahirikaṃ anottappa”nti ca.",
  "atk-s0504a:963_0": "Maggañca khayagāminanti āsavānaṃ khayagāminaṃ ariyamaggañca. Tattha kāmāsavo anāgāmimaggena",
  "atk-s0504a:963_1": "pahīyati, bhavāsavo avijjāsavo ca arahattamaggena. Kāmupādānaṃ viya kāmāsavopi aggamaggavajjhoti",
  "atk-s0504a:963_2": "ca vadanti. Sesaṃ vuttanayameva. Aṭṭhame apubbaṃ natthi.",
  "atk-s0504a:964": "Sattamaaṭṭhamasuttavaṇṇanā niṭṭhitā.",
  "atk-s0504a:965": "9. Taṇhāsuttavaṇṇanā",
  "atk-s0504a:966_0": "58. Navame taṇhāyanaṭṭhena taṇhā, rūpādivisayaṃ tasatīti vā taṇhā. Idāni taṃ vibhajitvā",
  "atk-s0504a:966_1": "dassetuṃ “kāmataṇhā”tiādi vuttaṃ. Tattha pañcakāmaguṇiko rāgo kāmataṇhā. Rūpārūpabhavesu",
  "atk-s0504a:966_2": "chandarāgo jhānanikanti sassatadiṭṭhisahagato rāgo bhavavasena patthanā ca bhavataṇhā.",
  "atk-s0504a:966_3": "Ucchedadiṭṭhisahagato rāgo vibhavataṇhā. Apica pacchimataṇhādvayaṃ ṭhapetvā sesā",
  "atk-s0504a:966_4": "sabbāpi taṇhā kāmataṇhā eva. Yathāha –",
  "atk-s0504a:967_0": "“Tattha katamā bhavataṇhā? Sassatadiṭṭhisahagato rāgo sārāgo cittassa sārāgo – ayaṃ",
  "atk-s0504a:967_1": "vuccati bhavataṇhā. Tattha katamā vibhavataṇhā? Ucchedadiṭṭhisahagato rāgo sārāgo",
  "atk-s0504a:967_2": "cittassa sārāgo, ayaṃ vuccati vibhavataṇhā. Avasesā taṇhā kāmataṇhā”ti.",
  "atk-s0504a:968_0": "Imā ca tisso taṇhā rūpataṇhā…pe… dhammataṇhāti visayabhedato paccekaṃ chabbidhāti",
  "atk-s0504a:968_1": "katvā aṭṭhārasa honti. Tā ajjhattarūpādīsu aṭṭhārasa, bahiddhārūpādīsu aṭṭhārasāti",
  "atk-s0504a:968_2": "chattiṃsa, iti atītā chattiṃsa, anāgatā chattiṃsa, paccuppannā chattiṃsāti vibhāgato",
  "atk-s0504a:968_3": "aṭṭhasataṃ honti. Puna saṅgahe kariyamāne kālabhedaṃ anāmasitvā gayhamānā chattiṃseva",
  "atk-s0504a:968_4": "honti, rūpādīnaṃ ajjhattikabāhiravibhāge akariyamāne aṭṭhāraseva, rūpādiārammaṇavibhāgamatte",
  "atk-s0504a:968_5": "gayhamāne chaḷeva, ārammaṇavibhāgampi akatvā gayhamānā tissoyeva hontīti.",
  "atk-s0504a:969_0": "Gāthāsu taṇhāyogenāti taṇhāsaṅkhātena yogena, kāmayogena, bhavayogena ca. Saṃyuttāti",
  "atk-s0504a:969_1": "sambandhā, bhavādīsu saṃyojitā vā. Tenevāha “rattacittā bhavābhave”ti. Khuddake ceva",
  "atk-s0504a:969_2": "mahante ca bhave laggacittāti attho. Atha vā bhavoti sassatadiṭṭhi, abhavoti ucchedadiṭṭhi.",
  "atk-s0504a:969_3": "Tasmā bhavābhave sassatucchedadiṭṭhīsu sattavisattacittāti. Etena bhavataṇhā, vibhavataṇhā",
  "atk-s0504a:969_4": "ca dassitā. Imasmiṃ pakkhe “taṇhāyogenā”ti iminā kāmataṇhāva dassitāti veditabbā.",
  "atk-s0504a:969_5": "Te yogayuttā mārassāti te evaṃbhūtā puggalā mārassa pāsasaṅkhātena yogena yuttā baddhā.",
  "atk-s0504a:969_6": "Rāgo hi mārayogo mārapāsoti vuccati. Yathāha –",
  "atk-s0504a:970": "“Antalikkhacaro pāso, yvāyaṃ carati mānaso;",
  "atk-s0504a:971": "Tena taṃ bādhayissāmi, na me samaṇa mokkhasī”ti. ;",
  "atk-s0504a:972_0": "Catūhi yogehi anupaddutattā yogakkhemaṃ, nibbānaṃ arahattañca, tassa anadhigamena",
  "atk-s0504a:972_1": "ayogakkhemino. Uparūpari kilesābhisaṅkhārānaṃ jananato janā, pāṇino. Rūpādīsu sattā visattāti sattā.",
  "atk-s0504a:973": "“Khandhānañca paṭipāṭi, dhātuāyatanāna ca;",
  "atk-s0504a:974": "Abbocchinnaṃ vattamānā, saṃsāroti pavuccatī”ti. –",
  "atk-s0504a:975_0": "Evaṃ vuttaṃ khandhādīnaṃ aparāparuppattisaṅkhātaṃ saṃsāraṃ gacchanti, tato na muccanti.",
  "atk-s0504a:975_1": "Kasmā? Taṇhāyogayuttattā. Jātimaraṇagāmino punappunaṃ jananamaraṇasseva upagamanasīlāti.",
  "atk-s0504a:975_2": "Ettāvatā vaṭṭaṃ dassetvā idāni vivaṭṭaṃ dassetuṃ “ye ca taṇhaṃ pahantvānā”ti gāthamāha.",
  "atk-s0504a:975_3": "Sā heṭṭhā vuttanayattā suviññeyyāva.",
  "atk-s0504a:976": "Navamasuttavaṇṇanā niṭṭhitā.",
  "atk-s0504a:977": "10. Māradheyyasuttavaṇṇanā",
  "atk-s0504a:978_0": "59. Dasamassa kā uppatti? Ekadivasaṃ kira satthā sekkhabahulāya parisāya parivuto",
  "atk-s0504a:978_1": "nisinno tesaṃ ajjhāsayaṃ oloketvā upari visesādhigamāya ussāhaṃ janetuṃ asekkhabhūmiṃ",
  "atk-s0504a:978_2": "thomento idaṃ suttaṃ abhāsi. Tattha atikkammātiādīsu ayaṃ saṅkhepattho – atikkamma",
  "atk-s0504a:978_3": "atikkamitvā abhibhavitvā. Māradheyyaṃ mārassa visayaṃ issariyaṭṭhānaṃ. Ādiccova yathā",
  "atk-s0504a:978_4": "ādicco abbhādiupakkilesavimutto attano iddhiyā ānubhāvena tejasāti tīhi guṇehi samannāgato",
  "atk-s0504a:978_5": "nabhaṃ abbhussakkamāno sabbaṃ ākāsagataṃ tamaṃ atikkamma atikkamitvā abhibhavitvā",
  "atk-s0504a:978_6": "vidhamitvā virocati, obhāsati, tapati; evameva khīṇāsavo bhikkhu tīhi dhammehi samannāgato",
  "atk-s0504a:978_7": "sabbupakkilesavimutto māradheyyasaṅkhātaṃ tebhūmakadhammappavattaṃ abhibhavitvā virocatīti.",
  "atk-s0504a:979_0": "Asekkhenāti ettha sikkhāsu jātāti sekkhā, sattannaṃ sekkhānaṃ eteti vā sekkhā, apariyositasikkhattā",
  "atk-s0504a:979_1": "sayameva sikkhantīti vā sekkhā maggadhammā heṭṭhimaphalattayadhammā ca. Aggaphaladhammā",
  "atk-s0504a:979_2": "pana upari sikkhitabbābhāvena na sekkhāti asekkhā. Yattha hi sekkhabhāvāsaṅkā atthi,",
  "atk-s0504a:979_3": "tatthāyaṃ paṭisedhoti lokiyadhammesu nibbāne ca asekkhabhāvānāpatti daṭṭhabbā. Sīlasamādhipaññāsaṅkhātā",
  "atk-s0504a:979_4": "hi sikkhā attano paṭipakkhakilesehi vippayuttā parisuddhā upakkilesānaṃ ārammaṇabhāvampi",
  "atk-s0504a:979_5": "anupagamanato sātisayaṃ sikkhāti vattuṃ yuttā, aṭṭhasupi maggaphalesu vijjanti; tasmā",
  "atk-s0504a:979_6": "catumaggaheṭṭhimaphalattayadhammā viya arahattaphaladhammāpi “tāsu sikkhāsu jātā”ti",
  "atk-s0504a:979_7": "ca, taṃsikkhāsamaṅgino arahato itaresaṃ viya sekkhatte sati “sekkhassa ete”ti ca",
  "atk-s0504a:979_8": "“sikkhā sīlaṃ etesa”nti ca sekkhāti āsaṅkā siyunti tadāsaṅkānivattanatthaṃ asekkhāti",
  "atk-s0504a:979_9": "yathāvuttasekkhabhāvappaṭisedhaṃ katvā vuttaṃ. Arahattaphale pavattamānā hi sikkhā",
  "atk-s0504a:979_10": "pariniṭṭhitakiccattā na sikkhākiccaṃ karonti, kevalaṃ sikkhāphalabhāvena pavattanti.",
  "atk-s0504a:979_11": "Tasmā tā na sikkhāvacanaṃ arahanti, nāpi taṃsamaṅgino sekkhavacanaṃ, na ca taṃsampayuttadhammā",
  "atk-s0504a:979_12": "sikkhanasīlā. “Sikkhāsu jātā”ti evamādiatthehi aggaphaladhammā sekkhā na honti. Heṭṭhimaphalesu",
  "atk-s0504a:979_13": "pana sikkhā sakadāgāmimaggavipassanādīnaṃ upanissayabhāvato sikkhākiccaṃ karontīti",
  "atk-s0504a:979_14": "sikkhāvacanaṃ arahanti, taṃsamaṅgino ca sekkhavacanaṃ, taṃsampayuttā dhammā ca sikkhanasīlā.",
  "atk-s0504a:979_15": "Sekkhadhammā yathāvuttehi atthehi sekkhā hontiyeva.",
  "atk-s0504a:980_0": "Atha vā sekkhāti apariyositasikkhānaṃ vacananti, asekkhāti padaṃ pariyositasikkhānaṃ",
  "atk-s0504a:980_1": "dassananti na lokiyadhammanibbānānaṃ asekkhabhāvāpatti. Vuḍḍhippattā sekkhā asekkhā",
  "atk-s0504a:980_2": "ca sekkhadhammesu eva kesañci vuḍḍhippattānaṃ asekkhatā āpajjatīti arahattamaggadhammā",
  "atk-s0504a:980_3": "vuḍḍhippattā. Yathāvuttehi ca atthehi sekkhāti katvā asekkhā āpannāti ce? Taṃ na,",
  "atk-s0504a:980_4": "sadisesu tabbohārato. Arahattamaggato hi ninnānākaraṇaṃ arahattaphalaṃ ṭhapetvā pariññādikiccakaraṇaṃ",
  "atk-s0504a:980_5": "vipākabhāvañca, tasmā te eva sekkhā dhammā arahattaphalabhāvaṃ āpannāti sakkā vattuṃ.",
  "atk-s0504a:980_6": "Kusalasukhato ca vipākasukhaṃ santataratāya paṇītataranti vuḍḍhippattāva te dhammā",
  "atk-s0504a:980_7": "hontīti “asekkhā”ti vuccanti.",
  "atk-s0504a:981_0": "Te pana asekkhadhamme khandhavasena idha tidhā vibhajitvā tehi samannāgamena khīṇāsavassa",
  "atk-s0504a:981_1": "ānubhāvaṃ vibhāvento bhagavā “asekkhena sīlakkhandhenā”tiādimāha. Tattha sīlasaddassa",
  "atk-s0504a:981_2": "attho heṭṭhā vutto. Khandhasaddo pana rāsimhi paññattiyaṃ ruḷhiyaṃ guṇeti bahūsu",
  "atk-s0504a:981_3": "atthesu diṭṭhappayogo. Tathā hi “asaṅkheyyo appameyyo mahāudakakkhandhotveva saṅkhyaṃ",
  "atk-s0504a:981_4": "gacchatī”tiādīsu rāsimhi āgato. “Addasā kho bhagavā mahantaṃ dārukkhandhaṃ gaṅgāya",
  "atk-s0504a:981_5": "nadiyā sotena vuyhamāna”ntiādīsu paññattiyaṃ. “Cittaṃ mano mānasaṃ hadayaṃ paṇḍaraṃ",
  "atk-s0504a:981_6": "mano manāyatanaṃ viññāṇaṃ viññāṇakkhandho”tiādīsu ruḷhiyaṃ. “Na kho, āvuso visākha,",
  "atk-s0504a:981_7": "ariyena aṭṭhaṅgikena maggena tayo khandhā saṅgahitā, tīhi ca kho, āvuso visākha,",
  "atk-s0504a:981_8": "khandhehi ariyo aṭṭhaṅgiko maggo saṅgahito”tiādīsu guṇe. Idhāpi guṇeyeva daṭṭhabbo.",
  "atk-s0504a:981_9": "Tasmā asekkhena sīlasaṅkhātena guṇenāti attho. Samannāgatoti sampayutto samaṅgībhūto.",
  "atk-s0504a:981_10": "Samādahati etena, sayaṃ vā samādahati, samādhānameva vāti samādhi. Pakārehi jānāti",
  "atk-s0504a:981_11": "yathāsabhāvaṃ paṭivijjhatīti paññā. Sīlameva khandho sīlakkhandho. Sesesupi eseva nayo.",
  "atk-s0504a:982_0": "Tattha aggaphalabhūtā sammāvācā, sammākammanto, sammāājīvo ca sabhāveneva asekkho",
  "atk-s0504a:982_1": "sīlakkhandho nāma, tathā sammāsamādhi asekkho samādhikkhandho. Tadupakārakato pana",
  "atk-s0504a:982_2": "sammāvāyāmasammāsatiyo samādhikkhandhe saṅgahaṃ gacchanti. Tathā sammādiṭṭhi asekkho",
  "atk-s0504a:982_3": "paññākkhandho. Tadupakārakato sammāsaṅkappo paññākkhandhe saṅgahaṃ gacchatīti evamettha",
  "atk-s0504a:982_4": "aṭṭhapi arahattaphaladhammā tīhi khandhehi saṅgahetvā dassitāti veditabbaṃ.",
  "atk-s0504a:983_0": "Yassa ete subhāvitāti yena arahatā ete sīlādayo asekkhadhammakkhandhā subhāvitā suṭṭhu",
  "atk-s0504a:983_1": "vaḍḍhitā, so ādiccova virocatīti sambandho. “Yassa cete”tipi paṭhanti. Tesañca saddo",
  "atk-s0504a:983_2": "nipātamattaṃ. Evametasmiṃ vagge paṭhamasutte vaṭṭaṃ, pariyosānasutte vivaṭṭaṃ, itaresu",
  "atk-s0504a:983_3": "vaṭṭavivaṭṭaṃ kathitaṃ.",
  "atk-s0504a:984": "Dasamasuttavaṇṇanā niṭṭhitā.",
  "atk-s0504a:985": "Paṭhamavaggavaṇṇanā niṭṭhitā.",
  "atk-s0504a:986": "2. Dutiyavaggo",
  "atk-s0504a:987": "1. Puññakiriyavatthusuttavaṇṇanā",
  "atk-s0504a:988_0": "60. Dutiyavaggassa paṭhame puññakiriyavatthūnīti pujjabhavaphalaṃ nibbattenti, attano",
  "atk-s0504a:988_1": "santānaṃ punantīti vā puññāni, puññāni ca tāni hetupaccayehi kattabbato kiriyā cāti",
  "atk-s0504a:988_2": "puññakiriyā. Tā eva ca tesaṃ tesaṃ ānisaṃsānaṃ vatthubhāvato puññakiriyavatthūni.",
  "atk-s0504a:988_3": "Dānamayanti anupacchinnabhavamūlassa anuggahavasena pūjāvasena vā attano deyyadhammassa",
  "atk-s0504a:988_4": "paresaṃ pariccāgacetanā dīyati etāyāti dānaṃ, dānameva dānamayaṃ. Cīvarādīsu hi catūsu",
  "atk-s0504a:988_5": "paccayesu annādīsu vā dasasu dānavatthūsu rūpādīsu vā chasu ārammaṇesu taṃ taṃ dentassa",
  "atk-s0504a:988_6": "tesaṃ uppādanato paṭṭhāya pubbabhāge pariccāgakāle pacchā somanassacittena anussaraṇe",
  "atk-s0504a:988_7": "cāti tīsu kālesu vuttanayena pavattacetanā dānamayaṃ puññakiriyavatthu nāma.",
  "atk-s0504a:989_0": "Sīlamayanti niccasīlauposathaniyamādivasena pañca, aṭṭha, dasa vā sīlāni samādiyantassa",
  "atk-s0504a:989_1": "sīlapūraṇatthaṃ pabbajissāmīti vihāraṃ gacchantassa pabbajantassa manorathaṃ matthakaṃ",
  "atk-s0504a:989_2": "pāpetvā “pabbajito vatamhi sādhu suṭṭhū”ti āvajjentassa saddhāya pātimokkhaṃ paripūrentassa",
  "atk-s0504a:989_3": "paññāya cīvarādike paccavekkhantassa satiyā āpāthagatesu rūpādīsu cakkhudvārādīni",
  "atk-s0504a:989_4": "saṃvarantassa vīriyena ājīvaṃ sodhentassa ca pavattā cetanā sīlatīti sīlamayaṃ puññakiriyavatthu nāma.",
  "atk-s0504a:990_0": "Tathā paṭisambhidāyaṃ vuttena vipassanāmaggena cakkhuṃ aniccato dukkhato anattato",
  "atk-s0504a:990_1": "vipassantassa sotaṃ, ghānaṃ, jivhaṃ, kāyaṃ, manaṃ. Rūpe…pe… dhamme, cakkhuviññāṇaṃ…pe…",
  "atk-s0504a:990_2": "manoviññāṇaṃ. Cakkhusamphassaṃ…pe… manosamphassaṃ, cakkhusamphassajaṃ vedanaṃ…pe…",
  "atk-s0504a:990_3": "manosamphassajaṃ vedanaṃ. Rūpasaññaṃ…pe… dhammasaññaṃ. Jarāmaraṇaṃ aniccato dukkhato",
  "atk-s0504a:990_4": "anattato vipassantassa yā cetanā, yā ca pathavīkasiṇādīsu aṭṭhatiṃsāya ārammaṇesu",
  "atk-s0504a:990_5": "pavattā jhānacetanā, yā ca anavajjesu kammāyatanasippāyatanavijjāṭṭhānesu paricayamanasikārādivasena",
  "atk-s0504a:990_6": "pavattā cetanā, sabbā bhāveti etāyāti bhāvanāmayaṃ vuttanayena puññakiriyavatthu cāti.",
  "atk-s0504a:991_0": "Ekamekañcettha yathārahaṃ pubbabhāgato paṭṭhāya kāyena karontassa kāyakammaṃ hoti,",
  "atk-s0504a:991_1": "tadatthaṃ vācaṃ nicchārentassa vacīkammaṃ, kāyaṅgaṃ vācaṅgañca acopetvā manasā cintentassa",
  "atk-s0504a:991_2": "manokammaṃ. Annādīni dentassa cāpi “annadānādīni demī”ti vā dānapāramiṃ āvajjetvā",
  "atk-s0504a:991_3": "vā dānakāle dānamayaṃ puññakiriyavatthu hoti. Vattasīse ṭhatvā dadato sīlamayaṃ,",
  "atk-s0504a:991_4": "khayato vayato kammato sammasanaṃ paṭṭhapetvā dadato bhāvanāmayaṃ puññakiriyavatthu hoti.",
  "atk-s0504a:992_0": "Aparānipi satta puññakiriyavatthūni – apacitisahagataṃ puññakiriyavatthu veyyāvaccasahagataṃ",
  "atk-s0504a:992_1": "pattianuppadānaṃ abbhanumodanaṃ desanāmayaṃ savanamayaṃ diṭṭhijugataṃ puññakiriyavatthūti.",
  "atk-s0504a:992_2": "Saraṇagamanampi hi diṭṭhijugateneva saṅgayhati. Yaṃ panettha vattabbaṃ, taṃ parato āvi bhavissati.",
  "atk-s0504a:993_0": "Tattha vuḍḍhataraṃ disvā paccuggamanapattacīvarapaṭiggahaṇābhivādanamaggasampadānādivasena",
  "atk-s0504a:993_1": "apacāyanasahagataṃ veditabbaṃ. Vuḍḍhatarānaṃ vattapaṭipattikaraṇavasena, gāmaṃ piṇḍāya",
  "atk-s0504a:993_2": "paviṭṭhaṃ bhikkhuṃ disvā pattaṃ gahetvā gāme bhikkhaṃ sampādetvā upasaṃharaṇavasena",
  "atk-s0504a:993_3": "“gaccha bhikkhūnaṃ pattaṃ āharā”ti sutvā vegena gantvā pattāharaṇādivasena ca veyyāvaccasahagataṃ",
  "atk-s0504a:993_4": "veditabbaṃ. Cattāro paccaye datvā pupphagandhādīhi ratanattayassa pūjaṃ katvā aññaṃ",
  "atk-s0504a:993_5": "vā tādisaṃ puññaṃ katvā “sabbasattānaṃ patti hotū”ti pariṇāmavasena pattianuppadānaṃ",
  "atk-s0504a:993_6": "veditabbaṃ. Tathā parehi dinnāya pattiyā kevalaṃ vā parehi kataṃ puññaṃ “sādhu, suṭṭhū”ti",
  "atk-s0504a:993_7": "anumodanavasena abbhanumodanaṃ veditabbaṃ. Attano paguṇadhammaṃ apaccāsīsanto hitajjhāsayena",
  "atk-s0504a:993_8": "paresaṃ deseti – idaṃ desanāmayaṃ puññakiriyavatthu nāma. Yaṃ pana eko “evaṃ maṃ",
  "atk-s0504a:993_9": "dhammakathikoti jānissantī”ti icchāya ṭhatvā lābhasakkārasilokasannissito dhammaṃ",
  "atk-s0504a:993_10": "deseti, taṃ na mahapphalaṃ hoti. “Addhā ayaṃ attahitaparahitānaṃ paṭipajjanūpāyo”ti",
  "atk-s0504a:993_11": "yonisomanasikārapurecārikahitapharaṇena muducittena dhammaṃ suṇāti, idaṃ savanamayaṃ",
  "atk-s0504a:993_12": "puññakiriyavatthu hoti. Yaṃ paneko “iti maṃ saddhoti jānissantī”ti suṇāti, taṃ na",
  "atk-s0504a:993_13": "mahapphalaṃ hoti. Diṭṭhiyā ujugamanaṃ diṭṭhijugataṃ, “atthi dinna”ntiādinayappavattassa",
  "atk-s0504a:993_14": "sammādassanassa etaṃ adhivacanaṃ. Idañhi pubbabhāge vā pacchābhāge vā ñāṇavippayuttampi",
  "atk-s0504a:993_15": "ujukaraṇakāle ñāṇasampayuttameva hoti. Apare panāhu “vijānanapajānanavasena dassanaṃ",
  "atk-s0504a:993_16": "diṭṭhi kusalañca viññāṇaṃ kammassakatāñāṇādi ca sammādassana”nti. Tattha kusalena",
  "atk-s0504a:993_17": "viññāṇena ñāṇassa anuppādepi attanā katapuññānussaraṇavaṇṇārahavaṇṇanādīnaṃ saṅgaho,",
  "atk-s0504a:993_18": "kammassakatāñāṇena kammapathasammādiṭṭhiyā. Itaraṃ pana diṭṭhijugataṃ sabbesaṃ niyamalakkhaṇaṃ.",
  "atk-s0504a:993_19": "Yañhi kiñci puññaṃ karontassa diṭṭhiyā ujubhāveneva taṃ mahapphalaṃ hoti.",
  "atk-s0504a:994_0": "Imesaṃ pana sattannaṃ puññakiriyavatthūnaṃ purimehi tīhi dānamayādīhi puññakiriyavatthūhi",
  "atk-s0504a:994_1": "saṅgaho. Tattha hi apacāyanaveyyāvaccāni sīlamaye, pattianuppadānaabbhanumodanāni",
  "atk-s0504a:994_2": "dānamaye, dhammadesanāsavanāni bhāvanāmaye, diṭṭhijugataṃ tīsupi. Tenāha bhagavā –",
  "atk-s0504a:995": "“Tīṇimāni, bhikkhave, puññakiriyavatthūni. Katamāni tīṇi? Dānamayaṃ…pe… bhāvanāmayaṃ puññakiriyavatthū”ti.",
  "atk-s0504a:996_0": "Ettha ca aṭṭhannaṃ kāmāvacarakusalacetanānaṃ vasena tiṇṇampi puññakiriyavatthūnaṃ",
  "atk-s0504a:996_1": "pavatti hoti. Yathā hi paguṇaṃ dhammaṃ parivattentassa ekacce anusandhiṃ asallakkhentasseva",
  "atk-s0504a:996_2": "gacchanti, evaṃ paguṇaṃ samathavipassanābhāvanaṃ anuyuñjantassa antarantarā ñāṇavippayuttacittenāpi",
  "atk-s0504a:996_3": "manasikāro pavattati. Sabbaṃ taṃ pana mahaggatakusalacetanānaṃ vasena bhāvanāmayameva",
  "atk-s0504a:996_4": "puññakiriyavatthu hoti, na itarāni. Gāthāya attho heṭṭhā vuttoyeva.",
  "atk-s0504a:997": "Paṭhamasuttavaṇṇanā niṭṭhitā.",
  "atk-s0504a:998": "2. Cakkhusuttavaṇṇanā",
  "atk-s0504a:999_0": "61. Dutiye cakkhūnīti cakkhantīti cakkhūni, samavisamaṃ ācikkhantāni viya pavattantīti",
  "atk-s0504a:999_1": "attho. Atha vā cakkhanaṭṭhena cakkhūni. Kimidaṃ cakkhanaṃ nāma? Assādanaṃ, tathā",
  "atk-s0504a:999_2": "hi vadanti “madhuṃ cakkhati byañjanaṃ cakkhatī”ti imāni ca ārammaṇarasaṃ anubhavantāni",
  "atk-s0504a:999_3": "assādentāni viya hontīti cakkhanaṭṭhena cakkhūni. Tāni pana saṅkhepato dve cakkhūni",
  "atk-s0504a:999_4": "– ñāṇacakkhu, maṃsacakkhu cāti. Tesu maṃsacakkhu heṭṭhā vuttameva. Ñāṇacakkhu dibbacakkhu,",
  "atk-s0504a:999_5": "paññācakkhūti idha dvidhā katvā vuttaṃ.",
  "atk-s0504a:1000_0": "Tattha dibbacakkhūti dibbasadisattā dibbaṃ. Devatānañhi sucaritakammanibbattaṃ pittasemharuhirādīhi",
  "atk-s0504a:1000_1": "apalibuddhaṃ upakkilesavimuttatāya dūrepi ārammaṇaggahaṇasamatthaṃ dibbaṃ pasādacakkhu",
  "atk-s0504a:1000_2": "hoti. Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā",
  "atk-s0504a:1000_3": "dibbaṃ, dibbavihāravasena paṭiladdhattā attano ca dibbavihārasannissitattā ālokapariggahena",
  "atk-s0504a:1000_4": "mahājutikattā. Tirokuṭṭādigatarūpadassanena mahāgatikattāpi dibbaṃ. Taṃ sabbaṃ saddasatthānusārena",
  "atk-s0504a:1000_5": "veditabbaṃ. Dassanaṭṭhena cakkhukiccakaraṇena cakkhumivātipi cakkhu, dibbañca taṃ",
  "atk-s0504a:1000_6": "cakkhu cāti dibbacakkhu.",
  "atk-s0504a:1001": "Pajānātīti paññā. Kiṃ pajānāti? Cattāri ariyasaccāni “idaṃ dukkha”ntiādinā. Vuttañhetaṃ –",
  "atk-s0504a:1002": "“Pajānātīti kho, āvuso, tasmā paññāti vuccati. Kiñca pajānāti? Idaṃ dukkha”ntiādi.",
  "atk-s0504a:1003_0": "Aṭṭhakathāyaṃ pana “paññāpanavasena paññā. Kinti paññāpeti? Aniccanti paññāpeti,",
  "atk-s0504a:1003_1": "dukkhanti paññāpeti, anattāti paññāpetī”ti vuttaṃ. Sā panāyaṃ lakkhaṇādito yathāsabhāvapaṭivedhalakkhaṇā,",
  "atk-s0504a:1003_2": "akkhalitapaṭivedhalakkhaṇā vā kusalissāsakhittausupaṭivedho viya, visayobhāsanarasā",
  "atk-s0504a:1003_3": "padīpo viya, asammohapaccupaṭṭhānā araññagatasudesako viya. Visesato panettha āsavakkhayañāṇasaṅkhātā",
  "atk-s0504a:1003_4": "paññā catusaccadassanaṭṭhena paññācakkhūti adhippetā. Yaṃ sandhāya vuttaṃ “cakkhuṃ",
  "atk-s0504a:1003_5": "udapādi, ñāṇaṃ udapādi, paññā udapādi, vijjā udapādi, āloko udapādī”ti.",
  "atk-s0504a:1004_0": "Etesu ca maṃsacakkhu parittaṃ, dibbacakkhu mahaggataṃ, itaraṃ appamāṇaṃ. Maṃsacakkhu",
  "atk-s0504a:1004_1": "rūpaṃ, itarāni arūpāni. Maṃsacakkhu dibbacakkhu ca lokiyāni sāsavāni rūpavisayāni,",
  "atk-s0504a:1004_2": "itaraṃ lokuttaraṃ anāsavaṃ catusaccavisayaṃ. Maṃsacakkhu abyākataṃ, dibbacakkhu siyā",
  "atk-s0504a:1004_3": "kusalaṃ siyā abyākataṃ, tathā paññācakkhu. Maṃsacakkhu kāmāvacaraṃ, dibbacakkhu rūpāvacaraṃ,",
  "atk-s0504a:1004_4": "itaraṃ lokuttaranti evamādi vibhāgā veditabbā.",
  "atk-s0504a:1005_0": "Gāthāsu anuttaranti paññācakkhuṃ sandhāya vuttaṃ. Tañhi āsavakkhayañāṇabhāvato anuttaraṃ.",
  "atk-s0504a:1005_1": "Akkhāsi purisuttamoti purisānaṃ uttamo aggo sammāsambuddho desesi. Uppādoti maṃsacakkhussa",
  "atk-s0504a:1005_2": "pavatti. Maggoti upāyo, dibbacakkhussa kāraṇaṃ. Pakaticakkhumato eva hi dibbacakkhu",
  "atk-s0504a:1005_3": "uppajjati, yasmā kasiṇālokaṃ vaḍḍhetvā dibbacakkhuñāṇassa uppādanaṃ, so ca kasiṇamaṇḍale",
  "atk-s0504a:1005_4": "uggahanimittena vinā natthīti. Yatoti yadā. Ñāṇanti āsavakkhayañāṇaṃ. Tenevāha “paññācakkhu",
  "atk-s0504a:1005_5": "anuttara”nti. Yassa cakkhussa paṭilābhāti yassa ariyassa paññācakkhussa uppattiyā",
  "atk-s0504a:1005_6": "bhāvanāya sabbasmā vaṭṭadukkhato pamuccati parimuccatīti.",
  "atk-s0504a:1006": "Dutiyasuttavaṇṇanā niṭṭhitā.",
  "atk-s0504a:1007": "3. Indriyasuttavaṇṇanā",
  "atk-s0504a:1008_0": "62. Tatiye indriyānīti adhipateyyaṭṭhena indriyāni. Yāni hi sahajātadhammesu issarā",
  "atk-s0504a:1008_1": "viya hutvā tehi anuvattitabbāni, tāni indriyāni nāma. Apica indo bhagavā dhammissaro",
  "atk-s0504a:1008_2": "paramena cittissariyena samannāgato. Tena indena sabbapaṭhamaṃ diṭṭhattā adhigatattā",
  "atk-s0504a:1008_3": "paresañca diṭṭhattā desitattā vihitattā gocarabhāvanāsevanāhi diṭṭhattā ca indriyāni.",
  "atk-s0504a:1008_4": "Indaṃ vā maggādhigamassa upanissayabhūtaṃ puññakammaṃ, tassa liṅgānītipi indriyāni.",
  "atk-s0504a:1008_5": "Anaññātaññassāmītindriyanti “anamatagge saṃsāre anaññātaṃ anadhigataṃ amatapadaṃ",
  "atk-s0504a:1008_6": "catusaccadhammameva vā jānissāmī”ti paṭipannassa iminā pubbabhāgena uppannaṃ indriyaṃ,",
  "atk-s0504a:1008_7": "sotāpattimaggapaññāyetaṃ adhivacanaṃ. Aññindriyanti ājānanaindriyaṃ. Tatrāyaṃ vacanattho",
  "atk-s0504a:1008_8": "– ājānāti paṭhamamaggañāṇena diṭṭhamariyādaṃ anatikkamitvāva jānātīti aññā. Yatheva",
  "atk-s0504a:1008_9": "hi paṭhamamaggapaññā dukkhādīsu pariññābhisamayādivasena pavattati, tatheva ayampi",
  "atk-s0504a:1008_10": "pavattatīti aññā ca sā yathāvuttenaṭṭhena indriyaṃ cāti aññindriyaṃ. Ājānanaṭṭheneva",
  "atk-s0504a:1008_11": "aññassa vā ariyapuggalassa indriyanti aññindriyaṃ, sotāpattiphalato paṭṭhāya chasu",
  "atk-s0504a:1008_12": "ṭhānesu ñāṇassetaṃ adhivacanaṃ. Aññātāvindriyanti aññātāvino catūsu saccesu niṭṭhitañāṇakiccassa",
  "atk-s0504a:1008_13": "khīṇāsavassa uppajjanato indriyaṭṭhasambhavato ca aññātāvindriyaṃ. Ettha ca paṭhamapacchimāni",
  "atk-s0504a:1008_14": "paṭhamamaggacatutthaphalavasena ekaṭṭhānikāni, itaraṃ itaramaggaphalavasena chaṭṭhānikanti veditabbaṃ.",
  "atk-s0504a:1009_0": "Gāthāsu sikkhamānassāti adhisīlasikkhādayo sikkhamānassa bhāventassa. Ujumaggānusārinoti",
  "atk-s0504a:1009_1": "ujumaggo vuccati ariyamaggo, antadvayavivajjitattā tassa anussaraṇato ujumaggānusārino,",
  "atk-s0504a:1009_2": "paṭipāṭiyā magge uppādentassāti attho. Khayasminti anavasesakilesānaṃ khepanato khayasaṅkhāte",
  "atk-s0504a:1009_3": "aggamagge ñāṇaṃ paṭhamaṃ pureyeva uppajjati. Tato aññā anantarāti tato maggañāṇato",
  "atk-s0504a:1009_4": "anantarā arahattaṃ uppajjati. Atha vā ujumaggānusārinoti līnuddhaccapatiṭṭhānāyūhanādike",
  "atk-s0504a:1009_5": "vajjetvā samathavipassanaṃ yuganaddhaṃ katvā bhāvanāvasena pavattaṃ pubbabhāgamaggaṃ",
  "atk-s0504a:1009_6": "anussarantassa anugacchantassa paṭipajjantassa gotrabhuñāṇānantaraṃ diṭṭhekaṭṭhānaṃ",
  "atk-s0504a:1009_7": "kilesānaṃ khepanato khayasmiṃ sotāpattimagge paṭhamaṃ ñāṇaṃ anaññātaññassāmītindriyaṃ",
  "atk-s0504a:1009_8": "uppajjati. Tato aññā anantarāti tato paṭhamañāṇato anantarā anantarato paṭṭhāya yāva",
  "atk-s0504a:1009_9": "aggamaggā aññā aññindriyaṃ uppajjati.",
  "atk-s0504a:1010_0": "Tato aññā vimuttassāti tato aññā aññindriyato pacchā arahattamaggañāṇānantarā arahattaphalena",
  "atk-s0504a:1010_1": "paññāvimuttiyā aññātāvindriyena vimuttassa. Ñāṇaṃ ve hoti tādinoti arahattaphaluppattito",
  "atk-s0504a:1010_2": "uttarakāle iṭṭhāniṭṭhādīsu tādilakkhaṇappattassa khīṇāsavassa paccavekkhaṇañāṇaṃ",
  "atk-s0504a:1010_3": "uppajjati. Kathaṃ uppajjatīti āha “akuppā me vimuttī”ti. Tassa akuppabhāvassa kāraṇaṃ",
  "atk-s0504a:1010_4": "dasseti “bhavasaṃyojanakkhayā”ti.",
  "atk-s0504a:1011_0": "Idāni tādisaṃ khīṇāsavaṃ thomento “sa ve indriyasampanno”ti tatiyaṃ gāthamāha. Tattha",
  "atk-s0504a:1011_1": "indriyasampannoti yathāvuttehi tīhi lokuttarindriyehi samannāgato, suddhehipi vā",
  "atk-s0504a:1011_2": "paṭippassaddhiladdhehi saddhādīhi indriyehi samannāgato paripuṇṇo, tato eva cakkhādīhi",
  "atk-s0504a:1011_3": "suṭṭhu vūpasantehi nibbisevanehi indriyehi samannāgato. Tenāha “santo”ti, sabbakilesapariḷāhavūpasamena",
  "atk-s0504a:1011_4": "upasantoti attho. Santipade ratoti nibbāne abhirato adhimutto. Ettha ca “indriyasampanno”ti",
  "atk-s0504a:1011_5": "etena bhāvitamaggatā, pariññātakkhandhatā cassa dassitā. “Santo”ti etena pahīnakilesatā,",
  "atk-s0504a:1011_6": "“santipade rato”ti etena sacchikatanirodhatāti. Sesaṃ vuttanayameva.",
  "atk-s0504a:1012": "Tatiyasuttavaṇṇanā niṭṭhitā.",
  "atk-s0504a:1013": "4. Addhāsuttavaṇṇanā",
  "atk-s0504a:1014_0": "63. Catutthe addhāti kālā. Atīto addhātiādīsu dve pariyāyā – suttantapariyāyo, abhidhammapariyāyo",
  "atk-s0504a:1014_1": "ca. Tattha suttantapariyāyena paṭisandhito pubbe atīto addhā nāma, cutito pacchā",
  "atk-s0504a:1014_2": "anāgato addhā nāma, saha cutipaṭisandhīhi tadanantaraṃ paccuppanno addhā nāma. Abhidhammapariyāyena",
  "atk-s0504a:1014_3": "uppādo, ṭhiti, bhaṅgoti ime tayo khaṇe patvā niruddhadhammā atīto addhā nāma, tayopi",
  "atk-s0504a:1014_4": "khaṇe asampattā anāgato addhā nāma, khaṇattayasamaṅgino paccuppanno addhā nāma.",
  "atk-s0504a:1015_0": "Aparo nayo – ayañhi atītādivibhāgo addhāsantatisamayakhaṇavasena catudhā veditabbo.",
  "atk-s0504a:1015_1": "Tesu addhāvibhāgo vutto. Santativasena sabhāgā ekautusamuṭṭhānā, ekāhārasamuṭṭhānā",
  "atk-s0504a:1015_2": "ca pubbāpariyavasena vattamānāpi paccuppannā. Tato pubbe visabhāgautuāhārasamuṭṭhānā",
  "atk-s0504a:1015_3": "atītā pacchā anāgatā. Cittajā ekavīthiekajavanaekasamāpattisamuṭṭhānā paccuppannā",
  "atk-s0504a:1015_4": "nāma, tato pubbe atītā, pacchā anāgatā. Kammasamuṭṭhānānaṃ pāṭiyekkaṃ santativasena",
  "atk-s0504a:1015_5": "atītādibhedo natthi, tesaṃyeva pana utuāhāracittasamuṭṭhānānaṃ upatthambhakavasena",
  "atk-s0504a:1015_6": "tassa atītādibhāvo veditabbo. Samayavasena ekamuhuttapubbaṇhasāyanharattidivādīsu",
  "atk-s0504a:1015_7": "samayesu santānavasena pavattamānā taṃtaṃsamaye paccuppannā nāma, tato pubbe atītā,",
  "atk-s0504a:1015_8": "pacchā anāgatā. Ayaṃ tāva rūpadhammesu nayo. Arūpadhammesu pana khaṇavasena uppādādikkhaṇattayapariyāpannā",
  "atk-s0504a:1015_9": "paccuppannā, tato pubbe atītā, pacchā anāgatā. Apica atikkantahetupaccayakiccā atītā,",
  "atk-s0504a:1015_10": "niṭṭhitahetukiccā aniṭṭhitapaccayakiccā paccuppannā, ubhayakiccaṃ asampattā anāgatā.",
  "atk-s0504a:1015_11": "Attano vā kiccakkhaṇe paccuppannā, tato pubbe atītā, pacchā anāgatā. Ettha ca khaṇādikathāva",
  "atk-s0504a:1015_12": "nippariyāyā, sesā pariyāyā. Ayañhi atītādibhedo nāma dhammānaṃ hoti, na kālassa.",
  "atk-s0504a:1015_13": "Atītādibhede pana dhamme upādāya paramatthato avijjamānopi kālo idha teneva vohārena",
  "atk-s0504a:1015_14": "atītotiādinā vuttoti veditabbo.",
  "atk-s0504a:1016": "Gāthāsu akkheyyasaññinoti ettha akkhāyati, kathīyati, paññāpīyatīti akkheyyaṃ, kathāvatthu, atthato rūpādayo pañcakkhandhā. Vuttañhetaṃ –",
  "atk-s0504a:1017": "“Atītaṃ vā addhānaṃ ārabbha kathaṃ katheyya, anāgataṃ vā…pe… paccuppannaṃ vā addhānaṃ ārabbha kathaṃ katheyyā”ti.",
  "atk-s0504a:1018": "Tathā –",
  "atk-s0504a:1019_0": "“Yaṃ, bhikkhave, rūpaṃ atītaṃ niruddhaṃ vipariṇataṃ, ‘ahosī’ti tassa saṅkhā, ‘ahosī’ti",
  "atk-s0504a:1019_1": "tassa samaññā, ‘ahosī’ti tassa paññatti; na tassa saṅkhā atthīti, na tassa saṅkhā bhavissatī”ti –",
  "atk-s0504a:1020_0": "Evaṃ vuttena niruttipathasuttenapi ettha attho dīpetabbo. Evaṃ kathāvatthubhāvena",
  "atk-s0504a:1020_1": "akkheyyasaṅkhāte khandhapañcake ahanti ca mamanti ca devoti ca manussoti ca itthīti",
  "atk-s0504a:1020_2": "ca purisoti ca ādinā pavattasaññāvasena akkheyyasaññino, pañcasu upādānakkhandhesu",
  "atk-s0504a:1020_3": "sattapuggalādisaññinoti attho. Akkheyyasmiṃ taṇhādiṭṭhiggāhavasena patiṭṭhitā, rāgādivasena",
  "atk-s0504a:1020_4": "vā aṭṭhahākārehi patiṭṭhitā. Ratto hi rāgavasena patiṭṭhito hoti, duṭṭho dosavasena,",
  "atk-s0504a:1020_5": "mūḷho mohavasena, parāmaṭṭho diṭṭhivasena, thāmagato anusayavasena, vinibaddho mānavasena,",
  "atk-s0504a:1020_6": "aniṭṭhaṅgato vicikicchāvasena, vikkhepagato uddhaccavasena patiṭṭhito hotīti.",
  "atk-s0504a:1021_0": "Akkheyyaṃ apariññāyāti taṃ akkheyyaṃ tebhūmakadhamme tīhi pariññāhi aparijānitvā",
  "atk-s0504a:1021_1": "tassa aparijānanahetu. Yogamāyanti maccunoti maraṇassa yogaṃ tena saṃyogaṃ upagacchanti,",
  "atk-s0504a:1021_2": "na visaṃyoganti attho.",
  "atk-s0504a:1022": "Atha vā yoganti upāyaṃ, tena yojitaṃ pasāritaṃ mārasenaṭṭhāniyaṃ anatthajālaṃ kilesajālañca upagacchantīti vuttaṃ hoti. Tathā hi vuttaṃ –",
  "atk-s0504a:1023": "“Na hi no saṅgaraṃ tena, mahāsenena maccunā”ti. ;",
  "atk-s0504a:1024_0": "Ettāvatā vaṭṭaṃ dassetvā idāni vivaṭṭaṃ dassetuṃ “akkheyyañca pariññāyā”tiādi vuttaṃ.",
  "atk-s0504a:1024_1": "Tattha ca-saddo byatireke, tena akkheyyaparijānanena laddhabbaṃ vakkhamānameva visesaṃ",
  "atk-s0504a:1024_2": "joteti. Pariññāyāti vipassanāsahitāya maggapaññāya dukkhanti paricchijja jānitvā,",
  "atk-s0504a:1024_3": "tappaṭibaddhakilesappahānena vā taṃ samatikkamitvā tissannampi pariññānaṃ kiccaṃ",
  "atk-s0504a:1024_4": "matthakaṃ pāpetvā. Akkhātāraṃ na maññatīti sabbaso maññanānaṃ pahīnattā khīṇāsavo",
  "atk-s0504a:1024_5": "akkhātāraṃ na maññati, kārakādisabhāvaṃ kiñci attānaṃ na paccetīti attho. Phuṭṭho",
  "atk-s0504a:1024_6": "vimokkho manasā, santipadamanuttaranti yasmā sabbasaṅkhatavimuttattā “vimokkho”ti",
  "atk-s0504a:1024_7": "sabbakilesasantāpavūpasamanaṭṭhānatāya “santipada”nti laddhanāmo nibbānadhammo phuṭṭho",
  "atk-s0504a:1024_8": "phusito patto, tasmā akkhātāraṃ na maññatīti. Atha vā “pariññāyā”ti padena dukkhasaccassa",
  "atk-s0504a:1024_9": "pariññābhisamayaṃ samudayasaccassa pahānābhisamayañca vatvā idāni “phuṭṭho vimokkho",
  "atk-s0504a:1024_10": "manasā, santipadamanuttara”nti iminā magganirodhānaṃ bhāvanāsacchikiriyābhisamayaṃ",
  "atk-s0504a:1024_11": "vadati. Tassattho – samucchedavasena sabbakilesehi vimuccatīti vimokkho, ariyamaggo.",
  "atk-s0504a:1024_12": "So panassa maggacittena phuṭṭho phusito bhāvito, teneva anuttaraṃ santipadaṃ nibbānaṃ",
  "atk-s0504a:1024_13": "phuṭṭhaṃ phusitaṃ sacchikatanti.",
  "atk-s0504a:1025_0": "Akkheyyasampannoti akkheyyanimittaṃ vividhāhi vipattīhi upaddute loke pahīnavipallāsatāya",
  "atk-s0504a:1025_1": "tato suparimutto akkheyyapariññābhinibbattāhi sampattīhi sampanno samannāgato. Saṅkhāya",
  "atk-s0504a:1025_2": "sevīti paññāvepullappattiyā cīvarādipaccaye saṅkhāya parituletvāva sevanasīlo, saṅkhātadhammattā",
  "atk-s0504a:1025_3": "ca āpāthagataṃ sabbampi visayaṃ chaḷaṅgupekkhāvasena saṅkhāya sevanasīlo. Dhammaṭṭhoti",
  "atk-s0504a:1025_4": "asekkhadhammesu nibbānadhamme eva vā ṭhito. Vedagūti veditabbassa catusaccassa pāraṅgatattā",
  "atk-s0504a:1025_5": "vedagū. Evaṃguṇo arahā bhavādīsu katthaci āyatiṃ punabbhavābhāvato manussadevāti",
  "atk-s0504a:1025_6": "saṅkhyaṃ na upeti, apaññattikabhāvameva gacchatīti anupādāparinibbānena desanaṃ niṭṭhāpesi.",
  "atk-s0504a:1026": "Catutthasuttavaṇṇanā niṭṭhitā.",
  "atk-s0504a:1027": "5. Duccaritasuttavaṇṇanā",
  "atk-s0504a:1028_0": "64. Pañcame duṭṭhu caritāni, duṭṭhāni vā caritāni duccaritāni. Kāyena duccaritaṃ,",
  "atk-s0504a:1028_1": "kāyato vā pavattaṃ duccaritaṃ kāyaduccaritaṃ. Sesesupi eseva nayo. Imāni ca duccaritāni",
  "atk-s0504a:1028_2": "paññattiyā vā kathetabbāni kammapathehi vā. Tattha paññattiyā tāva kāyadvāre paññattasikkhāpadassa",
  "atk-s0504a:1028_3": "vītikkamo kāyaduccaritaṃ, vacīdvāre paññattasikkhāpadassa vītikkamo vacīduccaritaṃ,",
  "atk-s0504a:1028_4": "ubhayattha paññattassa vītikkamo manoduccaritanti ayaṃ paññattikathā. Pāṇātipātādayo",
  "atk-s0504a:1028_5": "pana tisso cetanā kāyadvārepi, vacīdvārepi, uppannā kāyaduccaritaṃ, tathā catasso",
  "atk-s0504a:1028_6": "musāvādādicetanā vacīduccaritaṃ, abhijjhā, byāpādo, micchādiṭṭhīti tayo cetanāsampayuttadhammā",
  "atk-s0504a:1028_7": "manoduccaritanti ayaṃ kammapathakathā.",
  "atk-s0504a:1029_0": "Gāthāyaṃ kammapathappattoyeva pāpadhammo kāyaduccaritādibhāvena vuttoti tadaññaṃ",
  "atk-s0504a:1029_1": "pāpadhammaṃ saṅgaṇhituṃ “yañcaññaṃ dosasañhita”nti vuttaṃ. Tattha dosasañhitanti",
  "atk-s0504a:1029_2": "rāgādikilesasaṃhitaṃ. Sesaṃ suviññeyyameva.",
  "atk-s0504a:1030": "Pañcamasuttavaṇṇanā niṭṭhitā.",
  "atk-s0504a:1031": "6. Sucaritasuttavaṇṇanā",
  "atk-s0504a:1032_0": "65. Chaṭṭhe suṭṭhu caritāni, sundarāni vā caritāni sucaritāni. Kāyena sucaritaṃ,",
  "atk-s0504a:1032_1": "kāyato vā pavattaṃ sucaritaṃ kāyasucaritaṃ. Sesesupi eseva nayo. Idhāpi pana paññattivasena,",
  "atk-s0504a:1032_2": "kammapathavasena cāti duvidhā kathā. Tattha kāyadvāre paññattasikkhāpadassa avītikkamo",
  "atk-s0504a:1032_3": "kāyasucaritaṃ, vacīdvāre paññattasikkhāpadassa avītikkamo vacīsucaritaṃ, ubhayattha",
  "atk-s0504a:1032_4": "paññattassa avītikkamo manosucaritanti ayaṃ paññattikathā. Pāṇātipātādīhi pana viramantassa",
  "atk-s0504a:1032_5": "uppannā tisso cetanāpi viratiyopi kāyasucaritaṃ, musāvādādīhi viramantassa catasso",
  "atk-s0504a:1032_6": "cetanāpi viratiyopi vacīsucaritaṃ, anabhijjhā, abyāpādo, sammādiṭṭhīti tayo cetanāsampayuttadhammā",
  "atk-s0504a:1032_7": "manosucaritanti ayaṃ kammapathakathā. Sesaṃ vuttanayameva.",
  "atk-s0504a:1033": "Chaṭṭhasuttavaṇṇanā niṭṭhitā.",
  "atk-s0504a:1034": "7. Soceyyasuttavaṇṇanā",
  "atk-s0504a:1035": "66. Sattame soceyyānīti sucibhāvā. Kāyasoceyyanti kāyasucaritaṃ, vacīmanosoceyyānipi vacīmanosucaritāneva. Tathā hi vuttaṃ “tattha katamaṃ kāyasoceyyaṃ? Pāṇātipātā veramaṇī”tiādi.",
  "atk-s0504a:1036_0": "Gāthāyaṃ samucchedavasena pahīnasabbakāyaduccaritattā kāyena sucīti kāyasuci. Soceyyasampannanti",
  "atk-s0504a:1036_1": "paṭippassaddhakilesattā suparisuddhāya soceyyasampattiyā upetaṃ. Sesaṃ vuttanayameva.",
  "atk-s0504a:1037": "Sattamasuttavaṇṇanā niṭṭhitā.",
  "atk-s0504a:1038": "8. Moneyyasuttavaṇṇanā",
  "atk-s0504a:1039_0": "67. Aṭṭhame moneyyānīti ettha idhalokaparalokaṃ attahitaparahitañca munātīti muni,",
  "atk-s0504a:1039_1": "kalyāṇaputhujjanena saddhiṃ satta sekkhā arahā ca. Idha pana arahāva adhippeto. Munino",
  "atk-s0504a:1039_2": "bhāvāti moneyyāni, arahato kāyavacīmanosamācārā.",
  "atk-s0504a:1040": "Atha vā munibhāvakarā moneyyapaṭipadādhammā moneyyāni. Tesamayaṃ vitthāro –",
  "atk-s0504a:1041_0": "“Tattha katamaṃ kāyamoneyyaṃ? Tividhakāyaduccaritassa pahānaṃ kāyamoneyyaṃ, tividhaṃ",
  "atk-s0504a:1041_1": "kāyasucaritaṃ kāyamoneyyaṃ, kāyārammaṇe ñāṇaṃ kāyamoneyyaṃ, kāyapariññā kāyamoneyyaṃ,",
  "atk-s0504a:1041_2": "pariññāsahagato maggo kāyamoneyyaṃ, kāyasmiṃ chandarāgappahānaṃ kāyamoneyyaṃ, kāyasaṅkhāranirodhā",
  "atk-s0504a:1041_3": "catutthajjhānasamāpatti kāyamoneyyaṃ.",
  "atk-s0504a:1042_0": "“Tattha katamaṃ vacīmoneyyaṃ? Catubbidhavacīduccaritassa pahānaṃ vacīmoneyyaṃ, catubbidhaṃ",
  "atk-s0504a:1042_1": "vacīsucaritaṃ, vācārammaṇe ñāṇaṃ, vācāpariññā, pariññāsahagato maggo, vācāya chandarāgappahānaṃ,",
  "atk-s0504a:1042_2": "vacīsaṅkhāranirodhā dutiyajjhānasamāpatti vacīmoneyyaṃ.",
  "atk-s0504a:1043_0": "“Tattha katamaṃ manomoneyyaṃ? Tividhamanoduccaritassa pahānaṃ manomoneyyaṃ, tividhaṃ",
  "atk-s0504a:1043_1": "manosucaritaṃ, manārammaṇe ñāṇaṃ, manopariññā, pariññāsahagato maggo, manasmiṃ chandarāgappahānaṃ,",
  "atk-s0504a:1043_2": "cittasaṅkhāranirodhā saññāvedayitanirodhasamāpatti manomoneyya”nti.",
  "atk-s0504a:1044": "Ninhātapāpakanti aggamaggajalena suṭṭhu vikkhālitapāpamalaṃ.",
  "atk-s0504a:1045": "Aṭṭhamasuttavaṇṇanā niṭṭhitā.",
  "atk-s0504a:1046": "9. Paṭhamarāgasuttavaṇṇanā",
  "atk-s0504a:1047_0": "68. Navame yassa kassacīti aniyamitavacanaṃ, tasmā yassa kassaci puggalassa gahaṭṭhassa",
  "atk-s0504a:1047_1": "vā pabbajitassa vā. Rāgo appahīnoti rañjanaṭṭhena rāgo samucchedavasena na pahīno,",
  "atk-s0504a:1047_2": "maggena anuppattidhammataṃ na āpādito. Dosamohesupi eseva nayo. Tattha apāyagamanīyā",
  "atk-s0504a:1047_3": "rāgadosamohā paṭhamamaggena, oḷārikā kāmarāgadosā dutiyamaggena, teyeva anavasesā",
  "atk-s0504a:1047_4": "tatiyamaggena, bhavarāgo avasiṭṭhamoho ca catutthamaggena pahīyanti. Evametesu pahīyantesu",
  "atk-s0504a:1047_5": "tadekaṭṭhato sabbepi kilesā pahīyanteva. Evamete rāgādayo yassa kassaci bhikkhussa",
  "atk-s0504a:1047_6": "vā bhikkhuniyā vā upāsakassa vā upāsikāya vā maggena appahīnā. Baddho mārassāti kilesamārena",
  "atk-s0504a:1047_7": "baddhoti vuccati. Yadaggena ca kilesamārena baddho, tadaggena abhisaṅkhāramārādīhipi",
  "atk-s0504a:1047_8": "baddhoyeva hoti. Paṭimukkassa mārapāsoti paṭimukko assa anena appahīnakilesena puggalena",
  "atk-s0504a:1047_9": "tāyeva appahīnakilesatāya mārapāsasaṅkhāto kileso attano cittasantāne paṭimukko pavesito,",
  "atk-s0504a:1047_10": "tena sayaṃ bandhāpitoti attho. Atha vā paṭimukko assa bhaveyya mārapāso. Sukkapakkhe",
  "atk-s0504a:1047_11": "omukkassāti avamukko mocito apanīto assa. Sesaṃ vuttavipariyāyena veditabbaṃ.",
  "atk-s0504a:1048_0": "Idha gāthā sukkapakkhavaseneva āgatā. Tatrāyaṃ saṅkhepattho – yassa ariyapuggalassa",
  "atk-s0504a:1048_1": "rāgadosāvijjā virājitā aggamaggena nirodhitā, taṃ bhāvitakāyasīlacittapaññatāya bhāvitattesu",
  "atk-s0504a:1048_2": "arahantesu aññataraṃ abbhantaraṃ ekaṃ brahmabhūtaṃ brahmaṃ vā seṭṭhaṃ arahattaphalaṃ",
  "atk-s0504a:1048_3": "pattaṃ. Yathā aññe khīṇāsavā pubbūpanissayasampattisamannāgatā hutvā āgatā, yathā",
  "atk-s0504a:1048_4": "ca te antadvayarahitāya sīlasamādhipaññākkhandhasahagatāya majjhimāya paṭipadāya",
  "atk-s0504a:1048_5": "nibbānaṃ gatā adhigatā. Yathā vā te khandhādīnaṃ tathalakkhaṇaṃ yāthāvato paṭivijjhiṃsu,",
  "atk-s0504a:1048_6": "yathā ca te tathadhamme dukkhādayo aviparītato abbhaññiṃsu, rūpādike ca visaye yathā",
  "atk-s0504a:1048_7": "te diṭṭhamattādivaseneva passiṃsu, yathā vā pana te aṭṭha anariyavohāre vajjetvā",
  "atk-s0504a:1048_8": "ariyavohāravaseneva pavattavācā, vācānurūpañca pavattakāyā, kāyānurūpañca pavattavācā,",
  "atk-s0504a:1048_9": "tathā ayampi ariyapuggaloti tathāgataṃ, catusaccabuddhatāya buddhaṃ, puggalaveraṃ",
  "atk-s0504a:1048_10": "kilesaveraṃ attānuvādādibhayañca atikkantanti verabhayātītaṃ. Sabbesaṃ kilesābhisaṅkhārādīnaṃ",
  "atk-s0504a:1048_11": "pahīnattā sabbappahāyinaṃ buddhādayo ariyā āhu kathenti kittentīti.",
  "atk-s0504a:1049": "Navamasuttavaṇṇanā niṭṭhitā.",
  "atk-s0504a:1050": "10. Dutiyarāgasuttavaṇṇanā",
  "atk-s0504a:1051_0": "69. Dasame atarīti tiṇṇo, na tiṇṇo atiṇṇo. Samuddanti saṃsārasamuddaṃ, cakkhāyatanādisamuddaṃ",
  "atk-s0504a:1051_1": "vā. Tadubhayampi duppūraṇaṭṭhena samuddo viyāti samuddaṃ. Atha vā samuddanaṭṭhena",
  "atk-s0504a:1051_2": "samuddaṃ, kilesavassanena sattasantānassa kilesasadanatoti attho. Savīcinti kodhūpāyāsavīcīhi",
  "atk-s0504a:1051_3": "savīciṃ. Vuttañhetaṃ “vīcibhayanti kho, bhikkhu, kodhūpāyāsassetaṃ adhivacana”nti.",
  "atk-s0504a:1051_4": "Sāvaṭṭanti pañcakāmaguṇāvaṭṭehi saha āvaṭṭaṃ. Vuttampi cetaṃ “āvaṭṭabhayanti kho,",
  "atk-s0504a:1051_5": "bhikkhu, pañcannetaṃ kāmaguṇānaṃ adhivacana”nti. Sagahaṃ sarakkhasanti attano gocaragatānaṃ",
  "atk-s0504a:1051_6": "anatthajananato caṇḍamakaramacchakacchaparakkhasasadisehi visabhāgapuggalehi sahitaṃ.",
  "atk-s0504a:1051_7": "Tathā cāha “sagahaṃ sarakkhasanti kho, bhikkhu, mātugāmassetaṃ adhivacana”nti. Atarīti",
  "atk-s0504a:1051_8": "maggapaññānāvāya yathāvuttaṃ samuddaṃ uttari. Tiṇṇoti nittiṇṇo. Pāraṅgatoti tassa",
  "atk-s0504a:1051_9": "samuddassa pāraṃ paratīraṃ nirodhaṃ upagato. Thale tiṭṭhatīti tato eva saṃsāramahoghaṃ",
  "atk-s0504a:1051_10": "kāmādimahoghañca atikkamitvā thale paratīre nibbāne bāhitapāpabrāhmaṇo tiṭṭhatīti vuccati.",
  "atk-s0504a:1052": "Idhāpi gāthā sukkapakkhavaseneva āgatā. Tattha ūmibhayanti yathāvuttaūmibhayaṃ, bhāyitabbaṃ etasmāti taṃ ūmi bhayaṃ. Duttaranti duratikkamaṃ. Accatārīti atikkami.",
  "atk-s0504a:1053_0": "Saṅgātigoti rāgādīnaṃ pañcannaṃ saṅgānaṃ atikkantattā pahīnattā saṅgātigo. Atthaṅgato",
  "atk-s0504a:1053_1": "so na pamāṇametīti so evaṃbhūto arahā rāgādīnaṃ pamāṇakaradhammānaṃ accantameva atthaṃ",
  "atk-s0504a:1053_2": "gatattā atthaṅgato, tato eva sīlādidhammakkhandhapāripūriyā ca “ediso sīlena samādhinā",
  "atk-s0504a:1053_3": "paññāyā”ti kenaci pamiṇituṃ asakkuṇeyyo pamāṇaṃ na eti, atha vā anupādisesanibbānasaṅkhātaṃ",
  "atk-s0504a:1053_4": "atthaṃ gato so arahā “imāya nāma gatiyā ṭhito, ediso ca nāmagottenā”ti pamiṇituṃ",
  "atk-s0504a:1053_5": "asakkuṇeyyatāya pamāṇaṃ na eti na upagacchati. Tato eva amohayi maccurājaṃ, tena",
  "atk-s0504a:1053_6": "anubandhituṃ asakkuṇeyyoti vadāmīti anupādisesanibbānadhātuyāva desanaṃ niṭṭhāpesi.",
  "atk-s0504a:1053_7": "Iti imasmiṃ vagge paṭhamapañcamachaṭṭhesu vaṭṭaṃ kathitaṃ, dutiyasattamaaṭṭhamesu",
  "atk-s0504a:1053_8": "vivaṭṭaṃ, sesesu vaṭṭavivaṭṭaṃ kathitanti veditabbaṃ.",
  "atk-s0504a:1054": "Dasamasuttavaṇṇanā niṭṭhitā.",
  "atk-s0504a:1055": "Dutiyavaggavaṇṇanā niṭṭhitā.",
  "atk-s0504a:1056": "3. Tatiyavaggo",
  "atk-s0504a:1057": "1. Micchādiṭṭhikasuttavaṇṇanā",
  "atk-s0504a:1058_0": "70. Tatiyavaggassa paṭhame diṭṭhā mayāti mayā diṭṭhā, mama samantacakkhunā dibbacakkhunā",
  "atk-s0504a:1058_1": "cāti dvīhipi cakkhūhi diṭṭhā paccakkhato viditā. Tena anussavādiṃ paṭikkhipati, ayañca",
  "atk-s0504a:1058_2": "attho idāneva pāḷiyaṃ āgamissati. Kāyaduccaritena samannāgatāti kāyaduccaritena samaṅgībhūtā.",
  "atk-s0504a:1058_3": "Ariyānaṃ upavādakāti buddhādīnaṃ ariyānaṃ antamaso gihisotāpannānampi guṇaparidhaṃsanena",
  "atk-s0504a:1058_4": "abhūtabbhakkhānena upavādakā akkosakā garahakā. Micchādiṭṭhikāti viparītadassanā.",
  "atk-s0504a:1058_5": "Micchādiṭṭhikammasamādānāti micchādassanahetu samādinnanānāvidhakammā ye ca, micchādiṭṭhimūlakesu",
  "atk-s0504a:1058_6": "kāyakammādīsu aññepi samādapenti. Ettha ca vacīmanoduccaritaggahaṇeneva ariyūpavādamicchādiṭṭhīsu",
  "atk-s0504a:1058_7": "gahitāsu punavacanaṃ mahāsāvajjabhāvadassanatthaṃ nesaṃ. Mahāsāvajjo hi ariyūpavādo",
  "atk-s0504a:1058_8": "ānantariyasadiso. Yathāha –",
  "atk-s0504a:1059_0": "“Seyyathāpi, sāriputta, bhikkhu sīlasampanno, samādhisampanno, paññāsampanno, diṭṭheva",
  "atk-s0504a:1059_1": "dhamme aññaṃ ārādheyya; evaṃsampadamidaṃ, sāriputta, vadāmi taṃ vācaṃ appahāya, taṃ",
  "atk-s0504a:1059_2": "cittaṃ appahāya, taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti.",
  "atk-s0504a:1060": "Micchādiṭṭhito ca mahāsāvajjataraṃ nāma aññaṃ natthi. Yathāha –",
  "atk-s0504a:1061": "“Nāhaṃ, bhikkhave, aññaṃ ekadhammampi samanupassāmi, yaṃ evaṃ mahāsāvajjataraṃ yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, vajjānī”ti.",
  "atk-s0504a:1062": "Taṃ kho panātiādi yathāvuttassa atthassa attapaccakkhabhāvaṃ daḷhataraṃ katvā dassetuṃ āraddhaṃ. Tampi suviññeyyameva.",
  "atk-s0504a:1063_0": "Gāthāsu micchā manaṃ paṇidhāyāti abhijjhādīnaṃ vasena cittaṃ ayoniso ṭhapetvā. Micchā",
  "atk-s0504a:1063_1": "vācañca bhāsiyāti micchā musāvādādivasena vācaṃ bhāsitvā. Micchā kammāni katvānāti",
  "atk-s0504a:1063_2": "pāṇātipātādivasena kāyakammāni katvā. Atha vā micchā manaṃ paṇidhāyāti micchādiṭṭhivasena",
  "atk-s0504a:1063_3": "cittaṃ viparītaṃ ṭhapetvā. Sesapadadvayepi eseva nayo. Idānissa tathā duccaritacaraṇe",
  "atk-s0504a:1063_4": "kāraṇaṃ dasseti appassutoti, attano paresañca hitāvahena sutena virahitoti attho.",
  "atk-s0504a:1063_5": "Apuññakaroti tato eva ariyadhammassa akovidatāya kibbisakārī pāpadhammo. Appasmiṃ",
  "atk-s0504a:1063_6": "idha jīviteti idha manussaloke jīvite atiparitte. Tathā cāha “yo ciraṃ jīvati, so",
  "atk-s0504a:1063_7": "vassasataṃ appaṃ vā bhiyyo”ti, “appamāyu manussāna”nti ca. Tasmā bahussuto sappañño",
  "atk-s0504a:1063_8": "sīghaṃ puññāni katvā saggūpago nibbānapatiṭṭho vā hoti. Yo pana appassuto apuññakaro,",
  "atk-s0504a:1063_9": "kāyassa bhedā duppañño nirayaṃ so upapajjatīti.",
  "atk-s0504a:1064": "Paṭhamasuttavaṇṇanā niṭṭhitā.",
  "atk-s0504a:1065": "2. Sammādiṭṭhikasuttavaṇṇanā",
  "atk-s0504a:1066": "71. Dutiye paṭhamasutte vuttavipariyāyena attho veditabbo.",
  "atk-s0504a:1067": "Dutiyasuttavaṇṇanā niṭṭhitā.",
  "atk-s0504a:1068": "3. Nissaraṇiyasuttavaṇṇanā",
  "atk-s0504a:1069_0": "72. Tatiye nissaraṇiyāti nissaraṇapaṭisaṃyuttā. Dhātuyoti sattasuññasabhāvā. Kāmānanti",
  "atk-s0504a:1069_1": "kilesakāmānañceva vatthukāmānañca. Atha vā kāmānanti kilesakāmānaṃ. Kilesakāmato",
  "atk-s0504a:1069_2": "hi nissaraṇā vatthukāmehipi nissaraṇaṃyeva hoti, na aññathā. Vuttañhetaṃ –",
  "atk-s0504a:1070": "“Na te kāmā yāni citrāni loke,",
  "atk-s0504a:1071": "Saṅkapparāgo purisassa kāmo;",
  "atk-s0504a:1072": "Tiṭṭhanti citrāni tatheva loke,",
  "atk-s0504a:1073": "Athettha dhīrā vinayanti chanda”nti. ;",
  "atk-s0504a:1074_0": "Nissaraṇanti apagamo. Nekkhammanti paṭhamajjhānaṃ, visesato taṃ asubhārammaṇaṃ daṭṭhabbaṃ.",
  "atk-s0504a:1074_1": "Yo pana taṃ jhānaṃ pādakaṃ katvā saṅkhāre sammasitvā tatiyamaggaṃ patvā anāgāmimaggena",
  "atk-s0504a:1074_2": "nibbānaṃ sacchikaroti, tassa cittaṃ accantameva kāmehi nissaṭanti idaṃ ukkaṭṭhato",
  "atk-s0504a:1074_3": "kāmānaṃ nissaraṇaṃ veditabbaṃ. Rūpānanti rūpadhammānaṃ, visesena saddhiṃ ārammaṇehi",
  "atk-s0504a:1074_4": "kusalavipākakiriyābhedato sabbesaṃ rūpāvacaradhammānaṃ. Āruppanti arūpāvacarajjhānaṃ.",
  "atk-s0504a:1074_5": "Keci pana “kāmāna”nti padassa “sabbesaṃ kāmāvacaradhammāna”nti atthaṃ vadanti. “Nekkhamma”nti",
  "atk-s0504a:1074_6": "ca “pañca rūpāvacarajjhānānī”ti. Taṃ aṭṭhakathāsu natthi, na yujjati ca. Bhūtanti",
  "atk-s0504a:1074_7": "jātaṃ. Saṅkhatanti samecca sambhuyya paccayehi kataṃ. Paṭiccasamuppannanti kāraṇato",
  "atk-s0504a:1074_8": "nibbattaṃ. Tīhipi padehi tebhūmake dhamme anavasesato pariyādiyati. Nirodhoti nibbānaṃ.",
  "atk-s0504a:1074_9": "Ettha ca paṭhamāya dhātuyā kāmapariññā vuttā, dutiyāya rūpapariññā, tatiyāya sabbasaṅkhatapariññā",
  "atk-s0504a:1074_10": "sabbabhavasamatikkamo vutto.",
  "atk-s0504a:1075_0": "Gāthāsu kāmanissaraṇaṃ ñatvāti “idaṃ kāmanissaraṇaṃ – evañca kāmato nissaraṇa”nti",
  "atk-s0504a:1075_1": "jānitvā. Atikkamati etenāti atikkamo, atikkamanūpāyo, taṃ atikkamaṃ āruppaṃ ñatvā.",
  "atk-s0504a:1075_2": "Sabbe saṅkhārā samanti vūpasamanti etthāti sabbasaṅkhārasamatho, nibbānaṃ, taṃ phusaṃ",
  "atk-s0504a:1075_3": "phusanto. Sesaṃ heṭṭhā vuttanayameva.",
  "atk-s0504a:1076": "Tatiyasuttavaṇṇanā niṭṭhitā.",
  "atk-s0504a:1077": "4. Santatarasuttavaṇṇanā",
  "atk-s0504a:1078_0": "73. Catutthe rūpehīti rūpāvacaradhammehi. Santatarāti atisayena santā. Rūpāvacaradhammā",
  "atk-s0504a:1078_1": "hi kilesavikkhambhanato vitakkādioḷārikaṅgappahānato samādhibhūmibhāvato ca santā",
  "atk-s0504a:1078_2": "nāma, āruppā pana tehipi aṅgasantatāya ceva ārammaṇasantatāya ca atisayena santavuttikā,",
  "atk-s0504a:1078_3": "tena santatarāti vuttā. Nirodhoti nibbānaṃ. Saṅkhārāvasesasukhumabhāvappattitopi",
  "atk-s0504a:1078_4": "hi catutthāruppato phalasamāpattiyova santatarā kilesadarathapaṭipassaddhito nibbānārammaṇato",
  "atk-s0504a:1078_5": "ca, kimaṅgaṃ pana sabbasaṅkhārasamatho nibbānaṃ. Tena vuttaṃ “āruppehi nirodho santataro”ti.",
  "atk-s0504a:1079_0": "Gāthāsu rūpūpagāti rūpabhavūpagā. Rūpabhavo hi idha rūpanti vutto, “rūpūpapattiyā",
  "atk-s0504a:1079_1": "maggaṃ bhāvetī”tiādīsu viya. Arūpaṭṭhāyinoti arūpāvacarā. Nirodhaṃ appajānantā, āgantāro",
  "atk-s0504a:1079_2": "punabbhavanti etena rūpārūpāvacaradhammehi nirodhassa santabhāvameva dasseti. Arūpesu",
  "atk-s0504a:1079_3": "asaṇṭhitāti arūparāgena arūpabhavesu appatiṭṭhahantā, tepi parijānantāti attho. Nirodhe",
  "atk-s0504a:1079_4": "ye vimuccantīti ettha yeti nipātamattaṃ. Sesaṃ heṭṭhā vuttanayameva.",
  "atk-s0504a:1080": "Catutthasuttavaṇṇanā niṭṭhitā.",
  "atk-s0504a:1081": "5. Puttasuttavaṇṇanā",
  "atk-s0504a:1082_0": "74. Pañcame puttāti atrajā orasaputtā, dinnakādayopi vā. Santoti bhavantā saṃvijjamānā",
  "atk-s0504a:1082_1": "lokasminti imasmiṃ loke upalabbhamānā. Atthibhāvena santo, pākaṭabhāvena vijjamānā.",
  "atk-s0504a:1082_2": "Atijātoti attano guṇehi mātāpitaro atikkamitvā jāto, tehi adhikaguṇoti attho. Anujātoti",
  "atk-s0504a:1082_3": "guṇehi mātāpitūnaṃ anurūpo hutvā jāto, tehi samānaguṇoti attho. Avajātoti guṇehi",
  "atk-s0504a:1082_4": "mātāpitūnaṃ adhamo hutvā jāto, tehi hīnaguṇoti attho. Yehi pana guṇehi yutto mātāpitūnaṃ",
  "atk-s0504a:1082_5": "adhiko samo hīnoti ca adhippeto, te vibhajitvā dassetuṃ “kathañca, bhikkhave, putto",
  "atk-s0504a:1082_6": "atijāto hotī”ti kathetukamyatāya pucchaṃ katvā “idha, bhikkhave, puttassā”tiādinā niddeso āraddho.",
  "atk-s0504a:1083_0": "Tattha na buddhaṃ saraṇaṃ gatātiādīsu buddhoti sabbadhammesu appaṭihatañāṇanimittānuttaravimokkhādhigamaparibhāvitaṃ",
  "atk-s0504a:1083_1": "khandhasantānaṃ, sabbaññutaññāṇapadaṭṭhānaṃ vā saccābhisambodhiṃ upādāya paññattiko",
  "atk-s0504a:1083_2": "sattātisayo buddho. Yathāha –",
  "atk-s0504a:1084": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto, balesu ca vasībhāva”nti –",
  "atk-s0504a:1085": "Ayaṃ tāva atthato buddhavibhāvanā.",
  "atk-s0504a:1086_0": "Byañjanato pana savāsanāya kilesaniddāya accantavigamena buddhavā paṭibuddhavāti",
  "atk-s0504a:1086_1": "buddho, buddhiyā vā vikasitabhāvena buddhavā vibuddhavāti buddho, bujjhitāti buddho,",
  "atk-s0504a:1086_2": "bodhetāti buddhoti evamādinā nayena veditabbo. Yathāha –",
  "atk-s0504a:1087_0": "“Bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya",
  "atk-s0504a:1087_1": "buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena",
  "atk-s0504a:1087_2": "buddho, ekantavītarāgoti buddho, ekantavītadosoti buddho, ekantavītamohoti buddho,",
  "atk-s0504a:1087_3": "ekantanikkilesoti buddho, ekāyanamaggaṃ gatoti buddho, eko anuttaraṃ sammāsambodhiṃ",
  "atk-s0504a:1087_4": "abhisambuddhoti buddho, abuddhivihatattā buddhipaṭilābhāti buddho, buddhoti cetaṃ",
  "atk-s0504a:1087_5": "nāmaṃ na mātarā kataṃ, na pitarā kataṃ, na bhātarā kataṃ, na bhaginiyā kataṃ, na",
  "atk-s0504a:1087_6": "mittāmaccehi kataṃ, na ñātisālohitehi kataṃ, na samaṇabrāhmaṇehi kataṃ, na devatāhi",
  "atk-s0504a:1087_7": "kataṃ, atha kho vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa",
  "atk-s0504a:1087_8": "paṭilābhā sacchikā paññatti, yadidaṃ buddho”ti.",
  "atk-s0504a:1088_0": "Hiṃsatīti saraṇaṃ, sabbaṃ anatthaṃ apāyadukkhaṃ sabbaṃ saṃsāradukkhaṃ hiṃsati vināseti",
  "atk-s0504a:1088_1": "viddhaṃsetīti attho. Saraṇaṃ gatāti “buddho bhagavā amhākaṃ saraṇaṃ gati parāyaṇaṃ",
  "atk-s0504a:1088_2": "paṭisaraṇaṃ aghassa hantā hitassa vidhātā”ti iminā adhippāyena buddhaṃ bhagavantaṃ",
  "atk-s0504a:1088_3": "gacchāma bhajāma sevāma payirupāsāma. Evaṃ vā jānāma bujjhāmāti evaṃ gatā upagatā",
  "atk-s0504a:1088_4": "buddhaṃ saraṇaṃ gatā. Tappaṭikkhepena na buddhaṃ saraṇaṃ gatā.",
  "atk-s0504a:1089_0": "Dhammaṃ saraṇaṃ gatāti adhigatamagge sacchikatanirodhe yathānusiṭṭhaṃ paṭipajjamāne",
  "atk-s0504a:1089_1": "catūsu apāyesu apatamāne katvā dhāretīti dhammo. So atthato ariyamaggo ceva nibbānañca. Vuttañhetaṃ –",
  "atk-s0504a:1090": "“Yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti vitthāro.",
  "atk-s0504a:1091": "Na kevalañca ariyamagganibbānāni eva, apica kho ariyaphalehi saddhiṃ pariyattidhammo ca. Vuttañhetaṃ chattamāṇavakavimāne –",
  "atk-s0504a:1092": "“Rāgavirāgamanejamasokaṃ,",
  "atk-s0504a:1093": "Dhammamasaṅkhatamappaṭikūlaṃ;",
  "atk-s0504a:1094": "Madhuramimaṃ paguṇaṃ suvibhattaṃ,",
  "atk-s0504a:1095": "Dhammamimaṃ saraṇatthamupehī”ti. ;",
  "atk-s0504a:1096_0": "Tattha hi rāgavirāgoti maggo kathito, anejamasokanti phalaṃ, dhammasaṅkhatanti nibbānaṃ,",
  "atk-s0504a:1096_1": "appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhā",
  "atk-s0504a:1096_2": "kathitā. Taṃ dhammaṃ vuttanayena saraṇanti gatā dhammaṃ saraṇaṃ gatā. Tappaṭikkhepena",
  "atk-s0504a:1096_3": "na dhammaṃ saraṇaṃ gatā.",
  "atk-s0504a:1097": "Diṭṭhisīlasaṅghātena saṃhatoti saṅgho. So atthato aṭṭhaariyapuggalasamūho. Vuttañhetaṃ tasmiṃ eva vimāne –",
  "atk-s0504a:1098": "“Yattha ca dinna mahapphalamāhu,",
  "atk-s0504a:1099": "Catūsu sucīsu purisayugesu;",
  "atk-s0504a:1100": "Aṭṭha ca puggala dhammadasā te,",
  "atk-s0504a:1101": "Saṅghamimaṃ saraṇatthamupehī”ti. ;",
  "atk-s0504a:1102": "Taṃ saṅghaṃ vuttanayena saraṇanti gatā saṅghaṃ saraṇaṃ gatā. Tappaṭikkhepena na saṅghaṃ saraṇaṃ gatāti.",
  "atk-s0504a:1103": "Ettha ca saraṇagamanakosallatthaṃ saraṇaṃ saraṇagamanaṃ, yo ca saraṇaṃ gacchati saraṇagamanappabhedo, phalaṃ, saṃkileso, bhedo, vodānanti ayaṃ vidhi veditabbo.",
  "atk-s0504a:1104_0": "Tattha padatthato tāva hiṃsatīti saraṇaṃ, saraṇagatānaṃ teneva saraṇagamanena bhayaṃ",
  "atk-s0504a:1104_1": "santāsaṃ dukkhaṃ duggatiṃ parikilesaṃ hanati vināsetīti attho, ratanattayassetaṃ",
  "atk-s0504a:1104_2": "adhivacanaṃ. Atha vā hite pavattanena ahitā nivattanena ca sattānaṃ bhayaṃ hiṃsatīti",
  "atk-s0504a:1104_3": "buddho saraṇaṃ, bhavakantārato uttāraṇena assāsadānena ca dhammo, appakānampi kārānaṃ",
  "atk-s0504a:1104_4": "vipulaphalapaṭilābhakaraṇena saṅgho. Tasmā imināpi pariyāyena ratanattayaṃ saraṇaṃ.",
  "atk-s0504a:1104_5": "Tappasādataggarutāhi vihatakileso tapparāyaṇatākārappavatto cittuppādo saraṇagamanaṃ.",
  "atk-s0504a:1104_6": "Taṃsamaṅgisatto saraṇaṃ gacchati, vuttappakārena cittuppādena “etāni me tīṇi ratanāni",
  "atk-s0504a:1104_7": "saraṇaṃ, etāni parāyaṇa”nti evaṃ upetīti attho. Evaṃ tāva saraṇaṃ saraṇagamanaṃ,",
  "atk-s0504a:1104_8": "yo ca saraṇaṃ gacchatīti idaṃ tayaṃ veditabbaṃ.",
  "atk-s0504a:1105_0": "Pabhedato pana duvidhaṃ saraṇagamanaṃ – lokiyaṃ, lokuttarañca. Tattha lokuttaraṃ",
  "atk-s0504a:1105_1": "diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ",
  "atk-s0504a:1105_2": "hutvā kiccato sakalepi ratanattaye ijjhati, lokiyaṃ puthujjanānaṃ saraṇagamanupakkilesavikkhambhanena",
  "atk-s0504a:1105_3": "ārammaṇato buddhādiguṇārammaṇaṃ hutvā ijjhati. Taṃ atthato buddhādīsu vatthūsu saddhāpaṭilābho,",
  "atk-s0504a:1105_4": "saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.",
  "atk-s0504a:1106_0": "Tayidaṃ catudhā pavattati – attasanniyyātanena, tapparāyaṇatāya, sissabhāvūpagamanena,",
  "atk-s0504a:1106_1": "paṇipātenāti. Tattha attasanniyyātanaṃ nāma “ajja ādiṃ katvā ahaṃ attānaṃ buddhassa",
  "atk-s0504a:1106_2": "niyyātemi, dhammassa, saṅghassā”ti evaṃ buddhādīnaṃ attapariccajanaṃ. Tapparāyaṇaṃ",
  "atk-s0504a:1106_3": "nāma “ajja ādiṃ katvā ahaṃ buddhaparāyaṇo, dhammaparāyaṇo, saṅghaparāyaṇo iti maṃ",
  "atk-s0504a:1106_4": "dhārehī”ti evaṃ tappaṭisaraṇabhāvo tapparāyaṇatā. Sissabhāvūpagamanaṃ nāma “ajja",
  "atk-s0504a:1106_5": "ādiṃ katvā ahaṃ buddhassa antevāsiko, dhammassa, saṅghassa iti maṃ dhāretū”ti evaṃ",
  "atk-s0504a:1106_6": "sissabhāvassa upagamanaṃ. Paṇipāto nāma “ajja ādiṃ katvā ahaṃ abhivādanapaccuṭṭhānaañjalikammasāmīcikammaṃ",
  "atk-s0504a:1106_7": "buddhādīnaṃ eva tiṇṇaṃ vatthūnaṃ karomi iti maṃ dhāretū”ti evaṃ buddhādīsu paramanipaccakāro.",
  "atk-s0504a:1106_8": "Imesañhi catunnaṃ ākārānaṃ aññataraṃ karontena gahitaṃ eva hoti saraṇagamanaṃ.",
  "atk-s0504a:1107_0": "Apica “bhagavato attānaṃ pariccajāmi, dhammassa, saṅghassa attānaṃ pariccajāmi, jīvitaṃ",
  "atk-s0504a:1107_1": "pariccajāmi, pariccatto eva me attā jīvitañca, jīvitapariyantikaṃ buddhaṃ saraṇaṃ",
  "atk-s0504a:1107_2": "gacchāmi, buddho me saraṇaṃ tāṇaṃ leṇa”nti evampi attasanniyyātanaṃ veditabbaṃ. “Satthārañca",
  "atk-s0504a:1107_3": "vatāhaṃ passeyyaṃ, bhagavantameva passeyyaṃ; sugatañca vatāhaṃ passeyyaṃ, bhagavantameva",
  "atk-s0504a:1107_4": "passeyyaṃ; sammāsambuddhañca vatāhaṃ passeyyaṃ; bhagavantameva passeyya”nti evaṃ",
  "atk-s0504a:1107_5": "mahākassapattherassa saraṇagamanaṃ viya sissabhāvūpagamanaṃ daṭṭhabbaṃ.",
  "atk-s0504a:1108": "“So ahaṃ vicarissāmi, gāmā gāmaṃ purā puraṃ;",
  "atk-s0504a:1109": "Namassamāno sambuddhaṃ, dhammassa ca sudhammata”nti. –",
  "atk-s0504a:1110_0": "Evaṃ āḷavakādīnaṃ saraṇagamanaṃ viya tapparāyaṇatā veditabbā. “Atha kho, brahmāyu,",
  "atk-s0504a:1110_1": "brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā",
  "atk-s0504a:1110_2": "bhagavato pādāni mukhena ca paricumbati, pāṇīhi ca parisambāhati, nāmañca sāveti",
  "atk-s0504a:1110_3": "‘brahmāyu ahaṃ, bho gotama, brāhmaṇo, brahmāyu ahaṃ, bho gotama, brāhmaṇo”’ti evaṃ paṇipāto daṭṭhabbo.",
  "atk-s0504a:1111_0": "So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena",
  "atk-s0504a:1111_1": "saraṇagamanaṃ hoti, na itarehi. Seṭṭhavaseneva hi saraṇaṃ gayhati, seṭṭhavasena bhijjati.",
  "atk-s0504a:1111_2": "Tasmā yo “ayameva loke sabbasattuttamo aggadakkhiṇeyyo”ti vandati, teneva saraṇaṃ",
  "atk-s0504a:1111_3": "gahitaṃ hoti, na ñātibhayācariyasaññāya vandantena. Evaṃ gahitasaraṇassa upāsakassa",
  "atk-s0504a:1111_4": "vā upāsikāya vā aññatitthiyesu pabbajitampi “ñātako me aya”nti vandato saraṇaṃ na",
  "atk-s0504a:1111_5": "bhijjati, pageva apabbajitaṃ. Tathā rājānaṃ bhayena vandato. So hi raṭṭhapūjitattā",
  "atk-s0504a:1111_6": "avandiyamāno anatthampi kareyyāti. Tathā yaṃkiñci sippaṃ sikkhāpakaṃ titthiyampi",
  "atk-s0504a:1111_7": "“ācariyo me aya”nti vandatopi na bhijjati. Evaṃ saraṇagamanassa pabhedo veditabbo.",
  "atk-s0504a:1112": "Ettha ca lokuttarassa saraṇagamanassa cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. Vuttañhetaṃ –",
  "atk-s0504a:1113": "“Yo ca buddhañca dhammañca, saṅghañca saraṇaṃ gato;",
  "atk-s0504a:1114": "Cattāri ariyasaccāni, sammappaññāya passati.",
  "atk-s0504a:1115": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0504a:1116": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0504a:1117": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0504a:1118": "Etaṃ saraṇamāgamma, sabbadukkhā pamuccatī”ti. ;",
  "atk-s0504a:1119": "Apica niccato anupagamanādīnipi etassa ānisaṃsaphalaṃ veditabbaṃ. Vuttañhetaṃ –",
  "atk-s0504a:1120_0": "“Aṭṭhānametaṃ, bhikkhave, anavakāso, yaṃ diṭṭhisampanno puggalo kañci saṅkhāraṃ niccato",
  "atk-s0504a:1120_1": "upagaccheyya, sukhato upagaccheyya, kañci dhammaṃ attato upagaccheyya, mātaraṃ jīvitā",
  "atk-s0504a:1120_2": "voropeyya, pitaraṃ jīvitā voropeyya, arahantaṃ jīvitā voropeyya, duṭṭhacitto tathāgatassa",
  "atk-s0504a:1120_3": "lohitaṃ uppādeyya, saṅghaṃ bhindeyya, aññaṃ satthāraṃ uddiseyya netaṃ ṭhānaṃ vijjatī”ti.",
  "atk-s0504a:1121": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "atk-s0504a:1122": "“Ye keci buddhaṃ saraṇaṃ gatāse,",
  "atk-s0504a:1123": "Na te gamissanti apāyabhūmiṃ;",
  "atk-s0504a:1124": "Pahāya mānusaṃ dehaṃ,",
  "atk-s0504a:1125": "Devakāyaṃ paripūressantī”ti. ;",
  "atk-s0504a:1126": "Aparampi vuttaṃ –",
  "atk-s0504a:1127_0": "“Atha kho sakko devānamindo asītiyā devatāsahassehi saddhiṃ yenāyasmā mahāmoggallāno",
  "atk-s0504a:1127_1": "tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā mahāmoggallāno",
  "atk-s0504a:1127_2": "etadavoca – ‘sādhu kho, devānaminda, buddhaṃ saraṇagamanaṃ hoti. Buddhaṃ saraṇagamanahetu",
  "atk-s0504a:1127_3": "kho, devānaminda, evamidhekacce sattā kāyassa bhedā paraṃ maraṇā sugatiṃ saggaṃ lokaṃ",
  "atk-s0504a:1127_4": "upapajjanti. Te aññe deve dasahi ṭhānehi adhigaṇhanti – dibbena āyunā, dibbena vaṇṇena,",
  "atk-s0504a:1127_5": "dibbena sukhena, dibbena yasena, dibbena ādhipateyyena, dibbehi rūpehi, dibbehi saddehi,",
  "atk-s0504a:1127_6": "dibbehi gandhehi, dibbehi rasehi, dibbehi phoṭṭhabbehi…pe… dhammaṃ, saṅghaṃ…pe… phoṭṭhabbehī”’ti.",
  "atk-s0504a:1128": "Velāmasuttādivasenapi saraṇagamanassa phalaviseso veditabbo. Evaṃ saraṇagamanassa phalaṃ veditabbaṃ.",
  "atk-s0504a:1129_0": "Lokiyasaraṇagamanañcettha tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0504a:1129_1": "na mahājutikaṃ hoti na mahāvipphāraṃ. Lokuttarassa pana saṃkileso natthi. Lokiyassa",
  "atk-s0504a:1129_2": "ca saraṇagamanassa duvidho bhedo – sāvajjo, anavajjo ca. Tattha sāvajjo aññasatthārādīsu",
  "atk-s0504a:1129_3": "attasanniyyātanādīhi hoti, so aniṭṭhaphalo. Anavajjo kālakiriyāya, so avipākattā",
  "atk-s0504a:1129_4": "aphalo. Lokuttarassa pana nevatthi bhedo. Bhavantarepi hi ariyasāvako aññaṃ satthāraṃ",
  "atk-s0504a:1129_5": "na uddisatīti evaṃ saraṇagamanassa saṃkileso ca bhedo ca veditabbo.",
  "atk-s0504a:1130": "Vodānampi ca lokiyasseva yassa hi saṃkileso, tasseva tato vodānena bhavitabbaṃ. Lokuttaraṃ pana niccavodānamevāti.",
  "atk-s0504a:1131_0": "Pāṇātipātāti ettha pāṇassa saraseneva patanasabhāvassa antarā eva atipātanaṃ atipāto,",
  "atk-s0504a:1131_1": "saṇikaṃ patituṃ adatvā sīghaṃ pātananti attho. Atikkamma vā satthādīhi abhibhavitvā",
  "atk-s0504a:1131_2": "pātanaṃ atipāto, pāṇaghātoti vuttaṃ hoti. Pāṇoti cettha khandhasantāno, yo sattoti",
  "atk-s0504a:1131_3": "voharīyati, paramatthato rūpārūpajīvitindriyaṃ. Rūpajīvitindriye hi vikopite itarampi",
  "atk-s0504a:1131_4": "taṃsambandhatāya vinassatīti. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā",
  "atk-s0504a:1131_5": "kāyavacīdvārānaṃ aññataradvārappavattā vadhakacetanā pāṇātipāto. Yāya hi cetanāya",
  "atk-s0504a:1131_6": "pavattamānassa jīvitindriyassa nissayabhūtesu upakkamakaraṇahetukamahābhūtapaccayā",
  "atk-s0504a:1131_7": "uppajjanakamahābhūtā purimasadisā na uppajjanti, visadisā eva uppajjanti, sā tādisappayogasamuṭṭhāpikā",
  "atk-s0504a:1131_8": "cetanā pāṇātipāto. Laddhūpakkamāni hi bhūtāni purimabhūtāni viya na visadānīti samānajātiyānaṃ",
  "atk-s0504a:1131_9": "kāraṇāni na hontīti. “Kāyavacīdvārānaṃ aññataradvārappavattā”ti idaṃ manodvāre pavattāya",
  "atk-s0504a:1131_10": "vadhakacetanāya pāṇātipātatāsambhavadassanaṃ. Kulumbasuttepi hi “idhekacco samaṇo",
  "atk-s0504a:1131_11": "vā brāhmaṇo vā iddhimā ceto vasippatto aññissā kucchigataṃ gabbhaṃ pāpakena manasā",
  "atk-s0504a:1131_12": "anupekkhitā hotī”ti vijjāmayiddhi adhippetā. Sā ca vacīdvāraṃ muñcitvā na sakkā nibbattetunti",
  "atk-s0504a:1131_13": "vacīdvāravaseneva nippajjati. Ye pana “bhāvanāmayiddhi tattha adhippetā”ti vadanti,",
  "atk-s0504a:1131_14": "tesaṃ vādo kusalattikavedanattikavitakkattikabhūmantarehi virujjhati.",
  "atk-s0504a:1132_0": "Svāyaṃ pāṇātipāto guṇarahitesu tiracchānagatādīsu khuddake pāṇe appasāvajjo, mahāsarīre",
  "atk-s0504a:1132_1": "mahāsāvajjo. Kasmā? Payogamahantatāya. Payogasamattepi vatthumahantatādīhi mahāsāvajjo,",
  "atk-s0504a:1132_2": "guṇavantesu manussādīsu appaguṇe pāṇe appasāvajjo, mahāguṇe mahāsāvajjo. Sarīraguṇānaṃ",
  "atk-s0504a:1132_3": "pana samabhāve sati kilesānaṃ upakkamānañca mudutāya appasāvajjo, tibbatāya mahāsāvajjo.",
  "atk-s0504a:1133_0": "Ettha ca payogavatthumahantatādīhi mahāsāvajjatā tehi paccayehi uppajjamānāya cetanāya",
  "atk-s0504a:1133_1": "balavabhāvato veditabbā. Yathādhippetassa payogassa sahasā nipphādanavasena sakiccasādhikāya",
  "atk-s0504a:1133_2": "bahukkhattuṃ pavattajavanehi laddhāsevanāya ca sanniṭṭhāpakacetanāya payogassa mahantabhāvo.",
  "atk-s0504a:1133_3": "Satipi kadāci khuddake ceva mahante ca pāṇe payogassa samabhāve mahantaṃ hanantassa",
  "atk-s0504a:1133_4": "cetanā tibbatarā uppajjatīti vatthumahantatāpi cetanāya balavabhāvassa kāraṇaṃ. Iti",
  "atk-s0504a:1133_5": "ubhayampetaṃ cetanābalavabhāveneva mahāsāvajjatāya hetu hoti. Tathā hantabbassa mahāguṇabhāve",
  "atk-s0504a:1133_6": "tattha pavattaupakāracetanā viya khettavisesanipphattiyā apakāracetanāpi balavatī",
  "atk-s0504a:1133_7": "tibbatarā uppajjatīti tassa mahāsāvajjatā daṭṭhabbā. Tasmā payogavatthuādipaccayānaṃ",
  "atk-s0504a:1133_8": "amahattepi guṇamahantatādipaccayehi cetanāya balavabhāvavaseneva mahāsāvajjatā veditabbā.",
  "atk-s0504a:1134_0": "Tassa pāṇo, pāṇasaññitā, vadhakacittaṃ, upakkamo, tena maraṇanti pañca sambhārā.",
  "atk-s0504a:1134_1": "Pañcasambhārayutto pāṇātipātoti pañcasambhārāvinimutto daṭṭhabbo. Tesu pāṇasaññitāvadhakacittāni",
  "atk-s0504a:1134_2": "pubbabhāgiyānipi honti, upakkamo vadhakacetanāsamuṭṭhāpito. Tassa cha payogā – sāhatthiko,",
  "atk-s0504a:1134_3": "āṇattiko, nissaggiyo, thāvaro, vijjāmayo, iddhimayoti. Tesu sahatthena nibbatto sāhatthiko.",
  "atk-s0504a:1134_4": "Paresaṃ āṇāpanavasena pavatto āṇattiko. Ususattiādīnaṃ nissajjanavasena pavatto nissaggiyo.",
  "atk-s0504a:1134_5": "Opātakhaṇanādivasena pavatto thāvaro. Āthabbaṇikādīnaṃ viya mantaparijappanapayogo",
  "atk-s0504a:1134_6": "vijjāmayo. Dāṭhākoṭṭanādīnaṃ viya kammavipākajiddhimayo.",
  "atk-s0504a:1135_0": "Etthāha – khaṇe khaṇe nirujjhanasabhāvesu saṅkhāresu, ko hantā, ko vā haññati? Yadi",
  "atk-s0504a:1135_1": "cittacetasikasantāno, so arūpitāya na chedanabhedanādivasena vikopanasamattho, nāpi",
  "atk-s0504a:1135_2": "vikopanīyo, atha rūpasantāno, so acetanatāya kaṭṭhakaliṅgarūpamoti na tattha chedanādinā",
  "atk-s0504a:1135_3": "pāṇātipāto labbhati, yathā matasarīre. Payogopi pāṇātipātassa yathāvutto paharaṇappahārādiko",
  "atk-s0504a:1135_4": "atītesu saṅkhāresu bhaveyya anāgatesu paccuppannesu vā. Tattha na tāva atītesu anāgatesu",
  "atk-s0504a:1135_5": "ca sambhavati tesaṃ avijjamānasabhāvattā, paccuppannesu ca saṅkhārānaṃ khaṇikattā",
  "atk-s0504a:1135_6": "saraseneva nirujjhanasabhāvatāya vināsābhimukhesu nippayojano payogo siyā, vināsassa",
  "atk-s0504a:1135_7": "ca kāraṇarahitattā na paharaṇappahārādippayogahetukaṃ maraṇaṃ, nirīhattā ca saṅkhārānaṃ",
  "atk-s0504a:1135_8": "kassa so payogo, khaṇikabhāvena vadhādhippāyasamakālameva bhijjanakassa yāva kiriyāpariyosānakālamanavaṭṭhānato",
  "atk-s0504a:1135_9": "kassa vā pāṇātipāto kammabandhoti?",
  "atk-s0504a:1136_0": "Vuccate – yathāvuttavadhakacetanāsamaṅgī saṅkhārānaṃ puñjo sattasaṅkhāto hantā. Tena",
  "atk-s0504a:1136_1": "pavattitavadhappayoganimittaṃ apagatusmāviññāṇajīvitindriyo matoti vohārassa vatthubhūto",
  "atk-s0504a:1136_2": "yathāvuttavadhappayogākaraṇe pubbe viya uddhaṃ pavattanāraho rūpārūpadhammapuñjo",
  "atk-s0504a:1136_3": "haññati, cittacetasikasantāno eva vā. Vadhappayogāvisayabhāvepi tassa pañcavokārabhave",
  "atk-s0504a:1136_4": "rūpasantānādhīnavuttitāya bhūtarūpesu katappayogavasena jīvitindriyavicchedena sopi",
  "atk-s0504a:1136_5": "vicchijjatīti na pāṇātipātassa asambhavo, nāpi ahetuko, na ca payogo nippayojano.",
  "atk-s0504a:1136_6": "Paccuppannesu saṅkhāresu katappayogavasena tadanantaraṃ uppajjanārahassa saṅkhārakalāpassa",
  "atk-s0504a:1136_7": "tathā anuppattito khaṇikānañca saṅkhārānaṃ khaṇikamaraṇassa idha maraṇabhāvena anadhippetattā",
  "atk-s0504a:1136_8": "santatimaraṇassa ca yathāvuttanayena sahetukabhāvato na ahetukaṃ maraṇaṃ, nirīhakesupi",
  "atk-s0504a:1136_9": "saṅkhāresu yathāpaccayaṃ uppajjitvā atthibhāvamatteneva attano attano anurūpaphaluppādananiyatāni",
  "atk-s0504a:1136_10": "kāraṇāniyeva karontīti vuccati, yathā padīpo pakāsetīti, tatheva ghātakavohāro. Na",
  "atk-s0504a:1136_11": "ca kevalassa vadhādhippāyasahabhuno cittacetasikakalāpassa pāṇātipāto icchito, santānavasena",
  "atk-s0504a:1136_12": "vattamānasseva pana icchitoti attheva pāṇātipātena kammabandho. Santānavasena vattamānānañca",
  "atk-s0504a:1136_13": "padīpādīnaṃ atthakiriyāsiddhi dissatīti. Ayañca vicāraṇā adinnādānādīsupi yathāsambhavaṃ",
  "atk-s0504a:1136_14": "vibhāvetabbā. Tasmā pāṇātipātā. Na paṭiviratāti appaṭiviratā.",
  "atk-s0504a:1137_0": "Adinnassa ādānaṃ adinnādānaṃ, parassa haraṇaṃ theyyaṃ corikāti vuttaṃ hoti. Tattha",
  "atk-s0504a:1137_1": "adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo",
  "atk-s0504a:1137_2": "ca hoti. Tasmiṃ parapariggahite parapariggahitasaññino tadādāyakaupakkamasamuṭṭhāpikā",
  "atk-s0504a:1137_3": "theyyacetanā adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ.",
  "atk-s0504a:1137_4": "Kasmā? Vatthupaṇītatāya. Tathā khuddake parasantake appasāvajjaṃ, mahante mahāsāvajjaṃ.",
  "atk-s0504a:1137_5": "Kasmā? Vatthumahantatāya payogamahantatāya ca. Vatthusamatte pana sati guṇādhikānaṃ",
  "atk-s0504a:1137_6": "santake vatthusmiṃ mahāsāvajjaṃ, taṃtaṃguṇādhikaṃ upādāya tato tato hīnaguṇassa santake",
  "atk-s0504a:1137_7": "vatthusmiṃ appasāvajjaṃ. Vatthuguṇānaṃ pana samabhāve sati kilesānaṃ payogassa ca",
  "atk-s0504a:1137_8": "mudubhāve appasāvajjaṃ, tibbabhāve mahāsāvajjaṃ.",
  "atk-s0504a:1138_0": "Tassa pañca sambhārā – parapariggahitaṃ, parapariggahitasaññitā, theyyacittaṃ, upakkamo,",
  "atk-s0504a:1138_1": "tena haraṇanti. Cha payogā sāhatthikādayova. Te ca kho yathānurūpaṃ theyyāvahāro,",
  "atk-s0504a:1138_2": "pasayhāvahāro, parikappāvahāro, paṭicchannāvahāro, kusāvahāroti imesaṃ avahārānaṃ",
  "atk-s0504a:1138_3": "vasena pavattā. Ettha ca mantaparijappanena parasantakaharaṇaṃ vijjāmayo payogo.",
  "atk-s0504a:1138_4": "Vinā mantena tādisena iddhānubhāvasiddhena kāyavacīpayogena parasantakassa ākaḍḍhanaṃ",
  "atk-s0504a:1138_5": "iddhimayo payogoti veditabbo.",
  "atk-s0504a:1139_0": "Kāmesūti methunasamācāresu. Micchācāroti ekantanindito lāmakācāro. Lakkhaṇato pana",
  "atk-s0504a:1139_1": "asaddhammādhippāyena kāyadvārappavattā agamanīyaṭṭhānavītikkamacetanā kāmesu micchācāro.",
  "atk-s0504a:1139_2": "Tattha agamanīyaṭṭhānaṃ nāma purisānaṃ tāva māturakkhitādayo dasa, dhanakkītādayo",
  "atk-s0504a:1139_3": "dasāti vīsati itthiyo, itthīsu pana dvinnaṃ sārakkhasaparidaṇḍānaṃ, dasannañca dhanakkītādīnanti",
  "atk-s0504a:1139_4": "dvādasannaṃ itthīnaṃ aññapurisā. Svāyaṃ micchācāro sīlādiguṇarahite agamanīyaṭṭhāne",
  "atk-s0504a:1139_5": "appasāvajjo, sīlādiguṇasampanne mahāsāvajjo. Guṇarahitepi ca abhibhavitvā micchā",
  "atk-s0504a:1139_6": "carantassa mahāsāvajjo, ubhinnaṃ samānacchandatāya appasāvajjo. Samānacchandabhāvepi",
  "atk-s0504a:1139_7": "kilesānaṃ upakkamānañca mudutāya appasāvajjo, tibbatāya mahāsāvajjo. Tassa cattāro",
  "atk-s0504a:1139_8": "sambhārā – agamanīyavatthu, tasmiṃ sevanacittaṃ, sevanapayogo, maggenamaggappaṭipattiadhivāsananti.",
  "atk-s0504a:1139_9": "Tattha attano ruciyā pavattitassa tayo, balakkārena pavattitassa tayoti anavasesaggahaṇena",
  "atk-s0504a:1139_10": "cattāro daṭṭhabbā, atthasiddhi pana tīheva. Eko payogo sāhatthikova.",
  "atk-s0504a:1140_0": "Musāti visaṃvādanapurekkhārassa atthabhañjako kāyavacīpayogo, visaṃvādanādhippāyena",
  "atk-s0504a:1140_1": "panassa paravisaṃvādakakāyavacīpayogasamuṭṭhāpikā cetanā musāvādo. Aparo nayo musāti",
  "atk-s0504a:1140_2": "abhūtaṃ vatthu, vādoti tassa bhūtato tacchato viññāpanaṃ. Tasmā atathaṃ vatthuṃ tathato",
  "atk-s0504a:1140_3": "paraṃ viññāpetukāmassa tathāviññāpanapayogasamuṭṭhāpikā cetanā musāvādo.",
  "atk-s0504a:1141_0": "So yamatthaṃ bhañjati, tassa appatāya appasāvajjo, mahantatāya mahāsāvajjo. Apica",
  "atk-s0504a:1141_1": "gahaṭṭhānaṃ attano santakaṃ adātukāmatāya natthīti ādinayappavatto appasāvajjo, sakkhinā",
  "atk-s0504a:1141_2": "hutvā atthabhañjanavasena vutto mahāsāvajjo. Pabbajitānaṃ appakampi telaṃ vā sappiṃ",
  "atk-s0504a:1141_3": "vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena",
  "atk-s0504a:1141_4": "pavatto appasāvajjo, adiṭṭhaṃyeva pana “diṭṭha”ntiādinā nayena vadantānaṃ mahāsāvajjo.",
  "atk-s0504a:1141_5": "Tathā yassa atthaṃ bhañjati, tassa appaguṇatāya appasāvajjo, mahāguṇatāya mahāsāvajjo.",
  "atk-s0504a:1141_6": "Kilesānaṃ mudutibbatāvasena ca appasāvajjamahāsāvajjatā labbhateva.",
  "atk-s0504a:1142_0": "Tassa cattāro sambhārā – atathaṃ vatthu, visaṃvādanacittaṃ, tajjo vāyāmo, parassa",
  "atk-s0504a:1142_1": "tadatthavijānananti. Visaṃvādanādhippāyena hi payoge katepi parena tasmiṃ atthe aviññāte",
  "atk-s0504a:1142_2": "visaṃvādanassa asijjhanato parassa tadatthavijānanampi eko sambhāro veditabbo. Keci",
  "atk-s0504a:1142_3": "pana “abhūtavacanaṃ, visaṃvādanacittaṃ, parassa tadatthavijānananti tayo sambhārā”ti",
  "atk-s0504a:1142_4": "vadanti. Sace pana paro dandhatāya vicāretvā tamatthaṃ jānāti, sanniṭṭhāpakacetanāya",
  "atk-s0504a:1142_5": "pavattattā kiriyāsamuṭṭhāpakacetanākkhaṇeyeva musāvādakammunā bajjhati.",
  "atk-s0504a:1143_0": "Surāti piṭṭhasurā, pūvasurā, odanasurā, kiṇṇapakkhittā, sambhārasaṃyuttāti pañca",
  "atk-s0504a:1143_1": "surā. Merayanti pupphāsavo, phalāsavo, madhvāsavo, guḷāsavo sambhārasaṃyuttoti pañca",
  "atk-s0504a:1143_2": "āsavā. Tadubhayampi madanīyaṭṭhena majjaṃ. Yāya cetanāya taṃ pivati, sā pamādakāraṇattā",
  "atk-s0504a:1143_3": "pamādaṭṭhānaṃ. Lakkhaṇato pana yathāvuttassa surāmerayasaṅkhātassa majjassa bījato",
  "atk-s0504a:1143_4": "paṭṭhāya madavasena kāyadvārappavattā pamādacetanā surāmerayamajjapamādaṭṭhānaṃ.",
  "atk-s0504a:1143_5": "Tassa majjabhāvo, pātukamyatācittaṃ, tajjo vāyāmo, ajjhoharaṇanti cattāro sambhārā.",
  "atk-s0504a:1143_6": "Akusalacitteneva cassa pātabbato ekantena sāvajjabhāvo. Ariyasāvakānaṃ pana vatthuṃ",
  "atk-s0504a:1143_7": "ajānantānampi mukhaṃ na pavisati, pageva jānantānaṃ. Aḍḍhapasatamattassa pānaṃ appasāvajjaṃ,",
  "atk-s0504a:1143_8": "addhāḷhakamattassa pānaṃ tato mahantaṃ mahāsāvajjaṃ, kāyasañcālanasamatthaṃ bahuṃ",
  "atk-s0504a:1143_9": "pivitvā gāmaghātakādikammaṃ karontassa mahāsāvajjameva. Pāpakammañhi pāṇātipātaṃ",
  "atk-s0504a:1143_10": "patvā khīṇāsave mahāsāvajjaṃ, adinnādānaṃ patvā khīṇāsavassa santake mahāsāvajjaṃ,",
  "atk-s0504a:1143_11": "micchācāraṃ patvā khīṇāsavāya bhikkhuniyā vītikkame, musāvādaṃ patvā musāvādena saṅghabhede,",
  "atk-s0504a:1143_12": "surāpānaṃ patvā kāyasañcālanasamatthaṃ bahuṃ pivitvā gāmaghātakādikammaṃ mahāsāvajjaṃ.",
  "atk-s0504a:1143_13": "Sabbehipi cetehi musāvādena saṅghabhedova mahāsāvajjo. Tañhi katvā kappaṃ niraye paccati.",
  "atk-s0504a:1144_0": "Idāni etesu sabhāvato, ārammaṇato, vedanato, mūlato, kammato, phalatoti chahi ākārehi",
  "atk-s0504a:1144_1": "vinicchayo veditabbo. Tattha sabhāvato pāṇātipātādayo sabbepi cetanāsabhāvāva. Ārammaṇato",
  "atk-s0504a:1144_2": "pāṇātipāto jīvitindriyārammaṇato saṅkhārārammaṇo, adinnādānaṃ sattārammaṇaṃ vā saṅkhārārammaṇaṃ",
  "atk-s0504a:1144_3": "vā, micchācāro phoṭṭhabbavasena saṅkhārārammaṇo, sattārammaṇoti eke. Musāvādo sattārammaṇo",
  "atk-s0504a:1144_4": "vā saṅkhārārammaṇo vā, surāpānaṃ saṅkhārārammaṇaṃ. Vedanato pāṇātipāto dukkhavedano,",
  "atk-s0504a:1144_5": "adinnādānaṃ tivedanaṃ, micchācāro sukhamajjhattavasena dvivedano, tathā surāpānaṃ.",
  "atk-s0504a:1144_6": "Sanniṭṭhāpakacittena pana ubhayampi majjhattavedanaṃ na hoti. Musāvādo tivedano.",
  "atk-s0504a:1144_7": "Mūlato pāṇātipāto dosamohavasena dvimūlako, adinnādānaṃ musāvādo ca dosamohavasena",
  "atk-s0504a:1144_8": "vā lobhamohavasena vā, micchācāro surāpānañca lobhamohavasena dvimūlaṃ. Kammato musāvādoyevettha",
  "atk-s0504a:1144_9": "vacīkammaṃ, sesaṃ catubbidhampi kāyakammameva. Phalato sabbepi apāyūpapattiphalā",
  "atk-s0504a:1144_10": "ceva sugatiyampi appāyukatādinānāvidhaaniṭṭhaphalā cāti evamettha sabhāvādito vinicchayo veditabbo.",
  "atk-s0504a:1145_0": "Appaṭiviratāti samādānaviratiyā sampattaviratiyā ca abhāvena na paṭiviratā. Dussīlāti",
  "atk-s0504a:1145_1": "tato eva pañcasīlamattassāpi abhāvena nissīlā. Pāpadhammāti lāmakadhammā, hīnācārā.",
  "atk-s0504a:1145_2": "Pāṇātipātā paṭiviratoti sikkhāpadasamādānena pāṇātipātato virato, ārakā ṭhito. Esa nayo sesesupi.",
  "atk-s0504a:1146_0": "Idhāpi pāṇātipātāveramaṇiādīnaṃ sabhāvato ārammaṇato, vedanato, mūlato, kammato,",
  "atk-s0504a:1146_1": "samādānato, bhedato, phalato ca viññātabbo vinicchayo. Tattha sabhāvato pañcapi cetanāyopi",
  "atk-s0504a:1146_2": "honti viratiyopi, virativasena pana desanā āgatā. Yā pāṇātipātā viramantassa “yā",
  "atk-s0504a:1146_3": "tasmiṃ samaye pāṇātipātā ārati viratī”ti evaṃ vuttā kusalacittasampayuttā virati.",
  "atk-s0504a:1146_4": "Sā pabhedato tividhā – sampattavirati, samādānavirati, samucchedaviratīti. Tattha",
  "atk-s0504a:1146_5": "asamādinnasikkhāpadānaṃ attano jātivayabāhusaccādīni paccavekkhitvā “ayuttametaṃ",
  "atk-s0504a:1146_6": "amhākaṃ kātu”nti sampattavatthuṃ avītikkamantānaṃ uppajjamānā virati sampattavirati",
  "atk-s0504a:1146_7": "nāma. Samādinnasikkhāpadānaṃ sikkhāpadasamādāne taduttari ca attano jīvitampi pariccajitvā",
  "atk-s0504a:1146_8": "vatthuṃ avītikkamantānaṃ uppajjamānā virati samādānavirati nāma. Ariyamaggasampayuttā",
  "atk-s0504a:1146_9": "pana virati samucchedavirati nāma, yassā uppattito paṭṭhāya ariyapuggalānaṃ “pāṇaṃ",
  "atk-s0504a:1146_10": "ghātessāmā”ti cittampi na uppajjati. Tāsu samādānavirati idhādhippetā.",
  "atk-s0504a:1147_0": "Ārammaṇato pāṇātipātādīnaṃ ārammaṇāneva etesaṃ ārammaṇāni. Vītikkamitabbatoyeva hi",
  "atk-s0504a:1147_1": "virati nāma hoti. Yathā pana nibbānārammaṇo ariyamaggo kilese pajahati, evaṃ jīvitindriyādiārammaṇāyeva",
  "atk-s0504a:1147_2": "ete kusaladhammā pāṇātipātādīni dussīlyāni pajahanti. Vedanato sabbāpi sukhavedanāva.",
  "atk-s0504a:1148_0": "Mūlato ñāṇasampayuttacittena viramantassa alobhaadosaamohavasena timūlā honti, ñāṇavippayuttacittena",
  "atk-s0504a:1148_1": "viramantassa alobhaadosavasena dvimūlā. Kammato musāvādā veramaṇi vacīkammaṃ, sesā",
  "atk-s0504a:1148_2": "kāyakammaṃ. Samādānato aññassa garuṭṭhāniyassa santike taṃ alabhantena sayameva vā",
  "atk-s0504a:1148_3": "pañca sīlāni ekajjhaṃ pāṭiyekkaṃ vā samādiyantena samādinnāni honti. Bhedato gahaṭṭhānaṃ",
  "atk-s0504a:1148_4": "yaṃ yaṃ vītikkantaṃ, taṃ tadeva bhijjati, itaraṃ na bhijjati. Kasmā? Gahaṭṭhā hi",
  "atk-s0504a:1148_5": "anibaddhasīlā honti, yaṃ yaṃ sakkonti, taṃ tadeva rakkhanti. Pabbajitānaṃ pana ekasmiṃ",
  "atk-s0504a:1148_6": "vītikkante sabbāni bhijjantīti.",
  "atk-s0504a:1149_0": "Phalatoti pāṇātipātā veramaṇiyā cettha aṅgapaccaṅgasampannatā, ārohapariṇāhasampatti,",
  "atk-s0504a:1149_1": "javanasampatti, suppatiṭṭhitapādatā, cārutā, mudutā, sucitā, sūratā, mahabbalatā,",
  "atk-s0504a:1149_2": "vissaṭṭhavacanatā, sattānaṃ piyamanāpatā, abhijjaparisatā, acchambhitā, duppadhaṃsiyatā,",
  "atk-s0504a:1149_3": "parūpakkamena amaraṇatā, mahāparivāratā, suvaṇṇatā, susaṇṭhānatā, appābādhatā, asokatā,",
  "atk-s0504a:1149_4": "piyamanāpehi avippayogo, dīghāyukatāti evamādīni phalāni.",
  "atk-s0504a:1150_0": "Adinnādānā veramaṇiyā mahādhanadhaññatā, anantabhogatā, thirabhogatā, icchitānaṃ",
  "atk-s0504a:1150_1": "bhogānaṃ khippaṃ paṭilābho, rājādīhi asādhāraṇabhogatā, uḷārabhogatā, tattha tattha",
  "atk-s0504a:1150_2": "jeṭṭhakabhāvo, natthibhāvassa ajānanatā, sukhavihāritāti evamādīni.",
  "atk-s0504a:1151_0": "Abrahmacariyā veramaṇiyā vigatapaccatthikatā, sabbasattānaṃ piyamanāpatā, annapānavatthacchādanādīnaṃ",
  "atk-s0504a:1151_1": "lābhitā, sukhasupanatā, sukhapaṭibujjhanatā, apāyabhayavimokkho, itthibhāvanapuṃsakabhāvānaṃ",
  "atk-s0504a:1151_2": "abhabbatā, akkodhanatā, saccakāritā, amaṅkutā, ārādhanasukhatā, paripuṇṇindriyatā,",
  "atk-s0504a:1151_3": "paripuṇṇalakkhaṇatā, nirāsaṅkatā, appossukkatā, sukhavihāritā, akutobhayatā, piyavippayogābhāvoti",
  "atk-s0504a:1151_4": "evamādīni. Yasmā pana micchācārāveramaṇiyā phalānipi ettheva antogadhāni, tasmā (abrahmacariyā veramaṇiyā).",
  "atk-s0504a:1152_0": "Musāvādā veramaṇiyā vippasannindriyatā, vissaṭṭhamadhurabhāṇitā, samasitasuddhadantatā,",
  "atk-s0504a:1152_1": "nātithūlatā, nātikisatā, nātirassatā, nātidīghatā, sukhasamphassatā, uppalagandhamukhatā,",
  "atk-s0504a:1152_2": "sussūsakaparisatā, ādeyyavacanatā, kamaladalasadisamudulohitatanujivhatā, alīnatā,",
  "atk-s0504a:1152_3": "anuddhatatāti evamādīni.",
  "atk-s0504a:1153_0": "Surāmerayamajjapamādaṭṭhānā veramaṇiyā atītānāgatapaccuppannesu kiccakaraṇīyesu appamādatā,",
  "atk-s0504a:1153_1": "ñāṇavantatā, sadā upaṭṭhitassatitā, uppannesu kiccakaraṇīyesu ṭhānuppattikapaṭibhānavantatā,",
  "atk-s0504a:1153_2": "analasatā, ajaḷatā, anummattatā, acchambhitā, asārambhitā, anissukitā, amaccharitā,",
  "atk-s0504a:1153_3": "saccavāditā, apisuṇaapharusaasamphappalāpavāditā, kataññutā, kataveditā, cāgavantatā,",
  "atk-s0504a:1153_4": "sīlavantatā, ujukatā, akkodhanatā, hirottappasampannatā, ujudiṭṭhitā, mahantatā,",
  "atk-s0504a:1153_5": "paṇḍitatā, atthānatthakusalatāti evamādīni phalāni. Evamettha pāṇātipātāveramaṇiādīnampi",
  "atk-s0504a:1153_6": "sabhāvādito vinicchayo veditabbo.",
  "atk-s0504a:1154_0": "Sīlavāti yathāvuttapañcasīlavasena sīlavā. Kalyāṇadhammoti sundaradhammo, saraṇagamanaparidīpitāya",
  "atk-s0504a:1154_1": "diṭṭhisampattiyā sampannapaññoti attho. Yo pana putto mātāpitūsu assaddhesu dussīlesu",
  "atk-s0504a:1154_2": "ca sayampi tādiso, sopi avajātoyevāti veditabbo. Assaddhiyādayo hi idha avajātabhāvassa",
  "atk-s0504a:1154_3": "lakkhaṇaṃ vuttā, te ca tasmiṃ saṃvijjanti. Mātāpitaro pana upādāya puttassa atijātādibhāvo vuccatīti.",
  "atk-s0504a:1155": "Yo hoti kulagandhanoti kulacchedako kulavināsako. Chedanattho hi idha gandhasaddo, “uppalagandhapaccatthikā”tiādīsu viya. Keci pana “kuladhaṃsano”ti paṭhanti, so evattho.",
  "atk-s0504a:1156_0": "Ete kho puttā lokasminti ete atijātādayo tayo puttā eva imasmiṃ sattaloke puttā nāma,",
  "atk-s0504a:1156_1": "na ito vinimuttā atthi. Imesu pana ye bhavanti upāsakā ye saraṇagamanasampattiyā",
  "atk-s0504a:1156_2": "upāsakā bhavanti kammassakatāñāṇena kammassa kovidā, te ca paṇḍitā paññavanto, pañcasīladasasīlena",
  "atk-s0504a:1156_3": "sampannā paripuṇṇā. Yācakānaṃ vacanaṃ jānanti, tesaṃ mukhākāradassaneneva adhippāyapūraṇatoti",
  "atk-s0504a:1156_4": "vadaññū, tesaṃ vā “dehī”ti vacanaṃ sutvā “ime pubbe dānaṃ adatvā evaṃbhūtā, mayā",
  "atk-s0504a:1156_5": "pana evaṃ na bhavitabba”nti tesaṃ pariccāgena tadatthaṃ jānantīti vadaññū, paṇḍitānaṃ",
  "atk-s0504a:1156_6": "vā kammassakatādidīpakaṃ vacanaṃ jānantīti vadaññū. “Padaññū”ti ca paṭhanti, padāniyā",
  "atk-s0504a:1156_7": "pariccāgasīlāti attho. Tato eva vigatamaccheramalattā vītamaccharā. Abbhaghanāti",
  "atk-s0504a:1156_8": "abbhasaṅkhātā ghanā, ghanameghapaṭalā vā mutto candoviya, upāsakādiparisāsu khattiyādiparisāsu",
  "atk-s0504a:1156_9": "ca virocare virocanti, sobhantīti attho.",
  "atk-s0504a:1157": "Pañcamasuttavaṇṇanā niṭṭhitā.",
  "atk-s0504a:1158": "6. Avuṭṭhikasuttavaṇṇanā",
  "atk-s0504a:1159_0": "75. Chaṭṭhe avuṭṭhikasamoti avuṭṭhikameghasamo. Ekacco hi megho satapaṭalasahassapaṭalo",
  "atk-s0504a:1159_1": "hutvā uṭṭhahitvā thananto gajjanto vijjotanto ekaṃ udakabindumpi apātetvā vigacchati,",
  "atk-s0504a:1159_2": "tathūpamo ekacco puggaloti dassento āha “avuṭṭhikasamo”ti. Padesavassīti ekadesavassimeghasamo.",
  "atk-s0504a:1159_3": "Padesavassī viyāti hi padesavassī. Ekacco ekasmiṃyeva ṭhāne ṭhitesu manussesu yathā",
  "atk-s0504a:1159_4": "ekacce tementi, ekacce na tementi, evaṃ mandaṃ vassati, tathūpamaṃ ekaccaṃ puggalaṃ",
  "atk-s0504a:1159_5": "dasseti “padesavassī”ti. Sabbatthābhivassīti sabbasmiṃ pathavīpabbatasamuddādike",
  "atk-s0504a:1159_6": "jagatippadese abhivassimeghasamo. Ekacco hi sakalacakkavāḷagabbhaṃ pattharitvā sabbatthakameva",
  "atk-s0504a:1159_7": "abhivassati, taṃ cātuddīpikamahāmeghaṃ ekaccassa puggalassa upamaṃ katvā vuttaṃ “sabbatthābhivassī”ti.",
  "atk-s0504a:1160_0": "Sabbesānanti sabbesaṃ, ayameva vā pāṭho. Na dātā hotīti adānasīlo hoti, thaddhamaccharitāya",
  "atk-s0504a:1160_1": "na kassaci kiñci detīti attho. Idāni dānassa khettaṃ deyyadhammañca vibhāgena dassetuṃ",
  "atk-s0504a:1160_2": "“samaṇabrāhmaṇā”tiādimāha. Tattha samitapāpasamaṇā ceva pabbajjamattasamaṇā ca bāhitapāpabrāhmaṇā",
  "atk-s0504a:1160_3": "ceva jātimattabrāhmaṇā ca idha “samaṇabrāhmaṇā”ti adhippetā. Kapaṇā nāma duggatā",
  "atk-s0504a:1160_4": "daliddamanussā. Addhikā nāma pathāvino paribbayavihīnā. Vanibbakā nāma ye “iṭṭhaṃ",
  "atk-s0504a:1160_5": "detha kantaṃ manāpaṃ kālena anavajjaṃ udaggacittā pasannacittā, evaṃ dentā gacchatha",
  "atk-s0504a:1160_6": "sugatiṃ, gacchatha brahmaloka”ntiādinā nayena dāne niyojentā dānassa vaṇṇaṃ thomentā",
  "atk-s0504a:1160_7": "vicaranti. Yācakā nāma ye kevalaṃ “muṭṭhimattaṃ detha, pasatamattaṃ detha, sarāvamattaṃ",
  "atk-s0504a:1160_8": "dethā”ti appakampi yācamānā vicaranti. Tattha samaṇabrāhmaṇaggahaṇena guṇakhettaṃ",
  "atk-s0504a:1160_9": "upakārikhettañca dasseti, kapaṇādiggahaṇena karuṇākhettaṃ. Annanti yaṃkiñci khādanīyaṃ",
  "atk-s0504a:1160_10": "bhojanīyaṃ. Pānanti ambapānādipānakaṃ. Vatthanti nivāsanapārupanādiacchādanaṃ. Yānanti",
  "atk-s0504a:1160_11": "rathavayhādi antamaso upāhanaṃ upādāya gamanasādhanaṃ. Mālāti ganthitāganthitabhedaṃ",
  "atk-s0504a:1160_12": "sabbaṃ pupphaṃ. Gandhanti yaṃkiñci gandhajātaṃ pisitaṃ apisitaṃ gandhūpakaraṇañca.",
  "atk-s0504a:1160_13": "Vilepananti chavirāgakaraṇaṃ. Seyyāti mañcapīṭhādi ceva pāvārakojavādi ca sayitabbavatthu.",
  "atk-s0504a:1160_14": "Seyyaggahaṇena cettha āsanampi gahitanti daṭṭhabbaṃ. Āvasathanti vātātapādiparissayavinodanaṃ",
  "atk-s0504a:1160_15": "patissayaṃ. Padīpeyyanti dīpakapallikādipadīpūpakaraṇaṃ.",
  "atk-s0504a:1161_0": "Evaṃ kho, bhikkhaveti vijjamānepi deyyadhamme paṭiggāhakānaṃ evaṃ dātabbavatthuṃ",
  "atk-s0504a:1161_1": "sabbena sabbaṃ adento puggalo avassikameghasadiso hoti. Idaṃ vuttaṃ hoti – bhikkhave,",
  "atk-s0504a:1161_2": "yathā so megho satapaṭalasahassapaṭalo hutvā uṭṭhahitvā na kiñci vassi vigacchati,",
  "atk-s0504a:1161_3": "evameva yo uḷāraṃ vipulañca bhogaṃ saṃharitvā gehaṃ āvasanto kassaci kaṭacchumattaṃ",
  "atk-s0504a:1161_4": "bhikkhaṃ vā uḷuṅkamattaṃ yāguṃ vā adatvā vigacchati, vivaso maccuvasaṃ gacchati,",
  "atk-s0504a:1161_5": "so avuṭṭhikasamo nāma hotīti. Iminā nayena sesesupi nigamanaṃ veditabbaṃ. Imesu ca",
  "atk-s0504a:1161_6": "tīsu puggalesu paṭhamo ekaṃseneva garahitabbo, dutiyo pasaṃsanīyo, tatiyo, pasaṃsanīyataro.",
  "atk-s0504a:1161_7": "Paṭhamo vā ekanteneva sabbanihīno, dutiyo majjhimo, tatiyo uttamoti veditabbo.",
  "atk-s0504a:1162_0": "Gāthāsu samaṇeti upayogavasena bahuvacanaṃ tathā sesesupi. Laddhānāti labhitvā, samaṇe",
  "atk-s0504a:1162_1": "dakkhiṇeyye pavāretvā puṭṭho na saṃvibhajati. Annaṃ pānañca bhojananti annaṃ vā pānaṃ",
  "atk-s0504a:1162_2": "vā aññaṃ vā bhuñjitabbayuttakaṃ bhojanaṃ, taṃ na saṃvibhajati. Ayañhettha saṅkhepattho",
  "atk-s0504a:1162_3": "– yo atthikabhāvena upagate sampaṭiggāhake labhitvā annādinā saṃvibhāgamattampi na",
  "atk-s0504a:1162_4": "karoti, kiṃ so aññaṃ dānaṃ dassati, taṃ evarūpaṃ thaddhamacchariyaṃ purisādhamaṃ",
  "atk-s0504a:1162_5": "nihīnapuggalaṃ paṇḍitā avuṭṭhikasamoti āhu kathayantīti.",
  "atk-s0504a:1163_0": "Ekaccānaṃ na dadātīti vijjamānepi mahati dātabbadhamme ekesaṃ sattānaṃ tesu kodhavasena",
  "atk-s0504a:1163_1": "vā, deyyadhamme lobhavasena vā na dadāti. Ekaccānaṃ pavecchatīti ekesaṃyeva pana",
  "atk-s0504a:1163_2": "dadāti. Medhāvinoti paññavanto paṇḍitā janā.",
  "atk-s0504a:1164_0": "Subhikkhavācoti yo upagatānaṃ yācakānaṃ “annaṃ detha, pānaṃ dethā”tiādinā taṃ taṃ",
  "atk-s0504a:1164_1": "dāpeti, so sulabhabhikkhatāya subhikkhā vācā etassāti subhikkhavāco. “Subhikkhavassī”tipi",
  "atk-s0504a:1164_2": "paṭhanti. Yathā loko subhikkho hoti, evaṃ sabbatthābhivassitamahāmegho subhikkhavassī",
  "atk-s0504a:1164_3": "nāma hoti. Evamayampi mahādānehi sabbatthābhivassī subhikkhavassīti. Āmodamāno pakiretīti",
  "atk-s0504a:1164_4": "tuṭṭhahaṭṭhamānaso sahatthena dānaṃ dento paṭiggāhakakhette deyyadhammaṃ pakirento",
  "atk-s0504a:1164_5": "viya hoti, vācāyapi “detha dethā”ti bhāsati.",
  "atk-s0504a:1165_0": "Idāni naṃ subhikkhavassitabhāvaṃ dassetuṃ “yathāpi megho”tiādi vuttaṃ. Tatrāyaṃ saṅkhepattho",
  "atk-s0504a:1165_1": "– yathā mahāmegho paṭhamaṃ mandanigghosena thanayitvā puna sakalanadīkandarāni ekaninnādaṃ",
  "atk-s0504a:1165_2": "karonto gajjayitvā pavassati, sabbatthakameva vārinā udakena thalaṃ ninnañca abhisandanto",
  "atk-s0504a:1165_3": "pūreti ekoghaṃ karoti, evameva idha imasmiṃ sattaloke ekacco uḷārapuggalo sabbasamatāya",
  "atk-s0504a:1165_4": "so mahāmegho viya vassitabbattā tādiso yathā dhanaṃ uṭṭhānādhigataṃ attano uṭṭhānavīriyābhinibbattaṃ",
  "atk-s0504a:1165_5": "hoti, evaṃ analaso hutvā tañca dhammena ñāyena saṃharitvā tannibbattena annena pānena",
  "atk-s0504a:1165_6": "aññena ca deyyadhammena patte sampatte vanibbake sammā sammadeva desakālānurūpañceva",
  "atk-s0504a:1165_7": "icchānurūpañca tappeti sampavāretīti.",
  "atk-s0504a:1166": "Chaṭṭhasuttavaṇṇanā niṭṭhitā.",
  "atk-s0504a:1167": "7. Sukhapatthanāsuttavaṇṇanā",
  "atk-s0504a:1168_0": "76. Sattame sukhānīti sukhanimittāni. Patthayamānoti icchamāno ākaṅkhamāno. Sīlanti",
  "atk-s0504a:1168_1": "gahaṭṭhasīlaṃ pabbajitasīlañca. Gahaṭṭho ce gahaṭṭhasīlaṃ, pabbajito ce catupārisuddhisīlanti",
  "atk-s0504a:1168_2": "adhippāyo. Rakkheyyāti samādiyitvā avītikkamanto sammadeva gopeyya. Pasaṃsā me āgacchatūti",
  "atk-s0504a:1168_3": "“mama kalyāṇo kittisaddo āgacchatū”ti icchanto paṇḍito sappañño sīlaṃ rakkheyya.",
  "atk-s0504a:1168_4": "Sīlavato hi gahaṭṭhassa tāva “asuko asukakulassa putto sīlavā kalyāṇadhammo saddho",
  "atk-s0504a:1168_5": "pasanno dāyako kārako”tiādinā parisamajjhe kalyāṇo kittisaddo abbhuggacchati, pabbajitassa",
  "atk-s0504a:1168_6": "“asuko nāma bhikkhu sīlavā vattasampanno sorato sukhasaṃvāso sagāravo sappatisso”tiādinā…pe…",
  "atk-s0504a:1168_7": "abbhuggacchatīti. Vuttañhetaṃ –",
  "atk-s0504a:1169": "“Puna caparaṃ, gahapatayo, sīlavato sīlasampannassa kalyāṇo kittisaddo abbhuggacchatī”ti.",
  "atk-s0504a:1170": "Tathā –",
  "atk-s0504a:1171": "“Ākaṅkheyya ce, bhikkhave, bhikkhu – ‘sabrahmacārīnaṃ piyo cassaṃ manāpo, garu ca bhāvanīyo cā’ti, sīlesvevassa paripūrakārī”tiādi.",
  "atk-s0504a:1172_0": "Bhogā me uppajjantūti ettha gahaṭṭhassa tāva sīlavato kalyāṇadhammassa yena yena",
  "atk-s0504a:1172_1": "sippaṭṭhānena jīvikaṃ kappeti – yadi kasiyā, yadi vaṇijjāya, yadi rājaporisena, taṃ",
  "atk-s0504a:1172_2": "taṃ yathākālaṃ yathāvidhiñca ativiya appamattabhāvato athassa anuppannā ceva bhogā",
  "atk-s0504a:1172_3": "uppajjanti, uppannā ca bhogā phātiṃ gamissanti. Pabbajitassa pana sīlācārasampannassa",
  "atk-s0504a:1172_4": "appamādavihārissa sato sīlasampannassa sīlasampadāya appicchatādiguṇesu ca pasannā",
  "atk-s0504a:1172_5": "manussā uḷāruḷāre paccaye abhiharanti, evamassa anuppannā ceva bhogā uppajjanti,",
  "atk-s0504a:1172_6": "uppannā ca thirā honti. Tathā hi vuttaṃ –",
  "atk-s0504a:1173": "“Puna caparaṃ, gahapatayo, sīlavā sīlasampanno appamādādhikaraṇaṃ mahantaṃ bhogakkhandhaṃ adhigacchatī”ti.",
  "atk-s0504a:1174": "Tathā –",
  "atk-s0504a:1175": "“Ākaṅkheyya ce, bhikkhave, bhikkhu – ‘lābhī assa cīvarapiṇḍapātasenāsanagilānapaccayabhesajjaparikkhārāna’nti, sīlesvevassa paripūrakārī”ti ca –",
  "atk-s0504a:1176": "Sesaṃ vuttanayameva.",
  "atk-s0504a:1177_0": "Gāthāsu patthayānoti patthayanto. Tayo sukheti tīṇi sukhāni. Vittalābhanti dhanalābhaṃ,",
  "atk-s0504a:1177_1": "bhoguppattinti attho. Visesato cettha pasaṃsāya cetasikasukhaṃ, bhogehi kāyikasukhaṃ,",
  "atk-s0504a:1177_2": "itarena upapattisukhaṃ; tathā paṭhamena diṭṭhadhammasukhaṃ, tatiyena samparāyasukhaṃ,",
  "atk-s0504a:1177_3": "dutiyena ubhayasukhaṃ gahitanti veditabbaṃ.",
  "atk-s0504a:1178_0": "Idāni pasaṃsādikāraṇassa sīlassa viya pasaṃsādīnampi visesakāraṇaṃ pāpamittaparivajjanaṃ",
  "atk-s0504a:1178_1": "kalyāṇamittasevanañca ādīnavānisaṃsehi saddhiṃ dassento “akaronto”tiādimāha. Tattha",
  "atk-s0504a:1178_2": "saṅkiyoti pāpasmiṃ parisaṅkitabbo “addhā iminā pāpaṃ kataṃ vā karissati vā, tathā",
  "atk-s0504a:1178_3": "hesa pāpapurisehi saddhiṃ sañcaratī”ti. Assāti imassa pāpajanasevino puggalassa upari,",
  "atk-s0504a:1178_4": "assa vā puggalassa avaṇṇo abhūtopi pāpajanasevitāya ruhati virūḷhiṃ vepullaṃ āpajjati",
  "atk-s0504a:1178_5": "pattharati. Assāti vā bhummatthe sāmivacanaṃ, tasmiṃ puggaleti attho. Sa ve tādisako",
  "atk-s0504a:1178_6": "hotīti yo yādisaṃ pāpamittaṃ vā kalyāṇamittaṃ vā bhajati upasevati ca, so puggalo",
  "atk-s0504a:1178_7": "bhūmibhāgavasena udakaṃ viya tādisova hoti, pāpadhammo kalyāṇadhammo vā hoti. Kasmā?",
  "atk-s0504a:1178_8": "Sahavāso hi tādiso; yasmā sahavāso saṃsaggo uparāgo viya phalikamaṇīsu purisaupanissayabhūtaṃ",
  "atk-s0504a:1178_9": "puggalākāraṃ gāhāpeti, tasmā pāpapuggalena saha vāso na kātabboti adhippāyo.",
  "atk-s0504a:1179_0": "Sevamāno sevamānanti paraṃ pakatisuddhaṃ puggalaṃ kālena kālaṃ attānaṃ sevamānaṃ",
  "atk-s0504a:1179_1": "sevamāno bhajamāno pāpapuggalo, tena vā seviyamāno. Samphuṭṭho samphusanti tena pakatisuddhena",
  "atk-s0504a:1179_2": "puggalena sahavāsena saṃsaggena samphuṭṭho pāpapuggalo sayampi, tathā taṃ phusanto.",
  "atk-s0504a:1179_3": "Saro diddho kalāpaṃ vāti yathā nāma saro visena diddho litto sarakalāpagato sarasamūhasaṅkhātaṃ",
  "atk-s0504a:1179_4": "sarakalāpaṃ attanā phuṭṭhaṃ alittampi upalimpati, evaṃ pāpena upalepabhayā dhīroti",
  "atk-s0504a:1179_5": "dhitisampannattā dhīro paṇḍitapuriso pāpasahāyo na bhaveyya.",
  "atk-s0504a:1180_0": "Pūtimacchaṃ kusaggenāti yathā kucchitabhāvena pūtibhūtaṃ macchaṃ kusatiṇaggena yo",
  "atk-s0504a:1180_1": "puriso upanayhati puṭabandhavasena bandhati, tassa te kusā apūtikāpi pūtimacchasambandhena",
  "atk-s0504a:1180_2": "pūti duggandhameva vāyanti. Evaṃ bālūpasevanāti evaṃsampadā bālajanūpasevanā daṭṭhabbā.",
  "atk-s0504a:1180_3": "Evaṃ dhīrūpasevanāti yathā asurabhinopi pattā tagarasambandhena surabhiṃ vāyanti,",
  "atk-s0504a:1180_4": "evaṃ paṇḍitūpasevanā pakatiyā asīlavato sīlasamādānādivasena sīlagandhavāyanassa kāraṇaṃ hoti.",
  "atk-s0504a:1181_0": "Tasmāti yasmā akalyāṇamittasevanāya kalyāṇamittasevanāya ca ayaṃ ediso ādīnavo ānisaṃso",
  "atk-s0504a:1181_1": "ca, tasmā pattapuṭasseva palāsapuṭassa viya duggandhasugandhavatthusaṃsaggena asādhusādhujanasannissayena",
  "atk-s0504a:1181_2": "ca. Ñatvā sampākamattanoti attano dukkhudrayaṃ sukhudrayañca phalanipphattiṃ ñatvā",
  "atk-s0504a:1181_3": "jānitvā asante pāpamitte na upaseveyya, sante upasante vantadose pasatthe vā paṇḍite",
  "atk-s0504a:1181_4": "seveyya. Tathā hi asanto nirayaṃ nenti, santo pāpenti suggatinti. Iti bhagavā paṭhamagāthāya",
  "atk-s0504a:1181_5": "yathāvuttāni tīṇi sukhanimittāni dassetvā tato parāhi pañcahi gāthāhi paṭipakkhaparivajjanena",
  "atk-s0504a:1181_6": "saddhiṃ pasaṃsāsukhassa āgamanaṃ dassetvā osānagāthāya tiṇṇampi sukhānaṃ āgamanakāraṇena",
  "atk-s0504a:1181_7": "saddhiṃ osānasukhaṃ dasseti.",
  "atk-s0504a:1182": "Sattamasuttavaṇṇanā niṭṭhitā.",
  "atk-s0504a:1183": "8. Bhidurasuttavaṇṇanā",
  "atk-s0504a:1184_0": "77. Aṭṭhame bhidurāyanti bhiduro ayaṃ. Kāyoti rūpakāyo. So hi aṅgapaccaṅgānaṃ kesādīnañca",
  "atk-s0504a:1184_1": "samūhaṭṭhena, evaṃ kucchitānaṃ jegucchānaṃ āyo uppattidesotipi kāyo. Tatrāyaṃ vacanattho",
  "atk-s0504a:1184_2": "– āyanti etthāti āyo. Ke āyanti? Kucchitā kesādayo. Iti kucchitānaṃ āyotipi kāyo.",
  "atk-s0504a:1184_3": "Atthato pana catusantativasena pavattamānānaṃ bhūtupādāyadhammānaṃ puñjo. Idaṃ vuttaṃ",
  "atk-s0504a:1184_4": "hoti – bhikkhave, ayaṃ catumahābhūtamayo rūpakāyo bhiduro bhedanasīlo bhedanasabhāvo",
  "atk-s0504a:1184_5": "khaṇe khaṇe viddhaṃsanasabhāvoti. “Bhindarāya”ntipi pāṭho, so evattho. Viññāṇanti",
  "atk-s0504a:1184_6": "tebhūmakaṃ kusalādicittaṃ. Vacanattho pana – taṃ taṃ ārammaṇaṃ vijānātīti viññāṇaṃ.",
  "atk-s0504a:1184_7": "Yañhi sañjānanapajānanavidhuraṃ ārammaṇavijānanaṃ upaladdhi, taṃ viññāṇaṃ. Virāgadhammanti",
  "atk-s0504a:1184_8": "virajjanadhammaṃ, palujjanasabhāvanti attho. Sabbe upadhīti khandhūpadhi, kilesūpadhi,",
  "atk-s0504a:1184_9": "abhisaṅkhārūpadhi, pañcakāmaguṇūpadhīti ete “upadhīyati ettha dukkha”nti upadhisaññitā",
  "atk-s0504a:1184_10": "sabbepi upādānakkhandhakilesābhisaṅkhārapañcakāmaguṇadhammā hutvā abhāvaṭṭhena aniccā,",
  "atk-s0504a:1184_11": "udayabbayappaṭipīḷanaṭṭhena dukkhā, jarāya maraṇena cāti dvidhā vipariṇāmetabbasabhāvatāya",
  "atk-s0504a:1184_12": "pakativijahanaṭṭhena vipariṇāmadhammā. Evamettha aniccadassanasukhatāya rūpadhamme",
  "atk-s0504a:1184_13": "viññāṇañca visuṃ gahetvā puna upadhivibhāgena sabbepi tebhūmakadhamme ekajjhaṃ gahetvā",
  "atk-s0504a:1184_14": "aniccadukkhānupassanāmukhena tathābujjhanakānaṃ puggalānaṃ ajjhāsayena sammasanacāro.kathito.",
  "atk-s0504a:1184_15": "Kāmañcettha lakkhaṇadvayameva pāḷiyaṃ āgataṃ, “yaṃ dukkhaṃ, tadanattā”ti pana vacanato",
  "atk-s0504a:1184_16": "dukkhalakkhaṇeneva anattalakkhaṇampi dassitamevāti veditabbaṃ.",
  "atk-s0504a:1185_0": "Gāthāyaṃ upadhīsu bhayaṃ disvāti upadhīsu bhayatupaṭṭhānañāṇavasena bhayaṃ disvā,",
  "atk-s0504a:1185_1": "tesaṃ bhāyitabbataṃ passitvā. Iminā balavavipassanaṃ dasseti. Bhayatupaṭṭhānañāṇameva",
  "atk-s0504a:1185_2": "hi vibhajitvā visesavasena ādīnavānupassanā nibbidānupassanāti ca vuccati. Jātimaraṇamaccagāti",
  "atk-s0504a:1185_3": "evaṃ sammasanto vipassanāñāṇaṃ maggena ghaṭetvā maggaparamparāya arahattaṃ patto",
  "atk-s0504a:1185_4": "jātimaraṇaṃ atīto nāma hoti. Kathaṃ? Sampatvā paramaṃ santinti paramaṃ uttamaṃ anuttaraṃ",
  "atk-s0504a:1185_5": "santiṃ sabbasaṅkhārūpasamaṃ nibbānaṃ adhigantvā. Evaṃbhūto ca kālaṃ kaṅkhati bhāvitattoti",
  "atk-s0504a:1185_6": "catunnaṃ ariyamaggānaṃ vasena bhāvanābhisamayanipphattiyā bhāvitakāyasīlacittapaññattā",
  "atk-s0504a:1185_7": "bhāvitatto maraṇaṃ jīvitañca anabhinandanto kevalaṃ attano khandhaparinibbānakālaṃ",
  "atk-s0504a:1185_8": "kaṅkhati udikkhati, na tassa katthaci patthanā hotīti. Tenāha –",
  "atk-s0504a:1186": "“Nābhinandāmi maraṇaṃ, nābhinandāmi jīvitaṃ;",
  "atk-s0504a:1187": "Kālañca paṭikaṅkhāmi, nibbisaṃ bhatako yathā”ti. ;",
  "atk-s0504a:1188": "Aṭṭhamasuttavaṇṇanā niṭṭhitā.",
  "atk-s0504a:1189": "9. Dhātusosaṃsandanasuttavaṇṇanā",
  "atk-s0504a:1190_0": "78. Navame dhātusoti dhātuto. Dhātūti ca ajjhāsayadhātu ajjhāsayasabhāvo adhippeto,",
  "atk-s0504a:1190_1": "yo adhimuttītipi vuccati. Saṃsandantīti tāya dhātusabhāgatāya yathādhātu yathāajjhāsayaṃ",
  "atk-s0504a:1190_2": "allīyanti ekato honti. Samentīti tāya eva samānajjhāsayatāya ekacittā hutvā samāgacchanti",
  "atk-s0504a:1190_3": "aññamaññaṃ bhajanti upasaṅkamanti, attano rucibhāvakhantidiṭṭhiyo vā tattha tattha",
  "atk-s0504a:1190_4": "same karontā pavattanti. Hīnādhimuttikāti hīne kāmaguṇādike adhimutti etesanti hīnādhimuttikā,",
  "atk-s0504a:1190_5": "hīnajjhāsayā. Kalyāṇādhimuttikāti kalyāṇe nekkhammādike adhimutti etesanti kalyāṇādhimuttikā,",
  "atk-s0504a:1190_6": "paṇītajjhāsayā. Sace hi ācariyupajjhāyā na sīlavanto, antevāsikasaddhivihārikā ca",
  "atk-s0504a:1190_7": "sīlavanto, te ācariyupajjhāyepi na upasaṅkamanti, attano sadise sāruppabhikkhūyeva",
  "atk-s0504a:1190_8": "upasaṅkamanti. Sace pana ācariyupajjhāyā sīlavanto, itare na sīlavanto, tepi na ācariyupajjhāye",
  "atk-s0504a:1190_9": "upasaṅkamanti, attano sadise hīnādhimuttikeyeva upasaṅkamanti. Evaṃ upasaṅkamanaṃ",
  "atk-s0504a:1190_10": "pana na kevalaṃ etarahi eva, atha kho atītānāgatepīti dassento “atītampi, bhikkhave”tiādimāha.",
  "atk-s0504a:1190_11": "Saṅkhepato saṃkilesadhammesu abhiniviṭṭhā hīnādhimuttikā, vodānadhammesu abhiniviṭṭhā kalyāṇādhimuttikā.",
  "atk-s0504a:1191_0": "Idaṃ pana dussīlānaṃ dussīlasevanameva, sīlavantānaṃ sīlavantasevanameva, duppaññānaṃ",
  "atk-s0504a:1191_1": "duppaññasevanameva, paññavantānaṃ paññavantasevanameva ko niyāmetīti? Ajjhāsayadhātu",
  "atk-s0504a:1191_2": "niyāmeti. Sambahulā kira bhikkhū ekasmiṃ gāme bhikkhācāraṃ caranti. Te manussā bahuṃ",
  "atk-s0504a:1191_3": "bhattaṃ āharitvā pattāni pūretvā “yathāsabhāgaṃ paribhuñjathā”ti vatvā uyyojesuṃ.",
  "atk-s0504a:1191_4": "Bhikkhū āhaṃsu “āvuso, manussā dhātusaṃyuttakamme payojentī”ti. Evaṃ ajjhāsayadhātu",
  "atk-s0504a:1191_5": "niyāmetīti. Dhātusaṃyuttena ayamattho dīpetabbo – gijjhakūṭapabbatasmiñhi gilānaseyyāya",
  "atk-s0504a:1191_6": "nipanno bhagavā ārakkhatthāya parivāretvā vasantesu sāriputtamoggallānādīsu ekamekaṃ",
  "atk-s0504a:1191_7": "attano parisāya saddhiṃ caṅkamantaṃ oloketvā bhikkhū āmantesi “passatha no tumhe,",
  "atk-s0504a:1191_8": "bhikkhave, sāriputtaṃ sambahulehi bhikkhūhi saddhiṃ caṅkamantanti. Evaṃ, bhante.",
  "atk-s0504a:1191_9": "Sabbe kho ete, bhikkhave, bhikkhū mahāpaññā”ti sabbaṃ vitthāretabbaṃ.",
  "atk-s0504a:1192_0": "Gāthāsu saṃsaggāti saṃkilesato sahavāsādivasena samāyogato, atha vā dassanasaṃsaggo,",
  "atk-s0504a:1192_1": "savanasaṃsaggo, samullāpasaṃsaggo, sambhogasaṃsaggo, kāyasaṃsaggoti evaṃ pañcavidhe",
  "atk-s0504a:1192_2": "saṃsagge yato kutoci saṃsaggato. Vanatho jātoti kileso uppanno maggena asamūhato.",
  "atk-s0504a:1192_3": "Asaṃsaggena chijjatīti saṃsaggapaṭikkhepena kāyavivekādinā pubbabhāge chijjitvā puna",
  "atk-s0504a:1192_4": "accantāsaṃsaggena samucchedavivekena chijjati pahīyati. Ettāvatā saṅkhepato hīnādhimuttiyā",
  "atk-s0504a:1192_5": "samudayo atthaṅgamo ca dassito hoti.",
  "atk-s0504a:1193_0": "Yasmā pana te saṃsaggā te ca kilesā kosajjavasena uppajjanti ceva vaḍḍhanti ca, na",
  "atk-s0504a:1193_1": "vīriyārambhavasena, tasmā hīnādhimuttike kusītapuggale vajjetvā kalyāṇādhimuttike",
  "atk-s0504a:1193_2": "āraddhavīriye sevantena asaṃsaggena saṃsaggajo vanatho chinditabboti yathāvuttamatthaṃ",
  "atk-s0504a:1193_3": "vitthārato dassento kusītasevanāya tāva ādīnavaṃ pakāsetuṃ “parittaṃ dāru”ntiādimāha.",
  "atk-s0504a:1194_0": "Tattha parittaṃ dārunti khuddakaṃ kaṭṭhamayaṃ kullaṃ. Yathā sīde mahaṇṇaveti yathā",
  "atk-s0504a:1194_1": "khuddakaṃ kullaṃ āruhitvā mahāsamuddaṃ taritukāmo tīraṃ appatvā samuddamajjheyeva",
  "atk-s0504a:1194_2": "sīdeyya, patitvā macchakacchapabhakkho bhaveyya. Evaṃ kusītaṃ āgamma, sādhujīvīpi",
  "atk-s0504a:1194_3": "sīdatīti evameva kusītaṃ vīriyārambharahitaṃ kilesavasikaṃ puggalaṃ nissāya tena",
  "atk-s0504a:1194_4": "katasaṃsaggo sādhujīvīpi parisuddhājīvo parisuddhasīlopi samāno hīnasaṃsaggato uppannehi",
  "atk-s0504a:1194_5": "kāmavitakkādīhi khajjamāno pāraṃ gantuṃ asamattho saṃsāraṇṇaveyeva sīdati. Tasmāti",
  "atk-s0504a:1194_6": "yasmā evaṃ anatthāvaho kusītasaṃsaggo, tasmā taṃ āgamma ālasiyānuyogena kucchitaṃ",
  "atk-s0504a:1194_7": "sīdatīti kusītaṃ. Tato eva hīnavīriyaṃ nibbīriyaṃ akalyāṇamittaṃ parivajjeyya. Ekanteneva",
  "atk-s0504a:1194_8": "pana kāyavivekādīnañceva tadaṅgavivekādīnañca vasena pavivittehi, tato eva kilesehi",
  "atk-s0504a:1194_9": "ārakattā ariyehi parisuddhehi nibbānaṃ paṭipesitattabhāvato pahitattehi ārammaṇalakkhaṇūpanijjhānānaṃ",
  "atk-s0504a:1194_10": "vasena jhāyanato jhāyīhi sabbakālaṃ paggahitavīriyatāya āraddhavīriyehi paṇḍitehi",
  "atk-s0504a:1194_11": "sappaññehiyeva saha āvaseyya saṃvaseyyāti.",
  "atk-s0504a:1195": "Navamasuttavaṇṇanā niṭṭhitā.",
  "atk-s0504a:1196": "10. Parihānasuttavaṇṇanā",
  "atk-s0504a:1197_0": "79. Dasame parihānāya saṃvattantīti avuddhiyā bhavanti, maggādhigamassa paripanthāya",
  "atk-s0504a:1197_1": "honti. Adhigatassa pana maggassa parihāni nāma natthi. “Tayo dhammā”ti dhammādhiṭṭhānavasena",
  "atk-s0504a:1197_2": "uddiṭṭhadhamme puggalādhiṭṭhānāya desanāya vibhajanto “idha, bhikkhave, sekho bhikkhū”tiādimāha.",
  "atk-s0504a:1198_0": "Tattha kammaṃ āramitabbato ārāmo etassāti kammārāmo. Kamme ratoti kammarato. Kammārāmataṃ",
  "atk-s0504a:1198_1": "kammābhiratiṃ anuyutto payuttoti kammārāmatamanuyutto. Tattha kammaṃ nāma itikattabbaṃ",
  "atk-s0504a:1198_2": "kammaṃ, seyyathidaṃ – cīvaravicāraṇaṃ, cīvarakaraṇaṃ, upatthambhanaṃ, pattatthavikaṃ,",
  "atk-s0504a:1198_3": "aṃsabandhanaṃ, kāyabandhanaṃ, dhamakaraṇaṃ, ādhārakaṃ, pādakathalikaṃ, sammajjanīti",
  "atk-s0504a:1198_4": "evamādīnaṃ upakaraṇānaṃ karaṇaṃ, yañca vihāre khaṇḍaphullādipaṭisaṅkharaṇaṃ. Ekacco",
  "atk-s0504a:1198_5": "hi etāni karonto sakaladivasaṃ etāneva karoti. Taṃ sandhāyetaṃ vuttaṃ. Yo pana etesaṃ",
  "atk-s0504a:1198_6": "karaṇavelāyameva etāni karoti, uddesavelāyaṃ uddesaṃ gaṇhāti, sajjhāyavelāyaṃ sajjhāyati,",
  "atk-s0504a:1198_7": "cetiyaṅgaṇavattādikaraṇavelāyaṃ cetiyaṅgaṇavattādīni karoti, manasikāravelāyaṃ manasikāraṃ",
  "atk-s0504a:1198_8": "karoti sabbatthakakammaṭṭhāne vā pārihāriyakammaṭṭhāne vā, na so kammārāmo nāma. Tassa taṃ –",
  "atk-s0504a:1199": "“Yāni kho pana tāni sabrahmacārīnaṃ uccāvacāni kiṃkaraṇīyāni, tattha dakkho hoti analaso, tatrupāyāya vīmaṃsāya samannāgato, alaṃ kātuṃ alaṃ saṃvidhātu”nti –",
  "atk-s0504a:1200": "Ādinā satthārā anuññātakaraṇameva hoti.",
  "atk-s0504a:1201_0": "Bhassārāmoti yo bhagavatā paṭikkhittarājakathādivasena rattindivaṃ vītināmeti, ayaṃ",
  "atk-s0504a:1201_1": "bhasse pariyantakārī na hotīti bhassārāmo nāma. Yo pana rattimpi divāpi dhammaṃ katheti,",
  "atk-s0504a:1201_2": "pañhaṃ vissajjeti, ayaṃ appabhasso bhasse pariyantakārīyeva. Kasmā? “Sannipatitānaṃ",
  "atk-s0504a:1201_3": "vo, bhikkhave, dvayaṃ karaṇīyaṃ – dhammī vā kathā, ariyo vā tuṇhībhāvo”ti vuttavidhiṃyeva paṭipannoti.",
  "atk-s0504a:1202_0": "Niddārāmoti yo yāvadatthaṃ udarāvadehakaṃ bhuñjitvā seyyasukhaṃ, passasukhaṃ, middhasukhaṃ",
  "atk-s0504a:1202_1": "anuyuñjati, yo ca gacchantopi nisinnopi ṭhitopi thinamiddhābhibhūto niddāyati, ayaṃ",
  "atk-s0504a:1202_2": "niddārāmo nāma. Yassa pana karajakāyagelaññena cittaṃ bhavaṅgaṃ otarati, nāyaṃ niddārāmo, tenevāha –",
  "atk-s0504a:1203_0": "“Abhijānāmi kho panāhaṃ, aggivessana, gimhānaṃ pacchime māse pacchābhattaṃ piṇḍapātappaṭikkanto",
  "atk-s0504a:1203_1": "catugguṇaṃ saṅghāṭiṃ paññāpetvā dakkhiṇena passena sato sampajāno niddaṃ okkamitā”ti.",
  "atk-s0504a:1204_0": "Ettha ca puthujjanakalyāṇakopi sekhotveva veditabbo. Tasmā tassa sabbassapi visesādhigamassa",
  "atk-s0504a:1204_1": "itaresaṃ upari visesādhigamassa ca parihānāya vattantīti veditabbaṃ. Sukkapakkhassa",
  "atk-s0504a:1204_2": "vuttavipariyāyena atthavibhāvanā veditabbā.",
  "atk-s0504a:1205_0": "Gāthāsu uddhatoti cittavikkhepakarena uddhaccena uddhato avūpasanto. Appakiccassāti",
  "atk-s0504a:1205_1": "anuññātassapi vuttappakārassa kiccassa yuttappayuttakāleyeva karaṇato appakicco assa",
  "atk-s0504a:1205_2": "bhaveyya. Appamiddhoti “divasaṃ caṅkamena nisajjāyā”tiādinā vuttajāgariyānuyogena",
  "atk-s0504a:1205_3": "niddārahito assa. Anuddhatoti bhassārāmatāya uppajjanakacittavikkhepassa abhassārāmo",
  "atk-s0504a:1205_4": "hutvā parivajjanena na uddhato vūpasantacitto, samāhitoti attho. Sesaṃ pubbe vuttanayattā",
  "atk-s0504a:1205_5": "suviññeyyameva. Iti imasmiṃ vagge paṭhamadutiyapañcamachaṭṭhasattamaaṭṭhamanavamesu",
  "atk-s0504a:1205_6": "suttesu vaṭṭaṃ kathitaṃ, itaresu vaṭṭavivaṭṭaṃ.",
  "atk-s0504a:1206": "Dasamasuttavaṇṇanā niṭṭhitā.",
  "atk-s0504a:1207": "Tatiyavaggavaṇṇanā niṭṭhitā.",
  "atk-s0504a:1208": "4. Catutthavaggo",
  "atk-s0504a:1209": "1. Vitakkasuttavaṇṇanā",
  "atk-s0504a:1210_0": "80. Catutthavaggassa paṭhame akusalavitakkāti akosallasambhūtā vitakkā, micchāvitakkāti",
  "atk-s0504a:1210_1": "attho. Anavaññattipaṭisaṃyuttoti ettha anavaññattīti anavaññā parehi attano ahīḷitatā",
  "atk-s0504a:1210_2": "aparibhūtatā, “aho vata maṃ pare na avajāneyyu”nti evaṃ pavatto icchācāro, tāya anavaññattiyā",
  "atk-s0504a:1210_3": "paṭisaṃyutto saṃsaṭṭho, taṃ vā ārabbha pavatto anavaññattipaṭisaṃyutto vitakko. Tasmā",
  "atk-s0504a:1210_4": "“kathaṃ nu kho maṃ pare gahaṭṭhā ceva pabbajitā ca na orakato daheyyu”nti sambhāvanakamyatāya",
  "atk-s0504a:1210_5": "icchācāre, ṭhatvā pavattitavitakkassetaṃ adhivacanaṃ. Lābhasakkārasilokapaṭisaṃyuttoti",
  "atk-s0504a:1210_6": "cīvarādilābhena ceva sakkārena ca kittisaddena ca ārammaṇakaraṇavasena paṭisaṃyutto.",
  "atk-s0504a:1210_7": "Parānuddayatāpaṭisaṃyuttoti paresu anuddayatāpatirūpakena gehasitapemena paṭisaṃyutto.",
  "atk-s0504a:1210_8": "Yaṃ sandhāya vuttaṃ –",
  "atk-s0504a:1211_0": "“Saṃsaṭṭho viharati rājūhi rājamahāmattehi brāhmaṇehi gahapatikehi titthiyehi titthiyasāvakehi",
  "atk-s0504a:1211_1": "sahanandī sahasokī, sukhitesu sukhito, dukkhitesu dukkhito, uppannesu kiccakaraṇīyesu",
  "atk-s0504a:1211_2": "attanāva yogaṃ āpajjatī”ti.",
  "atk-s0504a:1212_0": "Gāthāsu anavaññattiyā paṭisaṃyutto puggalo anavaññattisaṃyutto. Lābhasakkāre gāravo",
  "atk-s0504a:1212_1": "etassa, na dhammeti lābhasakkāragāravo. Sukhadukkhesu amā saha bhavāti amaccā, sahāyasadisā",
  "atk-s0504a:1212_2": "upaṭṭhākā. Tehi gehasitapemavasena saha nandanasīlo sahanandī amaccehi, iminā parānuddayatāpaṭisaṃyuttaṃ",
  "atk-s0504a:1212_3": "vitakkaṃ dasseti. Ārā saṃyojanakkhayāti imehi tīhi vitakkehi abhibhūto puggalo saṃyojanakkhayato",
  "atk-s0504a:1212_4": "arahattato dūre, tassa taṃ dullabhanti attho.",
  "atk-s0504a:1213_0": "Puttapasunti putte ca pasavo ca. Puttasaddena cettha dārādayo; pasusaddena assamahiṃsakhettavatthādayo",
  "atk-s0504a:1213_1": "ca saṅgahitā. Vivāheti vivāhakārāpane. Iminā āvāhopi saṅgahito. Saṃharānīti pariggahāni,",
  "atk-s0504a:1213_2": "parikkhārasaṅgahānīti attho. “Santhavānī”ti ca paṭhanti, mittasanthavānīti attho.",
  "atk-s0504a:1213_3": "Sabbattha hitvāti sambandho. Bhabbo so tādiso bhikkhūti so yathāvuttaṃ sabbaṃ papañcaṃ",
  "atk-s0504a:1213_4": "pariccajitvā yathā satthārā vuttāya sammāpaṭipattiyā, tathā passitabbato tādiso saṃsāre",
  "atk-s0504a:1213_5": "bhayaṃ ikkhatīti bhikkhu uttamaṃ sambodhiṃ arahattaṃ pattuṃ arahati.",
  "atk-s0504a:1214": "Paṭhamasuttavaṇṇanā niṭṭhitā.",
  "atk-s0504a:1215": "2. Sakkārasuttavaṇṇanā",
  "atk-s0504a:1216_0": "81. Dutiye sakkārenāti sakkārena hetubhūtena, atha vā sakkārenāti sakkārahetunā,",
  "atk-s0504a:1216_1": "sakkārahetukena vā. Sakkārañhi nissāya idhekacce puggalā pāpicchā icchāpakatā icchācāre",
  "atk-s0504a:1216_2": "ṭhatvā “sakkāraṃ nibbattessāmā”ti anekavihitaṃ anesanaṃ appatirūpaṃ āpajjitvā ito",
  "atk-s0504a:1216_3": "cutā apāyesu nibbattanti, apare yathāsakkāraṃ labhitvā tannimittaṃ mānamadamacchariyādivasena",
  "atk-s0504a:1216_4": "pamādaṃ āpajjitvā ito cutā apāyesu nibbattanti. Yaṃ sandhāya vuttaṃ – “sakkārena",
  "atk-s0504a:1216_5": "abhibhūtā pariyādinnacittā”ti. Tattha abhibhūtāti ajjhotthaṭā. Pariyādinnacittāti",
  "atk-s0504a:1216_6": "khepitacittā, icchācārena mānamadādinā ca khayaṃ pāpitakusalacittā. Atha vā pariyādinnacittāti",
  "atk-s0504a:1216_7": "parito ādinnacittā, vuttappakārena akusalakoṭṭhāsena yathā kusalacittassa uppattivāro",
  "atk-s0504a:1216_8": "na hoti, evaṃ samantato gahitacittasantānāti attho. Asakkārenāti hīḷetvā paribhavitvā",
  "atk-s0504a:1216_9": "parehi attani pavattitena asakkārena hetunā, asakkārahetukena vā mānādinā. Sakkārena",
  "atk-s0504a:1216_10": "ca asakkārena cāti kehici pavattitena sakkārena kehici pavattitena asakkārena ca.",
  "atk-s0504a:1216_11": "Ye hi kehici paṭhamaṃ sakkatā hutvā tehiyeva asārabhāvaṃ ñatvā pacchā asakkatā honti,",
  "atk-s0504a:1216_12": "tādise sandhāya vuttaṃ “sakkārena ca asakkārena cā”ti.",
  "atk-s0504a:1217": "Ettha sakkārena abhibhūtā devadattādayo nidassetabbā. Vuttampi cetaṃ –",
  "atk-s0504a:1218": "“Phalaṃ ve kadaliṃ hanti, phalaṃ veḷuṃ phalaṃ naḷaṃ;",
  "atk-s0504a:1219": "Sakkāro kāpurisaṃ hanti, gabbho assatariṃ yathā”ti. ;",
  "atk-s0504a:1220": "Sādhūnaṃ upari katena asakkārena abhibhūtā daṇḍakīrājakāliṅgarājamajjharājādayo nidassetabbā. Vuttampi cetaṃ –",
  "atk-s0504a:1221": "“Kisañhi vacchaṃ avakiriya daṇḍakī,",
  "atk-s0504a:1222": "Ucchinnamūlo sajano saraṭṭho;",
  "atk-s0504a:1223": "Kukkuḷanāme nirayamhi paccati,",
  "atk-s0504a:1224": "Tassa phuliṅgāni patanti kāye.",
  "atk-s0504a:1225": "“Yo saññate pabbajite avañcayi,",
  "atk-s0504a:1226": "Dhammaṃ bhaṇante samaṇe adūsake;",
  "atk-s0504a:1227": "Taṃ nāḷikeraṃ sunakhā parattha,",
  "atk-s0504a:1228": "Saṅgamma khādanti viphandamānaṃ”. ;",
  "atk-s0504a:1229": "“Upahacca manaṃ majjho, mātaṅgasmiṃ yasassine;",
  "atk-s0504a:1230": "Sapārisajjo ucchinno, majjhāraññaṃ tadā ahū”ti. ;",
  "atk-s0504a:1231": "Sakkārena ca asakkārena ca abhibhūtā aññatitthiyā nāṭaputtādayo nidassetabbā.",
  "atk-s0504a:1232_0": "Gāthāsu ubhayanti ubhayena sakkārena ca asakkārena ca. Samādhi na vikampatīti na",
  "atk-s0504a:1232_1": "calati, ekaggabhāvena tiṭṭhati. Kassa pana na calatīti āha “appamādavihārino”ti.",
  "atk-s0504a:1232_2": "Yo pamādakaradhammānaṃ rāgādīnaṃ suṭṭhu pahīnattā appamādavihārī arahā, tassa. So",
  "atk-s0504a:1232_3": "hi lokadhammehi na vikampati. Sukhumadiṭṭhivipassakanti phalasamāpattiatthaṃ sukhumāya",
  "atk-s0504a:1232_4": "diṭṭhiyā paññāya abhiṇhaṃ pavattavipassanattā sukhumadiṭṭhivipassakaṃ. Upādānakkhayārāmanti",
  "atk-s0504a:1232_5": "catunnaṃ upādānānaṃ khayaṃ pariyosānabhūtaṃ arahattaphalaṃ āramitabbaṃ etassāti upādānakkhayārāmaṃ.",
  "atk-s0504a:1232_6": "Sesaṃ vuttanayameva.",
  "atk-s0504a:1233": "Dutiyasuttavaṇṇanā niṭṭhitā.",
  "atk-s0504a:1234": "3. Devasaddasuttavaṇṇanā",
  "atk-s0504a:1235_0": "82. Tatiye devesūti ṭhapetvā arūpāvacaradeve ceva asaññadeve ca tadaññesu upapattidevesu.",
  "atk-s0504a:1235_1": "Devasaddāti devānaṃ pītisamudāhārasaddā. Niccharantīti aññamaññaṃ ālāpasallāpavasena",
  "atk-s0504a:1235_2": "pavattanti. Samayā samayaṃ upādāyāti samayato samayaṃ paṭicca. Idaṃ vuttaṃ hoti –",
  "atk-s0504a:1235_3": "yasmiṃ kāle ṭhitā te devā taṃ kālaṃ āgamma naṃ passissanti, tato taṃ samayaṃ sampattaṃ",
  "atk-s0504a:1235_4": "āgammāti. “Samayaṃ samayaṃ upādāyā”ti ca keci paṭhanti, tesaṃ taṃ taṃ samayaṃ paṭiccāti",
  "atk-s0504a:1235_5": "attho. Yasmiṃ samayeti yadā “aṭṭhikaṅkalūpamā kāmā”tiādinā, “sambādho gharāvāso”tiādinā",
  "atk-s0504a:1235_6": "ca kāmesu gharāvāse ca ādīnavā, tappaṭipakkhato nekkhamme ānisaṃsā ca sudiṭṭhā honti,",
  "atk-s0504a:1235_7": "tasmiṃ samaye. Tadā hissa ekantena pabbajjāya cittaṃ namati. Ariyasāvakoti ariyassa",
  "atk-s0504a:1235_8": "buddhassa bhagavato sāvako, sāvakabhāvaṃ upagantukāmo, ariyasāvako vā avassaṃbhāvī.",
  "atk-s0504a:1235_9": "Antimabhavikaṃ sāvakabodhisattaṃ sandhāya ayamārambho. Kesamassuṃ ohāretvāti kese",
  "atk-s0504a:1235_10": "ca massuñca ohāretvā apanetvā. Kāsāyāni vatthāni acchādetvāti kasāyena rattatāya",
  "atk-s0504a:1235_11": "kāsāyāni brahmacariyaṃ carantānaṃ anucchavikāni vatthāni nivāsetvā ceva pārupitvā",
  "atk-s0504a:1235_12": "ca. Agārasmā anagāriyaṃ pabbajjāya cetetīti agārasmā gharā nikkhamitvā anagāriyaṃ",
  "atk-s0504a:1235_13": "pabbajjaṃ pabbajeyyanti pabbajjāya ceteti pakappeti, pabbajatīti attho. Ettha ca",
  "atk-s0504a:1235_14": "yasmā agārassa hitaṃ kasivaṇijjādikammaṃ agāriyanti vuccati, tañca pabbajjāya natthi,",
  "atk-s0504a:1235_15": "tasmā pabbajjā anagāriyanti ñātabbā.",
  "atk-s0504a:1236_0": "Mārenāti kilesamārena. Saṅgāmāya cetetīti yujjhanatthāya cittaṃ uppādeti, māraṃ abhivijetuṃ",
  "atk-s0504a:1236_1": "sannayhati. Yasmā pana evarūpassa paṭipajjanakapuggalassa devaputtamāropi antarāyāya",
  "atk-s0504a:1236_2": "upakkamati, tasmā tassapi vasena mārenāti ettha devaputtamārenātipi attho veditabbo.",
  "atk-s0504a:1236_3": "Tassāpi ayaṃ icchāvighātaṃ karissatevāti. Yasmā pana pabbajitadivasato paṭṭhāya khuraggato",
  "atk-s0504a:1236_4": "vā paṭṭhāya sīlāni samādiyanto parisodhento samathavipassanāsu kammaṃ karonto yathārahaṃ",
  "atk-s0504a:1236_5": "tadaṅgappahānavikkhambhanappahānānaṃ vasena kilesamāraṃ paripāteti nāma, na yujjhati",
  "atk-s0504a:1236_6": "nāma sampahārassa abhāvato, tasmā vuttaṃ “mārena saddhiṃ saṅgāmāya cetetī”ti.",
  "atk-s0504a:1237_0": "Sattannanti koṭṭhāsato sattannaṃ, pabhedato pana te sattatiṃsa honti. Kathaṃ? Cattāro",
  "atk-s0504a:1237_1": "satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,",
  "atk-s0504a:1237_2": "satta bojjhaṅgā, ariyo aṭṭhaṅgiko maggoti. Evaṃ pabhedato sattatiṃsavidhāpi satipaṭṭhānādikoṭṭhāsato",
  "atk-s0504a:1237_3": "satteva hontīti vuttaṃ “sattanna”nti. Bodhipakkhiyānanti bujjhanaṭṭhena bodhīti laddhanāmassa",
  "atk-s0504a:1237_4": "ariyapuggalassa maggañāṇasseva vā pakkhe bhavānaṃ bodhipakkhiyānaṃ, bodhikoṭṭhāsiyānanti",
  "atk-s0504a:1237_5": "attho. “Bodhipakkhikāna”ntipi pāṭho, bodhipakkhavantānaṃ, bodhipakkhe vā niyuttānanti",
  "atk-s0504a:1237_6": "attho. Bhāvanānuyogamanuyuttoti vipassanaṃ ussukkāpetvā ariyamaggabhāvanānuyogamanuyutto.",
  "atk-s0504a:1237_7": "Vipassanākkhaṇe hi satipaṭṭhānādayo pariyāyena bodhipakkhiyā nāma, maggakkhaṇeyeva",
  "atk-s0504a:1237_8": "pana te nippariyāyena bodhipakkhiyā nāma honti.",
  "atk-s0504a:1238_0": "Āsavānaṃ khayāti kāmāsavādīnaṃ sabbesaṃ āsavānaṃ khayā. Āsavesu hi khīṇesu sabbe",
  "atk-s0504a:1238_1": "kilesā khīṇāyeva honti. Tena arahattamaggo vutto hoti. Anāsavanti āsavavirahitaṃ.",
  "atk-s0504a:1238_2": "Cetovimuttiṃ paññāvimuttinti ettha cetovacanena arahattaphalasamādhi, paññāvacanena",
  "atk-s0504a:1238_3": "taṃsampayuttā ca paññā vuttā. Tattha samādhi rāgato vimuttattā cetovimutti, paññā",
  "atk-s0504a:1238_4": "avijjāya vimuttattā paññāvimuttīti veditabbā. Vuttañhetaṃ bhagavatā –",
  "atk-s0504a:1239": "“Yo hissa, bhikkhave, samādhi, tadassa samādhindriyaṃ. Yā hissa, bhikkhave, paññā, tadassa paññindriyaṃ. Iti kho, bhikkhave, rāgavirāgā cetovimutti, avijjāvirāgā paññāvimuttī”ti.",
  "atk-s0504a:1240_0": "Apicettha samathaphalaṃ cetovimutti, vipassanāphalaṃ paññāvimuttīti veditabbā. Diṭṭheva",
  "atk-s0504a:1240_1": "dhammeti imasmiṃyeva attabhāve. Sayaṃ abhiññā sacchikatvāti attanāyeva abhivisiṭṭhāya",
  "atk-s0504a:1240_2": "paññāya paccakkhaṃ katvā aparappaccayena ñatvā. Upasampajja viharatīti pāpuṇitvā",
  "atk-s0504a:1240_3": "sampādetvā viharati. Tameva saṅgāmasīsaṃ abhivijiya ajjhāvasatīti māraṃ abhivijinitvā",
  "atk-s0504a:1240_4": "vijitavijayattā tena katasaṅgāmasaṅkhātassa ariyamaggassa sīsabhūtaṃ arahattaphalasamāpattiissariyaṭṭhānaṃ,",
  "atk-s0504a:1240_5": "abhibhavanto āvasati, samāpajjati icceva attho. Ime ca devasaddā diṭṭhasaccesu devesu",
  "atk-s0504a:1240_6": "pavattanti, visesato suddhāvāsadevesūti veditabbaṃ.",
  "atk-s0504a:1241_0": "Gāthāsu mahantanti sīlādiguṇamahattena mahantaṃ. Vītasāradanti sārajjakarānaṃ kilesānaṃ",
  "atk-s0504a:1241_1": "abhāvena vigatasārajjaṃ apagatamaṅkubhāvaṃ. Purisājaññāti assādīsu assājānīyādayo",
  "atk-s0504a:1241_2": "viya purisesu ājānīyabhūtā uttamapurisā. Dujjayamajjhabhūti pacurajanehi jetuṃ asakkuṇeyyaṃ",
  "atk-s0504a:1241_3": "kilesavāhiniṃ abhibhavi ajjhotthari. “Ajjayī”tipi paṭhanti, ajinīti attho. Jetvāna",
  "atk-s0504a:1241_4": "maccuno senaṃ, vimokkhena anāvaranti lokattayābhibyāpanato diyaḍḍhasahassādivibhāgato",
  "atk-s0504a:1241_5": "ca vipulattā aññehi āvarituṃ paṭisedhetuṃ asakkuṇeyyattā ca anāvaraṃ, maccuno mārassa",
  "atk-s0504a:1241_6": "senaṃ vimokkhena ariyamaggena jetvā yo tvaṃ dujjayaṃ ajayi, tassa namo, te purisājaññāti sambandho.",
  "atk-s0504a:1242_0": "Itīti vuttappakārena. Hi-iti nipātamattaṃ. Etaṃ pattamānasaṃ adhigatārahattaṃ khīṇāsavaṃ",
  "atk-s0504a:1242_1": "devatā namassantīti vuttamevatthaṃ nigamanavasena dasseti. Atha vā itīti iminā kāraṇena.",
  "atk-s0504a:1242_2": "Kiṃ pana etaṃ kāraṇaṃ? Namucisenāvijayena pattamānasattaṃ. Iminā kāraṇena taṃ devatā",
  "atk-s0504a:1242_3": "namassantīti attho. Idāni taṃ kāraṇaṃ phalato dassetuṃ “tañhi tassa na passanti,",
  "atk-s0504a:1242_4": "yena maccuvasaṃ vaje”ti vuttaṃ. Tassattho – yasmā tassa purisājaññassa paṇidhāya",
  "atk-s0504a:1242_5": "gavesantāpi devā aṇumattampi taṃ kāraṇaṃ na passanti, yena so maccuno maraṇassa vasaṃ",
  "atk-s0504a:1242_6": "vaje upagaccheyya. Tasmā taṃ visuddhidevā namassantīti.",
  "atk-s0504a:1243": "Tatiyasuttavaṇṇanā niṭṭhitā.",
  "atk-s0504a:1244": "4. Pañcapubbanimittasuttavaṇṇanā",
  "atk-s0504a:1245_0": "83. Catutthe yadāti yasmiṃ kāle. Devoti upapattidevo. Tayo hi devā – sammutidevā,",
  "atk-s0504a:1245_1": "upapattidevā, visuddhidevāti. Tesu sammutidevā nāma rājāno khattiyā. Upapattidevā",
  "atk-s0504a:1245_2": "nāma cātumahārājikato paṭṭhāya taduparidevā. Visuddhidevā nāma khīṇāsavā. Idha pana",
  "atk-s0504a:1245_3": "kāmāvacaradevo adhippeto. Tena vuttaṃ “devoti upapattidevo”ti. Devakāyāti devasamūhato,",
  "atk-s0504a:1245_4": "devaṭṭhānato vā, devalokatoti attho. Samūhanivāsavācako hi ayaṃ kāyasaddo. Cavanadhammoti",
  "atk-s0504a:1245_5": "maraṇadhammo, āyukkhayena vā puññakkhayena vā upaṭṭhitamaraṇoti attho.",
  "atk-s0504a:1246_0": "Pañcassa pubbanimittāni pātubhavantīti assa upaṭṭhitamaraṇassa devaputtassa pañca",
  "atk-s0504a:1246_1": "maraṇassa pubbanimittāni uppajjanti, pakāsāni vā honti. Mālā milāyantīti tena piḷandhitamālā",
  "atk-s0504a:1246_2": "majjhanhikasamaye ātape khittā viya milātā vihatasobhā honti.",
  "atk-s0504a:1247_0": "Vatthāni kilissantīti saradasamaye vigatavalāhake ākāse abbhussakkamānabālasūriyasadisappabhāni",
  "atk-s0504a:1247_1": "nānāvirāgavaṇṇāni tena nivatthapārutavatthāni taṃ khaṇaṃyeva kaddame khipitvā madditāni",
  "atk-s0504a:1247_2": "viya vihatappabhāni malināni honti.",
  "atk-s0504a:1248_0": "Kacchehi sedā muccantīti suparisuddhajātimaṇi viya susikkhitasippācariyaracitasuvaṇṇapaṭimā",
  "atk-s0504a:1248_1": "viya ca pubbe sedamalajallikārahitasarīrassa tasmiṃ khaṇe ubhohi kacchehi sedadhārā",
  "atk-s0504a:1248_2": "sandanti paggharanti. Na kevalañca kacchehiyeva, sakalasarīratopi panassa sedajalakaṇṇikā",
  "atk-s0504a:1248_3": "muccatiyeva, yena āmuttamuttājālagavacchito viya tassa kāyo hoti.",
  "atk-s0504a:1249_0": "Kāye dubbaṇṇiyaṃ okkamatīti pubbe paṭisandhito paṭṭhāya yathānubhāvaṃ ekayojanaṃ",
  "atk-s0504a:1249_1": "dviyojanaṃ yāva dvādasayojanamattampi padesaṃ ābhāya pharitvā vijjotamāno kāyo hoti",
  "atk-s0504a:1249_2": "khaṇḍiccapāliccādivirahito, na sītaṃ na uṇhaṃ upaghātakaṃ, devadhītā soḷasavassuddesikā",
  "atk-s0504a:1249_3": "viya hoti, devaputto vīsativassuddesiko viya, taṃ khaṇaṃyeva nippabhe nitteje kāye",
  "atk-s0504a:1249_4": "virūpabhāvo anupavisati saṇṭhāti.",
  "atk-s0504a:1250_0": "Sake devo devāsane nābhiramatīti attano accharāgaṇehi saddhiṃ kīḷanaparicaraṇakadibbāsane",
  "atk-s0504a:1250_1": "na ramati, na cittassādaṃ labhati. Tassa kira manussagaṇanāya sattahi divasehi maraṇaṃ",
  "atk-s0504a:1250_2": "bhavissatīti imāni pubbanimittāni pātubhavanti. So tesaṃ uppattiyā “evarūpāya nāma",
  "atk-s0504a:1250_3": "sampattiyā vinā bhavissāmī”ti balavasokābhibhūto hoti. Tenassa kāye mahāpariḷāho",
  "atk-s0504a:1250_4": "uppajjati, tena sabbato gattehi sedā muccanti. Cirataraṃ kālaṃ aparicitadukkho taṃ",
  "atk-s0504a:1250_5": "adhivāsetuṃ asakkonto ekacco “dayhāmi dayhāmī”ti kandanto paridevanto katthaci assādaṃ",
  "atk-s0504a:1250_6": "alabhanto vijappanto vilapanto tahiṃ tahiṃ āhiṇḍati. Ekacco satiṃ upaṭṭhapetvā kāyavācāhi",
  "atk-s0504a:1250_7": "vikāraṃ akarontopi piyavippayogadukkhaṃ asahanto vihaññamāno vicarati.",
  "atk-s0504a:1251_0": "Imāni pana pubbanimittāni yathā loke mahāpuññānaṃ rājarājamahāmattādīnaṃyeva ukkāpātabhūmicālacandaggāhādīni",
  "atk-s0504a:1251_1": "nimittāni paññāyanti, na sabbesaṃ; evameva mahesakkhadevānaṃyeva paññāyati. Uppannāni",
  "atk-s0504a:1251_2": "ca tāni “imāni maraṇassa pubbanimittāni nāmā”ti keci devā jānanti, na sabbe. Tattha",
  "atk-s0504a:1251_3": "yo mandena kusalakammena nibbatto, so “idāni ko jānāti, ‘kuhiṃ nibbattissāmī”’ti",
  "atk-s0504a:1251_4": "bhāyati. Yo pana mahāpuñño, so “bahuṃ mayā dānaṃ dinnaṃ, sīlaṃ rakkhitaṃ, puññaṃ",
  "atk-s0504a:1251_5": "upacitaṃ, ito cutassa me sugatiyeva pāṭikaṅkhā”ti na bhāyati na vikampati. Evaṃ upaṭṭhitapubbanimittaṃ",
  "atk-s0504a:1251_6": "pana taṃ gahetvā devatā nandanavanaṃ pavesenti sabbadevalokesu nandanavanaṃ atthiyeva.",
  "atk-s0504a:1252_0": "Tīhi vācāhi anumodentīti idāni vuccamānehi tīhi vacanehi anumodenti, modaṃ pamodaṃ",
  "atk-s0504a:1252_1": "uppādenti, assāsenti, abhivadanavasena vā taṃkhaṇānurūpaṃ pamodaṃ karonti. Keci pana",
  "atk-s0504a:1252_2": "“anumodentī”ti padassa “ovadantī”ti vadanti. Itoti devalokato. Bhoti ālapanaṃ. Sugatinti",
  "atk-s0504a:1252_3": "sundaragatiṃ, manussalokaṃ sandhāya vadanti. Gacchāti paṭisandhiggahaṇavasena upehi.",
  "atk-s0504a:1253_0": "Evaṃ vutteti evaṃ tadā tehi devehi tassa “ito bho sugatiṃ gacchā”tiādinā vattabbavacane",
  "atk-s0504a:1253_1": "bhagavatā vutte aññataro nāmagottena apākaṭo tassaṃ parisāyaṃ nisinno anusandhikusalo",
  "atk-s0504a:1253_2": "eko bhikkhu “ete sugatiādayo bhagavatā avisesato vuttā avibhūtā, handa te vibhūtatare",
  "atk-s0504a:1253_3": "kārāpessāmī”ti etaṃ “kiṃnu kho, bhante”tiādivacanaṃ avoca. Saddhādiguṇavisesapaṭilābhakāraṇato",
  "atk-s0504a:1253_4": "devūpapattihetuto ca manussattaṃ devānaṃ abhisammatanti āha “manussattaṃ kho bhikkhu",
  "atk-s0504a:1253_5": "devānaṃ sugatigamanasaṅkhāta”nti.",
  "atk-s0504a:1254_0": "Sugatigamanasaṅkhātanti “sugatigamana”nti sammā kathitaṃ, vaṇṇitaṃ thomitanti attho.",
  "atk-s0504a:1254_1": "Yaṃ manussabhūtoti ettha yanti kiriyāparāmasanaṃ, tena paṭilabhatīti ettha paṭilabhanakiriyā",
  "atk-s0504a:1254_2": "āmasīyati, yo saddhāpaṭilābhoti attho. Manussabhūtoti manussesu uppanno, manussabhāvaṃ",
  "atk-s0504a:1254_3": "vā patto. Yasmā devaloke uppannānaṃ tathāgatassa dhammadesanā yebhuyyena dullabhā",
  "atk-s0504a:1254_4": "savanāya, na tathā manussānaṃ, tasmā vuttaṃ “manussabhūto”ti. Tathāgatappavedite",
  "atk-s0504a:1254_5": "dhammavinayeti tathāgatena bhagavatā desite sikkhattayasaṅgahe sāsane. Tañhi dhammato",
  "atk-s0504a:1254_6": "anapetattā dhammo ca, āsayānurūpaṃ vineyyānaṃ vinayanato vinayo cāti dhammavinayo,",
  "atk-s0504a:1254_7": "upanissayasampattiyā vā dhammato anapetattā dhammaṃ apparajakkhajātikaṃ vinetīti",
  "atk-s0504a:1254_8": "dhammavinayo. Dhammeneva vā vinayo, na daṇḍasatthehīti dhammavinayo, dhammayutto",
  "atk-s0504a:1254_9": "vā vinayoti dhammavinayo, dhammāya vā saha maggaphalanibbānāya vinayoti dhammavinayo,",
  "atk-s0504a:1254_10": "mahākaruṇāsabbaññutaññāṇādidhammato vā pavatto vinayoti dhammavinayo. Dhammo vā bhagavā",
  "atk-s0504a:1254_11": "dhammabhūto dhammakāyo dhammassāmī, tassa dhammassa vinayo, na takkiyānanti dhammavinayo,",
  "atk-s0504a:1254_12": "dhamme vā maggaphale nipphādetabbavisayabhūte vā pavatto vinayoti dhammavinayoti",
  "atk-s0504a:1254_13": "vuccati. Tasmiṃ dhammavinaye.",
  "atk-s0504a:1255_0": "Saddhaṃ paṭilabhatīti “svākkhāto bhagavatā dhammo”tiādinā saddhaṃ uppādeti. Saddho",
  "atk-s0504a:1255_1": "hi imasmiṃ dhammavinaye yathānusiṭṭhaṃ paṭipajjamāno diṭṭhadhammikasamparāyikaparamatthe",
  "atk-s0504a:1255_2": "ārādhessati. Suladdhalābhasaṅkhātanti ettha yathā hiraññasuvaṇṇakhettavatthādilābho",
  "atk-s0504a:1255_3": "sattānaṃ upabhogasukhaṃ āvahati, khuppipāsādidukkhaṃ paṭibāhati, dhanadāliddiyaṃ",
  "atk-s0504a:1255_4": "vūpasameti, muttādiratanapaṭilābhahetu hoti, lokasantatiñca āvahati; evaṃ lokiyalokuttarā",
  "atk-s0504a:1255_5": "saddhāpi yathāsambhavaṃ lokiyalokuttaraṃ vipākasukhamāvahati, saddhādhurena paṭipannānaṃ",
  "atk-s0504a:1255_6": "jātijarādidukkhaṃ paṭibāhati, guṇadāliddiyaṃ vūpasameti, satisambojjhaṅgādiratanapaṭilābhahetu",
  "atk-s0504a:1255_7": "hoti, lokasantatiñca āvahati. Vuttañhetaṃ –",
  "atk-s0504a:1256": "“Saddho sīlena sampanno, yaso bhogasamappito;",
  "atk-s0504a:1257": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0504a:1258_0": "Evaṃ saddhāpaṭilābhassa suladdhalābhatā veditabbā. Yasmā panāyaṃ saddhāpaṭilābho",
  "atk-s0504a:1258_1": "anugāmiko anaññasādhāraṇo sabbasampattihetu, lokiyassa ca hiraññasuvaṇṇādidhanalābhassa",
  "atk-s0504a:1258_2": "kāraṇaṃ. Saddhoyeva hi dānādīni puññāni katvā uḷāruḷāravittūpakaraṇāni adhigacchati,",
  "atk-s0504a:1258_3": "tehi ca attano paresañca atthameva sampādeti. Assaddhassa pana tāni anatthāvahāni",
  "atk-s0504a:1258_4": "honti, idha ceva samparāye cāti, evampi saddhāya suladdhalābhatā veditabbā. Tathā hi –",
  "atk-s0504a:1259": "“Saddhā bandhati pātheyyaṃ”..",
  "atk-s0504a:1260": "“Saddhā dutiyā purisassa hotī”ti ca..",
  "atk-s0504a:1261": "“Saddhīdha vittaṃ purisassa seṭṭha”nti ca..",
  "atk-s0504a:1262": "“Saddhāhattho mahānāgo”ti ca..",
  "atk-s0504a:1263": "“Saddhā bījaṃ tapo vuṭṭhī”ti ca..",
  "atk-s0504a:1264": "“Saddhesiko, bhikkhave, ariyasāvako”ti ca.",
  "atk-s0504a:1265": "“Saddhāya tarati ogha”nti ca. –",
  "atk-s0504a:1266": "Anekesu ṭhānesu anekehi kāraṇehi saddhā saṃvaṇṇitā.",
  "atk-s0504a:1267_0": "Idāni yāya saddhāya sāsane kusaladhammesu suppatiṭṭhito nāma hoti niyāmokkantiyā,",
  "atk-s0504a:1267_1": "taṃ saddhaṃ dassetuṃ “sā kho panassā”tiādi vuttaṃ. Tattha assāti imassa bhaveyyāti",
  "atk-s0504a:1267_2": "attho. Niviṭṭhāti abhiniviṭṭhā cittasantānaṃ anupaviṭṭhā. Mūlajātāti jātamūlā. Kiṃ",
  "atk-s0504a:1267_3": "pana saddhāya mūlaṃ nāma? Saddheyyavatthusmiṃ okappanahetubhūto upāyamanasikāro.",
  "atk-s0504a:1267_4": "Apica sappurisasevanā saddhammassavanaṃ yonisomanasikāro dhammānudhammappaṭipattīti",
  "atk-s0504a:1267_5": "cattāri sotāpattiyaṅgāni mūlāni veditabbāni. Patiṭṭhitāti ariyamaggādhigamena kenaci",
  "atk-s0504a:1267_6": "akampanīyabhāvena avaṭṭhitā. Tenevāha “daḷhā asaṃhāriyā”ti. Daḷhāti thirā. Asaṃhāriyāti",
  "atk-s0504a:1267_7": "kenaci saṃharituṃ vā hāpetuṃ vā apanetuṃ vā asakkuṇeyyā. Iti te devā tassa sotāpattimaggasamadhigamaṃ",
  "atk-s0504a:1267_8": "āsīsantā evaṃ vadanti. Attano devaloke kāmasukhūpabhogārahameva hi ariyapuggalaṃ",
  "atk-s0504a:1267_9": "te icchanti. Tenāha “ehi, deva, punappuna”nti.",
  "atk-s0504a:1268_0": "Gāthāsu puññakkhayamaraṇampi jīvitindriyupacchedeneva hotīti āha “cavati āyusaṅkhayā”ti.",
  "atk-s0504a:1268_1": "Anumodatanti anumodantānaṃ. Manussānaṃ sahabyatanti manussehi sahabhāvaṃ. Saha byetīti",
  "atk-s0504a:1268_2": "sahabyo, sahapavattanako, tassa bhāvo sahabyatā. Niviṭṭhassāti niviṭṭhā bhaveyya.",
  "atk-s0504a:1268_3": "Yāvajīvanti yāva jīvitappavattiyā, yāva parinibbānāti attho.",
  "atk-s0504a:1269_0": "Appamāṇanti sakkaccaṃ bahuṃ uḷāraṃ bahukkhattuñca karaṇavasena pamāṇarahitaṃ. Nirūpadhinti",
  "atk-s0504a:1269_1": "kilesūpadhirahitaṃ, suvisuddhaṃ nimmalanti attho. Yasmā pana te devā mahaggatakusalaṃ",
  "atk-s0504a:1269_2": "na icchanti kāmalokasamatikkamanato, kāmāvacarapuññameva icchanti, tasmā evamettha",
  "atk-s0504a:1269_3": "attho veditabbo – “ito devalokato cuto manussesu uppajjitvā viññutaṃ patto kāyaduccaritādiṃ",
  "atk-s0504a:1269_4": "sabbaṃ duccaritaṃ pahāya kāyasucaritādiṃ sabbaṃ sucaritaṃ uḷāraṃ vipulaṃ upacinitvā",
  "atk-s0504a:1269_5": "ariyamaggena āgatasaddho bhavāhī”ti. Yasmā pana lokuttaresu paṭhamamaggaṃ dutiyamaggampi",
  "atk-s0504a:1269_6": "vā icchanti attano devalokūpapattiyā anativattanato, tasmā tesampi vasena “appamāṇaṃ",
  "atk-s0504a:1269_7": "nirūpadhi”ntipadānaṃ attho veditabbo – pamāṇakarānaṃ diṭṭhekaṭṭhaoḷārikakāmarāgādikilesānaṃ",
  "atk-s0504a:1269_8": "upacchedena appamāṇaṃ, sattamabhavato vā uppajjanārahassa khandhūpadhissa taṃnibbattakaabhisaṅkhārūpadhissa",
  "atk-s0504a:1269_9": "taṃtaṃmaggavajjhakilesūpadhissa ca pahānena tesaṃ anibbattanato nirupadhisaṅkhātanibbānasannissitattā ca nirupadhīti.",
  "atk-s0504a:1270_0": "Evaṃ accantameva apāyadvārapidhāyakaṃ kammaṃ dassetvā idāni saggasampattinibbattakakammaṃ",
  "atk-s0504a:1270_1": "dassetuṃ “tato opadhika”ntiādi vuttaṃ. Tattha opadhikanti upadhivepakkaṃ attabhāvasampattiyā",
  "atk-s0504a:1270_2": "ceva bhogasampattiyā ca nibbattakanti attho. Upadhīti hi attabhāvo vuccati. Yathāha",
  "atk-s0504a:1270_3": "“santekaccāni pāpakāni kammasamādānāni upadhisampattipaṭibāhitāni na vipaccantī”ti.",
  "atk-s0504a:1270_4": "Kāmaguṇāpi. Yathāha “upadhīhi narassa socanā”ti. Tatrāyaṃ vacanattho – upadhīyati",
  "atk-s0504a:1270_5": "ettha sukhadukkhanti upadhi, attabhāvo kāmaguṇā ca. Upadhikaraṇaṃ sīlaṃ etassa, upadhiṃ",
  "atk-s0504a:1270_6": "vā arahatīti opadhikaṃ, puññaṃ, taṃ bahuṃ uḷāraṃ katvā. Kathaṃ? Dānena. Dānañhi itarehi",
  "atk-s0504a:1270_7": "sukaranti evaṃ vuttaṃ. Dānenāti vā padena abhayadānampi vuttaṃ, na āmisadānamevāti",
  "atk-s0504a:1270_8": "sīlassāpi saṅgaho daṭṭhabbo. Yasmā pana te devā asurakāyahāniṃ ekanteneva devakāyapāripūriñca",
  "atk-s0504a:1270_9": "icchanti, tasmā tassa upāyaṃ dassentā “aññepi macce saddhamme, brahmacariye nivesayā”ti",
  "atk-s0504a:1270_10": "dhammadāne niyojenti. Yadā vidūti yasmiṃ kāle devā devaṃ cavantaṃ vidū vijāneyyuṃ,",
  "atk-s0504a:1270_11": "tadā imāya yathāvuttāya anukampāya dukkhāpanayanakamyatāya “deva, ime devakāye punappunaṃ",
  "atk-s0504a:1270_12": "uppajjanavasena ehi āgacchāhī”ti ca anumodentīti.",
  "atk-s0504a:1271": "Catutthasuttavaṇṇanā niṭṭhitā.",
  "atk-s0504a:1272": "5. Bahujanahitasuttavaṇṇanā",
  "atk-s0504a:1273_0": "84. Pañcame loketi ettha tayo lokā – sattaloko, saṅkhāraloko, okāsalokoti. Tesu indriyabaddhānaṃ",
  "atk-s0504a:1273_1": "rūpadhammānaṃ arūpadhammānaṃ rūpārūpadhammānañca santānavasena vattamānānaṃ samūho",
  "atk-s0504a:1273_2": "sattaloko, pathavīpabbatādibhedo okāsaloko, ubhayepi khandhā saṅkhāraloko. Tesu sattaloko",
  "atk-s0504a:1273_3": "idha adhippeto. Tasmā loketi sattaloke. Tatthāpi na devaloke, na brahmaloke, manussaloke.",
  "atk-s0504a:1273_4": "Manussalokepi na aññasmiṃ cakkavāḷe, imasmiṃyeva cakkavāḷe. Tatrāpi na sabbaṭṭhānesu,",
  "atk-s0504a:1273_5": "“puratthimāya disāya gajaṅgalaṃ nāma nigamo, tassa aparena mahāsālā, tato paraṃ paccantimā",
  "atk-s0504a:1273_6": "janapadā, orato majjhe; puratthimadakkhiṇāya disāya sallavatī nāma nadī, tato paraṃ",
  "atk-s0504a:1273_7": "paccantimā janapadā, orato majjhe; dakkhiṇāya disāya setakaṇṇikaṃ nāma nigamo, tato",
  "atk-s0504a:1273_8": "paraṃ paccantimā janapadā, orato majjhe; pacchimāya disāya thūṇaṃ nāma brāhmaṇagāmo,",
  "atk-s0504a:1273_9": "tato paraṃ paccantimā janapadā, orato majjhe; uttarāya disāya usiraddhajo nāma pabbato,",
  "atk-s0504a:1273_10": "tato paraṃ paccantimā janapadā, orato majjhe”ti evaṃ paricchinne āyāmato tiyojanasate",
  "atk-s0504a:1273_11": "vitthārato aḍḍhateyyayojanasate parikkhepato navayojanasate majjhimadese uppajjati",
  "atk-s0504a:1273_12": "tathāgato. Na kevalañca tathāgatova paccekabuddhā aggasāvakā asītimahātherā buddhamātā",
  "atk-s0504a:1273_13": "buddhapitā cakkavattirājā aññe ca sārappattā brāhmaṇagahapatikā ettheva uppajjanti.",
  "atk-s0504a:1273_14": "Idha pana tathāgatavāreyeva sabbatthakavasena ayaṃ nayo labbhati, itaresu ekadesavasena.",
  "atk-s0504a:1274_0": "Uppajjamānā uppajjantīti idaṃ pana ubhayampi vippakatavacanameva, uppajjantā bahujanahitatthāya",
  "atk-s0504a:1274_1": "uppajjanti, na aññena kāraṇenāti evamettha attho veditabbo. Evarūpañhettha saddalakkhaṇaṃ",
  "atk-s0504a:1274_2": "na sakkā aññena saddalakkhaṇena paṭibāhituṃ.",
  "atk-s0504a:1275_0": "Apica uppajjamāno nāma uppajjati nāma uppanno nāmāti ayaṃ pabhedo veditabbo. Tathāgato",
  "atk-s0504a:1275_1": "hi mahābhinīhāraṃ karonto, buddhakare dhamme pariyesanto, pāramiyo pūrento, pañca",
  "atk-s0504a:1275_2": "mahāpariccāge pariccajanto, ñātatthacariyaṃ caranto, lokatthacariyaṃ, buddhatthacariyaṃ",
  "atk-s0504a:1275_3": "koṭiṃ pāpento, pāramiyo pūretvā tusitabhavane tiṭṭhanto, tato otaritvā carimabhave",
  "atk-s0504a:1275_4": "paṭisandhiṃ gaṇhanto, agāramajjhe vasanto, abhinikkhamanto, mahāpadhānaṃ padahanto,",
  "atk-s0504a:1275_5": "paripakkañāṇo bodhimaṇḍaṃ āruyha mārabalaṃ vidhamento paṭhamayāme pubbenivāsaṃ anussaranto,",
  "atk-s0504a:1275_6": "majjhimayāme dibbacakkhuṃ visodhento, pacchimayāme paṭiccasamuppāde ñāṇaṃ otāretvā",
  "atk-s0504a:1275_7": "anekākāraṃ sabbasaṅkhāre sammasitvā sotāpattimaggaṃ paṭivijjhanto yāva anāgāmiphalaṃ",
  "atk-s0504a:1275_8": "sacchikarontopi uppajjamāno eva nāma, arahattamaggakkhaṇe uppajjati nāma, arahattaphalakkhaṇe",
  "atk-s0504a:1275_9": "pana uppanno nāma. Buddhānañhi sāvakānaṃ viya na paṭipāṭiyā iddhividhañāṇādīnaṃ uppādanakiccaṃ",
  "atk-s0504a:1275_10": "atthi, saheva pana arahattamaggena sakalopi buddhaguṇarāsi āgatova nāma hoti. Tasmā",
  "atk-s0504a:1275_11": "te nibbattasabbakiccattā arahattaphalakkhaṇe uppannā nāma honti. Idha arahattaphalakkhaṇaṃ",
  "atk-s0504a:1275_12": "sandhāya “uppajjatī”ti vutto. Uppanno hotīti ayañhettha attho.",
  "atk-s0504a:1276_0": "Sāvakopi khīṇāsavo sāvakabodhiyā hetubhūte puññasambhāre sambharanto pubbayogaṃ pubbacariyaṃ",
  "atk-s0504a:1276_1": "gatapaccāgatavattaṃ pūrento carimabhave nibbattanto anukkamena viññutaṃ patvā saṃsāre",
  "atk-s0504a:1276_2": "ādīnavaṃ disvā pabbajjāya cetayamāno pabbajjaṃ matthakaṃ pāpetvā sīlādīni paripūrento",
  "atk-s0504a:1276_3": "dhutadhamme samādāya vattamāno jāgariyaṃ anuyuñjanto ñāṇāni nibbattento vipassanaṃ",
  "atk-s0504a:1276_4": "paṭṭhapetvā heṭṭhimamagge adhigacchantopi uppajjamāno eva nāma, arahattamaggakkhaṇe",
  "atk-s0504a:1276_5": "uppajjati nāma, arahattaphalakkhaṇe pana uppanno nāma. Sekkho pana pubbūpanissayato",
  "atk-s0504a:1276_6": "paṭṭhāya yāva gotrabhuñāṇā uppajjamāno nāma, paṭhamamaggakkhaṇe uppajjati nāma, paṭhamaphalakkhaṇato",
  "atk-s0504a:1276_7": "paṭṭhāya uppanno nāma. Ettāvatā “tayome, bhikkhave, puggalā loke uppajjamānā uppajjantī”ti",
  "atk-s0504a:1276_8": "padānaṃ attho vutto hoti.",
  "atk-s0504a:1277_0": "Idāni bahujanahitāyātiādīsu bahujanahitāyāti mahājanassa hitatthāya. Bahujanasukhāyāti",
  "atk-s0504a:1277_1": "mahājanassa sukhatthāya. Lokānukampāyāti sattalokassa anukampaṃ paṭicca. Katarasattalokassāti?",
  "atk-s0504a:1277_2": "Yo tathāgatassa dhammadesanaṃ sutvā dhammaṃ paṭivijjhati, amatapānaṃ pivati, tassa.",
  "atk-s0504a:1277_3": "Bhagavato hi dhammacakkappavattanasuttantadesanāya aññātakoṇḍaññappamukhā aṭṭhārasa",
  "atk-s0504a:1277_4": "brahmakoṭiyo dhammaṃ paṭivijjhiṃsu. Evaṃ yāva subhaddaparibbājakavinayanā dhammaṃ",
  "atk-s0504a:1277_5": "paṭividdhasattānaṃ gaṇanā natthi, mahāsamayasuttantadesanāyaṃ maṅgalasuttaṃ, cūḷarāhulovādaṃ,",
  "atk-s0504a:1277_6": "samacittadesanāyanti imesu catūsu ṭhānesu abhisamayaṃ pattasattānaṃ paricchedo natthi.",
  "atk-s0504a:1277_7": "Evametassa aparimāṇassa sattalokassa anukampāya. Sāvakassa pana arahato sekkhassa",
  "atk-s0504a:1277_8": "ca lokānukampāya uppatti dhammasenāpatiādīhi dhammabhaṇḍāgārikādīhi ca desitadesanāya",
  "atk-s0504a:1277_9": "paṭivedhappattasattānaṃ vasena, aparabhāge ca mahāmahindattherādīhi desitadesanāya",
  "atk-s0504a:1277_10": "paṭividdhasaccānaṃ vasena, yāvajjatanā ito paraṃ anāgate ca sāsanaṃ nissāya saggamokkhamaggesu",
  "atk-s0504a:1277_11": "patiṭṭhahantānaṃ vasenapi ayamattho vibhāvetabbo.",
  "atk-s0504a:1278_0": "Apica bahujanahitāyāti bahujanassa hitatthāya, nesaṃ paññāsampattiyā diṭṭhadhammikasamparāyikahitūpadesakoti.",
  "atk-s0504a:1278_1": "Bahujanasukhāyāti bahujanassa sukhatthāya, cāgasampattiyā upakaraṇasukhasampadāyakoti.",
  "atk-s0504a:1278_2": "Lokānukampāyāti lokassa anukampanatthāya, mettākaruṇāsampattiyā mātāpitaro viya lokassa",
  "atk-s0504a:1278_3": "rakkhitā gopitāti. Atthāya hitāya sukhāya devamanussānanti idha devamanussaggahaṇena",
  "atk-s0504a:1278_4": "bhabbapuggale veneyyasatte eva gahetvā tesaṃ nibbānamaggaphalādhigamāya tathāgatassa",
  "atk-s0504a:1278_5": "uppatti dassitā paṭhamavāre, dutiyatatiyavāresu pana arahato sekkhassa ca vasena",
  "atk-s0504a:1278_6": "yojetabbaṃ. Tattha atthāyāti iminā paramatthāya, nibbānāyāti vuttaṃ hoti. Hitāyāti",
  "atk-s0504a:1278_7": "taṃsampāpakamaggatthāyāti vuttaṃ hoti. Nibbānasampāpakamaggato hi uttariṃ hitaṃ nāma",
  "atk-s0504a:1278_8": "natthi. Sukhāyāti phalasamāpattisukhatthāyāti vuttaṃ hoti, tato uttari sukhābhāvato.",
  "atk-s0504a:1278_9": "Vuttañhetaṃ “ayaṃ samādhi paccuppannasukho ceva āyatiñca sukhavipāko”ti.",
  "atk-s0504a:1279_0": "Tathāgatotiādīnaṃ padānaṃ attho heṭṭhā vutto. Vijjācaraṇasampannotiādīsu tissopi",
  "atk-s0504a:1279_1": "vijjā bhayabherave āgatanayena, chapi vijjā chaḷabhiññāvasena, aṭṭhapi vijjā ambaṭṭhasutte",
  "atk-s0504a:1279_2": "āgatāti vijjāhi, sīlasaṃvarādīhi, pannarasahi caraṇadhammehi ca, anaññasādhāraṇehi",
  "atk-s0504a:1279_3": "sampanno samannāgatoti vijjācaraṇasampanno. Sobhanagamanattā, sundaraṃ ṭhānaṃ gatattā,",
  "atk-s0504a:1279_4": "sammā gatattā, sammā gadattā ca sugato. Sabbathā viditalokattā lokavidū. Natthi etassa",
  "atk-s0504a:1279_5": "uttaroti anuttaro. Purisadamme purisaveneyye sāreti vinetīti purisadammasārathi.",
  "atk-s0504a:1279_6": "Diṭṭhadhammikasamparāyikaparamatthehi yathārahaṃ anusāsatīti satthā. Sabbassāpi neyyassa",
  "atk-s0504a:1279_7": "sabbappakārena sayambhuñāṇena buddhattā buddhoti ayamettha saṅkhepo, vitthāro pana",
  "atk-s0504a:1279_8": "visuddhimaggato gahetabbo.",
  "atk-s0504a:1280_0": "So dhammaṃ deseti ādi…pe… pariyosānakalyāṇanti so bhagavā sattesu kāruññaṃ paṭicca",
  "atk-s0504a:1280_1": "hitvāpi anuttaraṃ vivekasukhaṃ dhammaṃ deseti. Tañca kho appaṃ vā bahuṃ vā desento",
  "atk-s0504a:1280_2": "ādikalyāṇādippakārameva deseti. Kathaṃ? Ekagāthāpi hi samantabhaddakattā dhammassa",
  "atk-s0504a:1280_3": "paṭhamapādena ādikalyāṇā, dutiyatatiyehi majjhekalyāṇā, pacchimena pariyosānakalyāṇā.",
  "atk-s0504a:1280_4": "Ekānusandhikaṃ suttaṃ nidānena ādikalyāṇaṃ, nigamanena pariyosānakalyāṇaṃ, sesena",
  "atk-s0504a:1280_5": "majjhekalyāṇaṃ. Nānānusandhikaṃ suttaṃ paṭhamena anusandhinā ādikalyāṇaṃ, pacchimena",
  "atk-s0504a:1280_6": "pariyosānakalyāṇaṃ, sesehi majjhekalyāṇaṃ. Sakalopi vā sāsanadhammo attano atthabhūtena",
  "atk-s0504a:1280_7": "sīlena ādikalyāṇo, samathavipassanāmaggaphalehi majjhekalyāṇo, nibbānena pariyosānakalyāṇo.",
  "atk-s0504a:1280_8": "Sīlasamādhīhi vā ādikalyāṇo, vipassanāmaggehi majjhekalyāṇo, phalanibbānehi pariyosānakalyāṇo.",
  "atk-s0504a:1280_9": "Buddhasubuddhatāya vā ādikalyāṇo, dhammasudhammatāya majjhekalyāṇo, saṅghasuppaṭipattiyā",
  "atk-s0504a:1280_10": "pariyosānakalyāṇo. Taṃ sutvā tathattāya paṭipannena adhigantabbāya abhisambodhiyā",
  "atk-s0504a:1280_11": "vā ādikalyāṇo, paccekabodhiyā majjhekalyāṇo, sāvakabodhiyā pariyosānakalyāṇo. Suyyamāno",
  "atk-s0504a:1280_12": "cesa nīvaraṇavikkhambhanato savanenapi kalyāṇameva āvahatīti ādikalyāṇo, paṭipajjiyamāno",
  "atk-s0504a:1280_13": "samathavipassanāsukhāvahanato paṭipattiyāpi sukhameva āvahatīti majjhekalyāṇo, tathāpaṭipanno",
  "atk-s0504a:1280_14": "ca paṭipattiphale niṭṭhite tādibhāvāvahanato paṭipattiphalenapi kalyāṇameva āvahatīti",
  "atk-s0504a:1280_15": "pariyosānakalyāṇo. Nāthappabhavattā ca pabhavasuddhiyā ādikalyāṇo, atthasuddhiyā",
  "atk-s0504a:1280_16": "majjhekalyāṇo, kiccasuddhiyā pariyosānakalyāṇo. Tena vuttaṃ “so dhammaṃ deseti ādi…pe…",
  "atk-s0504a:1280_17": "pariyosānakalyāṇa”nti.",
  "atk-s0504a:1281_0": "Yaṃ pana bhagavā dhammaṃ desento sāsanabrahmacariyaṃ maggabrahmacariyañca pakāseti,",
  "atk-s0504a:1281_1": "nānānayehi dīpeti, taṃ yathānurūpaṃ atthasampattiyā sātthaṃ, byañjanasampattiyā sabyañjanaṃ.",
  "atk-s0504a:1281_2": "Saṅkāsana, pakāsana, vivaraṇa, vibhajana, uttānīkaraṇa paññattiatthapadasamāyogato",
  "atk-s0504a:1281_3": "sātthaṃ, akkharapadabyañjanākāraniruttiniddesasampattiyā sabyañjanaṃ, atthagambhīratāpaṭivedhagambhīratāhi",
  "atk-s0504a:1281_4": "vā sātthaṃ, dhammagambhīratādesanāgambhīratāhi sabyañjanaṃ. Atthapaṭibhānapaṭisambhidāvisayato",
  "atk-s0504a:1281_5": "vā sātthaṃ, dhammaniruttipaṭisambhidāvisayato sabyañjanaṃ. Paṇḍitavedanīyato parikkhakajanappasādakanti",
  "atk-s0504a:1281_6": "sātthaṃ, saddheyyato lokiyajanappasādakanti sabyañjanaṃ. Gambhīrādhippāyato sātthaṃ,",
  "atk-s0504a:1281_7": "uttānapadato sabyañjanaṃ. Upanetabbassa abhāvato sakalaparipuṇṇabhāvena kevalaparipuṇṇaṃ,",
  "atk-s0504a:1281_8": "apanetabbassa abhāvato niddosabhāvena parisuddhaṃ, apica paṭipattiyā adhigamabyattito",
  "atk-s0504a:1281_9": "sātthaṃ, pariyattiyā āgamabyattito sabyañjanaṃ, sīlādipañcadhammakkhandhapāripūriyā",
  "atk-s0504a:1281_10": "paripuṇṇaṃ, nirupakkilesato nittharaṇatthāya pavattito lokāmisanirapekkhato ca parisuddhaṃ,",
  "atk-s0504a:1281_11": "sikkhattayapariggahitattā brahmabhūtehi seṭṭhehi caritabbato tesaṃ cariyabhāvato",
  "atk-s0504a:1281_12": "ca brahmacariyaṃ. Tasmā “sātthaṃ sabyañjanaṃ…pe… pakāsetī”ti vuccati. Paṭhamoti gaṇanānupubbato",
  "atk-s0504a:1281_13": "sabbalokuttamabhāvato ca paṭhamo puggalo.",
  "atk-s0504a:1282_0": "Tasseva satthu sāvakoti tasseva yathāvuttaguṇassa satthu sammāsambuddhassa dhammadesanāya",
  "atk-s0504a:1282_1": "savanante jāto dhammasenāpatisadiso sāvako, na pūraṇādi viya paṭiññāmattena satthu",
  "atk-s0504a:1282_2": "sāvako. Pāṭipadoti paṭipadāsaṅkhātena ariyamaggena ariyāya jātiyā jāto bhavoti pāṭipado,",
  "atk-s0504a:1282_3": "aniṭṭhitapaṭipattikicco paṭipajjamānoti attho. Suttageyyādi pariyattidhammo bahuṃ",
  "atk-s0504a:1282_4": "suto etenāti bahussuto. Pātimokkhasaṃvarādisīlena ceva āraññikaṅgādidhutaṅgavatehi",
  "atk-s0504a:1282_5": "ca upapanno sampanno samannāgatoti sīlavatūpapanno. Iti bhagavā “lokānukampā nāma",
  "atk-s0504a:1282_6": "hitajjhāsayena dhammadesanā, sā ca imesu eva tīsu puggalesu paṭibaddhā”ti dasseti.",
  "atk-s0504a:1282_7": "Sesaṃ suviññeyyameva.",
  "atk-s0504a:1283_0": "Gāthāsu tassanvayoti tasseva satthu paṭipattiyā dhammadesanāya ca anugamanena tassanvayo",
  "atk-s0504a:1283_1": "anujāto. Avijjandhakāraṃ vidhamitvā saparasantānesu dhammālokasaṅkhātāya pabhāya",
  "atk-s0504a:1283_2": "karaṇato pabhaṅkarā. Dhammamudīrayantāti catusaccadhammaṃ kathentā. Apāpurantīti",
  "atk-s0504a:1283_3": "ugghāṭenti. Amatassa nibbānassa. Dvāraṃ ariyamaggaṃ. Yogāti kāmayogādito. Satthavāhenāti",
  "atk-s0504a:1283_4": "veneyyasatthavāhanato bhavakantāranittharaṇato satthavāho, bhagavā, tena satthavāhena.",
  "atk-s0504a:1283_5": "Sudesitaṃ maggamanukkamantīti tena sammā desitaṃ ariyamaggaṃ tassa desanānusārena",
  "atk-s0504a:1283_6": "anugacchanti paṭipajjanti. Idhevāti imasmiṃyeva attabhāve. Sesaṃ uttānameva.",
  "atk-s0504a:1284": "Pañcamasuttavaṇṇanā niṭṭhitā.",
  "atk-s0504a:1285": "6. Asubhānupassīsuttavaṇṇanā",
  "atk-s0504a:1286_0": "85. Chaṭṭhe asubhānupassīti asubhaṃ anupassantā dvattiṃsākāravasena ceva uddhumātakādīsu",
  "atk-s0504a:1286_1": "gahitanimittassa upasaṃharaṇavasena ca kāyasmiṃ asubhaṃ asubhākāraṃ anupassakā hutvā",
  "atk-s0504a:1286_2": "viharatha. Ānāpānassatīti ānāpāne sati, taṃ ārabbha pavattā sati, assāsapassāsapariggāhikā",
  "atk-s0504a:1286_3": "satīti attho. Vuttañhetaṃ “ānanti assāso, no passāso. Pānanti passāso, no assāso”tiādi.",
  "atk-s0504a:1287_0": "Voti tumhākaṃ. Ajjhattanti idha gocarajjhattaṃ adhippetaṃ. Parimukhanti abhimukhaṃ.",
  "atk-s0504a:1287_1": "Sūpaṭṭhitāti suṭṭhu upaṭṭhitā. Idaṃ vuttaṃ hoti – ānāpānassati ca tumhākaṃ kammaṭṭhānābhimukhaṃ",
  "atk-s0504a:1287_2": "suṭṭhu upaṭṭhitā hotūti. Atha vā parimukhanti pariggahitaniyyānaṃ. Vuttañhetaṃ paṭisambhidāyaṃ",
  "atk-s0504a:1287_3": "– “parīti pariggahaṭṭho, mukhanti niyyānaṭṭho, satīti upaṭṭhānaṭṭho, tena vuccati",
  "atk-s0504a:1287_4": "parimukhaṃ sati”nti. Iminā catusatipaṭṭhānasoḷasappabhedā ānāpānassatikammaṭṭhānabhāvanā",
  "atk-s0504a:1287_5": "dassitāti daṭṭhabbā.",
  "atk-s0504a:1288_0": "Evaṃ saṅkhepeneva rāgacaritavitakkacaritānaṃ sappāyaṃ paṭikūlamanasikārakāyānupassanāvasena",
  "atk-s0504a:1288_1": "samathakammaṭṭhānaṃ vipassanākammaṭṭhānañca upadisitvā idāni suddhavipassanākammaṭṭhānameva",
  "atk-s0504a:1288_2": "dassento “sabbasaṅkhāresu aniccānupassino viharathā”ti āha. Tattha aniccaṃ, aniccalakkhaṇaṃ,",
  "atk-s0504a:1288_3": "aniccānupassanā, aniccānupassīti idaṃ catukkaṃ veditabbaṃ. Hutvā, abhāvato, udayabbayayogato,",
  "atk-s0504a:1288_4": "tāvakālikato, niccapaṭikkhepato ca khandhapañcakaṃ aniccaṃ nāma. Tassa yo hutvā abhāvākāro,",
  "atk-s0504a:1288_5": "taṃ aniccalakkhaṇaṃ nāma. Taṃ ārabbha pavattā vipassanā aniccānupassanā. Taṃ aniccanti",
  "atk-s0504a:1288_6": "vipassako aniccānupassī. Ettha ca ekādasavidhā asubhakathā paṭhamajjhānaṃ pāpetvā,",
  "atk-s0504a:1288_7": "soḷasavatthukā ca ānāpānakathā catutthajjhānaṃ pāpetvā, vipassanākathā ca vitthārato",
  "atk-s0504a:1288_8": "vattabbā, sā pana sabbākārato visuddhimagge kathitāti tattha vuttanayeneva veditabbā.",
  "atk-s0504a:1289_0": "Idāni asubhānupassanādīhi nipphādetabbaṃ phalavisesaṃ dassetuṃ “asubhānupassīna”ntiādimāha.",
  "atk-s0504a:1289_1": "Tattha subhāya dhātuyāti subhabhāve, subhanimitteti attho. Rāgānusayoti subhārammaṇe",
  "atk-s0504a:1289_2": "uppajjanāraho kāmarāgānusayo. So kesādīsu uddhumātakādīsu vā asubhānupassīnaṃ asubhanimittaṃ",
  "atk-s0504a:1289_3": "gahetvā tattha paṭhamajjhānaṃ nibbattetvā taṃ pādakaṃ katvā vipassanaṃ paṭṭhapetvā",
  "atk-s0504a:1289_4": "adhigatena anāgāmimaggena pahīyati, sabbaso samucchindīyatīti attho. Vuttañhetaṃ",
  "atk-s0504a:1289_5": "“asubhā bhāvetabbā kāmarāgassa pahānāyā”ti. Bāhirāti bahiddhāvatthukattā anatthāvahattā",
  "atk-s0504a:1289_6": "ca bāhirā bahibhūtā. Vitakkāsayāti kāmasaṅkappādimicchāvitakkā. Te hi appahīnā āsayānugatā",
  "atk-s0504a:1289_7": "sati paccayasamavāye uppajjanato vitakkāsayāti vuttā. Kāmavitakko cettha kāmarāgaggahaṇena",
  "atk-s0504a:1289_8": "gahito evāti tadavasesā vitakkā eva vuttāti veditabbā. Vighātapakkhikāti dukkhabhāgiyā,",
  "atk-s0504a:1289_9": "icchāvighātanibbattanakā vā. Te na hontīti te pahīyanti. Byāpādavitakko, vihiṃsāvitakko,",
  "atk-s0504a:1289_10": "ñātivitakko, janapadavitakko, amarāvitakko, anavaññattipaṭisaṃyutto vitakko, lābhasakkārasilokapaṭisaṃyutto",
  "atk-s0504a:1289_11": "vitakko, parānuddayatāpaṭisaṃyutto vitakkoti aṭṭha, kāmavitakkena saddhiṃ navavidhā",
  "atk-s0504a:1289_12": "mahāvitakkā ānāpānassatisamādhinā tannissitāya ca vipassanāya pubbabhāge vikkhambhitā.",
  "atk-s0504a:1289_13": "Taṃ pādakaṃ katvā adhigatena ariyamaggena yathārahaṃ anavasesato pahīyanti. Vuttampi",
  "atk-s0504a:1289_14": "cetaṃ “ānāpānassati bhāvetabbā vitakkupacchedāyā”ti.",
  "atk-s0504a:1290_0": "Yā avijjā, sā pahīyatīti yā saccasabhāvapaṭicchādinī sabbānatthakārī sakalassa vaṭṭadukkhassa",
  "atk-s0504a:1290_1": "mūlabhūtā avijjā, sā aniccānupassīnaṃ viharataṃ samucchijjati. Idaṃ kira bhagavatā",
  "atk-s0504a:1290_2": "aniccākārato vuṭṭhitassa sukkhavipassakakhīṇāsavassa vasena vuttaṃ. Tassāyaṃ saṅkhepattho",
  "atk-s0504a:1290_3": "– tebhūmakesu sabbasaṅkhāresu aniccādito sammasanaṃ paṭṭhapetvā vipassantānaṃ yadā",
  "atk-s0504a:1290_4": "aniccanti pavattamānā vuṭṭhānagāminīvipassanā maggena ghaṭīyati, anukkamena arahattamaggo",
  "atk-s0504a:1290_5": "uppajjati, tesaṃ aniccānupassīnaṃ viharataṃ avijjā anavasesato pahīyati, arahattamaggavijjā",
  "atk-s0504a:1290_6": "uppajjatīti. Aniccānupassīnaṃ viharatanti idaṃ aniccalakkhaṇassa tesaṃ pākaṭabhāvato",
  "atk-s0504a:1290_7": "itarassa lakkhaṇadvayassa gahaṇe upāyabhāvato vā vuttaṃ, na pana ekasseva lakkhaṇassa",
  "atk-s0504a:1290_8": "anupassitabbato. Vuttañhetaṃ “yadaniccaṃ taṃ dukkhaṃ, yaṃ dukkhaṃ tadanattā”ti. Aparampi",
  "atk-s0504a:1290_9": "vuttaṃ “aniccasaññino hi, meghiya, anattasaññā saṇṭhāti, anattasaññī asmimānasamugghātaṃ pāpuṇātī”ti.",
  "atk-s0504a:1291_0": "Gāthāsu ānāpāne paṭissatoti ānāpānanimittasmiṃ paṭi paṭi sato, upaṭṭhitassatīti attho.",
  "atk-s0504a:1291_1": "Passanti āsavakkhayañāṇacakkhunā saṅkhārūpasamaṃ nibbānaṃ passanto. Ātāpī sabbadāti",
  "atk-s0504a:1291_2": "antarāvosānaṃ anāpajjitvā asubhānupassanādīsu satataṃ ātāpī yuttappayutto, tato eva",
  "atk-s0504a:1291_3": "yato vāyamamāno, niyato vā sammattaniyāmena tattha sabbasaṅkhārasamathe nibbāne arahattaphalavimuttiyā",
  "atk-s0504a:1291_4": "vimuccati. Sesaṃ vuttanayameva.",
  "atk-s0504a:1292": "Chaṭṭhasuttavaṇṇanā niṭṭhitā.",
  "atk-s0504a:1293": "7. Dhammānudhammapaṭipannasuttavaṇṇanā",
  "atk-s0504a:1294_0": "86. Sattame dhammānudhammapaṭipannassāti ettha dhammo nāma navavidho lokuttaradhammo,",
  "atk-s0504a:1294_1": "tassa dhammassa anudhammo sīlavisuddhiādi pubbabhāgapaṭipadādhammo, taṃ dhammānudhammaṃ",
  "atk-s0504a:1294_2": "paṭipannassa adhigantuṃ paṭipajjamānassa. Ayamanudhammo hotīti ayaṃ anucchavikasabhāvo",
  "atk-s0504a:1294_3": "patirūpasabhāvo hoti. Veyyākaraṇāyāti kathanāya. Dhammānudhammapaṭipannoyanti yanti",
  "atk-s0504a:1294_4": "karaṇatthe paccattavacanaṃ. Idaṃ vuttaṃ hoti – yena anudhammena taṃ dhammānudhammaṃ",
  "atk-s0504a:1294_5": "paṭipannoti byākaramāno sammadeva byākaronto nāma siyā, na tatonidānaṃ viññūhi garahitabbo",
  "atk-s0504a:1294_6": "siyāti. Yanti vā kiriyāparāmasanaṃ, tenetaṃ dasseti “yadidaṃ dhammasseva bhāsanaṃ,",
  "atk-s0504a:1294_7": "dhammavitakkasseva ca vitakkanaṃ tadubhayābhāve ñāṇupekkhāya, ayaṃ dhammānudhammapaṭipannassa",
  "atk-s0504a:1294_8": "bhikkhuno tathārūpo ayanti kathanāyānurūpahetu anucchavikakāraṇaṃ. Bhāsamāno dhammaṃyeva",
  "atk-s0504a:1294_9": "bhāseyyāti kathento ce dasakathāvatthudhammaṃyeva katheyya, na tappaṭipakkhamahicchatādiadhammaṃ. Vuttañhetaṃ –",
  "atk-s0504a:1295_0": "“Yāyaṃ kathā abhisallekhikā cetovivaraṇasappāyā ekantanibbidāya virāgāya nirodhāya",
  "atk-s0504a:1295_1": "upasamāya abhiññāya sambodhāya nibbānāya saṃvattati. Seyyathidaṃ – appicchakathā,",
  "atk-s0504a:1295_2": "santuṭṭhikathā, pavivekakathā, asaṃsaggakathā, vīriyārambhakathā, sīlakathā, samādhikathā,",
  "atk-s0504a:1295_3": "paññākathā, vimuttikathā, vimuttiñāṇadassanakathā, evarūpāya kathāya nikāmalābhī",
  "atk-s0504a:1295_4": "hoti akicchalābhī akasiralābhī”ti.",
  "atk-s0504a:1296": "Abhisallekhikāya kathāya lābhī eva hi taṃ bhāseyya. Etena kalyāṇamittasampadā dassitā.",
  "atk-s0504a:1297_0": "Dhammavitakkanti nekkhammavitakkādiṃ dhammato anapetaṃ vitakkayato “sīlādipaṭipadaṃ",
  "atk-s0504a:1297_1": "paripūressāmī”ti uparūpari ussāho abhivaḍḍhissati. So pana vitakko sīlādīnaṃ anupakāradhamme",
  "atk-s0504a:1297_2": "vajjetvā upakāradhamme anubrūhanavasena hānabhāgiyabhāvaṃ apanetvā ṭhitibhāgiyabhāvepi",
  "atk-s0504a:1297_3": "aṭṭhatvā visesabhāgiyataṃ nibbedhabhāgiyatañca pāpanavasena pavattiyā anekappabhedo",
  "atk-s0504a:1297_4": "veditabbo. No adhammavitakkanti kāmavitakkaṃ no vitakkeyyāti attho. Tadubhayaṃ vā",
  "atk-s0504a:1297_5": "panāti yadetaṃ paresaṃ anuggahaṇatthaṃ dhammabhāsanaṃ attano anuggahaṇatthaṃ dhammavitakkanañca",
  "atk-s0504a:1297_6": "vuttaṃ. Atha vā pana taṃ ubhayaṃ abhinivajjetvā appaṭipajjitvā akatvā. Upekkhakoti",
  "atk-s0504a:1297_7": "tathāpaṭipattiyaṃ udāsīno samathavipassanābhāvanameva anubrūhanto vihareyya, samathapaṭipattiyaṃ",
  "atk-s0504a:1297_8": "upekkhako hutvā vipassanāyameva kammaṃ karonto vihareyya. Vipassanampi ussukkāpetvā",
  "atk-s0504a:1297_9": "tatthapi saṅkhārupekkhāñāṇavasena upekkhako yāva vipassanāñāṇaṃ maggena ghaṭīyati,",
  "atk-s0504a:1297_10": "tāva yathā taṃ tikkhaṃ sūraṃ pasannaṃ hutvā vahati, tathā vihareyya sato sampajānoti.",
  "atk-s0504a:1298_0": "Gāthāsu samathavipassanādhammo āramitabbaṭṭhena ārāmo etassāti dhammārāmo. Tasmiṃyeva",
  "atk-s0504a:1298_1": "dhamme ratoti dhammarato. Tasseva dhammassa punappunaṃ vicintanato dhammaṃ anuvicintayaṃ",
  "atk-s0504a:1298_2": "taṃ dhammaṃ āvajjento, manasi karontoti attho. Anussaranti tameva dhammaṃ uparūparibhāvanāvasena",
  "atk-s0504a:1298_3": "anussaranto. Atha vā vimuttāyatanasīse ṭhatvā paresaṃ desanāvasena sīlādidhammo āramitabbaṭṭhena",
  "atk-s0504a:1298_4": "ārāmo etassāti dhammārāmo. Tatheva tasmiṃ dhamme rato abhiratoti dhammarato. Tesaṃyeva",
  "atk-s0504a:1298_5": "sīlādidhammānaṃ gatiyo samanvesanto kāmavitakkādīnaṃ okāsaṃ adatvā nekkhammasaṅkappādidhammaṃyeva",
  "atk-s0504a:1298_6": "anuvicintanato dhammaṃ anuvicintayaṃ. Tadubhayaṃ vā pana oḷārikato dahanto ajjhupekkhitvā",
  "atk-s0504a:1298_7": "samathavipassanādhammameva uparūpari bhāvanāvasena anussaranto anubrūhanavasena pavattento.",
  "atk-s0504a:1298_8": "Saddhammāti sattatiṃsappabhedā bodhipakkhiyadhammā navavidhalokuttaradhammā ca na",
  "atk-s0504a:1298_9": "parihāyati, na cirasseva taṃ adhigacchatīti attho.",
  "atk-s0504a:1299_0": "Idāni tassa anussaraṇavidhiṃ dassento “caraṃ vā”tiādimāha. Tattha caraṃ vāti bhikkhācāravasena",
  "atk-s0504a:1299_1": "caṅkamanavasena ca caranto vā. Yadi vā tiṭṭhanti tiṭṭhanto vā nisinno vā, uda vā",
  "atk-s0504a:1299_2": "sayanti sayanto vā. Evaṃ catūsupi iriyāpathesu. Ajjhattaṃ samayaṃ cittanti yathāvutte",
  "atk-s0504a:1299_3": "kammaṭṭhānasaṅkhāte gocarajjhatte attano cittaṃ rāgādikilesānaṃ vūpasamanavasena",
  "atk-s0504a:1299_4": "pajahanavasena samayaṃ samento. Santimevādhigacchatīti accantasantiṃ nibbānameva pāpuṇātīti.",
  "atk-s0504a:1300": "Sattamasuttavaṇṇanā niṭṭhitā.",
  "atk-s0504a:1301": "8. Andhakaraṇasuttavaṇṇanā",
  "atk-s0504a:1302_0": "87. Aṭṭhame akusalavitakkāti akosallasambhūtā vitakkā. Andhakaraṇātiādīsu yassa sayaṃ",
  "atk-s0504a:1302_1": "uppajjanti, taṃ yathābhūtadassananivāraṇena andhaṃ karontīti andhakaraṇā. Na paññācakkhuṃ",
  "atk-s0504a:1302_2": "karontīti acakkhukaraṇā. Aññāṇaṃ karontīti aññāṇakaraṇā. Paññānirodhikāti kammassakatāpaññā,",
  "atk-s0504a:1302_3": "jhānapaññā, vipassanāpaññāti imā tisso paññā appavattikaraṇena nirodhentīti paññānirodhikā.",
  "atk-s0504a:1302_4": "Aniṭṭhaphaladāyakattā dukkhasaṅkhātassa vighātassa pakkhe vattantīti vighātapakkhikā.",
  "atk-s0504a:1302_5": "Kilesanibbānaṃ na saṃvattayantīti anibbānasaṃvattanikā.",
  "atk-s0504a:1303_0": "Kāmavitakkoti kāmapaṭisaṃyutto vitakko. So hi kilesakāmasahito hutvā vatthukāmesu",
  "atk-s0504a:1303_1": "pavattati. Byāpādapaṭisaṃyutto vitakko byāpādavitakko. Vihiṃsāpaṭisaṃyutto vitakko",
  "atk-s0504a:1303_2": "vihiṃsāvitakko. Ime dve ca sattesupi saṅkhāresupi uppajjanti. Kāmavitakko hi piyamanāpe",
  "atk-s0504a:1303_3": "satte vā saṅkhāre vā vitakkentassa uppajjati, byāpādavitakko appiye amanāpe satte",
  "atk-s0504a:1303_4": "vā saṅkhāre vā kujjhitvā olokanakālato paṭṭhāya yāva nāsanā uppajjati, vihiṃsāvitakko",
  "atk-s0504a:1303_5": "saṅkhāresu na uppajjati, saṅkhārā dukkhāpetabbā nāma natthi, “ime sattā haññantu",
  "atk-s0504a:1303_6": "vā bajjhantu vā ucchijjantu vā vinassantu vā mā vā ahesu”nti cintanakāle pana sattesu uppajjati.",
  "atk-s0504a:1304": "Imeyeva pana kāmasaṅkappādayo. Atthato hi kāmavitakkādīnaṃ kāmasaṅkappādīnañca nānākaraṇaṃ natthi, taṃsampayuttā pana saññādayo kāmasaññādayo. Kāmadhātuādīnaṃ pana yasmā pāḷiyaṃ –",
  "atk-s0504a:1305_0": "“Kāmapaṭisaṃyutto takko vitakko…pe… micchāsaṅkappo, ayaṃ vuccati kāmadhātu, sabbepi",
  "atk-s0504a:1305_1": "akusalā dhammā kāmadhātu. Byāpādapaṭisaṃyutto takko vitakko…pe… micchāsaṅkappo, ayaṃ",
  "atk-s0504a:1305_2": "vuccati byāpādadhātu. Dasasu āghātavatthūsu cittassa āghāto paṭighāto…pe… anattamanatā",
  "atk-s0504a:1305_3": "cittassa, ayaṃ vuccati byāpādadhātu. Vihiṃsāpaṭisaṃyutto takko vitakko micchāsaṅkappo,",
  "atk-s0504a:1305_4": "ayaṃ vuccati vihiṃsādhātu. Idhekacco pāṇinā vā leḍḍunā vā daṇḍena vā satthena vā",
  "atk-s0504a:1305_5": "rajjuyā vā aññataraññatarena satte viheṭheti, ayaṃ vihiṃsādhātū”ti –",
  "atk-s0504a:1306": "Āgatattā viseso labbhati.",
  "atk-s0504a:1307_0": "Tattha dve kathā sabbasaṅgāhikā ca asambhinnā ca. Tattha kāmadhātuyā gahitāya itarā",
  "atk-s0504a:1307_1": "dvepi gahitā nāma honti. Tato pana nīharitvā ayaṃ byāpādadhātu, ayaṃ vihiṃsādhātūti",
  "atk-s0504a:1307_2": "dassetīti ayaṃ sabbasaṅgāhikā nāma. Kāmadhātuṃ kathento pana bhagavā byāpādadhātuṃ",
  "atk-s0504a:1307_3": "byāpādadhātuṭṭhāne, vihiṃsādhātuṃ vihiṃsādhātuṭṭhāne ṭhapetvāva avasesaṃ kāmadhātu",
  "atk-s0504a:1307_4": "nāmāti kathesīti ayaṃ asambhinnakathā nāma.",
  "atk-s0504a:1308_0": "Sukkapakkhe vuttavipariyāyena attho veditabbo. Nekkhammapaṭisaṃyutto vitakko nekkhammavitakko.",
  "atk-s0504a:1308_1": "So asubhapubbabhāge kāmāvacaro hoti, asubhajjhāne rūpāvacaro, taṃ jhānaṃ pādakaṃ",
  "atk-s0504a:1308_2": "katvā uppannamaggaphalakāle lokuttaro. Abyāpādapaṭisaṃyutto vitakko abyāpādavitakko.",
  "atk-s0504a:1308_3": "So mettāpubbabhāge kāmāvacaro hoti, mettājhāne rūpāvacaro, taṃ jhānaṃ pādakaṃ katvā",
  "atk-s0504a:1308_4": "uppannamaggaphalakāle lokuttaro. Avihiṃsāpaṭisaṃyutto vitakko avihiṃsāvitakko. So",
  "atk-s0504a:1308_5": "karuṇāpubbabhāge kāmāvacaro, karuṇājjhāne rūpāvacaro, taṃ jhānaṃ pādakaṃ katvā uppannamaggaphalakāle",
  "atk-s0504a:1308_6": "lokuttaro. Yadā pana alobho sīsaṃ hoti, tadā itare dve tadanvāyikā honti. Yadā mettā",
  "atk-s0504a:1308_7": "sīsaṃ hoti, tadā itare dve tadanvāyikā honti. Yadā karuṇā sīsaṃ hoti, tadā itare",
  "atk-s0504a:1308_8": "dve tadanvāyikā honti.",
  "atk-s0504a:1309_0": "Imeyeva pana nekkhammasaṅkappādayo. Atthato hi nekkhammavitakkādīnaṃ nekkhammasaṅkappādīnañca",
  "atk-s0504a:1309_1": "nānākaraṇaṃ natthi, taṃsampayuttā pana saññādayo nekkhammasaññādayo. Nekkhammadhātuādīnaṃ",
  "atk-s0504a:1309_2": "pana yasmā pāḷiyaṃ –",
  "atk-s0504a:1310_0": "“Nekkhammapaṭisaṃyutto takko vitakko saṅkappo, ayaṃ vuccati nekkhammadhātu, sabbepi",
  "atk-s0504a:1310_1": "kusalā dhammā nekkhammadhātu. Abyāpādapaṭisaṃyutto takko vitakko saṅkappo, ayaṃ vuccati",
  "atk-s0504a:1310_2": "abyāpādadhātu. Yā sattesu metti mettāyanā mettācetovimutti, ayaṃ vuccati abyāpādadhātu.",
  "atk-s0504a:1310_3": "Avihiṃsāpaṭisaṃyutto takko vitakko saṅkappo – ayaṃ vuccati avihiṃsādhātu. Yā sattesu",
  "atk-s0504a:1310_4": "karuṇā karuṇāyanā karuṇācetovimutti – ayaṃ vuccati avihiṃsādhātū”ti. –",
  "atk-s0504a:1311": "Āgatattā viseso labbhati. Idhāpi sabbasaṅgāhikā, asambhinnāti dve kathā vuttanayeneva veditabbā. Sesaṃ suviññeyyameva.",
  "atk-s0504a:1312_0": "Gāthāsu vitakkayeti vitakkeyya. Nirākareti attano santānato nīhareyya vinodeyya,",
  "atk-s0504a:1312_1": "pajaheyyāti attho. Save vitakkāni vicāritāni, sameti vuṭṭhīva rajaṃ samūhatanti yathā",
  "atk-s0504a:1312_2": "nāma gimhānaṃ pacchime māse pathaviyaṃ samūhataṃ samantato uṭṭhitaṃ rajaṃ mahato",
  "atk-s0504a:1312_3": "akālameghassa vassato vuṭṭhi ṭhānaso vūpasameti, evameva so yogāvacaro vitakkāni",
  "atk-s0504a:1312_4": "micchāvitakke ca vicāritāni taṃsampayuttavicāre ca sameti vūpasameti samucchindati.",
  "atk-s0504a:1312_5": "Tathābhūto ca vitakkūpasamena cetasā sabbesaṃ micchāvitakkānaṃ upasamanato vitakkūpasamena",
  "atk-s0504a:1312_6": "ariyamaggacittena. Idheva diṭṭheva dhamme, santipadaṃ nibbānaṃ, samajjhagā samadhigato hotīti.",
  "atk-s0504a:1313": "Aṭṭhamasuttavaṇṇanā niṭṭhitā.",
  "atk-s0504a:1314": "9. Antarāmalasuttavaṇṇanā",
  "atk-s0504a:1315": "88. Navame antarāmalāti ettha antarāsaddo –",
  "atk-s0504a:1316": "“Nadītīresu saṇṭhāne, sabhāsu rathiyāsu ca;",
  "atk-s0504a:1317": "Janā saṅgamma mantenti, mañca tañca kimantara”nti. –",
  "atk-s0504a:1318": "Ādīsu kāraṇe āgato. “Addasā maṃ, bhante, aññatarā itthī vijjantarikāya bhājanaṃ dhovantī”tiādīsu khaṇe. “Apicāyaṃ tapodā dvinnaṃ mahānirayānaṃ antarikāya āgacchatī”tiādīsu vivare.",
  "atk-s0504a:1319": "“Pītavatthe pītadhaje, pītālaṅkārabhūsite;",
  "atk-s0504a:1320": "Pītantarāhi vaggūhi, apiḷandhāva sobhasī”ti. –",
  "atk-s0504a:1321_0": "Ādīsu uttarisāṭake. “Yassantarato na santi kopā”tiādīsu citte. Idhāpi citte eva daṭṭhabbo.",
  "atk-s0504a:1321_1": "Tasmā antare citte bhavā antarā. Yasmiṃ santāne uppannā, tassa malinabhāvakaraṇato",
  "atk-s0504a:1321_2": "malā. Tattha malaṃ nāma duvidhaṃ – sarīramalaṃ, cittamalanti. Tesu sarīramalaṃ sedajallikādi",
  "atk-s0504a:1321_3": "sarīre nibbattaṃ, tattha laggaṃ āgantukarajañca, taṃ udakenapi nīharaṇīyaṃ, na tathā",
  "atk-s0504a:1321_4": "saṃkilesikaṃ. Cittamalaṃ pana rāgādisaṃkilesikaṃ, taṃ ariyamaggeheva nīharaṇīyaṃ.",
  "atk-s0504a:1321_5": "Vuttañhetaṃ porāṇehi –",
  "atk-s0504a:1322": "“Rūpena saṃkiliṭṭhena, saṃkilissanti māṇavā;",
  "atk-s0504a:1323": "Rūpe suddhe visujjhanti, anakkhātaṃ mahesinā.",
  "atk-s0504a:1324": "“Cittena saṃkiliṭṭhena, saṃkilissanti māṇavā;",
  "atk-s0504a:1325": "Citte suddhe visujjhanti, iti vuttaṃ mahesinā”ti. ;",
  "atk-s0504a:1326_0": "Tenāha bhagavā “cittasaṃkilesā, bhikkhave, sattā saṃkilissanti, cittavodānā visujjhantī”ti.",
  "atk-s0504a:1326_1": "Tasmā bhagavā idhāpi cittamalavisodhanāya paṭipajjitabbanti dassento “tayome, bhikkhave, antarāmalā”ti āha.",
  "atk-s0504a:1327_0": "Yathā cete lobhādayo sattānaṃ citte uppajjitvā malinabhāvakarā nānappakārasaṃkilesavidhāyakāti",
  "atk-s0504a:1327_1": "antarāmalā, evaṃ ekato bhuñjitvā, ekato sayitvā, otāragavesī amittasattu viya citte",
  "atk-s0504a:1327_2": "eva uppajjitvā sattānaṃ nānāvidhaanatthāvahā, nānappakāradukkhanibbattakāti dassento",
  "atk-s0504a:1327_3": "“antarāamittā”tiādimāha. Tattha mittapaṭipakkhato amittā, sapattakiccakaraṇato sapattā,",
  "atk-s0504a:1327_4": "hiṃsanato vadhakā, ujuvipaccanīkato paccatthikā.",
  "atk-s0504a:1328_0": "Tattha dvīhi ākārehi lobhādīnaṃ amittādibhāvo veditabbo. Verīpuggalo hi antaraṃ labhamāno",
  "atk-s0504a:1328_1": "attano verissa satthena vā sīsaṃ pāteti, upāyena vā mahantaṃ anatthaṃ uppādeti. Ime",
  "atk-s0504a:1328_2": "ca lobhādayo paññāsirapātanena yonisampaṭipādanena ca tādisaṃ tato balavataraṃ anatthaṃ",
  "atk-s0504a:1328_3": "nibbattenti. Kathaṃ? Cakkhudvārasmiñhi iṭṭhādīsu ārammaṇesu āpāthagatesu yathārahaṃ",
  "atk-s0504a:1328_4": "tāni ārabbha lobhādayo uppajjanti, ettāvatāssa paññāsiraṃ pātitaṃ nāma hoti. Sotadvārādīsupi",
  "atk-s0504a:1328_5": "eseva nayo. Evaṃ tāva paññāsirapātanato amittādisadisatā veditabbā. Lobhādayo pana",
  "atk-s0504a:1328_6": "kammanidānā hutvā aṇḍajādibhedā catasso yoniyo upanenti. Tassa yoniupagamanamūlakāni",
  "atk-s0504a:1328_7": "pañcavīsati mahābhayāni dvattiṃsa kammakaraṇāni ca āgatāneva honti. Evaṃ yonisampaṭipādanatopi",
  "atk-s0504a:1328_8": "nesaṃ amittādisadisatā veditabbā. Iti lobhādayo amittādisadisatāya cittasambhūtatāya",
  "atk-s0504a:1328_9": "ca “antarāamittā”tiādinā vuttā. Apica amittehi kātuṃ asakkuṇeyyaṃ lobhādayo karonti,",
  "atk-s0504a:1328_10": "amittādibhāvo ca lobhādīhi jāyatīti tesaṃ amittādibhāvo veditabbo. Vuttañhetaṃ –",
  "atk-s0504a:1329": "“Diso disaṃ yantaṃ kayirā, verī vā pana verinaṃ;",
  "atk-s0504a:1330": "Micchāpaṇihitaṃ cittaṃ, pāpiyo naṃ tato kare”ti. ;",
  "atk-s0504a:1331": "Gāthāsu attano paresañca anatthaṃ janetīti anatthajanano. Vuttañhetaṃ –",
  "atk-s0504a:1332_0": "“Yadapi luddho abhisaṅkharoti kāyena vācāya manasā tadapi akusalaṃ; yadapi luddho",
  "atk-s0504a:1332_1": "lobhena abhibhūto pariyādinnacitto parassa asatā dukkhaṃ uppādeti vadhena vā bandhena",
  "atk-s0504a:1332_2": "vā jāniyā vā garahāya vā pabbājanāya vā balavamhi balattho iti, tadapi akusalaṃ,",
  "atk-s0504a:1332_3": "itissame lobhajā lobhanidānā lobhasamudayā lobhapaccayā aneke pāpakā akusalā dhammā sambhavantī”ti.",
  "atk-s0504a:1333": "Aparampi vuttaṃ –",
  "atk-s0504a:1334_0": "“Ratto kho, brāhmaṇa, rāgena abhibhūto pariyādinnacitto attabyābādhāyapi ceteti,",
  "atk-s0504a:1334_1": "parabyābādhāyapi ceteti, ubhayabyābādhāyapi ceteti, cetasikampi dukkhaṃ domanassaṃ",
  "atk-s0504a:1334_2": "paṭisaṃvedetī”tiādi.",
  "atk-s0504a:1335_0": "Cittappakopanoti cittasaṅkhobhano. Lobho hi lobhanīye vatthusmiṃ uppajjamāno cittaṃ",
  "atk-s0504a:1335_1": "khobhento pakopento vipariṇāmento vikāraṃ āpādento uppajjati, pasādādivasena pavattituṃ",
  "atk-s0504a:1335_2": "na deti. Bhayamantarato jātaṃ, taṃ jano nāvabujjhatīti taṃ lobhasaṅkhātaṃ antarato",
  "atk-s0504a:1335_3": "abbhantare attano citteyeva jātaṃ anatthajananacittappakopanādiṃ bhayaṃ bhayahetuṃ",
  "atk-s0504a:1335_4": "ayaṃ bālamahājano nāvabujjhati na jānātīti.",
  "atk-s0504a:1336_0": "Luddho atthaṃ na jānātīti attatthaparatthādibhedaṃ atthaṃ hitaṃ luddhapuggalo yathābhūtaṃ",
  "atk-s0504a:1336_1": "na jānāti. Dhammaṃ na passatīti dasakusalakammapathadhammampi luddho lobhena abhibhūto",
  "atk-s0504a:1336_2": "pariyādinnacitto na passati paccakkhato na jānāti, pageva uttarimanussadhammaṃ. Vuttampi cetaṃ –",
  "atk-s0504a:1337": "“Ratto kho, brāhmaṇa, rāgena abhibhūto pariyādinnacitto attatthampi yathābhūtaṃ na pajānāti, paratthampi yathābhūtaṃ na pajānāti, ubhayatthampi yathābhūtaṃ na pajānātī”tiādi.",
  "atk-s0504a:1338_0": "Andhatamanti andhabhāvakaraṃ tamaṃ. Yanti yattha. Bhummatthe hi etaṃ paccattavacanaṃ.",
  "atk-s0504a:1338_1": "Yasmiṃ kāle lobho sahate abhibhavati naraṃ, andhatamaṃ tadā hotīti. Yanti vā kāraṇavacanaṃ.",
  "atk-s0504a:1338_2": "Yasmā lobho uppajjamāno naraṃ sahate abhibhavati, tasmā andhatamaṃ tadā hotīti yojanā,",
  "atk-s0504a:1338_3": "ya-ta-saddānaṃ ekantasambandhabhāvato. Atha vā yanti kiriyāparāmasanaṃ, “lobho sahate”ti",
  "atk-s0504a:1338_4": "ettha yadetaṃ lobhassa sahanaṃ abhibhavanaṃ vuttaṃ. Etaṃ andhabhāvakarassa tamassa",
  "atk-s0504a:1338_5": "gamanaṃ uppādoti attho. Atha vā yaṃ naraṃ lobho sahate abhibhavati, tassa andhatamaṃ",
  "atk-s0504a:1338_6": "tadā hoti, tato ca luddho atthaṃ na jānāti, luddho dhammaṃ na passatīti evamettha attho daṭṭhabbo.",
  "atk-s0504a:1339_0": "Yo ca lobhaṃ pahantvānāti yo pubbabhāge tadaṅgavasena vikkhambhanavasena ca yathārahaṃ",
  "atk-s0504a:1339_1": "samathavipassanāhi lobhaṃ pajahitvā tathā pajahanahetu lobhaneyye dibbepi rūpādike",
  "atk-s0504a:1339_2": "upaṭṭhite na lubbhati, balavavipassanānubhāvena lobho pahīyate tamhāti tasmā ariyapuggalā",
  "atk-s0504a:1339_3": "ariyamaggena lobho pahīyati pajahīyati, accantameva pariccajīyati. Yathā kiṃ? Udabindūva",
  "atk-s0504a:1339_4": "pokkharāti paduminipaṇṇato udakabindu viya. Sesagāthānampi iminā nayena attho veditabbo.",
  "atk-s0504a:1340": "Tathā dosassa –",
  "atk-s0504a:1341_0": "“Yadapi duṭṭho abhisaṅkharoti kāyena vācāya manasā tadapi akusalaṃ; yadapi duṭṭho",
  "atk-s0504a:1341_1": "dosena abhibhūto pariyādinnacitto parassa asatā dukkhaṃ uppādeti vadhena vā bandhena",
  "atk-s0504a:1341_2": "vā jāniyā vā garahāya vā pabbājanāya vā balavamhi balattho iti, tadapi akusalaṃ.",
  "atk-s0504a:1341_3": "Itissame dosajā dosanidānā dosasamudayā dosapaccayā aneke pāpakā akusalā dhammā sambhavantī”ti.",
  "atk-s0504a:1342": "Tathā –",
  "atk-s0504a:1343_0": "“Duṭṭho kho, brāhmaṇa, dosena abhibhūto pariyādinnacitto attabyābādhāyapi ceteti,",
  "atk-s0504a:1343_1": "parabyābādhāyapi ceteti, ubhayabyābādhāyapi ceteti cetasikampi dukkhaṃ domanassaṃ paṭisaṃvedetī”ti.",
  "atk-s0504a:1344": "Tathā –",
  "atk-s0504a:1345": "“Duṭṭho kho, brāhmaṇa, dosena abhibhūto pariyādinnacitto attatthampi yathābhūtaṃ na pajānāti, paratthampi yathābhūtaṃ na pajānāti, ubhayatthampi yathā bhūtaṃ na pajānātī”ti –",
  "atk-s0504a:1346": "Ādisuttapadānusārena anatthajananatā atthahānihetutā ca veditabbā.",
  "atk-s0504a:1347_0": "Tathā mohassa “yadapi mūḷho abhisaṅkharoti kāyena vācāya manasā”tiādinā, “mūḷho kho,",
  "atk-s0504a:1347_1": "brāhmaṇa, mohena abhibhūto pariyādinnacitto attabyābādhāyapi cetetī”tiādinā, “attatthampi",
  "atk-s0504a:1347_2": "yathābhūtaṃ na pajānātī”tiādinā ca āgatasuttapadānusārena veditabbā.",
  "atk-s0504a:1348_0": "Tālapakkaṃva bandhanāti tālaphalaṃ viya usumuppādena vaṇṭato, tatiyamaggañāṇuppādena",
  "atk-s0504a:1348_1": "tassa cittato doso pahīyati, pariccajīyatīti attho. Mohaṃ vihanti so sabbanti so",
  "atk-s0504a:1348_2": "ariyapuggalo sabbaṃ anavasesaṃ mohaṃ catutthamaggena vihanti vidhamati samucchindati.",
  "atk-s0504a:1348_3": "Ādiccovudayaṃ tamanti ādicco viya udayaṃ uggacchanto tamaṃ andhakāraṃ.",
  "atk-s0504a:1349": "Navamasuttavaṇṇanā niṭṭhitā.",
  "atk-s0504a:1350": "10. Devadattasuttavaṇṇanā",
  "atk-s0504a:1351_0": "89. Dasame tīhi, bhikkhave, asaddhammehi abhibhūtoti kā uppatti? Devadatte hi avīcimahānirayaṃ",
  "atk-s0504a:1351_1": "paviṭṭhe devadattapakkhiyā aññatitthiyā ca “samaṇena gotamena abhisapito devadatto",
  "atk-s0504a:1351_2": "pathaviṃ paviṭṭho”ti abbhācikkhiṃsu. Taṃ sutvā sāsane anabhippasannā manussā “siyā",
  "atk-s0504a:1351_3": "nu kho etadevaṃ, yathā ime bhaṇantī”ti āsaṅkaṃ uppādesuṃ. Taṃ pavattiṃ bhikkhū bhagavato",
  "atk-s0504a:1351_4": "ārocesuṃ. Atha bhagavā “na, bhikkhave, tathāgatā kassaci abhisapaṃ denti, tasmā na",
  "atk-s0504a:1351_5": "devadatto mayā abhisapito, attano kammeneva nirayaṃ paviṭṭho”ti vatvā tesaṃ micchāgāhaṃ",
  "atk-s0504a:1351_6": "paṭisedhento imāya aṭṭhuppattiyā idaṃ suttaṃ abhāsi.",
  "atk-s0504a:1352_0": "Tattha asaddhammehīti asataṃ dhammehi, asantehi vā dhammehi. Atekicchoti buddhehipi",
  "atk-s0504a:1352_1": "anivattanīyattā avīcinibbattiyā tikicchābhāvato atekiccho, atikicchanīyoti attho.",
  "atk-s0504a:1352_2": "Asantaguṇasambhāvanādhippāyena pavattā pāpā icchā etassāti pāpiccho, tassa bhāvo",
  "atk-s0504a:1352_3": "pāpicchatā, tāya. “Ahaṃ buddho bhavissāmi, saṅghaṃ pariharissāmī”ti tassa icchā uppannā.",
  "atk-s0504a:1352_4": "Kokālikādayo pāpā lāmakā mittā etassāti pāpamitto, tassa bhāvo pāpamittatā, tāya.",
  "atk-s0504a:1352_5": "Uttarikaraṇīyeti jhānābhiññāhi uttarikaraṇīye adhigantabbe maggaphale anadhigate",
  "atk-s0504a:1352_6": "sati eva, taṃ anadhigantvāti attho. Oramattakenāti appamattakena jhānābhiññāmattena.",
  "atk-s0504a:1352_7": "Visesādhigamenāti uttarimanussadhammādhigamena. Antarāti vemajjhe. Vosānaṃ āpādīti",
  "atk-s0504a:1352_8": "akatakiccova samāno “katakiccomhī”ti maññamāno samaṇadhammato vigamaṃ āpajji. Iti",
  "atk-s0504a:1352_9": "bhagavā iminā suttena visesato puthujjanabhāve ādīnavaṃ pakāsesi bhāriyo puthujjanabhāvo,",
  "atk-s0504a:1352_10": "yatra hi nāma jhānābhiññāpariyosānā sampattiyo nibbattetvāpi anekānatthāvahaṃ nānāvidhaṃ",
  "atk-s0504a:1352_11": "dukkhahetuṃ asantaguṇasambhāvanaṃ asappurisasaṃsaggaṃ ālasiyānuyogañca avijahanto",
  "atk-s0504a:1352_12": "avīcimhi kappaṭṭhiyaṃ atekicchaṃ kibbisaṃ pasavissatīti.",
  "atk-s0504a:1353_0": "Gāthāsu māti paṭisedhe nipāto. Jātūti ekaṃsena. Kocīti sabbasaṅgāhakavacanaṃ. Lokasminti",
  "atk-s0504a:1353_1": "sattaloke. Idaṃ vuttaṃ hoti “imasmiṃ sattaloke koci puggalo ekaṃsena pāpiccho mā",
  "atk-s0504a:1353_2": "hotū”ti. Tadamināpi jānātha, pāpicchānaṃ yathā gatīti pāpicchānaṃ puggalānaṃ yathā",
  "atk-s0504a:1353_3": "gati yādisī nipphatti, yādiso abhisamparāyo, taṃ imināpi kāraṇena jānāthāti devadattaṃ",
  "atk-s0504a:1353_4": "nidassento evamāha. Paṇḍitoti samaññātoti pariyattibāhusaccena paṇḍitoti ñāto. Bhāvitattoti",
  "atk-s0504a:1353_5": "sammatoti jhānābhiññāhi bhāvitacittoti sambhāvito. Tathā hi so pubbe “mahiddhiko",
  "atk-s0504a:1353_6": "godhiputto, mahānubhāvo godhiputto”ti dhammasenāpatināpi pasaṃsito ahosi. Jalaṃva",
  "atk-s0504a:1353_7": "yasasā aṭṭhā, devadattoti vissutoti attano kittiyā parivārena jalanto viya obhāsento",
  "atk-s0504a:1353_8": "viya ṭhito devadattoti evaṃ vissuto pākaṭo ahosi. “Me sutta”ntipi pāṭho, mayā sutaṃ",
  "atk-s0504a:1353_9": "sutamattaṃ, katipāheneva atathābhūtattā tassa taṃ paṇḍiccādi savanamattamevāti attho.",
  "atk-s0504a:1354_0": "So samānamanuciṇṇo, āsajja naṃ tathāgatanti so evaṃbhūto devadatto “buddhopi sakyaputto,",
  "atk-s0504a:1354_1": "ahampi sakyaputto, buddhopi samaṇo, ahampi samaṇo, buddhopi iddhimā, ahampi iddhimā,",
  "atk-s0504a:1354_2": "buddhopi dibbacakkhuko, ahampi dibbacakkhuko, buddhopi dibbasotako, ahampi dibbasotako,",
  "atk-s0504a:1354_3": "buddhopi cetopariyañāṇalābhī, ahampi cetopariyañāṇalābhī, buddhopi atītānāgatapaccuppanne",
  "atk-s0504a:1354_4": "dhamme jānāti, ahampi te jānāmī”ti attano pamāṇaṃ ajānitvā sammāsambuddhaṃ attanā",
  "atk-s0504a:1354_5": "samasamaṭṭhapanena samānaṃ āpajjanto “idānāhaṃ buddho bhavissāmi, bhikkhusaṅghaṃ",
  "atk-s0504a:1354_6": "pariharissāmī”ti abhimārapayojanā tathāgataṃ āsajja āsādetvā viheṭhetvā. “Pamādamanujīno”tipi",
  "atk-s0504a:1354_7": "paṭhanti. Tassattho “vuttanayena pamādaṃ āpajjanto pamādaṃ nissāya bhagavatā saddhiṃ",
  "atk-s0504a:1354_8": "yugaggāhacittuppādena saheva jhānābhiññāhi anujīno parihīno”ti. Avīcinirayaṃ patto,",
  "atk-s0504a:1354_9": "catudvāraṃ bhayānakanti jālānaṃ tattha uppannasattānaṃ vā nirantaratāya “avīcī”ti",
  "atk-s0504a:1354_10": "laddhanāmaṃ catūsu passesu catumahādvārayogena catudvāraṃ atibhayānakaṃ mahānirayaṃ",
  "atk-s0504a:1354_11": "paṭisandhiggahaṇavasena patto. Tathā hi vuttaṃ –",
  "atk-s0504a:1355": "“Catukkaṇṇo catudvāro, vibhatto bhāgaso mito;",
  "atk-s0504a:1356": "Ayopākārapariyanto, ayasā paṭikujjito.",
  "atk-s0504a:1357": "“Tassa ayomayā bhūmi, jalitā tejasā yutā;",
  "atk-s0504a:1358": "Samantā yojanasataṃ, pharitvā tiṭṭhati sabbadā”ti. ;",
  "atk-s0504a:1359_0": "Aduṭṭhassāti aduṭṭhacittassa. Dubbheti dūseyya. Tameva pāpaṃ phusatīti tameva aduṭṭhadubbhiṃ",
  "atk-s0504a:1359_1": "pāpapuggalaṃ pāpaṃ nihīnaṃ pāpaphalaṃ phusati pāpuṇāti abhibhavati. Bhesmāti vipulabhāvena",
  "atk-s0504a:1359_2": "gambhīrabhāvena ca bhiṃsāpento viya, vipulagambhīroti attho. Vādenāti dosena. Vihiṃsatīti",
  "atk-s0504a:1359_3": "bādhati āsādeti. Vādo tamhi na rūhatīti tasmiṃ tathāgate parena āropiyamāno doso",
  "atk-s0504a:1359_4": "na ruhati, na tiṭṭhati, visakumbho viya samuddassa, na tassa vikāraṃ janetīti attho.",
  "atk-s0504a:1360_0": "Evaṃ chahi gāthāhi pāpicchatādisamannāgatassa nirayūpagabhāvadassanena dukkhato aparimuttataṃ",
  "atk-s0504a:1360_1": "dassetvā idāni tappaṭipakkhadhammasamannāgatassa dukkhakkhayaṃ dassento “tādisaṃ",
  "atk-s0504a:1360_2": "mitta”nti osānagāthamāha. Tassattho – yassa sammā paṭipannassa maggānugo paṭipattimaggaṃ",
  "atk-s0504a:1360_3": "anugato sammā paṭipanno appicchatādiguṇasamannāgamena sakalavaṭṭadukkhassa khayaṃ",
  "atk-s0504a:1360_4": "pariyosānaṃ pāpuṇeyya. Tādisaṃ buddhaṃ vā buddhasāvakaṃ vā paṇḍito sappañño, attano",
  "atk-s0504a:1360_5": "mittaṃ kubbetha tena mettikaṃ kareyya, tañca seveyya tameva payirupāseyyāti.",
  "atk-s0504a:1361": "Iti imasmiṃ vagge chaṭṭhasattamasuttesu vivaṭṭaṃ kathitaṃ, itaresu vaṭṭavivaṭṭaṃ kathitaṃ.",
  "atk-s0504a:1362": "Dasamasuttavaṇṇanā niṭṭhitā.",
  "atk-s0504a:1363": "Catutthavaggavaṇṇanā niṭṭhitā.",
  "atk-s0504a:1364": "5. Pañcamavaggo",
  "atk-s0504a:1365": "1. Aggappasādasuttavaṇṇanā",
  "atk-s0504a:1366_0": "90. Pañcamavaggassa paṭhame aggappasādāti ettha ayaṃ aggasaddo ādikoṭikoṭṭhāsaseṭṭhesu",
  "atk-s0504a:1366_1": "dissati. Tathā hesa “ajjatagge, samma dovārika, āvarāmi dvāraṃ nigaṇṭhānaṃ nigaṇṭhīnaṃ.",
  "atk-s0504a:1366_2": "Ajjatagge pāṇupetaṃ saraṇaṃ gata”nti ca ādīsu ādimhi dissati. “Teneva aṅgulaggena",
  "atk-s0504a:1366_3": "taṃ aṅgulaggaṃ parāmaseyya. Ucchaggaṃ veḷagga”nti ca ādīsu koṭiyaṃ. “Ambilaggaṃ vā",
  "atk-s0504a:1366_4": "madhuraggaṃ vā tittakaggaṃ vā. Anujānāmi, bhikkhave, vihāraggena vā pariveṇaggena",
  "atk-s0504a:1366_5": "vā bhājetu”nti ca ādīsu koṭṭhāse. “Ayaṃ imesaṃ catunnaṃ puggalānaṃ aggo ca seṭṭho",
  "atk-s0504a:1366_6": "ca uttamo ca pavaro ca. Aggohamasmi lokassā”ti ca ādīsu seṭṭhe. Svāyamidhāpi seṭṭheyeva",
  "atk-s0504a:1366_7": "daṭṭhabbo. Tasmā aggesu seṭṭhesu pasādā, aggabhūtā seṭṭhabhūtā vā pasādā aggappasādāti attho.",
  "atk-s0504a:1367_0": "Purimasmiñca atthe aggasaddena buddhādiratanattayaṃ vuccati. Tesu bhagavā tāva asadisaṭṭhena,",
  "atk-s0504a:1367_1": "guṇavisiṭṭhaṭṭhena, asamasamaṭṭhena ca aggo. So hi mahābhinīhāraṃ dasannaṃ pāramīnaṃ",
  "atk-s0504a:1367_2": "pavicayañca ādiṃ katvā tehi bodhisambhāraguṇehi ceva buddhaguṇehi ca sesajanehi asadisoti",
  "atk-s0504a:1367_3": "asadisaṭṭhena aggo. Ye cassa guṇā mahākaruṇādayo, te sesasattānaṃ guṇehi visiṭṭhāti",
  "atk-s0504a:1367_4": "guṇavisiṭṭhaṭṭhenapi sabbasattuttamatāya aggo. Ye pana purimakā sammāsambuddhā sabbasattehi",
  "atk-s0504a:1367_5": "asamā, tehi saddhiṃ ayameva rūpakāyaguṇehi ceva dhammakāyaguṇehi ca samoti asamasamaṭṭhenapi",
  "atk-s0504a:1367_6": "aggo. Tathā dullabhapātubhāvato acchariyamanussabhāvato bahujanahitasukhāvahato adutiyaasahāyādibhāvato",
  "atk-s0504a:1367_7": "ca bhagavā loke aggoti vuccati. Yathāha –",
  "atk-s0504a:1368": "“Ekapuggalassa, bhikkhave, pātubhāvo dullabho lokasmiṃ, katamassa ekapuggalassa? Tathāgatassa arahato sammāsambuddhassa.",
  "atk-s0504a:1369": "“Ekapuggalo, bhikkhave, loke uppajjamāno uppajjati acchariyamanusso.",
  "atk-s0504a:1370": "“Ekapuggalo, bhikkhave, loke uppajjamāno uppajjati bahujana…pe… sammāsambuddho.",
  "atk-s0504a:1371_0": "“Ekapuggalo, bhikkhave, loke uppajjamāno uppajjati, adutiyo asahāyo appaṭimo appaṭisamo",
  "atk-s0504a:1371_1": "appaṭibhāgo appaṭipuggalo asamo asamasamo dvipadānaṃ aggo. Katamo ekapuggalo? Tathāgato",
  "atk-s0504a:1371_2": "arahaṃ sammāsambuddho”ti.",
  "atk-s0504a:1372_0": "Dhammasaṅghāpi aññadhammasaṅghehi asadisaṭṭhena visiṭṭhaguṇatāya dullabhapātubhāvādinā",
  "atk-s0504a:1372_1": "ca aggā. Tathā hi tesaṃ svākkhātatādisuppaṭipannatādiguṇavisesehi aññadhammasaṅghā",
  "atk-s0504a:1372_2": "sadisā appataranihīnā vā natthi, kuto seṭṭhā. Sayameva ca pana tehi visiṭṭhaguṇatāya",
  "atk-s0504a:1372_3": "seṭṭhā. Tathā dullabhuppādaacchariyabhāvabahujanahitasukhāvahā adutiyaasahāyādisabhāvā",
  "atk-s0504a:1372_4": "ca te. Yadaggena hi bhagavā dullabhapātubhāvo, tadaggena dhammasaṅghāpīti. Acchariyādibhāvepi",
  "atk-s0504a:1372_5": "eseva nayo. Evaṃ aggesu seṭṭhesu uttamesu pavaresu guṇavisiṭṭhesu pasādāti aggappasādā.",
  "atk-s0504a:1373_0": "Dutiyasmiṃ pana atthe yathāvuttesu aggesu buddhādīsu uppattiyā aggabhūtā pasādā aggappasādā.",
  "atk-s0504a:1373_1": "Ye pana ariyamaggena āgatā aveccappasādā, te ekanteneva aggabhūtā pasādāti aggappasādā.",
  "atk-s0504a:1373_2": "Yathāha “idha, bhikkhave, ariyasāvako buddhe aveccappasādena samannāgato hotī”tiādi.",
  "atk-s0504a:1373_3": "Aggavipākattāpi cete aggappasādā. Vuttañhi “agge kho pana pasannānaṃ aggo vipāko”ti.",
  "atk-s0504a:1374_0": "Yāvatāti yattakā. Sattāti pāṇino. Apadāti apādakā. Dvipadāti dvipādakā. Sesapadadvayepi",
  "atk-s0504a:1374_1": "eseva nayo. Vā-saddo samuccayattho, na vikappattho. Yathā “anuppanno vā kāmāsavo",
  "atk-s0504a:1374_2": "uppajjati, uppanno vā kāmāsavo pavaḍḍhatī”ti ettha anuppanno ca uppanno cāti attho.",
  "atk-s0504a:1374_3": "Yathā ca “bhūtānaṃ vā sattānaṃ ṭhitiyā sambhavesīnaṃ vā anuggahāyā”ti ettha bhūtānañca",
  "atk-s0504a:1374_4": "sambhavesīnañcāti attho. Yathā ca “aggito vā udakato vā mithubhedato vā”ti ettha",
  "atk-s0504a:1374_5": "aggito ca udakato ca mithubhedato cāti attho, evaṃ “apadā vā…pe… aggamakkhāyatī”ti",
  "atk-s0504a:1374_6": "etthāpi apadā ca dvipadā cāti sampiṇḍanavasena attho daṭṭhabbo. Tena vuttaṃ “vā-saddo",
  "atk-s0504a:1374_7": "samuccayattho, na vikappattho”ti.",
  "atk-s0504a:1375_0": "Rūpinoti rūpavanto. Na rūpinoti arūpino. Saññinoti saññāvanto. Na saññinoti asaññino.",
  "atk-s0504a:1375_1": "Nevasaññināsaññino nāma bhavaggapariyāpannā. Ettāvatā ca kāmabhavo, rūpabhavo, arūpabhavo,",
  "atk-s0504a:1375_2": "ekavokārabhavo, catuvokārabhavo, pañcavokārabhavo, saññībhavo, asaññībhavo, nevasaññīnāsaññībhavoti",
  "atk-s0504a:1375_3": "navavidhepi bhave satte anavasesato pariyādiyitvā dassesi dhammarājā. Ettha hi rūpiggahaṇena",
  "atk-s0504a:1375_4": "kāmabhavo rūpabhavo pañcavokārabhavo ekavokārabhavo ca dassito, arūpiggahaṇena arūpabhavo",
  "atk-s0504a:1375_5": "catuvokārabhavo ca dassito. Saññībhavādayo pana sarūpeneva dassitā. Apadādiggahaṇena",
  "atk-s0504a:1375_6": "kāmabhavapañcavokārabhavasaññībhavānaṃ ekadeso dassitoti.",
  "atk-s0504a:1376_0": "Kasmā panettha yathā adutiyasutte “dvipadānaṃ aggo”ti dvipadānaṃ gahaṇameva akatvā",
  "atk-s0504a:1376_1": "apadādiggahaṇaṃ katanti? Vuccate – adutiyasutte tāva seṭṭhataravasena dvipadaggahaṇameva",
  "atk-s0504a:1376_2": "kataṃ. Imasmiñhi loke seṭṭho nāma uppajjamāno apadacatuppadabahuppadesu na uppajjati,",
  "atk-s0504a:1376_3": "dvipadesuyeva uppajjati. Kataresu dvipadesu? Manussesu ceva devesu ca. Manussesu",
  "atk-s0504a:1376_4": "uppajjamāno sakalalokaṃ vase vattetuṃ samattho buddho hutvā uppajjati. Aṅguttaraṭṭhakathāyaṃ",
  "atk-s0504a:1376_5": "pana “tisahassimahāsahassilokadhātuṃ vase vattetuṃ samattho”ti vuttaṃ. Devesu uppajjamāno",
  "atk-s0504a:1376_6": "dasasahassilokadhātuṃ vase vattanako mahābrahmā hutvā uppajjati, so tassa kappiyakārako",
  "atk-s0504a:1376_7": "vā ārāmiko vā sampajjati. Iti tatopi seṭṭhataravasenesa “dvipadānaṃ aggo”ti tattha",
  "atk-s0504a:1376_8": "vutto, idha pana anavasesapariyādānavasena evaṃ vuttaṃ. Yāvattakā hi sattā attabhāvapariyāpannā",
  "atk-s0504a:1376_9": "apadā vā…pe… nevasaññīnāsaññino vā, tathāgato tesaṃ aggamakkhāyatīti. Niddhāraṇe",
  "atk-s0504a:1376_10": "cetaṃ sāmivacanaṃ, makāro padasandhikaro. Aggo akkhāyatīti padavibhāgo.",
  "atk-s0504a:1377_0": "Aggo vipāko hotīti agge sammāsambuddhe pasannānaṃ yo pasādo, so aggo seṭṭho uttamo",
  "atk-s0504a:1377_1": "koṭibhūto vā, tasmā tassa vipākopi aggo seṭṭho uttamo koṭibhūto uḷāratamo paṇītatamo",
  "atk-s0504a:1377_2": "hoti. So pana pasādo duvidho lokiyalokuttarabhedato. Tesu lokiyassa tāva –",
  "atk-s0504a:1378": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0504a:1379": "Pahāya mānusaṃ dehaṃ, devakāyaṃ paripūressanti. ;",
  "atk-s0504a:1380": "“Buddhoti kittayantassa, kāye bhavati yā pīti;",
  "atk-s0504a:1381": "Varameva hi sā pīti, kasiṇenapi jambudīpassa.",
  "atk-s0504a:1382": "“Sataṃ hatthī sataṃ assā, sataṃ assatarī rathā;",
  "atk-s0504a:1383": "Sataṃ kaññāsahassāni, āmukkamaṇikuṇḍalā;",
  "atk-s0504a:1384": "Ekassa padavītihārassa, kalaṃ nāgghanti soḷasiṃ”. ;",
  "atk-s0504a:1385_0": "“Sādhu kho, devānaminda, buddhaṃ saraṇagamanaṃ hoti, buddhaṃ saraṇagamanahetu kho,",
  "atk-s0504a:1385_1": "devānaminda, evamidhekacce sattā kāyassa bhedā paraṃ maraṇā sugatiṃ saggaṃ lokaṃ",
  "atk-s0504a:1385_2": "upapajjanti. Te aññe deve dasahi ṭhānehi adhigaṇhanti – dibbena āyunā, dibbena vaṇṇena,",
  "atk-s0504a:1385_3": "dibbena sukhena, dibbena yasena, dibbena ādhipateyyena, dibbehi rūpehi, dibbehi saddehi,",
  "atk-s0504a:1385_4": "dibbehi gandhehi, dibbehi rasehi, dibbehi phoṭṭhabbehī”ti –",
  "atk-s0504a:1386_0": "Evamādīnaṃ suttapadānaṃ vasena pasādassa phalavisesayogo veditabbo. Tasmā so apāyadukkhavinivattanena",
  "atk-s0504a:1386_1": "saddhiṃ sampattibhavesu sukhavipākadāyakoti daṭṭhabbo. Lokuttaro pana sāmaññaphalavipākadāyako",
  "atk-s0504a:1386_2": "vaṭṭadukkhavinivattako ca. Sabbopi cāyaṃ pasādo paramparāya vaṭṭadukkhaṃ vinivattetiyeva. Vuttañhetaṃ –",
  "atk-s0504a:1387_0": "“Yasmiṃ, bhikkhave, samaye ariyasāvako attano saddhaṃ anussarati, nevassa tasmiṃ",
  "atk-s0504a:1387_1": "samaye rāgapariyuṭṭhitaṃ cittaṃ hoti, na dosapariyuṭṭhitaṃ, na mohapariyuṭṭhitaṃ",
  "atk-s0504a:1387_2": "cittaṃ hoti, ujugatamevassa tasmiṃ samaye cittaṃ hoti. Ujugatacittassa pāmojjaṃ jāyati,",
  "atk-s0504a:1387_3": "pamuditassa pīti jāyati…pe… nāparaṃ itthattāyāti pajānātī”ti.",
  "atk-s0504a:1388_0": "Dhammāti sabhāvadhammā. Saṅkhatāti samecca sambhuyya paccayehi katāti saṅkhatā, sappaccayadhammā.",
  "atk-s0504a:1388_1": "Hetūhi paccayehi ca na kehici katāti asaṅkhatā, appaccayanibbānaṃ. Saṅkhatānaṃ paṭiyogibhāvena",
  "atk-s0504a:1388_2": "“asaṅkhatā”ti puthuvacanaṃ. Virāgo tesaṃ aggamakkhāyatīti tesaṃ saṅkhatāsaṅkhatadhammānaṃ",
  "atk-s0504a:1388_3": "yo virāgasaṅkhāto asaṅkhatadhammo, so sabhāveneva saṇhasukhumabhāvato santatarapaṇītatarabhāvato",
  "atk-s0504a:1388_4": "gambhīrādibhāvato madanimmadanādibhāvato ca aggaṃ seṭṭhaṃ uttamaṃ pavaranti vuccati.",
  "atk-s0504a:1388_5": "Yadidanti nipāto, yo ayanti attho. Madanimmadanotiādīni sabbāni nibbānavevacanāniyeva.",
  "atk-s0504a:1388_6": "Tathā hi taṃ āgamma mānamadapurisamadādiko sabbo mado nimmadīyati pamaddīyati, kāmapipāsādikā",
  "atk-s0504a:1388_7": "sabbā pipāsā vinīyati, kāmālayādikā sabbepi ālayā samugghātīyanti, sabbepi kammavaṭṭakilesavaṭṭavipākavaṭṭā",
  "atk-s0504a:1388_8": "upacchijjanti, aṭṭhasatabhedā sabbāpi taṇhā khīyati, sabbepi kilesā virajjanti, sabbaṃ",
  "atk-s0504a:1388_9": "dukkhaṃ nirujjhati, tasmā madanimmadano…pe… nirodhoti vuccati. Yā panesā taṇhā bhavena",
  "atk-s0504a:1388_10": "bhavaṃ, phalena kammaṃ vinati saṃsibbatīti katvā vānanti vuccati. Taṃ vānaṃ ettha",
  "atk-s0504a:1388_11": "natthi, etasmiṃ vā adhigate ariyapuggalassa na hotīti nibbānaṃ.",
  "atk-s0504a:1389": "Aggo vipāko hotīti etthāpi –",
  "atk-s0504a:1390": "“Ye keci dhammaṃ saraṇaṃ gatāse…pe…. ;",
  "atk-s0504a:1391": "“Dhammoti kittayantassa, kāye bhavati yā pīti…pe….",
  "atk-s0504a:1392": "“Sādhu kho, devānaminda, dhammaṃ saraṇagamanaṃ hoti. Dhammaṃ saraṇagamanahetu kho, devānaminda, evamidhekacce…pe… dibbehi phoṭṭhabbehī”ti –",
  "atk-s0504a:1393_0": "Evamādīnaṃ suttapadānaṃ vasena dhamme pasādassa phalavisesayogo veditabbo. Evamettha",
  "atk-s0504a:1393_1": "asaṅkhatadhammavaseneva aggabhāvo āgato, sabbasaṅkhatanissaraṇadassanatthaṃ ariyamaggavasenapi",
  "atk-s0504a:1393_2": "ayamattho labbhateva. Vuttañhetaṃ –",
  "atk-s0504a:1394": "“Yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti.",
  "atk-s0504a:1395": "“Maggānaṭṭhaṅgiko seṭṭho”ti ca..",
  "atk-s0504a:1396_0": "Saṅghā vā gaṇā vāti janasamūhasaṅkhātā yāvatā loke saṅghā vā gaṇā vā. Tathāgatasāvakasaṅghoti",
  "atk-s0504a:1396_1": "aṭṭhaariyapuggalasamūhasaṅkhāto diṭṭhisīlasāmaññena saṃhato tathāgatassa sāvakasaṅgho.",
  "atk-s0504a:1396_2": "Tesaṃ aggamakkhāyatīti attano sīlasamādhipaññāvimuttiādiguṇavisesena tesaṃ saṅghānaṃ",
  "atk-s0504a:1396_3": "aggo seṭṭho uttamo pavaroti vuccati. Yadidanti yāni imāni. Cattāri purisayugānīti",
  "atk-s0504a:1396_4": "yugaḷavasena paṭhamamaggaṭṭho paṭhamaphalaṭṭhoti idamekaṃ yugaḷaṃ, yāva catutthamaggaṭṭho",
  "atk-s0504a:1396_5": "catutthaphalaṭṭhoti idamekaṃ yugaḷanti evaṃ cattāri purisayugāni. Aṭṭha purisapuggalāti",
  "atk-s0504a:1396_6": "purisapuggalavasena eko paṭhamamaggaṭṭho eko paṭhamaphalaṭṭhoti iminā nayena aṭṭha",
  "atk-s0504a:1396_7": "purisapuggalā. Ettha ca purisoti vā puggaloti vā ekatthāni etāni padāni, veneyyavasena",
  "atk-s0504a:1396_8": "panevaṃ vuttaṃ. Esa bhagavato sāvakasaṅghoti yānimāni yugavasena cattāri purisayugāni,",
  "atk-s0504a:1396_9": "pāṭekkato aṭṭha purisapuggalā, esa bhagavato sāvakasaṅgho.",
  "atk-s0504a:1397_0": "Āhuneyyotiādīsu ānetvā hunitabbanti āhunaṃ, dūratopi āgantvā sīlavantesu dātabbanti",
  "atk-s0504a:1397_1": "attho. Catunnaṃ paccayānametaṃ adhivacanaṃ. Mahapphalabhāvakaraṇato taṃ āhunaṃ paṭiggahetuṃ",
  "atk-s0504a:1397_2": "yuttoti āhuneyyo. Atha vā dūratopi āgantvā sabbaṃ sāpateyyampi ettha hunitabbaṃ,",
  "atk-s0504a:1397_3": "sakkādīnampi āhavanaṃ arahatīti vā āhavanīyo. Yo cāyaṃ brāhmaṇānaṃ āhavanīyo nāma",
  "atk-s0504a:1397_4": "aggi, yattha hutaṃ mahapphalanti tesaṃ laddhi, so ce hutassa mahapphalatāya āhavanīyo,",
  "atk-s0504a:1397_5": "saṅghova āhavanīyo. Saṅghe hutañhi mahapphalaṃ hoti. Yathāha –",
  "atk-s0504a:1398": "“Yo ca vassasataṃ jantu, aggiṃ paricare vane;",
  "atk-s0504a:1399": "Ekañca bhāvitattānaṃ, muhuttamapi pūjaye;",
  "atk-s0504a:1400": "Sā eva pūjanā seyyo, yañce vassasataṃ huta”nti. ;",
  "atk-s0504a:1401": "Tayidaṃ nikāyantare “āhavanīyo”ti padaṃ idha “āhuneyyo”ti iminā padena atthato ekaṃ, byañjanato pana kiñcimattameva nānaṃ, tasmā evamatthavaṇṇanā katā.",
  "atk-s0504a:1402_0": "Pāhuneyyoti ettha pana pāhunaṃ vuccati disāvidisato āgatānaṃ piyamanāpānaṃ ñātimittānaṃ",
  "atk-s0504a:1402_1": "atthāya sakkārena paṭiyattaṃ āgantukadānaṃ, tampi ṭhapetvā te tathārūpe pāhunake",
  "atk-s0504a:1402_2": "saṅghasseva dātuṃ yuttaṃ. Tathā hesa ekabuddhantarepi dissati abbokiṇṇañca. Ayaṃ",
  "atk-s0504a:1402_3": "panettha padattho – “piyamanāpattakarehi dhammehi samannāgato”ti evaṃ pāhunamassa",
  "atk-s0504a:1402_4": "dātuṃ yuttaṃ, pāhunañca paṭiggahetuṃ yuttoti pāhuneyyo. Yesaṃ pana pāhavanīyoti pāḷi,",
  "atk-s0504a:1402_5": "tesaṃ yasmā saṅgho pubbakāraṃ arahati, tasmā saṅgho sabbapaṭhamaṃ ānetvā ettha hunitabbanti",
  "atk-s0504a:1402_6": "pāhavanīyo, sabbappakārena vā āhavanaṃ arahatīti pāhavanīyo. Svāyamidha teneva atthena",
  "atk-s0504a:1402_7": "pāhuneyyoti vuccati.",
  "atk-s0504a:1403_0": "“Dakkhiṇā”ti paralokaṃ saddahitvā dātabbadānaṃ, taṃ dakkhiṇaṃ arahati dakkhiṇāya",
  "atk-s0504a:1403_1": "vā hito mahapphalabhāvakaraṇena visodhanatoti dakkhiṇeyyo. Ubho hatthe sirasi patiṭṭhapetvā",
  "atk-s0504a:1403_2": "sabbalokena kariyamānaṃ añjalikammaṃ arahatīti añjalikaraṇīyo. Anuttaraṃ puññakkhettaṃ",
  "atk-s0504a:1403_3": "lokassāti sabbalokassa asadisaṃ puññavirūhanaṭṭhānaṃ. Yathā hi rattasālīnaṃ vā yavānaṃ",
  "atk-s0504a:1403_4": "vā virūhanaṭṭhānaṃ “rattasālikkhettaṃ yavakkhetta”nti vuccati, evaṃ saṅgho sadevakassa",
  "atk-s0504a:1403_5": "lokassa puññavirūhanaṭṭhānaṃ. Saṅghaṃ nissāya hi lokassa nānappakārahitasukhanibbattakāni",
  "atk-s0504a:1403_6": "puññāni virūhanti, tasmā saṅgho anuttaraṃ puññakkhettaṃ lokassa. Idhāpi –",
  "atk-s0504a:1404": "“Ye keci saṅghaṃ saraṇaṃ gatāse…pe…. ;",
  "atk-s0504a:1405": "“Saṅghoti kittayantassa, kāye bhavati yā pīti…pe…”.",
  "atk-s0504a:1406": "“Sādhu kho, devānaminda, saṅghaṃ saraṇagamanaṃ hoti, saṅghaṃ saraṇagamanahetu kho devānaminda…pe… dibbehi phoṭṭhabbehī”ti –",
  "atk-s0504a:1407_0": "Ādīnaṃ suttapadānaṃ vasena saṅghe pasādassa phalavisesayogo, tenassa aggatā aggavipākatā",
  "atk-s0504a:1407_1": "ca veditabbā. Tathā anuttariyapaṭilābho sattamabhavādito paṭṭhāya vaṭṭadukkhasamucchedo",
  "atk-s0504a:1407_2": "anuttarasukhādhigamoti evamādiuḷāraphalanipphādanavasena aggavipākatā veditabbā.",
  "atk-s0504a:1408_0": "Gāthāsu aggatoti agge ratanattaye, aggabhāvato vā pasannānaṃ. Aggaṃ dhammanti aggasabhāvaṃ",
  "atk-s0504a:1408_1": "buddhasubuddhataṃ dhammasudhammataṃ saṅghasuppaṭipattiṃ ratanattayassa anaññasādhāraṇaṃ",
  "atk-s0504a:1408_2": "uttamasabhāvaṃ, dasabalādisvākkhātatādisuppaṭipannatādiguṇasabhāvaṃ vā vijānataṃ",
  "atk-s0504a:1408_3": "vijānantānaṃ. Evaṃ sādhāraṇato aggappasādavatthuṃ dassetvā idāni asādhāraṇato taṃ",
  "atk-s0504a:1408_4": "vibhāgena dassetuṃ “agge buddhe”tiādi vuttaṃ. Tattha pasannānanti aveccappasādena",
  "atk-s0504a:1408_5": "itarappasādena ca pasannānaṃ adhimuttānaṃ. Virāgūpasameti virāge upasame ca, sabbassa",
  "atk-s0504a:1408_6": "rāgassa sabbesaṃ kilesānaṃ accantavirāgahetubhūte accantaupasamahetubhūte cāti attho.",
  "atk-s0504a:1408_7": "Sukheti vaṭṭadukkhakkhayabhāvena saṅkhārūpasamasukhabhāvena ca sukhe.",
  "atk-s0504a:1409_0": "Aggasmiṃ dānaṃ dadatanti agge ratanattaye dānaṃ dentānaṃ deyyadhammaṃ pariccajantānaṃ.",
  "atk-s0504a:1409_1": "Tattha dharamānaṃ bhagavantaṃ catūhi paccayehi upaṭṭhahantā pūjentā sakkarontā parinibbutañca",
  "atk-s0504a:1409_2": "bhagavantaṃ uddissa dhātucetiyādike upaṭṭhahantā pūjentā sakkarontā buddhe dānaṃ",
  "atk-s0504a:1409_3": "dadanti nāma. “Dhammaṃ pūjessāmā”ti dhammadhare puggale catūhi paccayehi upaṭṭhahantā",
  "atk-s0504a:1409_4": "pūjentā sakkarontā dhammañca ciraṭṭhitikaṃ karontā dhamme dānaṃ dadanti nāma. Tathā",
  "atk-s0504a:1409_5": "ariyasaṅghaṃ catūhi paccayehi upaṭṭhahantā pūjentā sakkarontā taṃ uddissa itarasmimpi",
  "atk-s0504a:1409_6": "tathā paṭipajjantā saṅghe dānaṃ dadanti nāma. Aggaṃ puññaṃ pavaḍḍhatīti evaṃ ratanattaye",
  "atk-s0504a:1409_7": "pasannena cetasā uḷāraṃ pariccāgaṃ uḷārañca pūjāsakkāraṃ pavattentānaṃ divase divase",
  "atk-s0504a:1409_8": "aggaṃ uḷāraṃ kusalaṃ upacīyati. Idāni tassa puññassa aggavipākatāya aggabhāvaṃ dassetuṃ",
  "atk-s0504a:1409_9": "“aggaṃ āyū”tiādi vuttaṃ. Tattha aggaṃ āyūti dibbaṃ vā mānusaṃ vā aggaṃ uḷāratamaṃ",
  "atk-s0504a:1409_10": "āyu. Pavaḍḍhatīti uparūpari brūhati. Vaṇṇoti rūpasampadā. Yasoti parivārasampadā.",
  "atk-s0504a:1409_11": "Kittīti thutighoso. Sukhanti kāyikaṃ cetasikañca sukhaṃ. Balanti kāyabalaṃ ñāṇabalañca.",
  "atk-s0504a:1410_0": "Aggassa dātāti aggassa ratanattayassa dātā, atha vā aggassa deyyadhammassa dānaṃ",
  "atk-s0504a:1410_1": "uḷāraṃ katvā tattha puññaṃ pavattetā. Aggadhammasamāhitoti aggena pasādadhammena",
  "atk-s0504a:1410_2": "dānādidhammena ca samāhito samannāgato acalappasādayutto, tassa vā vipākabhūtehi",
  "atk-s0504a:1410_3": "bahujanassa piyamanāpatādidhammehi yutto. Aggappatto pamodatīti yattha yattha sattanikāye",
  "atk-s0504a:1410_4": "uppanno, tattha tattha aggabhāvaṃ seṭṭhabhāvaṃ adhigato, aggabhāvaṃ vā lokuttaramaggaphalaṃ",
  "atk-s0504a:1410_5": "adhigato pamodati abhiramati paritussatīti.",
  "atk-s0504a:1411": "Paṭhamasuttavaṇṇanā niṭṭhitā.",
  "atk-s0504a:1412": "2. Jīvikasuttavaṇṇanā",
  "atk-s0504a:1413_0": "91. Dutiyaṃ aṭṭhuppattivasena desitaṃ. Ekasmiñhi samaye bhagavati kapilavatthusmiṃ",
  "atk-s0504a:1413_1": "nigrodhārāme viharante bhikkhū āgantukabhikkhūnaṃ senāsanāni paññāpentā pattacīvarāni",
  "atk-s0504a:1413_2": "paṭisāmentā sāmaṇerā ca lābhabhājanīyaṭṭhāne sampattasampattānaṃ lābhaṃ gaṇhantā",
  "atk-s0504a:1413_3": "uccāsaddā mahāsaddā ahesuṃ. Taṃ sutvā bhagavā bhikkhū paṇāmesi. Te kira sabbeva navā",
  "atk-s0504a:1413_4": "adhunāgatā imaṃ dhammavinayaṃ. Taṃ ñatvā mahābrahmā āgantvā “abhinandatu, bhante,",
  "atk-s0504a:1413_5": "bhagavā bhikkhusaṅgha”nti tesaṃ paṇāmitabhikkhūnaṃ anuggaṇhanaṃ yāci. Bhagavā tassa",
  "atk-s0504a:1413_6": "okāsaṃ akāsi. Atha mahābrahmā “katāvakāso khomhi bhagavatā”ti bhagavantaṃ abhivādetvā",
  "atk-s0504a:1413_7": "padakkhiṇaṃ katvā pakkāmi. Atha bhagavā “bhikkhusaṅgho āgacchatū”ti ānandattherassa",
  "atk-s0504a:1413_8": "ākāraṃ dassesi. Atha te bhikkhū ānandattherena pakkositā bhagavantaṃ upasaṅkamitvā",
  "atk-s0504a:1413_9": "sārajjamānarūpā ekamantaṃ nisīdiṃsu. Bhagavā tesaṃ sappāyadesanaṃ vīmaṃsanto “ime",
  "atk-s0504a:1413_10": "āmisahetu paṇāmitā, piṇḍiyālopadhammadesanā nesaṃ sappāyā”ti cintetvā “antamidaṃ,",
  "atk-s0504a:1413_11": "bhikkhave”ti imaṃ desanaṃ desesi.",
  "atk-s0504a:1414_0": "Tatrāyaṃ antasaddo “santi, bhikkhave, eke samaṇabrāhmaṇā pubbantakappikā pubbantānudiṭṭhino”tiādīsu",
  "atk-s0504a:1414_1": "koṭṭhāse āgato. “Antamakāsi dukkhassa, antavā ayaṃ loko parivaṭumo”tiādīsu paricchede.",
  "atk-s0504a:1414_2": "“Haritantaṃ vā pathantaṃ vā selantaṃ vā”tiādīsu mariyādāyaṃ. “Antaṃ antaguṇa”ntiādīsu",
  "atk-s0504a:1414_3": "sarīrāvayave “caranti loke parivārachannā, anto asuddhā bahi sobhamānā”tiādīsu citte.",
  "atk-s0504a:1414_4": "“Appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni",
  "atk-s0504a:1414_5": "udakānuggatāni anto nimuggaposīnī”tiādīsu abbhantare.",
  "atk-s0504a:1415": "“Migānaṃ koṭṭhuko anto, pakkhīnaṃ pana vāyaso;",
  "atk-s0504a:1416": "Eraṇḍo anto rukkhānaṃ, tayo antā samāgatā”ti. –",
  "atk-s0504a:1417_0": "Ādīsu lāmake. Idhāpi lāmake eva daṭṭhabbo. Tasmā antamidaṃ bhikkhave jīvikānanti",
  "atk-s0504a:1417_1": "bhikkhave idaṃ jīvikānaṃ antaṃ pacchimaṃ lāmakaṃ, sabbanihīnaṃ jīvitanti attho. Yadidaṃ",
  "atk-s0504a:1417_2": "piṇḍolyanti yaṃ idaṃ piṇḍapariyesanena bhikkhācariyāya jīvikaṃ kappentassa jīvitaṃ.",
  "atk-s0504a:1417_3": "Ayaṃ panettha padattho – piṇḍāya ulatīti piṇḍolo, tassa kammaṃ piṇḍolyaṃ, piṇḍapariyesanena jīvikāti attho.",
  "atk-s0504a:1418_0": "Abhisāpoti akkoso. Kupitā hi manussā attano paccatthikaṃ “pilotikakhaṇḍaṃ nivāsetvā",
  "atk-s0504a:1418_1": "kapālahattho piṇḍaṃ pariyesamāno careyyāsī”ti akkosanti. Atha vā “kiṃ tuyhaṃ akātabbaṃ",
  "atk-s0504a:1418_2": "atthi, yo tvaṃ evaṃ balavīriyūpapannopi hirottappaṃ pahāya kapaṇo piṇḍolo vicarasi",
  "atk-s0504a:1418_3": "pattapāṇī”ti evampi akkosantiyeva. Tañca kho etanti taṃ etaṃ abhisapampi samānaṃ",
  "atk-s0504a:1418_4": "piṇḍolyaṃ. Kulaputtā upenti atthavasikāti mama sāsane jātikulaputtā ca ācārakulaputtā",
  "atk-s0504a:1418_5": "ca atthavasikā kāraṇavasikā hutvā kāraṇavasaṃ paṭicca upenti upagacchanti.",
  "atk-s0504a:1419_0": "Rājābhinītātiādīsu ye rañño santakaṃ khāditvā raññā bandhanāgāre bandhāpitā palāyitvā",
  "atk-s0504a:1419_1": "pabbajanti, te raññā bandhanaṃ abhinītattā rājābhinītā nāma. Ye pana corehi aṭaviyaṃ",
  "atk-s0504a:1419_2": "gahetvā ekaccesu māriyamānesu ekacce “mayaṃ sāmi tumhehi vissaṭṭhā gehaṃ anajjhāvasitvā",
  "atk-s0504a:1419_3": "pabbajissāma, tattha tattha yaṃ yaṃ buddhapūjādipuññaṃ karissāma, tato tato tumhākaṃ",
  "atk-s0504a:1419_4": "pattiṃ dassāmā”ti tehi vissaṭṭhā pabbajanti, te corābhinītā nāma corehi māretabbataṃ",
  "atk-s0504a:1419_5": "abhinītattā. Ye pana iṇaṃ gahetvā paṭidātuṃ asakkontā palāyitvā pabbajanti, te iṇaṭṭā",
  "atk-s0504a:1419_6": "nāma. Tañca kho etaṃ piṇḍolyaṃ kulaputtā mama sāsane neva rājābhinītā…pe… na ājīvikāpakatā",
  "atk-s0504a:1419_7": "upenti, apica kho “otiṇṇamhā jātiyā…pe… paññāyethā”ti upentīti padasambandho.",
  "atk-s0504a:1420_0": "Tattha otiṇṇamhāti otiṇṇā amhā. Jātiyātiādīsu tamhi tamhi sattanikāye khandhānaṃ",
  "atk-s0504a:1420_1": "paṭhamābhinibbatti jāti, paripāko jarā, bhedo maraṇaṃ. Ñātirogabhogasīladiṭṭhibyasanehi",
  "atk-s0504a:1420_2": "phuṭṭhassa santāpo anto nijjhānaṃ soko, tehi phuṭṭhassa vacīvippalāpo paridevo. Aniṭṭhaphoṭṭhabbapaṭihatakāyassa",
  "atk-s0504a:1420_3": "kāyapīḷanaṃ dukkhaṃ, āghātavatthūsu upahatacittassa cetopīḷanaṃ domanassaṃ. Ñātibyasanādīhi",
  "atk-s0504a:1420_4": "eva phuṭṭhassa paridevenapi adhivāsetuṃ asamatthassa cittasantāpasamuṭṭhito bhuso",
  "atk-s0504a:1420_5": "āyāso upāyāso. Etehi jātiādīhi otiṇṇā dukkhotiṇṇā, tehi jātiādidukkhehi anto anupaviṭṭhā.",
  "atk-s0504a:1420_6": "Dukkhaparetāti tehi dukkhadukkhavatthūhi abhibhūtā. Jātiādayo hi dukkhassa vatthubhāvato",
  "atk-s0504a:1420_7": "dukkhā, dukkhabhāvato ca sokaparidevadukkhadomanassupāyāsā dukkhāti. Appeva nāma…pe…",
  "atk-s0504a:1420_8": "paññāyethāti imassa sakalassa vaṭṭadukkharāsissa paricchedakaraṇaṃ osānakiriyā api nāma paññāyeyya.",
  "atk-s0504a:1421_0": "So ca hoti abhijjhālūti idaṃ yo kulaputto “dukkhassantaṃ karissāmī”ti pubbe cittaṃ",
  "atk-s0504a:1421_1": "uppādetvā pabbajito aparabhāge taṃ pabbajjaṃ tathārūpaṃ kātuṃ na sakkoti, taṃ dassetuṃ",
  "atk-s0504a:1421_2": "vuttaṃ. Tattha abhijjhālūti parabhaṇḍānaṃ abhijjhāyitā. Tibbasārāgoti balavarāgo.",
  "atk-s0504a:1421_3": "Byāpannacittoti byāpādena pūtibhūtattā vipannacitto. Paduṭṭhamanasaṅkappoti tikhiṇasiṅgo",
  "atk-s0504a:1421_4": "viya caṇḍagoṇo paresaṃ upaghātavasena duṭṭhacitto. Muṭṭhassatīti bhattanikkhittakāko",
  "atk-s0504a:1421_5": "viya, maṃsanikkhittasunakho viya ca naṭṭhassati, idha kataṃ ettha na sarati. Asampajānoti",
  "atk-s0504a:1421_6": "nippañño khandhādiparicchedarahito. Asamāhitoti caṇḍasote baddhanāvā viya asaṇṭhito.",
  "atk-s0504a:1421_7": "Vibbhantacittoti panthāruḷhamigo viya bhantamano. Pākatindriyoti yathā gihī saṃvarābhāvena",
  "atk-s0504a:1421_8": "pariggahaparijane olokenti asaṃvutindriyā, evaṃ asaṃvutindriyo hoti.",
  "atk-s0504a:1422_0": "Chavālātanti chavānaṃ daḍḍhaṭṭhāne alātaṃ. Ubhatopadittaṃ majjhe gūthagatanti pamāṇena",
  "atk-s0504a:1422_1": "aṭṭhaṅgulamattaṃ ubhato dvīsu koṭīsu ādittaṃ majjhe gūthamakkhitaṃ. Neva gāmeti sace",
  "atk-s0504a:1422_2": "hi taṃ yuganaṅgalagopānasipakkhapāsakādīnaṃ atthāya upanetuṃ sakkā assa gāme kaṭṭhatthaṃ",
  "atk-s0504a:1422_3": "phareyya. Sace khettakuṭiyā kaṭṭhattharamañcakādīnaṃ atthāya upanetuṃ sakkā assa,",
  "atk-s0504a:1422_4": "araññe kaṭṭhatthaṃ phareyya. Yasmā pana ubhayatthāpi na sakkā, tasmā evaṃ vuttaṃ.",
  "atk-s0504a:1422_5": "Tathūpamāhanti tathūpamaṃ chavālātasadisaṃ ahaṃ imaṃ yathāvuttapuggalaṃ vadāmi. Gihibhogā",
  "atk-s0504a:1422_6": "ca parihīnoti yo agāre vasantehi gihīhi dāyajje bhājiyamāne aññathā ca bhogo laddhabbo",
  "atk-s0504a:1422_7": "assa, tato ca parihīno. Sāmaññatthañcāti ācariyupajjhāyānaṃ ovāde ṭhatvā pariyattipaṭivedhavasena",
  "atk-s0504a:1422_8": "pattabbaṃ sāmaññatthañca na paripūreti. Imaṃ pana upamaṃ satthā na dussīlassa vasena",
  "atk-s0504a:1422_9": "āhari, parisuddhasīlassa pana alasassa abhijjhādīhi dosehi dūsitacittassa puggalassa",
  "atk-s0504a:1422_10": "vasena āharīti veditabbaṃ.",
  "atk-s0504a:1423_0": "Gāthāsu gihibhogāti kāmasukhasambhogato. Parihīnoti jīno. Sāmaññatthanti paṭivedhabāhusaccañceva",
  "atk-s0504a:1423_1": "pariyattibāhusaccañca. Tādiso hi asutaṃ sotuṃ sutaṃ pariyodāpetuṃ na sakkoti alasabhāvato.",
  "atk-s0504a:1423_2": "Duṭṭhu bhagoti dubbhago, alakkhiko kāḷakaṇṇipuriso. Paridhaṃsamānoti vinassamāno.",
  "atk-s0504a:1423_3": "Pakiretīti vikireti viddhaṃseti. Sabbametaṃ bhāvino sāmaññatthassa anuppādanameva",
  "atk-s0504a:1423_4": "sandhāya vuttaṃ. Chavālātaṃva nassatīti so tādiso puggalo yathāvuttaṃ chavālātaṃ",
  "atk-s0504a:1423_5": "viya kassaci anupayujjamāno eva nassati ubhato paribhaṭṭhabhāvato. Evaṃ “kāyavācāhi",
  "atk-s0504a:1423_6": "akatavītikkamopi cittaṃ avisodhento nassati, pageva katavītikkamo dussīlo”ti tassa",
  "atk-s0504a:1423_7": "apāyadukkhabhāgibhāvadassanena dussīle ādīnavaṃ dassetvā tato satte vivecetukāmo",
  "atk-s0504a:1423_8": "“kāsāvakaṇṭhā”tiādinā gāthādvayamāha. Tassattho heṭṭhā vutto eva.",
  "atk-s0504a:1424": "Dutiyasuttavaṇṇanā niṭṭhitā.",
  "atk-s0504a:1425": "3. Saṅghāṭikaṇṇasuttavaṇṇanā",
  "atk-s0504a:1426_0": "92. Tatiye saṅghāṭikaṇṇeti cīvarakoṭiyaṃ. Gahetvāti parāmasitvā. Anubandho assāti",
  "atk-s0504a:1426_1": "anugato bhaveyya. Idaṃ vuttaṃ hoti – “bhikkhave, idhekacco bhikkhu attano hatthena",
  "atk-s0504a:1426_2": "mayā pārutassa sugatamahācīvarassa kaṇṇe parāmasanto viya maṃ anugaccheyya, evaṃ",
  "atk-s0504a:1426_3": "mayhaṃ āsannataro hutvā vihareyyā”ti. Pāde pādaṃ nikkhipantoti gacchantassa mama",
  "atk-s0504a:1426_4": "pāde pādaṃ nikkhittaṭṭhāne pāduddhāraṇānantaraṃ attano pādaṃ nikkhipanto. Ubhayenāpi",
  "atk-s0504a:1426_5": "“ṭhānagamanādīsu avijahanto sabbakālaṃ mayhaṃ samīpe eva vihareyya cepī”ti dasseti.",
  "atk-s0504a:1426_6": "So ārakāva mayhaṃ, ahañca tassāti so bhikkhu mayā vuttaṃ paṭipadaṃ apūrento mama",
  "atk-s0504a:1426_7": "dūreyeva, ahañca tassa dūreyeva. Etena maṃsacakkhunā tathāgatadassanaṃ rūpakāyasamodhānañca",
  "atk-s0504a:1426_8": "akāraṇaṃ, ñāṇacakkhunāva dassanaṃ dhammakāyasamodhānameva ca pamāṇanti dasseti. Tenevāha",
  "atk-s0504a:1426_9": "“dhammañhi so, bhikkhave, bhikkhu na passati, dhammaṃ apassanto na maṃ passatī”ti.",
  "atk-s0504a:1426_10": "Tattha dhammo nāma navavidho lokuttaradhammo. So ca abhijjhādīhi dūsitacittena na",
  "atk-s0504a:1426_11": "sakkā passituṃ, tasmā dhammassa adassanato dhammakāyañca na passatīti. Tathā hi vuttaṃ –",
  "atk-s0504a:1427": "“Kiṃ te, vakkali, iminā pūtikāyena diṭṭhena? Yo kho, vakkali, dhammaṃ passati so maṃ passati; yo maṃ passati, so dhammaṃ passatī”ti.",
  "atk-s0504a:1428": "“Dhammabhūto brahmabhūto”ti ca.",
  "atk-s0504a:1429": "“Dhammakāyo itipi, brahmakāyo itipī”ti ca ādi.",
  "atk-s0504a:1430": "Yojanasateti yojanasate padese, yojanasatamatthaketi attho. Sesaṃ vuttavipariyāyena veditabbaṃ. Ariyamaggādhigamavasena cassa anabhijjhāluādibhāvo daṭṭhabbo.",
  "atk-s0504a:1431_0": "Gāthāsu mahicchoti kāmesu tibbasārāgatāya mahāiccho. Vighātavāti paduṭṭhamanasaṅkappatāya",
  "atk-s0504a:1431_1": "sattesu āghātavasena mahicchatāya icchitālābhena ca vighātavā. Ejānugoti ejāsaṅkhātāya",
  "atk-s0504a:1431_2": "taṇhāya dāso viya hutvā taṃ anugacchanto. Rāgādikilesapariḷāhābhibhavena anibbuto.",
  "atk-s0504a:1431_3": "Rūpādivisayānaṃ abhikaṅkhanena giddho. Passa yāvañca ārakāti anejassa nibbutassa",
  "atk-s0504a:1431_4": "vītagedhassa sammāsambuddhassa okāsavasena samīpepi samāno mahiccho vighātavā ejānugo",
  "atk-s0504a:1431_5": "anibbuto giddho bālaputhujjano dhammasabhāvato yattakaṃ dūre, tassa so dūrabhāvo",
  "atk-s0504a:1431_6": "passa, vattumpi na sukaranti attho. Vuttañhetaṃ –",
  "atk-s0504a:1432": "“Nabhañca dūre pathavī ca dūre,",
  "atk-s0504a:1433": "Pāraṃ samuddassa tathāhu dūre;",
  "atk-s0504a:1434": "Tato have dūrataraṃ vadanti,",
  "atk-s0504a:1435": "Satañca dhammo asatañca rājā”ti. ;",
  "atk-s0504a:1436_0": "Dhammamabhiññāyāti catusaccadhammaṃ abhiññāya aññāya ñātatīraṇapariññāhi yathārahaṃ",
  "atk-s0504a:1436_1": "pubbabhāge jānitvā. Dhammamaññāyāti tameva dhammaṃ aparabhāge maggañāṇena pariññādivasena",
  "atk-s0504a:1436_2": "yathāmariyādaṃ jānitvā. Paṇḍitoti paṭivedhabāhusaccena paṇḍito. Rahadova nivāte cāti",
  "atk-s0504a:1436_3": "nivātaṭṭhāne rahado viya anejo kilesacalanarahito upasammati, yathā so rahado nivātaṭṭhāne",
  "atk-s0504a:1436_4": "vātena anabbhāhato sannisinnova hoti, evaṃ ayampi sabbathāpi paṭippassaddhakileso",
  "atk-s0504a:1436_5": "kilesacalanarahito arahattaphalasamādhinā vūpasammati, sabbakālaṃ upasantasabhāvova",
  "atk-s0504a:1436_6": "hoti. Anejoti so evaṃ anejādisabhāvo arahā anejādisabhāvassa sammāsambuddhassa okāsato",
  "atk-s0504a:1436_7": "dūrepi samāno dhammasabhāvato adūre santike evāti.",
  "atk-s0504a:1437": "Tatiyasuttavaṇṇanā niṭṭhitā.",
  "atk-s0504a:1438": "4. Aggisuttavaṇṇanā",
  "atk-s0504a:1439_0": "93. Catutthe anudahanaṭṭhena aggi, rāgo eva aggi rāgaggi. Rāgo hi uppajjamāno satte",
  "atk-s0504a:1439_1": "anudahati jhāpeti, tasmā “aggī”ti vuccati. Itaresupi dvīsu eseva nayo. Tattha yathā",
  "atk-s0504a:1439_2": "aggi yadeva indhanaṃ nissāya uppajjati, taṃ nidahati, mahāpariḷāho ca hoti, evamimepi",
  "atk-s0504a:1439_3": "rāgādayo yasmiṃ santāne sayaṃ uppannā, taṃ nidahanti, mahāpariḷāhā ca honti dunnibbāpayā.",
  "atk-s0504a:1439_4": "Tesu rāgapariḷāhena santattahadayānaṃ icchitālābhadukkhena maraṇappattānaṃ sattānaṃ",
  "atk-s0504a:1439_5": "pamāṇaṃ natthi. Ayaṃ tāva rāgassa anudahanatā. Dosassa pana anudahanatāya visesato",
  "atk-s0504a:1439_6": "manopadosikā devā, mohassa anudahanatāya khiḍḍāpadosikā devā ca nidassanaṃ. Mohavasena",
  "atk-s0504a:1439_7": "hi tesaṃ satisammoso hoti, tasmā khiḍḍāvasena āhāravelaṃ ativattentā kālaṃ karonti.",
  "atk-s0504a:1439_8": "Ayaṃ tāva rāgādīnaṃ diṭṭhadhammiko anudahanabhāvo. Samparāyiko pana nirayādīsu nibbattāpanavasena",
  "atk-s0504a:1439_9": "ghorataro duradhivāso ca. Ayañca attho ādittapariyāyena vibhāvetabbo.",
  "atk-s0504a:1440_0": "Gāthāsu kāmesu mucchiteti vatthukāmesu pātabyatāvasena mucchaṃ bālyaṃ pamādaṃ micchācāraṃ",
  "atk-s0504a:1440_1": "āpanne. Byāpanneti byāpannacitte dahatīti sambandho. Nare pāṇātipātinoti idaṃ dosaggissa.",
  "atk-s0504a:1440_2": "Ariyadhamme akovideti ye khandhāyatanādīsu sabbena sabbaṃ uggahaparipucchāya manasikārarahitā",
  "atk-s0504a:1440_3": "ariyadhammassa akusalā, te sammohena abhibhūtā visesena sammūḷhā nāmāti vuttā. Ete",
  "atk-s0504a:1440_4": "aggī ajānantāti “ete rāgaggiādayo idha ceva samparāye ca anudahantī”ti ajānantā pariññābhisamayavasena",
  "atk-s0504a:1440_5": "pahānābhisamayavasena ca appaṭivijjhantā. Sakkāyābhiratāti sakkāye upādānakkhandhapañcake",
  "atk-s0504a:1440_6": "taṇhādiṭṭhimānanandanābhiratā. Vaḍḍhayantīti punappunaṃ uppajjanena vaḍḍhayanti ācinanti.",
  "atk-s0504a:1440_7": "Nirayanti aṭṭhavidhaṃ mahānirayaṃ, soḷasavidhaṃ ussadanirayanti sabbampi nirayaṃ.",
  "atk-s0504a:1440_8": "Tiracchānañca yoniyoti tiracchānayoniyo ca. Asuranti asurakāyaṃ pettivisayañca vaḍḍhayantīti sambandho.",
  "atk-s0504a:1441_0": "Ettāvatā rāgaggiādīnaṃ idha ceva samparāye ca anudahanabhāvadassanamukhena vaṭṭaṃ",
  "atk-s0504a:1441_1": "dassetvā idāni nesaṃ nibbāpanena vivaṭṭaṃ dassetuṃ “ye ca rattindivā”tiādi vuttaṃ.",
  "atk-s0504a:1441_2": "Tattha yuttāti bhāvanānuyogavasena yuttā. Kattha? Sammāsambuddhasāsane. Tena aññasāsane",
  "atk-s0504a:1441_3": "rāgaggiādīnaṃ nibbāpanābhāvaṃ dasseti. Tathā hi anaññasādhāraṇaṃ tesaṃ nibbāpanavidhiṃ",
  "atk-s0504a:1441_4": "asubhakammaṭṭhānaṃ saṅkhepeneva dassento –",
  "atk-s0504a:1442": "“Te nibbāpenti rāgaggiṃ, niccaṃ asubhasaññino;",
  "atk-s0504a:1443": "Dosaggiṃ pana mettāya, nibbāpenti naruttamā;",
  "atk-s0504a:1444": "Mohaggiṃ pana paññāya, yāyaṃ nibbedhagāminī”ti. –",
  "atk-s0504a:1445_0": "Āha. Tattha asubhasaññinoti dvattiṃsākāravasena ceva uddhumātakādivasena ca asubhabhāvanānuyogena",
  "atk-s0504a:1445_1": "asubhasaññino. Mettāyāti “so mettāsahagatena cetasā ekaṃ disaṃ pharitvā viharatī”ti",
  "atk-s0504a:1445_2": "vuttāya mettābhāvanāya. Ettha ca asubhajjhānañca pādakaṃ katvā nibbattitaanāgāmimaggena",
  "atk-s0504a:1445_3": "rāgaggidosaggīnaṃ nibbāpanaṃ veditabbaṃ. Paññāyāti vipassanāpaññāsahitāya maggapaññāya.",
  "atk-s0504a:1445_4": "Tenevāha “yāyaṃ nibbedhagāminī”ti. Sā hi kilesakkhandhaṃ vinivijjhantī gacchati pavattatīti",
  "atk-s0504a:1445_5": "nibbedhagāminīti vuccati. Asesaṃ parinibbantīti arahattamaggena asesaṃ rāgaggiādiṃ",
  "atk-s0504a:1445_6": "nibbāpetvā saupādisesāya nibbānadhātuyā ṭhitā paññāvepullappattiyā nipakā pubbeva",
  "atk-s0504a:1445_7": "sammappadhānena sabbaso kosajjassa suppahīnattā phalasamāpattisamāpajjanena akilāsubhāvena",
  "atk-s0504a:1445_8": "ca rattindivamatanditā carimakacittanirodhena anupādisesāya nibbānadhātuyā asesaṃ",
  "atk-s0504a:1445_9": "parinibbanti. Tato ca asesaṃ nissesaṃ vaṭṭadukkhaṃ accaguṃ atikkamaṃsu.",
  "atk-s0504a:1446_0": "Evaṃ ye rāgaggiādike nibbāpenti, tesaṃ anupādisesanibbānena nibbutiṃ dassetvā idāni",
  "atk-s0504a:1446_1": "paṭividdhaguṇehi thomento osānagāthamāha. Tattha ariyaddasāti ariyehi buddhādīhi",
  "atk-s0504a:1446_2": "passitabbaṃ kilesehi vā ārakattā ariyaṃ nibbānaṃ, ariyaṃ catusaccameva vā diṭṭhavantoti",
  "atk-s0504a:1446_3": "ariyaddasā. Vedassa maggañāṇassa, tena vā vedena saṃsārassa pariyosānaṃ gatāti vedaguno.",
  "atk-s0504a:1446_4": "Sammadaññāyāti sammadeva sabbaṃ ājānitabbaṃ kusalādiṃ khandhādiñca jānitvā. Sesaṃ vuttanayameva.",
  "atk-s0504a:1447": "Catutthasuttavaṇṇanā niṭṭhitā.",
  "atk-s0504a:1448": "5. Upaparikkhasuttavaṇṇanā",
  "atk-s0504a:1449_0": "94. Pañcame tathā tathāti tena tena pakārena. Upaparikkheyyāti vīmaṃseyya parituleyya",
  "atk-s0504a:1449_1": "sammaseyya vā. Yathā yathāssa upaparikkhatoti yathā yathā assa bhikkhuno upaparikkhantassa.",
  "atk-s0504a:1449_2": "Bahiddhā cassa viññāṇaṃ avikkhittaṃ avisaṭanti bahiddhā rūpādiārammaṇe uppajjanakavikkhepābhāvato",
  "atk-s0504a:1449_3": "avikkhittaṃ samāhitaṃ, tato eva avisaṭaṃ siyā. Idaṃ vuttaṃ hoti – bhikkhave, yena",
  "atk-s0504a:1449_4": "yena pakārena imassa āraddhavipassakassa bhikkhuno upaparikkhato saṅkhāre sammasantassa",
  "atk-s0504a:1449_5": "pubbe samāhitākārasallakkhaṇavasena samathanimittaṃ gahetvā sakkaccaṃ nirantaraṃ",
  "atk-s0504a:1449_6": "sammasanañāṇaṃ pavattentassa attano vipassanācittaṃ kammaṭṭhānato bahiddhā rūpādiārammaṇe",
  "atk-s0504a:1449_7": "uppajjanakaṃ na siyā, accāraddhavīriyatāya uddhaccapakkhiyaṃ na siyā, tena tena pakārena",
  "atk-s0504a:1449_8": "bhikkhu upaparikkheyya parituleyyāti. Ajjhattaṃ asaṇṭhitanti yasmā vīriye mandaṃ",
  "atk-s0504a:1449_9": "vahante samādhissa balavabhāvato kosajjābhibhavena ajjhattaṃ gocarajjhattasaṅkhāte",
  "atk-s0504a:1449_10": "kammaṭṭhānārammaṇe saṅkocavasena ṭhitattā saṇṭhitaṃ nāma hoti, vīriyasamatāya pana",
  "atk-s0504a:1449_11": "yojitāya asaṇṭhitaṃ hoti vīthiṃ paṭipannaṃ. Tasmā yathā yathāssa upaparikkhato viññāṇaṃ",
  "atk-s0504a:1449_12": "ajjhattaṃ asaṇṭhitaṃ assa, vīthipaṭipannaṃ siyā, tathā tathā upaparikkheyya. Anupādāya",
  "atk-s0504a:1449_13": "na paritasseyyāti yathā yathāssa upaparikkhato “etaṃ mama, eso me attā”ti taṇhādiṭṭhiggāhavasena",
  "atk-s0504a:1449_14": "rūpādīsu kañci saṅkhāraṃ aggahetvā tato eva taṇhādiṭṭhiggāhavasena na paritasseyya,",
  "atk-s0504a:1449_15": "tathā tathā upaparikkheyyāti sambandho. Kathaṃ pana upaparikkhato tividhampetaṃ siyāti?",
  "atk-s0504a:1449_16": "Uddhaccapakkhiye kosajjapakkhiye ca dhamme vajjento vīriyasamataṃ yojetvā pubbeva",
  "atk-s0504a:1449_17": "vipassanupakkilesehi cittaṃ visodhetvā yathā sammadeva vipassanāñāṇaṃ vipassanāvīthiṃ",
  "atk-s0504a:1449_18": "paṭipajjati, tathā sammasato.",
  "atk-s0504a:1450_0": "Iti bhagavā catusaccakammaṭṭhānikassa bhikkhuno anukkamena paṭipadāñāṇadassanavisuddhiyā",
  "atk-s0504a:1450_1": "āraddhāya accāraddhavīriyaatisithilavīriyavipassanupakkilesehi cittassa visodhanūpāyaṃ",
  "atk-s0504a:1450_2": "dassetvā idāni tathā visodhite vipassanāñāṇe na cirasseva vipassanaṃ maggena ghaṭetvā",
  "atk-s0504a:1450_3": "sakalavaṭṭadukkhasamatikkamāya saṃvattantīti dassento “bahiddhā, bhikkhave, viññāṇe”tiādimāha,",
  "atk-s0504a:1450_4": "taṃ vuttanayameva. Yaṃ pana vuttaṃ – “āyatiṃ jātijarāmaraṇadukkhasamudayasambhavo",
  "atk-s0504a:1450_5": "na hotī”ti, tassattho – evaṃ vipassanaṃ maggena ghaṭetvā maggapaṭipāṭiyā aggamaggena",
  "atk-s0504a:1450_6": "anavasesato kilesesu khīṇesu āyatiṃ anāgate jātijarāmaraṇasakalavaṭṭadukkhasamudayasaṅkhāto",
  "atk-s0504a:1450_7": "sambhavo uppādo ca na hoti, jātisaṅkhāto vā dukkhasamudayo jarāmaraṇasaṅkhāto dukkhasambhavo ca na hoti.",
  "atk-s0504a:1451_0": "Gāthāyaṃ sattasaṅgappahīnassāti taṇhāsaṅgo, diṭṭhisaṅgo, mānasaṅgo, kodhasaṅgo, avijjāsaṅgo,",
  "atk-s0504a:1451_1": "kilesasaṅgo, duccaritasaṅgoti imesaṃ sattannaṃ saṅgānaṃ pahīnattā sattasaṅgappahīnassa.",
  "atk-s0504a:1451_2": "Keci pana “sattānusayā eva satta saṅgā”ti vadanti. Netticchinnassāti chinnabhavanettikassa.",
  "atk-s0504a:1451_3": "Vikkhīṇo jātisaṃsāroti punappunaṃ jāyanavasena pavattiyā jātihetukattā ca jātibhūto",
  "atk-s0504a:1451_4": "saṃsāroti jātisaṃsāro, so bhavanettiyā chinnattā vikkhīṇo parikkhīṇo, tato eva natthi tassa punabbhavoti.",
  "atk-s0504a:1452": "Pañcamasuttavaṇṇanā niṭṭhitā.",
  "atk-s0504a:1453": "6. Kāmūpapattisuttavaṇṇanā",
  "atk-s0504a:1454_0": "95. Chaṭṭhe kāmūpapattiyoti kāmapaṭilābhā kāmapaṭisevanā vā. Paccupaṭṭhitakāmāti",
  "atk-s0504a:1454_1": "nibaddhakāmā nibaddhārammaṇā yathā taṃ manussā. Manussā hi nibaddhavatthusmiṃ vasaṃ",
  "atk-s0504a:1454_2": "vattenti. Yattha paṭibaddhacittā honti, satampi sahassampi datvā tameva mātugāmaṃ",
  "atk-s0504a:1454_3": "ānetvā nibaddhabhogaṃ bhuñjanti. Ekacce ca devā. Cātumahārājikato paṭṭhāya hi catudevalokavāsino",
  "atk-s0504a:1454_4": "nibaddhavatthusmiṃyeva vasaṃ vattenti. Pañcasikhavatthu cettha nidassanaṃ. Tathā",
  "atk-s0504a:1454_5": "ekacce āpāyike nerayike ṭhapetvā sesaapāyasattāpi nibaddhavatthusmiṃyeva vasaṃ vattenti.",
  "atk-s0504a:1454_6": "Macchā hi attano macchiyā, kacchapo kacchapiyāti evaṃ sabbepi tiracchānā petā vinipātikā",
  "atk-s0504a:1454_7": "ca. Tasmā nerayike ṭhapetvā sesaapāyasatte upādāya yāva tusitakāyā ime sattā paccupaṭṭhitakāmā",
  "atk-s0504a:1454_8": "nāma, nimmānaratinoti sayaṃ nimmite nimmāne rati etesanti nimmānaratino. Te hi nīlapītādivasena",
  "atk-s0504a:1454_9": "yādisaṃ yādisaṃ rūpaṃ icchanti, tādisaṃ tādisaṃ nimminitvā ramanti āyasmato anuruddhassa",
  "atk-s0504a:1454_10": "purato manāpakāyikā devatā viya. Paranimmitavasavattinoti parehi nimmite kāme vasaṃ",
  "atk-s0504a:1454_11": "vattentīti paranimmitavasavattino. Tesañhi manaṃ ñatvā pare yathārucitaṃ kāmabhogaṃ",
  "atk-s0504a:1454_12": "nimminanti, te tattha vasaṃ vattenti. Kathaṃ te parassa manaṃ jānantīti? Pakatisevanāvasena.",
  "atk-s0504a:1454_13": "Yathā hi kusalo sūdo rañño bhuñjantassa yaṃ yaṃ ruccati, taṃ taṃ jānāti, evaṃ pakatiyā",
  "atk-s0504a:1454_14": "abhirucitārammaṇaṃ ñatvā tādiseyeva nimminanti, te tattha vasaṃ vattenti, methunasevanādivasena",
  "atk-s0504a:1454_15": "kāme paribhuñjanti. Keci pana “hasitamattena olokitamattena āliṅgitamattena hatthaggahaṇamattena",
  "atk-s0504a:1454_16": "ca tesaṃ kāmakiccaṃ ijjhatī”ti vadanti, taṃ aṭṭhakathāyaṃ “etaṃ pana natthī”ti paṭikkhittaṃ.",
  "atk-s0504a:1454_17": "Na hi kāyena aphusantassa phoṭṭhabbaṃ kāmakiccaṃ sādheti. Channampi kāmāvacaradevānaṃ",
  "atk-s0504a:1454_18": "kāmā pākatikā eva. Vuttañhetaṃ –",
  "atk-s0504a:1455": "“Cha ete kāmāvacarā, sabbakāmasamiddhino;",
  "atk-s0504a:1456": "Sabbesaṃ ekasaṅkhātaṃ, āyu bhavati kittaka”nti. ;",
  "atk-s0504a:1457_0": "Gāthāsu ye caññeti ye yathāvuttadevehi aññe ca kāmabhogino manussā ceva ekacce apāyūpagā",
  "atk-s0504a:1457_1": "ca sabbe te. Itthabhāvaññathābhāvanti imaṃ yathāpaṭiladdhattabhāvañceva, upapattibhavantarasaṅkhātaṃ",
  "atk-s0504a:1457_2": "ito aññathābhāvañcāti dvippabhedaṃ saṃsāraṃ nātivattare na atikkamanti. Sabbe pariccaje",
  "atk-s0504a:1457_3": "kāmeti dibbādibhede sabbepi kāme vatthukāme ca kilesakāme ca pariccajeyya. Kilesakāme",
  "atk-s0504a:1457_4": "anāgāmimaggena pajahantoyeva hi vatthukāme pariccajati nāma. Piyarūpasātagadhitanti",
  "atk-s0504a:1457_5": "piyarūpesu rūpādīsu sukhavedanassādena gadhitaṃ giddhaṃ. Chetvā sotaṃ duraccayanti",
  "atk-s0504a:1457_6": "aññehi duraccayaṃ duratikkamaṃ taṇhāsotaṃ arahattamaggena samucchinditvā. Sesaṃ heṭṭhā vuttanayamevāti.",
  "atk-s0504a:1458": "Chaṭṭhasuttavaṇṇanā niṭṭhitā.",
  "atk-s0504a:1459": "7. Kāmayogasuttavaṇṇanā",
  "atk-s0504a:1460_0": "96. Sattame kāmayogayuttoti pañcakāmaguṇiko rāgo kāmayogo, tena yutto kāmayogayutto,",
  "atk-s0504a:1460_1": "asamucchinnakāmarāgassetaṃ adhivacanaṃ. Rūpārūpabhavesu chandarāgo bhavayogo, tathā",
  "atk-s0504a:1460_2": "jhānanikanti sassatadiṭṭhisahagato ca rāgo, tena yutto bhavayogayutto, appahīnabhavarāgoti",
  "atk-s0504a:1460_3": "attho. Āgāmīti brahmaloke ṭhitopi paṭisandhiggahaṇavasena imaṃ manussalokaṃ āgamanasīlo.",
  "atk-s0504a:1460_4": "Tenevāha “āgantā itthatta”nti. Manussattabhāvasaṅkhātaṃ itthabhāvaṃ āgamanadhammo,",
  "atk-s0504a:1460_5": "manussesu upapajjanasīloti attho. Kāmañcettha kāmayogo itthattaṃ āgamanassa kāraṇaṃ.",
  "atk-s0504a:1460_6": "Yo pana kāmayogayutto, so ekantena bhavayogayuttopi hotīti dassanatthaṃ “kāmayogayutto,",
  "atk-s0504a:1460_7": "bhikkhave, bhavayogayutto”ti ubhayampi ekajjhaṃ katvā vuttaṃ.",
  "atk-s0504a:1461_0": "Kāmayogavisaṃyuttoti ettha asubhajjhānampi kāmayogavisaṃyogo, taṃ pādakaṃ katvā adhigato",
  "atk-s0504a:1461_1": "anāgāmimaggo ekanteneva kāmayogavisaṃyogo nāma, tasmā tatiyamaggaphale ṭhito ariyapuggalo",
  "atk-s0504a:1461_2": "“kāmayogavisaṃyutto”ti vutto. Yasmā pana rūpārūpabhavesu chandarāgo anāgāmimaggena",
  "atk-s0504a:1461_3": "na pahīyati, tasmā so appahīnabhavayogattā “bhavayogayutto”ti vutto. Anāgāmīti kāmalokaṃ",
  "atk-s0504a:1461_4": "paṭisandhiggahaṇavasena anāgamanato anāgāmī. Kāmayogavisaṃyogavaseneva hi saddhiṃ",
  "atk-s0504a:1461_5": "anavasesaorambhāgiyasaṃyojanasamugghātena ajjhattasaṃyojanābhāvasiddhito itthattaṃ",
  "atk-s0504a:1461_6": "anāgantvā hoti, tattha parinibbāyī anāvattidhammo. Yassa pana anavasesaṃ bhavayogo",
  "atk-s0504a:1461_7": "pahīno, tassa avijjāyogādiavasiṭṭhakilesāpi tadekaṭṭhabhāvato pahīnā eva hontīti,",
  "atk-s0504a:1461_8": "so parikkhīṇabhavasaṃyojano “arahaṃ khīṇāsavo”ti vuccati. Tena vuttaṃ “kāmayogavisaṃyutto,",
  "atk-s0504a:1461_9": "bhikkhave, bhavayogavisaṃyutto arahaṃ hoti khīṇāsavo”ti. Ettha ca kāmayogavisaṃyogo",
  "atk-s0504a:1461_10": "anāgāmī catutthajjhānassa sukhadukkhasomanassadomanassappahānaṃ viya, tatiyamaggassa",
  "atk-s0504a:1461_11": "diṭṭhivicikicchāsīlabbataparāmāsasaṃyojanaparikkhayo viya ca catutthamaggassa vaṇṇabhaṇanatthaṃ",
  "atk-s0504a:1461_12": "vuttoti daṭṭhabbaṃ. Paṭhamapadena sotāpannasakadāgāmīhi saddhiṃ sabbo puthujjano",
  "atk-s0504a:1461_13": "gahito, dutiyapadena pana sabbo anāgāmī, tatiyapadena arahāti arahattanikūṭena desanaṃ niṭṭhāpesi.",
  "atk-s0504a:1462_0": "Gāthāsu ubhayanti ubhayena, kāmayogena, bhavayogena ca saṃyuttāti attho. Sattā gacchanti",
  "atk-s0504a:1462_1": "saṃsāranti puthujjanā sotāpannā sakadāgāminoti ime tividhā sattā kāmayogabhavayogānaṃ",
  "atk-s0504a:1462_2": "appahīnattā gacchanti saṃsāranti. Tato eva jātimaraṇagāmino honti. Ettha ekabījī,",
  "atk-s0504a:1462_3": "kolaṃkolo, sattakkhattuparamoti tīsu sotāpannesu sabbamudu sattakkhattuparamo, so",
  "atk-s0504a:1462_4": "aṭṭhamaṃ bhavaṃ na nibbatteti, attano paricchinnajātivasena pana saṃsarati, tathā",
  "atk-s0504a:1462_5": "itarepi. Sakadāgāmīsupi yo idha sakadāgāmimaggaṃ patvā devaloke uppajjitvā puna idha",
  "atk-s0504a:1462_6": "nibbattati, so attano paricchinnajātivaseneva saṃsarati. Ye pana sakadāgāmino vomissakanayena",
  "atk-s0504a:1462_7": "vinā tattha tattha devesuyeva manussesuyeva vā nibbattanti, te uparimaggādhigamāya",
  "atk-s0504a:1462_8": "yāva indriyaparipākā punappunaṃ uppajjanato saṃsarantiyeva. Puthujjane pana vattabbameva",
  "atk-s0504a:1462_9": "natthi sabbabhavasaṃyojanānaṃ aparikkhīṇattā. Tena vuttaṃ –",
  "atk-s0504a:1463": "“Kāmayogena saṃyuttā, bhavayogena cūbhayaṃ;",
  "atk-s0504a:1464": "Sattā gacchanti saṃsāraṃ, jātimaraṇagāmino”ti.",
  "atk-s0504a:1465_0": "Kāme pahantvānāti kāmarāgasaṅkhāte kilesakāme anāgāmimaggena pajahitvā. Chinnasaṃsayāti",
  "atk-s0504a:1465_1": "samucchinnakaṅkhā, tañca kho sotāpattimaggeneva. Vaṇṇabhaṇanatthaṃ pana catutthamaggassa",
  "atk-s0504a:1465_2": "evaṃ vuttaṃ. Arahanto hi idha “chinnasaṃsayā”ti adhippetā. Tenevāha “khīṇamānapunabbhavā”ti.",
  "atk-s0504a:1465_3": "Sabbaso khīṇo navavidhopi māno āyatiṃ punabbhavo ca etesanti khīṇamānapunabbhavā.",
  "atk-s0504a:1465_4": "Mānaggahaṇena cettha tadekaṭṭhatāya lakkhaṇavasena vā sabbo catutthamaggavajjho kileso",
  "atk-s0504a:1465_5": "gahitoti. Khīṇamānatāya ca saupādisesā nibbānadhātu vuttā hoti, khīṇapunabbhavatāya",
  "atk-s0504a:1465_6": "anupādisesā. Sesaṃ suviññeyyameva.",
  "atk-s0504a:1466": "Sattamasuttavaṇṇanā niṭṭhitā.",
  "atk-s0504a:1467": "8. Kalyāṇasīlasuttavaṇṇanā",
  "atk-s0504a:1468_0": "97. Aṭṭhame kalyāṇasīloti sundarasīlo, pasatthasīlo, paripuṇṇasīlo. Tattha sīlapāripūrī",
  "atk-s0504a:1468_1": "dvīhi kāraṇehi hoti sammadeva sīlavipattiyā ādīnavadassanena, sīlasampattiyā ca ānisaṃsadassanena.",
  "atk-s0504a:1468_2": "Idha pana sabbaparibandhavippamuttassa sabbākāraparipuṇṇassa maggasīlassa phalasīlassa",
  "atk-s0504a:1468_3": "ca vasena kalyāṇatā veditabbā. Kalyāṇadhammoti sabbe bodhipakkhiyadhammā adhippetā,",
  "atk-s0504a:1468_4": "tasmā kalyāṇā satipaṭṭhānādibodhipakkhiyadhammā etassāti kalyāṇadhammo. Kalyāṇapaññoti",
  "atk-s0504a:1468_5": "ca maggaphalapaññāvaseneva kalyāṇapañño. Lokuttarā eva hi sīlādidhammā ekantakalyāṇā",
  "atk-s0504a:1468_6": "nāma akuppasabhāvattā. Keci pana “catupārisuddhisīlavasena kalyāṇasīlo, vipassanāmaggadhammavasena",
  "atk-s0504a:1468_7": "kalyāṇadhammo, maggaphalapaññāvasena kalyāṇapañño”ti vadanti. Asekkhā eva te sīladhammapaññāti",
  "atk-s0504a:1468_8": "eke. Apare pana bhaṇanti – sotāpannasakadāgāmīnaṃ maggaphalasīlaṃ kalyāṇasīlaṃ nāma,",
  "atk-s0504a:1468_9": "tasmā “kalyāṇasīlo”ti iminā sotāpanno sakadāgāmī ca gahitā honti. Te hi sīlesu paripūrakārino",
  "atk-s0504a:1468_10": "nāma. Anāgāmimaggaphaladhammā aggamaggadhammā ca kalyāṇadhammā nāma. Tattha hi bodhipakkhiyadhammā",
  "atk-s0504a:1468_11": "bhāvanāpāripūriṃ gacchanti. Tasmā “kalyāṇadhammo”ti iminā tatiyamaggaṭṭhato paṭṭhāya",
  "atk-s0504a:1468_12": "tayo ariyā gahitā honti. Paññākiccassa matthakappattiyā aggaphale paññā kalyāṇapaññā",
  "atk-s0504a:1468_13": "nāma, tasmā paññāvepullappatto arahā “kalyāṇapañño”ti vutto. Evameva puggalā gahitā",
  "atk-s0504a:1468_14": "hontīti. Kiṃ iminā papañcena? Aggamaggaphaladhammā idha kalyāṇasīlādayo vuttāti ayamamhākaṃ",
  "atk-s0504a:1468_15": "khanti. Dhammavibhāgena hi ayaṃ puggalavibhāgo, na dhammavibhāgoti.",
  "atk-s0504a:1469_0": "Kevalīti ettha kevalaṃ vuccati kenaci avomissakatāya sabbasaṅkhatavivittaṃ nibbānaṃ,",
  "atk-s0504a:1469_1": "tassa adhigatattā arahā kevalī. Atha vā pahānabhāvanāpāripūriyā pariyosānaanavajjadhammapāripūriyā",
  "atk-s0504a:1469_2": "ca kalyāṇakaṭṭhena abyāsekasukhatāya ca kevalaṃ arahattaṃ, tadadhigamena kevalī khīṇāsavo.",
  "atk-s0504a:1469_3": "Maggabrahmacariyavāsaṃ vasitvā pariyosāpetvā ṭhitoti vusitavā. Uttamehi aggabhūtehi",
  "atk-s0504a:1469_4": "vā asekkhadhammehi samannāgatattā “uttamapuriso”ti vuccati.",
  "atk-s0504a:1470_0": "Sīlavāti ettha kenaṭṭhena sīlaṃ? Sīlanaṭṭhena sīlaṃ. Kimidaṃ sīlanaṃ nāma? Samādhānaṃ,",
  "atk-s0504a:1470_1": "susīlyavasena kāyakammādīnaṃ avippakiṇṇatāti attho. Atha vā upadhāraṇaṃ, jhānādikusaladhammānaṃ",
  "atk-s0504a:1470_2": "patiṭṭhānavasena ādhārabhāvoti attho. Tasmā sīlati, sīletīti vā sīlaṃ. Ayaṃ tāva",
  "atk-s0504a:1470_3": "saddalakkhaṇanayena sīlaṭṭho. Apare pana “siraṭṭho sīlaṭṭho, sītalaṭṭho sīlaṭṭho,",
  "atk-s0504a:1470_4": "sivaṭṭho sīlaṭṭho”ti niruttinayena atthaṃ vaṇṇayanti. Tayidaṃ pāripūrito atisayato",
  "atk-s0504a:1470_5": "vā sīlaṃ assa atthīti sīlavā, catupārisuddhisīlavasena sīlasampannoti attho. Tattha",
  "atk-s0504a:1470_6": "yaṃ jeṭṭhakasīlaṃ, taṃ vitthāretvā dassetuṃ “pātimokkhasaṃvarasaṃvuto”tiādi vuttanti",
  "atk-s0504a:1470_7": "ekaccānaṃ ācariyānaṃ adhippāyo.",
  "atk-s0504a:1471_0": "Aparena pana bhaṇanti – ubhayatthāpi pātimokkhasaṃvaro bhagavatā vutto. Pātimokkhasaṃvaro",
  "atk-s0504a:1471_1": "eva hi sīlaṃ, itaresu indriyasaṃvaro chadvārarakkhaṇamattameva, ājīvapārisuddhi dhammena",
  "atk-s0504a:1471_2": "paccayuppādanamattameva, paccayasannissitaṃ paṭiladdhapaccaye “idamattha”nti paccavekkhitvā",
  "atk-s0504a:1471_3": "paribhuñjanamattameva. Nippariyāyena pātimokkhasaṃvarova sīlaṃ. Yassa so bhinno,",
  "atk-s0504a:1471_4": "so sīsacchinno puriso viya hatthapāde “sesāni rakkhissatī”ti na vattabbo. Yassa pana",
  "atk-s0504a:1471_5": "so arogo, acchinnasīso viya puriso, tāni puna pākatikāni katvā rakkhituṃ sakkoti.",
  "atk-s0504a:1471_6": "Tasmā sīlavāti iminā pātimokkhasīlameva uddisitvā taṃ vitthāretuṃ “pātimokkhasaṃvarasaṃvuto”tiādi vuttanti.",
  "atk-s0504a:1472_0": "Tattha pātimokkhanti sikkhāpadasīlaṃ. Tañhi yo naṃ pāti rakkhati, taṃ mokkheti moceti",
  "atk-s0504a:1472_1": "āpāyikādīhi dukkhehīti pātimokkhaṃ. Saṃvaraṇaṃ saṃvaro, kāyavācāhi avītikkamo. Pātimokkhameva",
  "atk-s0504a:1472_2": "saṃvaro pātimokkhasaṃvaro, tena saṃvuto pihitakāyavācoti pātimokkhasaṃvarasaṃvuto.",
  "atk-s0504a:1472_3": "Idamassa tasmiṃ sīle patiṭṭhitabhāvaparidīpanaṃ. Viharatīti tadanurūpavihārasamaṅgibhāvaparidīpanaṃ.",
  "atk-s0504a:1472_4": "Ācāragocarasampannoti heṭṭhā pātimokkhasaṃvarassa, upari visesānuyogassa ca upakārakadhammaparidīpanaṃ.",
  "atk-s0504a:1472_5": "Aṇumattesu vajjesu bhayadassāvīti pātimokkhasīlato acavanadhammatāparidīpanaṃ. Samādāyāti",
  "atk-s0504a:1472_6": "sikkhāpadānaṃ anavasesato ādānaparidīpanaṃ. Sikkhatīti sikkhāya samaṅgibhāvaparidīpanaṃ.",
  "atk-s0504a:1472_7": "Sikkhāpadesūti sikkhitabbadhammaparidīpanaṃ.",
  "atk-s0504a:1473_0": "Aparo nayo – kilesānaṃ balavabhāvato pāpakiriyāya sukarabhāvato puññakiriyāya ca",
  "atk-s0504a:1473_1": "dukkarabhāvato bahukkhattuṃ apāyesu patanasīloti pātī, puthujjano. Aniccatāya vā",
  "atk-s0504a:1473_2": "bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti",
  "atk-s0504a:1473_3": "pātī, maraṇavasena vā tamhi tamhi sattanikāye attabhāvassa pātanasīloti pātī, sattasantāno,",
  "atk-s0504a:1473_4": "cittameva vā. Taṃ pātinaṃ saṃsāradukkhato mokkhetīti pātimokkho. Cittassa hi vimokkhena",
  "atk-s0504a:1473_5": "satto vimutto. “Cittavodānā visujjhantī”ti “anupādāya āsavehi cittaṃ vimutta”nti",
  "atk-s0504a:1473_6": "ca vuttaṃ. Atha vā avijjādinā hetunā saṃsāre patati gacchati pavattatīti pāti. “Avijjānīvaraṇānaṃ",
  "atk-s0504a:1473_7": "sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa",
  "atk-s0504a:1473_8": "taṇhādisaṃkilesattayato mokkho etenāti pātimokkho. “Kaṇṭhekālo”tiādīnaṃ viyassa samāsasiddhi veditabbā.",
  "atk-s0504a:1474_0": "Atha vā pāteti vinipāteti dukkheti pāti, cittaṃ. Vuttañhi “cittena nīyati loko, cittena",
  "atk-s0504a:1474_1": "parikassatī”ti. Tassa pātino mokkho etenāti pātimokkho. Patati vā etena apāyadukkhe",
  "atk-s0504a:1474_2": "saṃsāradukkhe cāti pāti, taṇhādisaṃkileso. Vuttañhi “taṇhā janeti purisaṃ, taṇhādutiyo",
  "atk-s0504a:1474_3": "puriso”ti ca ādi. Tato pātito mokkhoti pātimokkho. Atha vā patati etthāti pāti, cha",
  "atk-s0504a:1474_4": "ajjhattikāni bāhirāni ca āyatanāni. Vuttañhi “chasu loko samuppanno, chasu kubbati",
  "atk-s0504a:1474_5": "santhava”nti. Tato chaajjhattikabāhirāyatanasaṅkhātato pātito mokkhoti pātimokkho.",
  "atk-s0504a:1474_6": "Atha vā pāto vinipāto assa atthīti pātī, saṃsāro. Tato mokkhoti pātimokkho. Atha",
  "atk-s0504a:1474_7": "vā sabbalokādhipatibhāvato dhammissaro bhagavā patīti vuccati, muccati etenāti mokkho,",
  "atk-s0504a:1474_8": "patino mokkho tena paññattattāti patimokkho, patimokkho eva pātimokkho. Sabbaguṇānaṃ",
  "atk-s0504a:1474_9": "vā mūlabhāvato uttamaṭṭhena pati ca so yathāvuttaṭṭhena mokkho cāti patimokkho, patimokkho",
  "atk-s0504a:1474_10": "eva pātimokkho. Tathā hi vuttaṃ “pātimokkhanti mukhametaṃ pamukhameta”nti vitthāro.",
  "atk-s0504a:1475_0": "Atha vā paiti pakāre, atīti accantatthe nipāto. Tasmā pakārehi accantaṃ mokkhetīti",
  "atk-s0504a:1475_1": "pātimokkho. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena",
  "atk-s0504a:1475_2": "samucchedavasena ca accantaṃ mokkheti mocetīti pātimokkhaṃ. Pati pati mokkhoti vā",
  "atk-s0504a:1475_3": "patimokkho, tamhā tamhā vītikkamitabbadosato pati paccekaṃ mokkhoti attho. Patimokkho",
  "atk-s0504a:1475_4": "eva pātimokkho. Mokkhoti vā nibbānaṃ, tassa mokkhassa paṭibimbabhūtanti patimokkhaṃ.",
  "atk-s0504a:1475_5": "Pātimokkhasīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo",
  "atk-s0504a:1475_6": "viya hoti yathārahaṃ kilesanibbāpanatoti patimokkhaṃ, patimokkhaṃ eva pātimokkhaṃ.",
  "atk-s0504a:1475_7": "Atha vā mokkhaṃ pati vattati mokkhābhimukhanti patimokkhaṃ, patimokkhameva pātimokkhanti",
  "atk-s0504a:1475_8": "evaṃ tāvettha pātimokkhasaddassa attho veditabbo.",
  "atk-s0504a:1476_0": "Saṃvarati pidahati etenāti saṃvaro, pātimokkhameva saṃvaroti pātimokkhasaṃvaro. Atthato",
  "atk-s0504a:1476_1": "pana tato tato vītikkamitabbato viratiyo cetanā vā, tena pātimokkhasaṃvarena upeto",
  "atk-s0504a:1476_2": "samannāgato pātimokkhasaṃvarasaṃvutoti vutto. Vuttañhetaṃ vibhaṅge –",
  "atk-s0504a:1477": "“Iminā pātimokkhasaṃvarena upeto hoti samupeto upagato samupagato sampanno samannāgato. Tena vuccati pātimokkhasaṃvarasaṃvuto”ti.",
  "atk-s0504a:1478_0": "Viharatīti iriyāpathavihārena viharati, iriyati, vattati. Ācāragocarasampannoti veḷudānādimicchājīvassa",
  "atk-s0504a:1478_1": "kāyapāgabbhiyādīnañca akaraṇena, sabbaso anācāraṃ vajjetvā “kāyiko avītikkamo, vācasiko",
  "atk-s0504a:1478_2": "avītikkamo”ti evaṃ vuttabhikkhusāruppaācārasampattiyā vesiyādiagocaraṃ vajjetvā piṇḍapātādiatthaṃ",
  "atk-s0504a:1478_3": "upasaṅkamituṃ yuttaṭṭhānasaṅkhātagocarena ca sampannattā ācāragocarasampanno. Apica",
  "atk-s0504a:1478_4": "yo bhikkhu satthari sagāravo sappatisso sabrahmacārīsu sagāravo sappatisso hirottappasampanno",
  "atk-s0504a:1478_5": "sunivattho supāruto pāsādikena abhikkantena paṭikkantena ālokitena vilokitena samiñjitena",
  "atk-s0504a:1478_6": "pasāritena okkhittacakkhu iriyāpathasampanno indriyesu guttadvāro bhojane mattaññū",
  "atk-s0504a:1478_7": "jāgariyānuyutto satisampajaññena samannāgato appiccho santuṭṭho pavivitto asaṃsaṭṭho",
  "atk-s0504a:1478_8": "ābhisamācārikesu sakkaccakārī garucittīkārabahulo viharati, ayaṃ vuccati ācārasampanno.",
  "atk-s0504a:1479_0": "Gocaro pana – upanissayagocaro, ārakkhagocaro, upanibandhagocaroti tividho. Tattha",
  "atk-s0504a:1479_1": "dasakathāvatthuguṇasamannāgato vuttalakkhaṇo kalyāṇamitto yaṃ nissāya asutaṃ suṇāti,",
  "atk-s0504a:1479_2": "sutaṃ pariyodapeti, kaṅkhaṃ vitarati, diṭṭhiṃ ujukaṃ karoti, cittaṃ pasādeti, yassa",
  "atk-s0504a:1479_3": "ca anusikkhanto saddhāya vaḍḍhati, sīlena, sutena, cāgena, paññāya vaḍḍhati, ayaṃ",
  "atk-s0504a:1479_4": "upanissayagocaro. Yo bhikkhu antaragharaṃ paviṭṭho vīthiṃ paṭipanno okkhittacakkhu",
  "atk-s0504a:1479_5": "yugamattadassāvī saṃvuto gacchati, na hatthiṃ olokento, na assaṃ, na rathaṃ, na pattiṃ,",
  "atk-s0504a:1479_6": "na itthiṃ, na purisaṃ olokento, na uddhaṃ olokento, na adho olokento, na disāvidisā",
  "atk-s0504a:1479_7": "pekkhamāno gacchati, ayaṃ ārakkhagocaro. Upanibandhagocaro pana cattāro satipaṭṭhānā,",
  "atk-s0504a:1479_8": "yattha bhikkhu attano cittaṃ upanibandhati. Vuttañhetaṃ bhagavatā –",
  "atk-s0504a:1480": "“Ko ca, bhikkhave, bhikkhuno gocaro sako pettiko visayo? Yadidaṃ – cattāro satipaṭṭhānā”ti.",
  "atk-s0504a:1481": "Iti yathāvuttāya ācārasampattiyā imāya ca gocarasampattiyā samannāgatattā ācāragocarasampanno.",
  "atk-s0504a:1482_0": "Aṇumattesu vajjesu bhayadassāvīti appamattakesu aṇuppamāṇesu asañcicca āpannasekhiyaakusalacittuppādādibhedesu",
  "atk-s0504a:1482_1": "vajjesu bhayadassanasīlo. Yo hi bhikkhu paramāṇumattaṃ vajjaṃ aṭṭhasaṭṭhiyojanasatasahassubbedhasinerupabbatarājasadisaṃ",
  "atk-s0504a:1482_2": "katvā passati, yopi bhikkhu sabbalahukaṃ dubbhāsitamattaṃ pārājikasadisaṃ katvā passati,",
  "atk-s0504a:1482_3": "ayaṃ aṇumattesu vajjesu bhayadassāvī nāma. Samādāya sikkhati sikkhāpadesūti yaṃ kiñci",
  "atk-s0504a:1482_4": "sikkhāpadesu sikkhitabbaṃ, taṃ sabbena sabbaṃ sabbathā sabbaṃ anavasesaṃ samādiyitvā",
  "atk-s0504a:1482_5": "sikkhati vattati, pūretīti attho. Iti kalyāṇasīloti iminā pakārena kalyāṇasīlo samāno.",
  "atk-s0504a:1482_6": "Puggalādhiṭṭhānavasena hi niddiṭṭhaṃ sīlaṃ “evaṃ kho, bhikkhave, bhikkhu kalyāṇasīlo",
  "atk-s0504a:1482_7": "hotī”ti vuttapuggalādhiṭṭhānavaseneva nigametvā “kalyāṇadhammo”ti ettha vuttadhamme",
  "atk-s0504a:1482_8": "niddisitukāmena “tesaṃ dhammānaṃ idaṃ sīlaṃ adhiṭṭhāna”nti dassetuṃ puna “iti kalyāṇasīlo”ti",
  "atk-s0504a:1482_9": "vuttaṃ. Sattannaṃ bodhipakkhiyānantiādi sabbaṃ heṭṭhā vuttatthameva. Puna kalyāṇasīlotiādi nigamanaṃ.",
  "atk-s0504a:1483_0": "Gāthāsu dukkaṭanti duṭṭhu kataṃ, duccaritanti attho. Hirimananti hirimantaṃ hirisampannaṃ,",
  "atk-s0504a:1483_1": "sabbaso pāpapavattiyā jigucchanasabhāvanti attho. Hirimananti vā hirisahitacittaṃ.",
  "atk-s0504a:1483_2": "Hiriggahaṇeneva cettha ottappampi gahitanti veditabbaṃ. Hirottappaggahaṇena ca sabbaso",
  "atk-s0504a:1483_3": "duccaritābhāvassa hetuṃ dassento kalyāṇasīlataṃ hetuto vibhāveti. Sambodhīti ariyañāṇaṃ,",
  "atk-s0504a:1483_4": "taṃ gacchanti bhajantīti sambodhigāmino, bodhipakkhikāti attho. Anussadanti rāgussadādirahitaṃ.",
  "atk-s0504a:1483_5": "“Tathāvidha”ntipi paṭhanti. “Bodhipakkhikānaṃ dhammānaṃ bhāvanānuyogamanuyutto”ti",
  "atk-s0504a:1483_6": "yathā yathā pubbe vuttaṃ, tathāvidhaṃ tādisanti attho. Dukkhassāti vaṭṭadukkhassa,",
  "atk-s0504a:1483_7": "vaṭṭadukkhahetuno vā. Idheva khayamattanoti āsavakkhayādhigamena attano vaṭṭadukkhahetuno",
  "atk-s0504a:1483_8": "samudayapakkhiyassa kilesagaṇassa idheva imasmiṃyeva attabhāve khayaṃ anuppādaṃ pajānāti,",
  "atk-s0504a:1483_9": "vaṭṭadukkhasseva vā idheva carimakacittanirodhena khayaṃ khīṇabhāvaṃ pajānāti. Tehi",
  "atk-s0504a:1483_10": "dhammehi sampannanti tehi yathāvuttasīlādidhammehi samannāgataṃ. Asitanti taṇhādiṭṭhinissayānaṃ",
  "atk-s0504a:1483_11": "pahīnattā asitaṃ, katthaci anissitaṃ. Sabbalokassāti sabbasmiṃ sattaloke. Sesaṃ vuttanayameva.",
  "atk-s0504a:1484": "Aṭṭhamasuttavaṇṇanā niṭṭhitā.",
  "atk-s0504a:1485": "9. Dānasuttavaṇṇanā",
  "atk-s0504a:1486_0": "98. Navame dānanti dātabbaṃ, savatthukā vā cetanā dānaṃ, sampattipariccāgassetaṃ",
  "atk-s0504a:1486_1": "adhivacanaṃ. Āmisadānanti cattāro paccayā deyyabhāvavasena āmisadānaṃ nāma. Te hi",
  "atk-s0504a:1486_2": "taṇhādīhi āmasitabbato āmisanti vuccanti. Tesaṃ vā pariccāgacetanā āmisadānaṃ. Dhammadānanti",
  "atk-s0504a:1486_3": "idhekacco “ime dhammā kusalā, ime dhammā akusalā, ime dhammā sāvajjā, ime dhammā",
  "atk-s0504a:1486_4": "anavajjā, ime viññugarahitā, ime viññuppasatthā; ime samattā samādinnā ahitāya dukkhāya",
  "atk-s0504a:1486_5": "saṃvattanti, ime hitāya sukhāya saṃvattantī”ti kusalākusalakammapathe vibhajanto",
  "atk-s0504a:1486_6": "kammakammavipāke idhalokaparaloke paccakkhato dassento viya pākaṭaṃ karonto akusalehi",
  "atk-s0504a:1486_7": "dhammehi nivattāpento, kusalesu dhammesu patiṭṭhāpento, dhammaṃ deseti, idaṃ dhammadānaṃ.",
  "atk-s0504a:1486_8": "Yo pana “ime dhammā abhiññeyyā, ime pariññeyyā, ime pahātabbā, ime sacchikātabbā,",
  "atk-s0504a:1486_9": "ime bhāvetabbā”ti saccāni vibhāvento amatādhigamāya paṭipattidhammaṃ deseti, idaṃ",
  "atk-s0504a:1486_10": "sikhāppattaṃ dhammadānaṃ nāma. Etadagganti etaṃ aggaṃ. Yadidanti yaṃ idaṃ dhammadānaṃ",
  "atk-s0504a:1486_11": "vuttaṃ, etaṃ imesu dvīsu dānesu aggaṃ seṭṭhaṃ uttamaṃ. Vivaṭṭagāmidhammadānañhi nissāya",
  "atk-s0504a:1486_12": "sabbānatthato parimuccati, sakalaṃ vaṭṭadukkhaṃ atikkamati. Lokiyaṃ pana dhammadānaṃ",
  "atk-s0504a:1486_13": "sabbesaṃ dānānaṃ nidānaṃ sabbasampattīnaṃ mūlaṃ. Tenāha –",
  "atk-s0504a:1487": "“Sabbadānaṃ dhammadānaṃ jināti, sabbarasaṃ dhammaraso jināti;",
  "atk-s0504a:1488": "Sabbaratiṃ dhammaratī jināti, taṇhakkhayo sabbadukkhaṃ jinātī”ti. –",
  "atk-s0504a:1489": "Abhayadānamettha dhammadāneneva saṅgahitanti daṭṭhabbaṃ.",
  "atk-s0504a:1490_0": "Sādhāraṇabhogitādhippāyena attanā paribhuñjitabbato catupaccayato sayameva abhuñjitvā",
  "atk-s0504a:1490_1": "paresaṃ saṃvibhajanaṃ āmisasaṃvibhāgo. Sādhāraṇabhogitādhippāyeneva attanā viditassa",
  "atk-s0504a:1490_2": "adhigatassa dhammassa appossukko ahutvā paresaṃ upadeso dhammasaṃvibhāgo. Catūhi",
  "atk-s0504a:1490_3": "paccayehi catūhi ca saṅgahavatthūhi paresaṃ anuggaṇhanaṃ anukampanaṃ āmisānuggaho.",
  "atk-s0504a:1490_4": "Vuttanayeneva dhammena paresaṃ anuggaṇhanaṃ anukampanaṃ dhammānuggaho. Sesaṃ vuttanayameva.",
  "atk-s0504a:1491_0": "Gāthāsu yamāhu dānaṃ paramanti yaṃ dānaṃ cittakhettadeyyadhammānaṃ uḷārabhāvena paramaṃ",
  "atk-s0504a:1491_1": "uttamaṃ, bhogasampattiādīnaṃ vā pūraṇato phalanato, parassa vā lobhamacchariyādikassa",
  "atk-s0504a:1491_2": "paṭipakkhassa maddanato hiṃsanato “parama”nti buddhā bhagavanto āhu. Anuttaranti",
  "atk-s0504a:1491_3": "yaṃ dānaṃ cetanādisampattiyā sātisayapavattiyā aggabhāvena aggavipākattā ca uttararahitaṃ",
  "atk-s0504a:1491_4": "anuttarabhāvasādhanaṃ cāti āhu. Yaṃ saṃvibhāganti etthāpi “paramaṃ anuttara”nti padadvayaṃ",
  "atk-s0504a:1491_5": "ānetvā yojetabbaṃ. Avaṇṇayīti kittayi, “bhojanaṃ, bhikkhave, dadamāno dāyako paṭiggāhakānaṃ",
  "atk-s0504a:1491_6": "pañca ṭhānāni detī”tiādinā, “evaṃ ce, bhikkhave, sattā jāneyyuṃ dānasaṃvibhāgassa",
  "atk-s0504a:1491_7": "vipāka”ntiādinā ca pasaṃsayi. Yathā pana dānaṃ saṃvibhāgo ca paramaṃ anuttarañca",
  "atk-s0504a:1491_8": "hoti, taṃ dassetuṃ “aggamhī”tiādi vuttaṃ. Tattha aggamhīti sīlādiguṇavisesayogena",
  "atk-s0504a:1491_9": "seṭṭhe anuttare puññakkhette sammāsambuddhe ariyasaṅghe ca. Pasannacittoti kammaphalasaddhāya",
  "atk-s0504a:1491_10": "ratanattayasaddhāya ca cittaṃ pasādento okappento. Cittasampattiyā hi khettasampattiyā",
  "atk-s0504a:1491_11": "ca parittepi deyyadhamme dānaṃ mahānubhāvaṃ hoti mahājutikaṃ mahāvipphāraṃ. Vuttañhetaṃ –",
  "atk-s0504a:1492": "“Natthi citte pasannamhi, appakā nāma dakkhiṇā;",
  "atk-s0504a:1493": "Tathāgate vā sambuddhe, atha vā tassa sāvake”ti. ;",
  "atk-s0504a:1494_0": "Viññūti sappañño. Pajānanti sammadeva dānaphalaṃ dānānisaṃsaṃ pajānanto. Ko na yajetha",
  "atk-s0504a:1494_1": "kāleti yuttappattakāle ko nāma dānaṃ na dadeyya? Saddhā, deyyadhammo, paṭiggāhakāti",
  "atk-s0504a:1494_2": "imesaṃ tiṇṇaṃ sammukhibhūtakāleyeva hi dānaṃ sambhavati, na aññathā, paṭiggāhakānaṃ vā dātuṃ yuttakāle.",
  "atk-s0504a:1495_0": "Evaṃ paṭhamagāthāya āmisadānasaṃvibhāgānuggahe dassetvā idāni dhammadānasaṃvibhāgānuggahe",
  "atk-s0504a:1495_1": "dassetuṃ “ye ceva bhāsantī”ti dutiyagāthamāha. Tattha ubhayanti “bhāsanti suṇantī”ti",
  "atk-s0504a:1495_2": "vuttā desakā paṭiggāhakāti ubhayaṃ. Ayaṃ panettha saṅkhepattho – ye sugatassa bhagavato",
  "atk-s0504a:1495_3": "sāsane saddhamme pasannacittā vimuttāyatanasīse ṭhatvā desenti paṭiggaṇhanti ca,",
  "atk-s0504a:1495_4": "tesaṃ desakapaṭiggāhakānaṃ so dhammadānadhammasaṃvibhāgadhammānuggahasaṅkhāto attho.",
  "atk-s0504a:1495_5": "Paramatthasādhanato paramo. Taṇhāsaṃkilesādisabbasaṃkilesamalavisodhanena visujjhati.",
  "atk-s0504a:1495_6": "Kīdisānaṃ? Ye appamattā sugatassa sāsane. Ye ca –",
  "atk-s0504a:1496": "“Sabbapāpassa akaraṇaṃ, kusalassa upasampadā;",
  "atk-s0504a:1497": "Sacittapariyodapanaṃ, etaṃ buddhāna sāsana”nti. –",
  "atk-s0504a:1498_0": "Saṅkhepato evaṃ pakāsite sammāsambuddhassa sāsane ovāde anusiṭṭhiyaṃ appamattā adhisīlasikkhādayo",
  "atk-s0504a:1498_1": "sakkaccaṃ sampādenti. Tesaṃ visujjhati, arahattaphalavisuddhiyā ativiya vodāyatīti.",
  "atk-s0504a:1499": "Navamasuttavaṇṇanā niṭṭhitā.",
  "atk-s0504a:1500": "10. Tevijjasuttavaṇṇanā",
  "atk-s0504a:1501_0": "99. Dasame dhammenāti ñāyena, sammāpaṭipattisaṅkhātena hetunā kāraṇena. Yāya hi paṭipadāya",
  "atk-s0504a:1501_1": "tevijjo hoti, sā paṭipadā idha dhammoti veditabbā. Kā pana sā paṭipadāti? Caraṇasampadā",
  "atk-s0504a:1501_2": "ca vijjāsampadā ca. Tevijjanti pubbenivāsānussatiñāṇādīhi tīhi vijjāhi samannāgataṃ.",
  "atk-s0504a:1501_3": "Brāhmaṇanti bāhitapāpabrāhmaṇaṃ. Paññāpemīti “brāhmaṇo”ti jānāpemi patiṭṭhapemi.",
  "atk-s0504a:1501_4": "Nāññaṃ lapitalāpanamattenāti aññaṃ jātimattabrāhmaṇaṃ aṭṭhakādīhi lapitamattavippalapanamattena",
  "atk-s0504a:1501_5": "brāhmaṇaṃ na paññāpemīti. Atha vā lapitalāpanamattenāti mantānaṃ ajjhenaajjhāpanamattena.",
  "atk-s0504a:1501_6": "Ubhayathāpi yaṃ pana brāhmaṇā sāmavedādivedattayaajjhenena tevijjaṃ brāhmaṇaṃ vadanti,",
  "atk-s0504a:1501_7": "taṃ paṭikkhipati. Bhagavatā hi “paramatthato atevijjaṃ brāhmaṇaṃyeva cete bhovādino",
  "atk-s0504a:1501_8": "avijjānivutā ‘tevijjo brāhmaṇo’ti vadanti, evaṃ pana tevijjo brāhmaṇo hotī”ti dassanatthaṃ",
  "atk-s0504a:1501_9": "tathā bujjhanakānaṃ puggalānaṃ ajjhāsayena ayaṃ desanā āraddhā.",
  "atk-s0504a:1502_0": "Tattha yasmā vijjāsampanno caraṇasampannoyeva hoti caraṇasampadāya vinā vijjāsampattiyā",
  "atk-s0504a:1502_1": "abhāvato, tasmā caraṇasampadaṃ antogadhaṃ katvā vijjāsīseneva brāhmaṇaṃ paññāpetukāmo",
  "atk-s0504a:1502_2": "“dhammenāhaṃ, bhikkhave, tevijjaṃ brāhmaṇaṃ paññāpemī”ti desanaṃ samuṭṭhāpetvā “kathañcāhaṃ,",
  "atk-s0504a:1502_3": "bhikkhave, dhammena tevijjaṃ brāhmaṇaṃ paññāpemī”ti kathetukamyatāya pucchaṃ katvā",
  "atk-s0504a:1502_4": "puggalādhiṭṭhānāya desanāya vijjattayaṃ vibhajanto “idha, bhikkhave, bhikkhū”tiādimāha.",
  "atk-s0504a:1503_0": "Tattha anekavihitanti anekavidhaṃ, anekehi vā pakārehi pavattitaṃ, saṃvaṇṇitanti",
  "atk-s0504a:1503_1": "attho. Pubbenivāsanti samanantarātītabhavaṃ ādiṃ katvā tattha tattha nivutthakkhandhasantānaṃ.",
  "atk-s0504a:1503_2": "Nivutthanti ajjhāvutthaṃ anubhūtaṃ, attano santāne uppajjitvā niruddhaṃ, nivutthadhammaṃ",
  "atk-s0504a:1503_3": "vā nivutthaṃ, gocaranivāsena nivutthaṃ, attano viññāṇena viññātaṃ paraviññāṇaviññātampi",
  "atk-s0504a:1503_4": "vā chinnavaṭumakānussaraṇādīsu. Anussaratīti “ekampi jātiṃ dvepi jātiyo”ti evaṃ jātipaṭipāṭivasena",
  "atk-s0504a:1503_5": "anugantvā sarati, anudeva vā sarati, citte abhininnāmite parikammasamanantaraṃ sarati.",
  "atk-s0504a:1504_0": "Seyyathidanti āraddhappakāradassanatthe nipāto. Teneva yvāyaṃ pubbenivāso āraddho",
  "atk-s0504a:1504_1": "hoti, tassa pakāraṃ dassento “ekampi jāti”ntiādimāha. Tattha ekampi jātinti ekampi",
  "atk-s0504a:1504_2": "paṭisandhimūlakaṃ cutipariyosānaṃ ekabhavapariyāpannaṃ khandhasantānaṃ. Esa nayo",
  "atk-s0504a:1504_3": "dvepi jātiyotiādīsu. Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "atk-s0504a:1504_4": "vaḍḍhamāno vivaṭṭakappo. Tattha saṃvaṭṭena saṃvaṭṭaṭṭhāyī gahito hoti tammūlakattā,",
  "atk-s0504a:1504_5": "vivaṭṭena ca vivaṭṭaṭṭhāyī. Evañhi sati yāni tāni “cattārimāni, bhikkhave, kappassa",
  "atk-s0504a:1504_6": "asaṅkhyeyyāni. Katamāni cattāri? Saṃvaṭṭo, saṃvaṭṭaṭṭhāyī, vivaṭṭo, vivaṭṭaṭṭhāyī”ti",
  "atk-s0504a:1504_7": "vuttāni cattāri asaṅkhyeyyāni, tāni pariggahitāni honti.",
  "atk-s0504a:1505_0": "Tattha tayo saṃvaṭṭā – tejosaṃvaṭṭo, āposaṃvaṭṭo, vāyosaṃvaṭṭoti. Tisso saṃvaṭṭasīmā",
  "atk-s0504a:1505_1": "– ābhassarā, subhakiṇhā, vehapphalāti. Yadā kappo tejena saṃvaṭṭati, ābhassarato",
  "atk-s0504a:1505_2": "heṭṭhā agginā ḍayhati. Yadā udakena saṃvaṭṭati, subhakiṇhato heṭṭhā udakena vilīyati.",
  "atk-s0504a:1505_3": "Yadā vātena saṃvaṭṭati, vehapphalato heṭṭhā vātena viddhaṃsiyati. Vitthārato pana",
  "atk-s0504a:1505_4": "koṭisatasahassacakkavāḷaṃ ekato vinassati. Iti evarūpo ayaṃ pubbenivāsaṃ anussaranto",
  "atk-s0504a:1505_5": "bhikkhu anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe anussarati.",
  "atk-s0504a:1505_6": "Kathaṃ? Amutrāsintiādinā nayena.",
  "atk-s0504a:1506_0": "Tattha amutrāsinti amumhi saṃvaṭṭakappe amumhi bhave vā yoniyā vā gatiyā vā viññāṇaṭṭhitiyā",
  "atk-s0504a:1506_1": "vā sattāvāse vā sattanikāye vā ahamahosiṃ. Evaṃnāmoti tisso vā phusso vā. Evaṃgottoti",
  "atk-s0504a:1506_2": "gotamo vā kassapo vā. Evaṃvaṇṇoti odāto vā sāmo vā. Evamāhāroti sālimaṃsodanāhāro",
  "atk-s0504a:1506_3": "vā pavattaphalabhojano vā. Evaṃsukhadukkhappaṭisaṃvedīti anekappakārānaṃ kāyikacetasikānaṃ",
  "atk-s0504a:1506_4": "sāmisanirāmisādippabhedānaṃ vā sukhadukkhānaṃ paṭisaṃvedī. Evamāyupariyantoti evaṃ",
  "atk-s0504a:1506_5": "vassasataparimāṇāyupariyanto vā caturāsītikappasatasahassaparimāṇāyupariyanto vā.",
  "atk-s0504a:1506_6": "So tato cuto amutra udapādinti sohaṃ tato bhavato yonito gatito viññāṇaṭṭhitito sattāvāsato",
  "atk-s0504a:1506_7": "sattanikāyato vā cuto puna amukasmiṃ nāma bhave yoniyā gatiyā viññāṇaṭṭhitiyā sattāvāse",
  "atk-s0504a:1506_8": "sattanikāye vā udapādiṃ. Tatrāpāsinti atha tatrapi bhave yoniyā gatiyā viññāṇaṭṭhitiyā",
  "atk-s0504a:1506_9": "sattāvāse sattanikāye vā puna ahosiṃ. Evaṃnāmotiādi vuttanayameva.",
  "atk-s0504a:1507_0": "Atha vā yasmā “amutrāsi”nti idaṃ anupubbena ārohantassa attano abhinīhārānurūpaṃ",
  "atk-s0504a:1507_1": "yathābalaṃ saraṇaṃ, “so tato cuto”ti paṭinivattantassa paccavekkhaṇaṃ, tasmā “idhūpapanno”ti",
  "atk-s0504a:1507_2": "imissā idhūpapattiyā anantaraṃ “amutra udapādi”nti vuttaṃ. Tatrāpāsinti tatrapi bhave…pe…",
  "atk-s0504a:1507_3": "sattanikāye vā āsiṃ. Evaṃnāmoti datto vā mitto vā, evaṃgottoti vāseṭṭho vā kassapo",
  "atk-s0504a:1507_4": "vā. Evaṃvaṇṇoti kāḷo vā odāto vā. Evamāhāroti sudhāhāro vā sāliodanādiāhāro vā. Evaṃsukhadukkhappaṭisaṃvedīti",
  "atk-s0504a:1507_5": "dibbasukhappaṭisaṃvedī vā mānusasukhadukkhappaṭisaṃvedī vā. Evamāyupariyantoti evaṃ",
  "atk-s0504a:1507_6": "taṃtaṃparamāyupariyanto. So tato cutoti sohaṃ tato bhavādito cuto. Idhūpapannoti",
  "atk-s0504a:1507_7": "idha imasmiṃ carimabhave manusso hutvā upapanno nibbatto.",
  "atk-s0504a:1508_0": "Itīti evaṃ. Sākāraṃ sauddesanti nāmagottādivasena sauddesaṃ, vaṇṇādivasena sākāraṃ.",
  "atk-s0504a:1508_1": "Nāmagottena hi sattā “tisso gotamo”ti uddisīyanti, vaṇṇādīhi “sāmo odāto”ti nānattato",
  "atk-s0504a:1508_2": "paññāyanti. Tasmā nāmagottaṃ uddeso, itare ākārā. Ayamassa paṭhamā vijjā adhigatāti",
  "atk-s0504a:1508_3": "ayaṃ iminā bhikkhunā paṭhamaṃ adhigamavasena paṭhamā, viditakaraṇaṭṭhena vijjā adhigatā",
  "atk-s0504a:1508_4": "sacchikatā hoti. Kiṃ panāyaṃ viditaṃ karoti? Pubbenivāsaṃ. Avijjāti tasseva pubbenivāsassa",
  "atk-s0504a:1508_5": "aviditakaraṇaṭṭhena tassa paṭicchādakamoho vuccati. Tamoti sveva moho paṭicchādakaṭṭhena",
  "atk-s0504a:1508_6": "tamoti vuccati. Ālokoti sā eva vijjā obhāsakaraṇaṭṭhena āloko. Ettha ca vijjā adhigatāti",
  "atk-s0504a:1508_7": "ayaṃ attho, sesaṃ pasaṃsāvacanaṃ. Yojanā panettha – ayaṃ kho tena bhikkhunā vijjā",
  "atk-s0504a:1508_8": "adhigatā, tassa adhigatavijjassa avijjā vihatā, vinaṭṭhāti attho. Kasmā? Yasmā vijjā",
  "atk-s0504a:1508_9": "uppannāti. Sesapadadvayepi eseva nayo.",
  "atk-s0504a:1509_0": "Yathā tanti ettha yathāti opammatthe, tanti nipātamattaṃ. Satiyā avippavāsena appamattassa.",
  "atk-s0504a:1509_1": "Vīriyātāpena ātāpino. Kāye ca jīvite ca anapekkhatāya pahitattassa pesitacittassāti",
  "atk-s0504a:1509_2": "attho. Idaṃ vuttaṃ hoti – yathā appamattassa ātāpino pahitattassa viharato avijjā",
  "atk-s0504a:1509_3": "vihaññeyya, vijjā uppajjeyya, tamo vihaññeyya, āloko uppajjeyya; evameva tassa bhikkhuno",
  "atk-s0504a:1509_4": "avijjā vihatā, vijjā uppannā, tamo vihato, āloko uppanno, tassa padhānānuyogassa",
  "atk-s0504a:1509_5": "anurūpameva phalaṃ labhitvā viharatīti.",
  "atk-s0504a:1510_0": "Dibbena cakkhunāti ettha yaṃ vattabbaṃ, taṃ heṭṭhā vuttameva. Visuddhenāti cutūpapātadassanena",
  "atk-s0504a:1510_1": "diṭṭhivisuddhihetubhāvato visuddhaṃ. Yo hi cutimattameva passati na upapātaṃ, so",
  "atk-s0504a:1510_2": "ucchedadiṭṭhiṃ gaṇhāti. Yo upapātamattameva passati na cutiṃ, so navasattapātubhāvadiṭṭhiṃ",
  "atk-s0504a:1510_3": "gaṇhāti. Yo pana tadubhayaṃ passati, so yasmā duvidhampi taṃ diṭṭhigataṃ ativattati,",
  "atk-s0504a:1510_4": "tasmāssa taṃ dassanaṃ diṭṭhivisuddhihetu hoti, tadubhayampāyaṃ buddhaputto passati.",
  "atk-s0504a:1510_5": "Tena vuttaṃ “cutūpapātadassanena diṭṭhivisuddhihetubhāvato visuddha”nti. Ekādasaupakkilesavirahato",
  "atk-s0504a:1510_6": "vā visuddhaṃ. Yathāha “vicikicchā cittassa upakkilesoti – iti viditvā vicikicchaṃ",
  "atk-s0504a:1510_7": "cittassa upakkilesaṃ pajahiṃ, amanasikāro…pe… thinamiddhaṃ, chambhitattaṃ, uppillaṃ,",
  "atk-s0504a:1510_8": "duṭṭhullaṃ, accāraddhavīriyaṃ, atilīnavīriyaṃ, abhijappā, nānattasaññā, atinijjhāyitattaṃ",
  "atk-s0504a:1510_9": "rūpānaṃ cittassa upakkileso”ti evaṃ vuttehi ekādasahi upakkilesehi anupakkiliṭṭhattā",
  "atk-s0504a:1510_10": "visuddhaṃ. Manussūpacāraṃ atikkamitvā rūpadassanena atikkantamānusakaṃ, maṃsacakkhuṃ",
  "atk-s0504a:1510_11": "vā atikkantattā atikkantamānusakaṃ. Tena dibbena cakkhunā visuddhena atikkantamānusakena.",
  "atk-s0504a:1510_12": "Satte passatīti manussamaṃsacakkhunā viya satte passati dakkhati āloketi.",
  "atk-s0504a:1511_0": "Cavamāne upapajjamāneti ettha cutikkhaṇe upapattikkhaṇe vā dibbacakkhunāpi daṭṭhuṃ",
  "atk-s0504a:1511_1": "na sakkā. Ye pana āsannacutikā idāni cavissanti, te cavamānā. Ye ca gahitapaṭisandhikā",
  "atk-s0504a:1511_2": "sampatinibbattā vā, te upapajjamānāti adhippetā. Te evarūpe cavamāne upapajjamāne",
  "atk-s0504a:1511_3": "ca passatīti dasseti. Hīneti mohanissandayuttattā hīnānaṃ jātikulabhogādīnaṃ vasena",
  "atk-s0504a:1511_4": "hīḷite paribhūte. Paṇīteti amohanissandayuttattā tabbiparīte. Suvaṇṇeti adosanissandayuttattā",
  "atk-s0504a:1511_5": "iṭṭhakantamanāpavaṇṇayutte. Dubbaṇṇeti dosanissandayuttattā aniṭṭhaakantāmanāpavaṇṇayutte.",
  "atk-s0504a:1511_6": "Abhirūpe virūpetipi attho. Sugateti sugatigate, alobhanissandayuttattā vā aḍḍhe mahaddhane.",
  "atk-s0504a:1511_7": "Duggateti duggatigate, lobhanissandayuttattā vā dalidde appannapānabhojane. Yathākammūpageti",
  "atk-s0504a:1511_8": "yaṃ yaṃ kammaṃ upacitaṃ, tena tena upagate. Tattha purimehi “cavamāne”tiādīhi dibbacakkhukiccaṃ",
  "atk-s0504a:1511_9": "vuttaṃ, iminā pana padena yathākammūpagañāṇakiccaṃ.",
  "atk-s0504a:1512_0": "Tassa ca ñāṇassa ayaṃ uppattikkamo – idha bhikkhu heṭṭhā nirayābhimukhaṃ ālokaṃ vaḍḍhetvā",
  "atk-s0504a:1512_1": "nerayike satte passati mahantaṃ dukkhaṃ anubhavamāne, idaṃ dassanaṃ dibbacakkhuñāṇakiccameva.",
  "atk-s0504a:1512_2": "So ca evaṃ manasi karoti “kiṃ nu kho kammaṃ katvā ime sattā etaṃ dukkhaṃ anubhavantī”ti,",
  "atk-s0504a:1512_3": "athassa “idaṃ nāma katvā”ti taṃkammārammaṇaṃ ñāṇaṃ uppajjati. Tathā upari devalokābhimukhaṃ",
  "atk-s0504a:1512_4": "ālokaṃ vaḍḍhetvā nandanavanamissakavanaphārusakavanādīsu satte passati dibbasampattiṃ",
  "atk-s0504a:1512_5": "anubhavamāne, idampi dassanaṃ dibbacakkhuñāṇakiccameva. So evaṃ manasi karoti “kiṃ",
  "atk-s0504a:1512_6": "nu kho kammaṃ katvā ime sattā etaṃ sampattiṃ anubhavantī”ti? Athassa “idaṃ nāma katvā”ti",
  "atk-s0504a:1512_7": "taṃkammārammaṇaṃ ñāṇaṃ uppajjati, idaṃ yathākammūpagañāṇaṃ nāma. Imassa visuṃ parikammaṃ",
  "atk-s0504a:1512_8": "nāma natthi. Yathā cimassa, evaṃ anāgataṃsañāṇassapi. Dibbacakkhupādakāneva hi imāni",
  "atk-s0504a:1512_9": "dibbacakkhunā saheva ijjhanti. Kāyaduccaritenātiādīsu yaṃ vattabbaṃ, taṃ heṭṭhā vuttanayameva.",
  "atk-s0504a:1512_10": "Idha vijjāti dibbacakkhuñāṇavijjā. Avijjāti sattānaṃ cutipaṭisandhicchādikā avijjā.",
  "atk-s0504a:1512_11": "Sesaṃ vuttanayameva.",
  "atk-s0504a:1513": "Tatiyavāre vijjāti arahattamaggañāṇavijjā. Avijjāti catusaccappaṭicchādikā avijjā. Sesaṃ heṭṭhā vuttanayattā suviññeyyameva. Evaṃ khotiādi nigamanaṃ.",
  "atk-s0504a:1514_0": "Gāthāsu ayaṃ saṅkhepattho – yo yathāvuttaṃ pubbenivāsaṃ aveti avagacchati, vuttanayena",
  "atk-s0504a:1514_1": "pākaṭaṃ katvā jānāti. “Yovedī”tipi pāṭho, yo avedi viditaṃ katvā ṭhitoti attho. Chabbīsatidevalokasaṅkhātaṃ",
  "atk-s0504a:1514_2": "saggaṃ catubbidhaṃ apāyañca vuttanayeneva dibbacakkhunā passati. Athoti tato paraṃ",
  "atk-s0504a:1514_3": "jātikkhayasaṅkhātaṃ arahattaṃ nibbānameva vā patto adhigato. Tato eva abhiññā abhivisiṭṭhāya",
  "atk-s0504a:1514_4": "maggapaññāya jānitabbaṃ catusaccadhammaṃ jānitvā kiccavosānena vosito niṭṭhānappatto.",
  "atk-s0504a:1514_5": "Moneyyadhammasamannāgamena muni, khīṇāsavo yasmā etāhi yathāvuttāhi tīhi vijjāhi",
  "atk-s0504a:1514_6": "samannāgatattā tato tatiyavijjāya sabbathā bāhitapāpattā ca tevijjo brāhmaṇo nāma",
  "atk-s0504a:1514_7": "hoti. Tasmā tameva ahaṃ tevijjaṃ brāhmaṇaṃ vadāmi, aññaṃ pana lapitalāpanaṃ yajuādimantapadānaṃ",
  "atk-s0504a:1514_8": "ajjhāpanaparaṃ tevijjaṃ brāhmaṇaṃ na vadāmi, tevijjoti taṃ na kathemīti.",
  "atk-s0504a:1515": "Iti imasmiṃ vagge dutiyasutte vaṭṭaṃ kathitaṃ, pañcamaaṭṭhamadasamasuttesu vivaṭṭaṃ kathitaṃ, itaresu vaṭṭavivaṭṭaṃ kathitanti veditabbaṃ.",
  "atk-s0504a:1516": "Dasamasuttavaṇṇanā niṭṭhitā.",
  "atk-s0504a:1517": "Pañcamavaggavaṇṇanā niṭṭhitā.",
  "atk-s0504a:1518": "Paramatthadīpaniyā khuddakanikāya-aṭṭhakathāya",
  "atk-s0504a:1519": "Itivuttakassa tikanipātavaṇṇanā niṭṭhitā.",
  "atk-s0504a:1520": "4. Catukkanipāto",
  "atk-s0504a:1521": "1. Brāhmaṇadhammayāgasuttavaṇṇanā",
  "atk-s0504a:1522_0": "100. Catukkanipātassa paṭhame ahanti attaniddeso. Yo hi paro na hoti, so niyakajjhattasaṅkhāto",
  "atk-s0504a:1522_1": "attā “aha”nti vuccati. Asmīti paṭijānanā. Yo paramatthabrāhmaṇabhāvo “aha”nti vuccamāno,",
  "atk-s0504a:1522_2": "tassa attani atthibhāvaṃ paṭijānanto hi satthā “asmī”ti avoca. “Ahamasmī”ti ca yathā",
  "atk-s0504a:1522_3": "“ahamasmi brahmā mahābrahmā, seyyohamasmī”ti ca appahīnadiṭṭhimānānusayā puthujjanā",
  "atk-s0504a:1522_4": "attano diṭṭhimānamaññanābhinivesavasena abhivadanti, na evaṃ vuttaṃ. Sabbaso pana",
  "atk-s0504a:1522_5": "pahīnadiṭṭhimānānusayo bhagavā samaññaṃ anatidhāvanto lokasamaññānurodhena veneyyasantānesu",
  "atk-s0504a:1522_6": "dhammaṃ patiṭṭhapento kevalaṃ tādisassa guṇassa attani vijjamānataṃ paṭijānanto “ahamasmī”ti",
  "atk-s0504a:1522_7": "āha. Brāhmaṇoti bāhitapāpattā brahmassa ca aṇanato brāhmaṇo. Ayañhettha attho – bhikkhave,",
  "atk-s0504a:1522_8": "ahaṃ paramatthato brāhmaṇosmīti. Bhagavā sabbākāraparipuṇṇassa dānasaṃyamādivatasamādānassa",
  "atk-s0504a:1522_9": "niravasesāya tapacariyāya pāraṃ gato sammadeva vusitabrahmacariyavāso sakalavedantagū",
  "atk-s0504a:1522_10": "suvisuddhavijjācaraṇo sabbathā ninhātapāpamalo anuttarassa ariyamaggasaṅkhātassa",
  "atk-s0504a:1522_11": "brāhmaṇassa vattā pavattā, suparisuddhassa ca sāsanabrahmacariyassa pavedetā, tasmā",
  "atk-s0504a:1522_12": "sabbaso bāhitapāpattā brahmassa ca aṇanato kathanato paramatthena brāhmaṇoti vuccati.",
  "atk-s0504a:1523_0": "Iti bhagavā sadevake loke attano anuttaraṃ brāhmaṇabhāvaṃ pavedetvā yāni tāni brāhmaṇadānādīni",
  "atk-s0504a:1523_1": "cha kammāni brāhmaṇassa paññāpenti, tesampi suparisuddhānaṃ ukkaṃsato attani saṃvijjamānataṃ",
  "atk-s0504a:1523_2": "dassetuṃ “yācayogo”tiādimāha.",
  "atk-s0504a:1524_0": "Tattha yācayogoti yācehi yutto. Yācantīti yācā, yācakā, te panettha veneyyā veditabbā.",
  "atk-s0504a:1524_1": "Te hi “desetu, bhante bhagavā, dhammaṃ; desetu, sugato, dhamma”nti bhagavantaṃ upasaṅkamitvā",
  "atk-s0504a:1524_2": "dhammadesanaṃ yācanti. Bhagavā ca tesaṃ icchāvighātaṃ akaronto yathāruci dhammaṃ",
  "atk-s0504a:1524_3": "desento dhammadānaṃ detīti yācayogo, sadā sabbakālaṃ tehi avirahito. Atha vā yācayogoti",
  "atk-s0504a:1524_4": "yācanayoggo, adhippāyapūraṇato yācituṃ yuttoti attho “yājayogo”tipi pāṭho. Tattha",
  "atk-s0504a:1524_5": "yājo vuccati mahādānaṃ, yiṭṭhanti attho. Idha pana dhammadānaṃ veditabbaṃ, yāje niyuttoti",
  "atk-s0504a:1524_6": "yājayogā. Sadāti sabbadā, anavaratappavattasaddhammamahādānoti attho. Atha vā yājena",
  "atk-s0504a:1524_7": "yojetītipi yājayogo. Tividhadānasaṅkhātena yājena satte yathārahaṃ yojeti, tattha",
  "atk-s0504a:1524_8": "dāne niyojetīti attho. “Yājayogo satata”ntipi paṭhanti. Payatapāṇīti parisuddhahattho.",
  "atk-s0504a:1524_9": "Yo hi dānādhimutto āmisadānaṃ dento sakkaccaṃ sahatthena deyyadhammaṃ dātuṃ sadā",
  "atk-s0504a:1524_10": "dhotahatthoyeva hoti, so “payatapāṇī”ti vuccati. Bhagavāpi dhammadānādhimutto sakkaccaṃ",
  "atk-s0504a:1524_11": "sabbakālaṃ dhammadāne yuttappayuttoti katvā vuttaṃ “payatapāṇī”ti. “Sadā”ti ca padaṃ",
  "atk-s0504a:1524_12": "imināpi saddhiṃ yojetabbaṃ “sadā payatapāṇī”ti. Avibhāgena hi satthā veneyyalokassa",
  "atk-s0504a:1524_13": "saddhammadānaṃ sadā sabbakālaṃ pavattento tattha yuttappayutto hutvā viharati.",
  "atk-s0504a:1525_0": "Aparo nayo – yogo vuccati bhāvanā. Yathāha “yogā ve jāyate bhūrī”ti. Tasmā yājayogoti",
  "atk-s0504a:1525_1": "yājabhāvanaṃ, pariccāgabhāvanaṃ anuyuttoti attho. Bhagavā hi abhisambodhito pubbe",
  "atk-s0504a:1525_2": "bodhisattabhūtopi karuṇāsamussāhito anavasesato dānaṃ paribrūhento tattha ukkaṃsapāramippatto",
  "atk-s0504a:1525_3": "hutvā abhisambodhiṃ pāpuṇi, buddho hutvāpi tividhaṃ dānaṃ paribrūhesi visesato dhammadānaṃ,",
  "atk-s0504a:1525_4": "parepi tattha niyojesi. Tathā hi so veneyyayācakānaṃ kassaci saraṇāni adāsi, kassaci",
  "atk-s0504a:1525_5": "pañca sīlāni, kassaci dasa sīlāni, kassaci catupārisuddhisīlaṃ, kassaci dhutadhamme,",
  "atk-s0504a:1525_6": "kassaci cattāri jhānāni, kassaci aṭṭha samāpattiyo, kassaci pañcābhiññāyo, cattāro",
  "atk-s0504a:1525_7": "magge, cattāri sāmaññaphalāni, tisso vijjā, catasso paṭisambhidāti evamādilokiyalokuttarabhedaṃ",
  "atk-s0504a:1525_8": "guṇadhanaṃ dhammadānavasena yathādhippāyaṃ dento pare ca “dethā”ti niyojento pariccāgabhāvanaṃ",
  "atk-s0504a:1525_9": "paribrūhesi. Tena vuttaṃ “pariccāgabhāvanaṃ anuyutto”ti.",
  "atk-s0504a:1526_0": "Payatapāṇīti vā āyatapāṇī, hatthagataṃ kiñci dātuṃ “ehi gaṇhā”ti pasāritahattho viya",
  "atk-s0504a:1526_1": "ācariyamuṭṭhiṃ akatvā saddhammadāne yuttappayuttoti attho. Payatapāṇīti vā ussāhitahattho,",
  "atk-s0504a:1526_2": "āmisadānaṃ dātuṃ ussāhitahattho viya dhammadāne katussāhoti attho. Antimadehadharoti",
  "atk-s0504a:1526_3": "brahmacariyavasena brāhmaṇakaraṇānaṃ dhammānaṃ pāripūriyā pacchimattabhāvadhārī.",
  "atk-s0504a:1526_4": "Avusitavato hi vasalakaraṇānaṃ dhammānaṃ appahānena vasalādisamaññā gati āyatiṃ gabbhaseyyā",
  "atk-s0504a:1526_5": "siyā. Tena bhagavā attano accantavusitabrāhmaṇabhāvaṃ dasseti. Anuttaro bhisakko",
  "atk-s0504a:1526_6": "sallakattoti duttikicchassa vaṭṭadukkharogassa tikicchanato uttamo bhisakko, aññehi",
  "atk-s0504a:1526_7": "anuddharaṇīyānaṃ rāgādisallānaṃ kantanato samucchedavasena samuddharaṇato uttamo",
  "atk-s0504a:1526_8": "sallakantanavejjo. Iminā nippariyāyato brāhmaṇakaraṇānaṃ dhammānaṃ attani patiṭṭhitānaṃ",
  "atk-s0504a:1526_9": "parasantatiyaṃ patiṭṭhāpanena paresampi brāhmaṇakaraṇamāha.",
  "atk-s0504a:1527_0": "Tassa me tumhe puttāti tassa evarūpassa mama tumhe, bhikkhave, puttā atrajā hotha.",
  "atk-s0504a:1527_1": "Orasāti urasi sambandhā. Yathā hi sattānaṃ orasaputtā atrajā visesena pitusantakassa",
  "atk-s0504a:1527_2": "dāyajjassa bhāgino honti, evametepi ariyapuggalā sammāsambuddhassa dhammassavanante",
  "atk-s0504a:1527_3": "ariyāya jātiyā jātā. Tassa santakassa vimuttisukhassa ariyadhammaratanassa ca ekaṃsabhāgiyatāya",
  "atk-s0504a:1527_4": "orasā. Atha vā bhagavato dhammadesanānubhāvena ariyabhūmiṃ okkamamānā okkantā ca",
  "atk-s0504a:1527_5": "ariyasāvakā satthu ure vāyāmajanitābhijātitāya nippariyāyena “orasaputtā”ti vattabbataṃ",
  "atk-s0504a:1527_6": "arahanti. Tathā hi te bhagavatā āsayānusayacariyādhimuttiādivolokanena vajjānucintanena",
  "atk-s0504a:1527_7": "ca hadaye katvā vajjato nivāretvā anavajje patiṭṭhapentena sīlādidhammasarīraposanena",
  "atk-s0504a:1527_8": "saṃvaḍḍhitā. Mukhato jātāti mukhato jātāya dhammadesanāya ariyāya jātiyā jātattā",
  "atk-s0504a:1527_9": "mukhato jātā. Atha vā anaññasādhāraṇato sabbassa kusaladhammassa mukhato pātimokkhato",
  "atk-s0504a:1527_10": "vuṭṭhānagāminivipassanāsaṅkhātato vimokkhamukhato vā ariyamaggajātiyā jātātipi mukhato",
  "atk-s0504a:1527_11": "jātā. Sikkhattayasaṅgahe sāsanadhamme ariyamaggadhamme vā jātāti dhammajā. Teneva",
  "atk-s0504a:1527_12": "dhammena nimmitā māpitāti dhammanimmitā. Satidhammavicayādi dhammadāyādā, na lābhasakkārādi",
  "atk-s0504a:1527_13": "āmisadāyādā, dhammadāyādā no āmisadāyādā hothāti attho.",
  "atk-s0504a:1528_0": "Tattha dhammo duvidho – nippariyāyadhammo, pariyāyadhammoti. Āmisampi duvidhaṃ –",
  "atk-s0504a:1528_1": "nippariyāyāmisaṃ, pariyāyāmisanti. Kathaṃ? Maggaphalanibbānappabhedo hi navavidho",
  "atk-s0504a:1528_2": "lokuttaradhammo nippariyāyadhammo, nibbattitadhammoyeva, na kenaci pariyāyena kāraṇena",
  "atk-s0504a:1528_3": "vā lesena vā dhammo. Yaṃ panidaṃ vivaṭṭūpanissitaṃ kusalaṃ, seyyathidaṃ – idhekacco",
  "atk-s0504a:1528_4": "vivaṭṭaṃ patthento dānaṃ deti, sīlaṃ samādiyati, uposathakammaṃ karoti, gandhamālādīhi",
  "atk-s0504a:1528_5": "vatthupūjaṃ karoti, dhammaṃ suṇāti, deseti, jhānasamāpattiyo nibbatteti, evaṃ karonto",
  "atk-s0504a:1528_6": "anupubbena nippariyāyaṃ amataṃ nibbānaṃ paṭilabhati, ayaṃ pariyāyadhammo. Tathā cīvarādayo",
  "atk-s0504a:1528_7": "cattāro paccayā nippariyāyāmisameva, na aññena pariyāyena vā kāraṇena vā lesena vā",
  "atk-s0504a:1528_8": "āmisaṃ. Yaṃ panidaṃ vaṭṭagāmikusalaṃ, seyyathidaṃ – idhekacco vaṭṭaṃ patthento sampattibhavaṃ",
  "atk-s0504a:1528_9": "icchamāno dānaṃ deti…pe… samāpattiyo nibbatteti, evaṃ karonto anupubbena devamanussasampattiyo",
  "atk-s0504a:1528_10": "paṭilabhati, idaṃ pariyāyāmisaṃ nāma.",
  "atk-s0504a:1529": "Tattha nippariyāyadhammopi bhagavatoyeva santako. Bhagavatā hi kathitattā bhikkhū maggaphalanibbānāni adhigacchanti. Vuttañhetaṃ –",
  "atk-s0504a:1530": "“So, hi, brāhmaṇa, bhagavā anuppannassa maggassa uppādetā, asañjātassa maggassa sañjanetā…pe… maggānugā ca panetarahi sāvakā viharanti pacchā samannāgatā”ti.",
  "atk-s0504a:1531": "“So, hāvuso, bhagavā jānaṃ jānāti, passaṃ passati, cakkhubhūto ñāṇabhūto dhammabhūto brahmabhūto, vattā pavattā, atthassa ninnetā, amatassa dātā, dhammassāmī tathāgato”ti ca.",
  "atk-s0504a:1532_0": "Pariyāyadhammopi bhagavatoyeva santako. Bhagavatā hi kathitattā eva jānanti “vivaṭṭaṃ",
  "atk-s0504a:1532_1": "patthetvā dānaṃ dento…pe… samāpattiyo nibbattento anukkamena amataṃ nibbānaṃ paṭilabhatī”ti.",
  "atk-s0504a:1532_2": "Nippariyāyāmisampi bhagavatoyeva santakaṃ. Bhagavatā hi anuññātattāyeva bhikkhūhi",
  "atk-s0504a:1532_3": "jīvakavatthuṃ ādiṃ katvā paṇītacīvaraṃ laddhaṃ. Yathāha –",
  "atk-s0504a:1533": "“Anujānāmi, bhikkhave, gahapaticīvaraṃ. Yo icchati, paṃsukūliko hotu. Yo icchati, gahapaticīvaraṃ sādiyatu. Itarītarenapāhaṃ, bhikkhave, santuṭṭhiṃyeva vaṇṇemī”ti.",
  "atk-s0504a:1534_0": "Evaṃ itarepi paccayā bhagavatā anuññātattā eva bhikkhūhi paribhuñjituṃ laddhā. Pariyāyāmisampi",
  "atk-s0504a:1534_1": "bhagavatoyeva santakaṃ. Bhagavatā hi kathitattā eva jānanti “sampattibhavaṃ patthento",
  "atk-s0504a:1534_2": "dānaṃ datvā sīlaṃ…pe… samāpattiyo nibbattetvā anukkamena pariyāyāmisaṃ dibbasampattiṃ",
  "atk-s0504a:1534_3": "manussasampattiñca paṭilabhatī”ti. Yadeva yasmā nippariyāyadhammopi pariyāyadhammopi",
  "atk-s0504a:1534_4": "nippariyāyāmisampi pariyāyāmisampi bhagavatoyeva santakaṃ, tasmā tattha attano sāmibhāvaṃ",
  "atk-s0504a:1534_5": "dassento tattha ca yaṃ seṭṭhataraṃ accantahitasukhāvahaṃ tattheva ne niyojento evamāha",
  "atk-s0504a:1534_6": "“tassa me tumhe puttā orasā…pe… no āmisadāyādā”ti.",
  "atk-s0504a:1535_0": "Iti bhagavā paripuṇṇavatasamādānaṃ tapacariyaṃ sammadeva vusitabrahmacariyaṃ suvisuddhavijjācaraṇasampannaṃ",
  "atk-s0504a:1535_1": "anavasesavedantapāraguṃ bāhitasabbapāpaṃ satataṃ yācayogaṃ sadevake loke anuttaradakkhiṇeyyabhāvappattaṃ",
  "atk-s0504a:1535_2": "attano paramatthabrāhmaṇabhāvaṃ ariyasāvakānañca attano orasaputtādibhāvaṃ pavedesi.",
  "atk-s0504a:1535_3": "Bhagavā hi “sīhoti kho, bhikkhave, tathāgatassetaṃ adhivacanaṃ arahato sammāsambuddhassā”ti",
  "atk-s0504a:1535_4": "ettha sīhasadisaṃ, “puriso maggakusaloti kho, tissa, tathāgatassetaṃ adhivacana”nti",
  "atk-s0504a:1535_5": "ettha maggadesakapurisasadisaṃ, “rājāhamasmi selā”ti ettha rājasadisaṃ, “bhisakko",
  "atk-s0504a:1535_6": "sallakattoti kho, sunakkhatta, tathāgatassetaṃ adhivacana”nti ettha vejjasadisaṃ,",
  "atk-s0504a:1535_7": "“brāhmaṇoti kho, bhikkhave, tathāgatassetaṃ adhivacana”nti ettha brāhmaṇasadisaṃ",
  "atk-s0504a:1535_8": "attānaṃ kathesi. Idhāpi brāhmaṇa sadisaṃ katvā kathesi.",
  "atk-s0504a:1536_0": "Idāni yehi dānādīhi yuttassa ito bāhirakabrāhmaṇassa brāhmaṇakiccaṃ paripuṇṇaṃ maññanti,",
  "atk-s0504a:1536_1": "tehi attano dānādīnaṃ aggaseṭṭhabhāvaṃ pakāsetuṃ “dvemāni, bhikkhave, dānānī”tiādi",
  "atk-s0504a:1536_2": "āraddhaṃ. Tattha yāgāti mahāyaññā, mahādānānīti attho, yāni “yiṭṭhānī”tipi vuccanti.",
  "atk-s0504a:1536_3": "Tattha velāmadānavessantaradānamahāvijitayaññasadisā āmisayāgā veditabbā, mahāsamayasuttamaṅgalasuttacūḷarāhulovādasuttasamacittasuttadesanādayo",
  "atk-s0504a:1536_4": "dhammayāgā. Sesaṃ heṭṭhā vuttanayameva.",
  "atk-s0504a:1537_0": "Gāthāyaṃ ayajīti adāsi. Amaccharīti sabbamacchariyānaṃ bodhimūleyeva suppahīnattā",
  "atk-s0504a:1537_1": "maccherarahito. Sabbabhūtānukampīti mahākaruṇāya sabbasatte piyaputtaṃ viya anuggaṇhanasīlo. Vuttañhetaṃ –",
  "atk-s0504a:1538": "“Vadhake devadatte ca, core aṅgulimālake;",
  "atk-s0504a:1539": "Dhanapāle rāhule ceva, samacitto mahāmunī”ti. –",
  "atk-s0504a:1540": "Sesaṃ suviññeyyameva.",
  "atk-s0504a:1541": "Paṭhamasuttavaṇṇanā niṭṭhitā.",
  "atk-s0504a:1542": "2. Sulabhasuttavaṇṇanā",
  "atk-s0504a:1543_0": "101. Dutiye appānīti parittāni. Sulabhānīti sukhena laddhabbāni, yattha katthaci",
  "atk-s0504a:1543_1": "vā sakkā hoti laddhuṃ. Anavajjānīti vajjarahitāni niddosāni āgamanasuddhito kāyamaṇḍanādikilesavatthubhāvābhāvato",
  "atk-s0504a:1543_2": "ca. Tattha sulabhatāya pariyesanadukkhassa abhāvo dassito, appatāya pariharaṇadukkhassapi",
  "atk-s0504a:1543_3": "abhāvo dassito, anavajjatāya agarahitabbatāya bhikkhusāruppabhāvo dassito hoti. Appatāya",
  "atk-s0504a:1543_4": "vā parittāsassa avatthutā, sulabhatāya gedhāya avatthutā, anavajjatāya ādīnavavasena",
  "atk-s0504a:1543_5": "nissaraṇapaññāya vatthutā dassitā hoti. Appatāya vā lābhena na somanassaṃ janayanti,",
  "atk-s0504a:1543_6": "sulabhatāya alābhena na domanassaṃ janayanti, anavajjatāya vippaṭisāranimittaṃ aññāṇupekkhaṃ",
  "atk-s0504a:1543_7": "na janayanti avippaṭisāravatthubhāvato.",
  "atk-s0504a:1544_0": "Paṃsukūlanti rathikāsusānasaṅkārakūṭādīsu yattha katthaci paṃsūnaṃ upari ṭhitattā",
  "atk-s0504a:1544_1": "abbhuggataṭṭhena paṃsukūlaṃ viyāti paṃsukūlaṃ, paṃsu viya kucchitabhāvaṃ ulati gacchatīti",
  "atk-s0504a:1544_2": "paṃsukūlanti evaṃ laddhanāmaṃ rathikādīsu patitanantakāni uccinitvā katacīvaraṃ.",
  "atk-s0504a:1544_3": "Piṇḍiyālopoti jaṅghapiṇḍiyā balena caritvā ghare ghare ālopamattaṃ katvā laddhabhojanaṃ.",
  "atk-s0504a:1544_4": "Rukkhamūlanti vivekānurūpaṃ yaṃkiñci rukkhasamīpaṃ. Pūtimuttanti yaṃkiñci gomuttaṃ.",
  "atk-s0504a:1544_5": "Yathā hi suvaṇṇavaṇṇopi kāyo pūtikāyova evaṃ abhinavampi muttaṃ pūtimuttameva. Tattha",
  "atk-s0504a:1544_6": "keci gomuttabhāvitaṃ haritakīkhaṇḍaṃ “pūtimutta”nti vadanti, pūtibhāvena āpaṇādito",
  "atk-s0504a:1544_7": "vissaṭṭhaṃ chaḍḍitaṃ apariggahitaṃ yaṃkiñci bhesajjaṃ pūtimuttanti adhippetanti apare.",
  "atk-s0504a:1545_0": "Yato khoti paccatte nissakkavacanaṃ, yaṃ khoti vuttaṃ hoti. Tena “tuṭṭho hotī”ti",
  "atk-s0504a:1545_1": "vuttakiriyaṃ parāmasati. Tuṭṭhoti santuṭṭho. Idamassāhanti yvāyaṃ catubbidhena yathāvuttena",
  "atk-s0504a:1545_2": "paccayena appena sulabhena santoso, idaṃ imassa bhikkhuno sīlasaṃvarādīsu aññataraṃ",
  "atk-s0504a:1545_3": "ekaṃ sāmaññaṅgaṃ samaṇabhāvakāraṇanti ahaṃ vadāmi. Santuṭṭhassa hi catupārisuddhisīlaṃ",
  "atk-s0504a:1545_4": "suparipuṇṇaṃ hoti, samathavipassanā ca bhāvanāpāripūriṃ gacchanti. Atha vā sāmaññaṃ",
  "atk-s0504a:1545_5": "nāma ariyamaggo. Tassa saṅkhepato dve aṅgāni – bāhiraṃ, ajjhattikanti. Tattha bāhiraṃ",
  "atk-s0504a:1545_6": "sappurisūpanissayo saddhammassavanañca, ajjhattikaṃ pana yoniso manasikāro dhammānudhammapaṭipatti",
  "atk-s0504a:1545_7": "ca. Tesu yasmā yathārahaṃ dhammānudhammapaṭipattibhūtā tassā mūlabhūtā cete dhammā,",
  "atk-s0504a:1545_8": "yadidaṃ appicchatā santuṭṭhitā pavivittatā asaṃsaṭṭhatā āraddhavīriyatāti evamādayo,",
  "atk-s0504a:1545_9": "tasmā vuttaṃ “idamassāhaṃ aññataraṃ sāmaññaṅganti vadāmī”ti.",
  "atk-s0504a:1546_0": "Gāthāsu senāsanamārabbhāti vihārādiṃ mañcapīṭhādiñca senāsanaṃ nissāya. Cīvaraṃ pānabhojananti",
  "atk-s0504a:1546_1": "nivāsanādicīvaraṃ, ambapānakādipānaṃ, khādanīyabhojanīyādibhuñjitabbavatthuñca ārabbhāti",
  "atk-s0504a:1546_2": "sambandho. Vighāto vihatabhāvo cetodukkhaṃ na hotīti yojanā. Ayañhettha saṅkhepattho",
  "atk-s0504a:1546_3": "– “asukasmiṃ nāma āvāse paccayā sulabhā”ti labhitabbaṭṭhānagamanena vā “mayhaṃ pāpuṇāti",
  "atk-s0504a:1546_4": "na tuyha”nti vivādāpajjanena vā navakammakaraṇādivasena vā senāsanādīni pariyesantānaṃ",
  "atk-s0504a:1546_5": "asantuṭṭhānaṃ icchitalābhādinā yo vighāto cittassa hoti, so tattha santuṭṭhassa na",
  "atk-s0504a:1546_6": "hotīti. Disā nappaṭihaññatīti santuṭṭhiyā cātuddisābhāvena disā nappaṭihanti. Vuttañhetaṃ –",
  "atk-s0504a:1547": "“Cātuddiso appaṭigho ca hoti,",
  "atk-s0504a:1548": "Santussamāno itarītarenā”ti. ;",
  "atk-s0504a:1549_0": "Yassa hi “asukaṭṭhānaṃ nāma gato cīvarādīni labhissāmī”ti cittaṃ uppajjati, tassa",
  "atk-s0504a:1549_1": "disā paṭihaññati nāma. Yassa pana evaṃ na uppajjati, tassa disā na paṭihaññati nāma.",
  "atk-s0504a:1549_2": "Dhammāti paṭipattidhammā. Sāmaññassānulomikāti samaṇadhammassa samathavipassanābhāvanāya",
  "atk-s0504a:1549_3": "ariyamaggasseva vā anucchavikā appicchatādayo. Adhiggahitāti sabbe te tuṭṭhacittassa",
  "atk-s0504a:1549_4": "santuṭṭhacittena bhikkhunā adhiggahitā paṭipakkhadhamme abhibhavitvā gahitā honti",
  "atk-s0504a:1549_5": "abbhantaragatā, na bāhiragatāti.",
  "atk-s0504a:1550": "Dutiyasuttavaṇṇanā niṭṭhitā.",
  "atk-s0504a:1551": "3. Āsavakkhayasuttavaṇṇanā",
  "atk-s0504a:1552_0": "102. Tatiye jānatoti jānantassa. Passatoti passantassa. Yadipi imāni dvepi padāni",
  "atk-s0504a:1552_1": "ekatthāni, byañjanameva nānaṃ, evaṃ santepi “jānato”ti ñāṇalakkhaṇaṃ upādāya puggalaṃ",
  "atk-s0504a:1552_2": "niddisati. Jānanalakkhaṇañhi ñāṇaṃ. “Passato”ti ñāṇappabhāvaṃ upādāya. Dassanappabhāvañhi",
  "atk-s0504a:1552_3": "upādāya ñāṇasamaṅgī puggalo cakkhumā viya puggalo cakkhunā rūpāni, ñāṇena vivaṭe",
  "atk-s0504a:1552_4": "dhamme passati. Atha vā jānatoti anubodhañāṇena jānato. Passatoti paṭivedhañāṇena",
  "atk-s0504a:1552_5": "passato. Paṭilomato vā dassanamaggena passato, bhāvanāmaggena jānato. Keci pana “ñātatīraṇapahānapariññāhi",
  "atk-s0504a:1552_6": "jānato, sikhāppattavipassanāya passato”ti vadanti. Atha vā dukkhaṃ pariññābhisamayena",
  "atk-s0504a:1552_7": "jānato, nirodhaṃ sacchikiriyābhisamayena passato. Tadubhaye ca sati pahānabhāvanābhisamayā",
  "atk-s0504a:1552_8": "siddhā eva hontīti catusaccābhisamayo vutto hoti. Yadā cettha vipassanāñāṇaṃ adhippetaṃ,",
  "atk-s0504a:1552_9": "tadā “jānato passato”ti padānaṃ hetuatthadīpanatā daṭṭhabbā. Yadā pana maggañāṇaṃ",
  "atk-s0504a:1552_10": "adhippetaṃ, tadā maggakiccatthadīpanatā.",
  "atk-s0504a:1553_0": "Āsavānaṃ khayanti “jānato, ahaṃ bhikkhave, passato āsavānaṃ khayaṃ vadāmī”ti evamāgate",
  "atk-s0504a:1553_1": "sabbāsavasaṃvarapariyāye “āsavānaṃ khayā anāsavaṃ cetovimutti”ntiādīsu ca suttapadesu",
  "atk-s0504a:1553_2": "āsavānaṃ pahānaṃ accantakkhayo asamuppādo khīṇākāro natthibhāvo “āsavakkhayo”ti vutto.",
  "atk-s0504a:1553_3": "“Āsavānaṃ khayā samaṇo hotī”tiādīsu phalaṃ.",
  "atk-s0504a:1554": "“Paravajjānupassissa, niccaṃ ujjhānasaññino;",
  "atk-s0504a:1555": "Āsavā tassa vaḍḍhanti, ārā so āsavakkhayā”ti. ; –",
  "atk-s0504a:1556": "Ādīsu nibbānaṃ.",
  "atk-s0504a:1557": "“Sekhassa sikkhamānassa, ujumaggānusārino;",
  "atk-s0504a:1558": "Khayasmiṃ paṭhamaṃ ñāṇaṃ, tato aññā anantarā;",
  "atk-s0504a:1559": "Tato aññāvimuttassa, ñāṇaṃ ve hoti tādino”ti. –",
  "atk-s0504a:1560_0": "Evamāgate indriyasutte idha ca maggo “āsavakkhayo”ti vutto. Tasmā yathāvuttanayena",
  "atk-s0504a:1560_1": "jānantassa passantassa ahaṃ ariyamaggādhigamaṃ vadāmīti vuttaṃ hoti. No ajānato no",
  "atk-s0504a:1560_2": "apassatoti yo pana na jānāti na passati, tassa no vadāmīti attho. Etena ye ajānato",
  "atk-s0504a:1560_3": "apassatopi saṃsārasuddhiṃ vadanti, te paṭikkhipati. Purimena vā padadvayena upāyo",
  "atk-s0504a:1560_4": "vutto, iminā anupāyapaṭisedho. Saṅkhepena cettha ñāṇaṃ āsavakkhayakaraṃ, sesaṃ tassa",
  "atk-s0504a:1560_5": "parikkhāroti dasseti.",
  "atk-s0504a:1561_0": "Idāni yaṃ jānato yaṃ passato āsavakkhayo hoti, taṃ dassetuṃ “kiñca, bhikkhave, jānato”ti",
  "atk-s0504a:1561_1": "pucchaṃ ārabhi. Tattha jānanā bahuvidhā. Dabbajātiko eva hi koci bhikkhu chattaṃ",
  "atk-s0504a:1561_2": "kātuṃ jānāti, koci cīvarādīnaṃ aññataraṃ, tassa īdisāni kammāni vattasīse ṭhatvā",
  "atk-s0504a:1561_3": "karontassa sā jānanā “maggaphalānaṃ padaṭṭhānaṃ na hotī”ti na vattabbā. Yo pana sāsane",
  "atk-s0504a:1561_4": "pabbajitvā vejjakammādīni kātuṃ jānāti, tassevaṃ jānato āsavā vaḍḍhantiyeva. Tasmā",
  "atk-s0504a:1561_5": "yaṃ jānato yaṃ passato āsavānaṃ khayo hoti, tadeva dassento āha “idaṃ dukkha”ntiādi.",
  "atk-s0504a:1561_6": "Tattha yaṃ vattabbaṃ catusaccakammaṭṭhānaṃ, taṃ heṭṭhā yonisomanasikārasutte saṅkhepato vuttameva.",
  "atk-s0504a:1562_0": "Tattha pana “yoniso, bhikkhave, bhikkhu manasi karonto akusalaṃ pajahati, kusalaṃ",
  "atk-s0504a:1562_1": "bhāvetī”ti āgatattā “idaṃ dukkhanti yoniso manasi karotī”tiādinā atthavibhāvanā katā.",
  "atk-s0504a:1562_2": "Idha “idaṃ dukkhanti, bhikkhave, jānato passato āsavānaṃ khayo hotī”ti āgatattā “idaṃ",
  "atk-s0504a:1562_3": "dukkhanti pariññāpaṭivedhavasena pariññābhisamayavasena maggañāṇena jānato passato",
  "atk-s0504a:1562_4": "āsavānaṃ khayo hotī”tiādinā nayena yojetabbaṃ. Āsavesu ca paṭhamamaggena diṭṭhāsavo",
  "atk-s0504a:1562_5": "khīyati, tatiyamaggena kāmāsavo, catutthamaggena bhavāsavo avijjāsavo ca khīyatīti veditabbo.",
  "atk-s0504a:1563_0": "Gāthāsu vimuttiñāṇanti vimuttiyaṃ nibbāne phale ca paccavekkhaṇañāṇaṃ. Uttamanti",
  "atk-s0504a:1563_1": "uttamadhammārammaṇattā uttamaṃ. Khaye ñāṇanti āsavānaṃ saṃyojanānañca khaye khayakare",
  "atk-s0504a:1563_2": "ariyamagge ñāṇaṃ. “Khīṇā saṃyojanā iti ñāṇa”nti idhāpi ānetvā sambandhitabbaṃ. Tena",
  "atk-s0504a:1563_3": "pahīnakilesapaccavekkhaṇaṃ dasseti. Evamettha cattāripi paccavekkhaṇañāṇāni vuttāni",
  "atk-s0504a:1563_4": "honti. Avasiṭṭhakilesapaccavekkhaṇā hi idha natthi arahattaphalādhigamassa adhippetattā.",
  "atk-s0504a:1563_5": "Yathā cettha jānato passatoti nibbānādhigamena sammādiṭṭhikiccaṃ adhikaṃ katvā vuttaṃ,",
  "atk-s0504a:1563_6": "evaṃ sammappadhānakiccampi adhikameva icchitabbanti dassento “na tvevidaṃ kusītenā”ti osānagāthamāha.",
  "atk-s0504a:1564_0": "Tattha na tvevidanti na tu eva idaṃ. Tusaddo nipātamattaṃ. Bālenamavijānatāti makāro",
  "atk-s0504a:1564_1": "padasandhikaro. Ayañhettha saṅkhepattho – idaṃ sekkhamaggena asekkhamaggena ca pattabbaṃ",
  "atk-s0504a:1564_2": "abhijjhākāyaganthādisabbaganthānaṃ pamocanaṃ pamocanassa nimittabhūtaṃ nibbānaṃ “idaṃ",
  "atk-s0504a:1564_3": "dukkha”ntiādinā cattāri saccāni yathābhūtaṃ avijānatā tato eva bālena aviddasunā",
  "atk-s0504a:1564_4": "yathā adhigantuṃ na sakkā, evaṃ kusītena nibbīriyenāpi, tasmā tadadhigamāya āraddhavīriyena",
  "atk-s0504a:1564_5": "bhavitabbanti. Tenāha bhagavā “āraddhavīriyassāyaṃ dhammo, no kusītassa”.",
  "atk-s0504a:1565": "“Ārambhatha nikkamatha, yuñjatha buddhasāsane;",
  "atk-s0504a:1566": "Dhunātha maccuno senaṃ, naḷāgāraṃva kuñjaro”ti. ;",
  "atk-s0504a:1567": "Tatiyasuttavaṇṇanā niṭṭhitā.",
  "atk-s0504a:1568": "4. Samaṇabrāhmaṇasuttavaṇṇanā",
  "atk-s0504a:1569_0": "103. Catutthe ye hi kecīti ye keci. Idaṃ dukkhanti yathābhūtaṃ nappajānantīti “idaṃ",
  "atk-s0504a:1569_1": "dukkhaṃ, ettakaṃ dukkhaṃ, na ito bhiyyo”ti aviparītaṃ sabhāvasarasalakkhaṇato vipassanāpaññāsahitāya",
  "atk-s0504a:1569_2": "maggapaññāya dukkhasaccaṃ na jānanti na paṭivijjhanti. Sesesupi eseva nayo. Na me",
  "atk-s0504a:1569_3": "te, bhikkhavetiādīsu ayaṃ saṅkhepattho – bhikkhave, catusaccakammaṭṭhānaṃ ananuyuttā",
  "atk-s0504a:1569_4": "pabbajjāmattasamaṇā ceva jātimattabrāhmaṇā ca na mayā te samitapāpasamaṇesu samaṇoti,",
  "atk-s0504a:1569_5": "bāhitapāpabrāhmaṇesu brāhmaṇoti ca sammatā anuññātā. Kasmā? Samaṇakaraṇānaṃ brāhmaṇakaraṇānañca",
  "atk-s0504a:1569_6": "dhammānaṃ abhāvatoti. Tenevāha “na ca pana te āyasmanto”tiādi. Tattha sāmaññatthanti",
  "atk-s0504a:1569_7": "sāmaññasaṅkhātaṃ atthaṃ, cattāri sāmaññaphalānīti attho. Brahmaññatthanti tasseva",
  "atk-s0504a:1569_8": "vevacanaṃ. Apare pana “sāmaññatthanti cattāro ariyamaggā, brahmaññatthanti cattāri",
  "atk-s0504a:1569_9": "ariyaphalānī”ti vadanti. Sesaṃ vuttanayameva. Sukkapakkho vuttavipariyāyena veditabbo.",
  "atk-s0504a:1569_10": "Gāthāsu apubbaṃ natthi.",
  "atk-s0504a:1570": "Catutthasuttavaṇṇanā niṭṭhitā.",
  "atk-s0504a:1571": "5. Sīlasampannasuttavaṇṇanā",
  "atk-s0504a:1572_0": "104. Pañcame sīlasampannāti ettha sīlaṃ nāma khīṇāsavānaṃ lokiyalokuttarasīlaṃ, tena",
  "atk-s0504a:1572_1": "sampannā samannāgatāti sīlasampannā. Samādhipaññāsupi eseva nayo. Vimutti pana phalavimuttiyeva,",
  "atk-s0504a:1572_2": "vimuttiñāṇadassanaṃ paccavekkhaṇañāṇaṃ. Evamettha sīlādayo tayo lokiyalokuttarā,",
  "atk-s0504a:1572_3": "vimutti lokuttarāva, vimuttiñāṇadassanaṃ lokiyameva. Diṭṭhadhammikasamparāyikaparamatthehi",
  "atk-s0504a:1572_4": "yathārahaṃ pare ovadanti anusāsantīti ovādakā. Viññāpakāti kammāni kammaphalāni ca,",
  "atk-s0504a:1572_5": "viññāpakā, tattha ca “ime dhammā kusalā, ime dhammā akusalā. Ime dhammā sāvajjā,",
  "atk-s0504a:1572_6": "ime dhammā anavajjā”tiādinā kusalādivibhāgato khandhādivibhāgato salakkhaṇato sāmaññalakkhaṇatoti",
  "atk-s0504a:1572_7": "vividhehi nayehi dhammānaṃ ñāpakā avabodhakā. Sandassakāti teyeva dhamme hatthena",
  "atk-s0504a:1572_8": "gahetvā viya parassa paccakkhato dassetāro. Samādapakāti yaṃ sīlādi yehi asamādinnaṃ,",
  "atk-s0504a:1572_9": "tassa samādāpetāro, tattha te patiṭṭhāpetāro. Samuttejakāti evaṃ kusaladhammesu patiṭṭhitānaṃ",
  "atk-s0504a:1572_10": "upari adhicittānuyoge niyojanavasena cittassa sammā uttejakā, yathā visesādhigamo",
  "atk-s0504a:1572_11": "hoti, evaṃ nisāmanavasena tejakā. Sampahaṃsakāti tesaṃ yathāladdhehi upariladdhabbehi",
  "atk-s0504a:1572_12": "ca guṇavisesehi cittassa sammā pahaṃsakā, laddhassādavasena suṭṭhu tosakā. Alaṃsamakkhātāroti",
  "atk-s0504a:1572_13": "alaṃ pariyattaṃ yathāvuttaṃ aparihāpetvā sammadeva anuggahādhippāyena akkhātāro.",
  "atk-s0504a:1573_0": "Atha vā sandassakāti dhammaṃ desentā pavattinivattiyo sabhāvasarasalakkhaṇato sammadeva",
  "atk-s0504a:1573_1": "dassetāro. Samādapakāti citte patiṭṭhāpanavasena tasseva atthassa gāhāpakā. Samuttejakāti",
  "atk-s0504a:1573_2": "tadatthaggahaṇe ussāhajananena sammadeva vodapakā jotakā vā. Sampahaṃsakāti tadatthapaṭipattiyaṃ",
  "atk-s0504a:1573_3": "ānisaṃsadassanena sammadeva pahaṃsakā tosakā. Alaṃsamakkhātāroti samatthā hutvā vuttanayena",
  "atk-s0504a:1573_4": "samakkhātāro. Saddhammassāti paṭivedhasaddhammassa, tividhassāpi vā saddhammassa desetāro.",
  "atk-s0504a:1574_0": "Dassanampahanti dassanampi ahaṃ. Taṃ panetaṃ cakkhudassanaṃ ñāṇadassananti duvidhaṃ.",
  "atk-s0504a:1574_1": "Tattha pasannehi cakkhūhi ariyānaṃ olokanaṃ cakkhudassanaṃ nāma. Ariyabhāvakarānaṃ",
  "atk-s0504a:1574_2": "pana dhammānaṃ ariyabhāvassa ca vipassanāmaggaphalehi adhigamo ñāṇadassanaṃ nāma.",
  "atk-s0504a:1574_3": "Imasmiṃ panatthe cakkhudassanaṃ adhippetaṃ. Ariyānañhi pasannehi cakkhūhi olokanampi",
  "atk-s0504a:1574_4": "sattānaṃ bahūpakārameva. Savananti “asuko nāma khīṇāsavo asukasmiṃ nāma raṭṭhe vā",
  "atk-s0504a:1574_5": "janapade vā gāme vā nigame vā vihāre vā leṇe vā vasatī”ti kathentānaṃ sotena savanaṃ,",
  "atk-s0504a:1574_6": "etampi bahūpakārameva. Upasaṅkamananti “dānaṃ vā dassāmi, pañhaṃ vā pucchissāmi,",
  "atk-s0504a:1574_7": "dhammaṃ vā sossāmi, sakkāraṃ vā karissāmī”ti evarūpena cittena ariyānaṃ upasaṅkamanaṃ.",
  "atk-s0504a:1574_8": "Payirupāsananti pañhapayirupāsanaṃ, ariyānaṃ guṇe sutvā te upasaṅkamitvā nimantetvā",
  "atk-s0504a:1574_9": "dānaṃ vā datvā vattaṃ vā katvā “kiṃ, bhante, kusala”ntiādinā nayena pañhapucchananti",
  "atk-s0504a:1574_10": "attho. Veyyāvaccādikaraṇaṃ payirupāsanaṃyeva. Anussaraṇanti rattiṭṭhānadivāṭṭhānesu",
  "atk-s0504a:1574_11": "nisinnassa “idāni ariyā gumbaleṇamaṇḍapādīsu jhānavipassanāmaggaphalasukhehi vītināmentī”ti",
  "atk-s0504a:1574_12": "tesaṃ dibbavihārādiguṇavisesārammaṇaṃ anussaraṇaṃ. Yo vā tesaṃ santikā ovādo laddho",
  "atk-s0504a:1574_13": "hoti, taṃ āvajjitvā “imasmiṃ ṭhāne sīlaṃ kathitaṃ, imasmiṃ samādhi, imasmiṃ vipassanā,",
  "atk-s0504a:1574_14": "imasmiṃ maggo, imasmiṃ phala”nti evaṃ anussaraṇaṃ.",
  "atk-s0504a:1575_0": "Anupabbajjanti ariyesu cittaṃ pasādetvā gharā nikkhamma tesaṃ santike pabbajjaṃ.",
  "atk-s0504a:1575_1": "Ariyesu hi cittaṃ pasādetvā tesaṃyeva santike pabbajitvā tesaṃyeva ovādānusāsaniṃ",
  "atk-s0504a:1575_2": "paccāsīsamānassa caratopi pabbajjā anupabbajjā nāma, aññesaṃ santike ovādānusāsaniṃ",
  "atk-s0504a:1575_3": "paccāsīsamānassa caratopi pabbajjā anupabbajjā nāma, ariyesu pasādena aññattha pabbajitvā",
  "atk-s0504a:1575_4": "ariyānaṃ santike ovādānusāsaniṃ paccāsīsamānassa caratopi pabbajjā anupabbajjāva.",
  "atk-s0504a:1575_5": "Aññesu pana pasādena aññesaṃyeva santike pabbajitvā aññesaṃyeva ovādānusāsaniṃ paccāsīsamānassa",
  "atk-s0504a:1575_6": "carato pabbajjā anupabbajjā nāma na hoti. Vuttanayena pabbajitesu pana mahākassapattherassa",
  "atk-s0504a:1575_7": "tāva anupabbajjaṃ pabbajitā satasahassamattā ahesuṃ, tathā therasseva saddhivihārikassa",
  "atk-s0504a:1575_8": "candaguttattherassa, tassāpi saddhivihārikassa sūriyaguttattherassa, tassāpi saddhivihārikassa",
  "atk-s0504a:1575_9": "assaguttattherassa, tassāpi saddhivihārikassa yonakadhammarakkhitattherassa. Tassa",
  "atk-s0504a:1575_10": "pana saddhivihāriko asokarañño kaniṭṭhabhātā tissatthero nāma ahosi. Tassa anupabbajjaṃ",
  "atk-s0504a:1575_11": "pabbajitā aḍḍhateyyakoṭisaṅkhā ahesuṃ. Dīpappasādakamahāmahindattherassa pana anupabbajitānaṃ",
  "atk-s0504a:1575_12": "gaṇanaparicchedo natthi. Yāvajjadivasā laṅkādīpe satthari pasādena pabbajantā mahāmahindattherasseva",
  "atk-s0504a:1575_13": "anupabbajjanti nāma.",
  "atk-s0504a:1576_0": "Idāni yena kāraṇena tesaṃ ariyānaṃ dassanādi bahūpakāranti vuttaṃ, taṃ dassetuṃ “tathārūpe”tiādimāha.",
  "atk-s0504a:1576_1": "Tattha tathārūpeti tādise sīlādiguṇasampanne ariye. Yasmā dassanasavanānussaraṇāni",
  "atk-s0504a:1576_2": "upasaṅkamanapayirupāsanaṭṭhānāni, tasmā tāni anāmasitvā upasaṅkamanapayirupāsanāniyeva",
  "atk-s0504a:1576_3": "dassetuṃ “sevato bhajato payirupāsato”ti vuttaṃ. Dassanasavanānussaraṇato hi ariyesu",
  "atk-s0504a:1576_4": "uppannasaddho te upasaṅkamitvā payirupāsitvā pañhaṃ pucchitvā laddhasavanānuttariyo",
  "atk-s0504a:1576_5": "aparipūre sīlādiguṇe paripūressatīti. Tathā hi vuttaṃ “saddhājāto upasaṅkamati, upasaṅkamanto payirupāsatī”tiādi.",
  "atk-s0504a:1577_0": "Tattha sevatoti vattapaṭivattakaraṇavasena kālena kālaṃ upasaṅkamato. Bhajatoti sampiyāyanabhattivasena",
  "atk-s0504a:1577_1": "bhajato. Payirupāsatoti pañhapucchanena paṭipattianukaraṇena ca payirupāsatoti tiṇṇaṃ",
  "atk-s0504a:1577_2": "padānaṃ atthavibhāgo dīpetabbo. Vimuttiñāṇadassanassa pāripūri ekūnavīsatimassa paccavekkhaṇañāṇassa",
  "atk-s0504a:1577_3": "uppattiyā veditabbā.",
  "atk-s0504a:1578_0": "Evarūpā ca te, bhikkhave, bhikkhūtiādīsu ye yathāvuttaguṇasamannāgamena evarūpā edisā",
  "atk-s0504a:1578_1": "bhinnasabbakilesā bhikkhū, te diṭṭhadhammikādihitesu sattānaṃ niyojanavasena anusāsanato",
  "atk-s0504a:1578_2": "satthārotipi vuccanti. Jātikantārādinittharaṇato satthavāhātipi, rāgādiraṇānaṃ jahanato",
  "atk-s0504a:1578_3": "jahāpanato ca raṇañjahātipi, avijjātamassa vinodanato vinodāpanato ca tamonudātipi,",
  "atk-s0504a:1578_4": "saparasantānesu paññāālokapaññāobhāsapaññāpajjotānaṃ karaṇena nibbattanena ālokādikarātipi,",
  "atk-s0504a:1578_5": "tathā ñāṇukkāñāṇappabhādhammukkādhammappabhānaṃ dhāraṇena karaṇena ca ukkādhārātipi,",
  "atk-s0504a:1578_6": "pabhaṅkarātipi, ārakattā kilesehi, anaye na iriyanato, aye ca iriyanato paresaṃ tathābhāvahetubhāvato,",
  "atk-s0504a:1578_7": "sadevakena lokena araṇīyato ariyātipi, paññācakkhudhammacakkhūnaṃ sātisayapaṭilābhena",
  "atk-s0504a:1578_8": "cakkhumantotipi vuccanti.",
  "atk-s0504a:1579_0": "Gāthāsu pāmojjakaraṇaṃ ṭhānanti nirāmisassa pamodassa nibbattakaṃ ṭhānaṃ kāraṇaṃ.",
  "atk-s0504a:1579_1": "Etanti idāni vattabbanidassanaṃ sandhāya vadati. Vijānatanti saṃkilesavodāne yāthāvato",
  "atk-s0504a:1579_2": "jānantānaṃ. Bhāvitattānanti bhāvitasabhāvānaṃ, kāyabhāvanādīhi bhāvitasantānānanti",
  "atk-s0504a:1579_3": "attho. Dhammajīvinanti micchājīvaṃ pahāya dhammena ñāyena jīvikakappanato, dhammena",
  "atk-s0504a:1579_4": "vā ñāyena attabhāvassa pavattanato, samāpattibahulatāya vā aggaphaladhammena jīvanato",
  "atk-s0504a:1579_5": "dhammajīvinaṃ. Ayañhettha saṅkhepattho – yadidaṃ bhāvitattānaṃ pariniṭṭhitasamādhipaññābhāvanānaṃ",
  "atk-s0504a:1579_6": "tato eva dhammajīvinaṃ ariyānaṃ dassanaṃ. Etaṃ avippaṭisāranimittānaṃ sīlādīnaṃ pāripūrihetubhāvato",
  "atk-s0504a:1579_7": "vijānataṃ sappaññajātikānaṃ ekanteneva pītipāmojjakāraṇanti.",
  "atk-s0504a:1580_0": "Idāni taṃ tassa kāraṇabhāvaṃ dassetuṃ “te jotayantī”ti osānagāthādvayamāha. Tattha",
  "atk-s0504a:1580_1": "teti te bhāvitattā dhammajīvino ariyā. Jotayantīti pakāsayanti. Bhāsayantīti saddhammobhāsena",
  "atk-s0504a:1580_2": "lokaṃ pabhāsayanti, dhammaṃ desentīti attho. Yesanti yesaṃ ariyānaṃ. Sāsananti ovādaṃ.",
  "atk-s0504a:1580_3": "Sammadaññāyāti pubbabhāgañāṇehi sammadeva jānitvā. Sesaṃ vuttanayameva.",
  "atk-s0504a:1581": "Pañcamasuttavaṇṇanā niṭṭhitā.",
  "atk-s0504a:1582": "6. Taṇhuppādasuttavaṇṇanā",
  "atk-s0504a:1583_0": "105. Chaṭṭhe taṇhuppādāti ettha uppajjati etesūti uppādā. Kā uppajjati? Taṇhā. Taṇhāya",
  "atk-s0504a:1583_1": "uppādā taṇhuppādā, taṇhāvatthūni taṇhākāraṇānīti attho. Yatthāti yesu nimittabhūtesu.",
  "atk-s0504a:1583_2": "Uppajjamānāti uppajjanasīlā. Cīvarahetūti “kattha manāpaṃ cīvaraṃ labhissāmī”ti cīvarakāraṇā",
  "atk-s0504a:1583_3": "uppajjati. Sesapadesupi eseva nayo. Itibhavābhavahetūti ettha pana itīti nidassanatthe",
  "atk-s0504a:1583_4": "nipāto. Yathā cīvarādihetu, evaṃ bhavābhavahetupīti attho. Bhavābhavāti cettha paṇītappaṇītāni",
  "atk-s0504a:1583_5": "sappinavanītādīni adhippetāni bhavati ārogyaṃ etenāti katvā. “Sampattibhavesu paṇītappaṇītataro",
  "atk-s0504a:1583_6": "bhavābhavo”tipi vadanti. Bhavoti vā sampatti, abhavoti vipatti. Bhavoti vuḍḍhi, abhavoti",
  "atk-s0504a:1583_7": "hāni. Taṃ nimittañca taṇhā uppajjatīti vuttaṃ “bhavābhavahetu vā”ti.",
  "atk-s0504a:1584_0": "Gāthā heṭṭhā vuttatthā eva. Apica taṇhādutiyoti taṇhāsahāyo. Ayañhi satto anamatagge",
  "atk-s0504a:1584_1": "saṃsāravaṭṭe saṃsaranto na ekakova saṃsarati, taṇhaṃ pana dutiyikaṃ sahāyikaṃ labhitvāva",
  "atk-s0504a:1584_2": "saṃsarati. Tathā hi taṃ papātapātaṃ acintetvā madhugaṇhanakaluddakaṃ viya anekādīnavākulesupi",
  "atk-s0504a:1584_3": "bhavesu ānisaṃsameva dassentī anatthajāle sā paribbhamāpeti. Etamādīnavaṃ ñatvāti",
  "atk-s0504a:1584_4": "etaṃ atītānāgatapaccuppannesu khandhesu itthabhāvaññathābhāvasaññitaṃ ādīnavaṃ jānitvā.",
  "atk-s0504a:1584_5": "Taṇhaṃ dukkhassa sambhavanti “taṇhā cāyaṃ vaṭṭadukkhassa sambhavo pabhavo kāraṇa”nti",
  "atk-s0504a:1584_6": "jānitvā. Ettāvatā ca ekassa bhikkhuno vipassanaṃ vaḍḍhetvā arahattuppatti dassitā.",
  "atk-s0504a:1584_7": "Idāni taṃ khīṇāsavaṃ thomento “vītataṇho”tiādimāha. Yaṃ panettha avuttaṃ, taṃ heṭṭhā vuttanayameva.",
  "atk-s0504a:1585": "Chaṭṭhasuttavaṇṇanā niṭṭhitā.",
  "atk-s0504a:1586": "7. Sabrahmakasuttavaṇṇanā",
  "atk-s0504a:1587_0": "106. Sattame sabrahmakānīti saseṭṭhakāni. Yesanti yesaṃ kulānaṃ. Puttānanti puttehi",
  "atk-s0504a:1587_1": "pūjitasaddayogena hi idaṃ karaṇatthe sāmivacanaṃ. Ajjhāgāreti sake ghare. Pūjitā",
  "atk-s0504a:1587_2": "hontīti yaṃ ghare atthi, tena paṭijaggitā manāpena ceva kāyikavācasikena ca paccupaṭṭhitā",
  "atk-s0504a:1587_3": "honti. Iti mātāpitupūjakāni kulāni “sabrahmakānī”ti pasaṃsitvā uparipi nesaṃ pasaṃsanīyataṃ",
  "atk-s0504a:1587_4": "dassento “sapubbadevatānī”tiādimāha.",
  "atk-s0504a:1588_0": "Tattha brahmātiādīni tesaṃ brahmādibhāvasādhanatthaṃ vuttāni. Tatrāyamatthavibhāvanā",
  "atk-s0504a:1588_1": "– brahmāti seṭṭhādhivacanaṃ. Yathā hi brahmuno catasso bhāvanā avijahitā honti mettā,",
  "atk-s0504a:1588_2": "karuṇā, muditā, upekkhāti, evaṃ mātāpitūnaṃ puttesu catasso bhāvanā avijahitā honti.",
  "atk-s0504a:1588_3": "Tā tasmiṃ tasmiṃ kāle veditabbā – kucchigatasmiñhi dārake “kadā na kho puttakaṃ arogaṃ",
  "atk-s0504a:1588_4": "paripuṇṇaṅgapaccaṅgaṃ passissāmā”ti mātāpitūnaṃ mettacittaṃ uppajjati. Yadā panesa",
  "atk-s0504a:1588_5": "mando uttānaseyyako ūkāhi vā maṅkulehi vā daṭṭho dukkhaseyyāya vā pīḷito parodati",
  "atk-s0504a:1588_6": "viravati, tadāssa saddaṃ sutvā mātāpitūnaṃ kāruññaṃ uppajjati. Ādhāvitvā vidhāvitvā",
  "atk-s0504a:1588_7": "kīḷanakāle pana lobhanīyavayasmiṃ vā ṭhitakāle dārakaṃ oloketvā mātāpitūnaṃ cittaṃ",
  "atk-s0504a:1588_8": "sappimaṇḍe pakkhittasatavihatakappāsapicupaṭalaṃ viya mudukaṃ āmoditaṃ pamoditaṃ,",
  "atk-s0504a:1588_9": "tadā nesaṃ muditā labbhati. Yadā pana tesaṃ putto dārabharaṇaṃ paccupaṭṭhapetvā pāṭiyekkaṃ",
  "atk-s0504a:1588_10": "agāraṃ ajjhāvasati, tadā mātāpitūnaṃ “sakkoti dāni no puttako attano dhammatāya jīvitu”nti",
  "atk-s0504a:1588_11": "majjhattabhāvo uppajjati. Evaṃ tasmiṃ kāle upekkhā labbhati. Evaṃ mātāpitūnaṃ puttesu",
  "atk-s0504a:1588_12": "yathākālaṃ catubbidhassapi brahmavihārassa labbhanato brahmasadisavuttitāya vuttaṃ",
  "atk-s0504a:1588_13": "“brahmāti, bhikkhave, mātāpitūnaṃ etaṃ adhivacana”nti.",
  "atk-s0504a:1589_0": "Pubbadevatāti ettha devā nāma tividhā – sammutidevā, upapattidevā, visuddhidevāti.",
  "atk-s0504a:1589_1": "Tesu sammutidevā nāma rājāno khattiyā. Te hi “devo, devī”ti loke voharīyanti, devā",
  "atk-s0504a:1589_2": "viya lokassa niggahānuggahasamatthā ca honti. Upapattidevā nāma cātumahārājikato",
  "atk-s0504a:1589_3": "paṭṭhāya yāva bhavaggā uppannā sattā. Visuddhidevā nāma khīṇāsavā sabbakilesavisuddhito.",
  "atk-s0504a:1589_4": "Tatrāyaṃ vacanattho – dibbanti, kīḷanti, laḷanti, jotanti paṭipakkhaṃ jayanti vāti",
  "atk-s0504a:1589_5": "devā. Tesu sabbaseṭṭhā visuddhidevā. Yathā te bālajanehi kataṃ aparādhaṃ agaṇetvā",
  "atk-s0504a:1589_6": "ekanteneva tesaṃ anatthahāniṃ atthuppattiñca ākaṅkhantāva yathāvuttabrahmavihārayogena",
  "atk-s0504a:1589_7": "atthāya hitāya sukhāya paṭipajjanti, dakkhiṇeyyatāya ca tesaṃ kārānaṃ mahapphalataṃ",
  "atk-s0504a:1589_8": "mahānisaṃsatañca āvahanti; evameva mātāpitaropi puttānaṃ aparādhaṃ agaṇetvā ekanteneva",
  "atk-s0504a:1589_9": "tesaṃ anatthahāniṃ atthuppattiñca ākaṅkhantā vuttanayeneva catubbidhassapi brahmavihārassa",
  "atk-s0504a:1589_10": "labbhanato atthāya hitāya sukhāya paṭipajjantā paramadakkhiṇeyyā hutvā attani katānaṃ",
  "atk-s0504a:1589_11": "kārānaṃ mahapphalataṃ mahānisaṃsatañca āvahanti. Sabbadevehi ca paṭhamaṃ tesaṃ upakāravantatāya",
  "atk-s0504a:1589_12": "te āditoyeva devā. Tesañhi vasena te paṭhamaṃ aññe deve “devā”ti jānanti ārādhenti",
  "atk-s0504a:1589_13": "payirupāsanti, ārādhanavidhiṃ ñatvā tathā paṭipajjantā tassā paṭipattiyā phalaṃ adhigacchanti,",
  "atk-s0504a:1589_14": "tasmā te pacchādevā nāma. Tena vuttaṃ “pubbadevatāti, bhikkhave, mātāpitūnaṃ etaṃ adhivacana”nti.",
  "atk-s0504a:1590_0": "Pubbācariyāti paṭhamaācariyā. Mātāpitaro hi putte sikkhāpentā atitaruṇakālato paṭṭhāya",
  "atk-s0504a:1590_1": "“evaṃ nisīda, evaṃ gaccha, evaṃ tiṭṭha, evaṃ saya, evaṃ khāda, evaṃ bhuñja, ayaṃ",
  "atk-s0504a:1590_2": "te ‘tātā’ti vattabbo, ayaṃ ‘bhātikā’ti, ayaṃ ‘bhaginī’ti, idaṃ nāma kātuṃ vaṭṭati,",
  "atk-s0504a:1590_3": "idaṃ na vaṭṭati, asukaṃ nāma upasaṅkamituṃ vaṭṭati, asukaṃ nāma na vaṭṭatī”ti gāhenti",
  "atk-s0504a:1590_4": "sikkhāpenti. Aparabhāge aññe ācariyāpi sippaṃ muddaṃ gaṇananti evamādiṃ sikkhāpenti,",
  "atk-s0504a:1590_5": "aññe saraṇāni denti, sīlesu patiṭṭhāpenti, pabbājenti, dhammaṃ uggaṇhāpenti, upasampādenti,",
  "atk-s0504a:1590_6": "sotāpattimaggādīni pāpenti. Iti sabbepi te pacchāācariyā nāma. Mātāpitaro pana sabbapaṭhamaṃ.",
  "atk-s0504a:1590_7": "Tenāha “pubbācariyāti, bhikkhave, mātāpitūnaṃ etaṃ adhivacana”nti.",
  "atk-s0504a:1591_0": "Āhuneyyāti ānetvā hunitabbanti āhunaṃ, dūratopi ānetvā phalavisesaṃ ākaṅkhantena",
  "atk-s0504a:1591_1": "guṇavantesu dātabbānaṃ annapānavatthacchādanādīnaṃ etaṃ nāmaṃ, upakārakhettatāya",
  "atk-s0504a:1591_2": "taṃ āhunaṃ arahantīti āhuneyyā. Tena vuttaṃ “āhuneyyāti, bhikkhave, mātāpitūnaṃ etaṃ adhivacana”nti.",
  "atk-s0504a:1592_0": "Idāni tesaṃ brahmādibhāve kāraṇaṃ dassetuṃ “taṃ kissa hetu? Bahukārā”tiādi vuttaṃ.",
  "atk-s0504a:1592_1": "Taṃ kissa hetūti taṃ mātāpitūnaṃ brahmādiadhivacanaṃ kena kāraṇenāti ceti attho.",
  "atk-s0504a:1592_2": "Bahukārāti bahūpakārā. Āpādakāti jīvitassa āpādakā, pālakā. Puttānañhi mātāpitūhi",
  "atk-s0504a:1592_3": "jīvitaṃ āpāditaṃ pālitaṃ ghaṭitaṃ anuppabandhena pavattitaṃ sampāditaṃ. Posakāti",
  "atk-s0504a:1592_4": "hatthapāde vaḍḍhetvā hadayalohitaṃ pāyetvā posetāro. Imassa lokassa dassetāroti puttānaṃ",
  "atk-s0504a:1592_5": "imasmiṃ loke iṭṭhāniṭṭhārammaṇadassanaṃ nāma mātāpitaro nissāya jātanti te nesaṃ",
  "atk-s0504a:1592_6": "imassa lokassa dassetāro nāma. Iti tesaṃ bahukārattaṃ brahmādibhāvassa kāraṇaṃ dassitaṃ,",
  "atk-s0504a:1592_7": "yena putto mātāpitūnaṃ lokiyena upakārena kenaci pariyāyena pariyantaṃ paṭikāraṃ",
  "atk-s0504a:1592_8": "kātuṃ na samatthoyeva. Sace hi putto “mātāpitūnaṃ upakārassa paccupakāraṃ karissāmī”ti",
  "atk-s0504a:1592_9": "uṭṭhāya samuṭṭhāya vāyamanto dakkhiṇe aṃsakūṭe mātaraṃ, itarasmiṃ pitaraṃ ṭhapetvā",
  "atk-s0504a:1592_10": "vassasatāyuko sakalaṃ vassasatampi parihareyya catūhi paccayehi ucchādanaparimaddananhāpanasambāhanādīhi",
  "atk-s0504a:1592_11": "ca yathāruci upaṭṭhahanto tesaṃ muttakarīsampi ajigucchanto, na ettāvatā puttena",
  "atk-s0504a:1592_12": "mātāpitūnaṃ paṭikāro kato hoti aññatra saddhādiguṇavisese patiṭṭhāpanā. Vuttañhetaṃ bhagavatā –",
  "atk-s0504a:1593_0": "“Dvinnāhaṃ, bhikkhave, na suppaṭikāraṃ vadāmi. Katamesaṃ dvinnaṃ? Mātu ca pitu ca.",
  "atk-s0504a:1593_1": "Ekena, bhikkhave, aṃsena mātaraṃ parihareyya, ekena aṃsena pitaraṃ parihareyya vassasatāyuko",
  "atk-s0504a:1593_2": "vassasatajīvī, so ca nesaṃ ucchādanaparimaddananhāpanasambāhanena, te ca tattheva",
  "atk-s0504a:1593_3": "muttakarīsaṃ cajeyyuṃ, na tveva, bhikkhave, mātāpitūnaṃ kataṃ vā hoti paṭikataṃ vā.",
  "atk-s0504a:1593_4": "Imissā ca, bhikkhave, mahāpathaviyā pahūtarattaratanāya mātāpitaro issariyādhipacce",
  "atk-s0504a:1593_5": "rajje patiṭṭhāpeyya, na tveva, bhikkhave, mātāpitūnaṃ kataṃ vā hoti paṭikataṃ vā.",
  "atk-s0504a:1593_6": "Taṃ kissa hetu? Bahukārā, bhikkhave, mātāpitaro puttānaṃ āpādakā posakā imassa lokassa dassetāro.",
  "atk-s0504a:1594_0": "“Yo ca kho, bhikkhave, mātāpitaro assaddhe saddhāsampadāya samādapeti niveseti patiṭṭhāpeti.",
  "atk-s0504a:1594_1": "Dussīle sīlasampadāya, maccharino cāgasampadāya, duppaññe paññāsampadāya samādapeti",
  "atk-s0504a:1594_2": "niveseti patiṭṭhāpeti. Ettāvatā kho, bhikkhave, mātāpitūnaṃ katañca hoti paṭikatañcā”ti.",
  "atk-s0504a:1595": "Tathā –",
  "atk-s0504a:1596": "“Mātāpituupaṭṭhānaṃ, puttadārassa saṅgaho”ti; ;",
  "atk-s0504a:1597": "“Mātāpituupaṭṭhānaṃ, bhikkhave, paṇḍitapaññatta”nti ca –",
  "atk-s0504a:1598": "Evamādīni mātāpitūnaṃ puttassa bahūpakārabhāvasādhakāni suttāni daṭṭhabbāni.",
  "atk-s0504a:1599_0": "Gāthāsu vuccareti vuccanti kathīyanti. Pajāya anukampakāti paresaṃ pāṇaṃ chinditvāpi",
  "atk-s0504a:1599_1": "attano santakaṃ yaṃkiñci cajitvāpi attano pajaṃ paṭijagganti gopayanti, tasmā pajāya",
  "atk-s0504a:1599_2": "attano puttānaṃ anukampakā anuggāhakā.",
  "atk-s0504a:1600_0": "Namasseyyāti sāyaṃ pātaṃ upaṭṭhānaṃ gantvā “idaṃ mayhaṃ uttamaṃ puññakkhetta”nti",
  "atk-s0504a:1600_1": "namakkāraṃ kareyya. Sakkareyyāti sakkārena paṭimāneyya. Idāni taṃ sakkāraṃ dassento",
  "atk-s0504a:1600_2": "“annenā”tiādimāha. Tattha annenāti yāgubhattakhādanīyena. Pānenāti aṭṭhavidhapānena.",
  "atk-s0504a:1600_3": "Vatthenāti nivāsanapārupanena. Sayanenāti mañcapīṭhabhisibimbohanādinā sayanena.",
  "atk-s0504a:1600_4": "Ucchādanenāti duggandhaṃ paṭivinodetvā sugandhakaraṇucchādanena. Nhānenāti sītakāle",
  "atk-s0504a:1600_5": "uṇhodakena, uṇhakāle sītodakena gattāni parisiñcitvā nhāpanena. Pādānaṃ dhovanena",
  "atk-s0504a:1600_6": "cāti uṇhodakasītodakehi pādadhovanena ceva telamakkhanena ca.",
  "atk-s0504a:1601": "Tāya naṃ pāricariyāyāti ettha nanti nipātamattaṃ, yathāvuttaparicaraṇena. Atha vā pāricariyāyāti bharaṇakiccakaraṇakulavaṃsapatiṭṭhāpanādinā pañcavidhaupaṭṭhānena. Vuttañhetaṃ –",
  "atk-s0504a:1602_0": "“Pañcahi kho, gahapatiputta, ṭhānehi puttena puratthimā disā mātāpitaro paccupaṭṭhātabbā",
  "atk-s0504a:1602_1": "‘bhato ne bharissāmi, kiccaṃ nesaṃ karissāmi, kulavaṃsaṃ ṭhapessāmi, dāyajjaṃ paṭipajjissāmi.",
  "atk-s0504a:1602_2": "Atha vā pana nesaṃ petānaṃ kālakatānaṃ dakkhiṇamanuppadassāmī’ti. Imehi kho, gahapatiputta,",
  "atk-s0504a:1602_3": "pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi",
  "atk-s0504a:1602_4": "puttaṃ anukampanti – pāpā nivārenti, kalyāṇe nivesenti, sippaṃ sikkhāpenti, patirūpena",
  "atk-s0504a:1602_5": "dārena saṃyojenti, samaye dāyajjaṃ niyyādentī”ti.",
  "atk-s0504a:1603_0": "Apica yo mātāpitaro tīsu vatthūsu abhippasanne katvā sīlesu vā patiṭṭhāpetvā pabbajjāya",
  "atk-s0504a:1603_1": "vā niyojetvā upaṭṭhahati, ayaṃ mātāpituupaṭṭhākānaṃ aggoti veditabbo. Sā panāyaṃ",
  "atk-s0504a:1603_2": "pāricariyā puttassa ubhayalokahitasukhāvahāti dassento “idheva naṃ pasaṃsanti, pecca",
  "atk-s0504a:1603_3": "sagge pamodatī”ti āha. Tattha idhāti imasmiṃ loke. Mātāpituupaṭṭhākañhi puggalaṃ",
  "atk-s0504a:1603_4": "paṇḍitamanussā tattha pāricariyāya pasaṃsanti vaṇṇenti thomenti, tassa ca diṭṭhānugatiṃ",
  "atk-s0504a:1603_5": "āpajjantā sayampi attano mātāpitūsu tathā paṭipajjitvā mahantaṃ puññaṃ pasavanti.",
  "atk-s0504a:1603_6": "Peccāti paralokaṃ gantvā sagge ṭhito mātāpitupaṭṭhāko dibbasampattīhi modati pamodati abhinandatīti.",
  "atk-s0504a:1604": "Sattamasuttavaṇṇanā niṭṭhitā.",
  "atk-s0504a:1605": "8. Bahukārasuttavaṇṇanā",
  "atk-s0504a:1606_0": "107. Aṭṭhame brāhmaṇagahapatikāti brāhmaṇā ceva gahapatikā ca. Ṭhapetvā brāhmaṇe",
  "atk-s0504a:1606_1": "ye keci agāraṃ ajjhāvasantā idha gahapatikāti veditabbā. Yeti aniyamato niddiṭṭhaparāmasanaṃ.",
  "atk-s0504a:1606_2": "Voti upayogabahuvacanaṃ. Ayañhettha saṅkhepattho – bhikkhave, tumhākaṃ bahūpakārā",
  "atk-s0504a:1606_3": "brāhmaṇagahapatikā, ye brāhmaṇā ceva sesaagārikā ca “tumhe eva amhākaṃ puññakkhettaṃ,",
  "atk-s0504a:1606_4": "yattha mayaṃ uddhaggikaṃ dakkhiṇaṃ patiṭṭhāpema sovaggikaṃ sukhavipākaṃ saggasaṃvattanika”nti",
  "atk-s0504a:1606_5": "cīvarādīhi paccayehi patiupaṭṭhitāti.",
  "atk-s0504a:1607_0": "Evaṃ “āmisadānena āmisasaṃvibhāgena āmisānuggahena gahaṭṭhā bhikkhūnaṃ upakāravanto”ti",
  "atk-s0504a:1607_1": "dassetvā idāni dhammadānena dhammasaṃvibhāgena dhammānuggahena bhikkhūnampi tesaṃ",
  "atk-s0504a:1607_2": "upakāravantataṃ dassetuṃ “tumhepi, bhikkhave,”tiādi vuttaṃ, taṃ vuttanayameva.",
  "atk-s0504a:1608_0": "Iminā kiṃ kathitaṃ? Piṇḍāpacāyanaṃ nāma kathitaṃ. Ayañhettha adhippāyo – bhikkhave,",
  "atk-s0504a:1608_1": "yasmā ime brāhmaṇagahapatikā neva tumhākaṃ ñātakā, na mittā, na iṇaṃ vā dhārenti,",
  "atk-s0504a:1608_2": "atha kho “ime samaṇā sammaggatā sammā paṭipannā, ettha no kārā mahapphalā bhavissanti",
  "atk-s0504a:1608_3": "mahānisaṃsā”ti phalavisesaṃ ākaṅkhantā tumhe cīvarādīhi upaṭṭhahanti. Tasmā taṃ tesaṃ",
  "atk-s0504a:1608_4": "adhippāyaṃ paripūrentā appamādena sampādetha, dhammadesanāpi vo kārakānaṃyeva sobhati,",
  "atk-s0504a:1608_5": "ādeyyā ca hoti, na itaresanti evaṃ sammāpaṭipattiyaṃ appamādo karaṇīyoti.",
  "atk-s0504a:1609_0": "Evamidaṃ, bhikkhavetiādīsu ayaṃ saṅkhepattho – bhikkhave, evaṃ iminā vuttappakārena",
  "atk-s0504a:1609_1": "gahaṭṭhapabbajitehi āmisadānadhammadānavasena aññamaññaṃ sannissāya kāmādivasena",
  "atk-s0504a:1609_2": "catubbidhassapi oghassa nittharaṇatthāya sakalassapi vaṭṭadukkhassa sammadeva pariyosānakaraṇāya",
  "atk-s0504a:1609_3": "uposathasīlaniyamādivasena catupārisuddhisīlādivasena vā idaṃ sāsanabrahmacariyaṃ",
  "atk-s0504a:1609_4": "maggabrahmacariyañca vussati carīyatīti.",
  "atk-s0504a:1610_0": "Gāthāsu sāgārāti gahaṭṭhā. Anagārāti pariccattaagārā pabbajitā. Ubho aññoññanissitāti",
  "atk-s0504a:1610_1": "te ubhopi aññamaññasannissitā. Sāgārā hi anagārānaṃ dhammadānasannissitā, anagārā",
  "atk-s0504a:1610_2": "ca sāgārānaṃ paccayadānasannissitā. Ārādhayantīti sādhenti sampādenti. Saddhammanti",
  "atk-s0504a:1610_3": "paṭipattisaddhammaṃ paṭivedhasaddhammañca. Tattha yaṃ uttamaṃ, taṃ dassento āha “yogakkhemaṃ",
  "atk-s0504a:1610_4": "anuttara”nti arahattaṃ nibbānañca. Sāgāresūti sāgārehi, nissakke idaṃ bhummavacanaṃ,",
  "atk-s0504a:1610_5": "sāgārānaṃ vā santike. Paccayanti vuttāvasesaṃ duvidhaṃ paccayaṃ piṇḍapātaṃ bhesajjañca.",
  "atk-s0504a:1610_6": "Parissayavinodananti utuparissayādiparissayaharaṇaṃ vihārādiāvasathaṃ. Sugatanti",
  "atk-s0504a:1610_7": "sammā paṭipannaṃ kalyāṇaputhujjanena saddhiṃ aṭṭhavidhaṃ ariyapuggalaṃ. Sāvako hi",
  "atk-s0504a:1610_8": "idha sugatoti adhippeto. Gharamesinoti gharaṃ esino, gehe ṭhatvā gharāvāsaṃ vasantā",
  "atk-s0504a:1610_9": "bhogūpakaraṇāni ceva gahaṭṭhasīlādīni ca esanasīlāti attho. Saddahāno arahatanti",
  "atk-s0504a:1610_10": "arahantānaṃ ariyānaṃ vacanaṃ, tesaṃ vā sammāpaṭipattiṃ saddahantā. “Addhā ime sammā",
  "atk-s0504a:1610_11": "paṭipannā, yathā ime kathenti, tathā paṭipajjantānaṃ sā paṭipatti saggamokkhasampattiyā",
  "atk-s0504a:1610_12": "saṃvattatī”ti abhisaddahantāti attho. “Saddahantā”tipi pāṭho. Ariyapaññāyāti suvisuddhapaññāya.",
  "atk-s0504a:1610_13": "Jhāyinoti ārammaṇalakkhaṇūpanijjhānavasena duvidhenapi jhānena jhāyino.",
  "atk-s0504a:1611_0": "Idha dhammaṃ caritvānāti imasmiṃ attabhāve, imasmiṃ vā sāsane lokiyalokuttarasukhassa",
  "atk-s0504a:1611_1": "maggabhūtaṃ sīlādidhammaṃ paṭipajjitvā yāva parinibbānaṃ na pāpuṇanti, tāvadeva sugatigāmino.",
  "atk-s0504a:1611_2": "Nandinoti pītisomanassayogena nandanasīlā. Keci pana “dhammaṃ caritvāna magganti",
  "atk-s0504a:1611_3": "sotāpattimaggaṃ pāpuṇitvā”ti vadanti. Devalokasminti chabbidhepi kāmāvacaradevaloke.",
  "atk-s0504a:1611_4": "Modanti kāmakāminoti yathicchitavatthunipphattito kāmakāmino kāmavanto hutvā pamodantīti.",
  "atk-s0504a:1612": "Aṭṭhamasuttavaṇṇanā niṭṭhitā.",
  "atk-s0504a:1613": "9. Kuhasuttavaṇṇanā",
  "atk-s0504a:1614_0": "108. Navame kuhāti sāmantajappanādinā kuhanavatthunā kuhakā, asantaguṇasambhāvanicchāya",
  "atk-s0504a:1614_1": "kohaññaṃ katvā paresaṃ vimhāpakāti attho. Thaddhāti kodhena ca mānena ca thaddhamānasā.",
  "atk-s0504a:1614_2": "“Kodhano hoti upāyāsabahulo, appampi vutto samāno abhisajjati kuppati byāpajjati",
  "atk-s0504a:1614_3": "patitthīyatī”ti evaṃ vuttena kodhena ca, “dubbaco hoti dovacassakaraṇehi dhammehi",
  "atk-s0504a:1614_4": "samannāgato akkhamo appadakkhiṇaggāhī anusāsani”nti evaṃ vuttena dovacassena ca,",
  "atk-s0504a:1614_5": "“jātimado, gottamado, sippamado, ārogyamado, yobbanamado, jīvitamado”ti evaṃ vuttena",
  "atk-s0504a:1614_6": "jātimadādibhedena madena ca garukātabbesu garūsu paramanipaccakāraṃ akatvā ayosalākaṃ",
  "atk-s0504a:1614_7": "gilitvā ṭhitā viya anonatā hutvā vicaraṇakā. Lapāti upalāpakā micchājīvavasena kulasaṅgāhakā",
  "atk-s0504a:1614_8": "paccayatthaṃ payuttavācāvasena nippesikatāvasena ca lapakāti vā attho.",
  "atk-s0504a:1615_0": "Siṅgīti “tattha katamaṃ siṅgaṃ? Yaṃ siṅgaṃ siṅgāratā cāturatā cāturiyaṃ parikkhattatā",
  "atk-s0504a:1615_1": "pārikkhattiya”nti evaṃ vuttehi siṅgasadisehi pākaṭakilesehi samannāgatā. Unnaḷāti",
  "atk-s0504a:1615_2": "uggatanaḷā, naḷasadisaṃ tucchamānaṃ ukkhipitvā vicaraṇakā. Asamāhitāti cittekaggatāmattassāpi",
  "atk-s0504a:1615_3": "alābhino. Na me te, bhikkhave, bhikkhū māmakāti te mayhaṃ bhikkhū mama santakā na",
  "atk-s0504a:1615_4": "honti. Meti idaṃ padaṃ attānaṃ uddissa pabbajitattā bhagavatā vuttaṃ. Yasmā pana",
  "atk-s0504a:1615_5": "te kuhanādiyogato na sammā paṭipannā, tasmā “na māmakā”ti vuttā. Apagatāti yadipi",
  "atk-s0504a:1615_6": "te mama sāsane pabbajitā, yathānusiṭṭhaṃ pana appaṭipajjanato apagatā eva imasmā",
  "atk-s0504a:1615_7": "dhammavinayā, ito te suvidūravidūre ṭhitāti dasseti. Vuttañhetaṃ –",
  "atk-s0504a:1616": "“Nabhañca dūre pathavī ca dūre,",
  "atk-s0504a:1617": "Pāraṃ samuddassa tadāhu dūre;",
  "atk-s0504a:1618": "Tato have dūrataraṃ vadanti,",
  "atk-s0504a:1619": "Satañca dhammaṃ asatañca rājā”ti. ;",
  "atk-s0504a:1620_0": "Vuddhiṃ virūḷhiṃ vepullaṃ āpajjantīti sīlādiguṇehi vaḍḍhanavasena vuddhiṃ, tattha",
  "atk-s0504a:1620_1": "niccalabhāvena virūḷhiṃ, sabbattha patthaṭabhāvena sīlādidhammakkhandhapāripūriyā",
  "atk-s0504a:1620_2": "vepullaṃ. Na ca te kuhādisabhāvā bhikkhū āpajjanti, na ca pāpuṇantīti attho. Te kho",
  "atk-s0504a:1620_3": "me, bhikkhave, bhikkhū māmakāti idhāpi meti attānaṃ uddissa pabbajitattā vadati,",
  "atk-s0504a:1620_4": "sammā paṭipannattā pana “māmakā”ti āha. Vuttavipariyāyena sukkapakkho veditabbo.",
  "atk-s0504a:1620_5": "Tattha yāva arahattamaggā virūhanti nāma, arahattaphale pana sampatte virūḷhiṃ vepullaṃ",
  "atk-s0504a:1620_6": "āpannā nāma. Gāthā suviññeyyā eva.",
  "atk-s0504a:1621": "Navamasuttavaṇṇanā niṭṭhitā.",
  "atk-s0504a:1622": "10. Nadīsotasuttavaṇṇanā",
  "atk-s0504a:1623_0": "109. Dasame seyyathāpīti opammadassanatthe nipāto, yathā nāmāti attho. Nadiyā sotena",
  "atk-s0504a:1623_1": "ovuyheyyāti sīghasotāya hārahāriniyā nadiyā udakavegena heṭṭhato vuyheyya adho hariyetha.",
  "atk-s0504a:1623_2": "Piyarūpasātarūpenāti piyasabhāvena sātasabhāvena ca kāraṇabhūtena, tassaṃ nadiyaṃ",
  "atk-s0504a:1623_3": "tassā vā paratīre maṇisuvaṇṇādi aññaṃ vā piyavatthu vittūpakaraṇaṃ atthi, taṃ gahessāmīti",
  "atk-s0504a:1623_4": "nadiyaṃ patitvā sotena avakaḍḍheyya. Kiñcāpīti anujānanaasambhāvanatthe nipāto. Kiṃ",
  "atk-s0504a:1623_5": "anujānāti, kiṃ na sambhāveti? Tena purisena adhippetassa piyavatthussa tattha atthibhāvaṃ",
  "atk-s0504a:1623_6": "anujānāti, tathāgamanaṃ pana ādīnavavantatāya na sambhāveti. Idaṃ vuttaṃ hoti – ambho,",
  "atk-s0504a:1623_7": "purisa, yadipi tayā adhippetaṃ piyavatthu tattha upalabbhati, evaṃ gamane pana ayamādīnavo,",
  "atk-s0504a:1623_8": "yaṃ tvaṃ heṭṭhā rahadaṃ patvā maraṇaṃ maraṇamattaṃ vā dukkhaṃ pāpuṇeyyāsīti.",
  "atk-s0504a:1624_0": "Atthi cettha heṭṭhā rahadoti etissā nadiyā heṭṭhā anusotabhāge ativiya gambhīravitthato",
  "atk-s0504a:1624_1": "eko mahāsaro atthi. So ca samantato vātābhighātasamuṭṭhitāhi maṇimayapabbatakūṭasannibhāhi",
  "atk-s0504a:1624_2": "mahatīhi ūmīhi vīcīhi saūmi, visamesu bhūmippadesesu savegaṃ anupakkhandantena imissā",
  "atk-s0504a:1624_3": "tāva nadiyā mahoghena tahiṃ tahiṃ āvaṭṭamānavipulajalatāya balavāmukhasadisehi saha",
  "atk-s0504a:1624_4": "āvaṭṭehīti sāvaṭṭo. Taṃ rahadaṃ otiṇṇasatteyeva attano nibaddhāmisagocare katvā ajjhāvasantena",
  "atk-s0504a:1624_5": "ativiya bhayānakadassanena ghoracetasā dakarakkhasena sagaho sarakkhaso, caṇḍamacchamakarādinā",
  "atk-s0504a:1624_6": "vā sagaho, yathāvuttarakkhasena sarakkhaso.",
  "atk-s0504a:1625_0": "Yanti evaṃ sappaṭibhayaṃ yaṃ rahadaṃ. Ambho purisāti ālapanaṃ. Maraṇaṃ vā nigacchasīti",
  "atk-s0504a:1625_1": "tāhi vā ūmīhi ajjhotthaṭo, tesu vā āvaṭṭesu nipatito sīsaṃ ukkhipituṃ asakkonto tesaṃ",
  "atk-s0504a:1625_2": "vā caṇḍamacchamakarādīnaṃ mukhe nipatito. Tassa vā dakarakkhasassa hatthaṃ gato maraṇaṃ",
  "atk-s0504a:1625_3": "vā gamissasi, atha vā pana āyusese sati tato muccitvā apagacchanto tehi ūmiādīhi",
  "atk-s0504a:1625_4": "janitaghaṭṭitavasena maraṇamattaṃ maraṇappamāṇaṃ dukkhaṃ nigacchasi. Paṭisotaṃ vāyameyyāti",
  "atk-s0504a:1625_5": "so pubbe anusotaṃ vuyhamāno tassa purisassa vacanaṃ sutvā “anattho kira me upaṭṭhito,",
  "atk-s0504a:1625_6": "maccumukhe kirāhaṃ parivattāmī”ti uppannabalavabhayo sambhamanto diguṇaṃ katvā ussāhaṃ",
  "atk-s0504a:1625_7": "hatthehi ca pādehi ca vāyameyya tareyya, na cireneva tīraṃ sampāpuṇeyya.",
  "atk-s0504a:1626_0": "Atthassa viññāpanāyāti catusaccapaṭivedhānukūlassa atthassa sambodhanāya upamā katā.",
  "atk-s0504a:1626_1": "Ayañcettha atthoti ayameva idāni vuccamāno idha mayā adhippeto upameyyattho, yassa",
  "atk-s0504a:1626_2": "viññāpanāya upamā āhaṭā.",
  "atk-s0504a:1627_0": "Taṇhāyetaṃ adhivacananti ettha catūhi ākārehi taṇhāya sotasadisatā veditabbā anukkamaparivuḍḍhito",
  "atk-s0504a:1627_1": "anuppabandhato osīdāpanato duruttaraṇato ca. Yathā hi upari mahāmeghe abhippavuṭṭhe",
  "atk-s0504a:1627_2": "udakaṃ pabbatakandarapadarasākhāyo pūretvā tato bhassitvā kusubbhe pūretvā tato bhassitvā",
  "atk-s0504a:1627_3": "kunnadiyo pūretvā tato mahānadiyo pakkhanditvā ekoghaṃ hutvā pavattamānaṃ “nadīsoto”ti",
  "atk-s0504a:1627_4": "vuccati, evameva ajjhattikabāhirādivasena anekabhedesu rūpādīsu ārammaṇesu lobho",
  "atk-s0504a:1627_5": "uppajjitvā anukkamena parivuḍḍhiṃ gacchanto “taṇhāsoto”ti vuccati, yathā ca nadīsoto",
  "atk-s0504a:1627_6": "āgamanato yāva samuddappatti, tāva sati vicchedapaccayābhāve avicchijjamāno anuppabandhena",
  "atk-s0504a:1627_7": "pavattati, evaṃ taṇhāsotopi āgamanato paṭṭhāya asati vicchedapaccaye avicchijjamāno",
  "atk-s0504a:1627_8": "apāyasamuddābhimukho anuppabandhena pavattati. Yathā pana nadīsoto tadantogadhe satte",
  "atk-s0504a:1627_9": "osīdāpeti, sīsaṃ ukkhipituṃ na deti, maraṇaṃ vā maraṇamattaṃ vā dukkhaṃ pāpeti, evaṃ",
  "atk-s0504a:1627_10": "taṇhāsotopi attano sotantogate satte osīdāpeti, paññāsīsaṃ ukkhipituṃ na deti, kusalamūlacchedanena",
  "atk-s0504a:1627_11": "saṃkilesadhammasamāpajjanena ca maraṇaṃ vā maraṇamattaṃ vā dukkhaṃ pāpeti.",
  "atk-s0504a:1628_0": "Yathā ca nadiyā soto mahoghabhāvena pavattamāno uḷumpaṃ vā nāvaṃ vā bandhituṃ netuñca",
  "atk-s0504a:1628_1": "chekaṃ purisaṃ nissāya paratīraṃ gantuṃ ajjhāsayaṃ katvā tajjaṃ vāyāmaṃ karontena",
  "atk-s0504a:1628_2": "taritabbo, na yena vā tena vāti duruttaro, evaṃ taṇhāsotopi kāmoghabhavoghabhūto",
  "atk-s0504a:1628_3": "sīlasaṃvaraṃ pūretuṃ samathavipassanāsu kammaṃ kātuṃ “nipakena arahattaṃ pāpuṇissāmī”ti",
  "atk-s0504a:1628_4": "ajjhāsayaṃ samuṭṭhāpetvā kalyāṇamitte nissāya samathavipassanānāvaṃ abhiruhitvā sammāvāyāmaṃ",
  "atk-s0504a:1628_5": "karontena taritabbo, na yena vā tena vāti duruttaro. Evaṃ anukkamaparivuḍḍhito anuppabandhato",
  "atk-s0504a:1628_6": "osīdāpanato duruttaraṇatoti catūhi ākārehi taṇhāya nadīsotasadisatā veditabbā.",
  "atk-s0504a:1629_0": "Piyarūpaṃ sātarūpanti piyajātikaṃ piyasabhāvaṃ piyarūpaṃ, madhurajātikaṃ madhurasabhāvaṃ",
  "atk-s0504a:1629_1": "sātarūpaṃ, iṭṭhasabhāvanti attho. Channetanti channaṃ etaṃ. Ajjhattikānanti ettha",
  "atk-s0504a:1629_2": "“evaṃ mayaṃ attāti gahaṇaṃ gamissāmā”ti iminā viya adhippāyena attānaṃ adhikāraṃ",
  "atk-s0504a:1629_3": "katvā pavattānīti ajjhattikāni. Tattha gocarajjhattaṃ, niyakajjhattaṃ, visayajjhattaṃ,",
  "atk-s0504a:1629_4": "ajjhattajjhattanti catubbidhaṃ ajjhattaṃ. Tesu “ajjhattarato samāhito”ti evamādīsu",
  "atk-s0504a:1629_5": "vuttaṃ idaṃ gocarajjhattaṃ nāma. “Ajjhattaṃ sampasādana”nti āgataṃ idaṃ niyakajjhattaṃ",
  "atk-s0504a:1629_6": "nāma. “Sabbanimittānaṃ amanasikārā ajjhattaṃ suññataṃ upasampajja viharatī”ti evamāgataṃ",
  "atk-s0504a:1629_7": "idaṃ visayajjhattaṃ nāma. “Ajjhattikā dhammā, bāhirā dhammā”ti ettha vuttaṃ ajjhattaṃ",
  "atk-s0504a:1629_8": "ajjhattajjhattaṃ nāma. Idhāpi etadeva adhippetaṃ, tasmā ajjhattāniyeva ajjhattikāni.",
  "atk-s0504a:1629_9": "Atha vā yathāvutteneva atthena “ajjhattā dhammā, bahiddhā dhammā”tiādīsu viya tesu",
  "atk-s0504a:1629_10": "ajjhattesu bhavāni ajjhattikāni, cakkhādīni. Tesaṃ ajjhattikānaṃ.",
  "atk-s0504a:1630_0": "Āyatanānanti ettha āyatanato, āyānaṃ tananato, āyatassa ca nayanato āyatanānīti.",
  "atk-s0504a:1630_1": "Cakkhādīsu hi taṃtaṃdvāravatthukā cittacetasikā dhammā sakena sakena anubhavanādinā",
  "atk-s0504a:1630_2": "kiccena āyatanti uṭṭhahanti ghaṭanti vāyamanti, te ca āyabhūte dhamme etāni tanonti",
  "atk-s0504a:1630_3": "vitthārenti, yañca anamatagge saṃsāre pavattaṃ ativiya āyataṃ vaṭṭadukkhaṃ, taṃ nayanti",
  "atk-s0504a:1630_4": "pavattenti. Iti sabbathāpime dhammā āyatanato, āyānaṃ tananato, āyatassa ca nayanato",
  "atk-s0504a:1630_5": "āyatanānīti vuccanti. Apica nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena,",
  "atk-s0504a:1630_6": "sañjātidesaṭṭhena, kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ",
  "atk-s0504a:1630_7": "devāyatana”ntiādīsu nivāsaṭṭhānaṃ āyatananti vuccati. “Suvaṇṇāyatanaṃ rajatāyatana”ntiādīsu",
  "atk-s0504a:1630_8": "ākaro. Sāsane pana “manorame āyatane, sevanti naṃ vihaṅgamā”tiādīsu samosaraṇaṭṭhānaṃ.",
  "atk-s0504a:1630_9": "“Dakkhiṇāpatho gunnaṃ āyatana”ntiādīsu sañjātideso. “Tatra tatreva sakkhibhabbataṃ",
  "atk-s0504a:1630_10": "pāpuṇāti sati satiāyatane”tiādīsu kāraṇaṃ āyatananti vuccati. Cakkhādīsu ca te te",
  "atk-s0504a:1630_11": "cittacetasikā dhammā nivasanti tadāyattavuttitāyāti cakkhādayo tesaṃ nivāsaṭṭhānaṃ.",
  "atk-s0504a:1630_12": "Tattha ca te ākiṇṇā tannissitattāti te nesaṃ ākaro, samosaraṇaṭṭhānañca tattha vatthudvārabhāvena",
  "atk-s0504a:1630_13": "samosaraṇato, sañjātideso ca tannissayabhāvena tesaṃ tattheva uppattito, kāraṇañca",
  "atk-s0504a:1630_14": "tadabhāve tesaṃ abhāvatoti. Iti nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena,",
  "atk-s0504a:1630_15": "sañjātidesaṭṭhena, kāraṇaṭṭhenāti imehi kāraṇehi cakkhādīni āyatanānīti vuccanti.",
  "atk-s0504a:1630_16": "Tena vuttaṃ “channetaṃ ajjhattikānaṃ āyatanāna”nti.",
  "atk-s0504a:1631_0": "Yadipi rūpādayopi dhammā “rūpaṃ loke piyarūpaṃ sātarūpaṃ, etthesā taṇhā uppajjamānā",
  "atk-s0504a:1631_1": "uppajjatī”ti taṇhāvatthubhāvato piyarūpasātarūpabhāvena vuttā. Cakkhādike pana muñcitvā",
  "atk-s0504a:1631_2": "attabhāvapaññattiyā abhāvato “mama cakkhu mama sota”ntiādinā adhikasinehavatthubhāvena",
  "atk-s0504a:1631_3": "cakkhādayo sātisayaṃ piyarūpaṃ sātarūpanti niddesaṃ arahantīti dassetuṃ “piyarūpaṃ",
  "atk-s0504a:1631_4": "sātarūpanti kho, bhikkhave, channetaṃ ajjhattikānaṃ āyatanānaṃ adhivacana”nti vuttaṃ.",
  "atk-s0504a:1632_0": "Orambhāgiyānanti ettha oraṃ vuccati kāmadhātu, tappariyāpannā orambhāgā, paccayabhāvena",
  "atk-s0504a:1632_1": "tesaṃ hitāti orambhāgiyā. Yassa saṃvijjanti, taṃ puggalaṃ vaṭṭasmiṃ saṃyojenti bandhantīti",
  "atk-s0504a:1632_2": "saṃyojanāni. Sakkāyadiṭṭhivicikicchāsīlabbataparāmāsakāmarāgabyāpādānaṃ etaṃ adhivacanaṃ.",
  "atk-s0504a:1632_3": "Te hi kāmabhavūpagānaṃ saṅkhārānaṃ paccayā hutvā rūpārūpadhātuto heṭṭhābhāvena nihīnabhāvena",
  "atk-s0504a:1632_4": "orambhāgabhūtena kāmabhavena satte saṃyojenti. Eteneva tesaṃ heṭṭhārahadasadisatā",
  "atk-s0504a:1632_5": "dīpitāti daṭṭhabbā. Ūmibhayanti kho, bhikkhave, kodhupāyāsassetaṃ adhivacananti bhāyati",
  "atk-s0504a:1632_6": "etasmāti bhayaṃ, ūmi eva bhayanti ūmibhayaṃ. Kujjhanaṭṭhena kodho, sveva cittassa",
  "atk-s0504a:1632_7": "sarīrassa ca abhippamaddanapavedhanuppādanena daḷhaṃ āyāsanaṭṭhena upāyāso.",
  "atk-s0504a:1633_0": "Ettha ca anekavāraṃ pavattitvā attanā samavetaṃ sattaṃ ajjhottharitvā sīsaṃ ukkhipituṃ",
  "atk-s0504a:1633_1": "adatvā anayabyasanāpādanena kodhupāyāsassa ūmisadisatā daṭṭhabbā. Tathā kāmaguṇānaṃ",
  "atk-s0504a:1633_2": "kilesābhibhūte satte ito ca etto, etto ca itoti evaṃ manāpiyarūpādivisayasaṅkhāte",
  "atk-s0504a:1633_3": "attani saṃsāretvā yathā tato bahibhūte nekkhamme cittampi na uppajjati evaṃ āvaṭṭetvā",
  "atk-s0504a:1633_4": "byasanāpādanena āvaṭṭasadisatā daṭṭhabbā. Yathā pana gaharakkhasopi ārakkharahitaṃ",
  "atk-s0504a:1633_5": "attano gocarabhūmigataṃ purisaṃ abhibhuyya gahetvā agocare ṭhitampi rakkhasamāyāya",
  "atk-s0504a:1633_6": "gocaraṃ netvā bheravarūpadassanādinā avasaṃ attano upakāraṃ kātuṃ asamatthaṃ katvā",
  "atk-s0504a:1633_7": "anvāvisitvā vaṇṇabalabhogayasasukhehipi viyojento mahantaṃ anayabyasanaṃ āpādeti,",
  "atk-s0504a:1633_8": "evaṃ mātugāmopi yonisomanasikārarahitaṃ avīrapurisaṃ itthikuttabhūtehi attano hāvabhāvavilāsehi",
  "atk-s0504a:1633_9": "abhibhuyya gahetvā vīrajātiyampi attano rūpādīhi palobhanavasena itthimāyāya anvāvisitvā",
  "atk-s0504a:1633_10": "avasaṃ attano upakāradhamme sīlādayo sampādetuṃ asamatthaṃ karonto guṇavaṇṇādīhi",
  "atk-s0504a:1633_11": "viyojetvā mahantaṃ anayabyasanaṃ āpādeti, evaṃ mātugāmassa gaharakkhasasadisatā daṭṭhabbā.",
  "atk-s0504a:1633_12": "Tena vuttaṃ “āvaṭṭanti kho, bhikkhave, pañcannetaṃ kāmaguṇānaṃ adhivacanaṃ, gaharakkhasoti",
  "atk-s0504a:1633_13": "kho, bhikkhave, mātugāmassetaṃ adhivacana”nti.",
  "atk-s0504a:1634_0": "Paṭisototi kho bhikkhave nekkhammassetaṃ adhivacananti ettha pabbajjā saha upacārena",
  "atk-s0504a:1634_1": "paṭhamajjhānaṃ vipassanāpaññā ca nibbānañca nekkhammaṃ nāma. Sabbepi kusalā dhammā",
  "atk-s0504a:1634_2": "nekkhammaṃ nāma. Vuttañhetaṃ –",
  "atk-s0504a:1635": "“Pabbajjā paṭhamaṃ jhānaṃ, nibbānañca vipassanā;",
  "atk-s0504a:1636": "Sabbepi kusalā dhammā, nekkhammanti pavuccare”ti.",
  "atk-s0504a:1637_0": "Imesaṃ pana pabbajjādīnaṃ taṇhāsotassa paṭilomato paṭisotasadisatā veditabbā. Avisesena",
  "atk-s0504a:1637_1": "hi dhammavinayo nekkhammaṃ, tassa adhiṭṭhānaṃ pabbajjā ca, dhammavinayo ca taṇhāsotassa",
  "atk-s0504a:1637_2": "paṭisotaṃ vuccati. Vuttañhetaṃ –",
  "atk-s0504a:1638": "“Paṭisotagāmiṃ nipuṇaṃ, gambhīraṃ duddasaṃ aṇuṃ;",
  "atk-s0504a:1639": "Rāgarattā na dakkhanti, tamokhandhena āvutā”ti. ;",
  "atk-s0504a:1640_0": "Vīriyārambhassāti catubbidhasammappadhānavīriyassa. Tassa kāmoghādibhedataṇhāsotasantaraṇassa",
  "atk-s0504a:1640_1": "hatthehi pādehi caturaṅganadīsotasantaraṇavāyāmassa sadisatā pākaṭāyeva. Tathā nadīsotassa",
  "atk-s0504a:1640_2": "tīre ṭhitassa cakkhumato purisassa kāmādiṃ catubbidhampi oghaṃ taritvā tassa paratīrabhūte",
  "atk-s0504a:1640_3": "nibbānathale ṭhitassa pañcahi cakkhūhi cakkhumato bhagavato sadisabhāvo. Tena vuttaṃ",
  "atk-s0504a:1640_4": "“cakkhumā puriso…pe… sammāsambuddhassā”ti.",
  "atk-s0504a:1641_0": "Tatridaṃ opammasaṃsandanaṃ – nadīsoto viya anuppabandhavasena pavattamāno taṇhāsoto,",
  "atk-s0504a:1641_1": "tena vuyhamāno puriso viya anamatagge saṃsāravaṭṭe paribbhamanato taṇhāsotena vuyhamāno",
  "atk-s0504a:1641_2": "satto, tassa tattha piyarūpasātarūpavatthusmiṃ abhiniveso viya imassa cakkhādīsu",
  "atk-s0504a:1641_3": "abhiniveso, saūmisāvaṭṭasagaharakkhaso heṭṭhārahado viya kodhupāyāsapañcakāmaguṇamātugāmasamākulo",
  "atk-s0504a:1641_4": "pañcorambhāgiyasaṃyojanasamūho, tamatthaṃ yathābhūtaṃ viditvā tassa nadīsotassa paratīre",
  "atk-s0504a:1641_5": "ṭhito cakkhumā puriso viya sakalaṃ saṃsārādīnavaṃ sabbañca ñeyyadhammaṃ yathābhūtaṃ",
  "atk-s0504a:1641_6": "viditvā taṇhāsotassa paratīrabhūte nibbānathale ṭhito samantacakkhu bhagavā, tassa",
  "atk-s0504a:1641_7": "purisassa tasmiṃ nadiyā sotena vuyhamāne purise anukampāya rahadassa rahadādīnavassa",
  "atk-s0504a:1641_8": "ca ācikkhanaṃ viya taṇhāsotena vuyhamānassa sattassa mahākaruṇāya bhagavato taṇhādīnaṃ",
  "atk-s0504a:1641_9": "tadādīnavassa ca vibhāvanā, tassa vacanaṃ asaddahitvā anusotagāmino tassa purisassa",
  "atk-s0504a:1641_10": "tasmiṃ rahade maraṇappattimaraṇamattadukkhappattiyo viya bhagavato vacanaṃ asampaṭicchantassa",
  "atk-s0504a:1641_11": "apāyuppatti, sugatiyaṃ dukkhuppatti ca, tassa pana vacanaṃ saddahitvā hatthehi ca",
  "atk-s0504a:1641_12": "pādehi ca vāyāmakaraṇaṃ viya tena ca vāyāmena paratīraṃ patvā sukhena yathicchitaṭṭhānagamanaṃ",
  "atk-s0504a:1641_13": "viya bhagavato vacanaṃ sampaṭicchitvā taṇhādīsu ādīnavaṃ passitvā taṇhāsotassa paṭisotapabbajjādinekkhammavasena",
  "atk-s0504a:1641_14": "vīriyārambho, āraddhavīriyassa ca teneva vīriyārambhena taṇhāsotātikkamanaṃ nibbānatīraṃ",
  "atk-s0504a:1641_15": "patvā arahattaphalasamāpattivasena yathāruci sukhavihāroti.",
  "atk-s0504a:1642_0": "Gāthāsu sahāpi dukkhena jaheyya kāmeti jhānamaggādhigamatthaṃ samathavipassanānuyogaṃ",
  "atk-s0504a:1642_1": "karonto bhikkhu yadipi tesaṃ pubbabhāgapaṭipadā kicchena kasirena sampajjati, na",
  "atk-s0504a:1642_2": "sukhena vīthiṃ otarati pubbabhāgabhāvanāya kilesānaṃ balavabhāvato, indriyānaṃ vā",
  "atk-s0504a:1642_3": "atikkhabhāvato. Tathā sati sahāpi dukkhena jaheyya kāme, paṭhamajjhānena vikkhambhento",
  "atk-s0504a:1642_4": "tatiyamaggena samucchindanto kilesakāme pajaheyya. Etena dukkhapaṭipade jhānamagge dasseti.",
  "atk-s0504a:1643_0": "Yogakkhemaṃ āyatiṃ patthayānoti anāgāmitaṃ arahattaṃ icchanto ākaṅkhamāno. Ayañhettha",
  "atk-s0504a:1643_1": "adhippāyo – yadipi etarahi kicchena kasirena jhānapurimamagge adhigacchāmi, ime pana",
  "atk-s0504a:1643_2": "nissāya upari arahattaṃ adhigantvā katakicco pahīnasabbadukkho bhavissāmīti sahāpi",
  "atk-s0504a:1643_3": "dukkhena jhānādīhi kāme pajaheyyāti. Atha vā yo kāmavitakkabahulo puggalo kalyāṇamittassa",
  "atk-s0504a:1643_4": "vasena pabbajjaṃ sīlavisodhanaṃ jhānādīnaṃ pubbabhāgapaṭipattiṃ vā paṭipajjanto kicchena",
  "atk-s0504a:1643_5": "kasirena assumukho rodamāno taṃ vitakkaṃ vikkhambheti, taṃ sandhāya vuttaṃ “sahāpi",
  "atk-s0504a:1643_6": "dukkhena jaheyya kāme”ti. So hi kicchenapi kāme pajahanto jhānaṃ nibbattetvā taṃ",
  "atk-s0504a:1643_7": "jhānaṃ pādakaṃ katvā vipassanto anukkamena arahatte patiṭṭhaheyya. Tena vuttaṃ “yogakkhemaṃ",
  "atk-s0504a:1643_8": "āyatiṃ patthayāno”ti.",
  "atk-s0504a:1644_0": "Sammappajānoti vipassanāsahitāya maggapaññāya sammadeva pajānanto. Suvimuttacittoti",
  "atk-s0504a:1644_1": "tassa ariyamaggādhigamassa anantaraṃ phalavimuttiyā suṭṭhu vimuttacitto. Vimuttiyā",
  "atk-s0504a:1644_2": "phassaye tattha tatthāti tasmiṃ tasmiṃ maggaphalādhigamanakāle vimuttiṃ nibbānaṃ",
  "atk-s0504a:1644_3": "phassaye phuseyya pāpuṇeyya adhigaccheyya sacchikareyya. Upayogatthe hi “vimuttiyā”ti",
  "atk-s0504a:1644_4": "idaṃ sāmivacanaṃ. Vimuttiyā vā ārammaṇabhūtāya tattha tattha taṃtaṃphalasamāpattikāle",
  "atk-s0504a:1644_5": "attano phalacittaṃ phassaye phuseyya pāpuṇeyya, nibbānogadhāya phalasamāpattiyā vihareyyāti",
  "atk-s0504a:1644_6": "attho. Sa vedagūti so vedasaṅkhātena maggañāṇena catunnaṃ saccānaṃ gatattā paṭividdhattā",
  "atk-s0504a:1644_7": "vedagū. Lokantagūti khandhalokassa pariyantaṃ gato. Sesaṃ suviññeyyameva.",
  "atk-s0504a:1645": "Dasamasuttavaṇṇanā niṭṭhitā.",
  "atk-s0504a:1646": "11. Carasuttavaṇṇanā",
  "atk-s0504a:1647_0": "110. Ekādasame caratoti gacchantassa, caṅkamantassa vā. Uppajjati kāmavitakko vāti",
  "atk-s0504a:1647_1": "vatthukāmesu avītarāgatāya tādise paccaye kāmapaṭisaṃyutto vā vitakko uppajjati ce,",
  "atk-s0504a:1647_2": "yadi uppajjati. Byāpādavitakko vā vihiṃsāvitakko vāti āghātanimittabyāpādapaṭisaṃyutto",
  "atk-s0504a:1647_3": "vā vitakko, leḍḍudaṇḍādīhi paraviheṭhanavasena vihiṃsāpaṭisaṃyutto vā vitakko uppajjati",
  "atk-s0504a:1647_4": "ceti sambandho. Adhivāsetīti taṃ yathāvuttaṃ kāmavitakkādiṃ yathāpaccayaṃ attano",
  "atk-s0504a:1647_5": "citte uppannaṃ “itipāyaṃ vitakko pāpako, itipi akusalo, itipi sāvajjo, so ca kho",
  "atk-s0504a:1647_6": "attabyābādhāyapi saṃvattatī”tiādinā nayena paccavekkhaṇāya abhāvato adhivāseti attano",
  "atk-s0504a:1647_7": "cittaṃ āropetvā vāseti ce. Adhivāsentoyeva ca nappajahati tadaṅgādippahānavasena",
  "atk-s0504a:1647_8": "na paṭinissajjati, tato eva na vinodeti attano cittasantānato na nudati na nīharati,",
  "atk-s0504a:1647_9": "tathā avinodanato na byantīkaroti na vigatantaṃ karoti. Ātāpī pahitatto yathā tesaṃ",
  "atk-s0504a:1647_10": "antopi nāvasissati antamaso bhaṅgamattampi evaṃ karoti, ayaṃ pana tathā na karotīti",
  "atk-s0504a:1647_11": "attho. Tathābhūtova na anabhāvaṃ gameti anu anu abhāvaṃ na gameti. Na pajahati ce,",
  "atk-s0504a:1647_12": "na vinodeti cetiādinā ce-saddaṃ yojetvā attho veditabbo.",
  "atk-s0504a:1648_0": "Caranti caranto. Evaṃbhūtoti evaṃ kāmavitakkādipāpavitakkehi samaṅgībhūto. Anātāpī",
  "atk-s0504a:1648_1": "anottāpīti kilesānaṃ ātāpanassa vīriyassa abhāvena anātāpī, pāputrāsaātāpanaparitāpanalakkhaṇassa",
  "atk-s0504a:1648_2": "ottappassa abhāvena anottāpī. Satataṃ samitanti sabbakālaṃ nirantaraṃ. Kusīto hīnavīriyoti",
  "atk-s0504a:1648_3": "kusalehi dhammehi parihāyitvā akusalapakkhe kucchitaṃ sīdanato kosajjasamannāgamena",
  "atk-s0504a:1648_4": "ca kusīto, sammappadhānavīriyābhāvena hīnavīriyo vīriyavirahitoti vuccati kathīyati.",
  "atk-s0504a:1648_5": "Ṭhitassāti gamanaṃ upacchinditvā tiṭṭhato. Sayanairiyāpathassa visesato kosajjapakkhikattā",
  "atk-s0504a:1648_6": "yathā taṃsamaṅgino vitakkā sambhavanti, taṃ dassetuṃ “jāgarassā”ti vuttaṃ.",
  "atk-s0504a:1649_0": "Sukkapakkhe tañce, bhikkhave, bhikkhu nādhivāsetīti āraddhavīriyassāpi viharato anādimati",
  "atk-s0504a:1649_1": "saṃsāre cirakālabhāvitena tathārūpappaccayasamāyogena satisammosena vā kāmavitakkādi",
  "atk-s0504a:1649_2": "uppajjati ce, taṃ bhikkhu attano cittaṃ āropetvā na vāseti ce, abbhantare na vāseti",
  "atk-s0504a:1649_3": "ceti attho. Anadhivāsento kiṃ karotīti? Pajahati chaḍḍeti. Kiṃ kacavaraṃ viya piṭakena?",
  "atk-s0504a:1649_4": "Na hi, apica kho taṃ vinodeti nudati nīharati. Kiṃ balībaddaṃ viya patodena? Na hi,",
  "atk-s0504a:1649_5": "atha kho naṃ byantīkaroti vigatantaṃ karoti. Yathā tesaṃ antopi nāvasissati antamaso",
  "atk-s0504a:1649_6": "bhaṅgamattampi, tathā te karoti. Kathaṃ pana te tathā karoti? Anabhāvaṃ gameti anu",
  "atk-s0504a:1649_7": "anu abhāvaṃ gameti, vikkhambhanappahānena yathā suvikkhambhitā honti tathā ne karotīti vuttaṃ hoti.",
  "atk-s0504a:1650_0": "Evaṃbhūtotiādīsu evaṃ kāmavitakkādīnaṃ anadhivāsanena suvisuddhāsayo samāno tāya",
  "atk-s0504a:1650_1": "ca āsayasampattiyā tannimittāya ca payogasampattiyā parisuddhasīlo indriyesu guttadvāro",
  "atk-s0504a:1650_2": "bhojane mattaññū satisampajaññena samannāgato jāgariyaṃ anuyutto tadaṅgādivasena",
  "atk-s0504a:1650_3": "kilesānaṃ ātāpanalakkhaṇena vīriyena samannāgatattā ātāpī, sabbaso pāputrāsena samannāgatattā.",
  "atk-s0504a:1650_4": "Ottāpī satataṃ rattindivaṃ, samitaṃ nirantaraṃ samathavipassanābhāvanānuyogavasena",
  "atk-s0504a:1650_5": "catubbidhasammappadhānasiddhiyā, āraddhavīriyo pahitatto nibbānaṃ paṭipesitacittoti",
  "atk-s0504a:1650_6": "vuccati kathīyatīti attho. Sesaṃ vuttanayameva.",
  "atk-s0504a:1651_0": "Gāthāsu gehanissitanti ettha gehavāsīhi apariccattattā gehavāsīnaṃ sabhāvattā gehadhammattā",
  "atk-s0504a:1651_1": "vā gehaṃ vuccati vatthukāmo. Atha vā gehapaṭibaddhabhāvato kilesakāmānaṃ nivāsaṭṭhānabhāvato",
  "atk-s0504a:1651_2": "taṃvatthukattā vā kāmavitakkādi gehanissitaṃ nāma. Kummaggaṃ paṭipannoti yasmā ariyamaggassa",
  "atk-s0504a:1651_3": "uppathabhāvato abhijjhādayo tadekaṭṭhadhammā ca kummaggo, tasmā kāmavitakkādibahulo",
  "atk-s0504a:1651_4": "puggalo kummaggaṃ paṭipanno nāma. Mohaneyyesu mucchitoti mohasaṃvattaniyesu rūpādīsu",
  "atk-s0504a:1651_5": "mucchito sammatto ajjhopanno. Sambodhinti ariyamaggañāṇaṃ. Phuṭṭhunti phusituṃ pattuṃ,",
  "atk-s0504a:1651_6": "so tādiso micchāsaṅkappagocaro abhabbo, na kadāci taṃ pāpuṇātīti attho.",
  "atk-s0504a:1652_0": "Vitakkaṃ samayitvānāti yathāvuttaṃ micchāvitakkaṃ paṭisaṅkhānabhāvanābalehi vūpasametvā.",
  "atk-s0504a:1652_1": "Vitakkūpasame ratoti navannampi mahāvitakkānaṃ accantavūpasamabhūte arahatte nibbāne",
  "atk-s0504a:1652_2": "eva vā ajjhāsayena rato abhirato. Bhabbo so tādisoti so yathāvutto sammā paṭipajjamāno",
  "atk-s0504a:1652_3": "puggalo pubbabhāge samathavipassanābalena sabbavitakke yathārahaṃ tadaṅgādivasena",
  "atk-s0504a:1652_4": "vūpasametvā ṭhito, vipassanaṃ ussukkāpetvā maggapaṭipāṭiyā arahattamaggañāṇasaṅkhātaṃ",
  "atk-s0504a:1652_5": "nibbānasaṅkhātañca anuttaraṃ sambodhiṃ phuṭṭhuṃ adhigantuṃ bhabbo samatthoti.",
  "atk-s0504a:1653": "Ekādasamasuttavaṇṇanā niṭṭhitā.",
  "atk-s0504a:1654": "12. Sampannasīlasuttavaṇṇanā",
  "atk-s0504a:1655": "111. Dvādasame sampannasīlāti ettha tividhaṃ sampannaṃ paripuṇṇasamaṅgīmadhuravasena. Tesu –",
  "atk-s0504a:1656": "“Sampannaṃ sālikedāraṃ, suvā bhuñjanti kosiya;",
  "atk-s0504a:1657": "Paṭivedemi te brahme, na ne vāretumussahe”ti. –",
  "atk-s0504a:1658_0": "Ettha paripuṇṇattho sampannasaddo. “Iminā pātimokkhasaṃvarena upeto hoti samupeto",
  "atk-s0504a:1658_1": "upagato samupagato sampanno samannāgato”ti ettha samaṅgibhāvattho sampannasaddo.",
  "atk-s0504a:1658_2": "“Imissā, bhante, mahāpathaviyā heṭṭhimatalaṃ sampannaṃ – seyyathāpi khuddamadhuṃ",
  "atk-s0504a:1658_3": "anīlakaṃ, evamassāda”nti ettha madhurattho sampannasaddo. Idha pana paripuṇṇatthepi",
  "atk-s0504a:1658_4": "samaṅgibhāvepi vaṭṭati, tasmā sampannasīlāti paripuṇṇasīlā hutvātipi, sīlasamaṅgino",
  "atk-s0504a:1658_5": "hutvātipi evamettha attho veditabbo.",
  "atk-s0504a:1659_0": "Tattha “paripuṇṇasīlā”ti iminā atthena khettadosavigamena khettapāripūri viya paripuṇṇaṃ",
  "atk-s0504a:1659_1": "nāma hoti. Tena vuttaṃ “khettadosavigamena khettapāripūri viya sīladosavigamena sīlapāripūri",
  "atk-s0504a:1659_2": "vuttā”ti. “Sīlasamaṅgino”ti iminā pana atthena sīlena samaṅgībhūtā samodhānagatā",
  "atk-s0504a:1659_3": "samannāgatā hutvā viharathāti vuttaṃ hoti. Tattha dvīhi kāraṇehi sampannasīlatā hoti",
  "atk-s0504a:1659_4": "sīlavipattiyā ādīnavadassanena, sīlasampattiyā ānisaṃsadassanena ca. Tadubhayampi",
  "atk-s0504a:1659_5": "visuddhimagge vuttanayena veditabbaṃ. Tattha “sampannasīlā”ti ettāvatā kira bhagavā",
  "atk-s0504a:1659_6": "catupārisuddhisīlaṃ uddisitvā “pātimokkhasaṃvarasaṃvutā”ti iminā jeṭṭhakasīlaṃ dassetītiādinā",
  "atk-s0504a:1659_7": "ettha yaṃ vattabbaṃ, taṃ heṭṭhā vuttameva. Kimassa uttari karaṇīyanti evaṃ sampannasīlānaṃ",
  "atk-s0504a:1659_8": "viharataṃ tumhākaṃ kinti siyā uttari kātabbaṃ, paṭipajjitabbanti ceti attho.",
  "atk-s0504a:1660_0": "Evaṃ “sampannasīlā, bhikkhave, viharathā”tiādinā sampādanūpāyena saddhiṃ sīlasampadāya",
  "atk-s0504a:1660_1": "bhikkhū niyojento anekapuggalādhiṭṭhānaṃ katvā desanaṃ ārabhitvā idāni yasmā ekapuggalādhiṭṭhānavasena",
  "atk-s0504a:1660_2": "pavattitāpi bhagavato desanā anekapuggalādhiṭṭhānāva hoti sabbasādhāraṇattā, tasmā",
  "atk-s0504a:1660_3": "taṃ ekapuggalādhiṭṭhānavasena dassento “carato cepi, bhikkhave, bhikkhuno”tiādimāha.",
  "atk-s0504a:1661_0": "Tattha abhijjhāyati etāyāti abhijjhā, parabhaṇḍābhijjhāyanalakkhaṇassa lobhassetaṃ",
  "atk-s0504a:1661_1": "adhivacanaṃ. Byāpajjati pūtibhavati cittaṃ etenāti byāpādo, “anatthaṃ me acarī”tiādinayappavattassa",
  "atk-s0504a:1661_2": "ekūnavīsatiāghātavatthuvisayassa dosassetaṃ adhivacanaṃ. Ubhinnampi “tattha katamo",
  "atk-s0504a:1661_3": "kāmacchando? Yo kāmesu kāmacchando kāmasneho kāmapipāsā kāmapariḷāho kāmamucchā kāmajjhosāna”nti,",
  "atk-s0504a:1661_4": "tathā “lobho lubbhanā lubbhitattaṃ sārāgo sārajjanā sārajjitattaṃ abhijjhā lobho",
  "atk-s0504a:1661_5": "akusalamūla”ntiādinā, “doso dussanā dussitattaṃ byāpatti byāpajjanā byāpajjitattaṃ",
  "atk-s0504a:1661_6": "virodho paṭivirodho caṇḍikkaṃ asuropo anattamanatā cittassā”tiādinā ca vitthāro veditabbo.",
  "atk-s0504a:1661_7": "Vigato hotīti ayañca abhijjhā, ayañca byāpādo vigato hoti apagato, pahīno hotīti",
  "atk-s0504a:1661_8": "attho. Ettāvatā kāmacchandanīvaraṇassa ca byāpādanīvaraṇassa ca pahānaṃ dassitaṃ hoti.",
  "atk-s0504a:1662_0": "Thinamiddhanti thinañceva middhañca. Tesu cittassa akammaññatā thinaṃ, ālasiyassetaṃ",
  "atk-s0504a:1662_1": "adhivacanaṃ, vedanādīnaṃ tiṇṇaṃ khandhānaṃ akammaññatā middhaṃ, pacalāyikabhāvassetaṃ",
  "atk-s0504a:1662_2": "adhivacanaṃ. Ubhinnampi “tattha katamaṃ thinaṃ? Yā cittassa akallatā akammaññatā",
  "atk-s0504a:1662_3": "olīyanā sallīyanā. Tattha katamaṃ middhaṃ? Yā kāyassa akallatā akammaññatā onāho",
  "atk-s0504a:1662_4": "pariyonāho”tiādinā nayena vitthāro veditabbo.",
  "atk-s0504a:1663_0": "Uddhaccakukkuccanti uddhaccañceva kukkuccañca. Tattha uddhaccaṃ nāma cittassa uddhatākāro,",
  "atk-s0504a:1663_1": "kukkuccaṃ nāma akatakalyāṇassa katapāpassa tappaccayā vippaṭisāro. Ubhinnampi “tattha",
  "atk-s0504a:1663_2": "katamaṃ uddhaccaṃ? Yaṃ cittassa uddhaccaṃ avūpasamo cetaso vikkhepo bhantattaṃ cittassā”tiādinā",
  "atk-s0504a:1663_3": "vitthāro. “Akataṃ vata me kalyāṇaṃ, akataṃ kusalaṃ, akataṃ bhīruttānaṃ; kataṃ pāpaṃ,",
  "atk-s0504a:1663_4": "kataṃ luddaṃ, kataṃ kibbisa”ntiādinā pavattiākāro veditabbo.",
  "atk-s0504a:1664_0": "Vicikicchāti buddhādīsu saṃsayo. Tassā “satthari kaṅkhati vicikicchati, nādhimuccati",
  "atk-s0504a:1664_1": "na sampasīdatī”tiādinā, “tattha katamā vicikicchā? Yā kaṅkhā kaṅkhāyanā kaṅkhāyitattaṃ",
  "atk-s0504a:1664_2": "vimati vicikicchā dveḷhakaṃ dvedhāpatho saṃsayo anekaṃsaggāho āsappanā parisappanā",
  "atk-s0504a:1664_3": "apariyogāhanā chambhitattaṃ cittassa manovilekho”tiādinā ca nayena vitthāro veditabbo.",
  "atk-s0504a:1665": "Ettha ca abhijjhābyāpādādīnaṃ vigamavasena ca pahānavasena ca tesaṃ vikkhambhanameva veditabbaṃ. Yaṃ sandhāya vuttaṃ –",
  "atk-s0504a:1666_0": "“So abhijjhaṃ loke pahāya vigatābhijjhena cetasā viharati, abhijjhāya cittaṃ parisodheti.",
  "atk-s0504a:1666_1": "Byāpādapadosaṃ pahāya abyāpannacitto viharati, byāpādapadosā cittaṃ parisodheti.",
  "atk-s0504a:1666_2": "Thinamiddhaṃ pahāya vigatathinamiddho viharati ālokasaññī sato sampajāno, thinamiddhā",
  "atk-s0504a:1666_3": "cittaṃ parisodheti. Uddhaccakukkuccaṃ pahāya anuddhato viharati ajjhattaṃ upasantacitto",
  "atk-s0504a:1666_4": "uddhaccakukkuccā cittaṃ parisodheti. Vicikicchaṃ pahāya tiṇṇavicikiccho viharati",
  "atk-s0504a:1666_5": "akathaṃkathī kusalesu dhammesu, vicikicchāya cittaṃ parisodhetī”ti.",
  "atk-s0504a:1667_0": "Tattha yathā nīvaraṇānaṃ pahānaṃ hoti, taṃ veditabbaṃ. Kathañca nesaṃ pahānaṃ hoti?",
  "atk-s0504a:1667_1": "Kāmacchandassa tāva asubhanimitte yonisomanasikārena pahānaṃ hoti, subhanimitte ayonisomanasikārenassa",
  "atk-s0504a:1667_2": "uppatti. Tenāha bhagavā –",
  "atk-s0504a:1668": "“Atthi, bhikkhave, subhanimittaṃ. Tattha ayonisomanasikārabahulīkāro ayamāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāyā”ti.",
  "atk-s0504a:1669_0": "Evaṃ subhanimitte ayonisomanasikārena uppajjantassa kāmacchandassa tappaṭipakkhato",
  "atk-s0504a:1669_1": "asubhanimitte yonisomanasikārena pahānaṃ hoti. Tattha asubhanimittaṃ nāma asubhampi",
  "atk-s0504a:1669_2": "asubhārammaṇampi, yonisomanasikāro nāma upāyamanasikāro, pathamanasikāro, anicce",
  "atk-s0504a:1669_3": "aniccanti vā, dukkhe dukkhanti vā, anattani anattāti vā, asubhe asubhanti vā manasikāro.",
  "atk-s0504a:1669_4": "Taṃ tattha bahulaṃ pavattayato kāmacchando pahīyati. Tenāha bhagavā –",
  "atk-s0504a:1670": "“Atthi, bhikkhave, asubhanimittaṃ. Tattha yonisomanasikārabahulīkāro – ayamāhāro anuppannassa vā kāmacchandassa anuppādāya, uppannassa vā kāmacchandassa pahānāyā”ti.",
  "atk-s0504a:1671_0": "Apica cha dhammā kāmacchandassa pahānāya saṃvattanti – asubhanimittassa uggaho, asubhabhāvanānuyogo,",
  "atk-s0504a:1671_1": "indriyesu guttadvāratā, bhojane mattaññutā, kalyāṇamittatā, sappāyakathāti. Dasavidhañhi",
  "atk-s0504a:1671_2": "asubhanimittaṃ uggaṇhantassapi kāmacchando pahīyati, bhāventassapi, indriyesu pihitadvārassapi",
  "atk-s0504a:1671_3": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi. Tena vuttaṃ –",
  "atk-s0504a:1672": "“Cattāro pañca ālope, abhutvā udakaṃ pive;",
  "atk-s0504a:1673": "Alaṃ phāsuvihārāya, pahitattassa bhikkhuno”ti. ;",
  "atk-s0504a:1674_0": "Asubhakammikatissattherasadise kalyāṇamitte sevantassapi kāmacchando pahīyati, ṭhānanisajjādīsu",
  "atk-s0504a:1674_1": "dasaasubhanissitasappāyakathāyapi pahīyati. Tena vuttaṃ “cha dhammā kāmacchandassa",
  "atk-s0504a:1674_2": "pahānāya saṃvattantī”ti.",
  "atk-s0504a:1675_0": "Paṭighanimitte āyonisomanasikārena byāpādassa uppādo hoti. Tattha paṭighampi paṭighanimittaṃ,",
  "atk-s0504a:1675_1": "paṭighārammaṇampi paṭighanimittaṃ. Ayonisomanasikāro sabbattha ekalakkhaṇo eva. Taṃ",
  "atk-s0504a:1675_2": "tasmiṃ nimitte bahulaṃ pavattayato byāpādo uppajjati. Tenāha bhagavā –",
  "atk-s0504a:1676": "“Atthi, bhikkhave, paṭighanimittaṃ. Tattha ayonisomanasikārabahulīkāro – ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāyā”ti.",
  "atk-s0504a:1677_0": "Mettāya pana cetovimuttiyā yonisomanasikārenassa pahānaṃ hoti. Tattha “mettā”ti vutte",
  "atk-s0504a:1677_1": "appanāpi upacāropi vaṭṭati, “cetovimuttī”ti pana appanāva. Yonisomanasikāro vuttalakkhaṇova.",
  "atk-s0504a:1677_2": "Taṃ tattha bahulaṃ pavattayato byāpādo pahīyati. Tenāha bhagavā –",
  "atk-s0504a:1678": "“Atthi, bhikkhave, mettācetovimutti. Tattha yonisomanasikārabahulīkāro ayamāhāro anuppannassa vā byāpādassa anuppādāya uppannassa vā byāpādassa pahānāyā”ti.",
  "atk-s0504a:1679_0": "Apica cha dhammā byāpādassa pahānāya saṃvattanti – mettānimittassa uggaho, mettābhāvanā,",
  "atk-s0504a:1679_1": "kammassakatāpaccavekkhaṇā, paṭisaṅkhānabahulatā, kalyāṇamittatā, sappāyakathāti.",
  "atk-s0504a:1679_2": "Odhisakānodhisakadisāpharaṇānañhi aññataravasena mettaṃ uggaṇhantassapi byāpādo pahīyati,",
  "atk-s0504a:1679_3": "odhiso anodhiso disāpharaṇavasena mettaṃ bhāventassapi byāpādo pahīyati, “tvaṃ etassa",
  "atk-s0504a:1679_4": "kuddho kiṃ karissasi, kimassa sīlādīni vināsetuṃ sakkhissasi nanu tvaṃ attano kammena",
  "atk-s0504a:1679_5": "āgantvā attano kammeneva gamissasi, parassa kujjhanaṃ nāma vītaccikaṅgāratattaayasalākagūthādīni",
  "atk-s0504a:1679_6": "gahetvā paraṃ paharitukāmatā viya hoti. Esopi tava kuddho kiṃ karissati, kiṃ te sīlādīni",
  "atk-s0504a:1679_7": "vināsetuṃ sakkhissati esa attano kammena āgantvā attano kammeneva gamissati, appaṭicchitapaheṇakaṃ",
  "atk-s0504a:1679_8": "viya, paṭivātaṃ khittarajomuṭṭhi viya ca etasseva esa kodho matthake patissatī”ti",
  "atk-s0504a:1679_9": "evaṃ attano ca parassa cāti ubhayesaṃ kammassakataṃ paccavekkhatopi, paccavekkhitvā",
  "atk-s0504a:1679_10": "paṭisaṅkhāne ṭhitassapi, assaguttattherasadise mettābhāvanārate kalyāṇamitte sevantassāpi",
  "atk-s0504a:1679_11": "byāpādo pahīyati, ṭhānanisajjādīsu mettānissitasappāyakathāyapi pahīyati. Tena vuttaṃ",
  "atk-s0504a:1679_12": "“cha dhammā byāpādassa pahānāya saṃvattantī”ti.",
  "atk-s0504a:1680_0": "Aratiādīsu ayonisomanasikārena thinamiddhassa uppādo hoti. Arati nāma ukkaṇṭhitatā,",
  "atk-s0504a:1680_1": "tandī nāma kāyālasiyaṃ, vijambhitā nāma kāyavinamanā, bhattasammado nāma bhattamucchā",
  "atk-s0504a:1680_2": "bhattapariḷāho, cetaso līnattaṃ nāma cittassa līnākāro. Imesu aratiādīsu ayonisomanasikāraṃ",
  "atk-s0504a:1680_3": "bahulaṃ pavattayato thinamiddhaṃ uppajjati. Tenāha bhagavā –",
  "atk-s0504a:1681_0": "“Atthi, bhikkhave, arati tandī vijambhitā bhattasammado cetaso līnattaṃ. Tattha ayonisomanasikārabahulīkāro",
  "atk-s0504a:1681_1": "– ayamāhāro anuppannassa vā thinamiddhassa uppādāya, uppannassa vā thinamiddhassa",
  "atk-s0504a:1681_2": "bhiyyobhāvāya vepullāyā”ti.",
  "atk-s0504a:1682_0": "Ārambhadhātuādīsu pana yonisomanasikārena thinamiddhassa pahānaṃ hoti. Ārambhadhātu",
  "atk-s0504a:1682_1": "nāma paṭhamārambhavīriyaṃ, nikkamadhātu nāma kosajjato nikkhantatāya tato balavataraṃ,",
  "atk-s0504a:1682_2": "parakkamadhātu nāma paraṃ paraṃ ṭhānaṃ akkamanato tatopi balavataraṃ. Imasmiṃ tippabhede",
  "atk-s0504a:1682_3": "vīriye yonisomanasikāraṃ bahulaṃ pavattayato thinamiddhaṃ pahīyati. Tenāha –",
  "atk-s0504a:1683_0": "“Atthi, bhikkhave, ārambhadhātu, nikkamadhātu, parakkamadhātu. Tattha yonisomanasikārabahulīkāro",
  "atk-s0504a:1683_1": "– ayamāhāro anuppannassa vā thinamiddhassa anuppādāya, uppannassa vā thinamiddhassa pahānāyā”ti.",
  "atk-s0504a:1684_0": "Apica cha dhammā thinamiddhassa pahānāya saṃvattanti, atibhojane nimittaggāho – iriyāpathasamparivattanatā,",
  "atk-s0504a:1684_1": "ālokasaññāmanasikāro, abbhokāsavāso, kalyāṇamittatā, sappāyakathāti. Āharahatthakabhuttavamitakatatthavaṭṭakaalaṃsāṭakakākamāsakabhojanaṃ",
  "atk-s0504a:1684_2": "bhuñjitvā rattiṭṭhānadivāṭṭhāne nisinnassa hi samaṇadhammaṃ karoto thinamiddhaṃ mahāhatthī",
  "atk-s0504a:1684_3": "viya ottharantaṃ āgacchati, catupañcaālopaokāsaṃ pana ṭhapetvā pānīyaṃ pivitvā yāpanasīlassa",
  "atk-s0504a:1684_4": "bhikkhuno taṃ na hoti. Evaṃ atibhojane nimittaṃ gaṇhantassapi thinamiddhaṃ pahīyati.",
  "atk-s0504a:1684_5": "Yasmiṃ iriyāpathe thinamiddhaṃ okkamati, tato aññaṃ parivattentassapi, rattiṃ candālokaṃ",
  "atk-s0504a:1684_6": "dīpālokaṃ ukkālokaṃ divā sūriyālokaṃ manasikarontassapi, abbhokāse vasantassapi mahākassapattherasadise",
  "atk-s0504a:1684_7": "vigatathinamiddhe kalyāṇamitte sevantassapi thinamiddhaṃ pahīyati, ṭhānanisajjādīsu",
  "atk-s0504a:1684_8": "dhutaṅganissitasappāyakathāyapi pahīyati. Tena vuttaṃ “cha dhammā thinamiddhassa",
  "atk-s0504a:1684_9": "pahānāya saṃvattantī”ti.",
  "atk-s0504a:1685_0": "Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma",
  "atk-s0504a:1685_1": "avūpasantākāro, atthato taṃ uddhaccakukkuccameva. Tattha ayonisomanasikāraṃ bahulaṃ",
  "atk-s0504a:1685_2": "pavattayato uddhaccakukkuccaṃ uppajjati. Tenāha –",
  "atk-s0504a:1686_0": "“Atthi, bhikkhave, cetaso avūpasamo. Tattha ayonisomanasikārabahulīkāro – ayamāhāro",
  "atk-s0504a:1686_1": "anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāyā”ti.",
  "atk-s0504a:1687": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha –",
  "atk-s0504a:1688": "“Atthi, bhikkhave, cetaso vūpasamo. Tattha yonisomanasikārabahulīkāro – ayamāhāro anuppannassa vā uddhaccakukkuccassa anuppādāya, uppannassa vā uddhaccakukkuccassa pahānāyā”ti.",
  "atk-s0504a:1689_0": "Apica cha dhammā uddhaccakukkuccassa pahānāya saṃvattanti – bahussutatā, paripucchakatā,",
  "atk-s0504a:1689_1": "vinaye pakataññutā, vuḍḍhasevitā, kalyāṇamittatā, sappāyakathāti. Bāhusaccenapi hi",
  "atk-s0504a:1689_2": "ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassapi",
  "atk-s0504a:1689_3": "uddhaccakukkuccaṃ pahīyati, kappiyākappiyaparipucchābahulassapi, vinayapaññattiyaṃ",
  "atk-s0504a:1689_4": "ciṇṇavasībhāvatāya pakataññunopi, vuḍḍhe mahallakatthere upasaṅkamantassapi, upālittherasadise",
  "atk-s0504a:1689_5": "vinayadhare kalyāṇamitte sevantassapi uddhaccakukkuccaṃ pahīyati, ṭhānanisajjādīsu",
  "atk-s0504a:1689_6": "kappiyākappiyanissitasappāyakathāyapi pahīyati. Tena vuttaṃ “cha dhammā uddhaccakukkuccassa",
  "atk-s0504a:1689_7": "pahānāya saṃvattantī”ti.",
  "atk-s0504a:1690_0": "Vicikicchāṭṭhāniyesu dhammesu ayonisomanasikārena vicikicchāya uppādo hoti. Vicikicchāṭṭhāniyā",
  "atk-s0504a:1690_1": "dhammā nāma punappunaṃ vicikicchāya kāraṇattā vicikicchāva. Tattha ayonisomanasikāraṃ",
  "atk-s0504a:1690_2": "bahulaṃ pavattayato vicikicchā uppajjati. Tenāha –",
  "atk-s0504a:1691_0": "“Atthi, bhikkhave, vicikicchāṭṭhāniyā dhammā. Tattha ayonisomanasikārabahulīkāro",
  "atk-s0504a:1691_1": "– ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāyā”ti.",
  "atk-s0504a:1692": "Kusalādidhammesu pana yonisomanasikārena vicikicchāya pahānaṃ hoti. Tenāha –",
  "atk-s0504a:1693_0": "“Atthi, bhikkhave, kusalākusalā dhammā, sāvajjānavajjā dhammā, sevitabbāsevitabbā",
  "atk-s0504a:1693_1": "dhammā, hīnapaṇītā dhammā, kaṇhasukkasappaṭibhāgā dhammā. Tattha yonisomanasikārabahulīkāro",
  "atk-s0504a:1693_2": "ayamāhāro anuppannāya vā vicikicchāya anuppādāya, uppannāya vā vicikicchāya pahānāyā”ti.",
  "atk-s0504a:1694_0": "Apica cha dhammā vicikicchāya pahānāya saṃvattanti bahussutatā, paripucchakatā, vinaye",
  "atk-s0504a:1694_1": "pakataññutā, adhimokkhabahulatā, kalyāṇamittatā, sappāyakathāti. Bāhusaccavasenapi",
  "atk-s0504a:1694_2": "hi ekaṃ vā…pe… pañca vā nikāye pāḷivasena ca atthavasena ca uggaṇhantassapi vicikicchā",
  "atk-s0504a:1694_3": "pahīyati, tīṇi ratanāni ārabbha kusalādibhedesu dhammesu paripucchābahulassapi, vinaye",
  "atk-s0504a:1694_4": "ciṇṇavasībhāvassapi, tīsu ratanesu okappanīya, saddhāsaṅkhāta, adhimokkhabahulassapi,",
  "atk-s0504a:1694_5": "saddhādhimutte vakkalittherasadise kalyāṇamitte sevantassapi vicikicchā pahīyati,",
  "atk-s0504a:1694_6": "ṭhānanisajjādīsu tiṇṇaṃ ratanānaṃ guṇanissitasappāyakathāyapi pahīyati. Tena vuttaṃ",
  "atk-s0504a:1694_7": "“cha dhammā vicikicchāya pahānāya saṃvattantī”ti.",
  "atk-s0504a:1695_0": "Ettha ca yathāvuttehi tehi tehi dhammehi vikkhambhanavasena pahīnānaṃ imesaṃ nīvaraṇānaṃ",
  "atk-s0504a:1695_1": "kāmacchandanīvaraṇassa tāva arahattamaggena accantappahānaṃ hoti, tathā thinamiddhanīvaraṇassa",
  "atk-s0504a:1695_2": "uddhaccanīvaraṇassa ca. Byāpādanīvaraṇassa pana kukkuccanīvaraṇassa ca anāgāmimaggena,",
  "atk-s0504a:1695_3": "vicikicchānīvaraṇassa sotāpattimaggena accantappahānaṃ hoti. Tasmā tesaṃ tathā pahānāya",
  "atk-s0504a:1695_4": "upakāradhamme dassetuṃ “āraddhaṃ hoti vīriya”ntiādi āraddhaṃ. Idameva vā yathāvuttaṃ",
  "atk-s0504a:1695_5": "abhijjhādīnaṃ nīvaraṇānaṃ pahānaṃ, yasmā hīnavīriyatāya kusītena, anupaṭṭhitassatitāya",
  "atk-s0504a:1695_6": "muṭṭhassatinā, apaṭippassaddhadarathatāya sāraddhakāyena, asamāhitatāya vikkhittacittena",
  "atk-s0504a:1695_7": "na kadācipi te sakkā nibbattetuṃ, pageva itaraṃ, tasmā yathā paṭipannassa so abhijjhādīnaṃ",
  "atk-s0504a:1695_8": "vigamo pahānaṃ sambhavati, taṃ dassetuṃ “āraddhaṃ hoti vīriya”ntiādi āraddhaṃ. Tassattho",
  "atk-s0504a:1695_9": "– tesaṃ nīvaraṇānaṃ pahānāya sabbesampi vā saṃkilesadhammānaṃ samucchindanatthāya",
  "atk-s0504a:1695_10": "vīriyaṃ āraddhaṃ hoti, paggahitaṃ asithilappavattanti vuttaṃ hoti. Āraddhattā eva",
  "atk-s0504a:1695_11": "ca antarā saṅkocassa anāpajjanato asallīnaṃ.",
  "atk-s0504a:1696_0": "Upaṭṭhitā sati asammuṭṭhāti na kevalañca vīriyameva, satipi ārammaṇābhimukhabhāvena",
  "atk-s0504a:1696_1": "upaṭṭhitā hoti, tathā upaṭṭhitattā eva ca cirakatacirabhāsitānaṃ saraṇasamatthatāya",
  "atk-s0504a:1696_2": "asammuṭṭhā. Passaddhoti kāyacittadarathappassambhanena kāyopissa passaddho hoti.",
  "atk-s0504a:1696_3": "Tattha yasmā nāmakāye passaddhe rūpakāyopissa passaddho eva hoti, tasmā “nāmakāyo",
  "atk-s0504a:1696_4": "rūpakāyo”ti avisesetvā “passaddho kāyo”ti vuttaṃ. Asāraddhoti so ca passaddhattā",
  "atk-s0504a:1696_5": "eva asāraddho, vigatadarathoti vuttaṃ hoti. Samāhitaṃ cittaṃ ekagganti cittampissa",
  "atk-s0504a:1696_6": "sammā āhitaṃ suṭṭhu ṭhapitaṃ appitaṃ viya hoti, samāhitattā eva ca ekaggaṃ acalaṃ",
  "atk-s0504a:1696_7": "nipphandanaṃ niriñjananti.",
  "atk-s0504a:1697": "Ettāvatā jhānamaggānaṃ pubbabhāgapaṭipadā kathitā. Tenevāha –",
  "atk-s0504a:1698": "“Carampi, bhikkhave, bhikkhu evaṃbhūto ātāpī ottāpī satataṃ samitaṃ āraddhavīriyo pahitattoti vuccatī”ti.",
  "atk-s0504a:1699": "Tassattho heṭṭhā vutto eva.",
  "atk-s0504a:1700_0": "Gāthāsu yataṃ careti yatamāno careyya, caṅkamanādivasena gamanaṃ kappentopi “anuppannānaṃ",
  "atk-s0504a:1700_1": "pāpakānaṃ akusalānaṃ dhammānaṃ anuppādāya chandaṃ janeti vāyamatī”tiādinā nayena",
  "atk-s0504a:1700_2": "vuttasammappadhānavīriyavasena yatanto ghaṭento vāyamanto yathā akusalā dhammā pahīyanti,",
  "atk-s0504a:1700_3": "kusalā dhammā bhāvanāpāripūriṃ gacchanti, evaṃ gamanaṃ kappeyyāti attho. Esa nayo",
  "atk-s0504a:1700_4": "sesesupi. Keci pana “yata”nti etassa saṃyatoti atthaṃ vadanti. Tiṭṭheti tiṭṭheyya",
  "atk-s0504a:1700_5": "ṭhānaṃ kappeyya. Accheti nisīdeyya. Sayeti nipajjeyya. Yatamenaṃ pasārayeti etaṃ",
  "atk-s0504a:1700_6": "pasāretabbaṃ hatthapādādiṃ yataṃ yatamāno yathāvuttavīriyasamaṅgīyeva hutvā pasāreyya,",
  "atk-s0504a:1700_7": "sabbattha pamādaṃ vijaheyyāti adhippāyo.",
  "atk-s0504a:1701_0": "Idāni yathā paṭipajjanto yataṃ yatamāno nāma hoti, taṃ paṭipadaṃ dassetuṃ “uddha”ntiādi",
  "atk-s0504a:1701_1": "vuttaṃ. Tattha uddhanti upari. Tiriyanti tiriyato, puratthimadisādivasena samantato",
  "atk-s0504a:1701_2": "disābhāgesūti attho. Apācīnanti heṭṭhā. Yāvatā jagato gatīti yattakā sattasaṅkhārabhedassa",
  "atk-s0504a:1701_3": "lokassa pavatti, tattha sabbatthāti attho. Ettāvatā anavasesato sammasanañāṇassa",
  "atk-s0504a:1701_4": "visayaṃ saṅgahetvā dasseti. Samavekkhitāti sammā hetunā ñāyena avekkhitā, aniccādivasena",
  "atk-s0504a:1701_5": "vipassakoti vuttaṃ hoti. Dhammānanti sattasuññānaṃ. Khandhānanti rūpādīnaṃ pañcannaṃ",
  "atk-s0504a:1701_6": "khandhānaṃ. Udayabbayanti udayañca vayañca. Idaṃ vuttaṃ hoti – upari tiriyaṃ adhoti",
  "atk-s0504a:1701_7": "tisaṅgahe sabbasmiṃ loke atītādibhedabhinnānaṃ pañcupādānakkhandhasaṅkhātānaṃ sabbesaṃ",
  "atk-s0504a:1701_8": "rūpārūpadhammānaṃ aniccatādisammasanādhigatena udayabbayañāṇena pañcavīsatiyā ākārehi",
  "atk-s0504a:1701_9": "udayaṃ, pañcavīsatiyā ākārehi vayañca samavekkhitā samanupassitā bhaveyyāti.",
  "atk-s0504a:1702_0": "Cetosamathasāmīcinti cittasaṃkilesānaṃ accantavūpasamanato cetosamathasaṅkhātassa",
  "atk-s0504a:1702_1": "ariyamaggassa anucchavikapaṭipadaṃ ñāṇadassanavisuddhiṃ. Sikkhamānanti paṭipajjamānaṃ",
  "atk-s0504a:1702_2": "bhāventaṃ ñāṇaparamparaṃ nibbattentaṃ. Sadāti sabbakālaṃ, rattiñceva divā ca. Satanti",
  "atk-s0504a:1702_3": "catusampajaññena samannāgatāya satiyā satokāriṃ. Satataṃ pahitattoti sabbakālaṃ pahitatto",
  "atk-s0504a:1702_4": "nibbānaṃ paṭipesitattoti tathāvidhaṃ bhikkhuṃ buddhādayo ariyā āhu ācikkhanti kathenti.",
  "atk-s0504a:1702_5": "Sesaṃ vuttanayameva.",
  "atk-s0504a:1703": "Dvādasamasuttavaṇṇanā niṭṭhitā.",
  "atk-s0504a:1704": "13. Lokasuttavaṇṇanā",
  "atk-s0504a:1705_0": "112. Terasame lokoti lujjanapalujjanaṭṭhena loko, atthato purimaṃ ariyasaccadvayaṃ",
  "atk-s0504a:1705_1": "idha pana dukkhaṃ ariyasaccaṃ veditabbaṃ. Svāyaṃ sattaloko, saṅkhāraloko, okāsalokoti",
  "atk-s0504a:1705_2": "vibhāgato sarūpato ca heṭṭhā vuttoyeva. Apica khandhalokādivasena ca anekavidho loko. Yathāha –",
  "atk-s0504a:1706_0": "“Lokoti khandhaloko, dhātuloko, āyatanaloko, vipattibhavaloko, vipattisambhavaloko,",
  "atk-s0504a:1706_1": "sampattibhavaloko, sampattisambhavaloko, eko loko sabbe sattā ahāraṭṭhitikā, dve",
  "atk-s0504a:1706_2": "lokā nāmañca rūpañca, tayo lokā tisso vedanā, cattāro lokā cattāro āhārā, pañca lokā",
  "atk-s0504a:1706_3": "pañcupādānakkhandhā, cha lokā cha ajjhattikāni āyatanāni, satta lokā satta viññāṇaṭṭhitiyo,",
  "atk-s0504a:1706_4": "aṭṭha lokā aṭṭha lokadhammā, nava lokā nava sattāvāsā, dasa lokā dasāyatanāni, dvādasa",
  "atk-s0504a:1706_5": "lokā dvādasāyatanāni, aṭṭhārasa lokā aṭṭhārasa dhātuyo”ti.",
  "atk-s0504a:1707_0": "Evamanekadhā vibhattopi loko pañcasu upādānakkhandhesu eva saṅgahaṃ samosaraṇaṃ gacchati,",
  "atk-s0504a:1707_1": "upādānakkhandhā ca dukkhaṃ ariyasaccaṃ jātipi dukkhā …pe… saṃkhittena pañcupādānakkhandhāpi",
  "atk-s0504a:1707_2": "dukkhāti. Tena vuttaṃ “atthato purimaṃ ariyasaccadvayaṃ, idha pana dukkhaṃ ariyasaccaṃ",
  "atk-s0504a:1707_3": "veditabba”nti. Nanu ca lujjanapalujjanaṭṭho avisesena pañcasu khandhesu sambhavatīti?",
  "atk-s0504a:1707_4": "Saccaṃ sambhavati. Yaṃ pana na lujjatīti gahitaṃ, taṃ tathā na hoti, ekaṃseneva lujjati",
  "atk-s0504a:1707_5": "palujjatīti so lokoti upādānakkhandhesveva lokasaddo nirūḷhoti veditabbo. Tasmā lokoti",
  "atk-s0504a:1707_6": "dukkhaṃ ariyasaccaṃ eva.",
  "atk-s0504a:1708_0": "Yadipi tathāgata-saddassa heṭṭhā tathāgatasutte nānānayehi vitthārato attho vibhatto,",
  "atk-s0504a:1708_1": "tathāpi pāḷiyā atthasaṃvaṇṇanāmukhena ayamatthavibhāvanā – abhisambuddhoti “abhiññeyyato",
  "atk-s0504a:1708_2": "pariññeyyato”ti pubbe vuttavibhāgena vā avisesato tāva āsayānusayacariyādhimuttiādibhedato",
  "atk-s0504a:1708_3": "kusalākusalādivibhāgato vaṭṭappamāṇasaṇṭhānādibhedato, visesato vā pana “ayaṃ sassatāsayo,",
  "atk-s0504a:1708_4": "ayaṃ ucchedāsayo”tiādinā “kakkhaḷalakkhaṇā pathavīdhātu, paggharaṇalakkhaṇā āpodhātū”tiādinā",
  "atk-s0504a:1708_5": "ca abhivisiṭṭhena sayambhuñāṇena sammā aviparītaṃ yo yo attho yathā yathā bujjhitabbo,",
  "atk-s0504a:1708_6": "tathā tathā buddho ñāto attapaccakkho katoti abhisambuddho.",
  "atk-s0504a:1709_0": "Lokasmāti yathāvuttalokato. Visaṃyuttoti visaṃsaṭṭho, tappaṭibaddhānaṃ sabbesaṃ saṃyojanānaṃ",
  "atk-s0504a:1709_1": "sammadeva samucchinnattā tato vippamuttoti attho. Lokasamudayoti suttantanayena taṇhā,",
  "atk-s0504a:1709_2": "abhidhammanayena pana abhisaṅkhārehi saddhiṃ diyaḍḍhakilesasahassaṃ. Pahīnoti bodhimaṇḍe",
  "atk-s0504a:1709_3": "arahattamaggañāṇena samucchedappahānavasena savāsanaṃ pahīno. Lokanirodhoti nibbānaṃ.",
  "atk-s0504a:1709_4": "Sacchikatoti attapaccakkho kato. Lokanirodhagāminī paṭipadāti sīlādikkhandhattayasaṅgaho",
  "atk-s0504a:1709_5": "ariyo aṭṭhaṅgiko maggo. So hi lokanirodhaṃ nibbānaṃ gacchati adhigacchati, tadatthaṃ",
  "atk-s0504a:1709_6": "ariyehi paṭipajjīyati cāti lokanirodhagāminī paṭipadāti vuccati.",
  "atk-s0504a:1710": "Ettāvatā tathāni abhisambuddho yāthāvato gatoti tathāgatoti ayamattho dassito hoti. Cattāri hi ariyasaccāni tathāni nāma. Yathāha –",
  "atk-s0504a:1711": "“Cattārimāni, bhikkhave, tathāni avitathāni anaññathāni. Katamāni cattāri? Idaṃ dukkhanti, bhikkhave, tathametaṃ avitathametaṃ, anaññathameta”nti vitthāro.",
  "atk-s0504a:1712_0": "Apica tathāya gatoti tathāgato, tathaṃ gatoti tathāgato, gatoti ca avagato atīto",
  "atk-s0504a:1712_1": "patto paṭipannoti attho. Idaṃ vuttaṃ hoti – yasmā bhagavā sakalalokaṃ tīraṇapariññāya",
  "atk-s0504a:1712_2": "tathāya aviparītāya gato avagato, tasmā loko tathāgatena abhisambuddhoti tathāgato.",
  "atk-s0504a:1712_3": "Lokasamudayaṃ pahānapariññāya tathāya gato atītoti tathāgato. Lokanirodhaṃ sacchikiriyāya",
  "atk-s0504a:1712_4": "tathāya gato pattoti tathāgato. Lokanirodhagāminiṃ paṭipadaṃ tathaṃ aviparītaṃ gato",
  "atk-s0504a:1712_5": "paṭipannoti tathāgatoti. Evaṃ imissā pāḷiyā bhagavato tathāgatabhāvadīpanavasena attho veditabbo.",
  "atk-s0504a:1713_0": "Iti bhagavā catusaccābhisambodhanavasena attano tathāgatabhāvaṃ pakāsetvā idāni tattha",
  "atk-s0504a:1713_1": "diṭṭhādiabhisambodhivasenapi taṃ dassetuṃ “yaṃ, bhikkhave”tiādimāha. Aṅguttaraṭṭhakathāyaṃ",
  "atk-s0504a:1713_2": "pana “catūhi saccehi attano buddhabhāvaṃ kathetvā”tiādi vuttaṃ. Taṃ tathāgatasadda-buddhasaddānaṃ",
  "atk-s0504a:1713_3": "atthato ninnānākaraṇataṃ dassetuṃ vuttaṃ. Tathā ceva hi pāḷi pavattāti. Tattha diṭṭhanti",
  "atk-s0504a:1713_4": "rūpāyatanaṃ. Sutanti saddāyatanaṃ. Mutanti patvā gahetabbato gandhāyatanaṃ, rasāyatanaṃ,",
  "atk-s0504a:1713_5": "phoṭṭhabbāyatanañca. Viññātanti sukhadukkhādidhammārammaṇaṃ. Pattanti pariyesitvā",
  "atk-s0504a:1713_6": "vā apariyesitvā vā pattaṃ. Pariyesitanti pattaṃ vā appattaṃ vā pariyesitaṃ. Anuvicaritaṃ",
  "atk-s0504a:1713_7": "manasāti cittena anusañcaritaṃ. Kassa pana anuvicaritaṃ manasāti? Sadevakassa…pe…",
  "atk-s0504a:1713_8": "sadevamanussāyāti sambandhanīyaṃ. Tattha saha devehīti sadevako, tassa sadevakassa.",
  "atk-s0504a:1713_9": "Sesapadesupi eseva nayo.",
  "atk-s0504a:1714_0": "Sadevakavacanena cettha pañcakāmāvacaradevaggahaṇaṃ veditabbaṃ, samārakavacanena",
  "atk-s0504a:1714_1": "chaṭṭhakāmāvacaradevaggahaṇaṃ, sabrahmakavacanena brahmakāyikādibrahmaggahaṇaṃ, sassamaṇabrāhmaṇivacanena",
  "atk-s0504a:1714_2": "sāsanassa paccatthikasamaṇabrāhmaṇaggahaṇañceva samitapāpabāhitapāpasamaṇabrāhmaṇaggahaṇañca,",
  "atk-s0504a:1714_3": "pajāvacanena sattalokaggahaṇaṃ, sadevamanussavacanena sammutidevaavasesamanussaggahaṇaṃ.",
  "atk-s0504a:1714_4": "Evamettha tīhi padehi devamārabrahmehi saddhiṃ sattaloko, dvīhi pajāvasena sattaloko gahitoti veditabbo.",
  "atk-s0504a:1715_0": "Aparo nayo – sadevakaggahaṇena arūpāvacaradevaloko gahito, samārakavacanena chakāmāvacaradevaloko,",
  "atk-s0504a:1715_1": "sabrahmakavacanena rūpībrahmaloko, sassamaṇabrāhmaṇādivacanena sammutidevehi saha",
  "atk-s0504a:1715_2": "avasesasattaloko gahito. Apicettha sadevakavacanena ukkaṭṭhaparicchedato sabbalokavisayassa",
  "atk-s0504a:1715_3": "bhagavato abhisambuddhabhāve pakāsite yesamevaṃ siyā “māro nāma mahānubhāvo chakāmāvacarissaro",
  "atk-s0504a:1715_4": "vasavattī, brahmā pana tatopi mahānubhāvataro dasahi aṅgulīhi dasasu cakkavāḷasahassesu",
  "atk-s0504a:1715_5": "ālokaṃ pharati, uttamajjhānasamāpattisukhaṃ paṭisaṃvedeti. Puthū ca samaṇabrāhmaṇā",
  "atk-s0504a:1715_6": "iddhimanto dibbacakkhukā paracittaviduno mahānubhāvā saṃvijjanti. Ayañca sattakāyo",
  "atk-s0504a:1715_7": "ananto aparimāṇo, kimetesaṃ sabbesaṃyeva visayo anavasesato bhagavatā abhisambuddho”ti?",
  "atk-s0504a:1715_8": "Tesaṃ vimatiṃ vidhamento bhagavā “sadevakassa lokassā”tiādimāha.",
  "atk-s0504a:1716_0": "Porāṇā panāhu – “sadevakassā”ti devatāhi saddhiṃ avasesalokaṃ pariyādiyati, “samārakassā”ti",
  "atk-s0504a:1716_1": "mārena saddhiṃ avasesalokaṃ, “sabrahmakassā”ti brahmehi saddhiṃ avasesalokaṃ. Evaṃ",
  "atk-s0504a:1716_2": "sabbepi tibhavūpage satte tīsu padesu pakkhipitvā puna dvīhi padehi pariyādiyanto",
  "atk-s0504a:1716_3": "“sassamaṇabrāhmaṇiyā pajāya sadevamanussāyā”ti āha. Evaṃ pañcahipi padehi khandhattayaparicchinne",
  "atk-s0504a:1716_4": "sabbasatte pariyādiyati.",
  "atk-s0504a:1717_0": "Yasmā taṃ tathāgatena abhisambuddhanti iminā idaṃ dasseti – yaṃ aparimāṇāsu lokadhātūsu",
  "atk-s0504a:1717_1": "imassa sadevakassa lokassa “nīlaṃ pītaka”ntiādi rūpārammaṇaṃ cakkhudvāre āpāthaṃ",
  "atk-s0504a:1717_2": "āgacchati, taṃ sabbaṃ “ayaṃ satto imasmiṃ khaṇe imaṃ nāma rūpārammaṇaṃ disvā sumano",
  "atk-s0504a:1717_3": "vā dummano vā majjhatto vā jāto”ti tathāgatassa evaṃ abhisambuddhaṃ. Tathā yaṃ aparimāṇāsu",
  "atk-s0504a:1717_4": "lokadhātūsu imassa sadevakassa lokassa “bherisaddo mudiṅgasaddo”tiādi saddārammaṇaṃ",
  "atk-s0504a:1717_5": "sotadvāre āpāthaṃ āgacchati, “mūlagandho tacagandho”tiādi gandhārammaṇaṃ ghānadvāre",
  "atk-s0504a:1717_6": "āpāthamāgacchati, “mūlaraso khandharaso”tiādi rasārammaṇaṃ jivhādvāre āpāthamāgacchati,",
  "atk-s0504a:1717_7": "“kakkhaḷaṃ muduka”ntiādi pathavīdhātutejodhātuvāyodhātubhedaṃ phoṭṭhabbārammaṇaṃ",
  "atk-s0504a:1717_8": "kāyadvāre āpāthamāgacchati, “ayaṃ satto imasmiṃ khaṇe imaṃ nāma phoṭṭhabbaṃ phusitvā",
  "atk-s0504a:1717_9": "sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0504a:1718_0": "Tathā yaṃ aparimāṇāsu lokadhātūsu imassa sadevakassa lokassa sukhādibhedaṃ dhammārammaṇaṃ",
  "atk-s0504a:1718_1": "manodvāre āpāthamāgacchati, “ayaṃ satto imasmiṃ khaṇe imaṃ nāma dhammārammaṇaṃ jānitvā",
  "atk-s0504a:1718_2": "sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0504a:1718_3": "Evaṃ yaṃ imassa sadevakassa lokassa diṭṭhaṃ sutaṃ mutaṃ viññātaṃ, taṃ tathāgatena",
  "atk-s0504a:1718_4": "adiṭṭhaṃ vā asutaṃ vā amutaṃ vā aviññātaṃ vā natthi. Imassa pana mahājanassa pariyesitvā",
  "atk-s0504a:1718_5": "appattampi atthi, apariyesitvā appattampi atthi, pariyesitvā pattampi atthi, apariyesitvā",
  "atk-s0504a:1718_6": "pattampi atthi. Sabbampi tathāgatassa appattaṃ nāma natthi ñāṇena asacchikataṃ. Tato",
  "atk-s0504a:1718_7": "eva yaṃ aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ",
  "atk-s0504a:1718_8": "rūpārammaṇaṃ nāma atthi, taṃ bhagavā sabbaṃ sabbākārena jānāti passati. Evaṃ jānatā",
  "atk-s0504a:1718_9": "passatā cānena taṃ iṭṭhāniṭṭhādivasena vā diṭṭhasutamutaviññātesu labbhamānapadavasena",
  "atk-s0504a:1718_10": "vā “katamaṃ taṃ rūpaṃ rūpāyatanaṃ? Yaṃ rūpaṃ catunnaṃ mahābhūtānaṃ upādāya vaṇṇanibhā",
  "atk-s0504a:1718_11": "sanidassanaṃ sappaṭighaṃ nīlaṃ pītaka”ntiādinā nayena anekehi nāmehi terasahi vārehi",
  "atk-s0504a:1718_12": "dvepaññāsāya nayehi vibhajjamānaṃ tatheva hoti, vitathaṃ natthi. Esa nayo sotadvārādīsupi",
  "atk-s0504a:1718_13": "āpāthamāgacchantesu saddādīsu.",
  "atk-s0504a:1719_0": "Tasmā tathāgatoti vuccatīti yaṃ yathā lokena gataṃ, tassa tatheva gatattā tathāgatoti",
  "atk-s0504a:1719_1": "vuccati. Pāḷiyaṃ pana “abhisambuddha”nti vuttaṃ, taṃ tathāgatasaddena samānatthaṃ.",
  "atk-s0504a:1719_2": "Iminā tathādassibhāvato tathāgatoti ayamattho dassito hoti. Vuttañhetaṃ dhammasenāpatinā –",
  "atk-s0504a:1720": "“Na tassa addiṭṭhamidhatthi kiñci,",
  "atk-s0504a:1721": "Atho aviññātamajānitabbaṃ;",
  "atk-s0504a:1722": "Sabbaṃ abhiññāsi yadatthi neyyaṃ,",
  "atk-s0504a:1723": "Tathāgato tena samantacakkhū”ti. ;",
  "atk-s0504a:1724": "Suttantepi vuttaṃ bhagavatā –",
  "atk-s0504a:1725_0": "“Yaṃ, bhikkhave, sadevakassa lokassa…pe… sadevamanussāya pajāya diṭṭhaṃ sutaṃ mutaṃ",
  "atk-s0504a:1725_1": "viññātaṃ pattaṃ pariyesitaṃ anuvicaritaṃ manasā, tamahaṃ jānāmi, tamahaṃ abbhaññāsiṃ,",
  "atk-s0504a:1725_2": "taṃ tathāgatassa viditaṃ, taṃ tathāgato na upaṭṭhāsī”ti.",
  "atk-s0504a:1726_0": "Yañca, bhikkhave, rattiṃ tathāgato anuttaraṃ sammāsambodhiṃ abhisambujjhatīti yassañca",
  "atk-s0504a:1726_1": "visākhapuṇṇamarattiyaṃ tathā āgatādiatthena tathāgato bhagavā bodhimaṇḍe aparājitapallaṅke",
  "atk-s0504a:1726_2": "nisinno tiṇṇaṃ mārānaṃ matthakaṃ madditvā uttaritarābhāvato anuttaraṃ sammāsambodhiṃ",
  "atk-s0504a:1726_3": "āsavakkhayañāṇena saddhiṃ sabbaññutaññāṇaṃ adhigacchati. Yañca rattiṃ anupādisesāya",
  "atk-s0504a:1726_4": "nibbānadhātuyā parinibbāyatīti yassañca visākhapuṇṇamarattiyaṃyeva kusinārāyaṃ upavattane",
  "atk-s0504a:1726_5": "mallānaṃ sālavane yamakasālānamantare anupādisesāya nibbānadhātuyā parinibbāyati.",
  "atk-s0504a:1726_6": "Yaṃ etasmiṃ antareti imāsaṃ dvinnaṃ saupādisesaanupādisesanibbānadhātūnaṃ vemajjhe",
  "atk-s0504a:1726_7": "pañcacattālīsavassaparimāṇe kāle paṭhamabodhiyampi, majjhimabodhiyampi, pacchimabodhiyampi",
  "atk-s0504a:1726_8": "yaṃ suttageyyādippabhedaṃ dhammaṃ bhāsati niddisanavasena, lapati uddhisanavasena,",
  "atk-s0504a:1726_9": "niddisati paṭiniddisanavasena. Sabbaṃ taṃ tatheva hotīti taṃ etthantare desitaṃ sabbaṃ",
  "atk-s0504a:1726_10": "suttageyyādinavaṅgaṃ buddhavacanaṃ atthato byañjanato ca anupavajjaṃ anūnaṃ anadhikaṃ",
  "atk-s0504a:1726_11": "sabbākāraparipuṇṇaṃ rāgamadanimmadanaṃ…pe… mohamadanimmadanaṃ, natthi tattha vālaggamattampi",
  "atk-s0504a:1726_12": "avakkhalitaṃ, ekamuddikāya lañchitaṃ viya ekanāḷiyā mitaṃ viya ekatulāya tulitaṃ",
  "atk-s0504a:1726_13": "viya ca taṃ tatheva hoti yassatthāya bhāsitaṃ, ekanteneva tassa sādhanato, no aññathā.",
  "atk-s0504a:1726_14": "Tasmā tathaṃ, avitathaṃ, anaññathaṃ. Etena tathāvāditāya tathāgatoti dasseti. Gadaattho",
  "atk-s0504a:1726_15": "ayaṃ gatasaddo dakārassa takāraṃ katvā, tasmā tathaṃ gadatīti tathāgatoti attho.",
  "atk-s0504a:1726_16": "Atha vā āgadanaṃ āgado, vacananti attho. Tatho aviparīto āgado yassāti dakārassa",
  "atk-s0504a:1726_17": "takāraṃ katvā tathāgatoti evamettha padasiddhi veditabbā.",
  "atk-s0504a:1727_0": "Yathāvādī tathākārīti ye dhamme bhagavā “ime dhammā akusalā sāvajjā viññugarahitā",
  "atk-s0504a:1727_1": "samattā samādinnā ahitāya dukkhāya saṃvattantī”ti paresaṃ dhammaṃ desento vadati,",
  "atk-s0504a:1727_2": "te dhamme ekanteneva sayaṃ pahāsi. Ye pana dhamme bhagavā “ime dhammā kusalā anavajjā",
  "atk-s0504a:1727_3": "viññuppasatthā samattā samādinnā hitāya sukhāya saṃvattantī”ti vadati, te dhamme",
  "atk-s0504a:1727_4": "ekanteneva sayaṃ upasampajja vihāsi. Tasmā yathāvādī bhagavā, tathākārīti veditabbo.",
  "atk-s0504a:1727_5": "Yathākārī tathāvādīti sammadeva sīlādiparipūraṇavasena sammā paṭipanno sayaṃ yathākārī",
  "atk-s0504a:1727_6": "bhagavā, tatheva dhammadesanāya paresaṃ tattha patiṭṭhāpanavasena tathāvādī. Bhagavato",
  "atk-s0504a:1727_7": "hi vācāya kāyo anulometi, kāyassapi vācā. Tasmā yathāvādī tathākārī, yathākārī tathāvādī",
  "atk-s0504a:1727_8": "ca hoti. Evaṃbhūtassa cassa yathā vācā, kāyopi tathā gato pavatto. Yathā ca kāyo,",
  "atk-s0504a:1727_9": "vācāpi tathā gatā pavattāti attho.",
  "atk-s0504a:1728_0": "Abhibhū anabhibhūtoti upari bhavaggaṃ heṭṭhā avīcinirayaṃ pariyantaṃ katvā tiriyaṃ",
  "atk-s0504a:1728_1": "aparimāṇāsu lokadhātūsu bhagavā sabbasatte abhibhavati sīlenapi samādhināpi paññāyapi",
  "atk-s0504a:1728_2": "vimuttiyāpi vimuttiñāṇadassanenapi, na tassa tulā vā pamāṇaṃ vā atthi, asamo asamasamo",
  "atk-s0504a:1728_3": "appaṭimo appaṭibhāgo appaṭipuggalo atulo appameyyo anuttaro dhammarājā devānaṃ atidevo",
  "atk-s0504a:1728_4": "sakkānaṃ atisakko brahmānaṃ atibrahmā. Tato eva sayaṃ na kenaci abhibhūtoti anabhibhūto.",
  "atk-s0504a:1728_5": "Aññadatthūti ekaṃsatthe nipāto. Yañhi kiñci neyyaṃ nāma, sabbaṃ taṃ hatthatale āmalakaṃ",
  "atk-s0504a:1728_6": "viya passatīti daso. Aviparītaṃ āsayādiavabodhena hitūpasaṃhārādinā ca satte, bhāvaññathattūpanayavasena",
  "atk-s0504a:1728_7": "saṅkhāre sabbākārena suciṇṇavasitāya samāpattiyo cittañca vase vattetīti vasavattī.",
  "atk-s0504a:1728_8": "Ettāvatā abhibhavanaṭṭhena bhagavā attano tathāgatabhāvaṃ dasseti.",
  "atk-s0504a:1729_0": "Tatrevaṃ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0504a:1729_1": "ca. Teneva hesa mahānubhāvo bhisakko viya dibbāgadena sappe, sabbe parappavādino",
  "atk-s0504a:1729_2": "sadevakañca lokaṃ abhibhavati. Iti sabbalokābhibhavane tatho aviparīto desanāvilāso",
  "atk-s0504a:1729_3": "ceva puññussayo ca agado assāti dakārassa takāraṃ katvā tathāgatoti veditabbo. Tena",
  "atk-s0504a:1729_4": "vuttaṃ “sadevake, bhikkhave, loke…pe… vasavattī, tasmā tathāgatoti vuccatī”ti.",
  "atk-s0504a:1730_0": "Gāthāsu sabbalokaṃ abhiññāyāti tedhātukalokasannivāsaṃ jānitvā. Sabbaloke yathātathanti",
  "atk-s0504a:1730_1": "tasmiṃ tedhātukalokasannivāse yaṃkiñci neyyaṃ, taṃ sabbaṃ yathātathaṃ aviparītaṃ",
  "atk-s0504a:1730_2": "jānitvā. Sabbalokavisaṃyuttoti catunnaṃ yogānaṃ anavasesappahānena sabbenapi lokena",
  "atk-s0504a:1730_3": "visaṃyutto vippamutto. Anūpayoti sabbasmimpi loke taṇhādiṭṭhiupayehi anūpayo tehi upayehi virahito.",
  "atk-s0504a:1731_0": "Sabbābhibhūti rūpādīni sabbārammaṇāni, sabbaṃ saṅkhāragataṃ, sabbepi māre abhibhavitvā",
  "atk-s0504a:1731_1": "ṭhito. Dhīroti dhitisampanno. Sabbaganthappamocanoti sabbe abhijjhākāyaganthādike",
  "atk-s0504a:1731_2": "mocetvā ṭhito veneyyasantānepi attano desanāvilāsena tesaṃ pamocanato sabbaganthappamocano.",
  "atk-s0504a:1731_3": "Phuṭṭhāssāti phuṭṭhā assa. Karaṇatthe idaṃ sāmivacanaṃ, phuṭṭhā anenāti attho. Paramā",
  "atk-s0504a:1731_4": "santīti nibbānaṃ. Tañhi tena ñāṇaphusanena phuṭṭhaṃ. Tenevāha “nibbānaṃ akutobhaya”nti.",
  "atk-s0504a:1731_5": "Atha vā paramā santīti uttamā santi. Katarā sāti? Nibbānaṃ. Yasmā pana nibbāne kutoci",
  "atk-s0504a:1731_6": "bhayaṃ natthi, tasmā taṃ akutobhayanti vuccati.",
  "atk-s0504a:1732_0": "Anīghoti niddukkho. Sabbakammakkhayaṃ pattoti sabbesaṃ kammānaṃ khayaṃ pariyosānaṃ",
  "atk-s0504a:1732_1": "accantābhāvaṃ patto. Vimutto upadhisaṅkhayeti upadhisaṅkhayasaṅkhāte nibbāne tadārammaṇāya",
  "atk-s0504a:1732_2": "phalavimuttiyā vimutto. Esa soti eso so. Sīho anuttaroti parissayānaṃ sahanaṭṭhena,",
  "atk-s0504a:1732_3": "kilesānaṃ hananaṭṭhena ca, tathāgato anuttaro sīho nāma. Brahmanti seṭṭhaṃ. Cakkanti",
  "atk-s0504a:1732_4": "dhammacakkaṃ. Pavattayīti tiparivaṭṭaṃ dvādasākāraṃ pavattesi.",
  "atk-s0504a:1733_0": "Itīti evaṃ tathāgatassa guṇe jānitvā. Saṅgammāti samāgantvā. Taṃ namassantīti taṃ",
  "atk-s0504a:1733_1": "tathāgataṃ te saraṇaṃ gatā devamanussā namassanti. Mahantehi sīlādiguṇehi samannāgatattā",
  "atk-s0504a:1733_2": "mahantaṃ, catuvesārajjayogena vītasāradaṃ. Idāni yaṃ vadantā te namassanti, taṃ dassetuṃ",
  "atk-s0504a:1733_3": "dantotiādi vuttaṃ. Taṃ uttānatthameva.",
  "atk-s0504a:1734": "Iti imasmiṃ catukkanipāte chaṭṭhe sattame ca sutte vaṭṭaṃ kathitaṃ, paṭhamadutiyatatiyadvādasamaterasamesu vivaṭṭaṃ kathitaṃ, sesesu vaṭṭavivaṭṭaṃ kathitanti veditabbaṃ.",
  "atk-s0504a:1735": "Terasamasuttavaṇṇanā niṭṭhitā.",
  "atk-s0504a:1736": "Iti paramatthadīpaniyā",
  "atk-s0504a:1737": "Khuddakanikāya-aṭṭhakathāya",
  "atk-s0504a:1738": "Itivuttakassa catukkanipātavaṇṇanā niṭṭhitā.",
  "atk-s0504a:1739": "Nigamanakathā",
  "atk-s0504a:1740": "Ettāvatā ca –",
  "atk-s0504a:1741": "Dhammissarena jagato, dhammālokavidhāyinā;",
  "atk-s0504a:1742": "Dhammānaṃ bodhaneyyānaṃ, jānatā desanāvidhiṃ.",
  "atk-s0504a:1743": "Taṃ taṃ nidānamāgamma, sabbalokahitesinā;",
  "atk-s0504a:1744": "Ekakādippabhedena, desitāni mahesinā.",
  "atk-s0504a:1745": "Dasuttarasataṃ dve ca, suttāni itivuttakaṃ;",
  "atk-s0504a:1746": "Itivuttappabhedena, saṅgāyiṃsu mahesayo.",
  "atk-s0504a:1747": "Chaḷabhiññā vasippattā, pabhinnapaṭisambhidā;",
  "atk-s0504a:1748": "Yaṃ taṃ sāsanadhorayhā, dhammasaṅgāhakā pure.",
  "atk-s0504a:1749": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0504a:1750": "Nissāya yā samāraddhā, atthasaṃvaṇṇanā mayā.",
  "atk-s0504a:1751": "Sā tattha paramatthānaṃ, suttantesu yathārahaṃ;",
  "atk-s0504a:1752": "Pakāsanā paramattha-dīpanī nāma nāmato.",
  "atk-s0504a:1753": "Sampattā pariniṭṭhānaṃ, anākulavinicchayā;",
  "atk-s0504a:1754": "Aṭṭhattiṃsappamāṇāya, pāḷiyā bhāṇavārato.",
  "atk-s0504a:1755": "Iti taṃ saṅkharontena, yaṃ taṃ adhigataṃ mayā;",
  "atk-s0504a:1756": "Puññaṃ tassānubhāvena, lokanāthassa sāsanaṃ.",
  "atk-s0504a:1757": "Ogāhetvā visuddhāya, sīlādipaṭipattiyā;",
  "atk-s0504a:1758": "Sabbepi pāṇino hontu, vimuttirasabhāgino.",
  "atk-s0504a:1759": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0504a:1760": "Tasmiṃ sagāravā niccaṃ, hontu sabbepi pāṇino.",
  "atk-s0504a:1761": "Sammā vassatu kālena, devopi jagatippati;",
  "atk-s0504a:1762": "Saddhammanirato lokaṃ, dhammeneva pasāsatūti.",
  "atk-s0504a:1763": "Iti badaratitthavihāravāsinā ācariyadhammapālena katā",
  "atk-s0504a:1764": "Itivuttakassa aṭṭhakathā niṭṭhitā."
}