{
  "atk-s0515a2:0": "2. Guhaṭṭhakasuttaniddesavaṇṇanā",
  "atk-s0515a2:1_0": "7. Dutiye – sattoti laggo. Guhāyanti kāye. Kāyo hi rāgādīnaṁ vāḷānaṁ vasanokāsato",
  "atk-s0515a2:1_1": "“guhā”ti vuccati. Bahunābhichannoti bahunā rāgādikilesajātena abhicchanno. Etena",
  "atk-s0515a2:1_2": "ajjhattabandhanaṁ vuttaṁ. Tiṭṭhanti rāgādivasena tiṭṭhanto. Mohanasmiṁ pagāḷhoti",
  "atk-s0515a2:1_3": "mohanaṁ vuccati kāmaguṇo. Ettha hi devamanussā muyhanti tesu ajjhogāḷhā hutvā; etena",
  "atk-s0515a2:1_4": "bāhirabandhanaṁ vuttaṁ. Dūre vivekā hi tathāvidho soti so tathārūpo naro tividhāpi",
  "atk-s0515a2:1_5": "kāyavivekādivivekā dūre, anāsanne. Kiṁkāraṇā? Kāmā hi loke na hi suppahāyāti yasmā",
  "atk-s0515a2:1_6": "loke kāmā suppahāyā na honti, tasmāti vuttaṁ hoti.",
  "atk-s0515a2:2_0": "Sattoti hi kho vuttanti “satto, naro, mānavo”ti evamādinā nayena kathitoyeva. Guhā",
  "atk-s0515a2:2_1": "tāva vattabbāti guhā tāva kathetabbā. Kāyoti vātiādīsu ayaṁ tāva padayojanā – kāyo",
  "atk-s0515a2:2_2": "iti vā guhā iti vā…pe… kumbho iti vāti. Tattha kāyoti “kucchitānaṁ āyoti kāyo”tiādinā",
  "atk-s0515a2:2_3": "heṭṭhā satipaṭṭhānakathāyaṁ vuttoyeva. Rāgādivāḷānaṁ vasanokāsaṭṭhena guhā, “paṭicchādanaṭṭhenā”tipi",
  "atk-s0515a2:2_4": "eke. “Dūraṅgamaṁ ekacaraṁ, asarīraṁ guhāsaya”ntiādīsu viya. Rāgādīhi jhāpanaṭṭhena",
  "atk-s0515a2:2_5": "deho “te hitvā mānusaṁ deha”ntiādīsu viya. Pamattakaraṇaṭṭhena sandeho “bhijjati",
  "atk-s0515a2:2_6": "pūtisandeho, maraṇantañhi jīvita”ntiādīsu viya. Saṁsāre sañcaraṇaṭṭhena nāvā “siñca",
  "atk-s0515a2:2_7": "bhikkhu imaṁ nāvaṁ, sittā te lahumessatī”tiādīsu viya. Iriyāpathassa atthibhāvaṭṭhena",
  "atk-s0515a2:2_8": "ratho “ratho sīlaparikkhāro, jhānakkho cakkavīriyo”tiādīsu viya. Accuggataṭṭhena",
  "atk-s0515a2:2_9": "dhajo “dhajo rathassa paññāṇa”ntiādīsu viya.",
  "atk-s0515a2:3_0": "Kimikulānaṁ āvāsabhāvena vammiko “vammikoti kho, bhikkhu, imassetaṁ cātumahābhūtikassa",
  "atk-s0515a2:3_1": "kāyassa adhivacana”ntiādīsu viya. Yatheva hi bāhirako vammiko, vamati vantako vantussayo",
  "atk-s0515a2:3_2": "vantasinehasambaddhoti catūhi kāraṇehi “vammiko”ti vuccati. So hi ahinakulaundūragharagoḷikādayo",
  "atk-s0515a2:3_3": "nānappakāre pāṇake vamatīti vammiko. Upacikāhi vantakoti vammiko. Upacikāhi vamitvā",
  "atk-s0515a2:3_4": "mukhatuṇḍakehi ukkhittapaṁsucuṇṇena kaṭippamāṇenapi porisappamāṇenapi ussitoti vammiko.",
  "atk-s0515a2:3_5": "Upacikāhi vantakheḷasinehena ābaddhatāya sattasattāhaṁ deve vassantepi na vippakirīyati,",
  "atk-s0515a2:3_6": "nidāghepi tato paṁsumuṭṭhiṁ gahetvā tasmiṁ muṭṭhinā pīḷiyamāne sineho nikkhamati,",
  "atk-s0515a2:3_7": "evaṁ vantasinehena sambaddhoti vammiko. Evamayaṁ kāyopi “akkhimhā aggigūthako”tiādinā",
  "atk-s0515a2:3_8": "nayena nānappakāraṁ asucikalimalaṁ vamatīti vammiko. Buddhapaccekabuddhakhīṇāsavā",
  "atk-s0515a2:3_9": "imasmiṁ attabhāve nikantipariyādānena attabhāvaṁ chaḍḍetvā gatāti ariyehi vantakotipi",
  "atk-s0515a2:3_10": "vammiko. Yehi cāyaṁ tīhi aṭṭhisatehi ussito nahārusambaddho maṁsāvalepano allacammapariyonaddho",
  "atk-s0515a2:3_11": "chavirañjito satte vañceti, taṁ sabbaṁ ariyehi vantamevāti vantussayotipi vammiko.",
  "atk-s0515a2:3_12": "“Taṇhā janeti purisaṁ, cittamassa vidhāvatī”ti evaṁ taṇhāya janitattā ariyehi vanteneva",
  "atk-s0515a2:3_13": "taṇhāsinehena sambaddho ayanti vantasinehena sambaddhotipi vammiko. Yathā ca vammikassa",
  "atk-s0515a2:3_14": "anto nānappakārā pāṇakā tattheva jāyanti, uccārapassāvaṁ karonti, gilānā sayanti,",
  "atk-s0515a2:3_15": "matā nipatanti. Iti so tesaṁ sūtigharaṁ vaccakuṭi gilānasālā susānañca hoti. Evaṁ",
  "atk-s0515a2:3_16": "khattiyamahāsālādīnampi kāyo “ayaṁ gopitarakkhito maṇḍitapasādito mahānubhāvānaṁ",
  "atk-s0515a2:3_17": "kāyo”ti acintetvā chavinissitā pāṇā cammanissitā pāṇā maṁsanissitā pāṇā nahārunissitā",
  "atk-s0515a2:3_18": "pāṇā aṭṭhinissitā pāṇā aṭṭhimiñjanissitā pāṇāti evaṁ kulagaṇanāya asītimattāni kimikulasahassāni",
  "atk-s0515a2:3_19": "antokāyasmiṁyeva jāyanti, uccārapassāvaṁ karonti, gelaññena āturitāni sayanti, matāmatā",
  "atk-s0515a2:3_20": "nipatanti. Iti ayampi tesaṁ pāṇānaṁ sūtigharaṁ vaccakuṭi gilānasālā susānañca hotīti",
  "atk-s0515a2:3_21": "“vammiko”ti saṅkhaṁ gato.",
  "atk-s0515a2:4_0": "Manāpāmanāpapatanaṭṭhena nagaraṁ “sakkāyanagara”ntiādīsu viya. Rogādīnaṁ nīḷabhāvena",
  "atk-s0515a2:4_1": "kulāvakabhāvena nīḷaṁ “roganīḷaṁ pabhaṅgura”ntiādīsu viya. Paṭisandhiyā nivāsagehaṭṭhena",
  "atk-s0515a2:4_2": "kuṭi “pañcadvārāyaṁ kuṭikāyaṁ pasakkiyā”tiādīsu viya. Pūtibhāvena gaṇḍo “rogoti bhikkhave,",
  "atk-s0515a2:4_3": "gaṇḍoti bhikkhave, salloti bhikkhave, kāyassetaṁ adhivacana”ntiādīsu viya. Bhijjanaṭṭhena",
  "atk-s0515a2:4_4": "kumbho “kumbhūpamaṁ kāyamimaṁ viditvā”tiādīsu viya. Kāyassetaṁ adhivacananti etaṁ",
  "atk-s0515a2:4_5": "vuttappakāraṁ catumahābhūtamayassa kucchitadhammānaṁ āyassa adhivacanaṁ, kathananti",
  "atk-s0515a2:4_6": "attho. Guhāyanti sarīrasmiṁ. Sattoti allīno. Visattoti vaṇṇarāgādivasena vividho",
  "atk-s0515a2:4_7": "allīno. Saṇṭhānarāgavasena āsatto. Tattheva “subhaṁ sukha”nti gahaṇavasena laggo.",
  "atk-s0515a2:4_8": "Attaggahaṇavasena laggito. Palibuddhoti phassarāgavasena amuñcitvā ṭhito. Bhittikhileti",
  "atk-s0515a2:4_9": "bhittiyaṁ ākoṭitakhāṇuke. Nāgadanteti tatheva hatthidantasadise vaṅkadaṇḍake. Sattanti",
  "atk-s0515a2:4_10": "bhittikhile laggaṁ. Visattanti nāgadante laggaṁ. Āsattanti cīvaravaṁse laggaṁ. Lagganti",
  "atk-s0515a2:4_11": "cīvararajjuyā laggaṁ. Laggitanti pīṭhapāde laggaṁ. Palibuddhanti mañcapāde lagganti",
  "atk-s0515a2:4_12": "evamādinā nayena yojetabbaṁ.",
  "atk-s0515a2:5_0": "Lagganādhivacananti visesena allīyanakathanaṁ. Channoti vuttappakārehi kilesehi chādito.",
  "atk-s0515a2:5_1": "Punappunaṁ uppattivasena uparūpari channoti ucchanno. Āvutoti āvarito. Nivutoti vārito.",
  "atk-s0515a2:5_2": "Ophutoti avattharitvā chādito. Pihitoti bhājanena ukkhalimukhaṁ viya paliguṇṭhito.",
  "atk-s0515a2:5_3": "Paṭicchannoti āvaṭo. Paṭikujjitoti adhomukhaṁ ṭhapito. Tattha tiṇapaṇṇādīhi chāditaṁ",
  "atk-s0515a2:5_4": "viya channo. Ucchanno nadiṁ āvaraṇasetu viya. Āvuto janasañcaraṇamaggāvaraṇaṁ viya.",
  "atk-s0515a2:6_0": "Vinibaddho mānavasenāti nānāvidhena mānātimānavasena nānāvidhe ārammaṇe baddho hutvā",
  "atk-s0515a2:6_1": "tiṭṭhati. Parāmaṭṭho diṭṭhivasenāti dvāsaṭṭhidiṭṭhīnaṁ vasena parāmaṭṭho āmasitvā",
  "atk-s0515a2:6_2": "gahito. Vikkhepagato uddhaccavasenāti ārammaṇe asantiṭṭhanavasena cittavikkhepaṁ",
  "atk-s0515a2:6_3": "patto upagato. Aniṭṭhaṅgato vicikicchāvasenāti ratanattayādīsu kaṅkhāsaṅkhātāya vicikicchāya",
  "atk-s0515a2:6_4": "vasena sanniṭṭhānaṁ appatto. Thāmagato anusayavasenāti dunnīharaṇaappahīnānusayavasena",
  "atk-s0515a2:6_5": "thirabhāvaṁ patto upagato hutvā tiṭṭhati.",
  "atk-s0515a2:7_0": "Rūpūpayanti taṇhādiṭṭhūpayavasena rūpaṁ upagantvā ārammaṇaṁ katvā. Viññāṇaṁ tiṭṭhamānaṁ",
  "atk-s0515a2:7_1": "tiṭṭhatīti tasmiṁ ārammaṇe rūpārammaṇaṁ viññāṇaṁ tiṭṭhantaṁ tiṭṭhati. Rūpārammaṇaṁrūpapatiṭṭhanti",
  "atk-s0515a2:7_2": "rūpameva ārammaṇaṁ ālambitvā rūpameva patiṭṭhaṁ katvā. Nandūpasecananti sappītikataṇhodakena",
  "atk-s0515a2:7_3": "āsittaṁ viññāṇaṁ. Vuddhinti vuddhibhāvaṁ. Virūḷhinti javanavasena uparito virūḷhibhāvaṁ.",
  "atk-s0515a2:7_4": "Vepullanti tadārammaṇavasena vepullaṁ.",
  "atk-s0515a2:8_0": "Atthirāgotiādīni lobhasseva nāmāni. So hi rañjanavasena rāgo, nandanavasena nandī,",
  "atk-s0515a2:8_1": "taṇhāyanavasena taṇhāti vuccati. Patiṭṭhitaṁ tattha viññāṇaṁ virūḷhanti kammaṁ javāpetvā",
  "atk-s0515a2:8_2": "paṭisandhiākaḍḍhanasamatthatāya patiṭṭhitañceva virūḷhañca. Yatthāti tebhūmakavaṭṭe",
  "atk-s0515a2:8_3": "bhummaṁ. Sabbattha vā purimapade etaṁ bhummaṁ. Atthi tattha saṅkhārānaṁ vuddhīti",
  "atk-s0515a2:8_4": "idaṁ imasmiṁ vipākavaṭṭe ṭhitassa āyatiṁ vaṭṭahetuke saṅkhāre sandhāya vuttaṁ. Yattha",
  "atk-s0515a2:8_5": "atthi āyatiṁ punabbhavābhinibbattīti yasmiṁ ṭhāne āyatiṁ punabbhavābhinibbatti atthi.",
  "atk-s0515a2:8_6": "Tattha purimasuttaṁ rūpādiārammaṇalagganavasena vuttaṁ, dutiyasuttaṁ tadevārammaṇaṁ",
  "atk-s0515a2:8_7": "abhinandanavasena vuttaṁ, tatiyaṁ viññāṇapatiṭṭhānavasena vuttaṁ, catutthaṁ catubbidhaāhāravasena,",
  "atk-s0515a2:8_8": "kusalākusalaviññāṇapatiṭṭhānavasena vuttanti ñātabbaṁ.",
  "atk-s0515a2:9_0": "Yebhuyyenāti pāyena. Muyhantīti mohaṁ āpajjanti. Sammuyhantīti visesena muyhanti.",
  "atk-s0515a2:9_1": "Sampamuyhantīti sabbākārena muyhanti. Atha vā rūpārammaṇaṁ paṭicca muyhanti, saddārammaṇaṁ",
  "atk-s0515a2:9_2": "paṭicca sammuyhanti, mutārammaṇaṁ paṭicca sampamuyhanti. Avijjāya andhīkatāti aṭṭhasu",
  "atk-s0515a2:9_3": "ṭhānesu aññāṇāya avijjāya andhīkatā. “Gatā”ti vā pāṭho, andhabhāvaṁ upagatāti attho.",
  "atk-s0515a2:9_4": "Pagāḷhoti paviṭṭho. Ogāḷhoti heṭṭhābhāgaṁ paviṭṭho. Ajjhogāḷhoti adhiogāhitvā avattharitvā",
  "atk-s0515a2:9_5": "visesena paviṭṭho nimuggoti adhomukhaṁ hutvā paviṭṭho. Atha vā dassanasaṁsaggena",
  "atk-s0515a2:9_6": "ogāḷho. Savanasaṁsaggena ajjhogāḷho. Vacanasaṁsaggena nimuggo. Sappurisasaṁsaggavirahito",
  "atk-s0515a2:9_7": "vā ogāḷho. Saddhammasevanavirahito vā ajjhogāḷho. Dhammānudhammapaṭipattivirahito vā nimuggo.",
  "atk-s0515a2:10_0": "Vivekāti vivitti, viviccanaṁ vā viveko. Tayoti gaṇanaparicchedo. Kāyavivekoti kāyena",
  "atk-s0515a2:10_1": "vivitti, vinā apasakkanaṁ. Cittavivekādīsupi eseva nayo. Idha bhikkhūti imasmiṁ sāsane.",
  "atk-s0515a2:10_2": "Saṁsāre bhayaṁ ikkhanato bhikkhu. Vivittanti suññaṁ, appasaddaṁ appanigghosanti attho.",
  "atk-s0515a2:10_3": "Etadeva hi sandhāya vibhaṅge “vivittanti santike cepi senāsanaṁ hoti, tañca anākiṇṇaṁ",
  "atk-s0515a2:10_4": "gahaṭṭhehi pabbajitehi, tena taṁ vivitta”nti vuttaṁ. Seti ceva āsati ca etthāti senāsanaṁ,",
  "atk-s0515a2:10_5": "mañcapīṭhādīnametamadhivacanaṁ. Tenāha –",
  "atk-s0515a2:11_0": "“Senāsananti mañcopi senāsanaṁ, pīṭhampi… bhisipi… bibbohanampi… vihāropi… aḍḍhayogopi…",
  "atk-s0515a2:11_1": "pāsādopi… aṭṭopi… māḷopi… leṇampi… guhāpi… rukkhamūlampi… veḷugumbopi… yattha vā",
  "atk-s0515a2:11_2": "pana bhikkhū paṭikkamanti, sabbametaṁ senāsana”nti.",
  "atk-s0515a2:12_0": "Api ca vihāro aḍḍhayogo pāsādo hammiyaṁ guhāti idaṁ vihārasenāsanaṁ nāma. Mañco pīṭhaṁ",
  "atk-s0515a2:12_1": "bhisi bibbohananti idaṁ mañcapīṭhasenāsanaṁ nāma. Cimilikā cammakhaṇḍo tiṇasanthāro",
  "atk-s0515a2:12_2": "paṇṇasanthāroti idaṁ santhatasenāsanaṁ nāma. Yattha vā pana bhikkhū paṭikkamanti,",
  "atk-s0515a2:12_3": "idaṁ okāsasenāsanaṁ nāmāti evaṁ catubbidhaṁ senāsanaṁ hoti. Taṁ sabbampi senāsanaggahaṇena gahitameva.",
  "atk-s0515a2:13_0": "Idha panassa sakuṇasadisassa cātuddisassa bhikkhuno anucchavikasenāsanaṁ dassento",
  "atk-s0515a2:13_1": "“araññaṁ rukkhamūla”ntiādimāha. Tattha araññanti “nikkhamitvā bahi indakhīlā sabbametaṁ",
  "atk-s0515a2:13_2": "arañña”nti idaṁ bhikkhunīnaṁ vasena āgataṁ. “Āraññakaṁ nāma senāsanaṁ pañcadhanusatikaṁ",
  "atk-s0515a2:13_3": "pacchima”nti idaṁ pana imassa bhikkhuno anurūpaṁ. Tassa lakkhaṇaṁ visuddhimagge dhutaṅganiddese",
  "atk-s0515a2:13_4": "vuttaṁ. Rukkhamūlanti yaṁkiñci santacchāyaṁ vivittaṁ rukkhamūlaṁ. Pabbatanti selaṁ.",
  "atk-s0515a2:13_5": "Tattha hi udakasoṇḍīsu udakakiccaṁ katvā sītāya rukkhacchāyāya nisinnassa nānādisāsu",
  "atk-s0515a2:13_6": "khāyamānāsu sītena vātena bījiyamānassa cittaṁ ekaggaṁ hoti. Kandaranti kaṁ vuccati",
  "atk-s0515a2:13_7": "udakaṁ, tena dāritaṁ, udakena bhinnaṁ pabbatapadesaṁ. Yaṁ “nadītumba”ntipi “nadīkuñja”ntipi",
  "atk-s0515a2:13_8": "vadanti. Tattha hi rajatapaṭṭasadisā vālukā hoti, matthake maṇivitānaṁ viya vanagahanaṁ,",
  "atk-s0515a2:13_9": "maṇikhandhasadisaṁ udakaṁ sandati. Evarūpaṁ kandaraṁ oruyha pānīyaṁ pivitvā gattāni",
  "atk-s0515a2:13_10": "sītāni katvā vālukaṁ ussāpetvā paṁsukūlacīvaraṁ paññapetvā nisinnassa samaṇadhammaṁ",
  "atk-s0515a2:13_11": "karoto cittaṁ ekaggaṁ hoti. Giriguhanti dvinnaṁ pabbatānaṁ antaraṁ, ekasmiṁyeva vā",
  "atk-s0515a2:13_12": "umaṅgasadisaṁ mahāvivaraṁ. Susānalakkhaṇaṁ visuddhimagge vuttaṁ.",
  "atk-s0515a2:14_0": "Vanapatthanti gāmantaṁ atikkamitvā manussānaṁ anupacāraṭṭhānaṁ yattha na kasanti",
  "atk-s0515a2:14_1": "na vapanti. Tenevāha “vanapatthanti dūrānametaṁ senāsanānaṁ adhivacana”ntiādi. Abbhokāsanti",
  "atk-s0515a2:14_2": "acchannaṁ. Ākaṅkhamāno panettha cīvarakuṭiṁ katvā vasati. Palālapuñjanti palālarāsiṁ.",
  "atk-s0515a2:14_3": "Mahāpalālapuñjato hi palālaṁ nikkaḍḍhitvā pabbhāraleṇasadise ālaye karonti, gacchagumbādīnampi",
  "atk-s0515a2:14_4": "upari palālaṁ pakkhipitvā heṭṭhā nisinnā samaṇadhammaṁ karonti. Sabbametaṁ sandhāya",
  "atk-s0515a2:14_5": "vuttaṁ “kāyena vivitto viharatī”tiādi. Eko caṅkamaṁ adhiṭṭhāti pavattayatīti vuttaṁ",
  "atk-s0515a2:14_6": "hoti. Iriyatīti iriyāpathaṁ vattayati. Vattatīti iriyāpathavuttiṁ uppādeti. Pāletīti",
  "atk-s0515a2:14_7": "iriyāpathaṁ rakkhati. Yapetīti yapayati. Yāpetīti yāpayati.",
  "atk-s0515a2:15_0": "Paṭhamaṁjhānaṁ samāpannassāti kusalajjhānasamaṅgissa. Nīvaraṇehi cittaṁ vivittanti",
  "atk-s0515a2:15_1": "upacārena nīvaraṇehi vivittampi samānaṁ antoappanāyaṁ suṭṭhu vivittaṁ nāma hotīti",
  "atk-s0515a2:15_2": "dassetuṁ “paṭhamaṁ jhānaṁ samāpannassa nīvaraṇehi cittaṁ vivittaṁ hotī”ti vuttaṁ.",
  "atk-s0515a2:15_3": "Eseva nayo vitakkavicārapītisukhadukkhehi dutiyatatiyacatutthajjhānāni samāpannānanti.",
  "atk-s0515a2:15_4": "Rūpasaññāyāti kusalavipākakiriyavasena pañcadasannaṁ rūpāvacarajjhānānaṁ saññāya.",
  "atk-s0515a2:15_5": "Paṭighasaññāyāti cakkhurūpādisaṅghaṭṭanena uppannāya kusalākusalavipākavasena dvipañcaviññāṇasaṅkhātāya",
  "atk-s0515a2:15_6": "paṭighasaññāya ca. Nānattasaññāyāti nānārammaṇe pavattāya catucattālīsakāmāvacarasaññāya",
  "atk-s0515a2:15_7": "ca cittaṁ vivittaṁ hoti suññaṁ hoti.",
  "atk-s0515a2:16_0": "Ākāsānañcāyatanaṁ samāpannassāti ettha nāssa antoti anantaṁ, ākāsaṁ anantaṁ ākāsānantaṁ,",
  "atk-s0515a2:16_1": "ākāsānantameva ākāsānañcaṁ, taṁ ākāsānañcaṁ adhiṭṭhānaṭṭhena āyatanamassa sasampayuttadhammassa",
  "atk-s0515a2:16_2": "jhānassa devānaṁ devāyatanamivāti ākāsānañcāyatanaṁ, kasiṇugghāṭimākāsārammaṇajhānassetaṁ",
  "atk-s0515a2:16_3": "adhivacanaṁ. Taṁ ākāsānañcāyatanaṁ samāpannassa kusalakiriyajhānaṁ samāpannassa.",
  "atk-s0515a2:16_4": "Rūpasaññāyāti saññāsīsena rūpāvacarajjhānato ceva tadārammaṇato ca. Rūpāvacarajjhānampi",
  "atk-s0515a2:16_5": "hi “rūpa”nti vuccati “rūpī rūpāni passatī”tiādīsu, tassa ārammaṇampi “bahiddhā rūpāni",
  "atk-s0515a2:16_6": "passati suvaṇṇadubbaṇṇānī”tiādīsupi. Tasmā idha rūpe saññā rūpasaññāti evaṁ saññāsīsena",
  "atk-s0515a2:16_7": "rūpāvacarajjhānassetaṁ adhivacanaṁ. Rūpe saññā assāti rūpasaññaṁ, rūpamassa nāmanti",
  "atk-s0515a2:16_8": "vuttaṁ hoti. Evaṁ pathavīkasiṇādibhedassa tadārammaṇassa cetaṁ adhivacananti veditabbaṁ.",
  "atk-s0515a2:16_9": "Etāya kusalavipākakiriyāvasena pañcadasavidhāya jhānasaṅkhātāya rūpasaññāya. Etāya",
  "atk-s0515a2:16_10": "ca pathavīkasiṇādivasena aṭṭhavidhāya ārammaṇasaṅkhātāya rūpasaññāya.",
  "atk-s0515a2:17_0": "Paṭighasaññāyāti cakkhādīnaṁ vatthūnaṁ rūpādīnaṁ ārammaṇānañca paṭighātena samuppannā",
  "atk-s0515a2:17_1": "saññā paṭighasaññā, rūpasaññādīnaṁ etaṁ adhivacanaṁ. Yathāha – “tattha katamā paṭighasaññā?",
  "atk-s0515a2:17_2": "Rūpasaññā saddasaññā gandhasaññā rasasaññā phoṭṭhabbasaññā, imā vuccanti paṭighasaññāyo”ti.",
  "atk-s0515a2:17_3": "Tā kusalavipākā pañca akusalavipākā pañcāti etāya paṭighasaññāya.",
  "atk-s0515a2:18_0": "Nānattasaññāyāti nānatte gocare pavattāya saññāya, nānattāya vā saññāya. Yathāha",
  "atk-s0515a2:18_1": "– “tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa",
  "atk-s0515a2:18_2": "vā saññā sañjānanā sañjānitattaṁ, imā vuccanti nānattasaññāyo”ti evaṁ vibhaṅge vibhajitvā",
  "atk-s0515a2:18_3": "vuttā. Tā idha adhippetā. Asamāpannassa manodhātumanoviññāṇadhātusaṅgahitā saññā",
  "atk-s0515a2:18_4": "rūpasaddādibhede nānatte nānāsabhāve gocare pavattanti. Yasmā cesā aṭṭha kāmāvacarakusalasaññā,",
  "atk-s0515a2:18_5": "dvādasa akusalasaññā, ekādasa kāmāvacarakusalavipākasaññā, dve akusalavipākasaññā,",
  "atk-s0515a2:18_6": "ekādasa kāmāvacarakiriyasaññāti evaṁ catucattālīsampi saññā nānattā nānāsabhāvā aññamaññaṁ",
  "atk-s0515a2:18_7": "asadisā, tasmā “nānattasaññā”ti vuttā, tāya nānattasaññāya.",
  "atk-s0515a2:19_0": "Cittaṁ vivittaṁ hotīti ākāsānañcāyatanaṁ samāpannassa rūpasaññāpaṭighasaññānānattasaññāsaṅkhātāhi",
  "atk-s0515a2:19_1": "saññāhi jhānacittaṁ vivittaṁ hoti vinā hoti apasakkanaṁ hoti. Viññāṇañcāyatananti",
  "atk-s0515a2:19_2": "etadeva viññāṇaṁ adhiṭṭhānaṭṭhena āyatanamassāti viññāṇañcāyatanaṁ, ākāse pavattaviññāṇārammaṇassa",
  "atk-s0515a2:19_3": "jhānassetaṁ adhivacanaṁ. Taṁ jhānaṁ samāpannassa vuttappakārāya ākāsānañcāyatanasaññāya",
  "atk-s0515a2:19_4": "cittaṁ vivittaṁ hoti.",
  "atk-s0515a2:20_0": "Ākiñcaññāyatananti ettha pana nāssa kiñcananti akiñcanaṁ, antamaso bhaṅgamattampi",
  "atk-s0515a2:20_1": "assa avasiṭṭhaṁ natthīti vuttaṁ hoti. Akiñcanassa bhāvo ākiñcaññaṁ, ākāsānañcāyatanaviññāṇāpagamassetaṁ",
  "atk-s0515a2:20_2": "adhivacanaṁ. Taṁ ākiñcaññaṁ adhiṭṭhānaṭṭhena āyatanamassāti ākiñcaññāyatanaṁ, ākāse",
  "atk-s0515a2:20_3": "pavattitaviññāṇāpagamārammaṇajhānassetaṁ adhivacanaṁ. Taṁ ākiñcaññāyatanaṁ samāpannassa",
  "atk-s0515a2:20_4": "tāya viññāṇañcāyatanasaññāya cittaṁ vivittaṁ.",
  "atk-s0515a2:21_0": "Nevasaññānāsaññāyatananti ettha pana yāya saññāya bhāvato taṁ “nevasaññānāsaññāyatana”nti",
  "atk-s0515a2:21_1": "vuccati, yathāpaṭipannassa sā saññā hoti, taṁ tāva dassetuṁ vibhaṅge “nevasaññīnāsaññī”ti",
  "atk-s0515a2:21_2": "uddharitvā taññeva “ākiñcaññāyatanaṁ santato manasi karoti, saṅkhārāvasesasamāpattiṁ",
  "atk-s0515a2:21_3": "bhāveti, tena vuccati nevasaññīnāsaññī”ti vuttaṁ. Tattha santato manasi karotīti",
  "atk-s0515a2:21_4": "“santovatāyaṁ samāpatti, yatra hi nāma natthibhāvampi ārammaṇaṁ karitvā vasatī”ti",
  "atk-s0515a2:21_5": "evaṁ santārammaṇatāya naṁ “santā”ti manasi karoti. Taṁ nevasaññānāsaññāyatanaṁ appetvā",
  "atk-s0515a2:21_6": "nisinnassa tāya ākiñcaññāyatanasaññāya jhānacittaṁ suññaṁ hoti.",
  "atk-s0515a2:22_0": "Sotāpannassāti sotāpattiphalaṁ pattassa. Sakkāyadiṭṭhiyāti vīsativatthukāya sakkāyadiṭṭhiyā.",
  "atk-s0515a2:22_1": "Vicikicchāyāti aṭṭhasu ṭhānesu kaṅkhāya. Sīlabbataparāmāsāti “sīlena suddhi, vatena",
  "atk-s0515a2:22_2": "suddhī”ti parāmasitvā uppajjanakadiṭṭhi. Diṭṭhānusayāti appahīnaṭṭhena santāne anusayakā",
  "atk-s0515a2:22_3": "diṭṭhānusayā. Tathā vicikicchānusayā. Tadekaṭṭhehi cāti tehi sakkāyadiṭṭhiādīhi ekato",
  "atk-s0515a2:22_4": "ṭhitehi ca. Upatāpenti vibādhenti cāti kilesā, tehi sakkāyadiṭṭhiyādikilesehi cittaṁ",
  "atk-s0515a2:22_5": "vivittaṁ suññaṁ hoti. Ettha “tadekaṭṭha”nti duvidhaṁ ekaṭṭhaṁ pahānekaṭṭhaṁ sahajekaṭṭhañca.",
  "atk-s0515a2:22_6": "Apāyagamanīyā hi kilesā yāva sotāpattimaggena na pahīyanti, tāva diṭṭhivicikicchāhi",
  "atk-s0515a2:22_7": "saha ekasmiṁ puggale ṭhitāti pahānekaṭṭhā. Dasasu hi kilesesu idha diṭṭhivicikicchā",
  "atk-s0515a2:22_8": "eva āgatā. Anusayesu diṭṭhānusayavicikicchānusayā āgatā. Sesā pana apāyagamanīyo",
  "atk-s0515a2:22_9": "lobho doso moho māno thinaṁ uddhaccaṁ ahirikaṁ anottappanti aṭṭha kilesā diṭṭhivicikicchāhi",
  "atk-s0515a2:22_10": "saha pahānekaṭṭhā hutvā dvīhi anusayehi saddhiṁ sotāpattimaggena pahīyanti. Rāgadosamohapamukhesu",
  "atk-s0515a2:22_11": "vā diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha",
  "atk-s0515a2:22_12": "vicikicchā pahīnā, diṭṭhānusayavicikicchānusayehi saha apāyagamanīyā sabbakilesā",
  "atk-s0515a2:22_13": "pahānekaṭṭhavasena pahīyanti. Sahajekaṭṭhā pana diṭṭhiyā saha vicikicchāya ca saha",
  "atk-s0515a2:22_14": "ekekasmiṁ citte ṭhitā avasesakilesā.",
  "atk-s0515a2:23_0": "Sotāpattimaggena hi cattāri diṭṭhisahagatāni vicikicchāsahagatañcāti pañca cittāni",
  "atk-s0515a2:23_1": "pahīyanti. Tattha dvīsu diṭṭhisampayuttaasaṅkhārikacittesu pahīyamānesu tehi sahajāto",
  "atk-s0515a2:23_2": "lobho moho uddhaccaṁ ahirikaṁ anottappanti ime kilesā sahajekaṭṭhavasena pahīyanti,",
  "atk-s0515a2:23_3": "dvīsu diṭṭhisampayuttasasaṅkhārikacittesu pahīyamānesu tehi sahajāto lobho moho thinaṁ",
  "atk-s0515a2:23_4": "uddhaccaṁ ahirikaṁ anottappanti ime kilesā sahajekaṭṭhavasena pahīyanti, vicikicchāsahagatacitte",
  "atk-s0515a2:23_5": "pahīyamāne tena sahajāto moho uddhaccaṁ ahirikaṁ anottappanti ime kilesā sahajekaṭṭhavasena",
  "atk-s0515a2:23_6": "pahīyanti. Tehi duvidhekaṭṭhehi kilesehi cittaṁ vivittaṁ hotīti maggacittaṁ viviccati,",
  "atk-s0515a2:23_7": "phalacittaṁ vivittaṁ viyuttaṁ apasakkitaṁ suññaṁ hotīti attho.",
  "atk-s0515a2:24_0": "Sakadāgāmissa oḷārikā kāmarāgasaññojanāti oḷārikabhūtā kāyadvāre vītikkamassa paccayabhāvena",
  "atk-s0515a2:24_1": "thūlabhūtā methunarāgasaṅkhātā saññojanā. So hi kāmabhave saññojetīti “saññojana”nti",
  "atk-s0515a2:24_2": "vuccati. Paṭighasaññojanāti byāpādasaññojanā. So hi ārammaṇe paṭihaññatīti “paṭigha”nti",
  "atk-s0515a2:24_3": "vuccati. Te eva thāmagataṭṭhena santāne anusentīti anusayā. Aṇusahagatāti sukhumabhūtā",
  "atk-s0515a2:24_4": "kāmarāgasaññojanā paṭighasaññojanā aṇusahagatā kāmarāgānusayā paṭighānusayāti appahīnaṭṭhena",
  "atk-s0515a2:24_5": "santāne anusayanavasena sukhumabhūtā kāmarāgapaṭighānusayā. Tadekaṭṭhehi cāti vuttatthehi",
  "atk-s0515a2:24_6": "duvidhekaṭṭhehi kilesehi cittaṁ vivittaṁ suññaṁ hoti.",
  "atk-s0515a2:25_0": "Arahatoti kilesārīnaṁ hatattā “arahā”ti laddhanāmassa. Rūparāgāti rūpabhave chandarāgā.",
  "atk-s0515a2:25_1": "Arūparāgāti arūpabhave chandarāgā. Mānāti arahattamaggavajjhā mānā eva. Tathā uddhaccaavijjāmānānusayādayo",
  "atk-s0515a2:25_2": "arahattamaggavajjhā. Etesu uṇṇatilakkhaṇo māno. Avūpasamalakkhaṇaṁ uddhaccaṁ. Andhabhāvalakkhaṇā",
  "atk-s0515a2:25_3": "avijjā. Rūparāgaarūparāgavasena pavattā bhavarāgānusayā. Tadekaṭṭhehi cāti tehi ekato",
  "atk-s0515a2:25_4": "ṭhitehi ca kilesehi. Bahiddhā ca sabbanimittehīti ajjhattacittasantāne akusalakkhandhe",
  "atk-s0515a2:25_5": "upādāya “bahiddhā”ti saṅkhaṁ gatehi ajjhattaṁ muñcitvā bahiddhā pavattehi sabbasaṅkhāranimittehi",
  "atk-s0515a2:25_6": "maggacittaṁ viviccati vinā hoti apasakkati, phalacittaṁ vivittaṁ viyuttaṁ apasakkitaṁ hoti.",
  "atk-s0515a2:26_0": "Tattha kilesapaṭipāṭiyā maggapaṭipāṭiyā cāti dvidhā anusayānaṁ abhāvo veditabbo.",
  "atk-s0515a2:26_1": "Kilesapaṭipāṭiyā hi kāmarāgānusayapaṭighānusayānaṁ tatiyamaggena abhāvo hoti, mānānusayassa",
  "atk-s0515a2:26_2": "catutthamaggena, diṭṭhānusayavicikicchānusayānaṁ paṭhamamaggena, bhavarāgānusayāvijjānusayānaṁ",
  "atk-s0515a2:26_3": "catutthamaggeneva. Maggapaṭipāṭiyā pana paṭhamamaggena diṭṭhānusayavicikicchānusayānaṁ",
  "atk-s0515a2:26_4": "abhāvo hoti, dutiyamaggena kāmarāgānusayapaṭighānusayānaṁ tanubhāvo, tatiyamaggena",
  "atk-s0515a2:26_5": "sabbaso abhāvo, catutthamaggena mānānusayabhavarāgānusayāvijjānusayānaṁ abhāvo hoti.",
  "atk-s0515a2:26_6": "Cittavivekoti mahaggatalokuttaracittānaṁ kilesehi suññabhāvo, tucchabhāvoti attho.",
  "atk-s0515a2:27_0": "Upadhivivekoti kilesakkhandhaabhisaṅkhārasaṅkhātānaṁ upadhīnaṁ suññabhāvo. Upadhiṁ",
  "atk-s0515a2:27_1": "tāva dassetuṁ “upadhi vuccanti kilesā cā”tiādimāha. Rāgādayo yassa uppajjanti, taṁ",
  "atk-s0515a2:27_2": "upatāpenti vibādhentīti kilesā ca. Upādānagocarā rūpādayo pañcakkhandhā ca. Upādānasambhūtā",
  "atk-s0515a2:27_3": "puññāpuññaāneñjābhisaṅkhārā ca. Amatanti natthi etassa maraṇasaṅkhātaṁ matanti amataṁ,",
  "atk-s0515a2:27_4": "kilesavisapaṭipakkhattā agadantipi amataṁ. Saṁsārayonigatiupapattiviññāṇaṭṭhitisattāvāsesu",
  "atk-s0515a2:27_5": "saṁsibbati vinatīti taṇhā “vāna”nti vuccati, taṁ tattha natthīti nibbānaṁ. Vivekaṭṭhakāyānanti",
  "atk-s0515a2:27_6": "gaṇasaṅgaṇikāya apagatasarīrānaṁ. Nekkhammābhiratānanti nekkhamme kāmādito nikkhante",
  "atk-s0515a2:27_7": "paṭhamajjhānādike abhiratānaṁ tanninnānaṁ. Paramavodānappattānanti uttamaparisuddhabhāvaphalaṁ",
  "atk-s0515a2:27_8": "pāpuṇitvā ṭhitānaṁ. “Upakkilesābhāvena parisuddhacittānaṁ, kilesehi muttabhāvena",
  "atk-s0515a2:27_9": "paramavodānappattānaṁ. Vikkhambhanappahānena parisuddhacittānaṁ, samucchedappahānena",
  "atk-s0515a2:27_10": "paramavodānappattāna”nti evameke vaṇṇayanti. Nirūpadhīnanti vigatūpadhīnaṁ. Visaṅkhāragatānanti",
  "atk-s0515a2:27_11": "saṅkhārārammaṇaṁ cajitvā vigatasaṅkhāraṁ nibbānaṁ ārammaṇavasena upagatānaṁ. Visaṅkhāragataṁ",
  "atk-s0515a2:27_12": "cittanti etthapi hi nibbānameva “visaṅkhāra”nti vuttaṁ.",
  "atk-s0515a2:28_0": "Vidūreti vividhe dūre. Suvidūreti suṭṭhu vidūre. Na santiketi na samīpe. Na sāmantāti",
  "atk-s0515a2:28_1": "na ekapasse. Anāsanneti anaccantasamīpe. Vivekaṭṭheti atidūre, vigateti attho. Tādisoti",
  "atk-s0515a2:28_2": "taṁsadiso. Tassaṇṭhitoti tena ākārena ṭhito. Tappakāroti tena pakārena ṭhito. Tappaṭibhāgoti",
  "atk-s0515a2:28_3": "taṁkoṭṭhāsiko. Atha vā “attabhāvaguhāya laggabhāvena tādiso. Kilesehi channabhāvena",
  "atk-s0515a2:28_4": "tassaṇṭhito. Mohanasmiṁ pagāḷhabhāvena tappakāro. Tīhi vivekehi dūrabhāvena tappaṭibhāgoti evameke vaṇṇayanti.",
  "atk-s0515a2:29_0": "Duppahāyāti sukhena pahātabbā na honti. Duccajjāti sukhena jahituṁ na sakkā. Duppariccajjāti",
  "atk-s0515a2:29_1": "sabbākārena jahituṁ na sakkā. Dunnimmadayāti nimmadaṁ amadaṁ kātuṁ na sakkā. Dubbiniveṭhayāti",
  "atk-s0515a2:29_2": "viniveṭhanaṁ mocanaṁ kātuṁ na sakkā. Duttarāti uttaritvā atikkantuṁ na sakkā. Duppatarāti",
  "atk-s0515a2:29_3": "visesetvā tarituṁ na sakkā. Dussamatikkamāti dukkhena atikkamitabbā. Dubbinivattāti",
  "atk-s0515a2:29_4": "nivattetuṁ dukkhā. Atha vā “pakativasena duppariccajjā. Goṇapatāsaṁ viya dunnimmadayā.",
  "atk-s0515a2:29_5": "Nāgapāsaṁ viya dubbiniveṭhayā. Gimhasamaye marukantāraṁ viya duttarā duppatarā. Byagghapariggahitā",
  "atk-s0515a2:29_6": "aṭavī viya dussamatikkamā. Samuddavīci viya dubbinivattāti evameke vaṇṇayanti.",
  "atk-s0515a2:30_0": "8. Evaṁ paṭhamagāthāya “dūre vivekā hi tathāvidho”ti sādhetvā puna tathāvidhānaṁ",
  "atk-s0515a2:30_1": "sattānaṁ dhammataṁ āvi karonto “icchānidānā”tiādigāthamāha. Tattha icchānidānāti",
  "atk-s0515a2:30_2": "taṇhāhetukā. Bhavasātabaddhāti sukhavedanādimhi bhavasātena baddhā. Te duppamuñcāti",
  "atk-s0515a2:30_3": "te bhavasātavatthubhūtā dhammā. Te vā tattha baddhā icchānidānā sattā duppamocayā.",
  "atk-s0515a2:30_4": "Na hi aññamokkhāti aññe ca mocetuṁ na sakkonti. Kāraṇavacanaṁ vā etaṁ. Te sattā duppamuñcā.",
  "atk-s0515a2:30_5": "Kasmā? Yasmā aññena mocetabbā na honti. Yadi sattā muñceyyuṁ, sakena thāmena muñceyyunti",
  "atk-s0515a2:30_6": "ayamassa attho. Pacchā pure vāpi apekkhamānāti anāgate atīte vā kāme apekkhamānā.",
  "atk-s0515a2:30_7": "Ime va kāme purime va jappanti ime vā paccuppanne kāme purime vā duvidhepi atītānāgate",
  "atk-s0515a2:30_8": "balavataṇhāya patthayamānā. Imesañca dvinnaṁ padānaṁ “te duppamuñcā na hi aññamokkhā”ti",
  "atk-s0515a2:30_9": "imināva saha sambandho veditabbo. Itarathā apekkhamānā jappaṁ kiṁ karonti, kiṁ vā",
  "atk-s0515a2:30_10": "katāti na paññāyeyyuṁ.",
  "atk-s0515a2:31_0": "Bhavasātabaddhāti bhave sātaṁ bhavasātaṁ, tena bhavasātena sukhassādena baddhā hutvā",
  "atk-s0515a2:31_1": "ṭhitā. Taṁ bhājetvā dassetuṁ “ekaṁ bhavasātaṁ – sukhā vedanā”tiādimāha. Yobbanabhāvo",
  "atk-s0515a2:31_2": "yobbaññaṁ. Arogabhāvo ārogyaṁ. Jīvitindriyassa pavattabhāvo jīvitaṁ. Lābhoti catunnaṁ",
  "atk-s0515a2:31_3": "paccayānaṁ lābho. Yasoti parivāro. Pasaṁsāti kitti. Sukhanti kāyikacetasikaṁ sukhaṁ.",
  "atk-s0515a2:31_4": "Manāpikā rūpāti manavaḍḍhanakā rūpā. Sesesupi eseva nayo.",
  "atk-s0515a2:32_0": "Cakkhusampadāti cakkhussa sampadā. “Mayhaṁ cakkhu sampannaṁ maṇivimāne ugghāṭitasīhapañjaraṁ",
  "atk-s0515a2:32_1": "viya khāyatī”ti uppannaṁ sukhassādaṁ sandhāya “cakkhusampadā”ti vuttaṁ. Sotasampadādīsupi",
  "atk-s0515a2:32_2": "eseva nayo. Sukhāya vedanāya sātabaddhā…pe… vibaddhāti vividhākārena baddhā. Ābaddhāti",
  "atk-s0515a2:32_3": "visesena ādito baddhā. Laggāti ārammaṇena saddhiṁ appitā. Laggitāti nāgadante phāṇitavārako",
  "atk-s0515a2:32_4": "viya laggitā. Yamettha ca avuttaṁ, taṁ satto visattotiādimhi vuttanayena gahetabbaṁ.",
  "atk-s0515a2:33_0": "Na hi aññamokkhāti na parehi mokkhā. Te vā bhavasātavatthū duppamuñcāti bhave sukhassādavatthubhūtā",
  "atk-s0515a2:33_1": "dhammā te muñcituṁ dukkhā. Sattā vā etto dummocayāti sattā eva vā etasmā bhavasātavatthuto mocetuṁ dukkhā.",
  "atk-s0515a2:34_0": "Duruddharāti uddharituṁ dukkhā. Dussamuddharāti samantato chinnataṭe narakāvāṭe patito",
  "atk-s0515a2:34_1": "viya uddhaṁ katvā uddharituṁ dukkhā. Dubbuṭṭhāpayāti uṭṭhāpetuṁ dukkhā. Dussamuṭṭhāpayāti",
  "atk-s0515a2:34_2": "sukhumaattabhāvaṁ pathaviyaṁ patiṭṭhāpanaṁ viya ussāpetuṁ ativiya dukkhā.",
  "atk-s0515a2:35_0": "Te attanā palipapalipannāti gambhīrakaddame yāva sīsato nimuggā na sakkonti. Paraṁ",
  "atk-s0515a2:35_1": "palipapalipannaṁ uddharitunti aparaṁ tatheva nimuggaṁ hatthe vā sīse vā gahetvā uddharitvā",
  "atk-s0515a2:35_2": "thale patiṭṭhāpetuṁ na sakkonti. So vata cundāti soti vattabbākārapuggalaniddeso.",
  "atk-s0515a2:35_3": "Tassa “yo”ti imaṁ uddesavacanaṁ āharitvā yo attanā palipapalipanno, so vata, cunda,",
  "atk-s0515a2:35_4": "paraṁ palipapalipannaṁ uddharissatīti. Evaṁ sesapadesu sambandho veditabbo. Palipapalipannoti",
  "atk-s0515a2:35_5": "gambhīrakaddame nimuggo vuccati. Yathā, cunda, koci puriso yāva sīsato gambhīrakaddame",
  "atk-s0515a2:35_6": "nimuggo, parampi tatheva nimuggaṁ hatthe vā sīse vā gahetvā uddharissatīti netaṁ",
  "atk-s0515a2:35_7": "ṭhānaṁ vijjati. Na hi taṁ kāraṇamatthi, yena so taṁ uddharitvā thale patiṭṭhāpeyyāti.",
  "atk-s0515a2:35_8": "Adanto avinīto aparinibbutoti ettha pana anibbisevanatāya adanto. Asikkhitavinayatāya",
  "atk-s0515a2:35_9": "avinīto. Anibbutakilesatāya aparinibbutoti veditabbo. So tādiso paraṁ damessati nibbisevanaṁ",
  "atk-s0515a2:35_10": "karissati, vinessati tisso sikkhā sikkhāpessati. Parinibbāpessati tassa kilese nibbāpessati.",
  "atk-s0515a2:36_0": "Natthaññokocīti añño koci puggalo mocetuṁ samattho natthi. Sakena thāmenāti attano",
  "atk-s0515a2:36_1": "ñāṇathāmena. Balenāti ñāṇabalena. Vīriyenāti ñāṇasampayuttacetasikavīriyena. Purisaparakkamenāti",
  "atk-s0515a2:36_2": "paraṁ paraṁ ṭhānaṁ akkamanena mahantavīriyena.",
  "atk-s0515a2:37": "Nāhaṁ sahissāmīti ahaṁ na sahissāmi na sakkomi, na vāyamissāmīti vuttaṁ hoti. Pamocanāyāti pamocetuṁ. Kathaṁkathinti sakaṅkhaṁ. Dhotakāti ālapanaṁ. Taresīti tareyyāsi.",
  "atk-s0515a2:38": "“Attanā hi kataṁ pāpaṁ, attanā saṁkilissati;",
  "atk-s0515a2:39": "Attanā akataṁ pāpaṁ, attanāva visujjhati;",
  "atk-s0515a2:40": "Suddhī asuddhi paccattaṁ, nāñño aññaṁ visodhaye”ti. –",
  "atk-s0515a2:41_0": "Etthāyamattho – yena attanā akusalaṁ kammaṁ kataṁ hoti, so catūsu apāyesu dukkhaṁ",
  "atk-s0515a2:41_1": "anubhavanto attanāva saṁkilissati. Yena pana attanā akataṁ pāpaṁ, so sugatiñceva",
  "atk-s0515a2:41_2": "agatiñca gacchanto attanāva visujjhati. Kusalakammasaṅkhātā suddhi akusalakammasaṅkhātā",
  "atk-s0515a2:41_3": "ca asuddhi paccattaṁ kārakasattānaṁ attaniyeva vipaccati. Añño puggalo aññaṁ puggalaṁ",
  "atk-s0515a2:41_4": "na visodhaye neva visodheti, na kilesetīti vuttaṁ hoti.",
  "atk-s0515a2:42_0": "Tiṭṭhateva nibbānanti amatamahānibbānaṁ tiṭṭhatiyeva. Nibbānagāmimaggoti pubbabhāgavipassanāto",
  "atk-s0515a2:42_1": "paṭṭhāya ariyamaggo. Tiṭṭhāmahaṁ samādapetāti ahaṁ gaṇhāpetā patiṭṭhāpetā tiṭṭhāmi.",
  "atk-s0515a2:42_2": "Evaṁovadiyamānā evaṁ anusāsiyamānāti mayā evaṁ ovadiyamānā evaṁ anusāsiyamānā. Ettha",
  "atk-s0515a2:42_3": "uppanne vatthusmiṁ vadanto ovadati nāma, anuppanne vatthusmiṁ anusāsanto “ayasopi",
  "atk-s0515a2:42_4": "te bhavissatī”tiādivasena anāgataṁ dassento anusāsati nāma. Sammukhā vadantopi ovadati",
  "atk-s0515a2:42_5": "nāma, parammukhā dūtasāsanaṁ vā pesento anusāsati nāma. Sakiṁ vadantopi ovadati nāma,",
  "atk-s0515a2:42_6": "punappunaṁ vadanto anusāsati nāma. Ovadanto eva vā anusāsati nāma. Appekacceti api",
  "atk-s0515a2:42_7": "ekacce, eketi attho. Accantaniṭṭhaṁ nibbānaṁ ārādhentīti khayavayasaṅkhātaṁ antaṁ",
  "atk-s0515a2:42_8": "atītanti accantaṁ, accantañca taṁ sabbasaṅkhārānaṁ appavattiṭṭhānattā niṭṭhañcāti",
  "atk-s0515a2:42_9": "accantaniṭṭhaṁ, ekantaniṭṭhaṁ, satataniṭṭhanti attho. Taṁ accantanibbānaṁ ārādhenti",
  "atk-s0515a2:42_10": "sampādenti. Nārādhentīti na sampādenti, na paṭilabhantīti attho. Ettha kyāhanti etesu",
  "atk-s0515a2:42_11": "kiṁ ahaṁ, kiṁ karomīti attho. Maggakkhāyīti paṭipadāmaggakkhāyī. Ācikkhati katheti.",
  "atk-s0515a2:42_12": "Attanā paṭipajjamānā muñceyyunti paṭipajjantā mayaṁ muñceyyuṁ.",
  "atk-s0515a2:43_0": "Atītaṁ upādāyāti atītaṁ paṭicca. Kathaṁ pure apekkhaṁ karotīti kena pakārena ikkhaṁ",
  "atk-s0515a2:43_1": "olokanaṁ karoti. Evaṁrūpo ahosinti dīgharassaaṇukathūlādivasena evaṁjātiko evarūpo",
  "atk-s0515a2:43_2": "abhaviṁ. Tattha nandiṁ samannānetīti tasmiṁ rūpārammaṇe taṇhaṁ sammā ānayati upaneti.",
  "atk-s0515a2:43_3": "Vedanādīsupi eseva nayo.",
  "atk-s0515a2:44_0": "“Iti me cakkhū”tiādayo vatthuārammaṇavasena taṇhuppattiṁ dassento āha. Iti rūpātīti",
  "atk-s0515a2:44_1": "evaṁ rūpā iti. Tattha chandarāgapaṭibaddhanti tesu cakkhurūpesu dubbalasaṅkhāto chando",
  "atk-s0515a2:44_2": "ca balavasaṅkhāto rāgo ca, tena chandarāgena paṭibaddhaṁ allīnaṁ. Viññāṇanti javanacittaṁ.",
  "atk-s0515a2:44_3": "Chandarāgapaṭibaddhattā viññāṇassāti tassa javanaviññāṇassa chandarāgena baddhabhāvā.",
  "atk-s0515a2:44_4": "Tadabhinandatīti taṁ ārammaṇaṁ taṇhāvasena abhinandati.",
  "atk-s0515a2:45_0": "Yānissatānīti yāni assa tāni. Pubbeti atīte. Saddhinti ekato. Hasitalapitakīḷitānīti",
  "atk-s0515a2:45_1": "dantavidaṁsādihasitāni ca, vacībhedaṁ katvā lapitāni ca, kāyakhiḍḍādikīḷitāni ca.",
  "atk-s0515a2:45_2": "Tadassādetīti taṁ assādayati assādaṁ vindati sādiyati. Taṁ nikāmetīti taṁ nikāmayati",
  "atk-s0515a2:45_3": "paccāsīsati. Vittiṁ āpajjatīti tuṭṭhiṁ pāpuṇāti.",
  "atk-s0515a2:46": "Siyanti bhaveyyaṁ. Appaṭiladdhassa paṭilābhāyāti appattassa pāpuṇanatthāya. Cittaṁ paṇidahatīti cittaṁ ṭhapeti. Cetaso paṇidhānapaccayāti cittassa ṭhapanakāraṇā.",
  "atk-s0515a2:47_0": "Sīlena vāti pañcasīlādisīlena vā. Vatena vāti dhutaṅgasamādānena vā. Tapena vāti",
  "atk-s0515a2:47_1": "vīriyasamādānena vā. Brahmacariyena vāti methunaviratiyā vā. Devo vāti mahānubhāvo",
  "atk-s0515a2:47_2": "devarājā vā. Devaññataro vāti tesaṁ aññataro vā.",
  "atk-s0515a2:48": "Jappantāti guṇavasena kathentā. Pajappantāti pakārena kathentā. Abhijappantāti visesena kathentā, upasaggavasena vā vaḍḍhitaṁ.",
  "atk-s0515a2:49": "9. Evaṁ paṭhamagāthāya “dūre vivekā hi tathāvidho”ti sādhetvā dutiyagāthāya ca tathāvidhānaṁ dhammataṁ āvi katvā idāni tesaṁ pāpakaraṇaṁ āvi karonto “kāmesu giddhā”ti gāthamāha.",
  "atk-s0515a2:50_0": "Tassattho – te sattā kāmesu paribhogataṇhāya giddhā, pariyesanādimanuyuttattā pasutā,",
  "atk-s0515a2:50_1": "sammohamāpannattā pamūḷhā, avagamanatāya macchariyatāya buddhādīnaṁ vacanaṁ anādiyatāya",
  "atk-s0515a2:50_2": "ca avadāniyā, kāyavisamādimhi visame niviṭṭhā, antakāle maraṇadukkhūpanītā, “kiṁsu",
  "atk-s0515a2:50_3": "bhavissāma ito cutāse”ti paridevayantīti.",
  "atk-s0515a2:51_0": "Giddhāti kāmarāgena giddhā. Gadhitāti saṅkapparāgena paccāsīsamānā hutvā gadhitā.",
  "atk-s0515a2:51_1": "Mucchitāti kāmataṇhāya mucchāparetā. Ajjhosannāti kāmanandiyā adhiosannā ajjhotthaṭā.",
  "atk-s0515a2:51_2": "Laggāti kāmasinehena allīnā. Laggitāti kāmapariḷāhena ekībhūtā. Palibuddhāti kāmasaññāya",
  "atk-s0515a2:51_3": "āvaṭṭitā. Atha vā “diṭṭhidassane giddhā. Abhiṇhadassane gadhitā. Saṁsaggakiriyasmiṁ",
  "atk-s0515a2:51_4": "mucchitā. Vissāsakiriyasmiṁ ajjhosannā. Sinehavaḷañjasmiṁ laggā. Dvayaṁdvayasamāpattimhi",
  "atk-s0515a2:51_5": "laggitā. Aparāparaṁ amuñcamānā hutvā palibuddhā”ti evameke vaṇṇayanti.",
  "atk-s0515a2:52_0": "Esantīti paccāsīsanti. Gavesantīti maggayanti. Pariyesantīti sabbākārena icchanti",
  "atk-s0515a2:52_1": "patthenti. Atha vā diṭṭhārammaṇe subhāsubhaṁ atthi, natthīti esanti. Subhāsubhārammaṇe",
  "atk-s0515a2:52_2": "paccakkhaṁ katvā vaḷañjanatthāya piyaṁ karontā gavesanti. Cittavasena esanti. Payogavasena",
  "atk-s0515a2:52_3": "gavesanti. Karaṇavasena pariyesanti. Te duvidhe kāme paṭicca otaritvā carantīti taccaritā.",
  "atk-s0515a2:52_4": "Te ca kāme bahulaṁ yebhuyyena vaḍḍhenti pavattayantīti tabbahulā. Te ca kāme garuṁ",
  "atk-s0515a2:52_5": "katvā rahantīti taggarukā. Tesu kāmesu ninnā namitā hutvā vasantīti tanninnā. Tesu",
  "atk-s0515a2:52_6": "kāmesu sanninnā hutvā vasantīti tappoṇā. Tesu kāmesu avalambitā hutvā tesuyeva namitā",
  "atk-s0515a2:52_7": "vasantīti tappabbhārā. Tesu kāmesu avattharitvā mucchāparetappasaṅgā hutvā vadantīti",
  "atk-s0515a2:52_8": "tadadhimuttā. Te ca kāme adhipatiṁ jeṭṭhakaṁ katvā vasantīti tadadhipateyyā. Atha",
  "atk-s0515a2:52_9": "vā “ārammaṇassa iṭṭhabhāvena taccaritā. Ārammaṇassa kantabhāvena tabbahulā. Ārammaṇassa",
  "atk-s0515a2:52_10": "manāpabhāvena taggarukā. Ārammaṇassa piyabhāvena tanninnā. Ārammaṇassa kāmupasaṁhitabhāvena",
  "atk-s0515a2:52_11": "tappoṇā. Ārammaṇassa rajanīyabhāvena tappabbhārā. Ārammaṇassa mucchanīyabhāvena tadadhimuttā.",
  "atk-s0515a2:52_12": "Ārammaṇassa bandhanīyabhāvena tadadhipateyyā”ti evameke vaṇṇayanti.",
  "atk-s0515a2:53_0": "Rūpepariyesantītiādīsu pariyesantīti aladdhassa lābhāya esanavasena. Paṭilabhantīti",
  "atk-s0515a2:53_1": "hatthagatavasena. Paribhuñjantīti vaḷañjanavasena vuttanti ñātabbaṁ. Kalahaṁ vivādaṁ",
  "atk-s0515a2:53_2": "karotīti kalahakārako. Tasmiṁ niyuttoti kalahapasuto. Kammakārakādīsupi eseva nayo.",
  "atk-s0515a2:53_3": "Gocare carantoti vesiyādigocare, satipaṭṭhānādigocare vā caramāno. Tesu niyutto gocarapasuto.",
  "atk-s0515a2:53_4": "Ārammaṇūpanijjhānavasena jhānaṁ assa atthīti jhāyī. Tasmiṁ niyutto jhānapasuto.",
  "atk-s0515a2:54_0": "Avagacchantīti apāyaṁ gacchanti. Maccharinoti sakasampattiṁ niguhantā. Vacananti",
  "atk-s0515a2:54_1": "kathanaṁ. Byapathanti vākyapathaṁ. Desananti vissajjanaovādaṁ. Anusiṭṭhinti anusāsaniṁ.",
  "atk-s0515a2:54_2": "Nādiyantīti na gaṇhanti na garuṁ karonti. “Na paṭissantī”ti vā pāṭho, soyeva attho.",
  "atk-s0515a2:54_3": "Vatthuto macchariyadassanatthaṁ “pañca macchariyāni āvāsamacchariya”ntiādi vuttaṁ.",
  "atk-s0515a2:54_4": "Tattha āvāse macchariyaṁ āvāsamacchariyaṁ. Sesapadesupi eseva nayo.",
  "atk-s0515a2:55_0": "Āvāso nāma sakalārāmopi pariveṇampi ekovarakopi rattiṭṭhānādīnipi. Tesu vasantā sukhaṁ",
  "atk-s0515a2:55_1": "vasanti, paccaye labhanti. Eko bhikkhu vattasampannasseva pesalassa bhikkhuno tattha",
  "atk-s0515a2:55_2": "āgamanaṁ na icchati, āgatopi “khippaṁ gacchatū”ti cintesi, idaṁ āvāsamacchariyaṁ",
  "atk-s0515a2:55_3": "nāma. Bhaṇḍanakārakādīnaṁ pana tattha vāsaṁ anicchato āvāsamacchariyaṁ nāma na hoti.",
  "atk-s0515a2:56_0": "Kulanti upaṭṭhākakulampi ñātikulampi. Tattha aññassa upasaṅkamanaṁ anicchato kulamacchariyaṁ",
  "atk-s0515a2:56_1": "hoti. Pāpapuggalassa pana upasaṅkamanaṁ anicchatopi macchariyaṁ nāma na hoti. So",
  "atk-s0515a2:56_2": "hi tesaṁ pasādabhedāya paṭipajjati. Pasādaṁ rakkhituṁ samatthasseva pana bhikkhuno",
  "atk-s0515a2:56_3": "tattha upasaṅkamanaṁ anicchato macchariyaṁ nāma hoti.",
  "atk-s0515a2:57_0": "Lābhoti catupaccayalābhova. Taṁ aññasmiṁ sīlavanteyeva labhante “mā labhatū”ti cintentassa",
  "atk-s0515a2:57_1": "lābhamacchariyaṁ hoti. Yo pana saddhādeyyaṁ vinipāteti, aparibhogadupparibhogādivasena",
  "atk-s0515a2:57_2": "vināseti, pūtibhāvaṁ gacchantampi aññassa na deti, taṁ disvā “sace imaṁ esa na labheyya,",
  "atk-s0515a2:57_3": "añño sīlavā labheyya, paribhogaṁ gaccheyyā”ti cintentassa macchariyaṁ nāma natthi.",
  "atk-s0515a2:58_0": "Vaṇṇo nāma sarīravaṇṇopi guṇavaṇṇopi. Tattha sarīravaṇṇe maccharī “paro pāsādiko",
  "atk-s0515a2:58_1": "rūpavā”ti vutte taṁ na kathetukāmo hoti. Guṇavaṇṇamaccharī parassa sīlena dhutaṅgena",
  "atk-s0515a2:58_2": "paṭipadāya ācārena vaṇṇaṁ na kathetukāmo hoti.",
  "atk-s0515a2:59_0": "Dhammoti pariyattidhammo ca paṭivedhadhammo ca. Tattha ariyasāvakā paṭivedhadhammaṁ",
  "atk-s0515a2:59_1": "na maccharāyanti, attanā paṭividdhadhamme sadevakassa lokassa paṭivedhaṁ icchanti.",
  "atk-s0515a2:59_2": "Taṁ pana paṭivedhaṁ “pare jānantū”ti icchanti, tantidhammeyeva pana dhammamacchariyaṁ",
  "atk-s0515a2:59_3": "nāma hoti. Tena samannāgato puggalo yaṁ guḷhaṁ ganthaṁ vā kathāmaggaṁ vā jānāti,",
  "atk-s0515a2:59_4": "taṁ aññe na jānāpetukāmo hoti. Yo pana puggalaṁ upaparikkhitvā dhammānuggahena dhammaṁ",
  "atk-s0515a2:59_5": "vā upaparikkhitvā puggalānuggahena na deti, ayaṁ dhammamaccharī nāma na hoti. Tattha",
  "atk-s0515a2:59_6": "ekacco puggalo lolo hoti, kālena samaṇo hoti, kālena brāhmaṇo, kālena nigaṇṭho. Yo",
  "atk-s0515a2:59_7": "hi bhikkhu “ayaṁ puggalo paveṇiāgataṁ tantiṁ saṇhaṁ sukhumaṁ dhammantaraṁ bhinditvā",
  "atk-s0515a2:59_8": "āluḷessatī”ti na deti, ayaṁ puggalaṁ upaparikkhitvā dhammānuggahena na deti nāma.",
  "atk-s0515a2:59_9": "Yo pana “ayaṁ dhammo saṇho sukhumo, sacāyaṁ puggalo gaṇhissati, aññaṁ byākaritvā",
  "atk-s0515a2:59_10": "attānaṁ āvi katvā nassissatī”ti na deti, ayaṁ dhammaṁ upaparikkhitvā puggalānuggahena",
  "atk-s0515a2:59_11": "na deti nāma. Yo pana “sacāyaṁ imaṁ dhammaṁ gaṇhissati, amhākaṁ samayaṁ bhindituṁ",
  "atk-s0515a2:59_12": "samattho bhavissatī”ti na deti, ayaṁ dhammamaccharī nāma hoti.",
  "atk-s0515a2:60_0": "Imesu pañcasu macchariyesu āvāsamacchariyena tāva yakkho vā peto vā hutvā tasseva",
  "atk-s0515a2:60_1": "āvāsassa saṅkāraṁ sīsena ukkhipitvā vicarati. Kulamacchariyena tasmiṁ kule aññesaṁ",
  "atk-s0515a2:60_2": "dānamānanādīni karonte disvā “bhinnaṁ vatidaṁ kulaṁ mamā”ti cintayato lohitampi mukhato",
  "atk-s0515a2:60_3": "uggacchati, kucchivirecanampi hoti, antānipi khaṇḍākhaṇḍāni hutvā nikkhamanti. Lābhamacchariyena",
  "atk-s0515a2:60_4": "saṅghassa vā gaṇassa vā santake lābhe maccharāyitvā puggalikaparibhogaṁ viya paribhuñjitvā",
  "atk-s0515a2:60_5": "yakkho vā peto vā mahāajagaro vā hutvā nibbattati. Sarīravaṇṇaguṇavaṇṇamaccharena",
  "atk-s0515a2:60_6": "pana pariyattidhammamacchariyena ca attanova vaṇṇaṁ vaṇṇeti, paresaṁ vaṇṇe “kiṁ vaṇṇo",
  "atk-s0515a2:60_7": "eso”ti taṁ taṁ dosaṁ vadanto pariyattidhammañca kassaci kiñci adento dubbaṇṇo ceva eḷamūgo ca hoti.",
  "atk-s0515a2:61_0": "Api ca āvāsamacchariyena lohagehe paccati, kulamacchariyena appalābho hoti, lābhamacchariyena",
  "atk-s0515a2:61_1": "gūthaniraye nibbattati, vaṇṇamacchariyena bhave bhave nibbattassa vaṇṇo nāma na hoti,",
  "atk-s0515a2:61_2": "dhammamacchariyena kukkuḷaniraye nibbattatīti.",
  "atk-s0515a2:62_0": "Maccharāyanavasena macchariyaṁ. Maccharāyanākāro maccharāyanā. Maccharena ayitassa",
  "atk-s0515a2:62_1": "maccherasamaṅgino bhāvo maccharāyitattaṁ. “Mayhameva hontu, mā aññassā”ti sabbāpi",
  "atk-s0515a2:62_2": "attano sampattiyo byāpetuṁ na icchatīti viviccho, vivicchassa bhāvo vevicchaṁ, mudumacchariyassetaṁ",
  "atk-s0515a2:62_3": "nāmaṁ. Kadariyo vuccati anādaro, tassa bhāvo kadariyaṁ, thaddhamacchariyassetaṁ nāmaṁ.",
  "atk-s0515a2:62_4": "Tena hi samannāgato puggalo parampi paresaṁ dadamānaṁ nivāreti. Vuttampi cetaṁ –",
  "atk-s0515a2:63": "“Kadariyo pāpasaṅkappo, micchādiṭṭhianādaro;",
  "atk-s0515a2:64": "Dadamānaṁ nivāreti, yācamānāna bhojana”nti. ;",
  "atk-s0515a2:65_0": "Yācake disvā kaṭukabhāvena cittaṁ añcati saṅkocetīti kaṭukañcuko, tassa bhāvo kaṭukañcukatā.",
  "atk-s0515a2:65_1": "Aparo nayo – kaṭukañcukatā vuccati kaṭacchuggāho. Samatittikapuṇṇāya hi ukkhaliyā",
  "atk-s0515a2:65_2": "bhattaṁ gaṇhanto sabbatobhāgena saṅkuṭitena aggakaṭacchunā gaṇhāti pūretvā gahetuṁ",
  "atk-s0515a2:65_3": "na sakkoti, evaṁ maccharipuggalassa cittaṁ saṅkucati, tasmiṁ saṅkucite kāyopi tatheva",
  "atk-s0515a2:65_4": "saṅkucati paṭikuṭati paṭinivaṭṭati na sampasārīyatīti maccheraṁ “kaṭukañcukatā”ti vuttaṁ.",
  "atk-s0515a2:66_0": "Aggahitattaṁ cittassāti paresaṁ upakārakaraṇe dānādinā ākārena yathā na sampasārīyati,",
  "atk-s0515a2:66_1": "evaṁ āvaritvā gahitabhāvo cittassa. Yasmā pana maccharipuggalo attano santakaṁ paresaṁ",
  "atk-s0515a2:66_2": "adātukāmo hoti, parasantakaṁ gaṇhitukāmo. Tasmā “idaṁ acchariyaṁ mayhameva hotu,",
  "atk-s0515a2:66_3": "mā aññassā”ti pavattivasenassa attasampattinigūhanalakkhaṇatā parasampattiggahaṇalakkhaṇatā ca veditabbā.",
  "atk-s0515a2:67_0": "Khandhamacchariyampi macchariyanti attano pañcakkhandhasaṅkhātaṁ upapattibhavaṁ aññehi",
  "atk-s0515a2:67_1": "asādhāraṇaṁ “acchariyaṁ mayhameva hotu, mā aññassā”ti pavattaṁ macchariyaṁ khandhamacchariyaṁ",
  "atk-s0515a2:67_2": "nāma. Dhātuāyatanamacchariyesupi eseva nayo. Gāhoti gāhanicchayavasena gahaṇaṁ. Avadaññutāyāti",
  "atk-s0515a2:67_3": "sabbaññubuddhānampi kathitaṁ ajānanabhāvena. Yācakānaṁ adadamāno hi tehi kathitaṁ",
  "atk-s0515a2:67_4": "na jānāti nāma. Janā pamattāti sativippavāsā janā. Vacananti saṅkhepavacanaṁ. Byappathanti",
  "atk-s0515a2:67_5": "vitthāravacanaṁ. Desananti upamaṁ dassetvā atthasandassanavacanaṁ. Anusiṭṭhinti punappunaṁ",
  "atk-s0515a2:67_6": "saṁlakkhāpanavacanaṁ. Atha vā dassetvā kathanaṁ vacanaṁ nāma. Gaṇhāpetvā kathanaṁ",
  "atk-s0515a2:67_7": "byappathaṁ nāma. Tosetvā kathanaṁ desanaṁ nāma. Padassetvā kathanaṁ anusiṭṭhi nāma.",
  "atk-s0515a2:67_8": "Atha vā paritāpadukkhaṁ nāsetvā kathanaṁ vacanaṁ nāma. Pariḷāhadukkhaṁ nāsetvā kathanaṁ",
  "atk-s0515a2:67_9": "byappathaṁ nāma. Apāyadukkhaṁ nāsetvā kathanaṁ desanaṁ nāma. Bhavadukkhaṁ nāsetvā",
  "atk-s0515a2:67_10": "kathanaṁ anusiṭṭhi nāma. Atha vā dukkhasaccapariññāpaṭivedhayuttaṁ vacanaṁ. Samudayasaccapahānapaṭivedhayuttaṁ",
  "atk-s0515a2:67_11": "byappathaṁ. Nirodhasaccasacchikiriyapaṭivedhayuttaṁ desanaṁ. Maggasaccabhāvanāpaṭivedhayuttaṁ",
  "atk-s0515a2:67_12": "anusiṭṭhīti evamādinā nayena eke vaṇṇayanti.",
  "atk-s0515a2:68_0": "Nasussusantīti na suṇanti. Na sotaṁ odahantīti savanatthaṁ kaṇṇasotaṁ na ṭhapenti.",
  "atk-s0515a2:68_1": "Na aññā cittaṁ upaṭṭhapentīti jānanatthaṁ cittaṁ na patiṭṭhapenti. Anassavāti ovādaṁ",
  "atk-s0515a2:68_2": "asuṇamānā. Avacanakarāti suṇamānāpi vacanaṁ na karontīti avacanakarā. Paṭilomavuttinoti",
  "atk-s0515a2:68_3": "paṭāṇī hutvā pavattanakā. Aññeneva mukhaṁ karontīti karontāpi mukhaṁ na dentīti attho.",
  "atk-s0515a2:69_0": "Visameti kāyasucaritādisammatassa samassa paṭipakkhattā visamaṁ, tasmiṁ visame. Niviṭṭhāti",
  "atk-s0515a2:69_1": "paviṭṭhā dunnīharā. Kāyakammeti kāyato pavatte, kāyena vā pavatte kāyakamme. Vacīkammādīsupi eseva nayo.",
  "atk-s0515a2:70_0": "Tattha kāyakammavacīkammamanokammāni duccaritavasena vibhattāni, pāṇātipātādayo dasaakusalakammapathavasena",
  "atk-s0515a2:70_1": "vibhattāti ñātabbaṁ. Ayaṁ tāvettha sādhāraṇapadavaṇṇanā, asādhāraṇesu pana pāṇassa",
  "atk-s0515a2:70_2": "atipāto pāṇātipāto, pāṇavadho pāṇaghātoti vuttaṁ hoti. Pāṇoti cettha vohārato satto,",
  "atk-s0515a2:70_3": "paramatthato jīvitindriyaṁ. Tasmiṁ pana pāṇe pāṇasaññino jīvitindriyupacchedakaupakkamasamuṭṭhāpitā",
  "atk-s0515a2:70_4": "kāyavacīdvārānaṁ aññataradvārapavattā vadhakacetanā pāṇātipāto. So guṇavirahitesu",
  "atk-s0515a2:70_5": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?",
  "atk-s0515a2:70_6": "Payogamahantatāya, payogasamattepi vatthumahantatāya. Guṇavantesu manussādīsu appaguṇe",
  "atk-s0515a2:70_7": "pāṇe appasāvajjo, mahāguṇe mahāsāvajjo. Sarīraguṇānaṁ pana samabhāve sati kilesānaṁ",
  "atk-s0515a2:70_8": "upakkamānañca mudutāya appasāvajjo, tibbatāya mahāsāvajjoti veditabbo.",
  "atk-s0515a2:71_0": "Tassa pañca sambhārā honti – pāṇo pāṇasaññitā vadhakacittaṁ upakkamo tena maraṇanti.",
  "atk-s0515a2:71_1": "Chappayogā – sāhatthiko āṇattiko nissaggiyo thāvaro vijjāmayo iddhimayoti. Imasmiṁ",
  "atk-s0515a2:71_2": "panatthe vitthāriyamāne atipapañco hoti, tasmā naṁ na vitthārayissāma. Aññañca evarūpaṁ,",
  "atk-s0515a2:71_3": "atthikehi pana samantapāsādikaṁ vinayaṭṭhakathaṁ oloketvā gahetabbaṁ.",
  "atk-s0515a2:72_0": "Adinnassa ādānaṁ adinnādānaṁ, parassa haraṇaṁ theyyaṁ corikāti vuttaṁ hoti. Tattha",
  "atk-s0515a2:72_1": "adinnanti parapariggahitaṁ, yattha paro yathākāmakāritaṁ āpajjanto adaṇḍāraho anupavajjo",
  "atk-s0515a2:72_2": "ca hoti, tasmiṁ pana parapariggahite parapariggahitasaññino tadādāyakaupakkamasamuṭṭhāpikā",
  "atk-s0515a2:72_3": "theyyacetanā adinnādānaṁ. Taṁ hīne parasantake vatthusmiṁ appasāvajjaṁ, paṇīte mahāsāvajjaṁ.",
  "atk-s0515a2:72_4": "Kasmā? Vatthupaṇītatāya, vatthusamatte sati guṇādhikānaṁ santake vatthusmiṁ mahāsāvajjaṁ.",
  "atk-s0515a2:72_5": "Taṁ taṁ guṇādhikaṁ upādāya tato tato hīnaguṇassa santake vatthusmiṁ appasāvajjaṁ.",
  "atk-s0515a2:73_0": "Tassa pañca sambhārā honti – parapariggahitaṁ parapariggahitasaññitā theyyacittaṁ",
  "atk-s0515a2:73_1": "upakkamo tena haraṇanti. Chappayogā sāhatthikādayova. Te ca kho yathānurūpaṁ theyyāvahāro",
  "atk-s0515a2:73_2": "pasayhāvahāro paṭicchannāvahāro parikappāvahāro kusāvahāroti imesaṁ pañcannaṁ avahārānaṁ",
  "atk-s0515a2:73_3": "vasena pavattanti. Ayamettha saṅkhepo. Vitthāro pana samantapāsādikāyaṁ vutto.",
  "atk-s0515a2:74_0": "Kāmesumicchācāroti ettha pana kāmesūti methunasamācāresu. Micchācāroti ekantanindito",
  "atk-s0515a2:74_1": "lāmakācāro. Lakkhaṇato pana asaddhammasevanādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0515a2:75_0": "Tattha agamanīyaṭṭhānaṁ nāma purisānaṁ tāva māturakkhitā piturakkhitā mātāpiturakkhitā",
  "atk-s0515a2:75_1": "bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā",
  "atk-s0515a2:75_2": "saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī",
  "atk-s0515a2:75_3": "odapattakinī obhatacumbaṭakā dāsī ca bhariyā kammakārī ca bhariyā dhajāhaṭā muhuttikāti",
  "atk-s0515a2:75_4": "etā dhanakkītādayo dasāti vīsati itthiyo. Itthīsu pana dvīnnaṁ sārakkhasaparidaṇḍānaṁ",
  "atk-s0515a2:75_5": "dasannañca dhanakkītādīnanti dvādasannaṁ itthīnaṁ aññe purisā, idaṁ agamanīyaṭṭhānaṁ nāma.",
  "atk-s0515a2:76_0": "So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-s0515a2:76_1": "mahāsāvajjo. Tassa cattāro sambhārā – agamanīyavatthu tasmiṁ sevanacittaṁ sevanapayogo",
  "atk-s0515a2:76_2": "maggena maggapaṭipattiadhivāsananti. Eko payogo sāhatthiko eva.",
  "atk-s0515a2:77_0": "Musāti visaṁvādanapurekkhārassa atthabhañjanako vacīpayogo kāyapayogo vā. Visaṁvādanādhippāyena",
  "atk-s0515a2:77_1": "panassa paravisaṁvādakakāyavacīpayogasamuṭṭhāpikā cetanā musāvādo. Aparo nayo – musāti",
  "atk-s0515a2:77_2": "abhūtaṁ atacchaṁ vatthu. Vādoti tassa bhūtato tacchato viññāpanaṁ. Lakkhaṇato pana",
  "atk-s0515a2:77_3": "atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā musāvādo.",
  "atk-s0515a2:77_4": "So yamatthaṁ bhañjati, tassa appatāya appasāvajjo, mahantatāya mahāsāvajjo. Api ca",
  "atk-s0515a2:77_5": "gahaṭṭhānaṁ attano santakaṁ adātukāmatāya “natthī”tiādinayappavatto appasāvajjo,",
  "atk-s0515a2:77_6": "sakkhinā hutvā atthabhañjanatthaṁ vutto mahāsāvajjo. Pabbajitānaṁ appakampi telaṁ",
  "atk-s0515a2:77_7": "vā sappiṁ vā labhitvā hasādhippāyena “ajja gāme telaṁ nadī maññe sandatī”ti pūraṇakathānayena",
  "atk-s0515a2:77_8": "pavatto appasāvajjo, adiṭṭhaṁyeva pana diṭṭhantiādinā nayena vadantānaṁ mahāsāvajjo.",
  "atk-s0515a2:78_0": "Tassa cattāro sambhārā honti – atathaṁ vatthu visaṁvādanacittaṁ tajjo vāyāmo parassa",
  "atk-s0515a2:78_1": "tadatthavijānananti. Eko payogo sāhatthikova. So ca kāyena vā kāyapaṭibaddhena vā",
  "atk-s0515a2:78_2": "vācāya vā paravisaṁvādakakiriyākaraṇe daṭṭhabbo. Tāya ce kiriyāya paro tamatthaṁ",
  "atk-s0515a2:78_3": "jānāti, ayaṁ kiriyasamuṭṭhāpikā cetanākkhaṇeyeva musāvādakammunā bajjhati.",
  "atk-s0515a2:79_0": "Pisuṇavācātiādīsu yāya vācāya yassa taṁ vācaṁ bhāsati, tassa hadaye attano piyabhāvaṁ",
  "atk-s0515a2:79_1": "parassa ca suññabhāvaṁ karoti, sā pisuṇavācā. Yāya pana attānampi parampi pharusaṁ",
  "atk-s0515a2:79_2": "karoti, yā vācā sayampi pharusā neva kaṇṇasukhā na hadayaṅgamā, ayaṁ pharusavācā.",
  "atk-s0515a2:79_3": "Yena samphaṁ palapati niratthakaṁ, so samphappalāpo. Tesaṁ mūlabhūtāpi cetanā pisuṇavācādināmameva",
  "atk-s0515a2:79_4": "labhati, sā eva idha adhippetāti.",
  "atk-s0515a2:80_0": "Tattha saṁkiliṭṭhacittassa paresaṁ vā bhedāya attano piyakamyatāya vā kāyavacīpayogasamuṭṭhāpikā",
  "atk-s0515a2:80_1": "cetanā pisuṇavācā. Sā yassa bhedaṁ karoti, tassa appaguṇāya appasāvajjā, mahāguṇatāya mahāsāvajjā.",
  "atk-s0515a2:81_0": "Tassā cattāro sambhārā honti – bhinditabbo paro “iti ime nānā bhavissanti vinā bhavissantī”ti",
  "atk-s0515a2:81_1": "bhedapurekkhāratā vā, “iti ahaṁ piyo bhavissāmi vissāsiko”ti viyakamyatā vā, tajjo",
  "atk-s0515a2:81_2": "vāyāmo, tassa tadatthavijānananti.",
  "atk-s0515a2:82_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0515a2:82_1": "Mammacchedakopi payogo cittasaṇhatāya pharusavācā na hoti. Mātāpitaro hi kadāci puttake",
  "atk-s0515a2:82_2": "evampi vadanti “corā vo khaṇḍākhaṇḍikaṁ karontū”ti, uppalapattampi ca nesaṁ upari",
  "atk-s0515a2:82_3": "patantaṁ na icchanti. Ācariyupajjhāyā ca kadāci nissitake evaṁ vadanti “kiṁ ime ahirikā",
  "atk-s0515a2:82_4": "anottappino caranti, niddhamatha ne”ti. Atha ca nesaṁ āgamādhigamasampattiṁ icchanti.",
  "atk-s0515a2:82_5": "Yathā ca cittasaṇhatāya pharusavācā na hoti, evaṁ vacanasaṇhatāya apharusavācāpi",
  "atk-s0515a2:82_6": "na hoti. Na hi mārāpetukāmassa “imaṁ sukhaṁ sayāpethā”ti vacanaṁ apharusavācā hoti,",
  "atk-s0515a2:82_7": "cittapharusatāya panesā pharusavācāva, sā yaṁ sandhāya pavattitā. Tassa appaguṇatāya",
  "atk-s0515a2:82_8": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro kupitacittaṁ akkosananti.",
  "atk-s0515a2:83_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0515a2:83_1": "appasāvajjo, āsevanamahantatāya mahāsāvajjo. Tassa dve sambhārā honti – bhāratayuddhasītāharaṇādiniratthakakathāpurekkhāratā",
  "atk-s0515a2:83_2": "tathārūpīkathākathanañcāti.",
  "atk-s0515a2:84_0": "Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.",
  "atk-s0515a2:84_1": "Sā “aho vata idaṁ mamāssā”ti evaṁ parabhaṇḍābhijjhāyanalakkhaṇā. Adinnādānaṁ viya",
  "atk-s0515a2:84_2": "appasāvajjā mahāsāvajjā ca. Tassā dve sambhārā honti – parabhaṇḍaṁ attano pariṇāmanañcāti.",
  "atk-s0515a2:84_3": "Parabhaṇḍavatthuke hi lobhe uppannepi na tāva kammapathabhedo hoti, yāva “aho vatidaṁ",
  "atk-s0515a2:84_4": "mamāssā”ti attano na pariṇāmeti.",
  "atk-s0515a2:85_0": "Hitasukhaṁ byāpādayatīti byāpādo, so paravināsāya manopadosalakkhaṇo. Pharusavācā",
  "atk-s0515a2:85_1": "viya appasāvajjo mahāsāvajjo ca. Tassa dve sambhārā honti – parasatto ca tassa ca",
  "atk-s0515a2:85_2": "vināsacintāti. Parasattavatthuke hi kodhe uppannepi na tāva kammapathabhedo hoti,",
  "atk-s0515a2:85_3": "yāva “aho vatāyaṁ ucchijjeyya vinasseyyā”ti tassa vināsaṁ na cintesi.",
  "atk-s0515a2:86": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā nayena viparītadassanalakkhaṇā. Samphappalāpo viya appasāvajjā mahāsāvajjā ca.",
  "atk-s0515a2:87_0": "Saññī, asaññī, nevasaññīnāsaññī bhavissāmāti rūpādivasena kaṅkhanti. Bhavissāma nu",
  "atk-s0515a2:87_1": "kho mayantiādinā attānaṁ kaṅkhanti. Tattha bhavissāma nu kho. Na nu kho bhavissāmāti",
  "atk-s0515a2:87_2": "tassa sassatākārañca ucchedākārañca nissāya anāgate attānaṁ vijjamānatañca avijjamānatañca",
  "atk-s0515a2:87_3": "kaṅkhanti. Kiṁ nu kho bhavissāmāti jātiliṅgupapattiyo nissāya “khattiyā nu kho bhavissāma,",
  "atk-s0515a2:87_4": "brāhmaṇavessasuddagahaṭṭhapabbajitadevamanussānaṁ aññatarā”ti kaṅkhanti. Kathaṁ nu",
  "atk-s0515a2:87_5": "kho bhavissāmāti saṇṭhānākāraṁ nissāya “dīghā nu kho bhavissāma, rassaodātakaṇhapamāṇikaappamāṇikādīnaṁ",
  "atk-s0515a2:87_6": "aññatarā”ti kaṅkhanti. Keci pana “issaranimmānādīni nissāya ‘kena nu kho kāraṇena",
  "atk-s0515a2:87_7": "bhavissāmā’ti hetuto kaṅkhantī”ti vadanti. Kiṁ hutvā kiṁ bhavissāma nu kho mayanti",
  "atk-s0515a2:87_8": "jātiādīni nissāya “khattiyā hutvā nu kho brāhmaṇā bhavissāma…pe… devā hutvā manussā”ti",
  "atk-s0515a2:87_9": "attano paramparaṁ kaṅkhanti. Sabbattheva pana addhānanti kālādhivacanametaṁ.",
  "atk-s0515a2:88_0": "10. Yasmā etadeva tasmā hi sikkhetha…pe… āhu dhīrāti. Tattha sikkhethāti tisso sikkhā",
  "atk-s0515a2:88_1": "āvajjeyya. Idhevāti imasmiṁyeva sāsane. Tattha sikkhitabbāti sikkhā. Tissoti gaṇanaparicchedo.",
  "atk-s0515a2:88_2": "Adhisīlasikkhāti adhikaṁ uttamaṁ sīlanti adhisīlaṁ, adhisīlañca taṁ sikkhitabbaṭṭhena",
  "atk-s0515a2:88_3": "sikkhā cāti adhisīlasikkhā. Esa nayo adhicittaadhipaññāsikkhāsu.",
  "atk-s0515a2:89_0": "Katamaṁ panettha sīlaṁ, katamaṁ adhisīlaṁ, katamaṁ cittaṁ, katamaṁ adhicittaṁ, katamā",
  "atk-s0515a2:89_1": "paññā, katamā adhipaññāti? Vuccate – pañcaṅgadasaṅgasīlaṁ tāva sīlameva. Tañhi buddhe",
  "atk-s0515a2:89_2": "uppannepi anuppannepi loke pavattati. Uppanne buddhe tasmiṁ sīle buddhāpi sāvakāpi",
  "atk-s0515a2:89_3": "mahājanaṁ samādapenti, anuppanne buddhe paccekabuddhā ca kammavādino ca dhammikā",
  "atk-s0515a2:89_4": "samaṇabrāhmaṇā ca cakkavattī ca mahārājāno mahābodhisattā ca samādapenti, sāmampi",
  "atk-s0515a2:89_5": "paṇḍitā samaṇabrāhmaṇā samādiyanti. Te taṁ kusalaṁ dhammaṁ paripūretvā devesu ca",
  "atk-s0515a2:89_6": "manussesu ca sampattiṁ anubhonti.",
  "atk-s0515a2:90_0": "Pātimokkhasaṁvarasīlaṁ pana “adhisīla”nti vuccati. Tañhi sūriyo viya pajjotānaṁ sineru",
  "atk-s0515a2:90_1": "viya pabbatānaṁ sabbalokiyasīlānaṁ adhikañceva uttamañca, buddhuppādeyeva ca pavattati,",
  "atk-s0515a2:90_2": "na vinā buddhuppādā. Na hi taṁ paññattiṁ uddharitvā añño satto ṭhapetuṁ sakkoti.",
  "atk-s0515a2:90_3": "Buddhāyeva pana sabbaso kāyavacīdvāraajjhācārasotaṁ chinditvā tassa tassa vītikkamassa",
  "atk-s0515a2:90_4": "anucchavikaṁ taṁ sīlasaṁvaraṁ paññapenti. Pātimokkhasaṁvaratopi ca maggaphalasampayuttameva sīlaṁ adhisīlaṁ.",
  "atk-s0515a2:91_0": "Kāmāvacarāni pana aṭṭha kusalacittāni lokiyaaṭṭhasamāpatticittāni ca ekajjhaṁ katvā",
  "atk-s0515a2:91_1": "cittamevāti veditabbāni. Buddhuppādānuppāde cassa pavatti, samādapanaṁ samādānañca",
  "atk-s0515a2:91_2": "sīle vuttanayeneva veditabbaṁ.",
  "atk-s0515a2:92_0": "Vipassanāpādakaṁ aṭṭhasamāpatticittaṁ pana “adhicitta”nti vuccati. Tañhi adhisīlaṁ",
  "atk-s0515a2:92_1": "viya sīlānaṁ, sabbalokiyacittānaṁ adhikañceva uttamañca, buddhuppādeyeva ca hoti,",
  "atk-s0515a2:92_2": "na vinā buddhuppādā. Tatopi ca maggaphalacittameva adhicittaṁ.",
  "atk-s0515a2:93_0": "“Atthi dinnaṁ atthi yiṭṭha”ntiādinayappavattaṁ pana kammassakatāñāṇaṁ paññā. Sā hi",
  "atk-s0515a2:93_1": "buddhe uppannepi anuppannepi loke pavattati. Uppanne buddhe tassā paññāya buddhāpi",
  "atk-s0515a2:93_2": "sāvakāpi mahājanaṁ samādapenti, anuppanne buddhe paccekabuddhā ca kammavādino ca",
  "atk-s0515a2:93_3": "dhammikā samaṇabrāhmaṇā ca cakkavattī ca mahārājāno mahābodhisattā ca samādapenti,",
  "atk-s0515a2:93_4": "sāmampi paṇḍitā sattā samādiyanti. Tathā hi aṅkuro dasavassasahassāni mahādānaṁ adāsi.",
  "atk-s0515a2:93_5": "Velāmo vessantaro aññe ca bahū paṇḍitamanussā mahādānāni adaṁsu. Te taṁ kusalaṁ dhammaṁ",
  "atk-s0515a2:93_6": "paripūretvā devesu ca manussesu ca sampattiṁ anubhaviṁsu.",
  "atk-s0515a2:94_0": "Tilakkhaṇākāraparicchedakaṁ pana vipassanāñāṇaṁ “adhipaññā”ti vuccati. Sā hi adhisīlaadhicittāni",
  "atk-s0515a2:94_1": "viya sīlacittānaṁ, sabbalokiyapaññānaṁ adhikā ceva uttamā ca, na ca vinā buddhuppādā",
  "atk-s0515a2:94_2": "loke pavattati. Tatopi ca maggaphalapaññāva adhipaññā.",
  "atk-s0515a2:95_0": "Idāni ekekaṁ dassento “katamā adhisīlasikkhā – idha bhikkhu sīlavā hoti, pātimokkhasaṁvarasaṁvuto",
  "atk-s0515a2:95_1": "viharatī”tiādimāha. Idhāti vacanaṁ pubbabhāgakaraṇīyasampadāya sampannassa sabbapakārasīlaparipūrakassa",
  "atk-s0515a2:95_2": "puggalassa sannissayabhūtasāsanaparidīpanaṁ, aññasāsanassa ca tathābhāvapaṭisedhanaṁ.",
  "atk-s0515a2:95_3": "Vuttañhetaṁ – “idheva, bhikkhave, samaṇo…pe… suññā parappavādā samaṇebhi aññehī”ti.",
  "atk-s0515a2:95_4": "Bhikkhūti tassa sīlassa paripūrakassa puggalassa paridīpanaṁ. Pātimokkhasaṁvarasaṁvutoti",
  "atk-s0515a2:95_5": "idamassa pātimokkhasaṁvare patiṭṭhitabhāvaparidīpanaṁ. Viharatīti idamassa tadanurūpavihārasamaṅgībhāvaparidīpanaṁ.",
  "atk-s0515a2:95_6": "Ācāragocarasampannoti idamassa pātimokkhasaṁvarassa upakārakadhammaparidīpanaṁ. Aṇumattesu",
  "atk-s0515a2:95_7": "vajjesu bhayadassāvīti idamassa pātimokkhato acavanadhammatāparidīpanaṁ. Samādāyāti",
  "atk-s0515a2:95_8": "idamassa sikkhāpadānaṁ anavasesato ādānaparidīpanaṁ. Sikkhatīti idamassa sikkhāya",
  "atk-s0515a2:95_9": "samaṅgībhāvaparidīpanaṁ. Sikkhāpadesūti idamassa sikkhitabbadhammaparidīpanaṁ.",
  "atk-s0515a2:96_0": "Tattha bhikkhūti saṁsāre bhayaṁ ikkhatīti bhikkhu. Sīlamassa atthīti sīlavāti ettha",
  "atk-s0515a2:96_1": "sīlanti sīlanaṭṭhena sīlaṁ. Kimidaṁ sīlanaṁ nāma? Samādhānaṁ vā, kāyakammādīnaṁ susīlyavasena",
  "atk-s0515a2:96_2": "avippakiṇṇatāti attho. Upadhāraṇaṁ vā, kusalānaṁ dhammānaṁ patiṭṭhāvasena ādhārabhāvoti",
  "atk-s0515a2:96_3": "attho. Etadeva hi ettha atthadvayaṁ saddalakkhaṇavidū anujānanti. Aññe pana “adhisevanaṭṭhena",
  "atk-s0515a2:96_4": "ācāraṭṭhena sīlanaṭṭhena siraṭṭhena sītalaṭṭhena sivaṭṭhena sīla”nti vaṇṇayanti.",
  "atk-s0515a2:97": "Sīlanaṁ lakkhaṇaṁ tassa, bhinnassāpi anekadhā;",
  "atk-s0515a2:98": "Sanidassanattaṁ rūpassa, yathā bhinnassanekadhā.",
  "atk-s0515a2:99_0": "Yathā hi nīlapītādibhedenanekadhā bhinnassāpi rūpāyatanassa sanidassanattaṁ lakkhaṇaṁ",
  "atk-s0515a2:99_1": "nīlādibhedena bhinnassāpi sanidassanabhāvānatikkamanato. Tathā sīlassa cetanādibhedena",
  "atk-s0515a2:99_2": "anekadhā bhinnassāpi yadetaṁ kāyakammādīnaṁ samādhānavasena, kusalānañca dhammānaṁ",
  "atk-s0515a2:99_3": "patiṭṭhāvasena vuttaṁ sīlanaṁ, tadeva lakkhaṇaṁ cetanādibhedena bhinnassāpi samādhānapatiṭṭhābhāvānatikkamanato.",
  "atk-s0515a2:99_4": "Evaṁ lakkhaṇassa panassa –",
  "atk-s0515a2:100": "Dussīlyaviddhaṁsanatā, anavajjaguṇo tathā;",
  "atk-s0515a2:101": "Kiccasampattiatthena, raso nāma pavuccati.",
  "atk-s0515a2:102": "Tasmā idaṁ sīlaṁ nāma kiccaṭṭhena rasena dussīlyaviddhaṁsanarasaṁ, sampattiatthena rasena anavajjarasanti veditabbaṁ.",
  "atk-s0515a2:103": "Soceyyapaccupaṭṭhānaṁ, tayidaṁ tassa viññubhi;",
  "atk-s0515a2:104": "Ottappañca hirī ceva, padaṭṭhānanti vaṇṇitaṁ.",
  "atk-s0515a2:105_0": "Tañhidaṁ sīlaṁ “kāyasoceyyaṁ vacīsoceyyaṁ manosoceyya”nti evaṁ vuttasoceyyapaccupaṭṭhānaṁ,",
  "atk-s0515a2:105_1": "soceyyabhāvena paccupaṭṭhāti gahaṇabhāvaṁ gacchati. Hirottappañca pana tassa viññūhi",
  "atk-s0515a2:105_2": "padaṭṭhānanti vaṇṇitaṁ, āsannakāraṇanti attho. Hirottappe hi sati sīlaṁ uppajjati",
  "atk-s0515a2:105_3": "ceva tiṭṭhati ca, asati neva uppajjati ceva na tiṭṭhati cāti evaṁvidhena sīlena sīlavā",
  "atk-s0515a2:105_4": "hoti. Etaṁ sīlaṁ nāma pāṇātipātādīhi vā viramantassa, vattapaṭipattiṁ vā pūrentassa",
  "atk-s0515a2:105_5": "cetanādayo dhammā veditabbā. Vuttañhetaṁ paṭisambhidāyaṁ “kiṁ sīlanti? Cetanā sīlaṁ,",
  "atk-s0515a2:105_6": "cetasikaṁ sīlaṁ, saṁvaro sīlaṁ, avītikkamo sīla”nti.",
  "atk-s0515a2:106_0": "Tattha cetanā sīlaṁ nāma pāṇātipātādīhi vā viramantassa vattapaṭipattiṁ vā pūrentassa",
  "atk-s0515a2:106_1": "cetanā. Cetasikaṁ sīlaṁ nāma pāṇātipātādīhi viramantassa virati. Api ca cetanā sīlaṁ",
  "atk-s0515a2:106_2": "nāma pāṇātipātādīni pajahantassa sattakammapathacetanā. Cetasikaṁ sīlaṁ nāma “abhijjhaṁ",
  "atk-s0515a2:106_3": "pahāya vigatābhijjhena cetasā viharatī”tiādinā nayena saṁyuttamahāvagge vuttā anabhijjhābyāpādasammādiṭṭhidhammā.",
  "atk-s0515a2:106_4": "Saṁvaro sīlanti ettha pañcavidhena saṁvaro veditabbo – pātimokkhasaṁvaro satisaṁvaro",
  "atk-s0515a2:106_5": "ñāṇasaṁvaro khantisaṁvaro vīriyasaṁvaro. Tassa nānākaraṇaṁ upari āvi bhavissati.",
  "atk-s0515a2:106_6": "Avītikkamo sīlanti samādinnasīlassa kāyikavācasiko avītikkamo. Ettha ca saṁvarasīlaṁ,",
  "atk-s0515a2:106_7": "avītikkamasīlanti idameva nippariyāyato sīlaṁ. Cetanāsīlaṁ, cetasikaṁ sīlanti pariyāyato sīlanti veditabbaṁ.",
  "atk-s0515a2:107_0": "Pātimokkhanti sikkhāpadasīlaṁ. Tañhi yo naṁ pāti rakkhati, taṁ mokkheti moceti āpāyikādīhi",
  "atk-s0515a2:107_1": "dukkhehi, tasmā “pātimokkha”nti vuttaṁ. Pātimokkhasaṁvarasaṁvutoti pātimokkhasaṁvarasīlena",
  "atk-s0515a2:107_2": "samannāgato. Ācāragocarasampannoti ācārena ceva gocarena ca sampanno. Aṇumattesūti",
  "atk-s0515a2:107_3": "appamattakesu. Vajjesūti akusaladhammesu. Bhayadassāvīti bhayadassī. Samādāyāti sammā",
  "atk-s0515a2:107_4": "ādiyitvā. Sikkhati sikkhāpadesūti taṁ taṁ sikkhāpadaṁ samādiyitvā sikkhati. Api ca",
  "atk-s0515a2:107_5": "samādāya sikkhati sikkhāpadesūti yaṁkiñci sikkhāpadesu sikkhākoṭṭhāsesu sikkhitabbaṁ",
  "atk-s0515a2:107_6": "kāyikaṁ vā cetasikaṁ vā, taṁ sabbaṁ samādāya sikkhati.",
  "atk-s0515a2:108_0": "Khuddako sīlakkhandhoti saṅghādisesādisāvaseso sīlakkhandho. Mahantoti pārājikādiniravaseso.",
  "atk-s0515a2:108_1": "Yasmā pana pātimokkhasīlena bhikkhu sāsane patiṭṭhāti nāma, tasmā taṁ “patiṭṭhā”ti",
  "atk-s0515a2:108_2": "vuttaṁ. Patiṭṭhahati vā ettha bhikkhu, kusalā dhammā eva vā ettha patiṭṭhahantīti",
  "atk-s0515a2:108_3": "patiṭṭhā. Ayamattho “sīle patiṭṭhāya naro sapañño”ti ca, “patiṭṭhānalakkhaṇaṁ, mahārāja,",
  "atk-s0515a2:108_4": "sīlaṁ sabbesaṁ kusalānaṁ dhammāna”nti ca, “sīle patiṭṭhito kho, mahārāja…pe… sabbe",
  "atk-s0515a2:108_5": "kusalā dhammā na parihāyantī”ti ca ādisuttavasena veditabbo.",
  "atk-s0515a2:109_0": "Tadetaṁ pubbuppattiatthena ādi. Vuttampi cetaṁ “tasmātiha tvaṁ uttiya ādimeva visodhehi",
  "atk-s0515a2:109_1": "kusalesu dhammesu. Ko cādi kusalānaṁ dhammānaṁ, sīlañca suvisuddhaṁ diṭṭhi ca ujukā”ti.",
  "atk-s0515a2:109_2": "Yathā hi nagaravaḍḍhakī nagaraṁ māpetukāmo paṭhamaṁ nagaraṭṭhānaṁ sodheti, tato aparabhāge",
  "atk-s0515a2:109_3": "vīthicatukkasiṅghāṭakādiparicchedena vibhajitvāva nagaraṁ māpeti. Evameva yogāvacaro",
  "atk-s0515a2:109_4": "ādito sīlaṁ visodheti, tato aparabhāge samādhivipassanāmaggaphalanibbānāni sacchikaroti.",
  "atk-s0515a2:109_5": "Yathā vā pana rajako paṭhamaṁ tīhi khārehi vatthaṁ dhovitvā parisuddhe vatthe yadicchakaṁ",
  "atk-s0515a2:109_6": "raṅgajātaṁ upaneti, yathā vā pana cheko cittakāro rūpaṁ likhitukāmo āditova bhittiparikammaṁ",
  "atk-s0515a2:109_7": "karoti, tato aparabhāge rūpaṁ samuṭṭhāpeti. Evameva yogāvacaro āditova sīlaṁ visodhetvā",
  "atk-s0515a2:109_8": "aparabhāge samathavipassanādayo dhamme sacchikaroti. Tasmā sīlaṁ “ādī”ti vuttaṁ.",
  "atk-s0515a2:110_0": "Tadetaṁ caraṇasarikkhatāya caraṇaṁ. Caraṇāti hi pādā vuccanti. Yathā hi chinnacaraṇassa",
  "atk-s0515a2:110_1": "purisassa disaṁ gamanābhisaṅkhāro na jāyati, paripuṇṇapādasseva jāyati, evameva yassa",
  "atk-s0515a2:110_2": "sīlaṁ bhinnaṁ hoti khaṇḍaṁ aparipuṇṇaṁ, tassa nibbānagamanāya ñāṇagamanaṁ na sampajjati.",
  "atk-s0515a2:110_3": "Yassa pana taṁ abhinnaṁ hoti akhaṇḍaṁ paripuṇṇaṁ, tassa nibbānagamanāya ñāṇagamanaṁ",
  "atk-s0515a2:110_4": "sampajjati. Tasmā sīlaṁ “caraṇa”nti vuttaṁ.",
  "atk-s0515a2:111_0": "Tadetaṁ saṁyamanavasena saṁyamo. Saṁvaraṇavasena saṁvaroti ubhayenāpi sīlasaṁyamo",
  "atk-s0515a2:111_1": "ceva sīlasaṁvaro ca kathito. Vacanattho panettha saṁyameti vītikkamavipphandanaṁ,",
  "atk-s0515a2:111_2": "puggalaṁ vā saṁyameti vītikkamavasena tassa vipphandituṁ na detīti saṁyamo. Vītikkamassa",
  "atk-s0515a2:111_3": "pavesanadvāraṁ saṁvarati pidahatīti saṁvaro.",
  "atk-s0515a2:112_0": "Mokkhanti uttamaṁ mukhabhūtaṁ vā. Yathā hi sattānaṁ catubbidho āhāro mukhena pavisitvā",
  "atk-s0515a2:112_1": "aṅgamaṅgāni pharati, evaṁ yoginopi catubhūmakakusalaṁ sīlamukhena pavisitvā atthasiddhiṁ",
  "atk-s0515a2:112_2": "sampādeti. Tena “mokkha”nti. Pamukhe sādhūti pāmokkhaṁ, pubbaṅgamaṁ seṭṭhaṁ padhānanti",
  "atk-s0515a2:112_3": "attho. Kusalānaṁ dhammānaṁ samāpattiyāti catubhūmakakusalānaṁ paṭilābhatthāya pāmokkhaṁ",
  "atk-s0515a2:112_4": "pubbaṅgamaṁ seṭṭhaṁ padhānanti veditabbaṁ.",
  "atk-s0515a2:113_0": "Viviccevakāmehīti kāmehi vivicca vinā hutvā apakkamitvā. Yo panāyamettha evakāro,",
  "atk-s0515a2:113_1": "so niyamatthoti veditabbo. Yasmā ca niyamattho, tasmā tasmiṁ paṭhamaṁ jhānaṁ upasampajja",
  "atk-s0515a2:113_2": "viharaṇasamaye avijjamānānampi kāmānaṁ tassa paṭhamajjhānassa paṭipakkhabhāvaṁ kāmapariccāgeneva",
  "atk-s0515a2:113_3": "cassa adhigamaṁ dīpeti. Kathaṁ? “Vivicceva kāmehī”ti evañhi niyame kariyamāne idaṁ",
  "atk-s0515a2:113_4": "paññāyati, nūnimassa jhānassa kāmā paṭipakkhabhūtā, yesu sati idaṁ na pavattati andhakāre",
  "atk-s0515a2:113_5": "sati padīpobhāso viya, tesaṁ pariccāgeneva cassa adhigamo hoti orimatīrapariccāgena",
  "atk-s0515a2:113_6": "pārimatīrasseva. Tasmā niyamaṁ karotīti.",
  "atk-s0515a2:114_0": "Tattha siyā “kasmā panesa pubbapadeyeva vutto na uttarapade, kiṁ akusalehi dhammehi",
  "atk-s0515a2:114_1": "aviviccāpi jhānaṁ upasampajja vihareyyā”ti? Na kho panetaṁ evaṁ daṭṭhabbaṁ. Taṁnissaraṇato",
  "atk-s0515a2:114_2": "hi pubbapade eva esa vutto. Kāmadhātusamatikkamanato hi kāmarāgapaṭipakkhato ca idaṁ",
  "atk-s0515a2:114_3": "jhānaṁ kāmānameva nissaraṇaṁ. Yathāha – “kāmānametaṁ nissaraṇaṁ yadidaṁ nekkhamma”nti.",
  "atk-s0515a2:114_4": "Uttarapadepi pana yathā “idheva, bhikkhave, samaṇo, idha dutiyo samaṇo”ti ettha evakāro",
  "atk-s0515a2:114_5": "ānetvā vuccati, evaṁ vattabbo. Na hi sakkā ito aññehipi nīvaraṇasaṅkhātehi akusalehi",
  "atk-s0515a2:114_6": "dhammehi avivicca jhānaṁ upasampajja viharituṁ. Tasmā vivicceva kāmehi vivicceva",
  "atk-s0515a2:114_7": "akusalehi dhammehīti evaṁ padadvayepi esa daṭṭhabbo. Padadvayepi ca kiñcāpi viviccāti",
  "atk-s0515a2:114_8": "iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṁ",
  "atk-s0515a2:114_9": "gacchanti, tathāpi pubbabhāge kāyavivekacittavivekavikkhambhanavivekā daṭṭhabbā.",
  "atk-s0515a2:114_10": "Lokuttaramaggakkhaṇe kāyavivekacittavivekasamucchedavivekanissaraṇavivekā.",
  "atk-s0515a2:115_0": "Kāmehīti iminā pana padena ye ca idha “katame vatthukāmā manāpikā rūpā”tiādinā nayena",
  "atk-s0515a2:115_1": "vatthukāmā vuttā, ye ca idheva vibhaṅge “chando kāmo rāgo kāmo chandarāgo kāmo saṅkappo",
  "atk-s0515a2:115_2": "kāmo rāgo kāmo saṅkapparāgo kāmo”ti evaṁ kilesakāmā vuttā, te sabbepi saṅgahitā icceva",
  "atk-s0515a2:115_3": "daṭṭhabbā. Evañhi sati vivicceva kāmehīti vatthukāmehipi viviccevāti attho yujjati.",
  "atk-s0515a2:115_4": "Tena kāyaviveko vutto hoti.",
  "atk-s0515a2:116_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-s0515a2:116_1": "Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo,",
  "atk-s0515a2:116_2": "dutiyena kilesakāmehi vivekavacanato nekkhammasukhapariggaho vibhāvito hoti. Evaṁ",
  "atk-s0515a2:116_3": "vatthukāmakilesakāmavivekavacanatoyeva ca etesaṁ paṭhamena saṁkilesavatthuppahānaṁ,",
  "atk-s0515a2:116_4": "dutiyena saṁkilesappahānaṁ. Paṭhamena lolabhāvassa hetupariccāgo, dutiyena bālabhāvassa.",
  "atk-s0515a2:116_5": "Paṭhamena ca payogasuddhi, dutiyena āsayaposanaṁ vibhāvitaṁ hotīti ñātabbaṁ. Esa",
  "atk-s0515a2:116_6": "tāva nayo “kāmehī”ti ettha vuttakāmesu vatthukāmapakkhe.",
  "atk-s0515a2:117_0": "Kilesakāmapakkhe pana chandoti ca rāgoti ca evamādīhi anekabhedo kāmacchandova “kāmo”ti",
  "atk-s0515a2:117_1": "adhippeto. So ca akusalapariyāpannopi samāno “tattha katamo kāmacchando, kāmo”tiādinā",
  "atk-s0515a2:117_2": "nayena vibhaṅge jhānapaṭipakkhato visuṁ vutto. Kilesakāmattā vā purimapade vutto,",
  "atk-s0515a2:117_3": "akusalapariyāpannattā dutiyapade. Anekabhedato cassa kāmatoti avatvā kāmehīti vuttaṁ.",
  "atk-s0515a2:117_4": "Aññesampi ca dhammānaṁ akusalabhāve vijjamāne “tattha katame akusalā dhammā, kāmacchando”tiādinā",
  "atk-s0515a2:117_5": "nayena vibhaṅge uparijhānaṅgānaṁ paccanīkapaṭipakkhabhāvadassanato nīvaraṇāneva vuttāni.",
  "atk-s0515a2:117_6": "Nīvaraṇāni hi jhānaṅgapaccanīkāni tesaṁ jhānaṅgāneva paṭipakkhāni, viddhaṁsakāni",
  "atk-s0515a2:117_7": "vighātakānīti vuttaṁ hoti. Tathā hi “samādhi kāmacchandassa paṭipakkho, pīti byāpādassa,",
  "atk-s0515a2:117_8": "vitakko thinamiddhassa, sukhaṁ uddhaccakukkuccassa, vicāro vicikicchāyā”ti peṭake vuttaṁ.",
  "atk-s0515a2:118_0": "Evamettha vivicceva kāmehīti iminā kāmacchandassa vikkhambhanaviveko vutto hoti,",
  "atk-s0515a2:118_1": "vivicca akusalehi dhammehīti iminā pañcannampi nīvaraṇānaṁ. Aggahitaggahaṇena pana",
  "atk-s0515a2:118_2": "paṭhamena kāmacchandassa, dutiyena sesanīvaraṇānaṁ. Tathā paṭhamena tīsu akusalamūlesu",
  "atk-s0515a2:118_3": "pañcakāmaguṇabhedavisayassa lobhassa, dutiyena āghātavatthubhedādivisayānaṁ dosamohānaṁ.",
  "atk-s0515a2:118_4": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṁyojanānaṁ,",
  "atk-s0515a2:118_5": "dutiyena avasesaoghayogāsavaupādānaganthasaṁyojanānaṁ. Paṭhamena ca taṇhāya taṁsampayuttakānañca,",
  "atk-s0515a2:118_6": "dutiyena avijjāya taṁsampayuttakānañca. Api ca paṭhamena lobhasampayuttaaṭṭhacittuppādānaṁ,",
  "atk-s0515a2:118_7": "dutiyena sesānaṁ catunnaṁ akusalacittuppādānaṁ vikkhambhanaviveko vutto hotīti veditabbo.",
  "atk-s0515a2:119_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassetuṁ",
  "atk-s0515a2:119_1": "“savitakkaṁ savicāra”ntiādi vuttaṁ. Tattha ārammaṇe cittassa abhiniropanalakkhaṇo",
  "atk-s0515a2:119_2": "vitakko, ārammaṇānumajjanalakkhaṇo vicāro. Santepi ca nesaṁ katthaci aviyoge oḷārikaṭṭhena",
  "atk-s0515a2:119_3": "pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko, sukhumaṭṭhena",
  "atk-s0515a2:119_4": "anumajjanasabhāvena ca ghaṇḍānuravo viya anupabandho vicāro. Vipphāravā cettha vitakko",
  "atk-s0515a2:119_5": "paṭhamuppattikāle paripphandanabhūto cittassa, ākāse uppatitukāmassa pakkhino pakkhavikkhepo",
  "atk-s0515a2:119_6": "viya, padumābhimukhapāto viya ca gandhānubandhacetaso bhamarassa. Santavutti vicāro",
  "atk-s0515a2:119_7": "nātiparipphandanabhāvo cittassa, ākāse uppatitassa pakkhino pakkhappasāraṇaṁ viya,",
  "atk-s0515a2:119_8": "paribbhamanaṁ viya ca padumābhimukhapatitassa bhamarassa padumassa uparibhāge.",
  "atk-s0515a2:120_0": "Dukanipātaṭṭhakathāyaṁ pana “ākāse gacchato mahāsakuṇassa ubhohi pakkhehi vātaṁ gahetvā",
  "atk-s0515a2:120_1": "pakkhe sannisīdāpetvā gamanaṁ viya ārammaṇe cetaso abhiniropanabhāvena pavatto vitakko,",
  "atk-s0515a2:120_2": "vātaggahaṇatthaṁ pakkhe phandāpayamānassa gamanaṁ viya anumajjanabhāvena pavatto",
  "atk-s0515a2:120_3": "vicāro”ti vuttaṁ. Taṁ anuppabandhena pavattiyaṁ yujjati. So pana nesaṁ viseso paṭhamadutiyajjhānesu",
  "atk-s0515a2:120_4": "pākaṭo hoti. Api ca malaggahitaṁ kaṁsabhājanaṁ ekena hatthena daḷhaṁ gahetvā itarena",
  "atk-s0515a2:120_5": "hatthena cuṇṇatelavālaṇḍupakena parimajjantassa daḷhaggahaṇahattho viya vitakko.",
  "atk-s0515a2:120_6": "Parimajjanahattho viya vicāro. Tathā kumbhakārassa daṇḍappahārena cakkaṁ bhamayitvā",
  "atk-s0515a2:120_7": "bhājanaṁ karontassa uppīḷanahattho viya vitakko. Ito cito ca sañcaraṇahattho viya",
  "atk-s0515a2:120_8": "vicāro. Tathā maṇḍalaṁ karontassa majjhe sannirumbhitvā ṭhitakaṇṭako viya abhiniropano",
  "atk-s0515a2:120_9": "vitakko. Bahi paribbhamanakaṇṭako viya anumajjamāno vicāro. Iti iminā ca vitakkena",
  "atk-s0515a2:120_10": "iminā ca vicārena saha vattati rukkho viya pupphena ca phalena cāti idaṁ jhānaṁ “savitakkaṁ",
  "atk-s0515a2:120_11": "savicāra”nti vuccati.",
  "atk-s0515a2:121_0": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto",
  "atk-s0515a2:121_1": "jhānasampayuttadhammarāsīti attho. Tasmā vivekā, tasmiṁ vā viveke jātanti vivekajaṁ.",
  "atk-s0515a2:121_2": "Pītisukhanti ettha piṇayatīti pīti, sā sampiyāyanalakkhaṇā. Sā panesā khuddikāpīti,",
  "atk-s0515a2:121_3": "khaṇikāpīti, okkantikāpīti, ubbegāpīti, pharaṇāpītīti pañcavidhā hoti.",
  "atk-s0515a2:122_0": "Tattha khuddikāpīti sarīre lomahaṁsamattameva kātuṁ sakkoti. Khaṇikāpīti khaṇe khaṇe",
  "atk-s0515a2:122_1": "vijjuppādasadisā hoti. Okkantikāpīti samuddatīraṁ vīci viya, kāyaṁ okkamitvā okkamitvā",
  "atk-s0515a2:122_2": "bhijjati. Ubbegāpīti balavatī hoti, kāyaṁ uddhaggaṁ katvā ākāse laṅghāpanappamāṇapattā.",
  "atk-s0515a2:123_0": "Pharaṇāpīti atibalavatī hoti. Tāya hi uppannāya sakalasarīraṁ dhamitvā pūritavatthi",
  "atk-s0515a2:123_1": "viya mahatā udakoghena pakkhandapabbatakucchi viya ca anuparipphuṭaṁ hoti. Sā panesā",
  "atk-s0515a2:123_2": "pañcavidhā pīti gabbhaṁ gaṇhantī paripākaṁ gacchantī duvidhaṁ passaddhiṁ paripūreti",
  "atk-s0515a2:123_3": "kāyapassaddhiñca cittapassaddhiñca, passaddhi gabbhaṁ gaṇhantī paripākaṁ gacchantī",
  "atk-s0515a2:123_4": "duvidhampi sukhaṁ paripūreti kāyikaṁ cetasikañca, sukhaṁ gabbhaṁ gaṇhantaṁ paripākaṁ",
  "atk-s0515a2:123_5": "gacchantaṁ tividhaṁ samādhiṁ paripūreti khaṇikasamādhiṁ upacārasamādhiṁ appanāsamādhiñcāti.",
  "atk-s0515a2:123_6": "Tāsu yā appanāsamādhissa mūlaṁ hutvā vaḍḍhamānā samādhisampayogaṅgatā pharaṇāpīti,",
  "atk-s0515a2:123_7": "ayaṁ imasmiṁ atthe adhippetā pītīti.",
  "atk-s0515a2:124_0": "Itaraṁ pana sukhayatīti sukhaṁ, yassa uppajjati, taṁ sukhitaṁ karotīti attho. Sukhanaṁ",
  "atk-s0515a2:124_1": "vā sukhaṁ, suṭṭhu vā khādati khaṇati ca kāyacittābādhanti sukhaṁ, somanassavedanāyetaṁ",
  "atk-s0515a2:124_2": "nāmaṁ. Taṁ sātalakkhaṇaṁ. Santepi ca nesaṁ katthaci avippayoge iṭṭhārammaṇapaṭilābhatuṭṭhi",
  "atk-s0515a2:124_3": "pīti, paṭiladdharasānubhavanaṁ sukhaṁ. Yattha pīti, tattha sukhaṁ, yattha sukhaṁ,",
  "atk-s0515a2:124_4": "tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṁ",
  "atk-s0515a2:124_5": "sukhaṁ. Kantārakhinnassa vanantodakadassanasavanesu viya pīti, vanacchāyappavesanaudakaparibhogesu",
  "atk-s0515a2:124_6": "viya sukhaṁ. Tasmiṁ tasmiṁ samaye pākaṭabhāvato cetaṁ vuttanti veditabbaṁ. Iti ayañca",
  "atk-s0515a2:124_7": "pīti idañca sukhaṁ assa jhānassa, asmiṁ vā jhāne atthīti idaṁ jhānaṁ “pītisukha”nti vuccati.",
  "atk-s0515a2:125_0": "Atha vā pīti ca sukhañca pītisukhaṁ dhammavinayādayo viya. Vivekajaṁ pītisukhaṁ assa",
  "atk-s0515a2:125_1": "jhānassa, asmiṁ vā jhāne atthīti evampi vivekajaṁpītisukhaṁ. Yatheva hi jhānaṁ, evaṁ",
  "atk-s0515a2:125_2": "pītisukhampettha vivekajameva hoti, tañcassa atthi, tasmā alopasamāsaṁ katvā ekapadeneva",
  "atk-s0515a2:125_3": "“vivekajaṁpītisukha”ntipi vattuṁ yujjati.",
  "atk-s0515a2:126_0": "Paṭhamanti gaṇanānupubbatā paṭhamaṁ, idaṁ paṭhamaṁ uppannantipi paṭhamaṁ. Jhānanti",
  "atk-s0515a2:126_1": "duvidhaṁ jhānaṁ ārammaṇūpanijjhānaṁ lakkhaṇūpanijjhānañcāti. Tattha aṭṭha samāpattiyo",
  "atk-s0515a2:126_2": "pathavīkasiṇādiārammaṇaṁ upanijjhāyantīti ārammaṇūpanijjhānanti saṅkhyaṁ gatā. Vipassanāmaggaphalāni",
  "atk-s0515a2:126_3": "pana lakkhaṇūpanijjhānaṁ nāma. Tattha vipassanā aniccādilakkhaṇassa upanijjhānato",
  "atk-s0515a2:126_4": "lakkhaṇūpanijjhānaṁ. Vipassanāya katakiccassa maggena ijjhanato maggo lakkhaṇūpanijjhānaṁ,",
  "atk-s0515a2:126_5": "phalaṁ pana nirodhasaccaṁ tathalakkhaṇaṁ upanijjhāyatīti lakkhaṇūpanijjhānaṁ. Tesu",
  "atk-s0515a2:126_6": "idha pubbabhāge ārammaṇūpanijjhānaṁ, lokuttaramaggakkhaṇe lakkhaṇūpanijjhānaṁ adhippetaṁ.",
  "atk-s0515a2:126_7": "Tasmā ārammaṇūpanijjhānato ca lakkhaṇūpanijjhānato ca paccanīkajhāpanato ca jhānanti veditabbaṁ.",
  "atk-s0515a2:127_0": "Upasampajjāti upagantvā, pāpuṇitvāti vuttaṁ hoti. Upasampādayitvā vā, nipphādetvāti",
  "atk-s0515a2:127_1": "vuttaṁ hoti. Viharatīti tadanurūpena iriyāpathavihārena iriyati, vuttappakārajhānasamaṅgī",
  "atk-s0515a2:127_2": "hutvā attabhāvassa iriyanaṁ vuttiṁ abhinipphādeti.",
  "atk-s0515a2:128_0": "Taṁ panetaṁ paṭhamajjhānaṁ pañcaṅgavippahīnaṁ pañcaṅgasamannāgataṁ tividhakalyāṇaṁ,",
  "atk-s0515a2:128_1": "dasalakkhaṇasampannaṁ. Tattha kāmacchando byāpādo thinamiddhaṁ uddhaccakukkuccaṁ",
  "atk-s0515a2:128_2": "vicikicchāti imesaṁ pañcannaṁ nīvaraṇānaṁ pahānavasena pañcaṅgavippahīnatā veditabbā.",
  "atk-s0515a2:128_3": "Na hi etesu appahīnesu jhānaṁ uppajjati. Tenassetāni pahānaṅgānīti vuccanti. Kiñcāpi",
  "atk-s0515a2:128_4": "hi jhānakkhaṇe aññepi akusalā dhammā pahīyanti, tathāpi etāneva visesena jhānantarāyakarāni.",
  "atk-s0515a2:128_5": "Kāmacchandena hi nānāvisayappalobhitaṁ cittaṁ na ekattārammaṇe samādhiyati, kāmacchandābhibhūtaṁ",
  "atk-s0515a2:128_6": "vā, taṁ na kāmadhātuppahānāya paṭipadaṁ paṭipajjati. Byāpādena vā ārammaṇe paṭihaññamānaṁ",
  "atk-s0515a2:128_7": "na nirantaraṁ pavattati. Thinamiddhābhibhūtaṁ akammaññaṁ hoti. Uddhaccakukkuccaparetaṁ",
  "atk-s0515a2:128_8": "avūpasantameva hutvā paribbhamati. Vicikicchāya upahataṁ jhānādhigamasādhikaṁ paṭipadaṁ",
  "atk-s0515a2:128_9": "nārohati. Iti visesena jhānantarāyakarattā etāneva pahānaṅgānīti vuttāni.",
  "atk-s0515a2:129_0": "Yasmā pana vitakko ārammaṇe cittaṁ abhiniropeti, vicāro anupabandhati, tehi avikkhepāya",
  "atk-s0515a2:129_1": "sampāditapayogassa cetaso payogasampattisambhavā pīti pīṇanaṁ sukhañca upabrūhanaṁ",
  "atk-s0515a2:129_2": "karoti. Athassa sesasampayuttadhammā etehi abhiniropanānubandhanapīṇanupabrūhanehi",
  "atk-s0515a2:129_3": "anuggahitā ekaggatā ekattārammaṇe samaṁ sammā ca ādhiyati. Tasmā vitakko vicāro pīti",
  "atk-s0515a2:129_4": "sukhaṁ cittekaggatāti imesaṁ pañcannaṁ uppattivasena pañcaṅgasamannāgatatā veditabbā.",
  "atk-s0515a2:129_5": "Uppannesu hi etesu pañcasu jhānaṁ uppannaṁ nāma hoti. Tenassa etāni pañcaṅgasamannāgatānīti",
  "atk-s0515a2:129_6": "vuccanti. Tasmā na etehi samannāgataṁ aññadeva jhānaṁ nāma atthīti gahetabbaṁ. Yathā",
  "atk-s0515a2:129_7": "pana aṅgamattavaseneva caturaṅginī senā, pañcaṅgikaṁ tūriyaṁ, aṭṭhaṅgiko ca maggoti",
  "atk-s0515a2:129_8": "vuccati, evamidampi aṅgamattavaseneva pañcaṅgikanti vā pañcaṅgasamannāgatanti vā",
  "atk-s0515a2:129_9": "vuccatīti veditabbaṁ.",
  "atk-s0515a2:130_0": "Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato",
  "atk-s0515a2:130_1": "balavatarāni. Idha pana upacāratopi balavatarāni rūpāvacaralakkhaṇappattāni nipphannāni.",
  "atk-s0515a2:130_2": "Ettha hi vitakko suvisadena ākārena ārammaṇe cittaṁ abhiniropayamāno uppajjati. Vicāro",
  "atk-s0515a2:130_3": "ativiya ārammaṇaṁ anumajjamāno. Pītisukhaṁ sabbāvantampi kāyaṁ pharamānaṁ. Tenevāha",
  "atk-s0515a2:130_4": "– “nāssa kiñci sabbāvato kāyassa vivekajena pītisukhena apphuṭaṁ hotī”ti. Cittekaggatāpi",
  "atk-s0515a2:130_5": "heṭṭhimamhi samuggapaṭale uparimaṁ samuggapaṭalaṁ viya ārammaṇesu phusitā hutvā uppajjati,",
  "atk-s0515a2:130_6": "ayametesaṁ itarehi viseso. Tattha cittekaggatā kiñcāpi “savitakkaṁ savicāra”nti imasmiṁ",
  "atk-s0515a2:130_7": "pāṭhe na niddiṭṭhā, tathāpi vibhaṅge “jhānanti vitakko vicāro pīti sukhaṁ cittekaggatā”ti",
  "atk-s0515a2:130_8": "evaṁ vuttattā aṅgameva. Yena hi adhippāyena bhagavatā uddeso kato, soyeva tena vibhaṅge pakāsitoti.",
  "atk-s0515a2:131": "Tividhakalyāṇaṁ",
  "atk-s0515a2:132_0": "Tividhakalyāṇaṁ dasalakkhaṇasampannanti ettha pana ādimajjhapariyosānavasenatividhakalyāṇatā.",
  "atk-s0515a2:132_1": "Tesaṁyeva ca ādimajjhapariyosānānaṁ lakkhaṇavasena dasalakkhaṇasampannatā veditabbā. Tatrāyaṁ pāḷi –",
  "atk-s0515a2:133_0": "“Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṁsanā",
  "atk-s0515a2:133_1": "pariyosānaṁ, paṭhamassa jhānassa paṭipadāvisuddhi ādi. Ādissa kati lakkhaṇāni? Ādissa",
  "atk-s0515a2:133_2": "tīṇi lakkhaṇāni – yo tassa paripantho, tato cittaṁ visujjhati, visuddhattā cittaṁ",
  "atk-s0515a2:133_3": "majjhimaṁ samathanimittaṁ paṭipajjati, paṭipannattā tattha cittaṁ pakkhandati. Yañca",
  "atk-s0515a2:133_4": "paripanthato cittaṁ visujjhati, yañca visuddhattā cittaṁ majjhimaṁ samathanimittaṁ",
  "atk-s0515a2:133_5": "paṭipajjati, yañca paṭipannattā tattha cittaṁ pakkhandati. Paṭhamassa jhānassa paṭipadāvisuddhi",
  "atk-s0515a2:133_6": "ādi, ādissa imāni tīṇi lakkhaṇāni. Tena vuccati – ‘paṭhamaṁ jhānaṁ ādikalyāṇañceva",
  "atk-s0515a2:133_7": "hoti tilakkhaṇasampannañcā’ti.",
  "atk-s0515a2:134_0": "“Paṭhamassa jhānassa upekkhānubrūhanā majjhe. Majjhassa kati lakkhaṇāni? Majjhassa",
  "atk-s0515a2:134_1": "tīṇi lakkhaṇāni – visuddhaṁ cittaṁ ajjhupekkhati, samathapaṭipannaṁ ajjhupekkhati,",
  "atk-s0515a2:134_2": "ekattupaṭṭhānaṁ ajjhupekkhati. Yañca visuddhaṁ cittaṁ ajjhupekkhati, yañca samathapaṭipannaṁ",
  "atk-s0515a2:134_3": "ajjhupekkhati, yañca ekattupaṭṭhānaṁ ajjhupekkhati. Paṭhamassa jhānassa upekkhānubrūhanā",
  "atk-s0515a2:134_4": "majjhe, majjhassa imāni tīṇi lakkhaṇāni. Tena vuccati – ‘paṭhamaṁ jhānaṁ majjhekalyāṇañceva",
  "atk-s0515a2:134_5": "hoti tilakkhaṇasampannañcā’ti.",
  "atk-s0515a2:135_0": "“Paṭhamassa jhānassa sampahaṁsanā pariyosānaṁ. Pariyosānassa kati lakkhaṇāni? Pariyosānassa",
  "atk-s0515a2:135_1": "cattāri lakkhaṇāni – tattha jātānaṁ dhammānaṁ anativattanaṭṭhena sampahaṁsanā, indriyānaṁ",
  "atk-s0515a2:135_2": "ekarāsaṭṭhena sampahaṁsanā, tadupagavīriyavāhanaṭṭhena sampahaṁsanā, āsevanaṭṭhena",
  "atk-s0515a2:135_3": "sampahaṁsanā. Paṭhamassa jhānassa sampahaṁsanā pariyosānaṁ, pariyosānassa imāni cattāri",
  "atk-s0515a2:135_4": "lakkhaṇāni. Tena vuccati ‘paṭhamaṁ jhānaṁ pariyosānakalyāṇañceva hoti catulakkhaṇasampannañcā”’ti.",
  "atk-s0515a2:136_0": "“Tatra paṭipadāvisuddhi nāma sasambhāriko upacāro. Upekkhānubrūhanā nāma appanā.",
  "atk-s0515a2:136_1": "Sampahaṁsanā nāma paccavekkhaṇā”ti evameke vaṇṇayanti. Yasmā pana “ekattagataṁ cittaṁ",
  "atk-s0515a2:136_2": "paṭipadāvisuddhipakkhandañceva hoti upekkhānubrūhitañca ñāṇena ca sampahaṁsita”nti",
  "atk-s0515a2:136_3": "pāḷiyaṁ vuttaṁ, tasmā antoappanāyameva āgamanavasena paṭipadāvisuddhi, tatramajjhattupekkhāya",
  "atk-s0515a2:136_4": "kiccavasena upekkhānubrūhanā, dhammānaṁ anativattanādibhāvasādhanena pariyodāpakassa",
  "atk-s0515a2:136_5": "ñāṇassa kiccanipphattivasena sampahaṁsanā ca veditabbā.",
  "atk-s0515a2:137_0": "Kathaṁ ? Yasmiñhi vāre appanā uppajjati, tasmiṁ yo nīvaraṇasaṅkhāto kilesagaṇo tassa",
  "atk-s0515a2:137_1": "jhānassa paripantho, tato cittaṁ visujjhati. Visuddhattā āvaraṇavirahitaṁ hutvā majjhimaṁ",
  "atk-s0515a2:137_2": "samathanimittaṁ paṭipajjati. Majjhimasamathanimittaṁ nāma samappavatto appanāsamādhiyeva.",
  "atk-s0515a2:137_3": "Tadanantaraṁ pana purimacittaṁ ekasantatipariṇāmanayena tathattaṁ upagacchamānaṁ",
  "atk-s0515a2:137_4": "majjhimaṁ samathanimittaṁ paṭipajjati nāma, evaṁ paṭipannattā tathattupagamanena",
  "atk-s0515a2:137_5": "tattha pakkhandati nāma. Evaṁ tāva purimacitte vijjamānākāranipphādikā paṭhamassa",
  "atk-s0515a2:137_6": "jhānassa uppādakkhaṇeyeva āgamanavasena paṭipadāvisuddhi veditabbā.",
  "atk-s0515a2:138_0": "Evaṁ visuddhassa pana tassa puna visodhetabbābhāvato visodhane byāpāraṁ akaronto",
  "atk-s0515a2:138_1": "visuddhaṁ cittaṁ ajjhupekkhati nāma. Samathabhāvūpagamanena samathapaṭipannassa puna",
  "atk-s0515a2:138_2": "samādhāne byāpāraṁ akaronto samathapaṭipannaṁ ajjhupekkhati nāma. Samathapaṭipannabhāvato",
  "atk-s0515a2:138_3": "eva cassa kilesasaṁsaggaṁ pahāya ekattena upaṭṭhitassa puna ekattupaṭṭhāne byāpāraṁ",
  "atk-s0515a2:138_4": "akaronto ekattupaṭṭhānaṁ ajjhupekkhati nāma. Evaṁ tatramajjhattupekkhāya kiccavasena",
  "atk-s0515a2:138_5": "upekkhānubrūhanā veditabbā.",
  "atk-s0515a2:139_0": "Ye panete evaṁ upekkhānubrūhite tattha jātā samādhipaññāsaṅkhātā yuganaddhadhammā",
  "atk-s0515a2:139_1": "aññamaññaṁ anativattamānā hutvā pavattā, yāni ca saddhādīni indriyāni nānākilesehi",
  "atk-s0515a2:139_2": "vimuttattā vimuttirasena ekarasāni hutvā pavattāni, yañcesa tadupagaṁ tesaṁ anativattanaekarasabhāvānaṁ",
  "atk-s0515a2:139_3": "anucchavikaṁ vīriyaṁ vāhayati, yā cassa tasmiṁ khaṇe pavattā āsevanā, sabbepi te",
  "atk-s0515a2:139_4": "ākārā yasmā ñāṇena saṁkilesavodānesu taṁ taṁ ādīnavañca ānisaṁsañca disvā tathā tathā",
  "atk-s0515a2:139_5": "sampahaṁsitattā visodhitattā pariyodāpitattā nipphannāva, tasmā “dhammānaṁ anativattanādibhāvasādhanena",
  "atk-s0515a2:139_6": "pariyodāpakassa ñāṇassa kiccanipphattivasena sampahaṁsanā veditabbā”ti vuttaṁ.",
  "atk-s0515a2:140_0": "Vitakkavicārānaṁ vūpasamāti vitakkassa ca vicārassa cāti imesaṁ dvinnaṁ vūpasamā",
  "atk-s0515a2:140_1": "samatikkamā, dutiyajjhānakkhaṇe apātubhāvāti vuttaṁ hoti. Tattha kiñcāpi dutiyajjhāne",
  "atk-s0515a2:140_2": "sabbepi paṭhamajjhānadhammā na santi, aññeyeva hi paṭhamajjhāne phassādayo, aññe",
  "atk-s0515a2:140_3": "idha. Oḷārikassa pana oḷārikassa aṅgassa samatikkamā paṭhamajjhānato paresaṁ dutiyajjhānādīnaṁ",
  "atk-s0515a2:140_4": "adhigamo hotīti dassanatthaṁ “vitakkavicārānaṁ vūpasamā”ti evaṁ vuttanti veditabbaṁ.",
  "atk-s0515a2:140_5": "Ajjhattanti idha niyakajjhattaṁ adhippetaṁ, vibhaṅge pana “ajjhattaṁ paccatta”nti",
  "atk-s0515a2:140_6": "ettakameva vuttaṁ. Yasmā niyakajjhattaṁ adhippetaṁ, tasmā attani jātaṁ, attano santāne",
  "atk-s0515a2:140_7": "nibbattanti ayamettha attho.",
  "atk-s0515a2:141_0": "Sampasādananti sampasādanaṁ vuccati saddhā. Sampasādanayogato jhānampi sampasādanaṁ,",
  "atk-s0515a2:141_1": "nīlavaṇṇayogato nīlavatthaṁ viya. Yasmā vā taṁ jhānaṁ sampasādanasamannāgatattā vitakkavicārakkhobhavūpasamanena",
  "atk-s0515a2:141_2": "ca ceto sampasādayati, tasmāpi “sampasādana”nti vuttaṁ. Imasmiñca atthavikappe sampasādanaṁ",
  "atk-s0515a2:141_3": "cetasoti evaṁ padasambandho veditabbo. Purimasmiṁ pana atthavikappe cetasoti etaṁ",
  "atk-s0515a2:141_4": "ekodibhāvena saddhiṁ yojetabbaṁ.",
  "atk-s0515a2:142_0": "Tatrāyaṁ atthayojanā – eko udetīti ekodi, vitakkavicārehi anajjhārūḷhattā aggo seṭṭho",
  "atk-s0515a2:142_1": "hutvā udetīti attho. Seṭṭhopi hi loke ekoti vuccati. Vitakkavicāravirahito vā eko",
  "atk-s0515a2:142_2": "asahāyo hutvātipi vattuṁ vaṭṭati. Atha vā sampayuttadhamme udāyatīti udi, uṭṭhāpetīti",
  "atk-s0515a2:142_3": "attho. Seṭṭhaṭṭhena eko ca so udi cāti ekodi, samādhissetaṁ adhivacanaṁ. Iti imaṁ",
  "atk-s0515a2:142_4": "ekodiṁ bhāveti vaḍḍhetīti idaṁ dutiyajjhānaṁ ekodibhāvaṁ. So panāyaṁ ekodi yasmā",
  "atk-s0515a2:142_5": "cetaso, na sattassa, na jīvassa. Tasmā etaṁ “cetaso ekodibhāva”nti vuttaṁ.",
  "atk-s0515a2:143_0": "Nanu cāyaṁ saddhā paṭhamajjhānepi atthi, ayañca ekodināmako samādhi, atha kasmā idameva",
  "atk-s0515a2:143_1": "“sampasādanaṁ cetaso ekodibhāva”nti vuttanti? Vuccate – aduñhi paṭhamajjhānaṁ vitakkavicārakkhobhena",
  "atk-s0515a2:143_2": "vīcitaraṅgasamākulamiva jalaṁ na suppasannaṁ hoti, tasmā satiyāpi saddhāya sampasādananti",
  "atk-s0515a2:143_3": "na vuttaṁ. Na suppasannattāyeva cettha samādhipi na suṭṭhu pākaṭo, tasmā ekodibhāvantipi",
  "atk-s0515a2:143_4": "na vuttaṁ. Imasmiṁ pana jhāne vitakkavicārapalibodhābhāvena laddhokāsā balavatī saddhā,",
  "atk-s0515a2:143_5": "balavasaddhāsahāyapaṭilābheneva ca samādhipi pākaṭo. Tasmā idameva evaṁ vuttanti veditabbaṁ.",
  "atk-s0515a2:144_0": "Avitakkaṁ avicāranti bhāvanāya pahīnattā etasmiṁ, etassa vā vitakko natthīti avitakkaṁ.",
  "atk-s0515a2:144_1": "Imināva nayena avicāraṁ. Etthāha “nanu ca ‘vitakkavicārānaṁ vūpasamā’ti imināpi ayamattho",
  "atk-s0515a2:144_2": "siddho. Atha kasmā puna vuttaṁ ‘avitakkaṁ avicāra”’nti? Vuccate – evametaṁ, siddhovāyamattho.",
  "atk-s0515a2:144_3": "Na panetaṁ tadatthadīpakaṁ, nanu avocumha “oḷārikassa pana oḷārikassa aṅgassa samatikkamā",
  "atk-s0515a2:144_4": "paṭhamajjhānato paresaṁ dutiyajjhānādīnaṁ samadhigamo hotīti dassanatthaṁ ‘vitakkavicārānaṁ",
  "atk-s0515a2:144_5": "vūpasamā’ti evaṁ vutta”nti.",
  "atk-s0515a2:145_0": "Api ca vitakkavicārānaṁ vūpasamā idaṁ sampasādanaṁ, na kilesakālussiyassa. Vitakkavicārānañca",
  "atk-s0515a2:145_1": "vūpasamā ekodibhāvaṁ, na upacārajjhānamiva nīvaraṇappahānā, na paṭhamajjhānamiva",
  "atk-s0515a2:145_2": "ca aṅgapātubhāvāti evaṁ sampasādanaekodibhāvānaṁ hetuparidīpakamidaṁ vacanaṁ. Tathā",
  "atk-s0515a2:145_3": "vitakkavicārānaṁ vūpasamā idaṁ avitakkaṁ avicāraṁ, na tatiyacatutthajjhānāni viya",
  "atk-s0515a2:145_4": "cakkhuviññāṇādīni viya ca abhāvāti, evaṁ avitakkaavicārabhāvassa hetuparidīpakañca,",
  "atk-s0515a2:145_5": "na vitakkavicārābhāvamattaparidīpakaṁ. Vitakkavicārābhāvamattaparidīpakameva pana",
  "atk-s0515a2:145_6": "“avitakkaṁ avicāra”nti idaṁ vacanaṁ. Tasmā purimaṁ vatvāpi puna vattabbamevāti.",
  "atk-s0515a2:146_0": "Samādhijanti paṭhamajjhānasamādhito sampayuttasamādhito vā jātanti attho. Tattha",
  "atk-s0515a2:146_1": "kiñcāpi paṭhamampi sampayuttasamādhito jātaṁ, atha kho ayameva samādhi “samādhī”ti",
  "atk-s0515a2:146_2": "vattabbataṁ arahati, vitakkavicārakkhobhavirahena ativiya acalattā suppasannattā",
  "atk-s0515a2:146_3": "ca. Tasmā imassa vaṇṇabhaṇanatthaṁ idameva “samādhija”nti vuttaṁ. Pītisukhanti idaṁ vuttanayameva.",
  "atk-s0515a2:147": "Dutiyanti gaṇanānupubbatā dutiyaṁ. Idaṁ dutiyaṁ uppannantipi dutiyaṁ.",
  "atk-s0515a2:148_0": "Pītiyā ca virāgāti virāgo nāma vuttappakārāya pītiyā jigucchanaṁ vā samatikkamo vā.",
  "atk-s0515a2:148_1": "Ubhinnaṁ pana antarā ca-saddo sampiṇḍanattho, so vūpasamaṁ vā sampiṇḍeti vitakkavicāravūpasamaṁ",
  "atk-s0515a2:148_2": "vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā",
  "atk-s0515a2:148_3": "cāti evaṁ yojanā veditabbā. Imissā ca yojanāya virāgo jigucchanattho hoti, tasmā",
  "atk-s0515a2:148_4": "pītiyā jigucchanā ca samatikkamā cāti ayamattho daṭṭhabbo. Yadā pana vitakkavicāravūpasamaṁ",
  "atk-s0515a2:148_5": "sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṁ",
  "atk-s0515a2:148_6": "yojanā veditabbā. Imissā ca yojanāya virāgo samatikkamanattho hoti, tasmā pītiyā",
  "atk-s0515a2:148_7": "ca samatikkamā vitakkavicārānañca vūpasamāti ayamattho daṭṭhabbo.",
  "atk-s0515a2:149_0": "Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṁ",
  "atk-s0515a2:149_1": "vaṇṇabhaṇanatthañcetaṁ vuttaṁ. “Vitakkavicārānaṁ vūpasamā”ti hi vutte idaṁ paññāyati",
  "atk-s0515a2:149_2": "“nūna vitakkavicāravūpasamo maggo imassa jhānassā”ti. Yathā ca tatiye ariyamagge",
  "atk-s0515a2:149_3": "appahīnānampi sakkāyadiṭṭhādīnaṁ “pañcannaṁ orambhāgiyānaṁ saṁyojanānaṁ pahānā”ti",
  "atk-s0515a2:149_4": "evaṁ pahānaṁ vuccamānaṁ vaṇṇabhaṇanaṁ hoti, tadadhigamāya ussukkānaṁ ussāhajanakaṁ,",
  "atk-s0515a2:149_5": "evameva idha avūpasantānampi vitakkavicārānaṁ vūpasamo vuccamāno vaṇṇabhaṇanaṁ hoti,",
  "atk-s0515a2:149_6": "tenāyamattho vutto “pītiyā ca samatikkamā vitakkavicārānañca vūpasamā”ti.",
  "atk-s0515a2:150_0": "Upekkhako ca viharatīti ettha upapattito ikkhatīti upekkhā, samaṁ passati, apakkhapatitā",
  "atk-s0515a2:150_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-s0515a2:150_2": "“upekkhako”ti vuccati.",
  "atk-s0515a2:151_0": "Upekkhā pana dasavidhā hoti – chaḷaṅgupekkhā brahmavihārupekkhā bojjhaṅgupekkhā vīriyupekkhā",
  "atk-s0515a2:151_1": "saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.",
  "atk-s0515a2:152_0": "Tattha yā “idha, bhikkhave, bhikkhu cakkhunā rūpaṁ disvā neva sumano hoti na dummano,",
  "atk-s0515a2:152_1": "upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "atk-s0515a2:152_2": "parisuddhapakatibhāvāvijahanākārabhūtā upekkhā, ayaṁ chaḷaṅgupekkhā nāma.",
  "atk-s0515a2:153": "Yā pana “upekkhāsahagatena cetasā ekaṁ disaṁ pharitvā viharatī”ti evamāgatā sattesu majjhattākārabhūtā upekkhā, ayaṁ brahmavihārupekkhā nāma.",
  "atk-s0515a2:154": "Yā pana “upekkhāsambojjhaṅgaṁ bhāveti vivekanissita”nti evamāgatā sahajātānaṁ dhammānaṁ majjhattākārabhūtā upekkhā, ayaṁ bojjhaṅgupekkhā nāma.",
  "atk-s0515a2:155": "Yā pana “kālena kālaṁ upekkhānimittaṁ manasi karotī”ti evamāgatā anaccāraddhanātisithilavīriyasaṅkhātā upekkhā, ayaṁ vīriyupekkhā nāma.",
  "atk-s0515a2:156_0": "Yā pana “kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "atk-s0515a2:156_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena",
  "atk-s0515a2:156_2": "uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-s0515a2:156_3": "ayaṁ saṅkhārupekkhā nāma.",
  "atk-s0515a2:157": "Yā pana “yasmiṁ samaye kāmāvacaraṁ kusalaṁ cittaṁ uppannaṁ hoti upekkhāsahagata”nti evamāgatā adukkhamasukhasaṅkhātā upekkhā, ayaṁ vedanupekkhā nāma.",
  "atk-s0515a2:158": "Yā pana “yadatthi yaṁ bhūtaṁ, taṁ pajahati, upekkhaṁ paṭilabhatī”ti evamāgatā vicinane majjhattabhūtā upekkhā, ayaṁ vipassanupekkhā nāma.",
  "atk-s0515a2:159": "Yā pana chandādīsu yevāpanakesu āgatā sahajātānaṁ samavāhitabhūtā upekkhā, ayaṁ tatramajjhattupekkhā nāma.",
  "atk-s0515a2:160": "Yā pana “upekkhako ca viharatī”ti evamāgatā aggasukhepi tasmiṁ apakkhapātajananī upekkhā, ayaṁ jhānupekkhā nāma.",
  "atk-s0515a2:161": "Yā pana “upekkhāsatipārisuddhiṁ catutthaṁ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṁ pārisuddhupekkhā nāma.",
  "atk-s0515a2:162_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "atk-s0515a2:162_1": "ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena",
  "atk-s0515a2:162_2": "tena avatthābhedena panassā ayaṁ bhedo. Ekassāpi sato sattassa kumārayuvatherasenāpatirājādivasena",
  "atk-s0515a2:162_3": "bhedo viya, tasmā tāsu yattha chaḷaṅgupekkhā, na tattha bojjhaṅgupekkhādayo. Yattha",
  "atk-s0515a2:162_4": "vā pana bojjhaṅgupekkhā, na tattha chaḷaṅgupekkhādayo hontīti veditabbā.",
  "atk-s0515a2:163_0": "Yathā cetāsaṁ atthato ekībhāvo, evaṁ saṅkhārupekkhāvipassanupekkhānampi. Paññā eva",
  "atk-s0515a2:163_1": "hi esā, kiccavasena dvidhā bhinnā, yathā hi purisassa sāyaṁ gehaṁ paviṭṭhaṁ sappaṁ",
  "atk-s0515a2:163_2": "ajapadadaṇḍaṁ gahetvā pariyesamānassa taṁ thusakoṭṭhake nipannaṁ disvā “sappo nu",
  "atk-s0515a2:163_3": "kho no”ti avalokentassa sovatthikattayaṁ disvā nibbematikassa “sappo na sappo”ti",
  "atk-s0515a2:163_4": "vicinane majjhattatā uppajjati, evameva yā āraddhavipassakassa vipassanāñāṇena lakkhaṇattaye",
  "atk-s0515a2:163_5": "diṭṭhe saṅkhārānaṁ aniccabhāvādivicinane majjhattatā uppajjati, ayaṁ vipassanupekkhā.",
  "atk-s0515a2:163_6": "Yathā pana tassa purisassa ajapadadaṇḍakena gāḷhaṁ sappaṁ gahetvā “kintāhaṁ imaṁ",
  "atk-s0515a2:163_7": "sappaṁ aviheṭhento attānañca iminā aḍaṁsāpento muñceyya”nti muñcanākārameva pariyesato",
  "atk-s0515a2:163_8": "gahaṇe majjhattatā hoti, evameva yā lakkhaṇattayassa diṭṭhattā āditte viya tayo bhave",
  "atk-s0515a2:163_9": "passato saṅkhāraggahaṇe majjhattatā, ayaṁ saṅkhārupekkhā. Iti vipassanupekkhāya siddhāya",
  "atk-s0515a2:163_10": "saṅkhārupekkhāpi siddhāva hoti. Iminā panesā vicinanaggahaṇesu majjhattatāsaṅkhātena",
  "atk-s0515a2:163_11": "kiccena dvidhā bhinnāti. Vīriyupekkhā pana vedanupekkhā ca aññamaññañca avasesāhi",
  "atk-s0515a2:163_12": "ca atthato bhinnāyevāti. Āha cettha –",
  "atk-s0515a2:164": "“Majjhattabrahmabojjhaṅgachaḷaṅgajhānasuddhiyo;",
  "atk-s0515a2:165": "Vipassanā ca saṅkhāravedanāvīriyaṁ iti.",
  "atk-s0515a2:166": "“Vitthārato dasopekkhā-chamajjhattādito tato;",
  "atk-s0515a2:167": "Duve paññā tato dvīhi, catassova bhavantimā”ti.",
  "atk-s0515a2:168_0": "Iti imāsu upekkhāsu jhānupekkhā idha adhippetā. Sā majjhattalakkhaṇā, anābhogarasā,",
  "atk-s0515a2:168_1": "abyāpārapaccupaṭṭhānā, pītivirāgapadaṭṭhānāti. Etthāha – “nanu cāyaṁ atthato tatramajjhattupekkhāva",
  "atk-s0515a2:168_2": "hoti, sā ca paṭhamadutiyajjhānesupi atthi. Tasmā tatrāpi ‘upekkhako ca viharatī’ti",
  "atk-s0515a2:168_3": "evamayaṁ vattabbā siyā, sā kasmā na vuttā”ti? Aparibyattakiccato. Aparibyattañhi",
  "atk-s0515a2:168_4": "tassā tattha kiccaṁ, vitakkādīhi abhibhūtattā. Idha panāyaṁ vitakkavicārapītīhi anabhibhūtattā",
  "atk-s0515a2:168_5": "ukkhittasirā viya hutvā paribyattakiccā jātā, tasmā vuttāti.",
  "atk-s0515a2:169_0": "Satoca sampajānoti ettha saratīti sato. Sampajānātīti sampajāno. Iti puggalena sati",
  "atk-s0515a2:169_1": "ca sampajaññañca vuttaṁ. Tattha saraṇalakkhaṇā sati, asammussanarasā ārakkhapaccupaṭṭhānā.",
  "atk-s0515a2:169_2": "Asammohalakkhaṇaṁ sampajaññaṁ, tīraṇarasaṁ, pavicayapaccupaṭṭhānaṁ.",
  "atk-s0515a2:170_0": "Tattha kiñcāpi idaṁ satisampajaññaṁ purimajjhānesupi atthi, muṭṭhassatissa hi asampajānassa",
  "atk-s0515a2:170_1": "upacāramattampi na sampajjati, pageva appanā. Oḷārikattā pana tesaṁ jhānānaṁ bhūmiyaṁ",
  "atk-s0515a2:170_2": "viya purisassa cittassa gati sukhā hoti, abyattaṁ tattha satisampajaññakiccaṁ. Oḷārikaṅgappahānena",
  "atk-s0515a2:170_3": "pana sukhumattā imassa jhānassa purisassa khuradhārāyaṁ viya satisampajaññakiccapariggahitā",
  "atk-s0515a2:170_4": "eva cittassa gati icchitabbāti idheva vuttaṁ. Kiñca bhiyyo – yathā dhenupago vaccho",
  "atk-s0515a2:170_5": "dhenuto apanīto arakkhiyamāno punadeva dhenuṁ upagacchati, evamidaṁ tatiyajjhānasukhaṁ",
  "atk-s0515a2:170_6": "pītito apanītampi satisampajaññārakkhena arakkhiyamānaṁ punadeva pītiṁ upagaccheyya,",
  "atk-s0515a2:170_7": "pītisampayuttameva siyā, sukhe vāpi sattā sārajjanti. Idañca atimadhurasukhaṁ, tato",
  "atk-s0515a2:170_8": "paraṁ sukhābhāvā. Satisampajaññānubhāvena panettha sukhe asārajjanā hoti, no aññathāti",
  "atk-s0515a2:170_9": "imampi atthavisesaṁ dassetuṁ idamidheva vuttanti veditabbaṁ.",
  "atk-s0515a2:171_0": "Idāni sukhañca kāyena paṭisaṁvedetīti ettha kiñcāpi tatiyajjhānasamaṅgino sukhapaṭisaṁvedanābhogo",
  "atk-s0515a2:171_1": "natthi, evaṁ santepi yasmā tassa nāmakāyena sampayuttaṁ sukhaṁ. Yaṁ vā taṁ nāmakāyasampayuttaṁ",
  "atk-s0515a2:171_2": "sukhaṁ, taṁsamuṭṭhānenassa yasmā atipaṇītena rūpena rūpakāyo phuṭo, yassa phuṭattā",
  "atk-s0515a2:171_3": "jhānā vuṭṭhitopi sukhaṁ paṭisaṁvedeyya, tasmā etamatthaṁ dassento “sukhañca kāyena",
  "atk-s0515a2:171_4": "paṭisaṁvedetī”ti āha.",
  "atk-s0515a2:172_0": "Idāni yaṁ taṁ ariyā ācikkhanti upekkhako satimā sukhavihārīti ettha yaṁjhānahetu",
  "atk-s0515a2:172_1": "yaṁjhānakāraṇā taṁ tatiyajjhānasamaṅgīpuggalaṁ buddhādayo ariyā ācikkhanti desenti",
  "atk-s0515a2:172_2": "paññapenti paṭṭhapenti vivaranti vibhajanti uttānīkaronti pakāsenti, pasaṁsantīti",
  "atk-s0515a2:172_3": "adhippāyo. Kinti? Upekkhako satimā sukhavihārīti. Taṁ tatiyajjhānaṁ upasampajja viharatīti",
  "atk-s0515a2:172_4": "evamettha yojanā veditabbā.",
  "atk-s0515a2:173_0": "Kasmā pana taṁ te evaṁ pasaṁsantīti? Pasaṁsārahato. Ayañhi yasmā atimadhurasukhe",
  "atk-s0515a2:173_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati.",
  "atk-s0515a2:173_2": "Yathā ca pīti na uppajjati, evaṁ upaṭṭhitasatitāya satimā. Yasmā ca ariyakantaṁ ariyajanasevitameva",
  "atk-s0515a2:173_3": "ca asaṁkiliṭṭhaṁ sukhaṁ nāmakāyena paṭisaṁvedeti, tasmā pasaṁsāraho. Iti pasaṁsārahato",
  "atk-s0515a2:173_4": "naṁ ariyā te evaṁ pasaṁsāhetubhūte guṇe pakāsento “upekkhako satimā sukhavihārī”ti",
  "atk-s0515a2:173_5": "evaṁ pasaṁsantīti veditabbaṁ. Tatiyanti gaṇanānupubbatā tatiyaṁ, idaṁ tatiyaṁ uppannantipi tatiyaṁ.",
  "atk-s0515a2:174_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-s0515a2:174_1": "Pubbevāti tañca kho pubbeva, na catutthajjhānakkhaṇe. Somanassadomanassānaṁ atthaṅgamāti",
  "atk-s0515a2:174_2": "cetasikasukhassa ca cetasikadukkhassa cāti imesampi dvinnaṁ pubbeva atthaṅgamā, pahānā icceva vuttaṁ hoti.",
  "atk-s0515a2:175_0": "Kadā pana nesaṁ pahānaṁ hoti? Catunnaṁ jhānānaṁ upacārakkhaṇe. Somanassañhi catutthajjhānassa",
  "atk-s0515a2:175_1": "upacārakkhaṇeyeva pahīyati, dukkhadomanassasukhāni paṭhamadutiyatatiyajjhānānaṁ upacārakkhaṇesu.",
  "atk-s0515a2:175_2": "Evametesaṁ pahānakkamena avuttānaṁ, indriyavibhaṅge pana indriyānaṁ uddesakkameneva",
  "atk-s0515a2:175_3": "idhāpi vuttānaṁ sukhadukkhasomanassadomanassānaṁ pahānaṁ veditabbaṁ.",
  "atk-s0515a2:176_0": "Yadi panetāni tassa tassa jhānassa upacārakkhaṇeyeva pahīyanti, atha kasmā “kattha",
  "atk-s0515a2:176_1": "cuppannaṁ dukkhindriyaṁ aparisesaṁ nirujjhati? Idha, bhikkhave, bhikkhu vivicceva",
  "atk-s0515a2:176_2": "kāmehi…pe… paṭhamaṁ jhānaṁ upasampajja viharati, ettha cuppannaṁ dukkhindriyaṁ aparisesaṁ",
  "atk-s0515a2:176_3": "nirujjhati. Kattha cuppannaṁ domanassindriyaṁ… sukhindriyaṁ… somanassindriyaṁ aparisesaṁ",
  "atk-s0515a2:176_4": "nirujjhati? Idha, bhikkhave, bhikkhu, sukhassa ca pahānā…pe… catutthaṁ jhānaṁ upasampajja",
  "atk-s0515a2:176_5": "viharati. Ettha cuppannaṁ somanassindriyaṁ aparisesaṁ nirujjhatī”ti evaṁ jhānesveva",
  "atk-s0515a2:176_6": "nirodho vuttoti. Atisayanirodhattā. Atisayanirodho hi nesaṁ paṭhamajjhānādīsu, na",
  "atk-s0515a2:176_7": "nirodhoyeva. Nirodhoyeva pana upacārakkhaṇe nātisayanirodho.",
  "atk-s0515a2:177_0": "Tathā hi nānāvajjane paṭhamajjhānūpacāre niruddhassāpi dukkhindriyassa ḍaṁsamakasādisamphassena",
  "atk-s0515a2:177_1": "vā visamāsanupatāpena vā siyā uppatti, na tveva antoappanāyaṁ. Upacāre vā niruddhampetaṁ",
  "atk-s0515a2:177_2": "na suṭṭhu niruddhaṁ hoti, paṭipakkhena avihatattā. Antoappanāyaṁ pana pītipharaṇena",
  "atk-s0515a2:177_3": "sabbo kāyo sukhokkanto hoti, sukhokkantakāyassa ca suṭṭhu niruddhaṁ hoti dukkhindriyaṁ,",
  "atk-s0515a2:177_4": "paṭipakkhena vihatattā. Nānāvajjaneyeva ca dutiyajjhānūpacāre pahīnassāpi domanassindriyassa",
  "atk-s0515a2:177_5": "yasmā etaṁ vitakkavicārapaccayepi kāyakilamathe cittupaghāte ca sati uppajjati, vitakkavicārābhāve",
  "atk-s0515a2:177_6": "neva uppajjati. Yattha pana uppajjati, tattha vitakkavicārabhāve. Appahīnāyeva ca",
  "atk-s0515a2:177_7": "dutiyajjhānūpacāre vitakkavicārāti tatthassa siyā uppatti, na tveva dutiyajjhāne,",
  "atk-s0515a2:177_8": "pahīnappaccayattā. Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa",
  "atk-s0515a2:177_9": "siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-s0515a2:177_10": "niruddhāti. Tathā catutthajjhānūpacāre pahīnassāpi somanassindriyassa āsannattā,",
  "atk-s0515a2:177_11": "appanāpattāya upekkhāya abhāvena sammā anatikkantattā ca siyā uppatti, na tveva catutthajjhāne.",
  "atk-s0515a2:177_12": "Tasmā eva ca “etthuppannaṁ dukkhindriyaṁ aparisesaṁ nirujjhatī”ti tattha tattha aparisesaggahaṇaṁ katanti.",
  "atk-s0515a2:178_0": "Etthāha – “athevaṁ tassa tassa jhānassupacāre pahīnāpi etā vedanā idha kasmā samāhaṭā”ti?",
  "atk-s0515a2:178_1": "Sukhaggahaṇatthaṁ. Yā hi ayaṁ adukkhamasukhanti ettha adukkhamasukhā vedanā vuttā,",
  "atk-s0515a2:178_2": "sā sukhumā dubbiññeyyā, na sakkā sukhena gahetuṁ, tasmā yathā nāma duṭṭhassa yathā",
  "atk-s0515a2:178_3": "vā tathā vā upasaṅkamitvā gahetuṁ asakkuṇeyyassa goṇassa sukhagahaṇatthaṁ gopo ekasmiṁ",
  "atk-s0515a2:178_4": "vaje sabbā gāvo samāharati, athekekaṁ nīharanto paṭipāṭiyā āgataṁ “ayaṁ so gaṇhatha",
  "atk-s0515a2:178_5": "na”nti tampi gāhāpeti, evameva bhagavā sukhaggahaṇatthaṁ sabbā etā samāharīti. Evañhi",
  "atk-s0515a2:178_6": "samāhaṭā etā dassetvā “yaṁ neva sukhaṁ, na dukkhaṁ, na somanassaṁ, na domanassaṁ,",
  "atk-s0515a2:178_7": "ayaṁ adukkhamasukhā vedanā”ti sakkā hoti esā gāhayituṁ.",
  "atk-s0515a2:179_0": "Api ca adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-s0515a2:179_1": "Dukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya",
  "atk-s0515a2:179_2": "cetovimuttiyā samāpattiyā. Idhāvuso, bhikkhu sukhassa ca pahānā …pe… catutthaṁ jhānaṁ",
  "atk-s0515a2:179_3": "upasampajja viharati. Ime kho, āvuso, cattāro paccayā adukkhamasukhāya cetovimuttiyā",
  "atk-s0515a2:179_4": "samāpattiyā”ti. Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṁ",
  "atk-s0515a2:179_5": "“tattha pahīnā”ti vuttā, evaṁ vaṇṇabhaṇanatthampetassa jhānassetā idha vuttātipi",
  "atk-s0515a2:179_6": "veditabbā. Paccayaghātena vā ettha rāgadosānaṁ atidūrabhāvaṁ dassetumpetā vuttāti",
  "atk-s0515a2:179_7": "veditabbā. Etāsu hi sukhaṁ somanassassa paccayo, somanassaṁ rāgassa, dukkhaṁ domanassassa,",
  "atk-s0515a2:179_8": "domanassaṁ dosassa. Sukhādighātena ca te sappaccayā rāgadosā hatāti atidūre hontīti.",
  "atk-s0515a2:180_0": "Adukkhamasukhanti dukkhābhāvena adukkhaṁ, sukhābhāvena asukhaṁ. Etenettha sukhadukkhapaṭipakkhabhūtaṁ",
  "atk-s0515a2:180_1": "tatiyavedanaṁ dīpeti, na dukkhasukhābhāvamattaṁ. Tatiyavedanā nāma adukkhamasukhā,",
  "atk-s0515a2:180_2": "upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,",
  "atk-s0515a2:180_3": "sukhanirodhapadaṭṭhānāti veditabbā.",
  "atk-s0515a2:181_0": "Upekkhāsatipārisuddhinti upekkhāya janitasatipārisuddhiṁ. Imasmiñhi jhāne suparisuddhā",
  "atk-s0515a2:181_1": "sati, yā ca tassā satiyā pārisuddhi, sā upekkhāya katā, na aññena. Tasmā etaṁ “upekkhāsatipārisuddhi”nti",
  "atk-s0515a2:181_2": "vuccati. Yāya ca upekkhāya ettha sati pārisuddhi hoti, sā atthato tatramajjhattatāti",
  "atk-s0515a2:181_3": "veditabbā. Na kevalañcettha tāya satiyeva parisuddhā, api ca kho sabbepi sampayuttadhammā,",
  "atk-s0515a2:181_4": "satisīsena pana desanā vuttā.",
  "atk-s0515a2:182_0": "Tattha kiñcāpi ayaṁ upekkhā heṭṭhāpi tīsu jhānesu vijjati, yathā pana divā sūriyappabhābhibhavā",
  "atk-s0515a2:182_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-s0515a2:182_2": "candalekhā aparisuddhā hoti apariyodātā, evamayampi tatramajjhattupekkhācandalekhā",
  "atk-s0515a2:182_3": "vitakkādipaccanīkadhammatejābhibhavā sabhāgāya ca upekkhāvedanārattiyā apaṭilābhā",
  "atk-s0515a2:182_4": "vijjamānāpi paṭhamajjhānādibhedesu aparisuddhā hoti. Tassā ca aparisuddhāya divā",
  "atk-s0515a2:182_5": "aparisuddhacandalekhāya pabhā viya sahajātāpi satiādayo aparisuddhāva honti. Tasmā",
  "atk-s0515a2:182_6": "tesu ekampi “upekkhāsatipārisuddhi”nti na vuttaṁ. Idha pana vitakkādipaccanīkadhammatejābhibhavābhāvā",
  "atk-s0515a2:182_7": "sabhāgāya ca upekkhāvedanārattiyā paṭilābhā ayaṁ tatramajjhattupekkhācandalekhā ativiya",
  "atk-s0515a2:182_8": "parisuddhā, tassā parisuddhattā parisuddhacandalekhāya pabhā viya sahajātāpi satiādayo",
  "atk-s0515a2:182_9": "parisuddhā honti pariyodātā. Tasmā idameva “upekkhāsatipārisuddhi”nti vuttanti veditabbaṁ.",
  "atk-s0515a2:182_10": "Catutthanti gaṇanānupubbatā catutthaṁ. Idaṁ catutthaṁ uppannantipi catutthaṁ.",
  "atk-s0515a2:183_0": "Paññavā hotīti paññā assa atthīti paññavā. Udayatthagāminiyāti udayagāminiyā ceva",
  "atk-s0515a2:183_1": "atthagāminiyā ca. Samannāgatoti paripuṇṇo. Ariyāyāti niddosāya. Nibbedhikāyāti nibbedhapakkhikāya.",
  "atk-s0515a2:183_2": "Dukkhakkhayagāminiyāti nibbānagāminiyā. So idaṁ dukkhanti evamādīsu “ettakaṁ dukkhaṁ",
  "atk-s0515a2:183_3": "na ito bhiyyo”ti sabbampi dukkhasaccaṁ sarasalakkhaṇapaṭivedhena yathābhūtaṁ pajānāti",
  "atk-s0515a2:183_4": "paṭivijjhati. Tassa ca dukkhassa nibbattikaṁ taṇhaṁ “ayaṁ dukkhasamudayo”ti. Tadubhayampi",
  "atk-s0515a2:183_5": "yaṁ ṭhānaṁ patvā nirujjhati, taṁ tesaṁ appavattiṁ nibbānaṁ “ayaṁ dukkhanirodho”ti.",
  "atk-s0515a2:183_6": "Tassa ca sampāpakaṁ ariyamaggaṁ “ayaṁ dukkhanirodhagāminī paṭipadā”ti sarasalakkhaṇapaṭivedhena",
  "atk-s0515a2:183_7": "yathābhūtaṁ pajānāti paṭivijjhatīti evamattho veditabbo.",
  "atk-s0515a2:184_0": "Evaṁ sarūpato saccāni dassetvā idāni kilesavasena pariyāyato dassento “ime āsavā”tiādimāha.",
  "atk-s0515a2:184_1": "Te vuttanayeneva veditabbā. Evaṁ tisso sikkhāyo dassetvā idāni tāsaṁ pāripūrikkamaṁ",
  "atk-s0515a2:184_2": "dassetuṁ “imā tisso sikkhāyo āvajjanto sikkheyyā”tiādimāha. Tassattho – paccekaṁ",
  "atk-s0515a2:184_3": "paripūretuṁ āvajjantopi sikkheyya, āvajjitvāpi “ayaṁ nāma sikkhā”ti jānantopi sikkheyya,",
  "atk-s0515a2:184_4": "jānitvā punappunaṁ passantopi sikkheyya, passitvā yathādiṭṭhaṁ paccavekkhantopi sikkheyya,",
  "atk-s0515a2:184_5": "paccavekkhitvā tattheva cittaṁ acalaṁ katvā patiṭṭhapentopi sikkheyya, taṁtaṁsikkhāsampayuttasaddhāvīriyasatisamādhipaññāhi",
  "atk-s0515a2:184_6": "sakasakakiccaṁ karontopi sikkheyya, abhiññeyyābhijānanakālepi taṁ taṁ kiccaṁ karontopi",
  "atk-s0515a2:184_7": "tisso sikkhāyo sikkheyya, adhisīlaṁ ācareyya, adhicittaṁ sammā careyya, adhipaññaṁ samādāya vatteyya.",
  "atk-s0515a2:185_0": "Idhāti mūlapadaṁ. Imissā diṭṭhiyātiādīhi dasahi padehi sikkhattayasaṅkhātaṁ sabbaññubuddhasāsanameva",
  "atk-s0515a2:185_1": "kathitaṁ. Tañhi buddhena bhagavatā diṭṭhattā diṭṭhīti vuccati. Tasseva khamanavasena",
  "atk-s0515a2:185_2": "khanti, ruccanavasena ruci, gahaṇavasena ādāyo, sabhāvaṭṭhena dhammo, sikkhitabbaṭṭhena",
  "atk-s0515a2:185_3": "vinayo, tadubhayenapi dhammavinayo, pavuttavasena pāvacanaṁ, seṭṭhacariyaṭṭhena brahmacariyaṁ,",
  "atk-s0515a2:185_4": "anusiṭṭhidānavasena satthusāsananti vuccati. Tasmā “imissā diṭṭhiyā”tiādīsu imissā",
  "atk-s0515a2:185_5": "buddhadiṭṭhiyā imissā buddhakhantiyā imissā buddharuciyā imasmiṁ buddhaādāye imasmiṁ",
  "atk-s0515a2:185_6": "buddhadhamme imasmiṁ buddhavinaye.",
  "atk-s0515a2:186_0": "“Ye kho tvaṁ, gotami, dhamme jāneyyāsi ‘ime dhammā sarāgāya saṁvattanti, no virāgāya,",
  "atk-s0515a2:186_1": "saññogāya saṁvattanti, no visaññogāya, ācayāya saṁvattanti, no apacayāya, mahicchatāya",
  "atk-s0515a2:186_2": "saṁvattanti, no appicchatāya, asantuṭṭhiyā saṁvattanti, no santuṭṭhiyā, saṅgaṇikāya",
  "atk-s0515a2:186_3": "saṁvattanti, no pavivekāya, kosajjāya saṁvattanti, no vīriyārambhāya, dubbharatāya",
  "atk-s0515a2:186_4": "saṁvattanti, no subharatāyā’ti. Ekaṁsena, gotami, dhāreyyāsi ‘neso dhammo, neso vinayo,",
  "atk-s0515a2:186_5": "netaṁ satthusāsana’nti.",
  "atk-s0515a2:187_0": "“Ye ca kho tvaṁ, gotami, dhamme jāneyyāsi ‘ime dhammā virāgāya saṁvattanti, no sarāgāya…pe…",
  "atk-s0515a2:187_1": "subharatāya saṁvattanti, no dubbharatāyā’ti. Ekaṁsena, gotami, dhāreyyāsi ‘eso dhammo,",
  "atk-s0515a2:187_2": "eso vinayo, etaṁ satthusāsana”’nti –",
  "atk-s0515a2:188": "Evaṁ vutte imasmiṁ buddhadhammavinaye imasmiṁ buddhapāvacane imasmiṁ buddhabrahmacariye imasmiṁ buddhasāsaneti evamattho veditabbo.",
  "atk-s0515a2:189_0": "Api cetaṁ sikkhattayasaṅkhātaṁ sakalaṁ sāsanaṁ bhagavatā diṭṭhattā sammādiṭṭhipaccayattā",
  "atk-s0515a2:189_1": "sammādiṭṭhipubbaṅgamattā ca diṭṭhi. Bhagavato khamanavasena khanti. Ruccanavasena",
  "atk-s0515a2:189_2": "ruci. Gahaṇavasena ādāyo. Attano kārakaṁ apāyesu apatamānaṁ katvā dhāretīti dhammo.",
  "atk-s0515a2:189_3": "Sova saṁkilesapakkhaṁ vinetīti vinayo. Dhammo ca so vinayo cāti dhammavinayo. Kusaladhammehi",
  "atk-s0515a2:189_4": "vā akusaladhammānaṁ esa vinayoti dhammavinayo. Teneva vuttaṁ –",
  "atk-s0515a2:190": "“Ye ca kho tvaṁ, gotami, dhamme jāneyyāsi ‘ime dhammā virāgāya saṁvattanti, no sarāgāya…pe… ekaṁsena gotami dhāreyyāsi ‘eso dhammo, eso vinayo, etaṁ satthusāsana”’nti.",
  "atk-s0515a2:191": "Dhammena vā vinayo, na daṇḍādīhīti dhammavinayo. Vuttampi cetaṁ –",
  "atk-s0515a2:192": "“Daṇḍeneke damayanti, aṅkusehi kasāhi ca;",
  "atk-s0515a2:193": "Adaṇḍena asatthena, nāgo danto mahesinā”ti. ;",
  "atk-s0515a2:194": "Tathā –",
  "atk-s0515a2:195": "“Dhammena nīyamānānaṁ, kā usūyā vijānata”nti. ;",
  "atk-s0515a2:196_0": "Dhammāya vā vinayo dhammavinayo. Anavajjadhammatthañhesa vinayo, na bhavabhogāmisatthaṁ.",
  "atk-s0515a2:196_1": "Tenāha bhagavā “nayidaṁ, bhikkhave, brahmacariyaṁ vussati janakuhanattha”nti vitthāro.",
  "atk-s0515a2:196_2": "Puṇṇattheropi āha “anupādāparinibbānatthaṁ kho, āvuso, bhagavati brahmacariyaṁ vussatī”ti.",
  "atk-s0515a2:196_3": "Visiṭṭhaṁ vā nayatīti vinayo. Dhammato vinayo dhammavinayo. Saṁsāradhammato hi sokādidhammato",
  "atk-s0515a2:196_4": "vā esa visiṭṭhaṁ nibbānaṁ nayati. Dhammassa vā vinayo, na titthakarānanti dhammavinayo.",
  "atk-s0515a2:196_5": "Dhammabhūto hi bhagavā, tasseva vinayo.",
  "atk-s0515a2:197_0": "Yasmā vā dhammā eva abhiññeyyā pariññeyyā pahātabbā bhāvetabbā sacchikātabbā ca,",
  "atk-s0515a2:197_1": "tasmā esa dhammesu vinayo, na sattesu na jīvesu cāti dhammavinayo. Sātthasabyañjanatādīhi",
  "atk-s0515a2:197_2": "aññesaṁ vacanato padhānaṁ vacananti pavacanaṁ, pavacanameva pāvacanaṁ. Sabbacariyāhi",
  "atk-s0515a2:197_3": "visiṭṭhacariyabhāvena brahmacariyaṁ. Devamanussānaṁ satthubhūtassa bhagavato sāsananti",
  "atk-s0515a2:197_4": "satthusāsanaṁ. Satthubhūtaṁ vā sāsanantipi satthusāsanaṁ. “So vo mamaccayena satthāti",
  "atk-s0515a2:197_5": "hi dhammavinayova satthā”ti vuttoti evametesaṁ padānaṁ attho veditabbo.",
  "atk-s0515a2:198": "Yasmā pana imasmiṁyeva sāsane sabbappakārajjhānanibbattako bhikkhu dissati, na aññatra, tasmā tattha tattha “imissā”ti ca “imasmi”nti ca ayaṁ niyamo katoti veditabbo.",
  "atk-s0515a2:199_0": "Jīvanti tena taṁsampayuttakā dhammāti jīvitaṁ. Anupālanalakkhaṇe indaṭṭhaṁ kāretīti",
  "atk-s0515a2:199_1": "indriyaṁ. Jīvitameva indriyaṁ jīvitindriyaṁ. Taṁ pavattasantatādhipateyyaṁ hoti.",
  "atk-s0515a2:199_2": "Lakkhaṇādīhi pana attanā avinibhuttānaṁ dhammānaṁ anupālanalakkhaṇaṁ jīvitindriyaṁ,",
  "atk-s0515a2:199_3": "tesaṁ pavattanarasaṁ, tesaṁyeva ṭhapanapaccupaṭṭhānaṁ, yāpayitabbadhammapadaṭṭhānaṁ.",
  "atk-s0515a2:199_4": "Santepi ca anupālanalakkhaṇādimhi vidhāne atthikkhaṇeyeva taṁ te dhamme anupāleti,",
  "atk-s0515a2:199_5": "udakaṁ viya uppalādīni. Yathāsakaṁ paccayehi uppannepi ca dhamme pāleti, dhāti viya",
  "atk-s0515a2:199_6": "kumāraṁ, sayaṁpavattitadhammasambandheneva ca pavattati, niyāmako viya nāvaṁ. Na",
  "atk-s0515a2:199_7": "bhaṅgato uddhaṁ pavattayati, attano ca pavattayitabbānañca abhāvā. Na bhaṅgakkhaṇe",
  "atk-s0515a2:199_8": "ṭhapeti, sayaṁ bhijjamānattā, khīyamāno viya vaṭṭisineho padīpasikhaṁ, na ca anupālanapavattanaṭṭhapanānubhāvavirahitaṁ,",
  "atk-s0515a2:199_9": "yathāvuttakkhaṇe tassa tassa sādhanatoti daṭṭhabbaṁ. Ṭhitiparittatāya vāti ṭhitikkhaṇassa",
  "atk-s0515a2:199_10": "mandatāya thokatāya. Appakanti mandaṁ lāmakaṁ. Sarasaparittatāya vāti attano paccayabhūtānaṁ",
  "atk-s0515a2:199_11": "kiccānaṁ sampattīnaṁ vā appatāya dubbalatāya.",
  "atk-s0515a2:200_0": "Tesaṁ dvinnaṁ kāraṇaṁ vibhāgato dassetuṁ “kathaṁ ṭhitiparittatāyā”tiādimāha. Tattha",
  "atk-s0515a2:200_1": "“atīte cittakkhaṇe jīvitthāti evamādi pañcavokārabhave pavattiyaṁ cittassa nirujjhanakāle",
  "atk-s0515a2:200_2": "sabbasmiṁ rūpārūpadhamme anirujjhantepi rūpato arūpassa paṭṭhānabhāvena arūpajīvitaṁ",
  "atk-s0515a2:200_3": "sandhāya, cuticittena vā saddhiṁ sabbesaṁ rūpārūpānaṁ nirujjhanabhāvena pañcavokārabhave",
  "atk-s0515a2:200_4": "cuticittaṁ sandhāya, catuvokārabhave rūpassa abhāvena catuvokārabhavaṁ sandhāya kathita”nti",
  "atk-s0515a2:200_5": "veditabbaṁ. Atīte cittakkhaṇeti atītacittassa bhaṅgakkhaṇasamaṅgīkāle taṁsamaṅgīpuggalo",
  "atk-s0515a2:200_6": "“jīvittha” iti vattuṁ labbhati. Na jīvatīti “jīvatī”tipi vattuṁ na labbhati. Na jīvissatīti",
  "atk-s0515a2:200_7": "“jīvissatī”tipi vattuṁ na labbhati. Anāgate cittakkhaṇe jīvissatīti anāgatacittassa",
  "atk-s0515a2:200_8": "anuppajjanakkhaṇasamaṅgīkāle “jīvissatī”ti vattuṁ labbhati. Na jīvatīti “jīvatī”ti",
  "atk-s0515a2:200_9": "vattuṁ na labbhati. Na jīvitthāti “jīvittha”itipi vattuṁ na labbhati. Paccuppanne",
  "atk-s0515a2:200_10": "cittakkhaṇeti paccuppannacittakkhaṇasamaṅgīkāle. Jīvatīti “idāni jīvatī”ti vattuṁ",
  "atk-s0515a2:200_11": "labbhati. Na jīvitthāti “jīvittha”iti vattuṁ na labbhati. Na jīvissatīti “jīvissatī”tipi vattuṁ na labbhati.",
  "atk-s0515a2:201_0": "Jīvitaṁattabhāvo ca sukhadukkhā cāti ayaṁ gāthā pañcavokārabhavaṁ amuñcitvā labbhamānāya",
  "atk-s0515a2:201_1": "dukkhāya vedanāya gahitattā pañcavokārabhavameva sandhāya vuttāti veditabbā. Kathaṁ?",
  "atk-s0515a2:201_2": "Jīvitanti jīvitasīsena saṅkhārakkhandho. Attabhāvoti rūpakkhandho. “Upekkhā pana",
  "atk-s0515a2:201_3": "santattā, sukhamicceva bhāsitā”ti vuttattā upekkhāvedanā antokaritvā sukhadukkhā",
  "atk-s0515a2:201_4": "cāti vedanākkhandho, cittaṁ iti viññāṇakkhandho vutto. Imesaṁ catunnaṁ khandhānaṁ",
  "atk-s0515a2:201_5": "kathitattāyeva khandhalakkhaṇena ekalakkhaṇabhāvena lakkhaṇākāravasena saññākkhandhopi",
  "atk-s0515a2:201_6": "kathitoti veditabbo. Evaṁ vuttesu pañcasu khandhesu arūpadhammaṁ muñcitvā kammasamuṭṭhānādirūpassa",
  "atk-s0515a2:201_7": "appavattanabhāvena ekacittasamāyuttāti arūpapadhānabhāvo kathito hoti. Kathaṁ? Asaññasatte",
  "atk-s0515a2:201_8": "rūpampi idhupacitakammabalaṁ amuñcitvāva pavattati, nirodhasamāpannānaṁ rūpampi paṭhamasamāpannasamāpattibalaṁ",
  "atk-s0515a2:201_9": "amuñcitvāva pavattati. Evaṁ attano appavattiṭṭhānepi rūpapavattiṁ attano santakameva",
  "atk-s0515a2:201_10": "katvā pavattanasabhāvassa arūpadhammassa attano pavattiṭṭhāne rūpapavattiyā padhānakāraṇabhāvena",
  "atk-s0515a2:201_11": "ekacittasamāyuttāti cittapadhānabhāvo kathitoti veditabbo.",
  "atk-s0515a2:202_0": "Evaṁ pañcavokārabhave pavattiyaṁ rūpapavattiyā padhānabhūtacittanirodhena rūpe dharamāneyeva",
  "atk-s0515a2:202_1": "pavattānaṁ nirodho nāma hotīti arūpadhammavasena eva “lahuso vattate khaṇo”ti vuttaṁ.",
  "atk-s0515a2:202_2": "Atha vā pañcavokārabhave cuticittaṁ sandhāya kathitāti veditabbā. Evaṁ kathiyamāne",
  "atk-s0515a2:202_3": "sukhadukkhā cāti kāyikacetasikasukhavedanā ca kāyikacetasikadukkhavedanā ca cuticittakkhaṇe",
  "atk-s0515a2:202_4": "ahontīpi ekasantativasena cuticittena saddhiṁ nirujjhatīti kathitā. Catuvokārabhavaṁ",
  "atk-s0515a2:202_5": "vā sandhāya kathitātipi veditabbā. Kathaṁ ? Aññasmiṁ ṭhāne attabhāvoti saññākkhandhassa",
  "atk-s0515a2:202_6": "vuttabhāvena attabhāvoti saññākkhandhova gahito. Brahmaloke kāyikasukhadukkhadomanassaṁ",
  "atk-s0515a2:202_7": "ahontampi sukhadukkhā cāti vedanāsāmaññato labbhamāno vedanākkhandho gahitoti veditabbaṁ.",
  "atk-s0515a2:202_8": "Sesaṁ vuttasadisameva. Imesu ca tīsu vikappesu kevalāti dhuvasukhasubhaattā natthi,",
  "atk-s0515a2:202_9": "kevalaṁ tehi avomissā. Lahuso vattati khaṇoti vuttanayena ekacittakkhaṇikatāya lahuko",
  "atk-s0515a2:202_10": "atiparitto jīvitādīnaṁ khaṇo vattati.",
  "atk-s0515a2:203_0": "Ekato dvinnaṁ cittānaṁ appavattiṁ dassento “cullāsītisahassānī”ti gāthamāha. Cullāsītisahassāni,",
  "atk-s0515a2:203_1": "kappā tiṭṭhanti ye marūti ye devagaṇā caturāsīti kappasahassāni āyuṁ gahetvā nevasaññānāsaññāyatane",
  "atk-s0515a2:203_2": "tiṭṭhanti. “Ye narā”tipi pāḷi. Na tveva tepi jīvanti, dvīhi cittasamohitāti tepi",
  "atk-s0515a2:203_3": "devā dvīhi cittehi samohitā ekato hutvā yuganaddhena cittena na tu eva jīvanti, ekenekena",
  "atk-s0515a2:203_4": "cittena jīvantīti attho.",
  "atk-s0515a2:204_0": "Idāni maraṇakālaṁ dassento “ye niruddhā”ti gāthamāha. Tattha ye niruddhāti ye khandhā",
  "atk-s0515a2:204_1": "niruddhā atthaṅgatā. Marantassāti matassa. Tiṭṭhamānassa vāti dharamānassa vā. Sabbepi",
  "atk-s0515a2:204_2": "sadisā khandhāti cutito uddhaṁ niruddhakkhandhā vā pavatte niruddhakkhandhā vā puna",
  "atk-s0515a2:204_3": "ghaṭetuṁ asakkuṇeyyaṭṭhena sabbepi khandhā sadisā. Gatā appaṭisandhikāti niruddhakkhandhānaṁ",
  "atk-s0515a2:204_4": "puna āgantvā paṭisandhānābhāvena gatā appaṭisandhikāti vuccanti.",
  "atk-s0515a2:205_0": "Idāni tīsu kālesu niruddhakkhandhānaṁ nānattaṁ natthīti dassetuṁ “anantarā”ti gāthamāha.",
  "atk-s0515a2:205_1": "Tattha anantarā ca ye bhaggā, ye ca bhaggā anāgatāti ye khandhā anantarātītā hutvā",
  "atk-s0515a2:205_2": "bhinnā niruddhā, ye ca anāgatā khandhā bhijjissanti. Tadantareti tesaṁ antare niruddhānaṁ",
  "atk-s0515a2:205_3": "paccuppannakhandhānaṁ. Vesamaṁ natthi lakkhaṇeti visamassa bhāvo vesamaṁ, taṁ vesamaṁ",
  "atk-s0515a2:205_4": "natthi, tehi nānattaṁ natthīti attho. Lakkhīyatīti lakkhaṇaṁ, tasmiṁ lakkhaṇe.",
  "atk-s0515a2:206_0": "Idāni anāgatakkhandhānaṁ vattamānakkhandhehi asammissabhāvaṁ kathento “anibbattena",
  "atk-s0515a2:206_1": "na jāto”ti gāthamāha. Anibbattena na jātoti ajātena apātubhūtena anāgatakkhandhena",
  "atk-s0515a2:206_2": "na jāto na nibbatto. Etena anāgatakkhandhassa vattamānakkhandhena asammissabhāvaṁ",
  "atk-s0515a2:206_3": "kathesi. Paccuppannena jīvatīti khaṇapaccuppannena vattamānakkhandhena jīvati. Etena",
  "atk-s0515a2:206_4": "ekakkhaṇe dvīhi cittehi na jīvatīti kathitaṁ. Cittabhaggā matoti dvīhi cittehi ekakkhaṇe",
  "atk-s0515a2:206_5": "ajīvanabhāvena cittabhaṅgena mato. “Uparito cittabhaṅgā”tipi pāḷi, taṁ ujukameva.",
  "atk-s0515a2:206_6": "Paññatti paramatthiyāti “rūpaṁ jīrati maccānaṁ, nāmagottaṁ na jīratī”ti vacanakkamena",
  "atk-s0515a2:206_7": "paṇṇattimattaṁ na jīraṇasabhāvena paramā ṭhiti etissāti paramatthiyā, sabhāvaṭṭhitikāti",
  "atk-s0515a2:206_8": "attho. “Datto mato, mitto mato”ti paṇṇattimattameva hi tiṭṭhati. Atha vā paramatthiyāti",
  "atk-s0515a2:206_9": "paramatthikā. Paramo attho etissāti paramatthikā. Ajaṭākāsoti paññattiyā natthidhammaṁ",
  "atk-s0515a2:206_10": "paṭicca kathanaṁ viya matoti paññatti natthidhammaṁ paṭicca na kathiyati, jīvitindriyabhaṅgasaṅkhātaṁ",
  "atk-s0515a2:206_11": "dhammaṁ paṭicca kathiyati.",
  "atk-s0515a2:207_0": "Anidhānagatābhaggāti ye khandhā bhinnā, te nidhānaṁ nihitaṁ nicayaṁ na gacchantīti",
  "atk-s0515a2:207_1": "anidhānagatā. Puñjo natthi anāgateti anāgatepi nesaṁ puñjabhāvo rāsibhāvo natthi.",
  "atk-s0515a2:207_2": "Nibbattāyeva tiṭṭhantīti paccuppannavasena uppannā ṭhitikkhaṇe vayadhammāva hutvā",
  "atk-s0515a2:207_3": "tiṭṭhanti. Kimiva? Āragge sāsapūpamāti sūcimukhe sāsapo viya.",
  "atk-s0515a2:208_0": "Idāni khandhānaṁ dassanabhāvaṁ dassento “nibbattāna”nti gāthamāha. Tattha nibbattānaṁ",
  "atk-s0515a2:208_1": "dhammānanti paccuppannānaṁ khandhānaṁ. Bhaṅgo nesaṁ purakkhatoti etesaṁ bhedo purato",
  "atk-s0515a2:208_2": "katvā ṭhapito. Palokadhammāti nassanasabhāvā. Purāṇehi adhissitāti pure uppannehi",
  "atk-s0515a2:208_3": "khandhehi na missitā na saṁsaggā.",
  "atk-s0515a2:209_0": "Idāni khandhānaṁ adassanabhāvaṁ dassento “adassanato āyantī”ti gāthamāha. Tattha",
  "atk-s0515a2:209_1": "adassanato āyantīti adissamānāyeva āgacchanti uppajjanti. Bhaṅgā gacchantidassananti",
  "atk-s0515a2:209_2": "bhedā bhaṅgato uddhaṁ adassanabhāvaṁ gacchanti. Vijjuppādova ākāseti vivaṭākāse vijjulatāniccharaṇaṁ",
  "atk-s0515a2:209_3": "viya. Uppajjanti vayanti cāti pubbantato uddhaṁ uppajjanti ca bhijjanti ca, nassantīti",
  "atk-s0515a2:209_4": "attho. “Udeti āpūrati veti cando”ti evamādīsu viya.",
  "atk-s0515a2:210_0": "Evaṁ ṭhitiparittataṁ dassetvā idāni sarasaparittataṁ dassento “kathaṁ sarasaparittatāyā”tiādimāha.",
  "atk-s0515a2:210_1": "Tattha assāsūpanibandhaṁ jīvitanti abbhantarapavisananāsikavātapaṭibaddhaṁ jīvitindriyaṁ.",
  "atk-s0515a2:210_2": "Passāsoti bahinikkhamananāsikavāto. Assāsapassāsoti tadubhayaṁ. Mahābhūtūpanibandhanti",
  "atk-s0515a2:210_3": "catusamuṭṭhānikānaṁ pathavīāpatejavāyānaṁ mahābhūtānaṁ paṭibaddhaṁ jīvitaṁ. Kabaḷīkārāhārūpanibandhanti",
  "atk-s0515a2:210_4": "asitapītādikabaḷīkāraāhārena upanibandhaṁ. Usmūpanibandhanti kammajatejodhātūpanibandhaṁ.",
  "atk-s0515a2:210_5": "Viññāṇūpanibandhanti bhavaṅgaviññāṇūpanibandhaṁ. Yaṁ sandhāya vuttaṁ “āyu usmā ca",
  "atk-s0515a2:210_6": "viññāṇaṁ, yadā kāyaṁ jahantima”nti.",
  "atk-s0515a2:211_0": "Idāni nesaṁ dubbalakāraṇaṁ dassento “mūlampi imesaṁ dubbala”ntiādimāha. Tattha mūlampīti",
  "atk-s0515a2:211_1": "patiṭṭhaṭṭhena mūlabhūtampi. Assāsapassāsānañhi karajakāyo mūlaṁ. Mahābhūtādīnaṁ",
  "atk-s0515a2:211_2": "avijjākammataṇhāhārā. Imesanti vuttappakārānaṁ assāsādīnaṁ jīvitindriyapavattikāraṇavasena",
  "atk-s0515a2:211_3": "vuttānaṁ. Etesu hi ekekasmiṁ asati jīvitindriyaṁ na tiṭṭhati. Dubbalanti appathāmaṁ.",
  "atk-s0515a2:211_4": "Pubbahetūpīti atītajātiyaṁ imassa vipākavaṭṭassa hetubhūtā kāraṇasaṅkhātā avijjāsaṅkhārataṇhupādānabhavāpi.",
  "atk-s0515a2:211_5": "Imesaṁ dubbalā ye paccayā tepi dubbalāti ye ārammaṇādisādhāraṇapaccayā. Pabhāvikāti",
  "atk-s0515a2:211_6": "padhānaṁ hutvā uppādikā bhavataṇhā. Sahabhūmīti sahabhavikāpi rūpārūpadhammā. Sampayogāpīti",
  "atk-s0515a2:211_7": "ekato yuttāpi arūpadhammā. Sahajāpīti saddhiṁ ekacitte uppannāpi. Yāpi payojikāti",
  "atk-s0515a2:211_8": "cutipaṭisandhivasena yojetuṁ niyuttāti payojikā, vaṭṭamūlakā taṇhā. Vuttañhetaṁ “taṇhādutiyo",
  "atk-s0515a2:211_9": "puriso”ti. Niccadubbalāti nirantarena dubbalā. Anavaṭṭhitāti na avaṭṭhitā, otaritvā",
  "atk-s0515a2:211_10": "na ṭhitā. Paripātayanti imeti ime aññamaññaṁ pātayanti khepayanti. Aññamaññassāti",
  "atk-s0515a2:211_11": "añño aññassa, eko ekassāti attho. Hi-iti kāraṇatthe nipāto. Natthi tāyitāti tāyano",
  "atk-s0515a2:211_12": "rakkhako natthi. Na cāpi ṭhapenti aññamaññanti aññe aññaṁ ṭhapetuṁ na sakkonti. Yopinibbattako",
  "atk-s0515a2:211_13": "so na vijjatīti yopi imesaṁ uppādako dhammo, so idāni natthi.",
  "atk-s0515a2:212_0": "Na ca kenaci koci hāyatīti koci ekopi kassaci vasena na parihāyati. Gandhabbā ca",
  "atk-s0515a2:212_1": "ime hi sabbasoti sabbe hi ime khandhā sabbākārena bhaṅgaṁ pāpuṇituṁ yuttā. Purimehi",
  "atk-s0515a2:212_2": "pabhāvitā imeti pubbahetupaccayehi ime vattamānakā uppādikā. Yepi pabhāvikāti yepi",
  "atk-s0515a2:212_3": "ime vattamānakā uppādakā pubbahetupaccayā. Te pure matāti te vuttappakārapaccayā",
  "atk-s0515a2:212_4": "vattamānaṁ apāpuṇitvā paṭhamameva maraṇaṁ pattā. Purimāpi ca pacchimāpi cāti purimā",
  "atk-s0515a2:212_5": "pubbahetupaccayāpi ca pacchimā vattamāne paccayasamuppannā ca. Aññamaññaṁ na kadāci",
  "atk-s0515a2:212_6": "maddasaṁsūti aññamaññaṁ kismiñci kāle na diṭṭhapubbā. Ma-kāro padasandhivasena vutto.",
  "atk-s0515a2:213_0": "Cātumahārājikānaṁ devānanti dhataraṭṭhavirūḷhakavirūpakkhakuverasaṅkhātā catumahārājā",
  "atk-s0515a2:213_1": "issarā etesanti cātumahārājikā. Rūpādīhi dibbanti kīḷantīti devā. Te sinerupabbatassa",
  "atk-s0515a2:213_2": "vemajjhe honti. Tesu atthi pabbataṭṭhakāpi, atthi ākāsaṭṭhakāpi. Tesaṁ paramparā",
  "atk-s0515a2:213_3": "cakkavāḷapabbataṁ pattā. Khiḍḍāpadosikā manopadosikā sītavalāhakā uṇhavalāhakā candimā",
  "atk-s0515a2:213_4": "devaputto sūriyo devaputtoti ete sabbepi cātumahārājikadevalokaṭṭhā eva tesaṁ cātumahārājikānaṁ",
  "atk-s0515a2:213_5": "jīvitaṁ. Upādāyāti paṭicca. Parittakanti vuddhipaṭisedho. Thokanti mandakālaṁ, dīghadivasapaṭisedho.",
  "atk-s0515a2:213_6": "Khaṇikanti mandakālaṁ, kālantarapaṭisedho. Lahukanti sallahukaṁ, alasapaṭisedho.",
  "atk-s0515a2:213_7": "Itaranti sīghabalavapaṭisedho. Anaddhanīyanti kālavasena na addhānakkhamaṁ. Naciraṭṭhitikanti",
  "atk-s0515a2:213_8": "divasena ciraṁ na tiṭṭhatīti naciraṭṭhitikaṁ, divasapaṭisedho.",
  "atk-s0515a2:214_0": "Tāvatiṁsānanti tettiṁsajanā tattha upapannāti tāvatiṁsā. Api ca tāvatiṁsāti tesaṁ",
  "atk-s0515a2:214_1": "devānaṁ nāmamevātipi vuttaṁ. Tepi atthi pabbataṭṭhakā, atthi ākāsaṭṭhakā, tesaṁ paramparā",
  "atk-s0515a2:214_2": "cakkavāḷapabbataṁ pattā. Tathā yāmādīnaṁ. Ekadevalokepi hi devānaṁ paramparā cakkavāḷapabbataṁ",
  "atk-s0515a2:214_3": "appattā nāma natthi. Dibbasukhaṁ yātā payātā sampattāti yāmā. Tuṭṭhā pahaṭṭhāti tusitā.",
  "atk-s0515a2:214_4": "Pakatipaṭiyattārammaṇato atirekena nimmitukāmakāle yathārucite bhoge nimminitvā ramantīti",
  "atk-s0515a2:214_5": "nimmānaratī. Cittācāraṁ ñatvā parehi nimmitesu bhogesu vasaṁ vattentīti paranimmitavasavattī.",
  "atk-s0515a2:214_6": "Brahmakāye brahmaghaṭāya niyuttāti brahmakāyikā. Sabbepi pañcavokārabrahmāno gahitā.",
  "atk-s0515a2:215_0": "Gamaniyoti gandhabbo. Samparāyoti paraloko. Yo bhikkhave ciraṁ jīvati, so vassasatanti",
  "atk-s0515a2:215_1": "yo ciraṁ tiṭṭhamāno, so vassasatamattaṁ tiṭṭhati. Appaṁ vā bhiyyoti vassasatato upari",
  "atk-s0515a2:215_2": "tiṭṭhamāno dve vassasatāni tiṭṭhamāno nāma natthi. Hīḷeyya nanti naṁ jīvitaṁ avaññātaṁ",
  "atk-s0515a2:215_3": "kareyya, lāmakato cinteyya. “Hīḷeyyāna”nti ca paṭhanti. Accayantīti atikkamanti.",
  "atk-s0515a2:215_4": "Ahorattāti rattindivaparicchedā. Uparujjhatīti jīvitindriyaṁ nirujjhati, abhāvaṁ",
  "atk-s0515a2:215_5": "upagacchati. Āyu khiyyati maccānanti sattānaṁ āyusaṅkhāro khayaṁ yāti. Kunnadīnaṁva",
  "atk-s0515a2:215_6": "odakanti yathā udakacchinnāya kunnadiyā udakaṁ, evaṁ maccānaṁ āyu khiyyati. Paramatthato",
  "atk-s0515a2:215_7": "hi atiparitto sattānaṁ jīvitakkhaṇo ekacittakkhaṇikamattoyeva. Yathā nāma rathacakkaṁ",
  "atk-s0515a2:215_8": "pavattamānampi ekeneva nemipadesena pavattati, tiṭṭhamānampi ekeneva tiṭṭhati, evameva",
  "atk-s0515a2:215_9": "ekacittakkhaṇikaṁ sattānaṁ jīvitaṁ tasmiṁ citte niruddhamatte satto niruddhoti vuccati.",
  "atk-s0515a2:216_0": "Dhīrāti dhīrā iti. Puna dhīrāti paṇḍitā. Dhitimāti dhiti assa atthīti dhitimā. Dhitisampannāti",
  "atk-s0515a2:216_1": "paṇḍiccena samannāgatā. Dhīkatapāpāti garahitapāpā. Taṁyeva pariyāyaṁ dassetuṁ “dhī",
  "atk-s0515a2:216_2": "vuccati paññā”tiādimāha. Tattha pajānātīti paññā. Kiṁ pajānāti? “Idaṁ dukkha”ntiādinā",
  "atk-s0515a2:216_3": "nayena ariyasaccāni. Aṭṭhakathāyaṁ pana “paññāpanavasena paññā”ti vuttā. Kinti paññāpeti?",
  "atk-s0515a2:216_4": "“Aniccaṁ dukkhaṁ anattā”ti paññāpeti. Sāva avijjāya abhibhavanato adhipatiyaṭṭhena",
  "atk-s0515a2:216_5": "indriyaṁ, dassanalakkhaṇe vā indaṭṭhaṁ kāretītipi indriyaṁ, paññāva indriyaṁ paññindriyaṁ.",
  "atk-s0515a2:216_6": "Sā panesā obhāsanalakkhaṇā, pajānanalakkhaṇā ca; yathā hi catubhittike gehe rattibhāge",
  "atk-s0515a2:216_7": "dīpe jalite andhakāraṁ nirujjhati, āloko pātubhavati, evameva obhāsanalakkhaṇā paññā.",
  "atk-s0515a2:216_8": "Paññobhāsasamo obhāso nāma natthi. Paññavato hi ekapallaṅkena nisinnassa dasasahassilokadhātu",
  "atk-s0515a2:216_9": "ekālokā hoti. Tenāha thero –",
  "atk-s0515a2:217_0": "“Yathā, mahārāja, puriso andhakāre gehe telappadīpaṁ paveseyya, paviṭṭho padīpo andhakāraṁ",
  "atk-s0515a2:217_1": "viddhaṁseti, obhāsaṁ janeti, ālokaṁ vidaṁseti, pākaṭāni ca rūpāni karoti; evameva",
  "atk-s0515a2:217_2": "kho, mahārāja, paññā uppajjamānā avijjandhakāraṁ viddhaṁseti, vijjobhāsaṁ janeti,",
  "atk-s0515a2:217_3": "ñāṇālokaṁ vidaṁseti, pākaṭāni ariyasaccāni karoti. Evaṁ kho, mahārāja, obhāsanalakkhaṇā paññā”ti.",
  "atk-s0515a2:218_0": "Yathā pana cheko bhisakko āturānaṁ sappāyāsappāyāni bhojanādīni jānāti, evaṁ paññā",
  "atk-s0515a2:218_1": "uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge",
  "atk-s0515a2:218_2": "dhamme pajānāti. Vuttampi cetaṁ dhammasenāpatinā “pajānāti pajānātīti kho, āvuso,",
  "atk-s0515a2:218_3": "tasmā paññavāti vuccati. Kiñca pajānāti? Idaṁ dukkhanti pajānātī”ti vitthāretabbaṁ.",
  "atk-s0515a2:218_4": "Evamassā pajānanalakkhaṇatā veditabbā.",
  "atk-s0515a2:219_0": "Aparo nayo – yathāsabhāvapaṭivedhalakkhaṇā paññā, akkhalitapaṭivedhalakkhaṇā vā,",
  "atk-s0515a2:219_1": "kusalissāsakhittausupaṭivedho viya. Visayobhāsarasā, padīpo viya. Asammohapaccupaṭṭhānā,",
  "atk-s0515a2:219_2": "araññagatasudesako viya.",
  "atk-s0515a2:220_0": "Khandhadhīrāti pañcasu khandhesuñāṇaṁ pavattentīti khandhadhīrā. Aṭṭhārasasu dhātūsu",
  "atk-s0515a2:220_1": "ñāṇaṁ pavattentīti dhātudhīrā. Sesesupi iminā nayena attho netabbo. Te dhīrā evamāhaṁsūti",
  "atk-s0515a2:220_2": "ete paṇḍitā evaṁ kathayiṁsu. Kathentīti “appakaṁ parittaka”nti kathayanti. Bhaṇantīti",
  "atk-s0515a2:220_3": "“thokaṁ khaṇika”nti bhāsanti. Dīpayantīti “lahukaṁ ittara”nti patiṭṭhapenti. Voharantīti",
  "atk-s0515a2:220_4": "“anaddhanikaṁ naciraṭṭhitika”nti nānāvidhena byavaharanti.",
  "atk-s0515a2:221_0": "11. Idāni ye tathā na karonti, tesaṁ byasanuppattiṁ dassento “passāmī”ti gāthamāha.",
  "atk-s0515a2:221_1": "Tattha passāmīti maṁsacakkhuādīhi pekkhāmi. Loketi apāyādimhi. Pariphandamānanti",
  "atk-s0515a2:221_2": "ito cito ca phandamānaṁ. Pajaṁ imanti imaṁ sattakāyaṁ. Taṇhāgatanti taṇhāya gataṁ",
  "atk-s0515a2:221_3": "abhibhūtaṁ nipātitanti adhippāyo. Bhavesūti kāmabhavādīsu. Hīnā narāti hīnakammantā",
  "atk-s0515a2:221_4": "narā. Maccumukhe lapantīti antakāle sampatte maraṇamukhe paridevanti. Avītataṇhāseti",
  "atk-s0515a2:221_5": "avigatataṇhā. Bhavāti kāmabhavādikā. Bhavesūti kāmabhavādikesu. Atha vā bhavābhavesūti",
  "atk-s0515a2:221_6": "bhavabhavesu, punappunabhavesūti vuttaṁ hoti.",
  "atk-s0515a2:222_0": "Passāmīti maṁsacakkhunāpi passāmīti duvidhaṁ maṁsacakkhu – sasambhāracakkhu pasādacakkhūti.",
  "atk-s0515a2:222_1": "Tattha yoyaṁ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena",
  "atk-s0515a2:222_2": "ubhato akkhikūṭehi bahiddhā akkhilomehi paricchinno akkhikūpakamajjhā nikkhantena",
  "atk-s0515a2:222_3": "nhārusuttakena matthaluṅge ābaddho setakaṇhamaṇḍalavicitto maṁsapiṇḍo, idaṁ sasambhāracakkhu",
  "atk-s0515a2:222_4": "nāma. Yo pana ettha sito ettha paṭibaddho catunnaṁ mahābhūtānaṁ upādāya pasādo, idaṁ",
  "atk-s0515a2:222_5": "pasādacakkhu nāma. Idamadhippetaṁ. Tadetaṁ tassa sasambhāracakkhuno setamaṇḍalaparikkhittassa",
  "atk-s0515a2:222_6": "kaṇhamaṇḍalassa majjhe abhimukhe ṭhitānaṁ sarīrasaṇṭhānuppattipadese diṭṭhamaṇḍale",
  "atk-s0515a2:222_7": "sattasu picupaṭalesu āsittatelaṁ picupaṭalāni viya sattakkhipaṭalāni byāpetvā pamāṇato",
  "atk-s0515a2:222_8": "ūkāsiramattaṁ cakkhuviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.",
  "atk-s0515a2:223_0": "Taṁ cakkhatīti cakkhu, tena maṁsacakkhunā passāmi. Dibbacakkhunāti “addasaṁ kho ahaṁ,",
  "atk-s0515a2:223_1": "bhikkhave, dibbena cakkhunā visuddhenā”ti evaṁvidhena dibbacakkhunā. Paññācakkhunāti",
  "atk-s0515a2:223_2": "“virajaṁ vītamalaṁ dhammacakkhuṁ udapādī”ti evaṁ āgatena paññācakkhunā. Buddhacakkhunāti",
  "atk-s0515a2:223_3": "“addasaṁ kho ahaṁ, bhikkhave, buddhacakkhunā lokaṁ volokento”ti evamāgatena buddhacakkhunā.",
  "atk-s0515a2:223_4": "Samantacakkhunāti “samantacakkhu vuccati sabbaññutaññāṇa”nti evamāgatena samantacakkhunā.",
  "atk-s0515a2:223_5": "Passāmīti maṁsacakkhunā hatthatale ṭhapitāmalakaṁ viya rūpagataṁ maṁsacakkhunā. Dakkhāmīti",
  "atk-s0515a2:223_6": "sañjānāmi dibbena cakkhunā cutūpapātaṁ. Olokemīti avalokemi paññācakkhunā catusaccaṁ.",
  "atk-s0515a2:223_7": "Nijjhāyāmīti cintemi buddhacakkhunā saddhāpañcamakāni indriyāni. Upaparikkhāmīti",
  "atk-s0515a2:223_8": "samantato ikkhāmi pariyesāmi samantacakkhunā pañca neyyapathe.",
  "atk-s0515a2:224_0": "Taṇhāphandanāya phandamānanti taṇhācalanāya calamānaṁ. Ito paraṁ diṭṭhiphandanādidiṭṭhibyasanena",
  "atk-s0515a2:224_1": "dukkhena phandamānapariyosānaṁ vuttanayattā uttānameva. Samphandamānanti punappunaṁ",
  "atk-s0515a2:224_2": "phandamānaṁ. Vipphandamānanti nānāvidhena calamānaṁ. Vedhamānanti kampamānaṁ. Pavedhamānanti",
  "atk-s0515a2:224_3": "padhānena kampamānaṁ. Sampavedhamānanti punappunaṁ kampamānaṁ. Upasaggena vā padaṁ vaḍḍhitaṁ.",
  "atk-s0515a2:225_0": "Taṇhānugatanti taṇhāya anupaviṭṭhaṁ. Taṇhāyānusaṭanti taṇhāya anupatthaṭaṁ. Taṇhāyāsannanti",
  "atk-s0515a2:225_1": "taṇhāya nimuggaṁ. Taṇhāya pātitanti taṇhāya khittaṁ. “Paripātita”nti vā pāṭho. Abhibhūtanti",
  "atk-s0515a2:225_2": "taṇhāya madditaṁ ajjhotthaṭaṁ. Pariyādinnacittanti khepetvā gahitacittaṁ. Atha vā",
  "atk-s0515a2:225_3": "oghena gataṁ viya taṇhāgataṁ. Upādiṇṇakarūpapaccayehi patitvā gataṁ viya taṇhānugataṁ.",
  "atk-s0515a2:225_4": "Udakapiṭṭhiṁ chādetvā patthaṭanīlikā udakapiṭṭhi viya taṇhānusaṭaṁ. Vaccakūpe nimuggaṁ",
  "atk-s0515a2:225_5": "viya taṇhāyāsannaṁ. Rukkhaggato patitvā narake patitaṁ viya taṇhāpātitaṁ. Upādiṇṇakarūpaṁ",
  "atk-s0515a2:225_6": "saṁyogaṁ viya taṇhāya abhibhūtaṁ. Upādiṇṇakarūpapariggāhakassa uppannavipassanaṁ",
  "atk-s0515a2:225_7": "viya taṇhāya pariyādinnacittaṁ. Atha vā kāmacchandena taṇhāgataṁ. Kāmapipāsāya taṇhānugataṁ.",
  "atk-s0515a2:225_8": "Kāmāsavena taṇhānusaṭaṁ. Kāmapariḷāhena taṇhāyāsannaṁ. Kāmajjhosānena taṇhāya pātitaṁ.",
  "atk-s0515a2:225_9": "Kāmoghena taṇhāya abhibhūtaṁ. Kāmupādānena taṇhāya pariyādinnacittanti evameke vaṇṇayanti.",
  "atk-s0515a2:225_10": "Kāmabhaveti kāmāvacare. Rūpabhaveti rūpāvacare. Arūpabhaveti arūpāvacare. Tesaṁ nānattaṁ",
  "atk-s0515a2:225_11": "heṭṭhā pakāsitaṁyeva.",
  "atk-s0515a2:226_0": "Bhavābhavesūti bhavābhaveti bhavoti kāmadhātu. Abhavoti rūpārūpadhātu. Atha vā bhavoti",
  "atk-s0515a2:226_1": "kāmadhātu rūpadhātu. Abhavoti arūpadhātu. Tesu bhavābhavesu. Kammabhaveti kammavaṭṭe.",
  "atk-s0515a2:226_2": "Punabbhaveti ponobhavike vipākavaṭṭe. Kāmabhaveti kāmadhātuyā. Kammabhaveti kammavaṭṭe.",
  "atk-s0515a2:226_3": "Tattha kammabhavo bhāvayatīti bhavo. Kāmabhave punabbhaveti kāmadhātuyā upapattibhave",
  "atk-s0515a2:226_4": "vipākavaṭṭe. Vipākabhavo bhavatīti bhavo. Rūpabhavādīsupi eseva nayo. Ettha ca “kāmabhave",
  "atk-s0515a2:226_5": "rūpabhave arūpabhave”ti okāsabhavaṁ sandhāya vuttaṁ. Tīsupi “kammabhave”ti kammabhavaṁ,",
  "atk-s0515a2:226_6": "tathā “punabbhave”ti upapattibhavaṁ sandhāya vuttaṁ. Punappunabbhaveti aparāparaṁ",
  "atk-s0515a2:226_7": "uppattiyaṁ. Gatiyāti pañcagatiyā aññatarāya. Attabhāvābhinibbattiyāti attabhāvānaṁ",
  "atk-s0515a2:226_8": "abhinibbattiyā. Avītataṇhāti mūlapadaṁ. Avigatataṇhāti khaṇikasamādhi viya khaṇikappahānābhāvena",
  "atk-s0515a2:226_9": "na vigatā taṇhā etesanti avigatataṇhā. Acattataṇhāti tadaṅgappahānābhāvena apariccattataṇhā.",
  "atk-s0515a2:226_10": "Avantataṇhāti vikkhambhanappahānābhāvena na vantataṇhāti avantataṇhā. Amuttataṇhāti",
  "atk-s0515a2:226_11": "accantasamucchedappahānābhāvena na muttataṇhā. Appahīnataṇhāti paṭippassaddhippahānābhāvena",
  "atk-s0515a2:226_12": "na pahīnataṇhā. Appaṭinissaṭṭhataṇhāti nissaraṇappahānābhāvena bhave patiṭṭhitaṁ",
  "atk-s0515a2:226_13": "anusayakilesaṁ appaṭinissajjitvā ṭhitattā appaṭinissaṭṭhataṇhā.",
  "atk-s0515a2:227_0": "12. Idāni yasmā avigatataṇhā evaṁ phandanti ca lapanti ca, tasmā taṇhāvinaye samādapento",
  "atk-s0515a2:227_1": "“mamāyite”ti gāthamāha. Tattha mamāyiteti taṇhādiṭṭhimamattehi “mama”nti pariggahite",
  "atk-s0515a2:227_2": "vatthusmiṁ. Passathāti sotāre ālapanto āha. Etampīti etampi ādīnavaṁ. Sesaṁ pākaṭameva.",
  "atk-s0515a2:228_0": "Dve mamattāti dve ālayā. Yāvatāti paricchedaniyamatthe nipāto. Taṇhāsaṅkhātenāti",
  "atk-s0515a2:228_1": "taṇhākoṭṭhāsena, saṅkhā saṅkhātanti atthato ekaṁ “saññānidānā hi papañcasaṅkhā”tiādīsu",
  "atk-s0515a2:228_2": "viya. Sīmakatanti aparicchedadosavirahitaṁ mariyādakataṁ “tiyojanaparamaṁ sīmaṁ sammannitu”nti",
  "atk-s0515a2:228_3": "ādīsu viya. Odhikatanti vacanaparicchedadosavirahitaṁ paricchedakataṁ sīmantarikarukkho",
  "atk-s0515a2:228_4": "viya. Pariyantakatanti paricchedakataṁ. Sīmantarikarukkho pana dvinnaṁ sādhāraṇaṁ,",
  "atk-s0515a2:228_5": "ayaṁ pana ekābaddhatālapanti viya katanti pariyantakataṁ. Pariggahitanti kālantarepi",
  "atk-s0515a2:228_6": "parāyattaṁ muñcitvā sabbākārena gahitaṁ. Mamāyitanti ālayakataṁ vassūpagataṁ senāsanaṁ",
  "atk-s0515a2:228_7": "viya. Idaṁ mamanti samīpe ṭhitaṁ. Etaṁ mamanti dūre ṭhitaṁ. Ettakanti parikkhāraniyamanaṁ",
  "atk-s0515a2:228_8": "“ettakampi nappaṭibhāseyyā”ti viya. Ettāvatāti paricchedatthepi nipātaniyamanaṁ “ettāvatā",
  "atk-s0515a2:228_9": "kho mahānāmā”ti viya. Kevalampi mahāpathavinti sakalampi mahāpathaviṁ.",
  "atk-s0515a2:229_0": "Aṭṭhasataṁ taṇhāvicaritanti aṭṭhuttarasataṁ taṇhāgamanavitthāraṁ. Aṭṭhuttarasataṁ",
  "atk-s0515a2:229_1": "kathaṁ hotīti ce? Rūpataṇhā…pe… dhammataṇhāti evaṁ cakkhudvārādīsu javanavīthiyā",
  "atk-s0515a2:229_2": "pavattā taṇhā “seṭṭhiputto, brāhmaṇaputto”ti evamādīsu pitito laddhanāmā viya pitusadisārammaṇe",
  "atk-s0515a2:229_3": "bhūtā. Ettha ca rūpārammaṇā rūpe taṇhāti rūpataṇhā. Sā kāmarāgabhāvena rūpaṁ assādentī",
  "atk-s0515a2:229_4": "pavattamānā kāmataṇhā. Sassatadiṭṭhisahagatarāgabhāvena “rūpaṁ niccaṁ dhuvaṁ sassata”nti",
  "atk-s0515a2:229_5": "evaṁ assādentī pavattamānā bhavataṇhā. Ucchedadiṭṭhisahagatarāgabhāvena “rūpaṁ ucchijjati",
  "atk-s0515a2:229_6": "vinassati pacchedaṁ bhavissatī”ti evaṁ assādentī pavattamānā vibhavataṇhāti evaṁ",
  "atk-s0515a2:229_7": "tividhā hoti. Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni",
  "atk-s0515a2:229_8": "honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṁsa, iti",
  "atk-s0515a2:229_9": "atītāni chattiṁsa, anāgatāni chattiṁsa, paccuppannāni chattiṁsāti aṭṭhasataṁ. Ajjhattikassa",
  "atk-s0515a2:229_10": "upādāya “asmī”ti hoti, “itthasmī”ti hotīti vā evamādīni ajjhattikarūpādinissitāni",
  "atk-s0515a2:229_11": "aṭṭhārasa, bāhirassupādāya iminā “asmī”ti hoti, iminā “itthasmī”ti hotīti bāhirarūpādinissitāni",
  "atk-s0515a2:229_12": "aṭṭhārasāti chattiṁsa. Iti atītāni chattiṁsa, anāgatāni chattiṁsa, paccuppannāni",
  "atk-s0515a2:229_13": "chattiṁsāti evampi aṭṭhasatataṇhāvicaritāni honti.",
  "atk-s0515a2:230_0": "Vīsativatthukāsakkāyadiṭṭhīti rūpādīnaṁ pañcannaṁ khandhānaṁ ekekampi “rūpaṁ attato",
  "atk-s0515a2:230_1": "samanupassatī”tiādinā nayena catudhā gāhavasena pavattāni vatthūni katvā uppannā",
  "atk-s0515a2:230_2": "vijjamānaṭṭhena sati khandhapañcakasaṅkhāte kāye diṭṭhīti sakkāyadiṭṭhi. Dasavatthukā",
  "atk-s0515a2:230_3": "micchādiṭṭhīti “natthi dinnaṁ, natthi yiṭṭha”ntiādinayappavattā micchādiṭṭhi, ayāthāvadiṭṭhi",
  "atk-s0515a2:230_4": "virajjhitvā gahaṇato vā vitathā diṭṭhi micchādiṭṭhi, anatthāvahattā paṇḍitehi kucchitā",
  "atk-s0515a2:230_5": "diṭṭhītipi micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,",
  "atk-s0515a2:230_6": "ariyānamadassanakāmatādipadaṭṭhānā, paramavajjāti daṭṭhabbā. Dasavatthukā antaggāhikā",
  "atk-s0515a2:230_7": "diṭṭhīti sassato loko, asassato loko, antavā loko”ti ādinayappavattā ekekaṁ koṭṭhāsaṁ",
  "atk-s0515a2:230_8": "patiṭṭhaṁ katvā gahaṇavasena evaṁ pavattā diṭṭhi dasavatthukā antaggāhikā diṭṭhi.",
  "atk-s0515a2:230_9": "Yā evarūpā diṭṭhīti yā evaṁjātikā diṭṭhi. Diṭṭhigatanti diṭṭhīsu gataṁ. Idaṁ dassanaṁ",
  "atk-s0515a2:230_10": "dvāsaṭṭhidiṭṭhiantogadhattāti diṭṭhigataṁ, diṭṭhiyeva duratikkamanaṭṭhena gahanaṁ",
  "atk-s0515a2:230_11": "diṭṭhigahanaṁ tiṇagahanavanagahanapabbatagahanāni viya. Sāsaṅkasappaṭibhayaṭṭhena",
  "atk-s0515a2:230_12": "diṭṭhikantāraṁ corakantāravāḷakantāranirudakakantāradubbhikkhakantārā viya. Sammādiṭṭhiyā",
  "atk-s0515a2:230_13": "vinivijjhanaṭṭhena vilomanaṭṭhena ca diṭṭhivisūkāyikaṁ. Micchādassanañhi uppajjamānaṁ",
  "atk-s0515a2:230_14": "sammādassanaṁ vinivijjhati ceva vilometi ca. Kadāci sassatassa, kadāci ucchedassa",
  "atk-s0515a2:230_15": "gahaṇato diṭṭhiyā virūpaṁ phanditanti diṭṭhivipphanditaṁ. Diṭṭhigatiko hi ekasmiṁ",
  "atk-s0515a2:230_16": "patiṭṭhātuṁ na sakkoti. Kadāci sassataṁ anussarati, kadāci ucchedaṁ. Diṭṭhiyeva bandhanaṭṭhena",
  "atk-s0515a2:230_17": "saṁyojananti diṭṭhisaṁyojanaṁ. Susumārādayo viya purisaṁ ārammaṇaṁ daḷhaṁ gaṇhātīti",
  "atk-s0515a2:230_18": "gāho. Patiṭṭhahanato patiṭṭhāho. Ayañhi balavapavattibhāvena patiṭṭhahitvā gaṇhāti.",
  "atk-s0515a2:230_19": "Niccādivasena abhinivisatīti abhiniveso. Dhammasabhāvaṁ atikkamitvā niccādivasena",
  "atk-s0515a2:230_20": "parato āmasatīti parāmāso. Anatthāvahattā kucchito maggo, kucchitānaṁ vā apāyānaṁ",
  "atk-s0515a2:230_21": "maggoti kummaggo. Ayāthāvapathato micchāpatho. Yathā hi disāmūḷhena “ayaṁ asukagāmassa",
  "atk-s0515a2:230_22": "nāma patho”ti gahitopi taṁ gāmaṁ na sampāpeti, evaṁ diṭṭhigatikena “sugatipatho”ti",
  "atk-s0515a2:230_23": "gahitāpi diṭṭhi sugatiṁ na pāpetīti ayāthāvapathato micchāpatho. Micchāsabhāvato",
  "atk-s0515a2:230_24": "micchattaṁ. Tattheva paribbhamanato taranti ettha bālāti titthaṁ, titthañca taṁ anatthānañca",
  "atk-s0515a2:230_25": "āyatananti titthāyatanaṁ, titthiyānaṁ vā sañjātidesaṭṭhena nivāsaṭṭhānaṭṭhena ca",
  "atk-s0515a2:230_26": "āyatanantipi titthāyatanaṁ. Vipariyesabhūto gāho, vipariyesato vā gāhoti vipariyesaggāho.",
  "atk-s0515a2:230_27": "Asabhāvagāhoti viparītaggāho. “Anicce nicca”nti ādinayappavattavasena parivattetvā",
  "atk-s0515a2:230_28": "gāho vipallāsaggāho. Anupāyagāho micchāgāho. Ayāthāvakasmiṁ vatthusmiṁ na sabhāvasmiṁ",
  "atk-s0515a2:230_29": "vatthusmiṁ tathaṁ yāthāvakaṁ sabhāvanti gāho “ayāthāvakasmiṁ yāthāvaka”nti gāho.",
  "atk-s0515a2:230_30": "Yāvatāti yattakā. Dvāsaṭṭhidiṭṭhigatānīti brahmajāle āgatāni dvāsaṭṭhidiṭṭhigatāni.",
  "atk-s0515a2:231_0": "Acchedasaṁkinopi phandantīti acchinditvā pasayha balakkārena gaṇhissantīti uppannasaṁkinopi",
  "atk-s0515a2:231_1": "calanti. Acchindantepīti vuttanayena acchijjantepi. Acchinnepīti vuttanayena acchinditvā",
  "atk-s0515a2:231_2": "gahitepi. Vipariṇāmasaṁkinopīti parivattetvā aññathābhāvena āsaṁkinopi. Vipariṇāmantepīti",
  "atk-s0515a2:231_3": "viparivattanakālepi. Vipariṇatepīti viparivattitepi. Phandantīti calanti. Samphandantīti",
  "atk-s0515a2:231_4": "sabbākārena calanti. Vipphandantīti vividhākārena phandanti. Vedhantīti bhayaṁ disvā",
  "atk-s0515a2:231_5": "kampanti. Pavedhantīti chambhitattā bhayena visesena kampanti. Sampavedhantīti lomahaṁsanabhayena",
  "atk-s0515a2:231_6": "sabbākārena kampanti. Phandamāneti upayogabahuvacanaṁ. Appodaketi mandodake. Parittodaketi",
  "atk-s0515a2:231_7": "luḷitodake. Udakapariyādāneti khīṇodake. Balākāhi vāti vuttāvasesāhi pakkhijātīhi.",
  "atk-s0515a2:231_8": "Paripātiyamānāti vihiṁsiyamānā ghaṭṭiyamānā. Ukkhipiyamānāti kaddamantarato nīhariyamānā",
  "atk-s0515a2:231_9": "giliyamānā vā. Khajjamānāti khādiyamānā. Phandanti kākehi. Samphandanti kulalehi.",
  "atk-s0515a2:231_10": "Vipphandanti balākāhi. Vedhanti tuṇḍena gahitakāle maraṇavasena. Pavedhanti vijjhanakāle.",
  "atk-s0515a2:231_11": "Sampavedhanti maraṇasamīpe.",
  "atk-s0515a2:232_0": "Passitvāti aguṇaṁ passitvā. Tulayitvāti guṇāguṇaṁ tulayitvā. Tīrayitvāti guṇāguṇaṁ",
  "atk-s0515a2:232_1": "vitthāretvā. Vibhāvayitvāti vatthuhānabhāgiṁ muñcitvā vajjetvā. Vibhūtaṁ katvāti",
  "atk-s0515a2:232_2": "nipphattiṁ pāpetvā āveṇikaṁ katvā. Atha vā saṁkiṇṇadosaṁ mocetvā vatthuvibhāgakaraṇena",
  "atk-s0515a2:232_3": "passitvā. Aparicchedadosaṁ mocetvā pamāṇakaraṇavasena tulayitvā. Vatthudosaṁ mocetvā",
  "atk-s0515a2:232_4": "vibhāgakaraṇavasena tīrayitvā. Sammohadosaṁ mocayitvā aggavibhāgakaraṇavasena vibhāvayitvā.",
  "atk-s0515a2:232_5": "Ghanadosaṁ mocetvā pakativibhāgakaraṇena vibhūtaṁ katvā. Pahāyāti pajahitvā. Paṭinissajjitvāti",
  "atk-s0515a2:232_6": "nissajjitvā. Amamāyantoti taṇhādiṭṭhīhi ālayaṁ akaronto. Agaṇhantoti diṭṭhiyā pubbabhāge",
  "atk-s0515a2:232_7": "paññāya taṁ na gaṇhanto. Aparāmasantoti vitakkena ūhanaṁ akaronto. Anabhinivesantoti",
  "atk-s0515a2:232_8": "niyāmokkantidiṭṭhivasena nappavisanto.",
  "atk-s0515a2:233_0": "Akubbamānoti pariggāhataṇhāvasena akaronto. Ajanayamānoti ponobhavikataṇhāvasena",
  "atk-s0515a2:233_1": "ajanayamāno. Asañjanayamānoti visesena asañjanayamāno. Anibbattayamānoti patthanātaṇhāvasena",
  "atk-s0515a2:233_2": "na nibbattayamāno. Anabhinibbattayamānoti sabbākārena na abhinibbattayamāno. Upasaggavasena",
  "atk-s0515a2:233_3": "vā etāni padāni vaḍḍhitāni. Evamettha paṭhamagāthāya assādaṁ.",
  "atk-s0515a2:234_0": "13. Tato parāhi catūhi gāthāhi ādīnavañca dassetvā idāni saupāyaṁ nissaraṇaṁ nissaraṇānisaṁsañca",
  "atk-s0515a2:234_1": "dassetuṁ, sabbāhi vā etāhi kāmānaṁ ādīnavaṁ okāraṁ saṁkilesañca dassetvā idāni nekkhamme",
  "atk-s0515a2:234_2": "ānisaṁsaṁ dassetuṁ “ubhosu antesū”ti gāthādvayamāha. Tattha ubhosu antesūti phassaphassasamudayādīsu",
  "atk-s0515a2:234_3": "dvīsu, dvīsu paricchedesu. Vineyya chandanti chandarāgaṁ vinetvā. Phassaṁ pariññāyāti",
  "atk-s0515a2:234_4": "cakkhusamphassādiphassaṁ, phassānusārena vā taṁsampayutte sabbepi arūpadhamme, tesaṁ",
  "atk-s0515a2:234_5": "vatthudvārārammaṇavasena rūpadhamme cāti sakalampi nāmarūpaṁ tīhi pariññāhi parijānitvā.",
  "atk-s0515a2:234_6": "Anānugiddhoti rūpādīsu sabbadhammesu agiddho. Yadattagarahī tadakubbamānoti yaṁ attanā",
  "atk-s0515a2:234_7": "garahati, taṁ akurumāno. Na limpatī diṭṭhasutesu dhīroti so evarūpo dhitisampanno",
  "atk-s0515a2:234_8": "dhīro diṭṭhesu ca sutesu ca dhammesu dvinnaṁ lepānaṁ ekenāpi lepena na limpati, ākāsamiva",
  "atk-s0515a2:234_9": "nirupalitto accantavodānappatto hoti.",
  "atk-s0515a2:235_0": "Phasso eko antoti phasso ekaparicchedo. Phusatīti phasso. Svāyaṁ phusanalakkhaṇo,",
  "atk-s0515a2:235_1": "saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno. Ayañhi arūpadhammopi",
  "atk-s0515a2:235_2": "samāno ārammaṇe phusanākāreneva pavattatīti phusanalakkhaṇo. Ekadeseneva anallīyamānopi",
  "atk-s0515a2:235_3": "rūpaṁ viya cakkhuṁ, saddo viya ca sotaṁ cittaṁ ārammaṇañca saṅghaṭṭetīti saṅghaṭṭanaraso,",
  "atk-s0515a2:235_4": "vatthārammaṇasaṅghaṭṭanato vā uppannattā sampattiatthenapi rasena “saṅghaṭṭanaraso”ti",
  "atk-s0515a2:235_5": "veditabbo. Vuttañhetaṁ aṭṭhakathāyaṁ –",
  "atk-s0515a2:236_0": "“Catubhūmakaphasso no phusanalakkhaṇo nāma natthi, saṅghaṭṭanaraso pana pañcadvārikova",
  "atk-s0515a2:236_1": "hoti. Pañcadvārikassa hi phusanalakkhaṇotipi saṅghaṭṭanarasotipi nāmaṁ. Manodvārikassa",
  "atk-s0515a2:236_2": "phusanalakkhaṇotveva nāmaṁ, na saṅghaṭṭanaraso”ti.",
  "atk-s0515a2:237": "Idañca vatvā idaṁ suttaṁ ābhataṁ –",
  "atk-s0515a2:238_0": "“Yathā, mahārāja, dve meṇḍā yujjheyyuṁ, yathā eko meṇḍo, evaṁ cakkhu daṭṭhabbaṁ.",
  "atk-s0515a2:238_1": "Yathā dutiyo meṇḍo, evaṁ rūpaṁ daṭṭhabbaṁ. Yathā tesaṁ sannipāto, evaṁ phasso daṭṭhabbo.",
  "atk-s0515a2:238_2": "Evaṁ phusanalakkhaṇo ca phasso saṅghaṭṭanaraso ca. Yathā, mahārāja, dve sammā vajjeyyuṁ,",
  "atk-s0515a2:238_3": "dve pāṇī vajjeyyuṁ. Yathā eko pāṇi, evaṁ cakkhu daṭṭhabbaṁ. Yathā dutiyo pāṇi, evaṁ",
  "atk-s0515a2:238_4": "rūpaṁ daṭṭhabbaṁ. Yathā tesaṁ sannipāto, evaṁ phasso daṭṭhabbo. Evaṁ phusanalakkhaṇo",
  "atk-s0515a2:238_5": "ca phasso saṅghaṭṭanaraso cā”ti vitthāro.",
  "atk-s0515a2:239_0": "Yathā vā “cakkhunā rūpaṁ disvā”tiādīsu cakkhuviññāṇādīni cakkhuādināmena vuttāni,",
  "atk-s0515a2:239_1": "evamidhāpi tāni cakkhuādināmeneva vuttānīti veditabbāni. Tasmā “evaṁ cakkhu daṭṭhabba”ntiādīsu",
  "atk-s0515a2:239_2": "evaṁ cakkhuviññāṇaṁ daṭṭhabbanti iminā nayena attho veditabbo. Evaṁ sante cittārammaṇasaṅghaṭṭanato",
  "atk-s0515a2:239_3": "imasmimpi sutte kiccaṭṭheneva rasena “saṅghaṭṭanaraso”ti siddho hoti. Tiṇṇaṁ sannipātasaṅkhātassa",
  "atk-s0515a2:239_4": "pana attano kāraṇassa vasena paveditattā sannipātapaccupaṭṭhāno. Ayañhi tattha tattha",
  "atk-s0515a2:239_5": "“tiṇṇaṁ saṅgati phasso”ti evaṁ kāraṇasseva vasena paveditoti. Imassa ca suttapadassa",
  "atk-s0515a2:239_6": "tiṇṇaṁ saṅgatiyā phassoti ayamattho, na saṅgatimattameva phasso.",
  "atk-s0515a2:240_0": "Evaṁ paveditattā pana tenevākārena paccupaṭṭhātīti “sannipātapaccupaṭṭhāno”ti vutto.",
  "atk-s0515a2:240_1": "Phalaṭṭhena pana paccupaṭṭhānenesa vedanāpaccupaṭṭhāno nāma hoti. Vedanaṁ hesa paccupaṭṭhāpeti,",
  "atk-s0515a2:240_2": "uppādetīti attho. Uppādayamāno ca yathā bahiddhā uṇhapaccayāpi samānā lākhāsaṅkhātadhātunissitā",
  "atk-s0515a2:240_3": "usmā attano nissaye mudubhāvakārī hoti, na attano paccayabhūtepi bahiddhā vītaccitaṅgārasaṅkhāte",
  "atk-s0515a2:240_4": "uṇhabhāve. Evaṁ vatthārammaṇasaṅkhātaaññapaccayopi samāno cittanissitattā attano",
  "atk-s0515a2:240_5": "nissayabhūte citte eva esa vedanuppādako hoti, na attano paccayabhūtepi vatthumhi",
  "atk-s0515a2:240_6": "ārammaṇevāti veditabbo. Tajjena samannāhārena pana indriyena ca parikkhate visaye",
  "atk-s0515a2:240_7": "anantarāyena uppajjanato esa “āpāthagatavisayapadaṭṭhāno”ti vuccati.",
  "atk-s0515a2:241_0": "Phasso yato samudeti uppajjati, so “phassasamudayo”ti vuccati. Vuttañhetaṁ – “saḷāyatanapaccayā",
  "atk-s0515a2:241_1": "phasso”ti. Atītaduko kālavasena vutto. Vedanāduko “upekkhā pana santattā, sukhamicceva",
  "atk-s0515a2:241_2": "bhāsitā”ti vuttattā upekkhāvedanaṁ sukhameva katvā sukhadukkhavasena, nāmarūpaduko",
  "atk-s0515a2:241_3": "rūpārūpavasena, āyatanaduko saṁsārapavattivasena, sakkāyaduko pañcakkhandhavasena",
  "atk-s0515a2:241_4": "vuttoti veditabbo. Tattha sukhayatīti sukhā. Vedayatīti vedanā. Dukkhayatīti dukkhā.",
  "atk-s0515a2:241_5": "Namanalakkhaṇaṁ nāmaṁ. Ruppanalakkhaṇaṁ rūpaṁ. Cakkhāyatanādīni cha ajjhattikāni.",
  "atk-s0515a2:241_6": "Rūpāyatanādīni cha bāhirāni. Rūpakkhandhādayo pañcakkhandhā vijjamānaṭṭhena sakkāyo.",
  "atk-s0515a2:241_7": "Avijjākammataṇhāāhāraphassanāmarūpā sakkāyasamudayo.",
  "atk-s0515a2:242_0": "Cakkhusamphassoti cakkhatīti cakkhu, rūpaṁ assādeti vibhāveti cāti attho. Cakkhuto",
  "atk-s0515a2:242_1": "pavatto samphasso cakkhusamphasso. So pana attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena",
  "atk-s0515a2:242_2": "aṭṭhadhā paccayo hoti. Suṇātīti sotaṁ. Taṁ sasambhārasotabilassa anto tanutambalomācite",
  "atk-s0515a2:242_3": "aṅguliveṭhakasaṇṭhāne padese sotaviññāṇādīnaṁ yathārahaṁ vatthudvārabhāvaṁ sādhayamānaṁ",
  "atk-s0515a2:242_4": "tiṭṭhati. Sotato pavatto samphasso sotasamphasso. Ghānasamphassādīsupi eseva nayo.",
  "atk-s0515a2:242_5": "Ghāyatīti ghānaṁ. Taṁ sasambhārabilassa anto ajapadasaṇṭhāne padese ghānaviññāṇādīnaṁ",
  "atk-s0515a2:242_6": "yathārahaṁ vatthudvārabhāvaṁ sādhayamānaṁ tiṭṭhati. Jīvitamavhāyatīti jivhā, sāyanaṭṭhena",
  "atk-s0515a2:242_7": "vā jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne",
  "atk-s0515a2:242_8": "padese jivhāviññāṇādīnaṁ yathārahaṁ vatthudvārabhāvaṁ sādhayamānā tiṭṭhati. Kucchitānaṁ",
  "atk-s0515a2:242_9": "sāsavadhammānaṁ āyoti kāyo. Āyoti uppattideso. Yāvatā imasmiṁ kāye upādiṇṇapavatti",
  "atk-s0515a2:242_10": "nāma atthi, tattha yebhuyyena kāyappasādo kāyaviññāṇādīnaṁ yathārahaṁ vatthudvārabhāvaṁ",
  "atk-s0515a2:242_11": "sādhayamāno tiṭṭhati. Munātīti mano, vijānātīti attho. Manoti sahāvajjanabhavaṅgaṁ;",
  "atk-s0515a2:242_12": "manato pavatto samphasso manosamphasso.",
  "atk-s0515a2:243_0": "Chabbidhampi phassaṁ duvidhameva hotīti dassetuṁ “adhivacanasamphasso paṭighasamphasso”ti",
  "atk-s0515a2:243_1": "āha. Manodvāriko adhivacanasamphasso. Pañcadvāriko vatthārammaṇādipaṭighena uppajjanato paṭighasamphasso.",
  "atk-s0515a2:244_0": "Sukhavedanāya ārammaṇe sukhavedanīyo. Dukkhavedanāya ārammaṇe dukkhavedanīyo. Adukkhamasukhavedanāya",
  "atk-s0515a2:244_1": "ārammaṇe adukkhamasukhavedanīyo. Tattha sukhayatīti sukhaṁ, yassuppajjati, taṁ sukhitaṁ",
  "atk-s0515a2:244_2": "karotīti attho. Suṭṭhu vā khanati, khādati ca kāyacittābādhanti sukhaṁ. Dukkhayatīti",
  "atk-s0515a2:244_3": "dukkhaṁ, yassuppajjati, taṁ dukkhitaṁ karotīti attho. Na dukkhaṁ na sukhanti adukkhamasukhaṁ,",
  "atk-s0515a2:244_4": "ma-kāro padasandhivasena vutto.",
  "atk-s0515a2:245": "Kusalotiādayo jātivasena vuttā. Tattha kusaloti ekavīsatikusalacittasampayutto. Akusaloti dvādasākusalacittasampayutto. Abyākatoti avasesavipākakiriyābyākatacittasampayutto.",
  "atk-s0515a2:246_0": "Puna bhavappabhedavasena niddisanto “kāmāvacaro”tiādimāha. Catupaññāsakāmāvacaracittasampayutto",
  "atk-s0515a2:246_1": "kāmāvacaro. Kāmaṁ pahāya rūpe avacaratīti rūpāvacaro, kusalābyākatavasena pañcadasarūpāvacaracittasampayutto.",
  "atk-s0515a2:246_2": "Kāmañca rūpañca pahāya arūpe avacaratīti arūpāvacaro, kusalābyākatavasena dvādasārūpāvacaracittasampayutto.",
  "atk-s0515a2:247_0": "Idāni abhinivesavasena dassento “suññato”tiādimāha. Tattha suññatoti rāgadosamohehi",
  "atk-s0515a2:247_1": "suññattā suññato. Rāgadosamohanimittehi animittattā animitto. Rāgadosamohapaṇidhīnaṁ",
  "atk-s0515a2:247_2": "abhāvato appaṇihitoti vuccati.",
  "atk-s0515a2:248_0": "Idāni vaṭṭapariyāpannaapariyāpannavasena dassento “lokiyo”tiādimāha. Loko vuccati",
  "atk-s0515a2:248_1": "lujjanapalujjanaṭṭhena vaṭṭaṁ, tasmiṁ pariyāpannabhāvena loke niyuttoti lokiyo. Uttiṇṇoti",
  "atk-s0515a2:248_2": "uttaro, loke apariyāpannabhāvena lokato uttaroti lokuttaro. Phusanāti phusanākāro.",
  "atk-s0515a2:248_3": "Samphusanā samphusitattanti upasaggena padaṁ vaḍḍhitaṁ.",
  "atk-s0515a2:249_0": "Evaṁ ñātaṁ katvāti evaṁ pākaṭaṁ katvā jānanto tīreti tīrayati, upari vattabbākārena",
  "atk-s0515a2:249_1": "cinteti. Aniccantikatāya ādiantavantatāya ca aniccato tīreti. Uppādavayapaṭipīḷanatāya",
  "atk-s0515a2:249_2": "dukkhavatthutāya ca dukkhato. Paccayayāpanīyatāya rogamūlatāya ca rogato. Dukkhatāsūlayogitāya",
  "atk-s0515a2:249_3": "kilesāsucipaggharatāya uppādajarābhaṅgehi uddhumātaparipakkapabhinnatāya ca gaṇḍato.",
  "atk-s0515a2:249_4": "Pīḷājanakatāya antotudanatāya dunnīharaṇīyatāya ca sallato. Vigarahaṇīyatāya avaḍḍhiāvahanatāya",
  "atk-s0515a2:249_5": "aghavatthutāya ca aghato. Aseribhāvajanakatāya ābādhapadaṭṭhānatāya ca ābādhato.",
  "atk-s0515a2:249_6": "Avasatāya avidheyyatāya ca parato. Byādhijarāmaraṇehi lujjanapalujjanatāya palokato.",
  "atk-s0515a2:249_7": "Anekabyasanāvahanatāya ītito. Aviditānaṁyeva vipulānaṁ anatthānaṁ āvahanato sabbūpaddavavatthutāya",
  "atk-s0515a2:249_8": "ca upaddavato. Sabbabhayānaṁ ākaratāya ca dukkhavūpasamasaṅkhātassa paramassāsassa",
  "atk-s0515a2:249_9": "paṭipakkhabhūtatāya ca bhayato. Anekehi anatthehi anubaddhatāya dosūpasaṭṭhatāya,",
  "atk-s0515a2:249_10": "upasaggo viya anadhivāsanārahatāya ca upasaggato. Byādhijarāmaraṇehi ceva lābhādīhi",
  "atk-s0515a2:249_11": "ca lokadhammehi pacalitatāya calato. Upakkamena ceva sarasena ca pabhaṅgupagamanasīlatāya",
  "atk-s0515a2:249_12": "pabhaṅguto. Sabbāvatthāvinipātitāya, thirabhāvassa ca abhāvatāya adhuvato. Atāyanatāya",
  "atk-s0515a2:249_13": "ceva alabbhaneyyakhematāya ca atāṇato. Allīyituṁ anarahatāya, allīnānampi ca leṇakiccākāritāya",
  "atk-s0515a2:249_14": "aleṇato. Nissitānaṁ bhayasārakattābhāvena asaraṇato. Yathāparikappitehi dhuvasubhasukhattabhāvehi",
  "atk-s0515a2:249_15": "rittatāya rittato. Rittatāyeva tucchato, appakattā vā. Appakampi hi loke “tuccha”nti",
  "atk-s0515a2:249_16": "vuccati. Sāminivāsivedaka kārakādhiṭṭhāyakavirahitatāya suññato.",
  "atk-s0515a2:250_0": "Sayañca asāmikabhāvāditāya anattato. Pavattidukkhatāya, dukkhassa ca ādīnavatāya",
  "atk-s0515a2:250_1": "ādīnavato. Atha vā ādīnaṁ vāti gacchati pavattatīti ādīnavo, kapaṇamanussassetaṁ",
  "atk-s0515a2:250_2": "adhivacanaṁ. Khandhāpi ca kapaṇāyevāti ādīnavasadisatāya ādīnavato. Jarāya ceva maraṇena",
  "atk-s0515a2:250_3": "cāti dvedhā pariṇāmapakatitāya vipariṇāmadhammato. Dubbalatāya, pheggu viya sukhabhañjanīyatāya",
  "atk-s0515a2:250_4": "ca asārakato. Aghahetutāya aghamūlato. Mittamukhasapatto viya vissāsaghātitāya vadhakato.",
  "atk-s0515a2:250_5": "Vigatabhavatāya vibhavasambhūtatāya ca vibhavato. Āsavapadaṭṭhānatāya sāsavato. Hetupaccayehi",
  "atk-s0515a2:250_6": "abhisaṅkhatatāya saṅkhatato. Maccumārakilesamārānaṁ āmisabhūtatāya mārāmisato. Jātijarābyādhimaraṇapakatitāya",
  "atk-s0515a2:250_7": "jātijarābyādhimaraṇadhammato. Sokaparidevaupāyāsahetutāya sokaparidevaupāyāsadhammato.",
  "atk-s0515a2:250_8": "Taṇhādiṭṭhiduccaritasaṁkilesānaṁ visayadhammatāya saṁkilesadhammato. Avijjākammataṇhāsaḷāyatanavasena",
  "atk-s0515a2:250_9": "uppattito samudayato. Tesaṁ abhāvena atthaṅgamato. Phasse chandarāgavasena madhurassādena",
  "atk-s0515a2:250_10": "assādato. Phassassa vipariṇāmena ādīnavato. Ubhinnaṁ nissaraṇena nissaraṇato tīretīti",
  "atk-s0515a2:250_11": "sabbesu ca imesu “tīretī”ti pāṭhaseso daṭṭhabbo.",
  "atk-s0515a2:251_0": "Pajahatīti sakasantānato nīharati. Vinodetīti tudati. Byantiṁ karotīti vigatantaṁ",
  "atk-s0515a2:251_1": "karoti. Anabhāvaṁ gametīti anu anu abhāvaṁ gameti. Ariyamaggasatthena ucchinnaṁ taṇhāavijjāmayaṁ",
  "atk-s0515a2:251_2": "mūlametesanti ucchinnamūlā. Tālavatthu viya nesaṁ vatthu katanti tālāvatthukatā.",
  "atk-s0515a2:251_3": "Yathā hi tālarukkhaṁ samūlaṁ uddharitvā tassa vatthumatte tasmiṁ padese kate na puna",
  "atk-s0515a2:251_4": "tassa tālassa uppatti paññāyati, evaṁ ariyamaggasatthena samūle rūpādirase uddharitvā",
  "atk-s0515a2:251_5": "tesaṁ pubbe uppannapubbabhāvena vatthumatte cittasantāne kate sabbepi te “tālāvatthukatā”ti",
  "atk-s0515a2:251_6": "vuccanti. Yassesoti yassa puggalassa eso gedho. Samucchinnoti ucchinno. Vūpasantoti",
  "atk-s0515a2:251_7": "phalena vūpasanto. Paṭipassaddhoti paṭipassaddhippahānena paṭipassambhito. Upasaggena",
  "atk-s0515a2:251_8": "vā padaṁ vaḍḍhitaṁ. Abhabbuppattikoti puna uppajjituṁ abhabbo. Ñāṇagginā daḍḍhoti",
  "atk-s0515a2:251_9": "maggañāṇagginā jhāpito. Atha vā visanikkhittaṁ bhājanena saha chaḍḍitaṁ viya vatthunā",
  "atk-s0515a2:251_10": "saha pahīno. Mūlacchinnavisavalli viya samūlacchinnoti samucchinno. Uddhane udakaṁ",
  "atk-s0515a2:251_11": "siñcitvā nibbāpitaaṅgāraṁ viya vūpasanto. Nibbāpitaaṅgāre patitaudakaphusitaṁ viya",
  "atk-s0515a2:251_12": "paṭipassaddho. Aṅkuruppattiyā hetucchinnabījaṁ viya abhabbuppattiko. Asanipātavisarukkho",
  "atk-s0515a2:251_13": "viya ñāṇagginā daḍḍhoti evameke vaṇṇayanti.",
  "atk-s0515a2:252_0": "Vītagedhoti idaṁ sakabhāvapariccajanavasena vuttaṁ. Vigatagedhoti idaṁ ārammaṇe sālayabhāvapariccajanavasena.",
  "atk-s0515a2:252_1": "Cattagedhoti idaṁ puna anādiyanabhāvadassanavasena. Muttagedhoti idaṁ santatito vinimocanavasena.",
  "atk-s0515a2:252_2": "Pahīnagedhoti idaṁ muttassāpi kvaci anavaṭṭhānadassanavasena. Paṭinissaṭṭhagedhoti",
  "atk-s0515a2:252_3": "idaṁ ādinnapubbassa nissaggadassanavasena vuttaṁ. Vītarāgo vigatarāgo cattarāgoti",
  "atk-s0515a2:252_4": "vuttanayena yojetabbaṁ. Tattha gijjhanavasena gedho. Rañjanavasena rāgo. Nicchātoti",
  "atk-s0515a2:252_5": "nittaṇho. “Nicchado”tipi pāṭho, taṇhāchadanavirahitoti attho. Nibbutoti nibbutasabhāvo.",
  "atk-s0515a2:252_6": "Sītibhūtoti sītasabhāvo. Sukhapaṭisaṁvedīti kāyikacetasikasukhaṁ anubhavanasabhāvo.",
  "atk-s0515a2:252_7": "Brahmabhūtenāti uttamasabhāvena. Attanāti cittena.",
  "atk-s0515a2:253_0": "Katattā cāti pāpakammānaṁ katabhāvena ca. Akatattā cāti kusalānaṁ akatabhāvena ca.",
  "atk-s0515a2:253_1": "Kataṁ me kāyaduccaritaṁ, akataṁ me kāyasucaritantiādayo dvāravasena avirativirativasena",
  "atk-s0515a2:253_2": "kammapathavasena ca vuttā. Sīlesumhi na paripūrakārītiādayo catupārisuddhisīlavasena.",
  "atk-s0515a2:253_3": "Jāgariyamananuyuttoti pañcajāgaraṇavasena. Satisampajaññenāti sātthakādisampajaññavasena.",
  "atk-s0515a2:253_4": "Cattāro satipaṭṭhānātiādayo bodhipakkhiyadhammā lokiyalokuttaravasena. Dukkhaṁ me",
  "atk-s0515a2:253_5": "apariññātantiādayo cattāro ariyasaccavasena vuttāti veditabbaṁ. Te atthato tattha",
  "atk-s0515a2:253_6": "tattha vuttanayattā pākaṭāyeva.",
  "atk-s0515a2:254_0": "Dhīropaṇḍitoti satta padā vuttatthāyeva. Api ca dukkhe akampiyaṭṭhena dhīro. Sukhe",
  "atk-s0515a2:254_1": "anuppilavaṭṭhena paṇḍito. Diṭṭhadhammikasamparāyikatthe kataparicayaṭṭhena paññavā.",
  "atk-s0515a2:254_2": "Attatthaparatthe niccalaṭṭhena buddhimā. Gambhīrauttānatthe apaccosakkanaṭṭhena ñāṇī.",
  "atk-s0515a2:254_3": "Guḷhapaṭicchannatthe obhāsanaṭṭhena vibhāvī. Nikkilesabyavadānaṭṭhena tulāsadisoti",
  "atk-s0515a2:254_4": "medhāvī. Na limpatīti sajātiyā na limpati ākāse lekhā viya. Na palimpatīti visesena",
  "atk-s0515a2:254_5": "na limpati. Na upalimpatīti saññogo hutvāpi na limpati hatthatale lekhā viya. Alittoti",
  "atk-s0515a2:254_6": "saññogo hutvāpi na kilissati kāsikavatthe ṭhapitamaṇiratanaṁ viya. Apalittoti visesena",
  "atk-s0515a2:254_7": "na kilissati maṇiratane paliveṭhitakāsikavatthaṁ viya. Anupalittoti upagantvāpi na",
  "atk-s0515a2:254_8": "allīyati pokkharapatte udakabindu viya. Nikkhantoti bahi nikkhanto bandhanāgārato",
  "atk-s0515a2:254_9": "palāto viya. Nissaṭoti pāpapahīno amittassa paṭicchāpitakiliṭṭhavatthu viya. Vippamuttoti",
  "atk-s0515a2:254_10": "suṭṭhu mutto gayhūpage vatthumhi ratiṁ nāsetvā puna nāgamanaṁ viya. Visaññuttoti",
  "atk-s0515a2:254_11": "kilesehi ekato na yutto byādhinā muttagilāno viya. Vimariyādikatena cetasāti vigatamariyādakatena",
  "atk-s0515a2:254_12": "cittena, sabbabhavena sabbārammaṇena sabbakilesehi muttacittenāti attho.",
  "atk-s0515a2:255_0": "14.Saññaṁ pariññāti gāthāya pana ayaṁ saṅkhepattho – na kevalañca phassameva, api",
  "atk-s0515a2:255_1": "ca kho pana kāmasaññādibhedaṁ saññaṁ, saññānusārena vā pubbe vuttanayeneva nāmarūpaṁ",
  "atk-s0515a2:255_2": "tīhi pariññāhi parijānitvā imāya paṭipadāya catubbidhampi vitareyya oghaṁ, tato so",
  "atk-s0515a2:255_3": "tiṇṇogho taṇhādiṭṭhipariggahesu taṇhādiṭṭhikilesappahānena anupalitto khīṇāsavamuni",
  "atk-s0515a2:255_4": "rāgādisallānaṁ abbūḷhattā abbūḷhasallo, sativepullappattiyā appamatto caraṁ, pubbabhāge",
  "atk-s0515a2:255_5": "vā appamatto caranto tena appamādacārena abbūḷhasallo hutvā sakaparattabhāvādibhedaṁ",
  "atk-s0515a2:255_6": "nāsīsati lokamimaṁ parañca, aññadatthu carimacittanirodhā nirupādānova jātavedo parinibbātīti",
  "atk-s0515a2:255_7": "arahattanikūṭena desanaṁ niṭṭhāpesi, dhammanettiṭhapanameva karonto; na tu imāya",
  "atk-s0515a2:255_8": "desanāya maggaṁ vā phalaṁ vā uppādesi, khīṇāsavassa desitattāti.",
  "atk-s0515a2:256_0": "Nīlādibhedaṁ ārammaṇaṁ sañjānātīti saññā. Sā sañjānanalakkhaṇā paccābhiññāṇarasā.",
  "atk-s0515a2:256_1": "Catubhūmikasaññā hi nosañjānanalakkhaṇā nāma natthi, sabbā sañjānanalakkhaṇāva. Yā",
  "atk-s0515a2:256_2": "panettha abhiññāṇena sañjānāti, sā paccābhiññāṇarasā nāma hoti. Tassā vaḍḍhakissa",
  "atk-s0515a2:256_3": "dārumhi abhiññāṇaṁ katvā puna tena abhiññāṇena taṁ paccābhijānanakāle, purisassa",
  "atk-s0515a2:256_4": "kāḷatilakādiabhiññāṇaṁ sallakkhetvā puna tena abhiññāṇena “asuko nāma eso”ti tassa",
  "atk-s0515a2:256_5": "paccābhijānanakāle, rañño piḷandhanagopakabhaṇḍāgārikassa tasmiṁ tasmiṁ piḷandhane",
  "atk-s0515a2:256_6": "nāmapaṇṇakaṁ bandhitvā “asukaṁ piḷandhanaṁ nāma āharā”ti vutte dīpaṁ jāletvā sāragabbhaṁ",
  "atk-s0515a2:256_7": "pavisitvā paṇṇaṁ vācetvā tassa tasseva piḷandhanassa āharaṇakāle ca pavatti veditabbā.",
  "atk-s0515a2:257_0": "Aparo nayo – sabbasaṅgāhikavasena hi sañjānanalakkhaṇā saññā, punasañjānanapaccayanimittakaraṇarasā",
  "atk-s0515a2:257_1": "dāruādīsu tacchakādayo viya, yathāgahitanimittavasena abhinivesakaraṇapaccupaṭṭhānā",
  "atk-s0515a2:257_2": "hatthidassakaandho viya, ārammaṇe anogāḷhavuttitāya aciraṭṭhānapaccupaṭṭhānā vā vijju",
  "atk-s0515a2:257_3": "viya, yathāupaṭṭhitavisayapadaṭṭhānā tiṇapurisakesu migapotakānaṁ purisāti uppannasaññā",
  "atk-s0515a2:257_4": "viya. Yā panettha ñāṇasampayuttā hoti, sā ñāṇameva anuvattati, sasambhārapathavīādīsu",
  "atk-s0515a2:257_5": "sesadhammā pathavīādīni viyāti veditabbā.",
  "atk-s0515a2:258_0": "Kāmapaṭisaññuttā saññā kāmasaññā. Byāpādapaṭisaññuttā saññā byāpādasaññā. Vihiṁsāpaṭisaññuttā",
  "atk-s0515a2:258_1": "saññā vihiṁsāsaññā. Tesu dve sattesupi saṅkhāresupi uppajjanti. Kāmasaññā hi piye",
  "atk-s0515a2:258_2": "manāpe satte vā saṅkhāre vā vitakkentassa uppajjati. Byāpādasaññā appiye amanāpe",
  "atk-s0515a2:258_3": "satte vā saṅkhāre vā kujjhitvā olokanakālato paṭṭhāya yāva vināsanā uppajjati. Vihiṁsāsaññā",
  "atk-s0515a2:258_4": "saṅkhāresu na uppajjati. Saṅkhāro hi dukkhāpetabbo nāma natthi. “Ime sattā haññantu",
  "atk-s0515a2:258_5": "vā, ucchijjantu vā, vinassantu vā, mā vā ahesu”nti cintanakāle pana sattesu uppajjati.",
  "atk-s0515a2:258_6": "Nekkhammapaṭisaññuttā saññā nekkhammasaññā, sā asubhapubbabhāge kāmāvacarā hoti,",
  "atk-s0515a2:258_7": "asubhajhāne rūpāvacarā, taṁ jhānaṁ pādakaṁ katvā uppannamaggaphalakāle lokuttarā.",
  "atk-s0515a2:258_8": "Abyāpādapaṭisaññuttā saññā abyāpādasaññā, sā mettāpubbabhāge kāmāvacarā hoti, mettājhāne",
  "atk-s0515a2:258_9": "rūpāvacarā, taṁ jhānaṁ pādakaṁ katvā uppannamaggaphalakāle lokuttarā. Avihiṁsāpaṭisaññuttā",
  "atk-s0515a2:258_10": "saññā avihiṁsāsaññā, sā karuṇāpubbabhāge kāmāvacarā, karuṇājhāne rūpāvacarā, taṁ",
  "atk-s0515a2:258_11": "jhānaṁ pādakaṁ katvā uppannamaggaphalakāle lokuttarā. Yadā alobho sīsaṁ hoti, tadā",
  "atk-s0515a2:258_12": "itare dve tadanvāyikā bhavanti. Yadā mettā sīsaṁ hoti, tadā itare dve tadanvāyikā",
  "atk-s0515a2:258_13": "bhavanti. Yadā karuṇā sīsaṁ hoti, tadā itare dve tadanvāyikā bhavanti. Rūpārammaṇaṁ",
  "atk-s0515a2:258_14": "ārabbha uppannā saññā rūpasaññā. Saddasaññādīsupi eseva nayo. Idaṁ tassāyeva ārammaṇato",
  "atk-s0515a2:258_15": "nāmaṁ. Ārammaṇānaṁ vuttattā cakkhusamphassajādivatthūnipi vuttāneva honti.",
  "atk-s0515a2:259_0": "Yā evarūpā saññāti aññāpi “paṭighasamphassajā saññā adhivacanasamphassajā saññā”ti",
  "atk-s0515a2:259_1": "evamādikā veditabbā. Tattha adhivacanasamphassajā saññātipi pariyāyena chadvārikāyeva.",
  "atk-s0515a2:259_2": "Tayo hi arūpino khandhā sayaṁ piṭṭhivaṭṭakā hutvā attanā sahajātasaññāya “adhivacanasamphassajā",
  "atk-s0515a2:259_3": "saññā”ti nāmaṁ karonti, nippariyāyena pana paṭighasamphassajā saññā nāma pañcadvārikā",
  "atk-s0515a2:259_4": "saññā, adhivacanasamphassajā saññā nāma manodvārikā saññā. Etā atirekasaññā pariggahitāti veditabbā.",
  "atk-s0515a2:260": "Saññāti sabhāvanāmaṁ. Sañjānanāti sañjānanākāro. Sañjānitattanti sañjānitabhāvo.",
  "atk-s0515a2:261_0": "Avijjoghanti pūretuṁ ayuttaṭṭhena kāyaduccaritādi avindiyaṁ nāma, aladdhabbanti attho.",
  "atk-s0515a2:261_1": "Taṁ avindiyaṁ vindatīti avijjā. Tabbiparītato kāyasucaritādi vindiyaṁ nāma, taṁ vindiyaṁ",
  "atk-s0515a2:261_2": "na vindatīti avijjā. Khandhānaṁ rāsaṭṭhaṁ, āyatanānaṁ āyatanaṭṭhaṁ, dhātūnaṁ suññaṭṭhaṁ,",
  "atk-s0515a2:261_3": "indriyānaṁ adhipatiyaṭṭhaṁ, saccānaṁ tathaṭṭhaṁ aviditaṁ karotītipi avijjā. Dukkhādīnaṁ",
  "atk-s0515a2:261_4": "pīḷanādivasena vuttaṁ catubbidhaṁ atthaṁ aviditaṁ karotītipi avijjā. Antavirahite",
  "atk-s0515a2:261_5": "saṁsāre yonigatibhavaviññāṇaṭṭhitisattāvāsesu satte javāpetīti avijjā. Paramatthato",
  "atk-s0515a2:261_6": "avijjamānesu itthipurisādīsu javati, vijjamānesu khandhādīsu na javatīti avijjā.",
  "atk-s0515a2:261_7": "Api ca cakkhuviññāṇādīnaṁ vatthārammaṇānaṁ paṭiccasamuppādapaṭiccasamuppannānañca",
  "atk-s0515a2:261_8": "dhammānaṁ chādanatopi avijjā, taṁ avijjoghaṁ. Kāmoghavasena uttareyya. Bhavoghavasena",
  "atk-s0515a2:261_9": "patareyya. Diṭṭhoghavasena samatikkameyya. Avijjoghavasena vītivatteyya. Atha vā",
  "atk-s0515a2:261_10": "sotāpattimaggena pahānavasena uttareyya. Sakadāgāmimaggena pahānavasena patareyya.",
  "atk-s0515a2:261_11": "Anāgāmimaggena pahānavasena samatikkameyya. Arahattamaggena pahānavasena vītivatteyya.",
  "atk-s0515a2:261_12": "Atha vā “tareyyādipañcapadaṁ tadaṅgādipañcapahānena yojetabba”nti keci vadanti.",
  "atk-s0515a2:262_0": "“Monaṁ vuccati ñāṇa”nti vatvā taṁ pabhedato dassetuṁ “yā paññā pajānanā”tiādimāha.",
  "atk-s0515a2:262_1": "Taṁ vuttanayameva ṭhapetvā “amoho dhammavicayo”ti padaṁ. Amoho kusalesu dhammesu",
  "atk-s0515a2:262_2": "abhāvanāya paṭipakkho bhāvanāhetu. Amohena aviparītaṁ gaṇhāti mūḷhassa viparītaggahaṇato.",
  "atk-s0515a2:262_3": "Amohena yāthāvaṁ yāthāvato dhārento yathāsabhāve pavattati. Mūḷho hi “tacchaṁ atacchaṁ,",
  "atk-s0515a2:262_4": "atacchañca taccha”nti gaṇhāti; tathā icchitālābhadukkhaṁ na hoti. Amūḷhassa “taṁ",
  "atk-s0515a2:262_5": "kutettha labbhā”ti evamādipaccavekkhaṇasambhavato maraṇadukkhaṁ na hoti. Sammohamaraṇañhi",
  "atk-s0515a2:262_6": "dukkhaṁ, na ca taṁ amūḷhassa hoti. Pabbajitānaṁ sukhasaṁvāso hoti, tiracchānayoniyaṁ",
  "atk-s0515a2:262_7": "nibbatti na hoti. Mohena hi niccasammūḷhā tiracchānayoniṁ upapajjanti. Mohapaṭipakkho",
  "atk-s0515a2:262_8": "ca amoho mohavasena amajjhattabhāvassa abhāvakaro. Amohena avihiṁsāsaññā dhātusaññā",
  "atk-s0515a2:262_9": "majjhimāya paṭipattiyā paṭipajjanaṁ, pacchimaganthadvayassa pabhedanañca hoti. Pacchimāni",
  "atk-s0515a2:262_10": "dve satipaṭṭhānāni tasseva ānubhāvena ijjhanti. Amoho dīghāyukatāya paccayo hoti.",
  "atk-s0515a2:262_11": "Amūḷho hi hitāhitaṁ ñatvā ahitaṁ parivajjento hitañca paṭisevamāno dīghāyuko hoti,",
  "atk-s0515a2:262_12": "attasampattiyā aparihīno hoti. Amūḷho hi attano hitameva karonto attānaṁ sampādeti.",
  "atk-s0515a2:262_13": "Ariyavihārassa paccayo hoti, udāsinapakkhesu nibbuto hoti amūḷhassa sabbābhisaṅgatāya",
  "atk-s0515a2:262_14": "abhāvato. Amohena anattadassanaṁ hoti. Asammūḷho hi yāthāvagahaṇakusalo apariṇāyakaṁ",
  "atk-s0515a2:262_15": "khandhapañcakaṁ apariṇāyakato bujjhati. Yathā ca etena anattadassanaṁ, evaṁ attadassanaṁ",
  "atk-s0515a2:262_16": "mohena. Ko hi nāma attasuññataṁ bujjhitvā puna sammohaṁ āpajjeyyāti.",
  "atk-s0515a2:263_0": "Tena ñāṇena samannāgatoti etena vuttappakārena ñāṇena samaṅgībhūto sekkhādayo muni.",
  "atk-s0515a2:263_1": "Monappattoti paṭiladdhañāṇo munibhāvaṁ patto. Tīṇīti gaṇanaparicchedo. Moneyyānīti",
  "atk-s0515a2:263_2": "munibhāvakarā moneyyakarā paṭipadā dhammā. Kāyamoneyyantiādīsu viññattikāyarūpakāyavasena",
  "atk-s0515a2:263_3": "paññāpetabbaṁ kāyamoneyyaṁ. Viññattivācāsaddavācāvasena paññāpetabbaṁ vacīmoneyyaṁ.",
  "atk-s0515a2:263_4": "Manodvārikacittādivasena paññāpetabbaṁ manomoneyyaṁ. Tividhakāyaduccaritānaṁ pahānanti",
  "atk-s0515a2:263_5": "pāṇātipātādividhānaṁ kāyato pavattānaṁ duṭṭhu caritānaṁ pajahanaṁ. Kāyasucaritanti",
  "atk-s0515a2:263_6": "kāyato pavattaṁ suṭṭhu caritaṁ. Kāyārammaṇe ñāṇanti kāyaṁ ārammaṇaṁ katvā aniccādivasena",
  "atk-s0515a2:263_7": "pavattaṁ kāyārammaṇe ñāṇaṁ. Kāyapariññāti kāyaṁ ñātatīraṇappahānapariññāhi jānanavasena",
  "atk-s0515a2:263_8": "pavattaṁ ñāṇaṁ. Pariññāsahagato maggoti ajjhattikaṁ kāyaṁ sammasitvā uppāditamaggo",
  "atk-s0515a2:263_9": "pariññāsahagato. Kāye chandarāgassa pahānanti kāye taṇhāchandarāgassa pajahanaṁ.",
  "atk-s0515a2:263_10": "Kāyasaṅkhāranirodhoti assāsapassāsānaṁ nirodho āvaraṇo, catutthajjhānasamāpattisamāpajjanaṁ.",
  "atk-s0515a2:263_11": "Vacīsaṅkhāranirodhoti vitakkavicārānaṁ nirodho āvaraṇo, dutiyajjhānasamāpattisamāpajjanaṁ.",
  "atk-s0515a2:263_12": "Cittasaṅkhāranirodhoti saññāvedanānaṁ nirodho āvaraṇo, saññāvedayitanirodhasamāpattisamāpajjanaṁ.",
  "atk-s0515a2:264_0": "Paṭhamagāthāya kāyamunintiādīsu kāyaduccaritappahānavasena kāyamuni. Vacīduccaritappahānavasena",
  "atk-s0515a2:264_1": "vācāmuni. Manoduccaritappahānavasena manomuni. Sabbākusalappahānavasena anāsavamuni.",
  "atk-s0515a2:264_2": "Moneyyasampannanti jānitabbaṁ jānitvā phale ṭhitattā moneyyasampannaṁ. Āhu sabbappahāyinanti",
  "atk-s0515a2:264_3": "sabbakilese pajahitvā ṭhitattā sabbappahāyinaṁ kathayanti.",
  "atk-s0515a2:265_0": "Dutiyagāthāya ninhātapāpakanti yo ajjhattabahiddhasaṅkhāte sabbasmimpi āyatane ajjhattabahiddhārammaṇavasena",
  "atk-s0515a2:265_1": "uppattirahāni sabbapāpakāni maggañāṇena ninhāya dhovitvā ṭhitattā ninhātapāpakaṁ",
  "atk-s0515a2:265_2": "āhūti evamattho daṭṭhabbo. Agāramajjhe vasantā agāramunino. Pabbajjupagatā anagāramunino.",
  "atk-s0515a2:265_3": "Tattha sekkhā sekkhamunino. Arahanto asekkhamunino. Paccekabuddhā paccekamunino.",
  "atk-s0515a2:265_4": "Sammāsambuddhā munimunino.",
  "atk-s0515a2:266_0": "Puna kathetukamyatāpucchāvasena “katame agāramunino”ti āha. Agārikāti kasigorakkhādiagārikakamme",
  "atk-s0515a2:266_1": "niyuttā. Diṭṭhapadāti diṭṭhanibbānā. Viññātasāsanāti viññātaṁ sikkhattayasāsanaṁ",
  "atk-s0515a2:266_2": "etesanti viññātasāsanā. Anagārāti kasigorakkhādiagāriyakammaṁ etesaṁ natthīti pabbajitā",
  "atk-s0515a2:266_3": "“anagārā”ti vuccanti. Satta sekkhāti sotāpannādayo satta. Tīsu sikkhāsu sikkhantīti",
  "atk-s0515a2:266_4": "sekkhā. Arahanto na sikkhantīti asekkhā. Taṁ taṁ kāraṇaṁ paṭicca ekakāva anācariyakāva",
  "atk-s0515a2:266_5": "catusaccaṁ bujjhitavantoti paccekabuddhā paccekamunino.",
  "atk-s0515a2:267_0": "Munimunino vuccanti tathāgatāti ettha aṭṭhahi kāraṇehi bhagavā tathāgato – tathā",
  "atk-s0515a2:267_1": "āgatoti tathāgato, tathā gatoti tathāgato, tathalakkhaṇaṁ āgatoti tathāgato, tathadhamme",
  "atk-s0515a2:267_2": "yāthāvato abhisambuddhoti tathāgato, tathadassitāya tathāgato, tathavāditāya tathāgato,",
  "atk-s0515a2:267_3": "tathākāritāya tathāgato, abhibhavanaṭṭhena tathāgatoti.",
  "atk-s0515a2:268_0": "Kathaṁ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0515a2:268_1": "sammāsambuddhā āgatā. Kiṁ vuttaṁ hoti? Yenābhinīhārena purimakā bhagavanto āgatā,",
  "atk-s0515a2:268_2": "teneva amhākampi bhagavā āgato. Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā",
  "atk-s0515a2:268_3": "dasa pāramiyo dasa upapāramiyo dasa paramatthapāramiyoti samatiṁsapāramiyo pūretvā",
  "atk-s0515a2:268_4": "aṅgapariccāgaṁ nayanadhanarajjaputtadārapariccāganti ime pañca mahāpariccāge pariccajitvā",
  "atk-s0515a2:268_5": "pubbayogapubbacariyadhammakkhānañātatthacariyādayo pūretvā buddhicariyāya koṭiṁ patvā",
  "atk-s0515a2:268_6": "āgatā, tathā amhākampi bhagavā āgato. Yathā ca purimakā bhagavanto cattāro satipaṭṭhāne,",
  "atk-s0515a2:268_7": "cattāro sammappadhāne, cattāro iddhipāde, pañcindriyāni, pañca balāni, satta bojjhaṅge,",
  "atk-s0515a2:268_8": "ariyaṁ aṭṭhaṅgikaṁ maggaṁ bhāvetvā pūretvā āgatā, tathā amhākampi bhagavā āgato.",
  "atk-s0515a2:268_9": "Evaṁ tathā āgatoti tathāgato.",
  "atk-s0515a2:269": "“Yathā ca dīpaṅkarabuddhaādayo, sabbaññubhāvaṁ munayo idhāgatā;",
  "atk-s0515a2:270": "Tathā ayaṁ sakyamunīpi āgato, tathāgato vuccati tena cakkhumā”ti.",
  "atk-s0515a2:271_0": "Kathaṁ tathā gatoti tathāgato? Yathā sampatijātā purimakā bhagavanto gatā. Kathañca",
  "atk-s0515a2:271_1": "te gatā? Te hi sampatijātā samehi pādehi pathaviyaṁ patiṭṭhāya uttarābhimukhā sattapadavītihārena gatā. Yathāha –",
  "atk-s0515a2:272_0": "“Sampatijāto, ānanda, bodhisatto samehi pādehi pathaviyaṁ patiṭṭhahitvā uttarābhimukho",
  "atk-s0515a2:272_1": "sattapadavītihārena gacchati, setamhi chatte anudhāriyamāne sabbā ca disā anuviloketi,",
  "atk-s0515a2:272_2": "āsabhiñca vācaṁ bhāsati – ‘aggohamasmi lokassa, jeṭṭhohamasmi lokassa, seṭṭhohamasmi",
  "atk-s0515a2:272_3": "lokassa, ayamantimā jāti, natthi dāni punabbhavo”’ti.",
  "atk-s0515a2:273_0": "Tañcassa gamanaṁ tathaṁ ahosi avitathaṁ anekesaṁ visesādhigamānaṁ pubbanimittabhāvena.",
  "atk-s0515a2:273_1": "Yañhi so sampatijāto samehi pādehi patiṭṭhāti, idamassa caturiddhipādapaṭilābhassa",
  "atk-s0515a2:273_2": "pubbanimittaṁ. Uttaramukhabhāvo panassa sabbalokuttarabhāvassa pubbanimittaṁ. Sattapadavītihāro",
  "atk-s0515a2:273_3": "sattabojjhaṅgaratanapaṭilābhassa. “Suvaṇṇadaṇḍā vītipatanti cāmarā”ti ettha vuttacāmarukkhepo",
  "atk-s0515a2:273_4": "pana sabbatitthiyanimmadanassa. Setacchattadhāraṇaṁ arahattavimuttivaravimalasetacchattapaṭilābhassa.",
  "atk-s0515a2:273_5": "Sabbadisānuvilokanaṁ sabbaññutānāvaraṇañāṇapaṭilābhassa. Āsabhivācābhāsanaṁ pana",
  "atk-s0515a2:273_6": "appaṭivattiyavaradhammacakkapavattanassa pubbanimittaṁ. Tathā ayaṁ bhagavāpi gato.",
  "atk-s0515a2:273_7": "Tañcassa gamanaṁ tathaṁ ahosi avitathaṁ tesaṁyeva visesādhigamānaṁ pubbanimittabhāvena. Tenāhu porāṇā –",
  "atk-s0515a2:274": "“Muhuttajātova gavampatī yathā, samehi pādehi phusī vasundharaṁ;",
  "atk-s0515a2:275": "So vikkamī satta padāni gotamo, setañca chattaṁ anudhārayuṁ marū.",
  "atk-s0515a2:276": "“Gantvāna so satta padāni gotamo, disā vilokesi samā samantato;",
  "atk-s0515a2:277": "Aṭṭhaṅgupetaṁ giramabbhudīrayi, sīho yathā pabbatamuddhaniṭṭhito”ti. ;",
  "atk-s0515a2:278": "Evaṁ tathā gatoti tathāgato.",
  "atk-s0515a2:279_0": "Atha vā yathā purimakā bhagavanto, ayampi bhagavā tatheva nekkhammena kāmacchandaṁ…pe…",
  "atk-s0515a2:279_1": "paṭhamajjhānena nīvaraṇe…pe… aniccānupassanāya niccasaññaṁ…pe… arahattamaggena sabbakilese",
  "atk-s0515a2:279_2": "pahāya gato, evampi tathā gatoti tathāgato.",
  "atk-s0515a2:280_0": "Kathaṁ tathalakkhaṇaṁ āgatoti tathāgato? Pathavīdhātuyā kakkhaḷattalakkhaṇaṁ tathaṁ",
  "atk-s0515a2:280_1": "avitathaṁ, āpodhātuyā paggharaṇalakkhaṇaṁ, tejodhātuyā uṇhattalakkhaṇaṁ, vāyodhātuyā",
  "atk-s0515a2:280_2": "vitthambhanalakkhaṇaṁ, ākāsadhātuyā asamphuṭṭhalakkhaṇaṁ, viññāṇadhātuyā vijānanalakkhaṇaṁ.",
  "atk-s0515a2:281": "Rūpassa ruppanalakkhaṇaṁ, vedanāya vedayitalakkhaṇaṁ, saññāya sañjānanalakkhaṇaṁ, saṅkhārānaṁ abhisaṅkharaṇalakkhaṇaṁ, viññāṇassa vijānanalakkhaṇaṁ.",
  "atk-s0515a2:282": "Vitakkassa abhiniropanalakkhaṇaṁ, vicārassa anumajjanalakkhaṇaṁ, pītiyā pharaṇalakkhaṇaṁ, sukhassa sātalakkhaṇaṁ, cittekaggatāya avikkhepalakkhaṇaṁ, phassassa phusanalakkhaṇaṁ.",
  "atk-s0515a2:283": "Saddhindriyassa adhimokkhalakkhaṇaṁ, vīriyindriyassa paggahalakkhaṇaṁ, satindriyassa upaṭṭhānalakkhaṇaṁ, samādhindriyassa avikkhepalakkhaṇaṁ, paññindriyassa pajānanalakkhaṇaṁ.",
  "atk-s0515a2:284": "Saddhābalassa assaddhiye akampiyalakkhaṇaṁ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṁ.",
  "atk-s0515a2:285_0": "Satisambojjhaṅgassa upaṭṭhānalakkhaṇaṁ, dhammavicayasambojjhaṅgassa pavicayalakkhaṇaṁ,",
  "atk-s0515a2:285_1": "vīriyasambojjhaṅgassa paggahalakkhaṇaṁ, pītisambojjhaṅgassa pharaṇalakkhaṇaṁ, passaddhisambojjhaṅgassa",
  "atk-s0515a2:285_2": "upasamalakkhaṇaṁ, samādhisambojjhaṅgassa avikkhepalakkhaṇaṁ, upekkhāsambojjhaṅgassa",
  "atk-s0515a2:285_3": "paṭisaṅkhānalakkhaṇaṁ.",
  "atk-s0515a2:286_0": "Sammādiṭṭhiyā dassanalakkhaṇaṁ, sammāsaṅkappassa abhiniropanalakkhaṇaṁ, sammāvācāya",
  "atk-s0515a2:286_1": "pariggahalakkhaṇaṁ, sammākammantassa samuṭṭhānalakkhaṇaṁ, sammāājīvassa vodānalakkhaṇaṁ,",
  "atk-s0515a2:286_2": "sammāvāyāmassa paggahalakkhaṇaṁ, sammāsatiyā upaṭṭhānalakkhaṇaṁ, sammāsamādhissa avikkhepalakkhaṇaṁ.",
  "atk-s0515a2:287_0": "Avijjāya aññāṇalakkhaṇaṁ, saṅkhārānaṁ cetanālakkhaṇaṁ, viññāṇassa vijānanalakkhaṇaṁ,",
  "atk-s0515a2:287_1": "nāmassa namanalakkhaṇaṁ, rūpassa ruppanalakkhaṇaṁ, saḷāyatanassa āyatanalakkhaṇaṁ,",
  "atk-s0515a2:287_2": "phassassa phusanalakkhaṇaṁ, vedanāya vedayitalakkhaṇaṁ, taṇhāya hetulakkhaṇaṁ, upādānassa",
  "atk-s0515a2:287_3": "gahaṇalakkhaṇaṁ, bhavassa āyūhanalakkhaṇaṁ, jātiyā nibbattilakkhaṇaṁ, jarāya jīraṇalakkhaṇaṁ,",
  "atk-s0515a2:287_4": "maraṇassa cutilakkhaṇaṁ.",
  "atk-s0515a2:288_0": "Dhātūnaṁ suññatalakkhaṇaṁ, āyatanānaṁ āyatanalakkhaṇaṁ, satipaṭṭhānānaṁ upaṭṭhānalakkhaṇaṁ,",
  "atk-s0515a2:288_1": "sammappadhānānaṁ padahanalakkhaṇaṁ, iddhipādānaṁ ijjhanalakkhaṇaṁ, indriyānaṁ adhipatilakkhaṇaṁ,",
  "atk-s0515a2:288_2": "balānaṁ akampiyalakkhaṇaṁ, bojjhaṅgānaṁ niyyānalakkhaṇaṁ, maggassa hetulakkhaṇaṁ.",
  "atk-s0515a2:289": "Saccānaṁ tathalakkhaṇaṁ, samathassa avikkhepalakkhaṇaṁ, vipassanāya anupassanālakkhaṇaṁ, samathavipassanānaṁ ekarasalakkhaṇaṁ, yuganaddhānaṁ anativattanalakkhaṇaṁ.",
  "atk-s0515a2:290_0": "Sīlavisuddhiyā saṁvaraṇalakkhaṇaṁ, cittavisuddhiyā avikkhepalakkhaṇaṁ, diṭṭhivisuddhiyā",
  "atk-s0515a2:290_1": "dassanalakkhaṇaṁ, khaye ñāṇassa samucchedalakkhaṇaṁ, anuppāde ñāṇassa passaddhilakkhaṇaṁ,",
  "atk-s0515a2:290_2": "chandassa mūlalakkhaṇaṁ.",
  "atk-s0515a2:291_0": "Manasikārassa samuṭṭhānalakkhaṇaṁ, phassassa samodhānalakkhaṇaṁ, vedanāya samosaraṇalakkhaṇaṁ,",
  "atk-s0515a2:291_1": "samādhissa pamukhalakkhaṇaṁ, satiyā ādhipateyyalakkhaṇaṁ, paññāya tatuttariyalakkhaṇaṁ,",
  "atk-s0515a2:291_2": "vimuttiyā sāralakkhaṇaṁ, amatogadhassa nibbānassa pariyosānalakkhaṇaṁ tathaṁ avitathaṁ,",
  "atk-s0515a2:291_3": "etaṁ tathalakkhaṇaṁ ñāṇagatiyā āgato avirajjhitvā patto anuppattoti tathāgato. Evaṁ",
  "atk-s0515a2:291_4": "tathalakkhaṇaṁ āgatoti tathāgato.",
  "atk-s0515a2:292": "Kathaṁ tathadhamme yāthāvato abhisambuddhoti tathāgato? Tathadhammā nāma cattāri ariyasaccāni. Yathāha –",
  "atk-s0515a2:293": "“Cattārimāni, bhikkhave, tathāni avitathāni anaññathāni. Katamāni cattāri? ‘Idaṁ dukkha’nti, bhikkhave, tathametaṁ avitathametaṁ anaññathameta”nti vitthāro.",
  "atk-s0515a2:294": "Tāni ca bhagavā abhisambuddhoti tathānaṁ abhisambuddhattā tathāgatoti vuccati. Abhisambuddhattho hi ettha gatasaddo.",
  "atk-s0515a2:295_0": "Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0515a2:295_1": "saṅkhārānaṁ avijjāpaccayasambhūtasamudāgataṭṭho tatho avitatho anaññatho. Tathā avijjāya",
  "atk-s0515a2:295_2": "saṅkhārānaṁ paccayaṭṭho…pe… jātiyā jarāmaraṇassa paccayaṭṭho tatho avitatho anaññatho.",
  "atk-s0515a2:295_3": "Taṁ sabbaṁ bhagavā abhisambuddho, tassāpi tathānaṁ abhisambuddhattā tathāgato. Evaṁ",
  "atk-s0515a2:295_4": "tathadhamme yāthāvato abhisambuddhoti tathāgato.",
  "atk-s0515a2:296_0": "Kathaṁ tathadassitāya tathāgato? Bhagavā yaṁ sadevake loke…pe… sadevamanussāya pajāya",
  "atk-s0515a2:296_1": "aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ āgacchantaṁ rūpārammaṇaṁ",
  "atk-s0515a2:296_2": "nāma atthi, taṁ sabbākārena jānāti passati. Evaṁ jānatā passatā ca tena taṁ iṭṭhāniṭṭhādivasena",
  "atk-s0515a2:296_3": "vā diṭṭhasutamutaviññātesu labbhamānakapadavasena vā “katamaṁ taṁ rūpaṁ rūpāyatanaṁ?",
  "atk-s0515a2:296_4": "Yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ",
  "atk-s0515a2:296_5": "pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṁ",
  "atk-s0515a2:296_6": "tathameva hoti, vitathaṁ natthi. Esa nayo sotadvārādīsupi āpāthamāgacchantesu saddādīsu.",
  "atk-s0515a2:296_7": "Vuttampi cetaṁ bhagavatā –",
  "atk-s0515a2:297_0": "“Yaṁ, bhikkhave, sadevakassa lokassa…pe… sadevamanussāya pajāya diṭṭhaṁ sutaṁ mutaṁ",
  "atk-s0515a2:297_1": "viññātaṁ pattaṁ pariyesitaṁ anuvicaritaṁ manasā, tamahaṁ jānāmi…pe… tamahaṁ abbhaññāsiṁ.",
  "atk-s0515a2:297_2": "Taṁ tathāgatassa viditaṁ, taṁ tathāgato na upaṭṭhāsī”ti.",
  "atk-s0515a2:298": "Evaṁ tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0515a2:299_0": "Kathaṁ tathavāditāya tathāgato? Yaṁ rattiṁ bhagavā bodhimaṇḍe aparājitapallaṅke nisinno",
  "atk-s0515a2:299_1": "catunnaṁ mārānaṁ matthakaṁ madditvā anuttaraṁ sammāsambodhiṁ abhisambuddho, yañca",
  "atk-s0515a2:299_2": "rattiṁ yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0515a2:299_3": "kāle paṭhamabodhiyampi majjhimabodhiyampi pacchimabodhiyampi yaṁ bhagavatā bhāsitaṁ",
  "atk-s0515a2:299_4": "suttaṁ geyyaṁ…pe… vedallaṁ. Sabbaṁ taṁ atthato byañjanato ca anupavajjaṁ anūnamanadhikaṁ",
  "atk-s0515a2:299_5": "sabbākāraparipuṇṇaṁ rāgamadanimmadanaṁ dosamohamadanimmadanaṁ, natthi tattha vālaggamattampi",
  "atk-s0515a2:299_6": "pakkhalitaṁ, sabbaṁ taṁ ekamuddikāya lañchitaṁ viya, ekanāḷiyā mitaṁ viya, ekatulāya",
  "atk-s0515a2:299_7": "tulitaṁ viya ca tathameva hoti avitathaṁ anaññathaṁ. Yathāha –",
  "atk-s0515a2:300_0": "“Yañca, cunda, rattiṁ tathāgato anuttaraṁ sammāsambodhiṁ abhisambujjhati, yañca rattiṁ",
  "atk-s0515a2:300_1": "anupādisesāya nibbānadhātuyā parinibbāyati, yaṁ etasmiṁ antare bhāsati lapati niddisati,",
  "atk-s0515a2:300_2": "sabbaṁ taṁ tatheva hoti no aññathā, tasmā ‘tathāgato’ti vuccatī”ti.",
  "atk-s0515a2:301": "Gadaattho hi ettha gatasaddo. Evaṁ tathavāditāya tathāgato.",
  "atk-s0515a2:302": "Api ca āgadanaṁ āgado, vacananti attho. Tatho aviparīto āgado assāti dakārassa takāraṁ katvā tathāgatoti evametasmiṁ atthe padasiddhi veditabbā.",
  "atk-s0515a2:303_0": "Kathaṁ tathākāritāya tathāgato? Bhagavato hi vācāya kāyo anulometi, kāyassāpi vācā.",
  "atk-s0515a2:303_1": "Tasmā yathāvādī tathākārī, yathākārī tathāvādī ca hoti. Evaṁbhūtassa cassa yathā",
  "atk-s0515a2:303_2": "vācā, kāyopi tathā gato pavattoti attho. Yathā ca kāyo, vācāpi tathā gatā pavattāti",
  "atk-s0515a2:303_3": "tathāgato. Tenevāha – “yathāvādī, bhikkhave, tathāgato tathākārī, yathākārī tathāvādī.",
  "atk-s0515a2:303_4": "Iti yathāvādī tathākārī, yathākārī tathāvādī. ‘Tasmā tathāgato’ti vuccatī”ti. Evaṁ",
  "atk-s0515a2:303_5": "tathākāritāya tathāgato.",
  "atk-s0515a2:304_0": "Kathaṁ abhibhavanaṭṭhena tathāgato? Upari bhavaggaṁ heṭṭhā avīciṁ pariyantaṁ katvā",
  "atk-s0515a2:304_1": "tiriyaṁ aparimāṇāsu lokadhātūsu sabbasatte abhibhavati sīlena samādhinā paññāya vimuttiyā",
  "atk-s0515a2:304_2": "vimuttiñāṇadassanena, na tassa tulā vā pamāṇaṁ vā atthi, atha kho atulo appameyyo",
  "atk-s0515a2:304_3": "anuttaro rājātirājā devānaṁ atidevo sakkānaṁ atisakko brahmānaṁ atibrahmā. Tenāha –",
  "atk-s0515a2:305": "“Sadevake, bhikkhave, loke…pe… sadevamanussāya pajāya tathāgato abhibhū anabhibhūto aññadatthudaso vasavattī, tasmā ‘tathāgato’ti vuccatī”ti.",
  "atk-s0515a2:306_0": "Tatthevaṁ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0515a2:306_1": "ca. Tena hesa mahānubhāvo bhisakko dibbāgadena sappe viya sabbaparappavādino sadevakañca",
  "atk-s0515a2:306_2": "lokaṁ abhibhavati. Iti sabbalokābhibhavane tatho aviparīto desanāvilāsamayo ceva",
  "atk-s0515a2:306_3": "puññamayo ca agado assāti dakārassa takāraṁ katvā tathāgatoti veditabbo. Evaṁ abhibhavanaṭṭhena tathāgato.",
  "atk-s0515a2:307_0": "Api ca tathāya gatotipi tathāgato, tathaṁ gatotipi tathāgato. Gatoti avagato, atīto",
  "atk-s0515a2:307_1": "patto paṭipannoti attho. Tattha sakalaṁ lokaṁ tīraṇapariññāya tathāya gato avagatoti",
  "atk-s0515a2:307_2": "tathāgato, lokasamudayaṁ pahānapariññāya tathāya gato atītoti tathāgato, lokanirodhaṁ",
  "atk-s0515a2:307_3": "sacchikiriyāya tathāya gato pattoti tathāgato, lokanirodhagāminiṁ paṭipadaṁ tathaṁ",
  "atk-s0515a2:307_4": "gato paṭipannoti tathāgato. Tena yaṁ vuttaṁ bhagavatā –",
  "atk-s0515a2:308_0": "“Loko, bhikkhave, tathāgatena abhisambuddho, lokasmā tathāgato visaṁyutto. Lokasamudayo,",
  "atk-s0515a2:308_1": "bhikkhave, tathāgatena abhisambuddho, lokasamudayo tathāgatassa pahīno. Lokanirodho,",
  "atk-s0515a2:308_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0515a2:308_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0515a2:308_4": "bhāvitā. Yaṁ, bhikkhave, sadevakassa lokassa…pe… anuvicaritaṁ manasā, sabbaṁ taṁ",
  "atk-s0515a2:308_5": "tathāgatena abhisambuddhaṁ. Tasmā ‘tathāgato’ti vuccatī”ti.",
  "atk-s0515a2:309_0": "Tassa evampi attho veditabbo. Idampi ca tathāgatassa tathāgatabhāvadīpena mukhamattameva.",
  "atk-s0515a2:309_1": "Sabbākārena pana tathāgatova tathāgatassa tathāgatabhāvaṁ vaṇṇeyya. Yasmā pana sabbabuddhā",
  "atk-s0515a2:309_2": "tathāgataguṇenāpi samasamā, tasmā sabbesaṁ vasena “tathāgatā”ti āha.",
  "atk-s0515a2:310_0": "Arahantoti kilesehi ārakattā, arīnaṁ arānañca hatattā, paccayādīnaṁ arahattā, pāpakaraṇe",
  "atk-s0515a2:310_1": "rahābhāvā tathāgato arahaṁ. Ārakā hi so sabbakilesehi suvidūravidūre ṭhito maggena",
  "atk-s0515a2:310_2": "savāsanānaṁ kilesānaṁ viddhaṁsitattāti ārakattā arahaṁ.",
  "atk-s0515a2:311": "“So tato ārakā nāma, yassa yenāsamaṅgitā;",
  "atk-s0515a2:312": "Asamaṅgī ca dosehi, nātho tenārahaṁ mato”.",
  "atk-s0515a2:313": "Te cānena kilesārayo maggena hatāti arīnaṁ hatattāpi arahaṁ.",
  "atk-s0515a2:314": "“Yasmā rāgādisaṅkhātā, sabbepi arayo hatā;",
  "atk-s0515a2:315": "Paññāsatthena nāthena, tasmāpi arahaṁ mato”.",
  "atk-s0515a2:316_0": "Yañcetaṁ avijjābhavataṇhāmayanābhiṁ puññādiabhisaṅkhārānaṁ jarāmaraṇanemiṁ āsavasamudayamayena",
  "atk-s0515a2:316_1": "akkhena vijjhitvā tibhavarathe samāyojitaṁ anādikālappavattaṁ saṁsāracakkaṁ, tassānena",
  "atk-s0515a2:316_2": "bodhimaṇḍe vīriyapādehi sīlapathaviyaṁ patiṭṭhāya saddhāhatthena kammakkhayakaraṁ",
  "atk-s0515a2:316_3": "ñāṇapharasuṁ gahetvā sabbe arā hatāti arahaṁ.",
  "atk-s0515a2:317": "“Arā saṁsāracakkassa, hatā ñāṇāsinā yato;",
  "atk-s0515a2:318": "Lokanāthena tenesa, ‘araha’nti pavuccati”.",
  "atk-s0515a2:319_0": "Aggadakkhiṇeyyattā ca cīvarādipaccaye arahati pūjāvisesañca, teneva ca uppanne tathāgate",
  "atk-s0515a2:319_1": "ye keci mahesakkhā devamanussā, na te aññattha pūjaṁ karonti. Tathā hi brahmā sahampati",
  "atk-s0515a2:319_2": "sinerumattena ratanadāmena tathāgataṁ pūjesi, yathābalañca aññe devā ca manussā ca",
  "atk-s0515a2:319_3": "bimbisārakosalarājādayo. Parinibbutampi ca bhagavantaṁ uddissa channavutikoṭidhanaṁ",
  "atk-s0515a2:319_4": "vissajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "atk-s0515a2:319_5": "Ko pana vādo aññesaṁ pūjāvisesānanti paccayādīnaṁ arahattāpi arahaṁ.",
  "atk-s0515a2:320": "“Pūjāvisesaṁ saha paccayehi, yasmā ayaṁ arahati lokanātho;",
  "atk-s0515a2:321": "Atthānurūpaṁ arahanti loke, tasmā jino arahati nāmametaṁ”.",
  "atk-s0515a2:322": "Yathā ca loke ye keci paṇḍitamānino bālā asilokabhayena raho pāpaṁ karonti, evamesa na kadāci pāpaṁ karotīti pāpakaraṇe rahābhāvatopi arahaṁ.",
  "atk-s0515a2:323": "“Yasmā natthi raho nāma, pāpakammesu tādino;",
  "atk-s0515a2:324": "Rahābhāvena tenesa, arahaṁ iti vissuto”.",
  "atk-s0515a2:325": "Evaṁ sabbathāpi –",
  "atk-s0515a2:326": "“Ārakattā hatattā ca, kilesārīna so muni;",
  "atk-s0515a2:327": "Hatasaṁsāracakkāro, paccayādīna cāraho;",
  "atk-s0515a2:328": "Na raho karoti pāpāni, arahaṁ tena vuccatī”ti.",
  "atk-s0515a2:329_0": "Yasmā pana sabbe buddhā arahattaguṇenāpi samasamā, tasmā sabbesampi vasena “arahanto”ti",
  "atk-s0515a2:329_1": "āha. Sammāsambuddhāti sammā sāmañca sabbadhammānaṁ buddhattā sammāsambuddho. Tathā",
  "atk-s0515a2:329_2": "hesa sabbadhamme sammāsambuddho, abhiññeyye dhamme abhiññeyyato, pariññeyye dhamme",
  "atk-s0515a2:329_3": "pariññeyyato, pahātabbe dhamme pahātabbato, sacchikātabbe dhamme sacchikātabbato,",
  "atk-s0515a2:329_4": "bhāvetabbe dhamme bhāvetabbato. Tenevāha –",
  "atk-s0515a2:330": "“Abhiññeyyaṁ abhiññātaṁ, bhāvetabbañca bhāvitaṁ;",
  "atk-s0515a2:331": "Pahātabbaṁ pahīnaṁ me, tasmā buddhosmi brāhmaṇā”ti. ;",
  "atk-s0515a2:332_0": "Atha vā cakkhu dukkhasaccaṁ, tassa mūlakāraṇabhāvena samuṭṭhāpikā purimataṇhā samudayasaccaṁ,",
  "atk-s0515a2:332_1": "ubhinnaṁ appavatti nirodhasaccaṁ, nirodhapajānanā paṭipadā maggasaccanti evaṁ ekekapaduddhārenāpi",
  "atk-s0515a2:332_2": "sabbadhamme sammā sāmañca buddho. Esa nayo sotaghānajivhākāyamanesu. Eteneva ca nayena",
  "atk-s0515a2:332_3": "rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo cha",
  "atk-s0515a2:332_4": "phassā, cakkhusamphassajā vedanādayo cha vedanā, rūpasaññādayo cha saññā, rūpasañcetanādayo",
  "atk-s0515a2:332_5": "cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo",
  "atk-s0515a2:332_6": "cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena",
  "atk-s0515a2:332_7": "dasa saññā, kesādayo dvattiṁsākārā, dvādasāyatanāni, aṭṭhārasa dhātuyo, kāmabhavādayo",
  "atk-s0515a2:332_8": "nava bhavā, paṭhamādīni cattāri jhānāni, mettābhāvanādayo catasso appamaññāyo, catasso",
  "atk-s0515a2:332_9": "arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.",
  "atk-s0515a2:333_0": "Tatrāyaṁ ekapadayojanā – jarāmaraṇaṁ dukkhasaccaṁ, jāti samudayasaccaṁ, ubhinnaṁ",
  "atk-s0515a2:333_1": "nissaraṇaṁ nirodhasaccaṁ, nirodhapajānanā paṭipadā maggasaccanti evaṁ ekekapaduddhārena",
  "atk-s0515a2:333_2": "sabbadhamme sammā sāmañca buddho anubuddho paṭividdho. Yaṁ vā pana kiñci atthi neyyaṁ",
  "atk-s0515a2:333_3": "nāma, sabbassa sammā sambuddhattā vimokkhantikañāṇavasena sammāsambuddho. Tesaṁ pana",
  "atk-s0515a2:333_4": "vibhāgo upari āvi bhavissati. Yasmā pana sabbabuddhā sammāsambuddhaguṇenāpi samasamā,",
  "atk-s0515a2:333_5": "tasmā sabbesampi vasena “sammāsambuddhā”ti āha.",
  "atk-s0515a2:334_0": "Monenāti kāmañhi moneyyapaṭipadāsaṅkhātena maggañāṇamonena muni nāma hoti, idha pana",
  "atk-s0515a2:334_1": "tuṇhībhāvaṁ sandhāya “na monenā”ti vuttaṁ. Mūḷharūpoti tuccharūpo. Aviddasūti aviññū.",
  "atk-s0515a2:334_2": "Evarūpo hi tuṇhībhūtopi muni nāma na hoti. Atha vā moneyyamuni nāma na hoti, tucchabhāvo",
  "atk-s0515a2:334_3": "ca pana aññāṇī ca hotīti attho. Yo ca tulaṁva paggayhāti yathā hi tulaṁ gahetvā ṭhito",
  "atk-s0515a2:334_4": "atirekaṁ ce hoti, harati, ūnaṁ ce hoti, pakkhipati; evameva so atirekaṁ haranto viya",
  "atk-s0515a2:334_5": "pāpaṁ harati parivajjeti, ūnake pakkhipanto viya kusalaṁ paripūreti. Evañca pana",
  "atk-s0515a2:334_6": "karonto sīlasamādhipaññāvimuttivimuttiñāṇadassanasaṅkhātaṁ varaṁ uttamameva ādāya",
  "atk-s0515a2:334_7": "pāpāni akusalakammāni parivajjeti sa muni nāmāti attho. Tena so munīti kasmā pana",
  "atk-s0515a2:334_8": "so munīti ce? Yaṁ heṭṭhā vuttakāraṇaṁ, tena so munīti attho. Yo munāti ubho loketi",
  "atk-s0515a2:334_9": "yo puggalo imasmiṁ khandhādiloke tulaṁ āropetvā minanto viya “ime ajjhattikā khandhā,",
  "atk-s0515a2:334_10": "ime bāhirā”tiādinā nayena ime ubho atthe munāti. Muni tena pavuccatīti tena pana",
  "atk-s0515a2:334_11": "kāraṇena “munī”ti vuccatiyevāti attho.",
  "atk-s0515a2:335_0": "Asatañcāti gāthāya ayaṁ saṅkhepattho – yvāyaṁ akusalakusalappabhedo, asatañca satañca",
  "atk-s0515a2:335_1": "dhammo, taṁ “ajjhattaṁ bahiddhā”ti imasmiṁ sabbaloke pavicayañāṇena asatañca satañca",
  "atk-s0515a2:335_2": "ñatvā dhammaṁ. Tassa ñātattā eva, rāgādibhedato sattavidhaṁ saṅgaṁ taṇhādiṭṭhibhedato",
  "atk-s0515a2:335_3": "duvidhaṁ jālañca aticca atikkamitvā ṭhito, so tena monasaṅkhātena pavicayañāṇena",
  "atk-s0515a2:335_4": "samannāgatattā muni. Devamanussehi pūjitoti idaṁ panassa thutivacanaṁ. So hi khīṇāsavamunittā",
  "atk-s0515a2:335_5": "devamanussānaṁ pūjāraho hoti, tasmā evaṁ vuttoti.",
  "atk-s0515a2:336_0": "Sallanti mūlapadaṁ. Satta sallānīti gaṇanaparicchedo. Rāgasallanti rañjanaṭṭhena",
  "atk-s0515a2:336_1": "rāgo ca pīḷājanakatāya antotudanatāya dunnīharaṇatāya sallañcāti rāgasallaṁ. Dosasallādīsupi",
  "atk-s0515a2:336_2": "eseva nayo. Abbūḷhasalloti mūlapadaṁ. Abbahitasalloti nīhaṭasallo. Uddhatasalloti",
  "atk-s0515a2:336_3": "uddhaṁ haṭasallo uddharitasallo. Samuddhatasalloti upasaggavasena vutto. Uppāṭitasalloti",
  "atk-s0515a2:336_4": "luñcitasallo. Samuppāṭitasalloti upasaggavaseneva.",
  "atk-s0515a2:337_0": "Sakkaccakārīti dānādīnaṁ kusaladhammānaṁ bhāvanāya puggalassa vā deyyadhammassa vā",
  "atk-s0515a2:337_1": "sakkaccakaraṇavasena sakkaccakārī. Satatabhāvakaraṇena sātaccakārī. Aṭṭhitakaraṇena",
  "atk-s0515a2:337_2": "aṭṭhitakārī. Yathā nāma kakaṇṭako thokaṁ gantvā thokaṁ tiṭṭhati, na nirantaraṁ gacchati;",
  "atk-s0515a2:337_3": "evameva yo puggalo ekadivasaṁ dānaṁ datvā pūjaṁ vā katvā dhammaṁ vā sutvā samaṇadhammaṁ",
  "atk-s0515a2:337_4": "vā katvā puna cirassaṁ karoti, taṁ na nirantaraṁ pavatteti. So “asātaccakārī, anaṭṭhitakārī”ti",
  "atk-s0515a2:337_5": "vuccati. Ayaṁ evaṁ na karotīti aṭṭhitakārī. Anolīnavuttikoti nirantarakaraṇasaṅkhātassa",
  "atk-s0515a2:337_6": "vipphārassa bhāvena na līnavuttikoti anolīnavuttiko. Anikkhittacchandoti kusalakaraṇe",
  "atk-s0515a2:337_7": "vīriyacchandassa anikkhittabhāvena anikkhittacchando. Anikkhittadhuroti vīriyadhurassa",
  "atk-s0515a2:337_8": "anoropanena anikkhittadhuro, anosakkitamānasoti attho. Yo tattha chando ca vāyāmo",
  "atk-s0515a2:337_9": "cāti yo tesu kusaladhammesu kattukamyatādhammacchando ca payattasaṅkhāto vāyāmo ca.",
  "atk-s0515a2:337_10": "Ussahanavasena ussāho ca. Adhimattussahanavasena ussoḷhī ca. Vāyāmo ceso pāraṁ gamanaṭṭhena.",
  "atk-s0515a2:337_11": "Ussāho ceso pubbaṅgamanaṭṭhena. Ussoḷhī ceso adhimattaṭṭhena. Appaṭivāni cāti anivattanā",
  "atk-s0515a2:337_12": "ca. Sati ca sampajaññanti saratīti sati. Sampajānātīti sampajaññaṁ, samantato pakārehi",
  "atk-s0515a2:337_13": "jānātīti attho. Sātthakasampajaññaṁ sappāyasampajaññaṁ gocarasampajaññaṁ asammohasampajaññanti",
  "atk-s0515a2:337_14": "imassa sampajānassa vasena bhedo veditabbo. Ātappanti kilesatāpanavīriyaṁ. Padhānanti",
  "atk-s0515a2:337_15": "uttamavīriyaṁ. Adhiṭṭhānanti kusalakaraṇe patiṭṭhābhāvo. Anuyogoti anuyuñjanaṁ. Appamādoti",
  "atk-s0515a2:337_16": "nappamajjanaṁ, satiyā avippavāso.",
  "atk-s0515a2:338_0": "Imaṁ lokaṁ nāsīsatīti mūlapadaṁ. Sakattabhāvanti attano attabhāvaṁ. Parattabhāvanti",
  "atk-s0515a2:338_1": "paraloke attabhāvaṁ. Sakarūpavedanādayo attano pañcakkhandhe, pararūpavedanādayo",
  "atk-s0515a2:338_2": "ca paraloke pañcakkhandhe. Kāmadhātunti kāmabhavaṁ. Rūpadhātunti rūpabhavaṁ. Arūpadhātunti",
  "atk-s0515a2:338_3": "arūpabhavaṁ. Puna rūpārūpavasena dukaṁ dassetuṁ kāmadhātuṁ rūpadhātuṁ ekaṁ katvā,",
  "atk-s0515a2:338_4": "arūpadhātuṁ ekaṁ katvā vuttaṁ. Gatiṁ vāti patiṭṭhānavasena pañcagati vuttā. Upapattiṁ",
  "atk-s0515a2:338_5": "vāti nibbattivasena catuyoni vuttā. Paṭisandhiṁ vāti tiṇṇaṁ bhavānaṁ ghaṭanavasena",
  "atk-s0515a2:338_6": "paṭisandhi vuttā. Bhavaṁ vāti kammabhavavasena. Saṁsāraṁ vāti khandhādīnaṁ abbocchinnavasena.",
  "atk-s0515a2:338_7": "Vaṭṭaṁ vāti tebhūmakavaṭṭaṁ nāsīsatīti.",
  "atk-s0515a2:339": "Saddhammappajjotikāya mahāniddesaṭṭhakathāya",
  "atk-s0515a2:340": "Guhaṭṭhakasuttaniddesavaṇṇanā niṭṭhitā."
}