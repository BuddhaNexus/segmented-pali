{
  "anya-e0702n6:0": "6. Aparantaraṭṭhasāsanavaṁsakathāmaggo",
  "anya-e0702n6:1_0": "6. Idāni pana marammamaṇḍale aparantaraṭṭhe sāsanavaṁsaṁ vakkhāmi. Amhākañhi marammaraṭṭhe",
  "anya-e0702n6:1_1": "suppādakatitthe vāṇijagāme vasante cūḷapuṇṇa mahāpuṇṇedve bhātike paṭicca bhagavato",
  "anya-e0702n6:1_2": "dharamānasseva atirekavīsativassakālato pabhuti sāsanaṁ patiṭṭhāsi. Na pana tāva",
  "anya-e0702n6:1_3": "byāpetvā patiṭṭhāsi. Teneva puna sāsanassa patiṭṭhāpanatthāya mahāmoggaliputtatissatthero",
  "anya-e0702n6:1_4": "yonakadhammarakkhitattheraṁ pesesīti.",
  "anya-e0702n6:2_0": "Bhagavā pana lohitacandanavihāraṁ paṭiggahetvā sattasattāhāni nisīditvā samāgatānaṁ",
  "anya-e0702n6:2_1": "devamanussānaṁ dhammarasaṁ adāsi. Sattāhesu ca ekasmiṁ ahu caturāsītipāṇasahassānaṁ",
  "anya-e0702n6:2_2": "dhammābhisamayo ahosi. Pañcasatamattehi ca pāsādehi āgacchanto antarāmagge saccabandhapabbate",
  "anya-e0702n6:2_3": "nisinnassa saccabandhassa nāma isino dhammaṁ desetvā chahi abhiññāhi saddhiṁ arahattaṁ",
  "anya-e0702n6:2_4": "pāpesi. Vāṇijagāme ca isidinnaseṭṭhi ādīnampi dhammarasaṁ pāyesi. Iccevaṁ saccabandhaisidinnamahāpuṇṇādayo",
  "anya-e0702n6:2_5": "paṭicca amhākaṁ marammamaṇḍale sāsanaṁ patiṭṭhāsi.",
  "anya-e0702n6:3": "Idaṁ marammamaṇḍale aparantaraṭṭhe paṭhamaṁ sāsanassa",
  "anya-e0702n6:4": "Patiṭṭhānaṁ.",
  "anya-e0702n6:5_0": "Bhagavato parinibbutato pañcatiṁsādhike dvivassasate sampatte tatiyasaṅgītiṁ saṅgāyitvā",
  "anya-e0702n6:5_1": "avasāne mahāmoggaliputtatissatthero attano saddhivihārikaṁ yonakadhammarakkhitattheraṁ",
  "anya-e0702n6:5_2": "saddhiṁ catūhi bhikkhūhi aparantaraṭṭhaṁ pesesi. Aparantaraṭṭhañca nāma amhākaṁ marammamaṇḍale",
  "anya-e0702n6:5_3": "sunāparantaraṭṭhameva. Tamatthaṁ pana heṭṭhā avocumhā.",
  "anya-e0702n6:6_0": "Yonakadhammarakkhitattheropi aparantaraṭṭhaṁ āgantvā aggikkhandhopamasuttena raṭṭhavāsīnaṁ",
  "anya-e0702n6:6_1": "pasādesi. Sattatimattānaṁ pāṇasahassānaṁ dhammarasaṁ pāyesi. Raṭṭhavāsino ca bahavo",
  "anya-e0702n6:6_2": "sāsane pabbajiṁsu. Rājakulatopi sahassamattā pabbajiṁsu. Itthīnaṁ pana atirekasaṭṭhisahassamattā",
  "anya-e0702n6:6_3": "pabbajiṁsu. Tañca na aggikkhandhopamasuttantaṁ sutvā pabbajantīnaṁ itthīnaṁ vasena",
  "anya-e0702n6:6_4": "vuttaṁ, atha kho ādito paṭṭhāya yāvacirakālā sāsanaṁ pasīditvā pabbajantīnaṁ itthīnaṁ",
  "anya-e0702n6:6_5": "vasena vuttanti daṭṭhabbaṁ. Kasmāti ce, itthīnaṁ bhikkhunīnaṁ santikeyeva pabbajituṁ",
  "anya-e0702n6:6_6": "yuttattā yonakadhammarakkhitattherena ca saddhiṁ bhikkhunīnaṁ anāgatattā. Evaṁ cirakālaṁ",
  "anya-e0702n6:6_7": "atikkamitvā pacchā bhikkhuniyo āgantvā tāsaṁ santike pabbajitānaṁ vasena vuttanti",
  "anya-e0702n6:6_8": "daṭṭhabbaṁ. Sīhaḷadīpe anuḷādeviyo pabbajitakāle mahāmahindattherassa saṅghamittātheriyā",
  "anya-e0702n6:6_9": "pakkosanatā idha ñāpakāti. Evaṁ yonakadhammarakkhitattheraṁ paṭicca aparantaraṭṭhe",
  "anya-e0702n6:6_10": "sattānaṁ bahupakāro ahosi. Tenevaṭṭhakathāyaṁ–",
  "anya-e0702n6:7": "Aparantaṁ vigāhitvā, yonako dhammarakkhito;",
  "anya-e0702n6:8": "Aggikkhandhūpamenettha, pasādesi jane bahūti.",
  "anya-e0702n6:9_0": "Tatthāyaṁ adhippāya viseso gahetabbo. Kathaṁ. Aggikkhandhopamasuttantaṁ nāma bhikkhūnaṁ",
  "anya-e0702n6:9_1": "paṭipattivasena vuttaṁ, taṁ bhikkhūnaṁyeva desetuṁ vaṭṭati, theropi tattha taṁ desesi,",
  "anya-e0702n6:9_2": "tasmā puṇṇasaccabandhādayo paṭicca bhagavato dharamānassa vīsativassakāleyeva sāsanaṁ",
  "anya-e0702n6:9_3": "aparantaraṭṭhe patiṭṭhahitvā kasmiñci kasmiñci ṭhāne bhikkhūnaṁ saṁvijjamānattā tesaṁ",
  "anya-e0702n6:9_4": "bhikkhūnaṁ saṅgahetvā desetuṁ pacchā āgatānañca bhikkhūnaṁ parisuddhācārataṁ viññāpetuṁ",
  "anya-e0702n6:9_5": "aggikkhandhopamasuttaṁ thero desesīti. Evañca sati arimaddananagare samaṇakuttakānaṁ",
  "anya-e0702n6:9_6": "saṁvijjamānabhāvaṁ vakkhamānena vacanena sameti.",
  "anya-e0702n6:10": "Idaṁ marammamaṇḍale aparantaraṭṭhe dutiyaṁ",
  "anya-e0702n6:11": "Sāsanassa patiṭṭhānaṁ.",
  "anya-e0702n6:12_0": "Yasmā pana buddhe, bhagavā puṇṇattherassa yācanamārabbha aparantaraṭṭhaṁ āgantvā",
  "anya-e0702n6:12_1": "vāṇije hi kārite candanavihāre vasitvā ekasmiṁ samaye ānandena pacchāsamaṇena tambadīparaṭṭhampi",
  "anya-e0702n6:12_2": "desacārikaṁ āhiṇḍi. Āhiṇḍitvā arimaddananagaraṭṭhānasamīpaṁ patvā pabbatamuddhani",
  "anya-e0702n6:12_3": "ṭhatvā anāgate kho ānanda imasmiṁ padese sammuti nāma rājā arimaddanaṁ nāma nagaraṁ",
  "anya-e0702n6:12_4": "māpessati , tasmiñca nagare mama sāsanaṁ virūḷaṁ hutvā patiṭṭhahissatīti byākāsi.",
  "anya-e0702n6:12_5": "Ayamattho porāṇavedapātthakesu vutto.",
  "anya-e0702n6:13_0": "Yonakadhammarakkhitatthero ca aparantaraṭṭhaṁ āgantvā tambadīparaṭṭhampi āhiṇḍitvā",
  "anya-e0702n6:13_1": "tambadīparaṭṭhavāsīnampi dhammarasaṁ pāyesiyeva. Ayamattho khattiyakulato eva purisasahassāni",
  "anya-e0702n6:13_2": "pabbajiṁsūti aṭṭhakathāyaṁ vuttattā viññāyati. Tadā hi aparantaraṭṭhe khattiyo natthi,",
  "anya-e0702n6:13_3": "tambadīparaṭṭhindoyeva taṁ anusāsetvā ati vasati, khattiye ca āsante kuto khattiyakulāni",
  "anya-e0702n6:13_4": "bhavissanti, teneva tambadīparaṭṭhato purisasahassāni pabbajiṁsūti viññātabbaṁ. Tasmā",
  "anya-e0702n6:13_5": "tambadīpikasāsanavaṁsampi idha vattuṁ yujjati.",
  "anya-e0702n6:14_0": "Tenidāni tambadīpikāsāsanavaṁsaṁ pavakkhāmi. Amhākañhi marammamaṇḍale tambadīparaṭṭhe",
  "anya-e0702n6:14_1": "arimaddananagare sammutirājā nāma bhūpālo rajjaṁ karesi. Tato paṭṭhāya yāva anuruddharaññā",
  "anya-e0702n6:14_2": "samathi nāmake dese nisinnānaṁ tiṁsamattānaṁ samaṇakuttakānaṁ saṭṭhisahassamattānaṁ",
  "anya-e0702n6:14_3": "sissānaṁ ovādaṁ datvā cariṁsu.",
  "anya-e0702n6:15_0": "Tesaṁ pana samaṇakuttakānaṁ ayaṁ vādo,- sace yo pāṇātipātaṁ kareyya, so īdisaṁ parittaṁ",
  "anya-e0702n6:15_1": "bhaṇanto tamhā pāpakammā parimucceyya, sace pana yo mātāpitaraṁ hantvā anantariyakammato",
  "anya-e0702n6:15_2": "parimuccitukāmo bhaveyya, īdisaṁ parittaṁ bhaṇeyya, sacepi puttadhitānaṁ āvāhavivāhakammaṁ",
  "anya-e0702n6:15_3": "kattukāmo bhaveyya, ācariyānaṁ paṭhamaṁ niyyādetvā āvāhavivāhakammaṁ kātabbaṁ, yo",
  "anya-e0702n6:15_4": "idaṁ cārittaṁ atikkameyya, bahu apuññaṁ pasaveyyāti evamādīhi micchāvādehi attano",
  "anya-e0702n6:15_5": "attano upagatānaṁ ovādaṁ adaṁsu. Tamatthaṁ sutvā anuruddharājā paricitapuñño tesaṁ",
  "anya-e0702n6:15_6": "vādaṁ na ruci. Ayaṁ tesaṁ micchāvādoti.",
  "anya-e0702n6:16_0": "Tadā ca arimaddananagare arahanto nāma thero āgantvā sāsanaṁ patiṭṭhāpesi. Ayaṁ arahantattherassa",
  "anya-e0702n6:16_1": "aṭṭhuppatti,– rājavaṁsāgataparittanidānāgatasāsanappaveṇiyāgatavasena tividhā hoti.",
  "anya-e0702n6:17_0": "Tatthāyaṁ rājavaṁsāgataṭṭhuppatti,– tadā hi sunāparantatambadīparaṭṭhesu sabbena",
  "anya-e0702n6:17_1": "sabbaṁ sabbadā thiraṁ sāsanaṁ na tāva patiṭṭhāsi. Teneva bhagavato byākataniyāmena",
  "anya-e0702n6:17_2": "sāsanaṁ patiṭṭhāpessāmāti cintetvā mahātherā sakkassa devānamindassa santikaṁ gantvā",
  "anya-e0702n6:17_3": "sāsanaṁ anuggahituṁ samatthaṁ puggalaṁ dehīti yāciṁsu. Sakkoca devānamindo tāvatiṁsabhavane",
  "anya-e0702n6:17_4": "ekaṁ devaputtaṁ yācitvā ekissā brāhmaṇiyā kucchimhi paṭisandhiṁ gaṇhāpesi. Dasamāsaccayena",
  "anya-e0702n6:17_5": "vijāyanakāle sīlabuddhi nāma thero anurakkhitvā vaye sampatte pabbājesi. Tīsu piṭakesu",
  "anya-e0702n6:17_6": "ativiya cheko hutvā arahattaṁ pāpuṇi. Arahantoti nāmena pākaṭo ahosi.",
  "anya-e0702n6:18_0": "Soca thero marammamaṇḍale jinasāsanaṁ vijjotāpetuṁ arimaddananagaraṁ āgantvā nagarato",
  "anya-e0702n6:18_1": "avidūre ekasmiṁ araññe nisīdi. Tadā sakko devānamindo ekaṁ nesādaṁ palobhetvā tassa",
  "anya-e0702n6:18_2": "theraṁ dassesi. Atha nesādassa etadahosi,– ayaṁ pana amanusso yakkho bhaveyya, sace",
  "anya-e0702n6:18_3": "pana manusso bhaveyya, evaṁ sati milakkhujātiko bhaveyyāti. Evaṁ pana cintetvā rañño",
  "anya-e0702n6:18_4": "dassanatthāya nagaraṁ ānesi. Thero ca aṭṭhaparikkhāre gahetvā anugacchi. Nesādā ca",
  "anya-e0702n6:18_5": "theraṁ ānetvā rañño dassesi.",
  "anya-e0702n6:19_0": "Rājā disvā santindriyo ayaṁ, na milakkhujātiko, imassa abbhantare sāradhammo atthi",
  "anya-e0702n6:19_1": "maññeti laddhasūriyobhāsaṁviya padumaṁ phullacittaṁ hutvā vīmaṁsetukāmo theraṁ āha,–",
  "anya-e0702n6:19_2": "attano sāruppaṁ āsanaṁ ñatvā nisīdāhīti.",
  "anya-e0702n6:20_0": "Thero ca rājapallaṅkaṁ āruhitvā nasīdi. Rājā ca ayaṁ aggāsane nisīdi, avassaṁ aggapuggalo",
  "anya-e0702n6:20_1": "bhaveyyāti cintetvā tvaṁ kassa ñāti, kassa bhisso, kuto āgatosīti pucchi. Thero ca",
  "anya-e0702n6:20_2": "evamāha,– lokasmiṁ yo navaguṇasampanno bhagavā sammāsambuddho, tassāhaṁ ñāti, sobhagavāyeva",
  "anya-e0702n6:20_3": "mamācariyo, bhikkhusaṅghassa nisinnaṭṭhānato āgatomhīti.",
  "anya-e0702n6:21_0": "Rājā ca somanassappatto hutvā āha, tava ācariyena desitaṁ dhammaṁ ekadesato desehīti.",
  "anya-e0702n6:21_1": "Atha yathā siridhammāsokarañño nigrodhasāmaṇerena appamādadhammo desito, evaṁ appamādadhammaṁyeva thero desesi.",
  "anya-e0702n6:22_0": "Rājā ca puna āha,– kuhiṁ dāni sammāsambuddho nisīdati, tena pana desito dhammo katippamāṇo,",
  "anya-e0702n6:22_1": "tassa sāvakā pana katippamāṇā, tumhādisā aññe atthi vā mā vāti. Idāni amhākaṁ ācariyo",
  "anya-e0702n6:22_2": "sammāsambuddho parinibbuto, dhātuyoyeva idāni atthi, tena pana desito dhammo caturāsītidhammakkhandhasahassappamāṇo,",
  "anya-e0702n6:22_3": "sudhammapure piṭakattayaṁ yugaḷavasena tiṁsavidhā atthi, mayā añño paramattha sammutivasena",
  "anya-e0702n6:22_4": "duvidhopi saṅgho atthīti.",
  "anya-e0702n6:23_0": "Taṁ sutvā rājā bhiyyosomattāya pasanno hutvā puna ārocesi,– mama bhante imasmiṁ paccakkhe",
  "anya-e0702n6:23_1": "natthi tayā añño nātho, ajjabhagge pāṇupetaṁ maṁ upāsakoti dhārehi, tava ovādaṁ ahaṁ",
  "anya-e0702n6:23_2": "sirasā paṭiggaṇhissāmīti.",
  "anya-e0702n6:24_0": "Tato pacchā araññakaṅgārahe ṭhāne vihāraṁ kārāpetvā adāsi. Samaṇakuttakānampii vādaṁ",
  "anya-e0702n6:24_1": "bhindi, yathā pana suvaṇṇapātiṁ labhitvā suvaṇṇabhājanaṁ labhitvā mattikābhājananti.",
  "anya-e0702n6:24_2": "Sakalepi ca raṭṭhe samaṇakuttakānaṁ vādaṁ jahāpesi. Tasmiñca kāle samaṇakuttakā hīnalābhā",
  "anya-e0702n6:24_3": "hutvā therassa upanāhaṁ bandhiṁsu. Te pana samaṇakuttakā araññe nissāmikāviya koleyakā",
  "anya-e0702n6:24_4": "sunakhā anāthā hutvā kāyikacetasikadukkhaṁ labhiṁsu.",
  "anya-e0702n6:25_0": "Rājā ca tamatthaṁ ñatvā yathā samaṇakuttakā nābhibhavanti, tathā ārakkhaṁ ṭhapesi.",
  "anya-e0702n6:25_1": "Te ca samaṇakuttake setavatthaṁ nivāsāpetvā āvudhagāhayodhabhāvena rājakamme niyojāpesi.",
  "anya-e0702n6:25_2": "Thero ca sāsane pasanne jane pabbājetvā upasampādetvā sāsanaṁ visodhāpesi. Rājā ca",
  "anya-e0702n6:25_3": "imasmiṁ raṭṭhe porāṇikā rājāno samaṇakuttakānaṁ vādaṁ gahetvā rajjaṁ kāresuṁ, sace",
  "anya-e0702n6:25_4": "hi pana tesaṁ anatthakarajjaṁ puna gaṇhāpetuṁ sakkuṇeyyaṁ, evaṁ sati ahaṁ tesaṁ anatthakarajjaṁ",
  "anya-e0702n6:25_5": "apanetvā sātthakarajjaṁ gaṇhāpetumicchāmīti anusocīti.",
  "anya-e0702n6:26": "Ayaṁ pana parittanidānāgataṭṭhuppatti, –",
  "anya-e0702n6:27_0": "Sīhaḷadīpe kira vippavāsīnagare nisinno eko bhikkhuupadvārāvatīnagaraṁ gantvā pariyattiṁ",
  "anya-e0702n6:27_1": "uggaṇhi. Tato pacchā sudhamma puraṁ gantvā pariyattiṁ uggaṇhi. Tasmiñca kāle sirikhettanagare",
  "anya-e0702n6:27_2": "pāṭalirukkhe eko gantho atthīti sutvā sudhammapurato sirikhettanagaraṁ agamāsi. Antarāmagge",
  "anya-e0702n6:27_3": "luddhako theraṁ passitvā ayaṁ yakkhoti maññitvā gahetvā anuruddharañño dassesi.",
  "anya-e0702n6:28_0": "Tadā rājā theraṁ pucchi,– ko pana tvanti. Ahaṁ mahārāja gobhamassa sāvakoti. Puna",
  "anya-e0702n6:28_1": "rājā pucchi,–tiṇṇaṁ pana ratanānaṁ kīdisoti. Thero āha,– mahosadhapaṇḍitoviya mahārāja",
  "anya-e0702n6:28_2": "buddho daṭṭhabbo, umaṅgoviya dhammo, videhasenā viya saṅghoti. Evaṁ upamāhi pakāsito",
  "anya-e0702n6:28_3": "rājā puna pucchi,–kiṁ nukho ime gotamassa sāvakāti. Na kho mahārāja ime gotamassa",
  "anya-e0702n6:28_4": "sāvakā, ime pana amhehi visabhāgā samaṇakuttakāye vāti. Evaṁ vutte tato paṭṭhāya",
  "anya-e0702n6:28_5": "te samaṇakuttake vijahi, tiṇaṁ viya nātimaññi. Pāṭalirukkhasu siratopi laddhaṁ tesaṁ",
  "anya-e0702n6:28_6": "ganthaṁ laddhaṭṭhāneyeva agginā jhāpesi. Tampi ṭhānaṁ yāvajjatanā aggijhāpanathalanti pākaṭanti.",
  "anya-e0702n6:29": "Thero ca vimāna vatthuṁ rañño desesi. Rājā ca pasīditvā sirikhettanagarato arimaddananagaraṁ paccāgamanakāle ānesi.",
  "anya-e0702n6:30_0": "Idaṁ pana pāṭalisusire laddhaganthassa kāraṇaṁ,- tesañhi samaṇakuttakānaṁ abbhantare",
  "anya-e0702n6:30_1": "eko upāyaccheko samaṇakuttako attano vādānurūpaṁ ganthaṁ katvā sirikhettanagare dvattiṁsaratanakkhandhassa",
  "anya-e0702n6:30_2": "pāṭalirukkhassa susire pavesetvā punappunaṁ udakena temetvā mattikāya limpetvā puna",
  "anya-e0702n6:30_3": "tacaṁ uppādetvā uṭṭhāpesi. Tadā mayaṁ supine pāṭalirukkhe sāragantho atthabyañjanasampanno",
  "anya-e0702n6:30_4": "eko atthītii passāmāti kolāhalaṁ uppādesuṁ. Taṁ sutvā rājā sirikhettanagaraṁ gantvā",
  "anya-e0702n6:30_5": "taṁ pāṭalirukkhaṁ bhinditvā gavesento taṁ ganthaṁ labhi. Ganthe pana sakavādavasena",
  "anya-e0702n6:30_6": "samaṇakuttakasāmaññatā īdisāyeva, ete gotamāsāvakā hontii, etesaṁyeva ācāro saggamaggapathabhūtoti",
  "anya-e0702n6:30_7": "evamādīhi kāraṇehi vuttaṁ. Rājā ca pasīditvā samaṇakuttakānaṁ bahūni dātabbāni adāsi.",
  "anya-e0702n6:30_8": "Tato pacchā therassa dhammakathaṁ sutvā taṁ agginā jhāpesīti evaṁ samaṇakuttakānaṁ",
  "anya-e0702n6:30_9": "vacanaṁ sutvā sirikhettanagaraṁ gantvā arimaddananagaraṁ paccāgacchanto theraṁ ānesīti",
  "anya-e0702n6:30_10": "daṭṭhabbaṁ. Arimaddananagaraṁ sampattakāle jetavanaṁ nāma vihāraṁ kārāpetvā adāsi.",
  "anya-e0702n6:30_11": "Thero ca tattha sāsānaṁ visodhetvā nisīdi. Rājā devasikaṁ udakaṁ ānetvā aggamahesī",
  "anya-e0702n6:30_12": "pana devasikaṁyeva piṇḍapātaṁ ānetvā bhojesi. Uppannakaṅkhā kālepi taṁtaṁkaṅkhāṭṭhānaṁ pucchīti.",
  "anya-e0702n6:31": "Ayaṁ pana sāsanappaveṇiyāgataṭṭhuppatti,–",
  "anya-e0702n6:32_0": "Sudhammapure hi samāpattilābhī anomadassī nāma thero soṇuttarattherānaṁ vaṁsānurukkhaṇavasena",
  "anya-e0702n6:32_1": "saddhiṁ pañcahi bhikkhu satehi nisīdi. Tassa pana padhānasisso adhisīlonāma, tassa",
  "anya-e0702n6:32_2": "padhānasisso prānadassī nāma, tassa padhānasisso kāḷo nāma, tassa padhānasisso arahanto",
  "anya-e0702n6:32_3": "nāma, tassa padhānasisso ariyavaṁso nāmāti.",
  "anya-e0702n6:33_0": "Idañca vacanaṁ-ko panesa uttarājīvamahātheroti. Ayañhi thero rāmaññadesiyaputto ariyavaṁsattherassa",
  "anya-e0702n6:33_1": "sisso. Ariyavaṁsatthero pana kappuṅganagaravāsī mahākāḷattherassa sisso. So pana",
  "anya-e0702n6:33_2": "sudhammanagaravāsino prānadassī mahātherassa sissoti kalyāṇī silālekhane vuttavacanena",
  "anya-e0702n6:33_3": "na sameti. Evampi sati yathicchita adhippāyo na nassatīti daṭṭhabbaṁ.",
  "anya-e0702n6:34_0": "Evaṁ nānācariyānaṁ vādo nānākārena dissamānopi arahantattherassa arimaddananagare",
  "anya-e0702n6:34_1": "sāsanaṁ anuggahetvā patiṭṭhānatāyevettha pamāṇanti katvā nāvamaññitabbo. Sabbesañhi",
  "anya-e0702n6:34_2": "ācariyānaṁ vādepi arahantatthero arimaddananagaraṁ āgantvā sāsanaṁ patiṭṭhāpesīti",
  "anya-e0702n6:34_3": "attho icchitabboyevāti.",
  "anya-e0702n6:35_0": "Arahantatthero pana mūlanāmena dhammadassīti pākaṭo sudhammapuravāsī sīlabuddhittherassa",
  "anya-e0702n6:35_1": "sissoti daṭṭhabbo. So ca thero pubbeva pabbajjakālato catūsu vedesu sikkhitasippo.",
  "anya-e0702n6:35_2": "Pabbajitvā pana sāḷakathaṁ piṭakattayaṁ uggaṇhitvā pāraṁ gantvā sabbattha pākaṭo.",
  "anya-e0702n6:35_3": "Sokkatayanagaraṁ anetvā manussā pūjenti. Tattha dasavassāni vasitvā puna sudhammapuraṁ",
  "anya-e0702n6:35_4": "āgantvā araññavāsaṁ samādiyi.",
  "anya-e0702n6:36_0": "Tato pacchā jinacakke ekasaṭṭhādhike pañcasate sahasseca sampatte kaliyuge ekūnāsītādhike",
  "anya-e0702n6:36_1": "tisate sampatte anuruddharājā rajjaṁ pāpuṇi. Tadā arimaddananagare samaṇakuttakā",
  "anya-e0702n6:36_2": "mayaṁ gotamasāvakāti vatvā tiṁsatiṁsavaggā hutvā nisīdiṁsu. Vaggavasena kira sahassamattāti.",
  "anya-e0702n6:36_3": "Anuruddharājā ca tesaṁ samaṇakuttakānaṁ āgāriyābrahmacariyādīni sutvā na pasīdi.",
  "anya-e0702n6:36_4": "Evampi paveṇiyā āgabhattā na pajahi. Arahantaṁ pana theraṁ passitvā tato paṭṭhāya",
  "anya-e0702n6:36_5": "tesaṁ samaṇakuttakānaṁ nibaddhavattāni bhinditvā sāsane pasīdi.",
  "anya-e0702n6:37": "Idaṁ marammamaṇḍale tambadīparaṭṭhe arimaddananagare arahantaṁ.",
  "anya-e0702n6:38": "Nāma theraṁ paṭicca tatiyaṁ sāsanassa patiṭṭhānaṁ.",
  "anya-e0702n6:39_0": "Tasmiñca kāle arahantatthero anuruddharājānaṁ āha,-tīsu sāsanesu pariyattisāsane",
  "anya-e0702n6:39_1": "tiṭṭhanteyeva paṭipatti sāsanaṁ tiṭṭhati, paṭipattisāsane tiṭṭhanteyeva paṭivedhasāsanaṁ",
  "anya-e0702n6:39_2": "tiṭṭhati, yathā hi gunnaṁ satepi sahassepi vijjamāne paveṇipa,likāya dhenuyā asati",
  "anya-e0702n6:39_3": "so vaṁso sāpaveṇī na ghaḷīyatii, evamevaṁ dhutaṅgadharānaṁ bhikkhūnaṁ satepi sahassepi",
  "anya-e0702n6:39_4": "vijjamāne pariyattiyā antarahitāya paṭivedho nāma na hoti, yathā pana nimikumbhiyo",
  "anya-e0702n6:39_5": "jānanatthāya pāsāṇa piṭṭhe akkharesu ṭhapitesu yāva akkharāni dharanti, tāva nidhikumbhiyo",
  "anya-e0702n6:39_6": "naṭṭhā nāma na honti, evamevaṁ pariyattiyā dharamānāya sāsanaṁ anantarahitaṁ nāma",
  "anya-e0702n6:39_7": "hoti, yathā ca mahato taḷākassa pāḷiyā thirāya udakaṁ na ṭhassatīti na vattabbaṁ,",
  "anya-e0702n6:39_8": "udake sati padumādīni pupphāni na pupphissantīti na vattabbaṁ, evamevaṁ mahātaḷākassa",
  "anya-e0702n6:39_9": "thirapāḷisadise tepiṭake buddhavacane sati udakasadisā paṭipattipūrakā kulaputtā",
  "anya-e0702n6:39_10": "natthīti na vattabbaṁ, tesu sati padumādipupphasadiso paṭivedho natthīti na vattabbaṁ,",
  "anya-e0702n6:39_11": "evaṁ ekantato pariyattimeva pamāṇaṁ, tasmā antamaso dvīsu pātimokkhasu vattamānesupi",
  "anya-e0702n6:39_12": "sāsanaṁ anantarahitameva, pariyattiyā antarahitāya suppaṭipannassāpi dhammābhisamayo",
  "anya-e0702n6:39_13": "natthi, anantarahitāya eva dhammābhisamayo atthi , idānipi amhākaṁ pariyattisāsanaṁ",
  "anya-e0702n6:39_14": "paripuṇṇaṁ natthi, sarīradhātuyo ca natthi, tasmā yattha pariyattisāsanaṁ sarīradhātuyo",
  "anya-e0702n6:39_15": "ca atthi, tattha paṇṇākārena saddhiṁ dūtaṁ pesetvā ānetabbā, evaṁ sati amhākaṁ raṭṭhe",
  "anya-e0702n6:39_16": "jinasāsanaṁ cirakālaṁ patiṭṭhahissatīti.",
  "anya-e0702n6:40_0": "Evaṁ pana bhante sati kattha yācissāmāti. Suvaṇṇabhūmiraṭṭhe mahārāja sudhammapure",
  "anya-e0702n6:40_1": "tīhi vārehi piṭakattayaṁ likhitvā ṭhapesi, sarīradhātuyo ca bahū tattha atthīti.",
  "anya-e0702n6:40_2": "Rājā evaṁ bhanteti paṭiggaṇhitvā bahū paṇṇākāre paṭiyādetvā rājalekhanaṁ likhitvā",
  "anya-e0702n6:40_3": "aṭṭhaṅgasamannāgataṁ ekaṁ amaccaṁ dūtaṁ katvā pesesi.",
  "anya-e0702n6:41_0": "Sudhammapurindo manohari nāma rājāpi maccheracitto hutvā tumhādisānaṁ micchādiṭṭhīnaṁ",
  "anya-e0702n6:41_1": "ṭhāne piṭakattayaṁ sarīradhātuyo ca pahiṇituṁ na yuttā, tilokaggassa hi sammāsambuddhassa",
  "anya-e0702n6:41_2": "sāsanaṁ sammādiṭṭhīnaṁ ṭhāneyeva patiṭṭhahissati, yathā nāma kesarasīharājassa vasā",
  "anya-e0702n6:41_3": "suvaṇṇapātiyaṁyeva, na mattikābhājaneti.",
  "anya-e0702n6:42": "Dūtā paccāgantvā anuruddharañño tamatthaṁ ārocesuṁ. Taṁ sutvā anuruddharājā kujjhi, tattakakapāle pakkhittatilaṁviya taṭa taṭāyi.",
  "anya-e0702n6:43_0": "Atha rājā nadīmaggena nāvānaṁ asītisatasahassehi nāvikānaṁ yodhānaṁ aṭṭhakoṭīhi senaṁ",
  "anya-e0702n6:43_1": "byūhitvā thalamaggena saddhiṁ catūhi mahāyodhanāyakehi hatthīnaṁ asīti sahassehi",
  "anya-e0702n6:43_2": "assānaṁ navutiisatasahassehi yodhānaṁ asītikoṭiyā senaṁ byūhitvā sayameva yujjhituṁ",
  "anya-e0702n6:43_3": "sudhammaparaṁ gacchi.",
  "anya-e0702n6:44": "Taṁ sutvā manoharirājā sītatasito hutvā attano bahū yodhe saṁvidahitvā sudhammapurayeva paṭisenaṁ katvā nisīdi.",
  "anya-e0702n6:45_0": "Atha athabbaṇavede āgatappayogavasena punappunaṁ vāyamantāpi nagaramūlaṁ upasaṅkamituṁ",
  "anya-e0702n6:45_1": "na sakkā. Tadā rājā vedaññuno pucchi,–kasmā panettha nagaramūlaṁ upasaṅkamituṁ na",
  "anya-e0702n6:45_2": "sakkomāti. Vedaññuno āhaṁsu,-athabbaṇavedavidhānaṁ mahārāja atthi maññeti. Atha rājā",
  "anya-e0702n6:45_3": "pathaviyaṁ nidahitvā matakaḷevaraṁ uddharitvā mahāsamudde khipesi.",
  "anya-e0702n6:46_0": "Ekaṁ kira manussaṁ hindukulaṁ jeṅgunāmakaṁ kīṭaṁ khādāpetvā taṁ māretvā hatthapādādīni",
  "anya-e0702n6:46_1": "aṅgapaccaṅgāni gahetvā chinnachinnāni katvā nagarassa sāmantā pathaviyaṁ nadahitvā",
  "anya-e0702n6:46_2": "ṭhapesi. Tadā pana nagaraṁ upasaṅkamituṁ sakkā. Nagarañca pavisitvā anuruddharājā",
  "anya-e0702n6:46_3": "manoharirājānaṁ jīvaggāhaṁ gaṇhi. Sudhammapure porāṇikānaṁ rājūnaṁ paveṇīāgatavasena",
  "anya-e0702n6:46_4": "ratanamayamañjūsāyaṁ ṭhapetvā pūjitaṁ sahadhātūhi piṭakattayaṁ gahetvā manoharirañño",
  "anya-e0702n6:46_5": "santakānaṁ dvattiṁsahatthīnaṁ piṭṭhiyaṁ āropetvā ānesi.",
  "anya-e0702n6:47_0": "Arimaddananagaraṁ pana patvā dhātuyo ratanamayamañjūsāyaṁ ṭhapetvā sirisayanagabbhe",
  "anya-e0702n6:47_1": "ratanamañce sīsopadesassa samīpe ṭhapesi. Piṭakattayampi ratanamaye pāsāde ṭhapetvā",
  "anya-e0702n6:47_2": "bhikkhusaṅghassa uggahadhāraṇādiatthāya niyyādesi. Tato kira ānītaṁ piṭakattayaṁ",
  "anya-e0702n6:47_3": "uggaṇhantānaṁ ariyānaṁ sahassamattaṁ ahosīti.",
  "anya-e0702n6:48_0": "Sudhammanagaraṁ vijayitvā piṭakena saddhiṁ bhikkhusaṅghaṁ ānetvā sāsanassa patiṭṭhāpanaṁ",
  "anya-e0702n6:48_1": "jinacakke ekādhike chasate vassasahasse kaliyuge ca soḷasādhike catusate sampatteti",
  "anya-e0702n6:48_2": "silālekhanesu vuttaṁ.",
  "anya-e0702n6:49_0": "Anuruddharañño kāle puññānubhāvena tiiṇṇaṁ ratanānaṁ paripuṇṇattā puṇṇagāmotii samaññā",
  "anya-e0702n6:49_1": "ahosi. Cirakālaṁ atikkante ṇṇakāraṁ lopavasena makārassa ca niggahita vasena pugamīti",
  "anya-e0702n6:49_2": "marammabhāsāya vohārīyatīti anāgatavaṁsarājavaṁsesu vuttaṁ.",
  "anya-e0702n6:50_0": "Anuruddharājāyeva cattāro mahāyodhe sīhaḷadīpaṁ pesetvā tatopi piṭakattayaṁ ānesi.",
  "anya-e0702n6:50_1": "Sīhaḷadīpato ānītapiṭakattayena sudhammapurato ānītapiṭakattayaṁ aññamaññaṁ yojetvā",
  "anya-e0702n6:50_2": "saṁsandetvā arahantatthero vīmaṁsesi. Tadā gaṅgādakenaviya yamunodakaṁ aññamaññaṁ",
  "anya-e0702n6:50_3": "anūnaṁ anadhikaṁ ahosi. Tehi piṭakehi aññānipi vaḍḍhetvā tipiṭakagabbhe ṭhapetvā",
  "anya-e0702n6:50_4": "pūjesi. Tesu tesu ṭhānesupi patiṭṭhāpesi.",
  "anya-e0702n6:51_0": "Manoharirājānampi mraṅkapā nāma dese upaṭṭhākehi saha ṭhapesi. Tassa ca kira rañño",
  "anya-e0702n6:51_1": "mukhaṁ viravitvā kathaṁ sallāpentassa mukhato obhāso pajjalitvā nikkhami. So kadāci",
  "anya-e0702n6:51_2": "kadāci anuruddharañño santikaṁ āgantvā gāravavasena vandanādīni akāsi. Tadā anuruddharañño",
  "anya-e0702n6:51_3": "lomahaṁso uppajji ubbiggo ca. Tasmā tassa rañño nitthejatthāya buddharūpassa cetiyassa",
  "anya-e0702n6:51_4": "bhattaṁ pūjetvā taṁ gahetvā manoharirañño bhājesi. Tadā tassa tadānubhāvo antaradhāyi.",
  "anya-e0702n6:51_5": "Manoharirājā saṁvegaṁ āpajjitvā saṁsāre saṁsaranto yāva nibbānaṁ na pāpuṇāmi, tāva",
  "anya-e0702n6:51_6": "paravase nānuvatteyyanti patthanaṁ akāsi. Sudhammapurato ābhataṁ attano santakaṁ",
  "anya-e0702n6:51_7": "manomaya maṇiṁ ekassa seṭṭhino santike vikkiṇitvā laddhamūlena pañcavāharajatena",
  "anya-e0702n6:51_8": "abhujitapallaṅkavasena ekaṁ mahantaṁ buddha bimbaṁ parinibbānākārena ekanti dve buddhappaṭibimbāni",
  "anya-e0702n6:51_9": "kārāpesi. Yāvajjatanā tāni santīti. Iccevaṁ anuruddharājā sudhammapurato sīhaḷadīpato",
  "anya-e0702n6:51_10": "ca sāsanaṁ ānetvā arimaddananagare patiṭṭhāpesīti.",
  "anya-e0702n6:52": "Idaṁ amhākaṁ marammamaṇḍale tambadīparaṭṭhe arimaddananagare",
  "anya-e0702n6:53": "Anuruddharājānaṁ paṭicca catutthaṁ sāsanassa patiṭṭhānaṁ.",
  "anya-e0702n6:54": "Uttarājīvattheropi soṇuttarānaṁ vaṁsato sāsanaṁ gahetvā sudhammapurato arimaddananagaraṁ āgantvā sāsanaṁ patiṭṭhāpesi.",
  "anya-e0702n6:55": "Idaṁ amhākaṁ marammamaṇḍale tambadīparaṭṭhe arimaddananagare uttarājīvattheraṁ paṭicca pañcamaṁ sāsanassa patiṭṭhānaṁ.",
  "anya-e0702n6:56_0": "Uttarājīvattherassa sīhaḷadīpaṁ gatakāle tena saddhiṁ gataṁ chappadaṁ nāma sāmaṇeraṁ",
  "anya-e0702n6:56_1": "sīhaḷadīpeyeva sīhaḷadīpikā pabbajiṁsu. Pabbajitvā ca chappadasāmaṇero pariyattiṁ",
  "anya-e0702n6:56_2": "uggaṇhitvā dasavassaṁ tattha vasitvā arimaddananagaraṁ paccāgacchi. Sivalittherañca",
  "anya-e0702n6:56_3": "tāmalindattherañca ānandattherañca rāhulatthe rañca anesi. Te pana therā tipiṭakadharā",
  "anya-e0702n6:56_4": "honti byattā dakkhā ca. Ayañcattho vitthārena heṭṭhā vutto.",
  "anya-e0702n6:57_0": "Arimaddananagaraṁ patvā arimaddana vāsīhi bhikkhūhi saddhiṁ vinayakammāni akatvā",
  "anya-e0702n6:57_1": "puthu hutvā nisīdiṁsu. Narapatirājā ca tesu theresu ativiya pasīdi. Erāvatīnadiyaṁ",
  "anya-e0702n6:57_2": "uḷumpaṁ bandhitvā tattheva upasampadakammaṁ kārāpesi. Cirakālaṁ atikkamitvā so gaṇo",
  "anya-e0702n6:57_3": "vuḍḍhi hutvā uppajji.",
  "anya-e0702n6:58_0": "Narapatirājā ca te there saddhiṁ saṅghena nimantetvā mahādānaṁ adāsi. Tadā chaṇe",
  "anya-e0702n6:58_1": "ākappasampannaṁ rūpasobhaggappakkaṁ ekaṁ nāṭakittiṁ disvā rāhulatthero paṭibaddhacitto",
  "anya-e0702n6:58_2": "lepe laggitavānaroviya kaddame laggitamātaṅgoviya ca kāma guṇalepakaddamesu laggito",
  "anya-e0702n6:58_3": "sāsane viramitvā hī nāyāvattītuṁ ārabhi. Maraṇanti karogena abhibhūto viya atekiccho",
  "anya-e0702n6:58_4": "hutvā sesattheresu ovādaṁ dinnesu pinādiyi. Tadā sesattherā taṁ evamāhaṁsu,-mā tvaṁ",
  "anya-e0702n6:58_5": "ekaṁ taṁ paṭicca sabbepi amhe lajjāpetuṁ na arahasi, mā idha hīnāyā vattehi, mallārudīpaṁ",
  "anya-e0702n6:58_6": "gantvā yathāruciṁ karohīti pesesuṁ. Rāhulatthero ca kusimatitthato nāvaṁ āruyha mallārudīpaṁ",
  "anya-e0702n6:58_7": "agamāsi. Mallārudīpaṁ pattakāle mallārurājā vinayaṁ jānitukāmo saha ṭīkāya khuddasikkhāpakaraṇaṁ",
  "anya-e0702n6:58_8": "tassa santike uggaṇhitvā ekapattamattaṁ maṇiṁ adāsi. Soca taṁ labhitvā hīnāyāvattīti. Honti cettha,-",
  "anya-e0702n6:59": "Atidūreva hotabbaṁ, bhikkhunā nāma itthibhi;",
  "anya-e0702n6:60": "Itthiyo nāma bhikkhūnaṁ, bhavanti idha verino.",
  "anya-e0702n6:61": "Tāva tiṭṭhantu duppaññā, mayaṁ porāṇikāpi ca;",
  "anya-e0702n6:62": "Mahāpaññā vināsaṁ, pattā haritacādayo.",
  "anya-e0702n6:63": "Tasmā hi paṇḍito bhikkhu, antamasova itthibhi;",
  "anya-e0702n6:64": "Vissāsaṁ na kare loke, rāgo ca duppavāritoti.",
  "anya-e0702n6:65_0": "Sesesu ca theresu chappado nāma thero paṭhamaṁ kālaṅkato. Sivalitāmalindānandattherāyeva",
  "anya-e0702n6:65_1": "tayo pariyattiuggahaṇadhāraṇādivasena sāsanaṁ upatthambhetvā arimaddananagare nisīdiṁsu.",
  "anya-e0702n6:65_2": "Ekasmiñca kāle rājā tesaṁ tiṇṇaṁ therānaṁ ekekaṁ hatthiṁ adāsi. Sivalitāmalindattherā",
  "anya-e0702n6:65_3": "paṭiggahetvā vane vissajjāpesuṁ. Ānandatthero pana kiñcipuranagaraṁ pahiṇitvā ñātakānaṁ",
  "anya-e0702n6:65_4": "dehīti kusimatitthaṁ gantvā nāvaṁ āropesi. Taṁ kāraṇaṁ ñatvā sivalitāmalindattherātaṁ",
  "anya-e0702n6:65_5": "evamāhaṁsu,– mayaṁ pana āvuso hatthīnaṁ sukhatthāya vane vissajjema,tvaṁ pana adhammikaṁ",
  "anya-e0702n6:65_6": "karosīti. Kinnāma bhante ñābhakānaṁ saṅgaho na vaṭṭati, nanu ñātakānañca saṅgahoti bhagavatā vuttanti.",
  "anya-e0702n6:66": "Therā āhaṁsu,-sace tvaṁ amhākaṁ vacanaṁ nakareyyāsi,bhava icchānurūpaṁ karohi, mayaṁ pana tayā saddhiṁ saṁvāsaṁ na karissāmāti visuṁ nisīdiṁsu.",
  "anya-e0702n6:67_0": "Tato paṭṭhāya dve gaṇā bhijjiṁsu. Tato pacchākāle atikkante tāmalindatthero bahussutānaṁ",
  "anya-e0702n6:67_1": "byattibalānaṁ sissānaṁ anuggahatthāya gahaṭṭhānaṁ santike ayaṁ bahussuto ayaṁ mahāpaññoti",
  "anya-e0702n6:67_2": "evamādinā vacīviññattiṁ samuṭṭhāpeti, evaṁ kate kulaputtā sulabhapaccayavasena sāsanassa",
  "anya-e0702n6:67_3": "hitaṁ āvahibhuṁsakkhissantīti katvā. Taṁ kāraṇaṁ sutvā sivalitthero evamāha,- kasmā",
  "anya-e0702n6:67_4": "tvaṁ vacīviññattiṁ samuṭṭhāpetvā buddhappaṭikucchitaṁ kammaṁ karosīti. Bhagavatā",
  "anya-e0702n6:67_5": "attano atthāyayeva vacīviññattiṁ paṭikkhittā, ahaṁ pana paresaṁyeva atthāya vacīviññattiṁsamuṭṭhāpemi,",
  "anya-e0702n6:67_6": "nāttano atthāya, sāsanassa hi vepullatthāya evaṁ vacīviññattiṁsamuṭṭhāpemi. Sivalittheropi",
  "anya-e0702n6:67_7": "na tvaṁ mama vacanaṁ karosi, yaṁ yaṁ tvaṁ icchasi, taṁ taṁ karohi, ahaṁ pana tayā",
  "anya-e0702n6:67_8": "saddhiṁ saṁvāsaṁ nakarissāmīti visuṁ hutvā saddhiṁ sakapakkhena nisīdi. Tato paṭṭhāya",
  "anya-e0702n6:67_9": "tayo gaṇā bhijjiṁsu.",
  "anya-e0702n6:68": "Evaṁ arimaddananagare arahantattherassa eko vaṁso, sivalittherassa eko, tāmalindattherassa eko, ānandattherassa ekoti cattāro gaṇā ahesuṁ.",
  "anya-e0702n6:69": "Tesu arahantattheragaṇo sudhammapurato paṭhamaṁ āgatattā purimagaṇoti vohāriyati, aññe pana pacchā āgatattā pacchāgaṇāti.",
  "anya-e0702n6:70": "Sivalitthero arimaddananagare yāvījīvaṁ sāsanaṁ paggaṇhitvā kaliyuge navutādhike pañcavassasate kāle kālamakāsi.",
  "anya-e0702n6:71": "Ānandatthero pana arimaddananagareyeva catucattālīsa vassāni sāsanaṁ paggaṇhitvā chanavutādhike pañcavassasate kāle kālamakāsi.",
  "anya-e0702n6:72": "Tāmalindattheropi yāvajīvaṁ sāsanaṁ paggaṇhitvā aṭṭhana vutādhike pañcavassasate kāle kālamakāsīti. Aho saṅkhārasabhāvoti.",
  "anya-e0702n6:73": "Seyyathājagarasseva, nābhiyā cakkamaṇḍale;",
  "anya-e0702n6:74": "Laggo saso samitvāpi, disaṁ gacchati taṁ mukhaṁ.",
  "anya-e0702n6:75": "Tatheva sabbasattāpi, maccucakkesu laggitā;",
  "anya-e0702n6:76": "Yāvajīvampi dhāvitvā, maccumukhaṁ upāgamunti.",
  "anya-e0702n6:77": "Iccevaṁ arimaddanapure arahantehi ca ganthakārehi ca puthujjanehi jinasāsanaṁ nabhe candoviya vijjotati.",
  "anya-e0702n6:78": "Tattha hi yadā anuruddharājā sudhammapurato sāsanaṁ ānesi, tadā arahantā chasatasahassamattā āgatā, sotāpannasakadāgāmianāgāmino pana gaṇanapathaṁ vīti vattāti.",
  "anya-e0702n6:79_0": "Chattaguhindassa nāma rañño kālepi himavante gandhamādanapabbatato aṭṭha arahantā",
  "anya-e0702n6:79_1": "piṇḍāya rājagehaṁ āgamaṁsu. Rājā ca pattaṁ gahetvā piṇḍapātena bhojetvā idāni kuto",
  "anya-e0702n6:79_2": "āgatatthābhi pucchi. Himavante mahārāja gandha mādanapabbatatoti. Atha rājā atippasanno",
  "anya-e0702n6:79_3": "hutvā idha temāsaṁ vassaṁ upagacchathāti yācitvā vihāraṁ kārāpetvā adāsi. Temāsampi",
  "anya-e0702n6:79_4": "antogehe nimantetvā piṇḍapātena bhojesi.",
  "anya-e0702n6:80_0": "Ekaṁ samayaṁ arahantānaṁ gandhamādanapabbate nandamūlaguhaṁ viya ekaṁ guhaṁ māpetvā",
  "anya-e0702n6:80_1": "dassehīti yāci. Te ca arahantā nandamūlaguhaṁviya ekaṁ guhaṁ iddhiyā māpetvā dassesuṁ",
  "anya-e0702n6:80_2": ". Rājā ca tāya guhāya sadisaṁ ekaṁ guhaṁ kārāpesi. Nandamūlaguhākārena pana katattā",
  "anya-e0702n6:80_3": "nandāti nāmampi akāsi. Iccevaṁ chattaguhindassa rañño kāle gandhamādanapabbate nandamūlaguhato",
  "anya-e0702n6:80_4": "āgantvā arahantā sāsanaṁ patiṭṭhāpesuṁ.",
  "anya-e0702n6:81_0": "Arahantabhāvo ca nāmesa yathābhūtaṁ jānituṁ dukkaro, anupasampannānaṁ uttarimanussadhammadassanassa",
  "anya-e0702n6:81_1": "paṭikkhittattā, arahattaṁ vā patvāpi vāsanāya appajahitattā. Arahāpi hi samāno ahaṁ",
  "anya-e0702n6:81_2": "arahāti anupasampannānaṁ kathetuṁ na vaṭṭati, arahattaṁ patvāpi ekacco vāsanaṁ pajahituṁ",
  "anya-e0702n6:81_3": "na sakkā, pilindavacchattheravatthucettha ñāpakaṁ. Evaṁ loke arahanta bhāvo jānituṁ",
  "anya-e0702n6:81_4": "dukkaro. Teneva mahākassapattherassa upaṭṭhāko eko bhikkhu attano upajjhāyassa mahākassapattherassa",
  "anya-e0702n6:81_5": "santike vasitvāpi tassa arahanta bhāvaṁ na jāni.",
  "anya-e0702n6:82_0": "Mahākassapattherañhi ekena saddhivihārikena saddhiṁ araññavihārato gāmaṁ piṇḍāya",
  "anya-e0702n6:82_1": "carantaṁ antarāmagge pattā diparikkhāre gahetvā pacchā gacchantoyeva ekosaddhi vihāriko",
  "anya-e0702n6:82_2": "evamāha,–lokasmiṁ bhante arahā arahāti pākaṭo, sutamattovāhaṁ bhavāmi, na kadāci",
  "anya-e0702n6:82_3": "diṭṭhapubboti. Taṁ sutvā thero pacchā parivattatvā olokento parikkhāre āvuso gahetvā",
  "anya-e0702n6:82_4": "arahantassa pacchāgacchantoyeva arahantabhāvaṁ na jānātīti āhāti.",
  "anya-e0702n6:83_0": "Arimaddananagarepi sīlabuddhipolloṅkasumedhattherādayopi arahantāyeva ahesuṁ. Narapatirājā",
  "anya-e0702n6:83_1": "hi khaṇitti pādapabbataṁ gantvā paccāgamanakāle antarāmagge ekissā mātikāya maṇobhāsaṁ",
  "anya-e0702n6:83_2": "disvā idha puññaṁ kāretukāmo sakko dasseti maññeti manasikaritvā cetiyaṁ kārāpessāmīti",
  "anya-e0702n6:83_3": "tattha raṭṭhavāsīti samaṁ bhūmibhāgaṁ kārāpesi.",
  "anya-e0702n6:84_0": "Atha eko sīlabuddhi nāma thero evamāha,– puññaṁ mahārāja karissamīti idaṁ bhūmiparikammaṁ",
  "anya-e0702n6:84_1": "kārāpesi, evaṁ kārāpentassa te apuññaṁyeva bhavati, nopuññanti vatvā bahū sattā mā",
  "anya-e0702n6:84_2": "kilamantūti manasikatvā rañño daṇḍakammena tajjanatthāya raññā dinnaṁ piṇḍapātaṁ",
  "anya-e0702n6:84_3": "nabhuñji. Rājā ca sace tvaṁ mayā dinnaṁ piṇḍapātaṁ abhuñjitukāmo bhaveyyāsi, mama",
  "anya-e0702n6:84_4": "vijite vasantoyeva tvaṁ mama piṇḍapātā na mucceyyāsi, raṭṭhavāsīhipi dinnapiṇḍapāto",
  "anya-e0702n6:84_5": "mayhameva santako, nanu nāma mama piṇḍapātaṁyeva tvaṁ bhuñjasīti āha.",
  "anya-e0702n6:85": "Sīlabuddhittheropi sace ahaṁ evaṁ bhaveyyāmi, sīhaḷadīpaṁ gantvā vasissāmīti cintetvā araññe vasi.",
  "anya-e0702n6:86": "Atha tamatthaṁ jānitvā nagaradvāre ārakkho eko yakkho rañño āgatakāle abhimukhaṁ ṭhitova bhayānakarūpaṁ nisīdi. Atha nānāvijjākammehi apanentopi na sakkā apanetuṁ.",
  "anya-e0702n6:87_0": "Atha rājā nimittapāṭhake pakkosāpetvā pucchi,-kena kāraṇena ayaṁ yakkho idha nisinnoti.",
  "anya-e0702n6:87_1": "Tvaṁ mahārāja sīlabuddhittheraṁ agāravavasena pubbe kathesi, yakkhāpi there ativiya",
  "anya-e0702n6:87_2": "pasannāti amhehi sutapubbā, taṁ paṭicca yakkho bhayānakarūpaṁ dassetvā nisinno bhavissatīti āha.",
  "anya-e0702n6:88_0": "Rājāpi amacce āṇāpesi theraṁ pakkāsathāti. Thero nāgacchi. Sīhaḷadīpaṁyeva gamissāmīti",
  "anya-e0702n6:88_1": "ārabhi. Tamatthaṁ sutvā rājā ekaṁ caturaṅgapaccayaṁ nāma amaccaṁ pakkosāpetvā tvaṁ",
  "anya-e0702n6:88_2": "gantvā theraṁ pakkosāhīti pesesi. Caturaṅgapaccayo ca chekatāya ekaṁ suvaṇṇamayaṁ",
  "anya-e0702n6:88_3": "buddhappaṭibimbaṁ nāvāya ṭhapetvā mahāsamuddatitthaṁ agamāsi. Atha theraṁ sampāpuṇitvā",
  "anya-e0702n6:88_4": "idāni idha bhagavā sammāsambuddho agamāsi, sīlabuddhitthero bhagavato sammāsambuddhassa",
  "anya-e0702n6:88_5": "dassanatthāya āgacchatūti dūtaṁ pesesi. Theropi bhagavato sammāsambuddhassa dassanatthāya",
  "anya-e0702n6:88_6": "āgacchatūti vacanaṁ paṭikkhipituṁ buddhagāravavasena avisahatāya āgacchīti.",
  "anya-e0702n6:89": "Porāṇikānaṁva therānaṁ, buddhe sagāravaṁ idha;",
  "anya-e0702n6:90": "Paṇḍito gāravaṁ buddhe, kare pasannacetasāti.",
  "anya-e0702n6:91_0": "Nāvaṁ abhirūhitvā thero bhagavato sammāsambuddhassa vandanāmānapūjāsakkāradīni akāsi.",
  "anya-e0702n6:91_1": "Therassa evaṁ vandanāmānapūjāsakkārādīni karontasseva vegena nāvaṁ ānetvā gacchi.",
  "anya-e0702n6:91_2": "Atha caturaṅgapaccayo evamāha,– idāni bhante tumhākaṁ ācariyassa sammāsambuddhassa",
  "anya-e0702n6:91_3": "sāsanaṁ paggaṇhituṁ yuttoti. Rājā ca amaccehi parivārito paccuggacchi. Nāvāya therassa",
  "anya-e0702n6:91_4": "hatthe gahetvā rājagehaṁ ānesi. Dvāraṁ pattakāle yakkho pathaviyaṁ nisīditvā theraṁ vandi.",
  "anya-e0702n6:92_0": "Rājā rājagehaṁ patvā theraṁ nānābhojanehi bhojesi. Evañca avoca,–ajjatagge bhante",
  "anya-e0702n6:92_1": "tvamasi mamācariyo, bhagavatova ovādaṁ sirasā paṭiggahetvā anuvattissāmāti attano",
  "anya-e0702n6:92_2": "pañcaputtepi therassa adāsi. Te ca pañcakumārā therena saddhiṁ anuvattiṁsu. Thero",
  "anya-e0702n6:92_3": "te pakkosetvā vihāraṁ agamāsi. Antarāmagge kappiyapathaviyaṁ pañca parimaṇḍalākārāni",
  "anya-e0702n6:92_4": "likhitvā tesaṁ rājakumārānaṁ dassetvā nivattāpesi. Rājakumārā paṭinivattitvā taṁ",
  "anya-e0702n6:92_5": "kāraṇaṁ rañño ārocesuṁ. Rājā ca tumhākaṁ puññaṁ kārāpanatthāya dassetīti vatvā tulāvasena",
  "anya-e0702n6:92_6": "tehi rājakumārehi suvaṇṇaṁ samaṁ katvā tena suvaṇṇena mūlaṁ katvā bhagavato dharamānakāle",
  "anya-e0702n6:92_7": "passenadikosalaraññā kārāpitaṁ candanappaṭibimbaṁviya visuṁ visuṁ paṭibimbaṁ kārāpesi.",
  "anya-e0702n6:93_0": "Tesaṁ nidhānaṭṭhānabhūtāni pañca cetiyānipi sakko kamma vidhāyako hutvā patiṭṭhāpesi.",
  "anya-e0702n6:93_1": "Ettha ca pubbe raññā pasīditvā therassa rājakumārā dinnā, mūlaṁ ratanattayassa datvā",
  "anya-e0702n6:93_2": "puna rājakumāre bhūjisse kāretukāmatāya thero evaṁ saññaṁ adāsīti daṭṭhabbaṁ.",
  "anya-e0702n6:94": "So ca sīlabuddhitthero arahantagaṇavaṁsoti daṭṭhabbo.",
  "anya-e0702n6:95_0": "Arimaddananagareyeva narapati rañño kāle kassapo nāma thero desacārikaṁ caramāno",
  "anya-e0702n6:95_1": "polloṅkanāmakaṁ desaṁ, tadavasari. Atha dve mahallakapolloṅkā manussā there atippasannatāya",
  "anya-e0702n6:95_2": "dve putte upaṭṭhākatthāya niyyādesuṁ.",
  "anya-e0702n6:96_0": "Polloṅkamanussānaṁ atippasannataṁ paṭicca theropi polloṅkattheroti vohāriyati. Yadā",
  "anya-e0702n6:96_1": "ca pana so thero sīhaḷadīpaṁ gantukāmo ahosi, tadā sakko devānamindo byaggharūpaṁ",
  "anya-e0702n6:96_2": "māpetvā piṭṭhiyā yāva mahāsamuddatīraṁ ānesi. Mahāsamuddatīraṁ pana patvā nāvaṁ abhirūhitvā",
  "anya-e0702n6:96_3": "vāṇijehi saddhiṁ tari.",
  "anya-e0702n6:97_0": "Mahāsamuddamajjhe pana patvā sā nāvā na gacchi, niccalāva aṭṭhāsi. Atha vāṇijā mantesuṁ,-amhākaṁ",
  "anya-e0702n6:97_1": "nāvāya alakkhī pāpajano atthi maññeti. Evaṁ pana mantetvā salākādānaṁ akaṁsu. Yāva",
  "anya-e0702n6:97_2": "tatiyampi therasseva hatthe salākā pubbe katakammavipākavasena nipati. Idaṁ pana",
  "anya-e0702n6:97_3": "therassa pubbe katakammaṁ,-thero hi tato attabhāvato sattame bhave ekasmiṁ gāme kuladārako",
  "anya-e0702n6:97_4": "hutvā kīḷanatthāya ekaṁ sunakhaṁ nadiyaṁ otāretvā udake kīḷamāpesi. Evaṁ kīḷamantaṁ",
  "anya-e0702n6:97_5": "sunakhaṁ sayameva urena uggahetvā tīraṁ ānesīti evaṁ pubbe katakammavipākavasena",
  "anya-e0702n6:97_6": "therasseva hatthe salākā nipati.",
  "anya-e0702n6:98_0": "Tadā vāṇijā udakapiṭṭhe khipiṁsu. Atha sakko devānamindo kumbhīlarūpaṁ māpetvā piṭṭhiyaṁ",
  "anya-e0702n6:98_1": "āropetvā ānesi. Thero yakkhadīpaṁ patvā andhacakkhukānaṁ yakkhānaṁ mettānubhāvena",
  "anya-e0702n6:98_2": "cakkhuṁ labhāpesi. Yakkhā ca therassa guṇaṁ ñatvā dve yakkhabhātike adaṁsu. Thero",
  "anya-e0702n6:98_3": "ca sīhaḷadīpaṁ gantvā mahācetiyarūpaṁ lohapāsādarūpaṁ sarīradhātuṁ mahābodhibijāni",
  "anya-e0702n6:98_4": "ca ānetvā paccāgamāsīti.",
  "anya-e0702n6:99_0": "Sumedhatthero ca halaṅkassa nāma nagarassa dakkhiṇadisābhāge mhattipāme puratthimāya",
  "anya-e0702n6:99_1": "anudisāya dinnanāmike vihāre vasi. Ṭhānassa pana nāmavasena therassopi dinnavihāro",
  "anya-e0702n6:99_2": "tveva nāmaṁ ahosi. Sopi thero paṁsukūliko lajjīpesalo sikkhākāmo jhānalābhī arahāyeva.",
  "anya-e0702n6:99_3": "So hi devasikaṁ devasikaṁ aṭṭhanavayojanappamāṇe pādacetiyaṁ gantvā vandi. Cetiyaṅgaṇavattañca",
  "anya-e0702n6:99_4": "akāsi. Tato āgantvā mhattigāme piṇḍāya cari. Idaṁ therassa nibaddhavattaṁ.",
  "anya-e0702n6:100_0": "Aparānipi vatthūni bahūni santi, sabbāni pana tāni vitthāretvā vattabbānipi ganthapāravabhayena",
  "anya-e0702n6:100_1": "na vakkhāma. Sabbānipi hi vuccamānāni ayaṁ sāsanavaṁsappadīpikā atippapañcā bhavissati.",
  "anya-e0702n6:101_0": "Sammāsambuddhassa hi parinibbānato yāvajjatanā therānaṁ paramparavasena saṅghaṭṭetvā",
  "anya-e0702n6:101_1": "ānayanamevettha adhippetaṁ. Yathāvuttāni pana vatthūni adhunā abhiññālābhīnaṁ puggalānaṁ",
  "anya-e0702n6:101_2": "akhettabhāvena pasaṅgañāṇappaṭibāhaṇatthaṁ arimaddananagare ca bahūnaṁ abhiññālābhīnaṁ",
  "anya-e0702n6:101_3": "puggalānaṁ nivāsaṭṭhānatā dassanatthaṁ vuttāni. Vuttañcetaṁ bhikkhunīkhandhakaṭṭhakathāyaṁ,–",
  "anya-e0702n6:102_0": "Paṭisambhidāpattehi vassasahassaṁ sukkhavipassakehi vassasahassaṁ anāgāmīhi vassasahassaṁ",
  "anya-e0702n6:102_1": "sakadāgāmīhi vassasahassaṁ sotāpannehi vassasahassanti evaṁ pañcavassasahassāni paṭivedhadhammo ṭhassatīti.",
  "anya-e0702n6:103_0": "Dīghanikāyaṭṭhakathāyaṁ pana saṁyuttanikāyaṭṭhakathāyañca paṭisambhidāpattehi vassasahassaṁ",
  "anya-e0702n6:103_1": "chaḷābhiññehi vassasahassaṁ tevijjehi vassasahassaṁ sukkhavipassakehi vassasahassaṁ",
  "anya-e0702n6:103_2": "pātimokkhena vassasahassanti vuttaṁ.",
  "anya-e0702n6:104_0": "Aṅguttaranikāyaṭṭhakathāyaṁ pana vibhaṅgakathāyañca buddhānaṁ parinibbānato vassasahassameva",
  "anya-e0702n6:104_1": "paṭisambhidā nibbattetuṁ sakkonti, tato paraṁ cha abhiññā, tatopi asakkontā tisso",
  "anya-e0702n6:104_2": "vijjā nibbattiṁsu. Gacchante kāle tāpi nibbattetuṁ asakkontā sukkhavipassakā honti.",
  "anya-e0702n6:104_3": "Eteneva nayena anāgāmino sakadāgāmino sotāpannāti vuttaṁ.",
  "anya-e0702n6:105_0": "Evaṁ nānānayehi aṭṭhakathāyapi āgatattā adhunā loke ariyapuggalā bhavituṁ na sakkāti",
  "anya-e0702n6:105_1": "na vattabbaṁ. Ariyānameva khettassa adhunāpi sambhavato, sace āraddhavipassako bhaveyya",
  "anya-e0702n6:105_2": "so arahā bhavituṁ sakkāyevāti niṭṭhametthāvagantabbaṁ. Aṭṭhakathāsu pana nānābhāṇakattherānaṁ",
  "anya-e0702n6:105_3": "nānāvādavasena vuttanti daṭṭhabbaṁ. Ettakeneva pana nānākārena vādo bhinnopi sāsanaṁ",
  "anya-e0702n6:105_4": "bhijjatiyeva. Sāsanassa abhinnaṁyeva hi ettha pamāṇanti.",
  "anya-e0702n6:106_0": "Evaṁ marammamaṇḍale arimaddananagare anekehi arahantasatehi sāsanaṁ vijjotati. Bhagavato",
  "anya-e0702n6:106_1": "pana parinibbānato tiṁsādhikānaṁ navavassasatānaṁ upari parammaraṭṭhe señilaññikrodhināmena",
  "anya-e0702n6:106_2": "raññā samakālavasena sīhaḷadīpe rajjaṁ pattassa mahānāmarañño kāle buddhaghosabuddhadattattherehi",
  "anya-e0702n6:106_3": "pabhuti tetemahātherā teteganthe akaṁsu.",
  "anya-e0702n6:107_0": "Tato pacchā satisamādhipaññāmandavasena sukhāvabodhanatthaṁ ṭīkāyo akaṁsu. Arimaddananagare",
  "anya-e0702n6:107_1": "jinacakkesattanavutādhike chasate sahasse ca sampatte tiṇṇaṁ piṭakānaṁ mūlabhūtesu",
  "anya-e0702n6:107_2": "saddanayesu sotārānaṁ chekatthāya mahāsamuddeviya ānando nāma mahāmaccho tīsu piṭakesu",
  "anya-e0702n6:107_3": "sāṭṭhakathesu viloletvā aggavaṁso nāma thero saddanītippakaraṇaṁ akāsi. Arimaddananagare",
  "anya-e0702n6:107_4": "hi uttarājīvattherādīnaṁ sīhaḷadīpaṁ gamanato pubbeyeva tayo mahātherā pariyattivisāradā,",
  "anya-e0702n6:107_5": "mahāaggapaṇḍito, tassa saddhivihāriko dutiyaaggapaṇḍito, tassa bhāgineyyo tatiyaaggapaṇḍitoti.",
  "anya-e0702n6:107_6": "Tatiyaaggapaṇḍito pana aggavaṁsotipi vohāriyati.",
  "anya-e0702n6:108_0": "Tasmiñca kāle arimaddananagaravāsino saddakovidā bahavo santīti yāva laṅkādīpā kittighoso",
  "anya-e0702n6:108_1": "patthari. Tasmā sīhaḷadīpikā saddakovidā vīmaṁsetukāmā hutvā arimaddananagaraṁ āgamaṁsu.",
  "anya-e0702n6:108_2": "Tadā arimaddananagaravāsino bhikkhū saddanītippakaraṇaṁ dassesu.",
  "anya-e0702n6:109_0": "Sīhaḷadīpikā ca taṁ disvā upadhārentā saddavisaye ayaṁ ganthoviya sīhaḷadīpe gantho",
  "anya-e0702n6:109_1": "itthi, imasmiṁ pakaraṇe āgatavinicchayampi sakalaṁ na jānimhāti nānāppakārehi thomesunti",
  "anya-e0702n6:109_2": "yāvajjabhanā kathāmaggo na upacchinnoti.",
  "anya-e0702n6:110_0": "Arimaddananagare sīhaḷadīpaṁ gantvā paccāgato chappado nāma saddhammajotipālatthero",
  "anya-e0702n6:110_1": "saddanaye chekatāya suttaniddesaṁ akāsi. Paramatthadhamme ca chekatāya saṅkhepavaṇṇanaṁ",
  "anya-e0702n6:110_2": "nāmacāradīpakañca. Vinaye chekatāya vinayagūḷatthadīpaniṁ sīmālaṅkārañca akāsi. Attanā",
  "anya-e0702n6:110_3": "kathānaṁ ganthānaṁ nigame saddhamma jotipāloti mūlanāmena vuttaṁ. Kusimanagare pana",
  "anya-e0702n6:110_4": "chappada gāme jātattā ṭhānassa nāmena chappadoti pākaṭo.",
  "anya-e0702n6:111_0": "Kukhananagare pana chappadoti vohāritopi eko thero atthi. So alajjī dussīlo. Ekacce",
  "anya-e0702n6:111_1": "pana nāmasāmaññalesamattena pattalaṅkaṁ sīlavantaṁ pesalaṁ sikkhākāmaṁ chappadattheraṁ",
  "anya-e0702n6:111_2": "alajjidussīlabhāvena upavadanti, yathā nāma sāmaññalesamattena mallaputtaṁ āyasmantaṁ",
  "anya-e0702n6:111_3": "dabbaṁ asamācārenāti.",
  "anya-e0702n6:112_0": "Arimaddananagarayeva aloṅgacaññisūnāmakassa rañño kāle mahāvimalabuddhitthero cūḷavimalabuddhittheroti",
  "anya-e0702n6:112_1": "dve therā pariyattivisāradā ahesuṁ. Tesu mahāvimalabuddhitthero kaccāyanassa saṁvaṇṇanaṁ nyāsaganthamakāsi.",
  "anya-e0702n6:113_0": "Keci pana sīhaḷadīpavāsī vimalabuddhitthero tamakāsīti vadanti. Cūḷavimalabuddhitthero",
  "anya-e0702n6:113_1": "pana vuttodayassa porāṇaṭīkamakāsi. Chandosāratthavikāsiniṁ saddhammañāṇatthero akāsi.",
  "anya-e0702n6:113_2": "Vacanatthajotiṁ pana vepullatthero akāsi. Nyāsaganthassaporāṇaṭīkaṁ narapatirañño",
  "anya-e0702n6:113_3": "kāle eko amacco akāsi.",
  "anya-e0702n6:114_0": "So hi rañño ekaṁ orodhaṁ paṭicca jātaṁ ekaṁ dhītaraṁ disvā vānaroviya lepe laggito",
  "anya-e0702n6:114_1": "tissaṁ paṭibandhacitto hutvā laggi. Tamatthaṁ jānitvā rājā evamāha,– sace etaṁ iccheyyāsi,",
  "anya-e0702n6:114_2": "ekaṁ ganthaṁ paripuṇṇavinicchayaṁ gūḷatthaṁ karohi, sace tvaṁ tādisaṁ ganthaṁ kātuṁ",
  "anya-e0702n6:114_3": "sakkuṇeyyāsi, etaṁ labhissasīti. Atha so nyāsassa saṁvaṇṇanaṁ porāṇaṭīkaṁ akāsi.",
  "anya-e0702n6:115_0": "Tato pacchā hīnāyāvattitvā dhītaraṁ datvā rajjuggāhāmaccaṭṭhāne ṭhapesi, yaṁ marammavohārena",
  "anya-e0702n6:115_1": "saṁpyaṅgaiti vuccati. Tena pana katattā sopi gantho taṁ nāmena vuccati. Kārikaṁ tassā",
  "anya-e0702n6:115_2": "ca saṁvaṇṇanaṁ chattaguhindassa nāma rañño kāledhammasenāpatitthero akāsi. Tena kira",
  "anya-e0702n6:115_3": "kārapite nandaguhāya samīpe nandavihāre nisīditvā akāsi.",
  "anya-e0702n6:116_0": "Tasmiñcakāle ganthamādanapabbate nandamūlaguhato arahantā āgantvā tasmiṁ vihāre vassaṁ",
  "anya-e0702n6:116_1": "upagacchiṁsu. Tesaṁ sammukhe katattā te ca ganthā paṇḍitehi sārato paccetabbāti ācariyā vadanti.",
  "anya-e0702n6:117": "Vāccavācakaṁ pana dhammadassī nāma sāmaṇero akāsi.",
  "anya-e0702n6:118_0": "Saddatthabhedacintaṁ pana arimaddananagarasamīpe ṭhitassa khaṇittipādapabbatassa",
  "anya-e0702n6:118_1": "samīpe ekasmiṁ gāme vasanto saddhammasiri nāma thero akāsi. Soyeva thero brahajaṁ",
  "anya-e0702n6:118_2": "nāma vedasatthampi marammabhāsāya parivattesi.",
  "anya-e0702n6:119_0": "Ekakkharakosaṁ pana saddhammakittitthero akāsi. So hi kaliyuge sattāsītādhike aṭṭhasate",
  "anya-e0702n6:119_1": "sampatte micchā diṭṭhikānaṁ jalumasaññitānaṁ kulānaṁ bhayena sakalepi tambadīparaṭṭhe",
  "anya-e0702n6:119_2": "sāsanobhāso milāyati. Bahūnipi potthakāni aggibhayena nassesuṁ.",
  "anya-e0702n6:120_0": "Tadā taṁ pavattiṁ passitvā sace pariyattidhammovinasseyya, paṭipattidhammopi nassissati,",
  "anya-e0702n6:120_1": "paṭipattidhamme nassante kuto paṭivedhadhammo bhavissatīti saṁvegaṁ apajjitvā imaṁ",
  "anya-e0702n6:120_2": "ganthaṁ akāsīti taṭṭikāyaṁ vuttaṁ.",
  "anya-e0702n6:121": "Mukhamattasāraṁ sāgaratthero akāsi.",
  "anya-e0702n6:122_0": "Kaliyuge ekāsītādhike pañcasate sampatte ekaṁ daharaputtaṁ kālaṅkataṁ paṭicca saṁvegaṁ",
  "anya-e0702n6:122_1": "āpajjitvā paccekabuddhattaṁ patthayantassa jeyyasiṅkhanāmakassa rañño putto kyacvānāmako",
  "anya-e0702n6:122_2": "rājā rajjaṁ kāresi. Dhammarājātipi nāmalañchaṁ paṭiggaṇhi. Tīsu pana piṭakesu yathābhūtaṁ",
  "anya-e0702n6:122_3": "vijānakatāya marammavohārena kyacvāti vohāriyati.",
  "anya-e0702n6:123_0": "So ca kira rājā pāḷiaṭṭhakathāṭīkāganthantaresu atichekatāya piṭakattaye sākacchamattampi",
  "anya-e0702n6:123_1": "kātuṁ samattho nāma natthīti uggahitatipiṭako hutvā bhikkhusaṅghampi divase sattahi",
  "anya-e0702n6:123_2": "vārehi ganthaṁ vāceti.",
  "anya-e0702n6:124_0": "Khaṇittipādapabbatassa samīpepi ekaṁ taḷākaṁ kārāpetvā tattha rājāgāraṁ kārāpetvā",
  "anya-e0702n6:124_1": "tattha nisīditvā ganthaṁ vāceti. Sabbāni pana rājūnaṁ kiccāni puttasseva uparājassa",
  "anya-e0702n6:124_2": "niyyādesi. Ganthaṁ uggaṇhantānaṁ orodhānamatthāya saṅkhepato saddabinduṁ nāma pakaraṇaṁ",
  "anya-e0702n6:124_3": "paramatthabinduñca nāma pakaraṇaṁ akāsi. Tassa hi cittaṁ pariyattiyaṁyeva ramati.",
  "anya-e0702n6:124_4": "Aññaṁ pana rājakiccaṁ suṇitumpi na icchi. Anuruddharājā anāgate ahaṁ rājā bhaveyyāmi,",
  "anya-e0702n6:124_5": "tadāyeva imāni tāḷibījāni uṭṭhahantūti adhiṭṭhahitvā ropesi. Tāni tassa rañño kāle",
  "anya-e0702n6:124_6": "uṭṭhahiṁsu. Teneva anuruddharājāyevāyanti raṭṭhavāsino sañjāniṁsu. Sammutirājā hi",
  "anya-e0702n6:124_7": "anuruddharājā kyacvārājāti ime tayo ekasantānāti vadanti.",
  "anya-e0702n6:125_0": "So rājā ekampi cetiyaṁ akāsi, na taṁ niṭṭhaṁ agamāsi, pariyattiyaṁyeva paricārakattāti",
  "anya-e0702n6:125_1": "rājavaṁse āgataṁ. Lokasammutivasena kakkhaḷadine iṭṭhakāni kārāpetvā tasmiṁyeva dine",
  "anya-e0702n6:125_2": "bhūmisamaṁ katvā tasmiṁyeva dine aññampi sabbaṁ kārāpesi. Tena marammavohārena prassadā",
  "anya-e0702n6:125_3": "cetiyanti yāvajjabhanā pākaṭaṁ.",
  "anya-e0702n6:126": "Tassa rañño ekā dhibhā vibhatyatthaṁ nāma ganthaṁ akāsīti.",
  "anya-e0702n6:127_0": "Pubbe kira arimaddananagare uggahadhāraṇādivasena sāsanaṁ ativiya virūḷamāpajji.",
  "anya-e0702n6:127_1": "Arimaddananagareyeva hi eko vuḍḍhapabbajito bhikkhu ganthaṁ likhituṁ silālekhanadaṇḍena",
  "anya-e0702n6:127_2": "icchanto rājagehaṁ pāvisi. Rājā kena āgatosīti pucchi. Ganthaṁ likhituṁ silālekhanadaṇḍena",
  "anya-e0702n6:127_3": "icchanto āgato mhīti. Evaṁ mahallako tvaṁ ganthaṁ mahussāhena pariyāpuṇantopi ganthesu",
  "anya-e0702n6:127_4": "chekassa okāsaṁ na passāmi, sace himusalo aṅkuraṁ uṭṭhāpetvā rūheyya, evaṁ sati tvaṁ",
  "anya-e0702n6:127_5": "ganthesu chekataṁ āpajjeyyāsīti āha.",
  "anya-e0702n6:128_0": "Tato pacchā vihāraṁ gantvā devasikaṁ devasikaṁ ekadantakaṭṭhappamāṇattaṁ lekhanaṁ",
  "anya-e0702n6:128_1": "uggahetvā kaccāyanaabhidhammetthasaṅgahappakaraṇaṁ ādiṁ katvā ācariyassa santike",
  "anya-e0702n6:128_2": "uggaṇhi. So acireneva ganthesu chekataṁ patvā musale jamburukkhaṅkuraṁ bandhitvā",
  "anya-e0702n6:128_3": "ussāpetvā rājagehaṁ pāvisi.",
  "anya-e0702n6:129_0": "Atha taṁ rājā pucchi,-kenaāgatosīti. Ayaṁ mahāraja musalo aṅkuraṁ uṭṭhāpetvā rūhatīti",
  "anya-e0702n6:129_1": "ācikkhituṁ āgatomhīti vutte rājā etassa ganthesu chekataṁ pattomhīti vuttaṁ hotīti",
  "anya-e0702n6:129_2": "jānāsi. Taṁ saccaṁ vā alikaṁ vāti vīmaṁsanatthāya mahātherānaṁ santikaṁ pahiṇi. Mahātherāpi",
  "anya-e0702n6:129_3": "gūḷaṭṭhānaṁ pucchiṁsu. Sopi pucchitaṁ pucchitaṁ byākāsi.",
  "anya-e0702n6:130_0": "Aatha so bhikkhu mahāthere evamāha,-tumhe bhante maṁ bahū pucchatha, ahampi tumhe",
  "anya-e0702n6:130_1": "pucchituṁ icchāmi, okāsaṁ dethāti yācitvā aññasamānacetasikanti ettha aññasaddassa",
  "anya-e0702n6:130_2": "avadhyāpekkhattā avadhipadaṁ uddharitvā dassethāti pucchi. Mahātherāpi pubbe amanasikatattā",
  "anya-e0702n6:130_3": "sīghaṁ vissajjituṁ na sakkhiṁsu. Rājā tamatthaṁ sutvā tuṭṭhacitto hutvā disā pāmokkhanamena",
  "anya-e0702n6:130_4": "ācariyaṭṭhāne ṭhapesi. So pana bhikkhu aganthakārakopi ganthakārakoviya pacchimānaṁ",
  "anya-e0702n6:130_5": "janatānaṁ dinnopadesavasena upakāraṁ katvā sāsane uppajjīti. Honti cettha,–",
  "anya-e0702n6:131": "Ahaṁ mahallako homi, duppañño pariyattikaṁ;",
  "anya-e0702n6:132": "Uggahaṁ mahussāhena, na sakkhissāmi jānituṁ.",
  "anya-e0702n6:133": "Evañca nātimaññeyya,",
  "anya-e0702n6:134": "Nāppossukkatamāpajje;",
  "anya-e0702n6:135": "Saddhamme chekakāmova,",
  "anya-e0702n6:136": "Ussāhaṁva kare poso.",
  "anya-e0702n6:137": "Vuḍḍhapabbajito bhikkhu,",
  "anya-e0702n6:138": "Mahallakopi duppañño;",
  "anya-e0702n6:139": "Āpajji chekataṁ dhamme,",
  "anya-e0702n6:140": "Tamapekkhantu sotāroti.",
  "anya-e0702n6:141_0": "Pubbe kira arimaddananagare mātugāmāpi ganthaṁ uggaṇhiṁsu. Yebhuyyena uggahadhāraṇādivasena",
  "anya-e0702n6:141_1": "pariyattisāsanaṁ paggahesuṁ. Mātugāmā hi aññamaññaṁ passantā tumhe kittakaṁ ganthaṁ",
  "anya-e0702n6:141_2": "uggaṇhatha, kittakaṁ ganthaṁ vācuggataṁ karothāti pucchi sunti.",
  "anya-e0702n6:142_0": "Eko kira mātugāmo ekaṁ mātugā,maṁ pucchi,-tvaṁ idāni kittakaṁ ganthaṁ vācuggataṁ",
  "anya-e0702n6:142_1": "karosīti. Ahaṁ pana idāni daharaputtehi balibodhattā byākulaṁ patvā bahuṁ ganthaṁ",
  "anya-e0702n6:142_2": "vācuggataṁ kātuṁ nasakkā,samantamahāpaṭṭhāne pana kusalattikamattaṁva vācuggataṁ karomīti āhāti.",
  "anya-e0702n6:143": "Idampi arimaddananagaravāsīnaṁ mātugāmānampi pariyattuggahaṇe ekaṁ vatthu,–",
  "anya-e0702n6:144_0": "Ekaṁ kira bhikkhuṁ piṇḍāya carantaṁ ekā dvādasavassikā daharitthī pucchi,-kinnāmosi",
  "anya-e0702n6:144_1": "tvaṁ bhanteti. Khemānāmāhanti. Kathañhi bhante pumāva samāno itthiliṅgena nāmaṁ akāsīti",
  "anya-e0702n6:144_2": "āha. Atha antogehe nisinnā mātā sutvā dhītaraṁ āha,-tvaṁ rājādigaṇassa lakkhaṇaṁ",
  "anya-e0702n6:144_3": "na jānāsīti. Āma jānāmi, ayaṁ pana khemasaddo na rājādigaṇapakkhaṁ bhajatīti. Atha",
  "anya-e0702n6:144_4": "mātā evamāha,-ayaṁ pana khemasaddo ekadeseneva rājādigaṇapakkhaṁ bhajatīti.",
  "anya-e0702n6:145_0": "Ayaṁ panettha dhītu adhippāyo,-na rājādisaddo kadāci rājoti paccattavacanavasena",
  "anya-e0702n6:145_1": "okāranto dissati vinā devarājotiādisamāsavisayaṁ, khemasaddo pana katthaci khemoti",
  "anya-e0702n6:145_2": "ca khemanti ca liṅgantaravasena rūpantaraṁ dissati, teneva khemasaddo na rājādigaṇoti veditabboti.",
  "anya-e0702n6:146_0": "Ayaṁ pana mātu adhippāyo,-khemasaddo abhidheyyaliṅgattā tiliṅgako,yadā pana saññāsaddādhikāre",
  "anya-e0702n6:146_1": "paccattavacanavasena khemāti ākāranto dissati, tadā ekadesena khemasaddo rājādigaṇapakkhaṁ bhajatīti.",
  "anya-e0702n6:147": "Idampi ekaṁ vatthu,–",
  "anya-e0702n6:148_0": "Arimaddananagare kira ekassa kuṭumbikassa eko putto dve dhītaro ahesuṁ. Ekasmiñca",
  "anya-e0702n6:148_1": "kāle ghammābhibhūtattā gehassa uparitale nahāyitvā nisīdi. Atha ekā dāsī gehassa",
  "anya-e0702n6:148_2": "heṭṭhā ṭhatvā kiñci kammaṁ karontī tassa kuṭumbikassa guyhaṭṭhānaṁ olokesi. Tamatthaṁ",
  "anya-e0702n6:148_3": "jānitvā kuṭumbiko sākhaṁ olokesīti ekaṁ vākyaṁ bandhitvā puttassa dassesi,imassa",
  "anya-e0702n6:148_4": "atthayojanaṁ karohīti. Atha putto atthayojanaṁ akāsi,-sākhaṁ rukkhasākhaṁ olekesi",
  "anya-e0702n6:148_5": "udikkhatīti. Atha pacchā ekāya dhītuyā dassesi, imassa atthayojanaṁ karohīti. Sāpi",
  "anya-e0702n6:148_6": "atthayojanaṁ akāsi,- sā sunakho khaṁ ākāsaṁ olokesi udikkhatīti. Atha pacchā ekāya",
  "anya-e0702n6:148_7": "dhītuyā dassesi, imassa attha yojanaṁ karohīti. Sāpi atthayojanaṁ akāsi,-sā itthī",
  "anya-e0702n6:148_8": "khaṁ aṅgajātaṁ olokesi mukhaṁ uddhaṁ katvā olokesīti.",
  "anya-e0702n6:149": "Idampi ekaṁ vatthu,–",
  "anya-e0702n6:150_0": "Eko kira sāmaṇero ratanapūravāsī arimaddananagare mātugāmāpi saddanayesu atikovidāti",
  "anya-e0702n6:150_1": "sutvā ahaṁ tattha gantvā jānissāmīti arimaddananagaraṁ gato. Atha antarāmagge arimaddananagarassa",
  "anya-e0702n6:150_2": "samīpe ekaṁ daharitthiṁ kappāsavatthuṁ rakkhitvā nisinnaṁ passi. Atha sāmaṇero tassā",
  "anya-e0702n6:150_3": "santikaṁ maggapucchanatthāya gacchi. Atha daharitthī sāmaṇeraṁ pucchi,-kuto āgatosīti.",
  "anya-e0702n6:151_0": "Sāmaṇero āha,-ratanapūrato ahaṁ āgacchatīti. Kuhiṁ gatosīti vutte arimaddananagaraṁ",
  "anya-e0702n6:151_1": "gacchatīti āha. Atha daharitthī evamāha,-tvaṁ bhante saddayogavinicchayaṁ anupadhāretvā",
  "anya-e0702n6:151_2": "kathesi, amhayogaṭṭhāne hi tvaṁ nāma yogasaddena yojetvā kathesi, nanu paṇḍitānaṁ",
  "anya-e0702n6:151_3": "vacanena nāma paripuṇṇatthena aviruddhasaddanayena puṇṇindusaṅkāsena bhavitabbanti.",
  "anya-e0702n6:151_4": "Atha sāmaṇero khettavatthūni rakkhantī duggatā daharitthīpi tāva saddanayakovidā",
  "anya-e0702n6:151_5": "hoti, kimaṅgaṁ pana bhogasampannā mahallakitthiyoti lajjitvā tatoyeva paṭinivattitvā paccāgamāsīti.",
  "anya-e0702n6:152": "Idaṁ marammamaṇḍale tambadīparaṭṭhe arimaddananagare theraparamparavasena sāsanassa patiṭṭhānaṁ.",
  "anya-e0702n6:153": "Idāni marammamaṇḍaleyeva jeyyavaḍḍhanaraṭṭhe ketumatīnagare sāsanavaṁsaṁ vakkhāmi.",
  "anya-e0702n6:154_0": "Kaliyuge hi dvisattatādhike aṭṭhavassasate sampatte jeyyavaḍḍhanaraṭṭhe ketumatīnagare",
  "anya-e0702n6:154_1": "mahāsirijeyyasūro nāma rājā rajjaṁ kāresi. Ekaṁ atichekaṁ devanāga nāmakaṁ ekaṁ hatthiṁ",
  "anya-e0702n6:154_2": "nissāya vijitaṁ vitthāramakāsi. Tassa pana rañño kāle kaliyuge dvinavutādhike aṭṭhavassasate",
  "anya-e0702n6:154_3": "sampatte mahāparakkamo nāma thero sīhaḷadīpato nāvāya āgantvā ketumatīnagaraṁ sampatto.",
  "anya-e0702n6:154_4": "Rājā ca dvārā vatīnagarassa dakkhiṇadisābhāge mahāvihāraṁ kārāpetvā tassa adāsi niccabhattampi.",
  "anya-e0702n6:154_5": "Tasmiñca vihāre sīmaṁ sammannitvā tissaṁ sīmāyaṁ tulāvasena attanā samaṁ katvā lohamayabuddhappaṭibimbaṁ",
  "anya-e0702n6:154_6": "kārāpesi. Tañca buddhappaṭibimbiṁ sampattalaṅkādīpanti nāmena pākaṭaṁ ahosi.",
  "anya-e0702n6:155_0": "Tassa rañño kāle surāmerayasikkhāpadaṁ paṭicca vipādo ahosi. Kathaṁ. Bījato paṭṭhāyāti",
  "anya-e0702n6:155_1": "sambhāre paṭiyā detvā cāṭiyaṁ pakkhittakālato paṭṭhāya tālanālikerādīnaṁ puppharaso",
  "anya-e0702n6:155_2": "pupphato galitābhinavakālato paṭṭhāya ca na pātabboti kaṅkhāvitaraṇīṭīkādīsu vuttavacane",
  "anya-e0702n6:155_3": "adhippāyaṁ vipallāsato gahetvā tālanālikerādīnaṁ raso galitābhinavato paṭṭhāya pivituṁ",
  "anya-e0702n6:155_4": "na vaṭṭatīti ekacce vadanti. Ekacce pana evaṁ vadanti,–tālanālikerādīnaṁ raso galitābhinavakāle pivituṁ vaṭṭatīti.",
  "anya-e0702n6:156": "Tattha pubbapakkhe ācariyānaṁ ayamadhippāyo,–",
  "anya-e0702n6:157": "Bījato paṭṭhāyāti ettha sambhāre paṭiyādetvā cāṭiyaṁ pakkhittakālato paṭṭhāya na pātabbo. Tālanālikerādīnaṁ puppharaso ca galitābhinavakālatoyeva na pātabboti.",
  "anya-e0702n6:158": "Ayaṁ pana aparapakkhe ācariyānamadhippāyo,–",
  "anya-e0702n6:159_0": "Bījato paṭṭhāyāti ettha sambhāre paṭiyādetvā cāṭiyaṁ pakkhittakālato paṭṭhāya na",
  "anya-e0702n6:159_1": "pātabbo. Tālanālikerādīnaṁ sambhārehi paṭiyādito puppharaso pupphato galitābhinavakālato na pātabboti.",
  "anya-e0702n6:160_0": "Evaṁ tālanālikerādīnaṁ raso galitābhinavakālato paṭṭhāya pātuṁ vaṭṭati na vaṭṭatīti",
  "anya-e0702n6:160_1": "vivādaṁ karontānaṁ majjhe nisīditvā sampattalaṅko mahāparakkamatthero tādiso pivituṁ",
  "anya-e0702n6:160_2": "vaṭṭatīti vinicchindi, surāvinicchayañca nāma ganthaṁ akāsi . Evaṁ ketumatīnagaraṁ",
  "anya-e0702n6:160_3": "māpentaṁ mahāsirijeyyasūraṁ nāma rājānaṁ nissāya ketumatiyaṁ sāsanaṁ patiṭṭhahi.",
  "anya-e0702n6:161": "Idaṁ marammamaṇḍaleyeva ketumatīnagare",
  "anya-e0702n6:162": "Sāsanassa patiṭṭhānaṁ.",
  "anya-e0702n6:163": "Idāni marammamaṇḍale tambadīparaṭṭheyeva khandhapurasāsanavaṁsaṁ vakkhāmi.",
  "anya-e0702n6:164_0": "Kaliyuge hi catusaṭṭhādhike chavassasate tayo bhātikā kittitaranāmakaṁ rājānaṁ rajjato",
  "anya-e0702n6:164_1": "cāvetvā khandhapuranagare rajjaṁ kāresuṁ. Tadā kittitaranāmakassa rañño eko putto",
  "anya-e0702n6:164_2": "cīnaraṭṭhindarājānaṁ yācitvā bahūhi senaṅgehi khandhapuranagaraṁ samparivāretvā aṭṭhāsi.",
  "anya-e0702n6:164_3": "Atha tīsu piṭakesu chekaṁ ekaṁ mahātheraṁ pakkosetvā mantesuṁ. Thero evamāha,– janapadāyattamidaṁ",
  "anya-e0702n6:164_4": "kammaṁ samaṇānaṁ na kappati vicāretuṁ, ahampi samaṇo, nāṭakehi pana saddhiṁ mantethāti.",
  "anya-e0702n6:164_5": "Atha nāṭake pakkosetvā mantesuṁ. Nāṭakāpi sace kāraṇaṁ natthi, evaṁ sati phalaṁ na",
  "anya-e0702n6:164_6": "bhaveyya, sace pūti natthi, makkhikā na sannipateyyunti gītaṁ gāyitvā udake kīḷanti.",
  "anya-e0702n6:165_0": "Atha teca tayo bhātikā taṁ sutvā kittitaranāmakaṁ rājānaṁ bandhanāgārato gahetvā",
  "anya-e0702n6:165_1": "māretvā idāni yaṁ rajje ṭhapayissāmāti cintetvā tumhe gacchatha, ayaṁ tassa sīso,",
  "anya-e0702n6:165_2": "idāni esa paralokaṁ gatoti sīsaṁ dassesuṁ. Atha cīnaraṭṭhasenāyopi idāni rājavaṁsiko",
  "anya-e0702n6:165_3": "natthi, te nahi yujjhituṁ na icchāma, yaṁ rajje ṭhapayissāmāti katvā mayaṁ āgatā,",
  "anya-e0702n6:165_4": "idāni so natthīti vatvā nivattetvā agamaṁsu.",
  "anya-e0702n6:166": "So ca thero nāṭakehi saddhiṁ mantethāti ettakameva vuttattā bhikkhubhāvato na mocetīti daṭṭhabbaṁ. Vuttañcetaṁ,–",
  "anya-e0702n6:167": "Pariyāyoca āṇatti, tatiye dutiye pana;",
  "anya-e0702n6:168": "Āṇattiyeva sesesu, dvayametaṁ na labbhatīti.",
  "anya-e0702n6:169": "Tasmiṁ pana khandhapure arimaddananagare arahantagaṇavaṁsikā chappadagaṇavaṁsikā ānanda gaṇavaṁsikā ca therā bahavo vasanti. Tehi pana katagantho nāma koci natthīti.",
  "anya-e0702n6:170": "Idaṁ khandhapure sāsanassa patiṭṭhānaṁ.",
  "anya-e0702n6:171": "Idāni marammamaṇḍale tambadīpareṭṭheyeva vijayapure sāsanavaṁsaṁ vakkhāmi.",
  "anya-e0702n6:172_0": "Kaliyuge hi catusattatādhike chavassasate sīhasūro nāma rājā vijayapuraṁ māpesi.",
  "anya-e0702n6:172_1": "Tato pacchā dvīsu saṁvaccharesu atikkantesu camuṁnadiyaṁ matasetibhaṁ ekaṁ labhitvā",
  "anya-e0702n6:172_2": "ekasetibhinnoti tassa nāmaṁ pākaṭaṁ ahosi. Tassa rañño kāle vijayapure sīlavantā",
  "anya-e0702n6:172_3": "lajjīpesalā bhikkhū bahavo natthi. Arimaddananagarato anuruddharājakāle rājabhayena",
  "anya-e0702n6:172_4": "nilīyitvā avasesā samaṇakuttakāyeva bahavo atthi. Pacchā cūḷaarahantattheradibbacakkhuttherānaṁ",
  "anya-e0702n6:172_5": "āgatakāleyeva lajjīpesalā bhikkhū balavantā hutvā gaṇaṁ vaḍḍhāpesuṁ. Rājā ca dibbacakkhuttheraṁ",
  "anya-e0702n6:172_6": "antepuraṁ pavesetvā devasikaṁ piṇḍapātena bhojesi. Anuruddharaññā tambulamañjūsāyaṁ",
  "anya-e0702n6:172_7": "ṭhapetvā pūjitā satta dhātuyo labhitvā tāsaṁ pañcadhātuyo caññiṅkhucetiye nidhānaṁ",
  "anya-e0702n6:172_8": "akāsi. Avasesā pana dve dhātuyo puññassa nāma amaccassa pūjanatthāya niyyādesi. Soca",
  "anya-e0702n6:172_9": "amacco jeyyapure puññacetiye nidhānaṁ akāsi.",
  "anya-e0702n6:173_0": "Tadā ca kira samaṇakuttakā gahaṭṭhāviya rājarājamahāmattānaṁ santike upaṭṭhānaṁ akaṁsu.",
  "anya-e0702n6:173_1": "Kaliyuge catuasītādhike chavassasate sampatte sīsasūrarañño jeṭṭha putto ujano nāma",
  "anya-e0702n6:173_2": "rājā rajjaṁ kāresi. So pana avapaṅkyā nāmake dese campakakaṭṭhamaye sattavihāre kārāpesi.",
  "anya-e0702n6:173_3": "Dvi vassādhike sattavassasate kāle te vihārā niṭṭhaṁ agamaṁsu.",
  "anya-e0702n6:174": "Tesu vihāresu campakaṁ nāma padhānavihāraṁ amaccaputtassa sudhammamahāsāmittherassa adāsi. So pana thero arimaddananagare arahantattherassa vaṁsikoti daṭṭhabbo.",
  "anya-e0702n6:175": "Veḷūvanaṁ nāma parivāravihāraṁ pana ābhidhammikassa ñāṇadhajassa nāma therassa adāsi. Sopi arahantattherassa vaṁsiko.",
  "anya-e0702n6:176": "Jetavanaṁ nāma parivāravihāraṁ pana sakalavinayapiṭakaṁ vācuggataṁ karontassa guṇārāmattherassa adāsi. So pana thero arimaddananagareyeva ānandattherassa vaṁsiko.",
  "anya-e0702n6:177": "Kulavihāraṁ nāma parivāravihāraṁ ādiccaraṁsino nāma therassa adāsi. Sopi ānandattherassa vaṁsikoyeva.",
  "anya-e0702n6:178": "Suvaṇṇavihāraṁ nāma parivāravihāraṁ sudhammālaṅkārassa nāma therassa adāsi. Sopi ānandattheravaṁsikoyeva.",
  "anya-e0702n6:179": "Nīcagehaṁ nāma parivāravihāraṁ varapattassa nāma therassa adāsi. So pana sudhammamahāsāmittherassa antevāsiko.",
  "anya-e0702n6:180": "Dakkhiṇakoṭiṁ nāma parivāravihāraṁ siripuññavāsino nāma therassa adāsi. Sopi sudhammamahāsāmittherassa antevāsikoti.",
  "anya-e0702n6:181": "Tesaṁ vihārānaṁ esannaṭṭhāne rājā sayameva hatthena gahetvā mahābodhirukkhaṁ ropesi. Tesaṁ vihārānaṁ paṭi jagganatthāya bahūnipi khettavatthūni adāsi ārāmagopaka kulāni ca.",
  "anya-e0702n6:182": "Tesaṁ pana therānaṁ sudhammapurārimaddanapurabhikkhuvaṁsikattālajjipesalatā viññātabbā. Teneva vijayapure sāsanaṁ ativiya parisuddhaṁ ahosīti daṭṭhabbaṁ.",
  "anya-e0702n6:183_0": "Tesampi sissaparamparā anekasahassappamāṇā ahesuṁ. Evaṁ lajjīpesalānaṁyo bhikkhūnaṁ",
  "anya-e0702n6:183_1": "santikā keci saddhivihārikā kīṭāgirimhi assajipunabbasukāviya alajjī dussīlā uppajjiṁsu,",
  "anya-e0702n6:183_2": "seyyathāpi nāma madhurambarukkhato ambilaphalanti. Te pana bahuanācāraṁ cariṁsuyeva.",
  "anya-e0702n6:183_3": "Idaṁ pana tesaṁ mūlauppatti dassanaṁ.",
  "anya-e0702n6:184_0": "Rājā hi tadā tesaṁ vihārānaṁ paṭijagganatthāya bahūni khettavatthūni adāsi. Tesu",
  "anya-e0702n6:184_1": "khettavatthūsu balivicāraṇatthāya sudhammamahāsāmitthero ekacce bhikkhū ārakkhaṇaṭṭhāne",
  "anya-e0702n6:184_2": "ṭhapesi. Ārakkhaṇabhikkhū pana dhammānulomavasena kassakānaṁ ovādāpesi, khettavatthusāmibhāgampi",
  "anya-e0702n6:184_3": "paṭiggaṇhāpesi. Tasmiñca kāle khettavatthūni paṭicca bhikkhū vivādaṁ akaṁsu. Atha",
  "anya-e0702n6:184_4": "taṁ vivādaṁ sutvā sāsanadharatthero ca dve parakkamattherā ca tato nikkhamiṁsu. Nikkhamitvā",
  "anya-e0702n6:184_5": "sāsanadharatthero khaṇitti pādapabbate nisīdi. Dve parakkamattherā ca caṅgakiṅgapabbatakandare",
  "anya-e0702n6:184_6": "nisīdiṁsu. Tesañhi nivāsaṭṭhānattā yāvajjatanā taṁ ṭhānaṁ parakkamaṭṭhānanti pākaṭaṁ",
  "anya-e0702n6:184_7": "ahosi. Te pana therā ekacārāti vohāriṁsu. Avasesā pana bhikkhū gāmavāsībahucārāti",
  "anya-e0702n6:184_8": "vohāriṁsu. Tato paṭṭhāya araññavāsīgāmavāsīvasena visuṁ gaṇā honti. Vihārassa ninnānaṁ",
  "anya-e0702n6:184_9": "khettavatthūnaṁ balippaṭiggāhakabhikkhūnampi saṅghajātisamaññā ahosi.",
  "anya-e0702n6:185": "Kaliyuge catuvassādhike sattasate ujanassa rañño dharamānasseva kaniṭṭhabhātiko kyecvā nāma rājā kumāro rajjaṁ gaṇhi.",
  "anya-e0702n6:186_0": "Ayaṁ pana tassa aṭṭhuppatti,– ujano nāma rājā tvaṁ samuddamajjhaṁ nāma gāmaṁ gantvā",
  "anya-e0702n6:186_1": "tattha nisīditvā tatruppādabaliṁ bhuñjāhīti niyyādesi. So pana rājakumāro luddakammesuyeva",
  "anya-e0702n6:186_2": "abhirammaṇasīlo. Ekasmiṁ samaye pigavaṁ gantvā paccāgatakāle rattiyaṁ supinaṁ passi,–",
  "anya-e0702n6:186_3": "sakko devānamindo āgantvā uposathasīlaṁ samādiyāhi, evaṁ sati acireneva setibhe labhissasatīti",
  "anya-e0702n6:186_4": "vatvā tāvatiṁsabhavanaṁ puna gatoti.",
  "anya-e0702n6:187_0": "Soca rājakumāro tato paṭṭhāya uposathasīlaṁ samādiyi. Pacchā kālepi attano hatthe",
  "anya-e0702n6:187_1": "guthena kilinnaṁ bhavatīti puna supinaṁ passi. So acireneva pañca setibhe labhi.",
  "anya-e0702n6:187_2": "Atha eko amacco gantvā rañño tamatthaṁ ārocesi. Rājā tuṭṭhacitto hutvā mama kira",
  "anya-e0702n6:187_3": "bhonto kaniṭṭhabhātiko pañca setibhe labhīti rājapurisānaṁ majjhe saṁvaṇṇesi. Amacco",
  "anya-e0702n6:187_4": "puna rājakumārassa santikaṁ gantvā tamatthaṁ ārocesi. Rājakumāropi mama bhātiko rājā",
  "anya-e0702n6:187_5": "akathitapubbaṁ vācāpeyyaṁ vadatīti ārādhayitvā puna gantvā tamatthaṁ rañño ārocāpesi.",
  "anya-e0702n6:187_6": "Rājāpi tatheva vadatīti. Taṁ sutvā rājakumāro bhiyyoso pasīdi.",
  "anya-e0702n6:188_0": "Kasmā pana ujano rājā kittitaraṁ nāma rājakumāraṁ kaniṭṭhavohārena na vadatīti. Ekasetibhindo",
  "anya-e0702n6:188_1": "hi rājā aparassa rañño deviṁ gabbhiniṁ ānetvā aggamahesiṭṭhāne ṭhapesi, ṭhapetvā",
  "anya-e0702n6:188_2": "acireneva ujanaṁ vijāyi, teneva na ujano ekasetibhindassa putto, kittitaro nāma rājakumāroyeva",
  "anya-e0702n6:188_3": "ekasetibhindassa putto, tasmā taṁ kāraṇaṁ paṭicca so taṁ kaniṭṭhavohārena na vadatīti.",
  "anya-e0702n6:189_0": "Kaniṭṭho pañcasetibhe labhatīti sutvā rājā bhāyitvā kaniṭṭhassa rajjaṁ upaniyyādesi.",
  "anya-e0702n6:189_1": "Rājā rājagehassa pacchimadvārena nikkhami. Kaniṭṭho purimadvārena pāvisi. Pañcannaṁ",
  "anya-e0702n6:189_2": "pana setibhānaṁ laddhattā pañcasetibhindoti pākaṭo. Mūlanāmaṁ panassa sīhasūroti",
  "anya-e0702n6:189_3": "daṭṭhabbaṁ. Tassa rañño kāle bahū alajjino gāmasāmanta vihāre vasitvā anekavidhaṁ",
  "anya-e0702n6:189_4": "ānācāraṁ cariṁsu. Sudhammapuraarimaddanapurato paramparavasena āgatā bhikkhūpi bahū",
  "anya-e0702n6:189_5": "lajjino sikkhākāmā santi.",
  "anya-e0702n6:190_0": "Atha tassa rañño bhattaṁ paribhuñjanakāle eko samaṇakuttako aṭṭha parikkhāre gahetvā",
  "anya-e0702n6:190_1": "āgantvā rañño sammukhe aṭṭhāsi. Kimatthāya āgatosīti pucchite piṇḍapātatthāya āgatomhīti",
  "anya-e0702n6:190_2": "āha. Atha rājā sayaṁ bhuñjissāmīti ārabhitvāpi atippasannatāya pana suvaṇṇapātiyā",
  "anya-e0702n6:190_3": "paṭiyāditaṁ sakalampi bhattaṁ adāsi. Atha rājā evaṁ cintesi,– ayaṁ bhikkhu piṇḍapātatthāya",
  "anya-e0702n6:190_4": "upamajjhanti kayeva āgantvā aṭṭhāsi, na so puthujjanabhikkhu, atha kho abhiññālābhī",
  "anya-e0702n6:190_5": "arahā bhaveyya, mama puññatthāya āgato bhaveyya maṁ anukampaṁ upādāyāti.",
  "anya-e0702n6:191_0": "Evaṁ pana cintetvā ekaṁ rājapurisaṁ āṇāpesi tassa pacchā anugantvā oloketuṁ. So pana",
  "anya-e0702n6:191_1": "samaṇakuttako sayaṁ alajjibhūtattāva attano bhariyā paccuggantvā pattaṁ gaṇhi. Taṁ",
  "anya-e0702n6:191_2": "disvā rājapuriso rañño santikaṁ gantvā paṭhamameva evaṁ cintesi,– sace yathābhūtaṁ",
  "anya-e0702n6:191_3": "āroceyyaṁ, rañño pasādo vinasseyya, evaṁ pana anārocetvā yathā rañño passādo bhiyyosomattāya",
  "anya-e0702n6:191_4": "bhaveyya, mayhampi lābho uppajjeyya, samaṇakuttakopi rājaparādhato vimucceyya, evaṁ",
  "anya-e0702n6:191_5": "ārocessāmīti. Evaṁ pana cintetvā ahaṁ mahārāja taṁ anugantvā olokesi, atha mama evaṁ",
  "anya-e0702n6:191_6": "olokentassava antaradhāyīti ārocesi. Rājā bhiyyosomattāya pasīditvā hatthaṁ pasāretvā",
  "anya-e0702n6:191_7": "yathāhaṁ maññami, tathā avirajjhanamevatanti tikkhattuṁ vācaṁ nicchāresi, rājapurisassa ca dātabbaṁ adāsi.",
  "anya-e0702n6:192_0": "Tasmiṁyeva divase eko amacco rañño paṇṇākāratthāya velāhakaṁ nāma ekaṁ turaṅgamaṁ",
  "anya-e0702n6:192_1": "adāsi. Atha rājā mama puññānubhāvena esa laddhoti sampahaṁsi. Taṁ pana turaṅgamaṁ",
  "anya-e0702n6:192_2": "ārohitvā ekaṁ hatthārohaṁ pājāpesi. Atha mahājanassa olokentassa hatthārohassa sīseveṭṭhanadussaṁyeva",
  "anya-e0702n6:192_3": "passitvā ākāse pakkhandho bakoviya paññāyati. So pana turaṅgamo pātova vijayapurato",
  "anya-e0702n6:192_4": "gacchanto pabbatabbhantaranagaraṁ sāyanhasamaye pāpuṇi. Abbha vijabbhanaassotipi nāmaṁ akāsi.",
  "anya-e0702n6:193_0": "Iccevaṁ samaṇakuttakā dārampi posesuṁ, pageva itaraṁ anācāraṁ. Teneva te samaṇakuttakā",
  "anya-e0702n6:193_1": "rañño mallaraṅgampi pavisitvā mallaṁ yujjhesuṁ. Tesu pana samaṇakuttakesu ovicaṅgākhuṁsaṅghajo",
  "anya-e0702n6:193_2": "nāma samaṇakuttako mallakamme ativiya cheko adhiko. So kira saṁvacchare saṁvacchare",
  "anya-e0702n6:193_3": "rañño mallaraṅge jayitvā pannarasa vā vīsati vā asse paṭilabhīti.",
  "anya-e0702n6:194_0": "Ratanapūranagare mallakamme aticheko adhiko eko kambojakulo atthi. So ratanapūranagare",
  "anya-e0702n6:194_1": "jeyyapuranagara ca attanā samathāmaṁ mallapurisaṁ asabhitvā vijaya puraṁ āgantvā",
  "anya-e0702n6:194_2": "campakavihārassa dvārasamīpe mallasabhāmaṇḍape pavisitvā mallakammaṁ kātuṁ icchāmīti",
  "anya-e0702n6:194_3": "rañño ārocesi. Atha rājā taṁ saṅghajaṁ āmantetvā evamāha,- idāni bho tvaṁ iminā saddhiṁ",
  "anya-e0702n6:194_4": "mallayuddhaṁ kātuṁ sakkhissasīti. Āmamahārāja pubbe ahaṁ dahare hutvā kīḷanatthāyayeva",
  "anya-e0702n6:194_5": "mallakammaṁ akāsiṁ, idāni pana ekūnasattativasso ahaṁ ito pacchā mallayuddhaṁ kātuṁ",
  "anya-e0702n6:194_6": "sakkhissāmi vā mā vāti na jānāmi, idāni parapakkhaṁ mallapurisaṁ mallakammena māressāmīti vadati.",
  "anya-e0702n6:195_0": "Atha rājūnaṁ mallakammaṁ nāma kīḷanatthāyayeva bhavati, mā māretuṁ ussāhaṁ karohīti",
  "anya-e0702n6:195_1": "vatvā aññamaññaṁ mallayuddhaṁ kārāpesi . Saparisassa rañño olokentasseva te mallākārena",
  "anya-e0702n6:195_2": "naccitvā aññamaññaṁ samīpaṁ upagacchiṁsu. Atha saṅghajo mallo kambojamallassa pādena",
  "anya-e0702n6:195_3": "paharaṇākāraṁ dassetvā dakkhiṇahatthamuṭṭhinā kapāle pahāraṁ adāsi. Atha kambojamallassa",
  "anya-e0702n6:195_4": "mukhaṁ pacchato ahosi. Tadā sapariso rājā īdisā pana vimukhato maraṇameva seyyo idāni",
  "anya-e0702n6:195_5": "pana imaṁ passituṁ na visahāmīti vadati. Puna saṅghajo vāmahattha muṭṭhinā pahāraṁ",
  "anya-e0702n6:195_6": "adāsi. Atha kambojamallassa mukhaṁ parivaṭṭetvā yathā pubbe, tathā patiṭṭhāsi.",
  "anya-e0702n6:196_0": "Tasmiñca kāle sapariso khattiyo taṁ acchariyaṁ disvā dve asse tiṁsamattāni vattāni",
  "anya-e0702n6:196_1": "satakahāpaṇañca adāsīti. Idañca vacanaṁ porāṇapotthakesu āgatattā sādhujanānañca",
  "anya-e0702n6:196_2": "saṁvejaniyaṭṭhānattā vuttaṁ. Ṭhapetvā hi saṁvegalābhaṁ natthi aññaṁ kiñci payojananti.",
  "anya-e0702n6:197_0": "Kaliyuge terasādhike sattavassasate vijayapureyeva tassa putto kittitaranāmako rājā",
  "anya-e0702n6:197_1": "rajjaṁ kāresi. Vitarā sadisanāmavaseneva sīhasūroti nāmaṁ paṭiggaṇhi. Pitu rañño",
  "anya-e0702n6:197_2": "kāle laddhesu pañcasu setihesu catunnaṁyeva avasesattā catusetibhindoti nāmaṁ pākaṭaṁ.",
  "anya-e0702n6:197_3": "Tene vāha abhidhānappadīpikāṭīkāyaṁ catusetibhindoti. Tassa rañño kāle caturaṅgabalo",
  "anya-e0702n6:197_4": "nāma mahāamacco ganthakovido abhidhānappadīpikāsaṁ vaṇṇanaṁ akāsi. So pana sakalabyākaraṇavanāsaṅgañāṇācārī ahosi.",
  "anya-e0702n6:198_0": "Ekasmiñca samaye rājā ekaṁ mahantaṁ vihāraṁ kārāpetvā asukaraññā ayaṁ vihāro kārāpito,",
  "anya-e0702n6:198_1": "imasmiṁ vihāre sīlavantāyeva nisīdantūti kolāhalaṁ uppādesi. Atha sācaññināmagāmavāsī",
  "anya-e0702n6:198_2": "eko thero āgantvā nisīdi.",
  "anya-e0702n6:199": "Ayaṁ pana tassa therassa aṭṭhuppatti,–",
  "anya-e0702n6:200_0": "Sācaññigāme kira eko gahapati attano puttaṁ sippuggahaṇatthāya vihāre ekassa bhikkhussa",
  "anya-e0702n6:200_1": "santike niyyādesi. Puttassa pana vihāraṁ agantukāmassa tajjanatthāya sakaṇṭakagacchassa",
  "anya-e0702n6:200_2": "upari khipati. So ca daharo nikkhamitvā gehaṁ anāgatvā vihāreyeva nisīdi. Mātāpitūnaṁ",
  "anya-e0702n6:200_3": "santikaṁ anāgantvā thokaṁ thokaṁ dūraṁ gantvā sāmaṇera bhūmito upasampadabhūmiṁ patvā",
  "anya-e0702n6:200_4": "arimaddananagaraṁ gacchi. Atipaññavantatāya pana pattappattaṭṭhāne mahāthero saṅgaṇhiṁsu.",
  "anya-e0702n6:200_5": "Tenevesa sakalamarammaraṭṭhe pākaṭo ahosi. Atha mātāpitaro puttassa āgamanaṁ apekkhitvāyeva",
  "anya-e0702n6:200_6": "nisīdiṁsu. Tamatthaṁ pana sutvā esa amhākaṁ putto bhavissati vā no vāti vīmaṁsitukāmo",
  "anya-e0702n6:200_7": "pitā anugacchi. Arimaddananagare taṁ sampāpuṇitvā upaṭṭhapetvā nisīdi. Sopi bhikkhu",
  "anya-e0702n6:200_8": "yathāupaṭṭhāneneva santappetvā ganthaṁ uggaṇhi. Aparasmiṁ pana kāleso bhikkhu ajja",
  "anya-e0702n6:200_9": "sūpo appaloṇotiādinā punappunaṁ bhaṇati.",
  "anya-e0702n6:201_0": "Atha pitā evamāha,- na pubbe piyaputtaka tayā īdisaṁ vacanaṁ kathitaṁ, idāni pana",
  "anya-e0702n6:201_1": "tvaṁ abhiṇhaṁ īdisaṁ vacanaṁ chaṇasi, kāraṇamettha kinti pucchi. Pubbe ganthesu chekattaṁ",
  "anya-e0702n6:201_2": "appatvā ganthesu chekatthaṁ byāpannacittatāya na vuttaṁ, idāni pana mayā icchito",
  "anya-e0702n6:201_3": "attho matthakaṁ patto, tasmā kāyabalapariggahaṇatthāya mayā īdisaṁ vacanaṁ vuttanti",
  "anya-e0702n6:201_4": "vadati. Taṁ vacanaṁ sutvā pitā mātuyā santikaṁ gamanatthāya okāsaṁ yācitvā pitarā",
  "anya-e0702n6:201_5": "saddhiṁ sakaṭṭhānaṁ āgacchanto vijayapuraṁ cetiyavandanatthāya pāvisi.",
  "anya-e0702n6:202_0": "Tadā raññā vuttavacanaṁ sutvā tasmiṁ vihāre aruhitvā nisīdi . Ārakkhapurisā ca taṁ",
  "anya-e0702n6:202_1": "bhikkhuṁ vihāre nisinnaṁ disvā tamatthaṁ rañño ārocesuṁ. Rājā ca caturaṅgabalaṁ amaccaṁ",
  "anya-e0702n6:202_2": "āṇepesi,-gantvā tassa bhikkhussa ñāṇathāmaṁ upadhārehīti. Caturaṅgabalo ca gantvā",
  "anya-e0702n6:202_3": "taṁ bhikkhuṁ gūḷagūḷaṭṭhānaṁ pucchi. Sopi pucchitaṁ pucchitaṁ vissajjesi. Caturaṅgabalo",
  "anya-e0702n6:202_4": "ca tamatthaṁ rañño ārocesi. Rājā tuṭṭhacitto hutvā taṁ vihāraṁ tassa bhikkhussa adāsi.",
  "anya-e0702n6:202_5": "Tassa pana bhikkhussa daharakāle sakaṇṭakagacche pituno khipanaṁ paṭicca kaṇḍakakhipattheroti",
  "anya-e0702n6:202_6": "samaññā ahosi, mūlanāmaṁ panassa nāgitoti. Sotasmiṁ vihāre nisīditvā saddasāratthajaliniṁ",
  "anya-e0702n6:202_7": "nāma ganthaṁ akāsi. Tassa kira therassa kāle tasmiṁ nagare āraddha vipassanādhurā",
  "anya-e0702n6:202_8": "mahallakā bhikkhū sahassamattā ahesuṁ. Āraddhaganthadhurā pana daharabhikkhū gaṇanapathaṁ vītivattā.",
  "anya-e0702n6:203": "Tassa pana pitarampi seṭṭhiṭṭhāne ṭhapesi. Teneva taṁ gāmaṁ seṭṭhigāmoti nāmena vohariṁsu.",
  "anya-e0702n6:204": "Kaccāyanavaṇṇanaṁ pana vijayapureyeva abhayagiripabbate nisinno mahāvijitāpī nāma thero akāsi. Vācako padesampi soyeva akāsi. Saddavuttiṁ pana saddhammagurutthero akāsi.",
  "anya-e0702n6:205": "Iccevaṁ vijayapure anekehi ganthakārehi sāsanaṁ vipulaṁ ahosi.",
  "anya-e0702n6:206": "Kaliyuge pana pañcāsītādhike chavassasate sampatte asaṅkhayācoyonnāmako rājā jeyyapuranagaraṁ māpetvā tattha rajjaṁ kāresi. Tattha pana rājūnaṁ kāle therehi katagantho nāma natthi.",
  "anya-e0702n6:207_0": "Kaliyuge chabbisādhike sattavassasate vesākhamāse jeyyapuranagaraṁ vinassi. Tasmiṁyeva",
  "anya-e0702n6:207_1": "saṁvacchare jeṭṭhamāse vijayapuraṁ vinassi. Tasmiṁyeva saṁvacchare phaggunamāse satvivarājā",
  "anya-e0702n6:207_2": "ratanapūraṁ nāma nagaraṁ māpetvā rajjaṁ kāresīti.",
  "anya-e0702n6:208": "Idaṁ vijayapurajeyyapuresu sāsanassa patiṭṭhānaṁ.",
  "anya-e0702n6:209": "Idāni marammamaṇḍale tambanīparaṭṭheyeva ratanapūranagare sāsanavaṁsaṁ vakkhāmi.",
  "anya-e0702n6:210_0": "Kaliyuge hi aṭṭhāsītādhike sattavassasate narapatirañño dhitāya saddhiṁ aloṅgacaññisūrañño",
  "anya-e0702n6:210_1": "putto ānandasūriyo nāma santhavaṁ katvā ekaṁ (siddhikaṁ nāma puttaṁ vijāyi. So vaye",
  "anya-e0702n6:210_2": "sampatte rajjasampattiṁ labhi. Tato pabhuti yāva mrenacodighā raññā arimaddananagare",
  "anya-e0702n6:210_3": "rajjaṁ akaṁsu). Tato pacchā sirisudhammarājādhipatīti laddhanāmo satvivarājā ratanapūranagare",
  "anya-e0702n6:210_4": "rajjaṁ kāresi. Tassa rañño kāle kaliyuge ekanavutādhike sattavassasate sampatte laṅkādīpato",
  "anya-e0702n6:210_5": "sirisaddhammālaṅkāratthero sīhaḷamahāsāmittherocāti ime dve therā pañca sarīradhātuyo",
  "anya-e0702n6:210_6": "ānetvā nāvāya kusimatitthaṁ pāpuṇitvā rāmaññaraṭṭhe baññārani nāmena raññā nivāritā",
  "anya-e0702n6:210_7": "anisīdisvā tato soyeva rājā there yāva sirikhettanagarā pahiṇi. Tamatthaṁ ñatvā ratanapūrindo",
  "anya-e0702n6:210_8": "rājā cattālīsāya nāvāhi yāva sirikhettanagaraṁ paccuggantvā ānesi. Ānetvā ca mahānavagāmaṁ",
  "anya-e0702n6:210_9": "pattakāle saha orodhehi amaccehi ca sayameva rājā paccuggacchi. Ratanapūraṁ ppana",
  "anya-e0702n6:210_10": "pattakāle mahāpathavī cali, paṭinādañca nadi. Tadā rājā sammāsambuddhassa tilokaggassa",
  "anya-e0702n6:210_11": "sāsanaṁ paggaṇhissāmīti cintetvā sarīradhātuṁ ānetvā idha pattakāle ayaṁ mahāpathavī",
  "anya-e0702n6:210_12": "calati, paṭinādañca nadati, idaṁ amhākaṁ raṭṭhe jinasāsanassa cirakālaṁ patiṭṭhānabhāve",
  "anya-e0702n6:210_13": "pubbanimittanti sayameva nimittapāṭhaṁ akāsi.",
  "anya-e0702n6:211": "Tāva tiṭṭhatu jīvamānassa sammāsambuddhassa ānubhāvo, ahovata sarīradhātuyāyeva anubhāvoti bahuraṭṭha vāsino pasidiṁsu. Honti cettha, –",
  "anya-e0702n6:212": "Sarīradhātuyā tāva, mahantocchariyo hoti;",
  "anya-e0702n6:213": "Kā kathā pana buddhassa, jīvamānassa seṭṭhassa.",
  "anya-e0702n6:214": "Evaṁ anussaritvāna, uppādeyya pasādakaṁ;",
  "anya-e0702n6:215": "Buddhaguṇesu bāhullaṁ, gāravañcaṁ kare janoti.",
  "anya-e0702n6:216_0": "Kaliyuge dvenavutādhike sattavassasate tā pañca dhātuyo nidahitvā jeyyapuranagarato",
  "anya-e0702n6:216_1": "pacchimadisābhāge samabhūmibhāge cetiyaṁ patiṭṭhāpesi. Tañca cetiyaṁ ratanacetiyanti",
  "anya-e0702n6:216_2": "paññāpesi, hatthirūpabāhullatāya pana anekibhindoti pākaṭaṁ hoti. Tīhi sirigabbhehi",
  "anya-e0702n6:216_3": "sattahi dvārehī ca alaṅkataṁ nāma mahāvihāraṁ kārāpetvā dvinnaṁ sīhaḷadīpikattherānaṁ",
  "anya-e0702n6:216_4": "adāsi. Tato pacchā tesu mahantatthero sakavihārasamīpe pabbatamuddhani attano sissepi",
  "anya-e0702n6:216_5": "appavesetvā lajjīpesalabahussutasikkhākāmehi sabbehi tīhi therehi saddhiṁ sīmaṁ sammannati.",
  "anya-e0702n6:216_6": "Iccevaṁ sīmasammutipariyattivācanādikammehi marammaraṭṭhe sāsanaṁ virūḷaṁ katvā patiṭṭhāpesi.",
  "anya-e0702n6:217": "Idaṁ marammamaṇḍale ratanapūranagare sīhaḷadīpike",
  "anya-e0702n6:218": "Dve there paṭicca paṭhamaṁ sāsanassa patiṭṭhānaṁ.",
  "anya-e0702n6:219_0": "Kaliyuge chabbīsādhike sattavassasate sampatte phaggunamāse satvavarājā ratanapūranagaraṁ",
  "anya-e0702n6:219_1": "māpesi. Tassa rañño kāle jeyyapuranagare ekā pūpikā itthī alajjino ekassa bhikkhussa",
  "anya-e0702n6:219_2": "santike dhanaṁ upanidahi. Aparabhāgesā taṁ dhanaṁ yāci. Atha so bhikkhu tava dhanaṁ",
  "anya-e0702n6:219_3": "ahaṁ na paṭiggaṇhāmīti musā bhaṇati. Evaṁ vivādaṁ katvā taṁ kāraṇaṁ rañño ārocesi.",
  "anya-e0702n6:219_4": "Rājā pakkosāpetvā sayameva taṁ bhikkhuṁ pucchi,-tvaṁ bhante tassā itthiyā dhanaṁ",
  "anya-e0702n6:219_5": "paṭiggaṇhāsi vā mā vāti. Ahaṁ mahārāja samaṇo alikaṁ bhaṇituṁ na vaṭṭati, na paṭiggaṇhāmīti",
  "anya-e0702n6:219_6": "vadati. Taṁ kāraṇaṁ rājā ca punappunaṁ pucchitvā vīmaṁsanto bhikkhussa kerāṭikabhāvaṁ",
  "anya-e0702n6:219_7": "jānitvā taṁ samaṇo samāno bhagavato paññattaṁ sikkhāpadaṁ akkamitvā musā bhaṇatīti",
  "anya-e0702n6:219_8": "kujjhitvā sayameva aparādhānurūpaṁ sīyaṁ chinditvā rājagehato heṭṭhā khipi.",
  "anya-e0702n6:220": "Tañca kāraṇaṁ sakalamarammaraṭṭhe pākaṭaṁ. Alajjībhikkhūpi aññe pāpakammaṁ kātuṁ na visahiṁsu. Raññā bhāyitvāyeva sikkhāpadaṁ na akkamesuṁ.",
  "anya-e0702n6:221_0": "Kaliyuge tiṁsādhike sattavassasate sampatte maṅgakricvācoṅka nāma rājā rajjaṁ kāresi.",
  "anya-e0702n6:221_1": "So pana rājā raṭṭhavāsīnaṁ sukhatthāya nimittaṁ gahetvā tālavaṇṭaṁ gahetvā rājagehaṁ",
  "anya-e0702n6:221_2": "paṭiggaṇhi. So ca rājā sakkarāje pañcacattālīsādhike sattavassasate sampatte caññiṅkhuṁ",
  "anya-e0702n6:221_3": "nāma cetiyaṁ patiṭṭhāpesi. Yaṅgaranāmakassa silāpabbatassa samīpe porāṇikaṁ ekaṁ",
  "anya-e0702n6:221_4": "cetiyaṁ nadīudakaṁ bhindi. Tadā sakaraṇḍakā pañca dhātuyo udake nimmujjantiyo erāpatho",
  "anya-e0702n6:221_5": "nāma nāgo gahetvā pacchā caññiṅkhuṁ nāma cetiyaṁ patiṭṭhāpessāmīti raññā āraddhakāleyeva",
  "anya-e0702n6:221_6": "dāṭhānāgassa nāma therassa saha karaṇḍakena pañca dhātuyo niyyādesi. So ca thero",
  "anya-e0702n6:221_7": "rañño adāsi. Rājā dve dhātuyo muṭṭhocetiye nidhānaṁ akāsi. Tisso pana caññiṅkhuṁ",
  "anya-e0702n6:221_8": "cetiyeti porāṇapotthakesu vuttaṁ.",
  "anya-e0702n6:222_0": "So rājā kumārakāle sikkhāpakassa ācariyassa setacchattaṁ datvā saṅghanāyakaṭṭhānaṁ",
  "anya-e0702n6:222_1": "niyyādesi. Khemācāro nāma eko thero rattibhāge majjhantikakāle cetiyaṅgaṇe olambetvā",
  "anya-e0702n6:222_2": "ṭhapitaṁ bheriṁ anekavāraṁ pahari. Atha rājā rājagehatoyeva sutvā yathāṭhapitantiyāmavasena",
  "anya-e0702n6:222_3": "vihāre koci bhikkhu kālaṁ kato bhaveyyāti maññitvā vihāraṁ gantvā pucchāhīti dūtaṁ",
  "anya-e0702n6:222_4": "pesesi. Dūto vihāraṁ gantvā kāraṇaṁ pucchi. Bhikkhū ca evamāhaṁsu,- na amhesu kālaṅkatabhikkhu",
  "anya-e0702n6:222_5": "nāma atthi, atha kho sakko devānamindo idāni kālaṅkatoti bahūnaṁ manussānaṁ ñāpanatthāya",
  "anya-e0702n6:222_6": "bheriṁ paharimhāti. Puna rājā bhikkhū pakkosāpetvā pucchi,-kasmā pana bhante tumhe",
  "anya-e0702n6:222_7": "sakkassa devānamindassa kālaṅkatabhāvaṁ jānāthāti. Atha bhikkhū evamāhaṁsu,-bhagalato",
  "anya-e0702n6:222_8": "parinibbānakāle sāsanaṁ rakkhissāmīti sakko devānamindo paṭiññaṁ katvāpi idāni sāsane",
  "anya-e0702n6:222_9": "vasantānaṁ amhākaṁ anupālanakammaṁ nāma kiñci na akāsi, sace pana sakko devānamindo",
  "anya-e0702n6:222_10": "jīvamāno bhaveyya, sammāsambuddhassa santike paṭiññaṁ daḷaṁ katvā idāni appossukko",
  "anya-e0702n6:222_11": "na bhaveyya. Idāni pana sakkassa devānamindassa ārakkhaṇakammaṁ nāma kiñci na dissati,",
  "anya-e0702n6:222_12": "tasmā idāni sakko devānamindo kālaṅkatoti jānimhāti.",
  "anya-e0702n6:223": "Rājā taṁ sutvā khemācārattherassa pasīditvā vihāraṁ kārāpetvā adāsi. So ca thero sudhammapuravāsīnaṁ sīhaḷavaṁsikānaṁ mahātherānaṁ vaṁse bhavati lajjī pesalo hotīti.",
  "anya-e0702n6:224_0": "Ratanapūranagareyeva adhikarañño kāle ratanapūranagarassa dakkhiṇadisābhāge mahāsetuṁ",
  "anya-e0702n6:224_1": "kārāpesi. Tassa pana ācariyo saṅgharājā lajjīpakkhaṁ na bhajati. Teneva theraparamparāya",
  "anya-e0702n6:224_2": "esa na saṅgahitabbo.",
  "anya-e0702n6:225_0": "Tassa rañño kāle chasaṭṭhādhike sattavassasate kaliyuge rājādhirājā nāma rāmaññaraṭṭhindo",
  "anya-e0702n6:225_1": "bhūpāloti sahassappamāṇāsu nāvāsu saṭṭhisatasahassehi yodhehi saddhiṁ nadīmaggena",
  "anya-e0702n6:225_2": "yujjhanatthāya ratanapūrābhimukhaṁ āgato.",
  "anya-e0702n6:226_0": "Atha adhikarājā bahavo amacceca bhikkhū ca sannipātāpetvā mantesi,-idāni rāmaññaraṭṭhino",
  "anya-e0702n6:226_1": "rājā yujjhanatthāya idha āgacchati, yuddhaṁ akatvā kenupāyena taṁ paṭinivattāpetuṁ",
  "anya-e0702n6:226_2": "sakkhissāmāti. Atha sabbe kiñci akathetvā tuṇhībhāveneva nisīdiṁsu.",
  "anya-e0702n6:227_0": "Atha jātavassena ekattiṁsavassiko upasampadāvasena pana ekādasavassiko eko bhikkhu",
  "anya-e0702n6:227_1": "evamāha,-eko pana rāmaññaraṭṭhindo rājādhirājā tāva tiṭṭhatu, sace sakalepi jambudīpe",
  "anya-e0702n6:227_2": "sabbe rājāno āgaccheyyuṁ, evampi kathāsallāpeneva yuddhaṁ akatvā paṭinivattāpesuṁ sakkomīti.",
  "anya-e0702n6:228": "Atha adhikarājā tuṭṭhacitto hutvā āha,- yathā bhante tvaṁ sakkosi rājādhirājaṁ yathāsallāpena paṭini vatthāpetuṁ, tathā karohīti.",
  "anya-e0702n6:229_0": "Atha so bhikkhu mettāsandesapaṇṇaṁ pesetvā okāsaṁ yāci tassa rājādhirājassa santikaṁ",
  "anya-e0702n6:229_1": "pavisitukāmo. Rājādhirājā ca tassa bhikkhussa mettāsandesapaṇṇaṁ passitvā taṁ bhikkhuṁ",
  "anya-e0702n6:229_2": "sīṅghaṁ ānethāti dūtaṁ pesesi. Dūto ānetvā rañño dassesi. Atha so bhikkhu rājādhirājaṁ",
  "anya-e0702n6:229_3": "dhammadesanāya ovādaṁ datvā sakaṭṭhānaṁ paṭinivattāpesi. Ayañca bhikkhu arimaddananagare",
  "anya-e0702n6:229_4": "catūsu gaṇesu arahantagaṇavaṁso sikkhākāmo lajjī pesalo. Arimaddananagare cāgahe",
  "anya-e0702n6:229_5": "nāma dese pana jātattā cāgruhi bhikkhūti vohāriyati.",
  "anya-e0702n6:230_0": "Kaliyuge aṭṭhāsītādhike sattavassasate sampatte miññhaṅga dhammarājā ratanapūreyeva",
  "anya-e0702n6:230_1": "rajjaṁ sampatto. Tassa rañño kāle sīhaḷadīpato dve mahātherā ratanapūraṁ āgantvā",
  "anya-e0702n6:230_2": "sāsanaṁ anuggahetvā nisīdiṁsu.",
  "anya-e0702n6:231_0": "Tadā kaliyuge aṭṭhasate sampuṇṇe porāṇakaṁ kaliyugaṁ apanetvā abhinavaṁ ṭhapetuṁ",
  "anya-e0702n6:231_1": "okāso anuppatto. Atha cāgrihi thero ca rājavihāravāsitthero ca evamāhaṁsu,- apanītabbakāle",
  "anya-e0702n6:231_2": "mahārāja sampatte anapanetuṁ na vaṭṭatīti.",
  "anya-e0702n6:232_0": "Atha rājā puna evamāha,-apanītabbe sampatte anapanetvā ajjhupekkhitvā vasantassa",
  "anya-e0702n6:232_1": "ko dosoti. Sace apanītabbe sampatte anapanetvā ajjhupekkhitvā nisīdeyya, raṭṭhavāsīnaṁ",
  "anya-e0702n6:232_2": "dukkhaṁ bhavissatīti vedasatthesu āgataṁ, sakkarājaṁ apanentopi rājā tasmiṁyeva vasse",
  "anya-e0702n6:232_3": "divaṅgato bhaveyyāti āhaṁsu.",
  "anya-e0702n6:233_0": "Atha rājā sattānaṁ sukhaṁ labhīyamānataṁ jānantoyeva mādiso attano bhayaṁ apekkhitvā",
  "anya-e0702n6:233_1": "apanītabbaṁ anapanetvā nisīdituṁ na vaṭṭati, kammaṁ khīyitvāpi mama aguṇaṁ loke pattharitvā",
  "anya-e0702n6:233_2": "patiṭṭhahissatīti manasikaritvā sakkarāje aṭṭhavassasate sampuṇṇe basyuchidramunisakhyaṁ",
  "anya-e0702n6:233_3": "apanetvā cammāvasesaṁ ṭhapesi. Atha mahāmaṇḍapaṁ kārāpetvā mahāchaṇaṁ katvā mahādānampi adāsi.",
  "anya-e0702n6:234": "Cāgrihithero rājavihāra vāsittherocāti arimaddana nagare arahantagaṇāṁsiko lajjī pesalo sikkhākāmo.",
  "anya-e0702n6:235": "Īdisaṁ pana vacanaṁ sāsanappaṭiyattattā ca raṭṭhavāsikāyattattā ca dhammānulomavasena vuttaṁ.",
  "anya-e0702n6:236_0": "Kaliyuge catuvassādhike aṭṭhasate mahānarapati rājā ratanapūranagare rajjaṁ kāresi.",
  "anya-e0702n6:236_1": "So ca rājā thūpārāmacetiyaṁ kārāpesi. Tassa pana ācariyo mahāsāmitthero nāma. So",
  "anya-e0702n6:236_2": "pana thero sīhaḷadīpaṁ gantvā sīhaḷindassa rañño ācariyassa sāriputtattherassa santike",
  "anya-e0702n6:236_3": "sikkhaṁ gahetvā paccāgatattheravaṁsikoti daṭṭhabbo. Tassa rañño kāle ratanapūranagare",
  "anya-e0702n6:236_4": "mahāariyavaṁso nāma eko thero atthi. So pana pariyattivisārado arimaddananagare chapppadagaṇato āgatavaṁsiko.",
  "anya-e0702n6:237_0": "Ekasmiṁ samaye jeyyapuranagaraṁ gantvā reṅga iti pākaṭassa mahātherassa santike saddanayaṁ",
  "anya-e0702n6:237_1": "uggaṇhitvā nisīdi. So pana kira mahāthero aññehi saddhiṁ yaṁvā taṁvā kathaṁ asallapitukāmatāya",
  "anya-e0702n6:237_2": "mukhe udakaṁ ṭhapetvā yebhuyyena nisīdati. Tenevesa marammavohārena reṅgu iti pākaṭo ahosi.",
  "anya-e0702n6:238_0": "So kira ariyavaṁsatthero reṅguṁ therassa santikaṁ ganthaṁ vācāpetu okāsaṁ yācissāmīti",
  "anya-e0702n6:238_1": "upagacchantopi kathāsallāpaṁ akatvā dve ahāni vattaṁ paripūretvāyeva paccāgacchi.",
  "anya-e0702n6:238_2": "Tatiyadivase pana cammakhaṇḍaṁ ākoṭunattā saddaṁ sutvā mukhato udakaṁ uggiritvā kāraṇaṁ",
  "anya-e0702n6:238_3": "pucchi. Ganthaṁ uggahaṇatthāya āgatabhāvaṁ ārocesi.",
  "anya-e0702n6:239_0": "Atha thero evamāha,-ahaṁ āvuso divase divavase tikkhattuṁ ganthaṁ vācemi, majjhanti",
  "anya-e0702n6:239_1": "kātikkamakālepi paññacetiyaṁ gantvā cetiyaṅgaṇe sammajjanakiccaṁ karomi, okāsaṁ na",
  "anya-e0702n6:239_2": "labhāmi, evampi tvaṁ bahūganthe uggahetvāpi ācariyehi dinnopadesaṁ alabhitvā puna",
  "anya-e0702n6:239_3": "mama santikaṁ āgacchasi, tasmāyaṅgaṇe sammajjanavattaṁ tāvakālikaṁ vikopetvā ganthuggahaṇatthāya",
  "anya-e0702n6:239_4": "okāsaṁ dassāmīti vatvā abhidhammatthavisāviniṁ nāma lakkhaṇaṭīkaṁ uggaṇhāpesi. Nānānayehi",
  "anya-e0702n6:239_5": "upadesaṁ datvā vācesi. Vācetvā ca tatiyadivase ācariyassa santikaṁ nāgacchi. Mahātheropi",
  "anya-e0702n6:239_6": "kāraṇaṁ akallatāya anāgato bhaveyyāti maññitvā pucchanatthāya bhikkhū pesesi.",
  "anya-e0702n6:240_0": "Ariyavaṁsattheroca ācariyassa santikaṁ gamissāmīti āgato, antarāmaggeyeva dūtabhikkhū",
  "anya-e0702n6:240_1": "passitvā tehi saddhiṁ mahātherassa santikaṁ āgamaṁsu. Ācariyassa santikaṁ patvā ācariyā",
  "anya-e0702n6:240_2": "ariyavaṁsattheraṁ pucchi,-kasmā pana tvaṁ na uggahaṇatthāya āgatosīti. Ahaṁ bhante",
  "anya-e0702n6:240_3": "tumhehi dinnopadesaṁ nissāya idāni sabbaṁ nayaṁ jānāmīti. Atha ācariyo āha, yaṁ pana",
  "anya-e0702n6:240_4": "ganthaṁ nissāya tvaṁ chekataṁ pattosi, tassa saṁvaṇṇanaṁ katvā upakāraṁ karohīti.",
  "anya-e0702n6:240_5": "Atha ariyavaṁsatthero ācariyassa vacanaṁ sirasā paṭiggahetvā abhidhammatthavibhāviniyā",
  "anya-e0702n6:240_6": "maṇisāramañjūsaṁ nāma anusaṁvaṇṇanaṁ akāsi. Niṭṭhitaniṭṭhitapāḷaṁ uposathadivase",
  "anya-e0702n6:240_7": "uposathadivase puññacetiyassa cetiyaṅgaṇe bhikkhusaṅghaṁ sannipātāpetvā bhikkhusaṅghassa",
  "anya-e0702n6:240_8": "majjhe vācāpetvā suṇāpesi,- sace koci doso atthi, taṁ vadathāti.",
  "anya-e0702n6:241_0": "Atha arimaddananagarato cetiyavandanatthāya eko bhikkhu āgantvā parisakoṭiyaṁ suṇitvā",
  "anya-e0702n6:241_1": "nisīdi. Atha so bhikkhu dve vāraṁ eeiti saddaṁ akāsi. Taṁ ṭhānaṁ sallakkhetvā ṭhapesi.",
  "anya-e0702n6:241_2": "Nivāsanaṭṭhānañca pucchi. Ariyavaṁsattheropi sakavihāraṁ patvā tasmiṁ ṭhāne upadhāronto",
  "anya-e0702n6:241_3": "ekasmiṁ ṭhāne ekassa atthassa dvikkhattuṁ vuttattā punaruttidoso dissati, ekasmiṁ",
  "anya-e0702n6:241_4": "ṭhāne imaṁ ganthanti pulliṅgarūpena vattabbaṭṭhāne idaṁ ganthanti napuṁsakaliṅgena",
  "anya-e0702n6:241_5": "vuttattā liṅgavirodhidoso dissati.",
  "anya-e0702n6:242_0": "Atha taṁ puggalaṁ pakkosāpetvā evamāha,-ahaṁ āvuso imaṁ ganthaṁ mahussāhena karomi,",
  "anya-e0702n6:242_1": "tañca vivekakāle rattibhāgeyeva potthakaṁ pattharitvā likhāmi, evaṁ mahussāhena karontampi",
  "anya-e0702n6:242_2": "tvaṁ aruccanākārena saddaṁ karosi, kīdisaṁ pana dosaṁ sutvā evaṁ karosīti pucchi.",
  "anya-e0702n6:242_3": "Atha so bhikkhu evamāha,- tayo bhante mahussāhena kate ganthe dosavasena bahuvattabbaṭṭhānaṁ",
  "anya-e0702n6:242_4": "natthi, saddatoceva atthato ca paripuṇṇoyevesa gantho, atha kho pana ekasmiṁ ṭhāne",
  "anya-e0702n6:242_5": "ekassa atthassa dvikkhattuṁ vuttattā puranuttidoso dissati, ekasmiṁ pana imaṁ ganthanti",
  "anya-e0702n6:242_6": "pulliṅgena vattabbaṭṭhāne idaṁ ganthanti napuṁsakaliṅgena vuttattā liṅgavirodhidoso",
  "anya-e0702n6:242_7": "dissati, evaṁ ettakaṁyeva dosaṁ disvā īdisaṁ aruccanākāraṁ dassemīti.",
  "anya-e0702n6:243": "Atha ariyavaṁsatthero tuṭṭhacitto hutvā attano sarīrapārupitaṁ dupaṭṭacīvaraṁ imināhaṁ tava ñāṇaṁ pūjemīti vatvā adāsi. Pacchākāle adhikarājā tamatthaṁ sutvā nāma lañchaṁ adāsi.",
  "anya-e0702n6:244": "So ca ariyavaṁsatthero maṇidīpaṁ nāma ganthaṁ ganthā bharaṇañceva jātakavisodhanañca pāḷibhāsāya akāsi. Anuṭīkāya pana atthayojanaṁ marammabhāsāya akāsi.",
  "anya-e0702n6:245_0": "Ekaṁ samayaṁ adhikarājā vihāraṁ gantvā dhammaṁ suṇi. Thero dhammaṁ desetvā niṭṭhitakāle",
  "anya-e0702n6:245_1": "yānabaliṁ sukhatthāya yāci. Rājā adatvā nāvaṁ abhirūhitvā paccāgacchi. Antarāmagge",
  "anya-e0702n6:245_2": "nāvāya phiyaṁ eko saṁsumāro mukhena gaṇhitvā niccalaṁ katvā ṭhapesi. Therena yācitaṁ",
  "anya-e0702n6:245_3": "yānabaliṁ dadāmīti mahāsaddaṁ katvā rājapurise tikkhattuṁ nicchāresi. Atha saṁsumāro",
  "anya-e0702n6:245_4": "nāvaṁ muñcitvā gacchi. Ekasmiñca kāle rājā vihāraṁ nikkhami. Atha eko hatthinī vihārasamīpe",
  "anya-e0702n6:245_5": "bandhitvā ṭhapesi. Sā bodhirukkhasākhaṁ chinditvā khādi. Sā tattheva bhūmiyaṁ pati.",
  "anya-e0702n6:245_6": "Atha thero saccakiriyaṁ katvā mettābhāvanaṁ bhāvetvā mettodakena bhiñci. Taṁ khaṇaññeva",
  "anya-e0702n6:245_7": "sā uṭṭhahi. Rājā ca taṁ acchariyaṁ disvā tassā agghanakamūlaṁ datvā vihārato nadī",
  "anya-e0702n6:245_8": "titthaṁ gamanamagge silāpaṭṭaṁ cinitvā setuṁ akāsīti.",
  "anya-e0702n6:246": "Saddhammakittitthero pana ariyavaṁsattherassa saddhivihāriko jetavanavihāravāsī. Te pana therā chappadagaṇavaṁsikāti daṭṭhabbā.",
  "anya-e0702n6:247_0": "Kaliyuge dvecattālīsādhike aṭṭhavassasate sampatte ratanapūranagareyeva sirisudhammarājādhipati",
  "anya-e0702n6:247_1": "nāma dutiyādhikarājā rajjaṁ kāresi. Tasmiñca kāle pabbatabbhantaranagarato mahāsīlavaṁso",
  "anya-e0702n6:247_2": "nāma thero pañcacattālīsādhike aṭṭhavassasate sampatte sumedhakathaṁ kabyālaṅkāravasena",
  "anya-e0702n6:247_3": "bandhitvā buddhālaṅkārañca nāma kabyālaṅkāraṁ pabbatabbhantarappaṭisaṁyuttañceva",
  "anya-e0702n6:247_4": "kabyālaṅkāraṁ bandhitvā te gahetvā ratanapūranagaraṁ āgacchi.",
  "anya-e0702n6:248_0": "Atha rājā thūpārāmacetiyassa esannaṭṭhāne ratanavimānavihāre nisīdāpesi. So ca thero",
  "anya-e0702n6:248_1": "tattha sotārānaṁ pariyattiṁ vācetvā nisīdi. So ca thero tattha nisinnānaṁ therānaṁ",
  "anya-e0702n6:248_2": "aṭṭhamako hoti. So ca mahāsīlavaṁsatthero kaliyugassa pannarasādhike aṭṭhavassasate",
  "anya-e0702n6:248_3": "jāto. Tiṁsavassakāle ratanapūranagaraṁ āgatoti porāṇapotthakesu vuttaṁ. So pana thero",
  "anya-e0702n6:248_4": "nettipāḷiyā attha yojanaṁ marammabhāsāya akāsi pārāyanavatthuñca.",
  "anya-e0702n6:249_0": "Ratanapūranagareyeva raṭṭhasāro nāma eko thero atthi, mahāsīlavaṁsattherena samaññāṇathāmo.",
  "anya-e0702n6:249_1": "So pana ratanapūranagareyeva kaliyugassa tiṁsādhike aṭṭhavassasate kāle jāto. Bhūridattajātakaṁ",
  "anya-e0702n6:249_2": "hatthipālajātakaṁ saṁvarajātakañca kabyālaṅkāravasena bandhi aññañca anekavidhaṁ",
  "anya-e0702n6:249_3": "kabyālaṅkāraṁ. Te pana dve therā kabyālaṅkārakā rakāti theraparamparāya pavesetvā na gaṇenti porāṇā.",
  "anya-e0702n6:250_0": "Ettha ca kiñcāpi samaṇānaṁ uposathikānañca kabyālaṅkāraṁ bandhituṁ vācetuṁ vā kappākappavicāraṇaṁ",
  "anya-e0702n6:250_1": "vattuṁ okāso laddho, sāsanavaṁsaṁ pana vattuṁ okāsassa ativitthārovasesattā taṁ avatvā",
  "anya-e0702n6:250_2": "ajjhupekkhissāma. Uposathavinicchaye pana naccagītādisikkhāpadassa visaye vitthārena mayaṁ avocumhā.",
  "anya-e0702n6:251_0": "Kaliyugassa gate tesaṭṭhādhike aṭṭhavassasate ratanapūranagareyeva siritribhavanādityanarapatipavaramahādhamma",
  "anya-e0702n6:251_1": "rājādhipatirājā rajjaṁ kāresi. Tassa rañño kāletisāsanadhajo nāma bhikkhu saddhammakittittherassa",
  "anya-e0702n6:251_2": "santike ganthaṁ uggaṇhi. Atha arimaddananagarato eko mahātherosotunaṁ vācitvā ratanapūranagare",
  "anya-e0702n6:251_3": "nisīdissāmīti āgato. Atha saddhammakittittherassa ganthaṁ vācentasseva vihārassa",
  "anya-e0702n6:251_4": "heṭṭhā nisīditvā so mahāthero saddaṁ suṇitvā evaṁ cintesi,-etassa santike ahaṁ navakaṭṭhāne",
  "anya-e0702n6:251_5": "ṭhatvā thokaṁ ganthaṁ uggaṇhissāmīti. Atha so mahāthero saddhammakittittherassa santikaṁ",
  "anya-e0702n6:251_6": "pavisitvā ganthaṁ vācāpetuṁ okāsaṁ yāci. Atha saddhammakittitthero vassapamāṇaṁ pucchitvā",
  "anya-e0702n6:251_7": "tvaṁ bhante mayā vuḍḍhatarosīti āha. Ahaṁ tayā vuḍḍhataropi samāno navakaṭṭhāne ṭhatvā",
  "anya-e0702n6:251_8": "ganthaṁ uggaṇhissāmīti āha. Atha saddhammakittitthero tassa ganthaṁ vācesi. Atipasīditvā",
  "anya-e0702n6:251_9": "pana taṁ mahātheraṁ mahāsādhujjanoti nāmena vohārati.",
  "anya-e0702n6:252_0": "Atha pacchā marammaraṭṭhaṁ kaliyugassa pañcāsītādhikaaṭṭhasatakālato paṭṭhāya yāva",
  "anya-e0702n6:252_1": "aṭṭhāsītādhikaaṭṭhasatavassakālaṁ nānābhayehi saṅkhubbhitaṁ ahosi. Tadā kambojaraṭṭhato",
  "anya-e0702n6:252_2": "sihanisvā nāma bhinnakuto āgantvā ratana pūranagare rajjaṁ gaṇhi. Atha so evaṁ cintesi,-",
  "anya-e0702n6:252_3": "bhikkhū adārā aputtikā hutvā puna sisse posetvā parivāraṁ gavesanti, sace bhikkhū",
  "anya-e0702n6:252_4": "parivāraṁ vicinitvā rājabhāvaṁ gaṇheyyuṁ, evaṁ sati rajjaṁ gahetuṁ sakkhissanti,",
  "anya-e0702n6:252_5": "idāneva bhikkhū gahetvā māretuṁ vaṭṭatīti. Evaṁ pana cintetvā tovisīlū nāmake khettavane",
  "anya-e0702n6:252_6": "bahū maṇḍape kārāpetvā gomahisakukkuṭasūkarādayo mārāpetvā bhikkhū bhojessāmīti vatvā",
  "anya-e0702n6:252_7": "jeyyapuravijayapuraratanapūranagaresu sabbe mahāthere bahūhi antevāsikehi saddhiṁ",
  "anya-e0702n6:252_8": "pakkosāpetvā tesu maṇḍapesu nisīdāpetvā hatthiassādisenaṅgehi parivāretvā māresi.",
  "anya-e0702n6:252_9": "Tadā kira tisahassappamāṇā bhikkhū mariṁsūti. Bhikkhū ca māretvā bahūpi potthake",
  "anya-e0702n6:252_10": "agginā jhāpesi, cetiyānipi bhedāpesi. Ahovata pāpajanassa pāpakammanti. Honti cettha,-",
  "anya-e0702n6:253": "Sāsanaṁ nāma rājānaṁ, nissāya tiṭṭhate idha;",
  "anya-e0702n6:254": "Micchādiṭṭhikarājāno, sāsanaṁ dūsenti satthuno.",
  "anya-e0702n6:255": "Sammādiṭṭhī ca rājāno, paggaṇhanteva sāsanaṁ;",
  "anya-e0702n6:256": "Evañca sati ākāse, ulūrājāva dibbatīti.",
  "anya-e0702n6:257_0": "Atha kaliyuge ekavassādhike navavassasate sampatte ākāse bahūhi tārakāhi dhūmā nikkhamiṁsu.",
  "anya-e0702n6:257_1": "Caññiṅkhucetiyepi buddhappaṭibimbassa akkhikūpato udakadhārānettajalāniviya nikkhamiṁsūti rājavaṁse vuttaṁ.",
  "anya-e0702n6:258_0": "Atha saddhammakittitthero saddhiṁ mahāsādhujjanatisāya nadhajattherehi ketumatīnagaraṁ",
  "anya-e0702n6:258_1": "agamāsi. Raṭṭhasārattheropi sirikhettanagaraṁ sayameva agamāsīti porāṇapotthakesu",
  "anya-e0702n6:258_2": "vuttaṁ. Taṁ pana rājavaṁse sirikhettanagarindo satva varājā taṁ ānesīti vuttavacanena na sameti.",
  "anya-e0702n6:259": "Saddhammakittittheropi ketumatīnagare kālaṅkato. Tato pacchā thokaṁ kālaṁ atikkamitvā mahāsādhujjanatthero tattheva kālamakāsi.",
  "anya-e0702n6:260": "Tisāsanadhajatthero pana kaliyuge dvādasādhike navavassasate sampatte haṁsāvatīnagare anekasetibhindassa rañño kāle ketumatīnagarato haṁsāvatīnagaraṁ agamāsi.",
  "anya-e0702n6:261_0": "Tato pacchā ticattālīsavassiko hutvā kaliyuge terasādhike navavassasate miṅgha brahmanarapatiraññokāle",
  "anya-e0702n6:261_1": "puna jeyyapuranagaraṁ sampatto hutvā jetavanavihārasamīpe ekissaṁ guhāyaṁ disīdi.",
  "anya-e0702n6:261_2": "Mahāariyavaṁsagaṇikassa jetavanattherassa santike upasaṅkami.",
  "anya-e0702n6:262_0": "Tasmiñca kāle jetavanatthero gilāno hutvā mayi kālaṅkate mama ṭhānaṁ adhunā haṁsāvatīnagarato",
  "anya-e0702n6:262_1": "āgato tisāsanadhajo nāma thero pariggaṇhituṁ samattho bhavissati, tassa niyyādessāmīti",
  "anya-e0702n6:262_2": "cintesi. Tasmiṁ khaṇe tisāsanadhajatthero purimayāme supinaṁ massi,– matakaḷevaraṁ",
  "anya-e0702n6:262_3": "samīpaṁ āgacchatīti, majjhimayāme pana taṁ matakaḷevaraṁ guhāyaṁ pavisatīti, pacchimayāme",
  "anya-e0702n6:262_4": "matakaḷevarassa maṁsaṁ satthena chindatīti. Atha supinaṁ passitabhāvaṁ attano samīpe",
  "anya-e0702n6:262_5": "sayantassa ekassa sāmaṇerassa ārocesi. Ārocetvā ca parittaṁ bhaṇetvā nisīdantasseva",
  "anya-e0702n6:262_6": "jetavanatthero taṁ pakkositvā jetavanavihāraṁ tassa niyyādesi. Tisāsanadhajatthero",
  "anya-e0702n6:262_7": "ca jetavanavihāre nisīditvā ganthaṁ vācetvā nisīdi. Miṅgha brahmanarapatirājā ca",
  "anya-e0702n6:262_8": "tassa anuggahitaṁ akāsi.",
  "anya-e0702n6:263": "Pacchā kaliyuge soḷasādhike navavassasate sampatte haṁsāvatīnagarindo anekasetibhindo nāma rājā ratanapūranagaraṁ vijayitvā ekaṁ vihāraṁ kārāpetvā tassa adāsi.",
  "anya-e0702n6:264": "So ca tisāsanadhajatthero arimaddananagare arahanta gaṇavaṁsikoti daṭṭhabbo.",
  "anya-e0702n6:265_0": "Tassa pana sissā anekasatappamāṇā lajjino ahesuṁ. Tesu pana sissesu varabāhutthero",
  "anya-e0702n6:265_1": "bhūminikhānena garavāsitthero mahāraṭṭhagāmavāsino tayo mahātherāti ime pañca therā",
  "anya-e0702n6:265_2": "visesato pariyattikovidāti.",
  "anya-e0702n6:266_0": "Tisāsanadhajatthero ca mahallakakāle anāpāna satikammaṭṭhānaṁ gahetvā araññaṁ pavisitvā",
  "anya-e0702n6:266_1": "vivekaṭṭhānaṁ gaṇhi. Tadā jetavanagaṇādayo arahanta gaṇavaṁsāyeva. Aparabhāgeyeva",
  "anya-e0702n6:266_2": "tesaṁ sissānusissaparamparāsu keci bhikkhū siracchādanaṁ nānāvaṇṇappaṭimaṇḍitañca",
  "anya-e0702n6:266_3": "tālavaṇṭaṁ gahetvā ācāravikāraṁ āpajjiṁsu.",
  "anya-e0702n6:267_0": "Kaliyuge ekavassādhike sahasse sampatte ukkaṁsiko nāma rājā vihāraṁ kārāpetvā tisāsanadhajattherassa",
  "anya-e0702n6:267_1": "sissabhūtassa varabāhuttherassa sissabhūtassa mahāratanākarassa nāma therassa adāsi.",
  "anya-e0702n6:268_0": "So ca mahāratanākaratthero ukkaṁsikarañño sirisudhammarājāmahādhipatīti nāmalañchaṁ",
  "anya-e0702n6:268_1": "chandālaṅkārasaddanetti nayehi alaṅkaritvā dassitaṁ rajindarājanāmābhidheyyādīpaniṁ nāma ganthaṁ akāsi.",
  "anya-e0702n6:269_0": "Tañca ganthaṁ parivisodhanatthāya tiropabbatābhidheyyassa mahātherassa niyyādesi.",
  "anya-e0702n6:269_1": "Tisāsanadhajattherassa sissabhūtesu mahāraṭṭhagāmavāsīsu tīsu bhātikattheresu jeṭṭho",
  "anya-e0702n6:269_2": "tiṁsaguhāsuvasanto pariyattiṁ vācetvā nisīdi. Satvavarājā ca tasmiṁ there ativiya",
  "anya-e0702n6:269_3": "pasanno ahosi. Ññoṅkarami nāmakassa rañño kālepi cūḷapitā ekaṁ vihāraṁ kārāpetvā",
  "anya-e0702n6:269_4": "tasseva adāsi. Ukkaṁsikarañño kālepi maṅgavaṁnāmake pabbate vihāraṁ kārāpetvā tasseva adāsi.",
  "anya-e0702n6:270_0": "Tesu mahāraṭṭhagāmavāsittheresu majjhimattheropi tisāsanadhajattherassa jeṭṭhabhātikattherassa",
  "anya-e0702n6:270_1": "ca nivāsaṭṭhānabhūte jetavanavihāreyeva ganthaṁ vācetvā nisīdi. Kaniṭṭhattheropi",
  "anya-e0702n6:270_2": "tesaṁ nivāsaṭṭhānabhūtesuyeva vihāresu ganthaṁ vācetvā nisīdi. Ettha ca tisāsanadhajatthero",
  "anya-e0702n6:270_3": "nāma lajjialajjivasena dubbidho. Yathāvuttatthero pana lajjīye vāti daṭṭhabbo. Alajjī",
  "anya-e0702n6:270_4": "pana imasmiṁ theraparamparādassane na icchi tabbo. Alajjībhūtassa pana tisāsanadhajattherassa",
  "anya-e0702n6:270_5": "vatthuṁ idha avatvā ajjhupekkhissāma, payojanābhāvā ganthassa ca papañcūpagamanattāti.",
  "anya-e0702n6:271_0": "Yogiraṅga nāmakassa rañño kāle jeyyapure suvaṇṇaguhavāsī mahāthero dakkhiṇārāmavihāravāsī",
  "anya-e0702n6:271_1": "mahāthero catubhūmikavihāravāsī mahāthero toṅgabhīlū vihāravāsī mahāthero ca tisāsanadhajamahātherassa",
  "anya-e0702n6:271_2": "saddhivihārikāyeva. Tesaṁ pana vatthumpi ganthavitthārabhayena na vadāma. Lajjigaṇavaṁsikā",
  "anya-e0702n6:271_3": "eteti vijānanameva hettha pamāṇanti.",
  "anya-e0702n6:272_0": "Kaliyuge ekasaṭṭhādhike navavassasate sampatte phaggunamāsassa juṇhapakkhadutiyadivase",
  "anya-e0702n6:272_1": "sukkavāre ratanapūranagaraṁ dutiyaṁ māpetvā ññogīraṅga nāma rājā rajjaṁ kāresi. Sīhasūradhammarājātipi",
  "anya-e0702n6:272_2": "nāmalañchaṁ paṭiggaṇhi. Tocabhīlū vihāravāsīmahātheraṁ uddissa catubhūmikavihāraṁ",
  "anya-e0702n6:272_3": "kārāpesi. Cattāri mahāmunicetiyānipi kārāpesi. Vihāra cetiyesu aniṭṭhitesuyeva sinnīnagaraṁ",
  "anya-e0702n6:272_4": "nikkhamitvā tattha veraṁ vūpasamāpetvā paccāgatakāle saṅkhārasabhāvaṁ anatikkamanato",
  "anya-e0702n6:272_5": "divaṅgato ahosi. Ahovata saṅkhāradhammāti. Honti cettha,–",
  "anya-e0702n6:273": "Seyyathā vāṇijānaṁva, gharagoḷikarūpakaṁ;",
  "anya-e0702n6:274": "Taṁtaṁdisaṁ bhamitvāva, sīsaṁ ṭhapeti uttaraṁ;",
  "anya-e0702n6:275": "Evaṁ lokamhi sattā ca, sandhicutīnamantare;",
  "anya-e0702n6:276": "Yathā tathā bhamitvāva, ante ṭhapenti santanunti;",
  "anya-e0702n6:277_0": "Kaliyuge sattasaṭṭhādhike navavassasate phaggunamāsassa kāḷapakkhaterasamiyaṁ tassa",
  "anya-e0702n6:277_1": "jeṭṭhaputto pitu santakaṁ rajjaṁ gaṇhi. Mahādhammarājāti nāmalañchampi paṭiggaṇhi.",
  "anya-e0702n6:277_2": "Pitu kāle aniṭṭhitāni cetiyāni puna kārāpesi. Catubhūmikavihārañca niṭṭhaṁ gamāpetvā",
  "anya-e0702n6:277_3": "tovibhīlū mahātherassa paralokaṁ gantvā avijjamānatāya catubhūmikavihāravāsī mahātherassa",
  "anya-e0702n6:277_4": "dassāmīti antepuraṁ pakkosāpesi. Thero dve vārāni pakkosiyamānopi nāgacchi. Tatiya",
  "anya-e0702n6:277_5": "vāre pana bahū saddhivihārikā antepuraṁ gantvā pavisatha, na hi sakkā raññā pakkosite",
  "anya-e0702n6:277_6": "paṭikkhipitunti āhaṁsu.",
  "anya-e0702n6:278_0": "Atha thero evamāha,- ahaṁ āvuso raṭṭhapīḷanapiṇḍapātaṁ bhuñjituṁ na icchāmi, evampi",
  "anya-e0702n6:278_1": "sace tumhe icchatha rañño santikaṁ gantuṁ, evaṁ sati idāni rañño santikaṁ ahaṁ gamissāmīti",
  "anya-e0702n6:278_2": "antepuraṁ pāvisi. Pavisitvā raññā saddhiṁ sallāpaṁ katvā ayaṁ vihāro araññavāsīnaṁ",
  "anya-e0702n6:278_3": "bhikkhūnaṁ asappāyoti paṭikkhipi. Evaṁ pana bhante sati tasmiṁ vihāre nisīdiyamānaṁ",
  "anya-e0702n6:278_4": "theraṁ upadissathāti . Khaṇittipādavihāravāsī mahārāja thero pariyattivissārado sikkhākāmo,",
  "anya-e0702n6:278_5": "tassa dātuṁ vaṭṭatīti. Atha rājā tassa vihāraṁ adāsi. Mahāsaṅghanāthoti nāmalañchampi",
  "anya-e0702n6:278_6": "adāsi. So tattha pariyattiṁ vācetvā nisīdi.",
  "anya-e0702n6:279_0": "Tassa pana vihārassa parivārabhūtesu cattālīsāya vihāresu uttarāya anudisāya ekasmiṁ",
  "anya-e0702n6:279_1": "vihāre vasanto varābhisaṅghanātho nāma thero maṇikuṇḍalavatthuṁ marammabhāsāya akāsi.",
  "anya-e0702n6:279_2": "Pacchimāya anudisāya ekasmiṁ vihāre vasanto eko thero sattarājadhammavatthuṁ akāsi.",
  "anya-e0702n6:280_0": "Tasmiñca kāle bhāmaaṅkyo ācāraaṅkyoti dvinnaṁ bhikkhūnañca lokadhammesu chekatāya",
  "anya-e0702n6:280_1": "dve vihāre katvā adāsi. Te pana dve therā vedasatthakovidā, pariyattipaṭipattīsu",
  "anya-e0702n6:280_2": "pana mandā, rāmaññaraṭṭhato āgatā. Te pana theraparamparāya na gaṇanti porāṇā.",
  "anya-e0702n6:281_0": "Kaliyuge tisattatādhike navavassasate sampatte mahāmunicetiyassa puratthimadisābhāge",
  "anya-e0702n6:281_1": "cattāro vihāre kārāpetvā catunnaṁ therānaṁ adāsi. Te ca therā tattha nisīditvā sāsanaṁ paggaṇhiṁsu.",
  "anya-e0702n6:282_0": "Tasmiṁyeva kāle badaravanavāsī nāma ekopi thero atthi. Sopi pariyattivisārado chappadavaṁsiko.",
  "anya-e0702n6:282_1": "So ca thero yāvajīvaṁ yathābalaṁ sāsanaṁ paggaṇhitvā dutiyabhave calaṅganagare ekissā",
  "anya-e0702n6:282_2": "itthiyā kucchimhi paṭisandhiṁ gaṇhi. Dasamāsaccayena kaliyuge cattālīsādhike navavassasate",
  "anya-e0702n6:282_3": "sampatte budhavāre vijāyitvā terasavassikakāle sāsane pabbajitvā pariyattiṁ uggaṇhi.",
  "anya-e0702n6:282_4": "Sirikhettanagarindo rājā sirikhettanagaraṁ ānetvā sirikhettanagare sāmaṇeroti nāmena",
  "anya-e0702n6:282_5": "pākaṭo hutvā kaliyuge catupaṇṇāsādhike navavassasate sampatte pannarasavassikakāle",
  "anya-e0702n6:282_6": "vessantarajābhakaṁ kabyālaṅkāravasena bandhi. Paripuṇṇavīsativassakāle sirikhettanagareyeva",
  "anya-e0702n6:282_7": "sirikhettanagarindo veravijayo nāma rājā anuggahetvā upasampadabhūmiyaṁ patiṭṭhāti.",
  "anya-e0702n6:282_8": "Pacchimapakkhādhiko nāma rājā sirikhettanagaraṁ attano hatthagataṁ akāsi. Tasmiñca",
  "anya-e0702n6:282_9": "kāle taṁ theraṁ ānetvā ratanapūranagare vasāpesi. Sūrakitti nāma rañño kaniṭṭhabhātiko",
  "anya-e0702n6:282_10": "erāvatīnadītīre catubhūmikavihāraṁ kārāpetvā tassa therassa adāsi. Rājā ca tipiṭakālaṅkāroti nāmalañchaṁ adāsi.",
  "anya-e0702n6:283_0": "Kaliyuge vassasahasse sampatte phaggunamāsassa puṇṇamiyaṁ saṭṭhivassiko hutvā tiriyapabbataṁ",
  "anya-e0702n6:283_1": "gantvā araññavāsaṁ vasi. Dve vassādhike vassasahasse rājā tasmiṁ vihāraṁ kārāpetvā",
  "anya-e0702n6:283_2": "tasseva therassa adāsi. So pana tipiṭakālaṅkāratthero sirikhettanagare navaṅgakandare",
  "anya-e0702n6:283_3": "pattalaṅkassa atulavaṁsattherassa vaṁsiko. Sirikhettanagare navaṅgakandare suvaṇṇavihāre",
  "anya-e0702n6:283_4": "vasantassa therassa kittighoso sabbattha patthari. Jeyyapure erāvatīnadītīre catubhūmikavihāre",
  "anya-e0702n6:283_5": "vasanakāle aṭṭhasāliniyā ādito vīsati gāthānaṁ saṁvaṇṇanaṁ akāsi. Sūrakittināmakassa",
  "anya-e0702n6:283_6": "kaniṭṭhabhātikassa yācanamārabbha yasavaḍḍhanavatthuñca akāsi. Tiriyapabbate vasanakāle",
  "anya-e0702n6:283_7": "vinayālaṅkāraṭīkaṁ akāsi. Pacchimapakkhādhikarañño kāle mahāsaṅghanāthattheraṁ saṅgharājabhāve",
  "anya-e0702n6:283_8": "ṭhapesi. So ca saṅgharājā ativiya pariyatti visārado. Tasmiñca kāle ratanapūranagarepi",
  "anya-e0702n6:283_9": "ariyālaṅkārattharo nāma eko atthi. So pana tipiṭakālaṅkārattherena samaññāṇathāmo.",
  "anya-e0702n6:283_10": "Vayasāpi samānavassikā.",
  "anya-e0702n6:284_0": "Tesu tipiṭakālaṅkāratthero ganthantarabahussutaṭṭhāne adhiko, ariyālaṅkāratthero",
  "anya-e0702n6:284_1": "pana dhātupaccayavibhāgaṭṭhāne adhikoti daṭṭhabbo. Pacchā pana ukkaṁsikaraññokāle",
  "anya-e0702n6:284_2": "tepi dve therā rañño ācariyā hutvā sāsanaṁ paggaṇhiṁsu. Tesu ariyālaṅkāratthero aparabhāge",
  "anya-e0702n6:284_3": "kālaṅkaritvā tassa therassa saddhivihārikassa dutiyāriyālaṅkārattherassa rājamaṇicūḷacetiyassa",
  "anya-e0702n6:284_4": "samīpe dakkhiṇavanārāmaṁ nāma vihāraṁ kārāpetvā adāsi.",
  "anya-e0702n6:285_0": "Ukkaṁsiko nāma rājā pana sāsane bahuppakāro. So ca kaliyuge chanavutādhike navavassasate",
  "anya-e0702n6:285_1": "rajjaṁ patto. Rajjaṁ pana patvā siridhammāsokarājāviya cattāri vassāni atikkamitvā",
  "anya-e0702n6:285_2": "muddhābhisekaṁ paṭiggahetvā sirisudhamma rājāmahādhipatīti nāmalañchampi paṭiggaṇhi.",
  "anya-e0702n6:285_3": "Ekasmiṁ pana samaye haṁsāvatīnagaraṁ gantvā tattha nisīdi. Atha rāmaññaraṭṭhavāsino",
  "anya-e0702n6:285_4": "evamāhaṁsu,- marammikabhikkhū nāma pariyattikovidā vedasatthaññuno natthīti. Taṁ",
  "anya-e0702n6:285_5": "sutvā rājā catubhūmikavihāravāsittherassa santikaṁ sāsanaṁ pesesi,-tiṁsavassikā cattālīsavassikā",
  "anya-e0702n6:285_6": "vā pariyattikovidā vedasatthaññuno bhikkhū rāmaññaraṭṭhaṁ mama santikaṁ pesethāti.",
  "anya-e0702n6:285_7": "Atha catubhūmi kavihāravāsitthero tipiṭakālaṅkāraṁ tilokālaṅkāraṁ tisāsanālaṅkārañca",
  "anya-e0702n6:285_8": "saddhiṁ tiṁsamatthehi bhikkhūhi pesesi. Haṁsāvatīnagaraṁ pana patvā modhocetiyassa",
  "anya-e0702n6:285_9": "puratthimabhāge vihāre kārāpetvā tesaṁ adāsi.",
  "anya-e0702n6:286_0": "Uposathadivasesu sudhammasālāyaṁ rāmaññaraṭṭhavāsino pariyattikovide vedasatthaññuno",
  "anya-e0702n6:286_1": "sannipātāpetvā tehi tīhi therehi saddhiṁ kathāsallāpaṁ kārāpesi. Atha rāmaññaraṭṭhavāsino",
  "anya-e0702n6:286_2": "bhikkhū evamāhaṁsu,– pubbe pana mayaṁ marammaraṭṭhe pariyattikovidā vedasattaññuno",
  "anya-e0702n6:286_3": "natthīti maññāma, idāni marammaraṭṭhavāsino ativiya pariyatti kovidā vedasatthaññunoti.",
  "anya-e0702n6:286_4": "Aparabhāge kaliyuge chanavutādhike navavassasate sampatte rājā ratanapūranagaraṁ paccāgacchi.",
  "anya-e0702n6:287": "Tepi therā paccāgantukāmā rāmaññaraṭṭhe padhānabhūtassa tilokagarūti nāmadheyyassa mahātherassa santikaṁ vandanatthāya agamaṁsu.",
  "anya-e0702n6:288_0": "Tadā tilokagaruttheropi tehi saddhiṁ sallāpaṁ katvā evamāha,-tumhesu pana tipiṭakālaṅkāratthero",
  "anya-e0702n6:288_1": "paṭhamaṁ āvāsavihāraṁ labhissatīti. Kasmā pana bhante evama vocāti vutte ayaṁ pana",
  "anya-e0702n6:288_2": "piṇḍāya carantopi antarāmagge veḷuvettādīnii labhitvā gahetvā vihāre paṭisaṅkharaṇaṁ",
  "anya-e0702n6:288_3": "akāsi, tasmāhaṁ evaṁ vadāmi, loke vihāre paṭisaṅkharaṇasīlā bhikkhū sīghameva āvāsavihāraṁ",
  "anya-e0702n6:288_4": "labhantīti hi porāṇattherā āhaṁsūti āha.",
  "anya-e0702n6:289": "Tepi ratanapūranagaraṁ paccāgacchiṁsu. Tilokagaruttherassa vacanānurūpameva tipiṭakālaṅkāratthero sabbapaṭhamaṁ āvāsavihāraṁ labhīti.",
  "anya-e0702n6:290_0": "Kaliyuge pana navavassādhike vassasahasse sampatte rañño kaniṭṭho kālamakāsi. Athaṁ",
  "anya-e0702n6:290_1": "rañño putto uccanagarabhojako bālajanehi santhavaṁ katvā tesaṁ vacanaṁ ādiyitvā paccūsakāle",
  "anya-e0702n6:290_2": "pitaraṁ ghātetukāmo antepuraṁ sahasā pāvisi.",
  "anya-e0702n6:291": "Rājāva anagghaṁ muddikaṁ gahetvā nandajeyyena nāma amaccena rājayodhena nāma amaccenaca saddhiṁ aññataravesena nagarato nikkhamitvā rajatavālukanadiṁ sampatto.",
  "anya-e0702n6:292_0": "Tasmiñca kāle eko sāmaṇero mātāpitūnaṁ gehe piṇḍapātaṁ ānessāmīti khuddakanāvāya",
  "anya-e0702n6:292_1": "nadiyaṁ āgacchi. Atha taṁ sāmaṇeraṁ disvā rājā evamāha,- amhe bhante paratīraṁ nāvāya",
  "anya-e0702n6:292_2": "ānehīti. Sāmaṇero ca āha,-sace upāsaka tumhe paratīraṁ āneyyaṁ, bhattakālaṁ atikkameyyanti.",
  "anya-e0702n6:292_3": "Atha rājā amheyeva sīghaṁ ānehi, imaṁ muddikaṁ dassāmīti assāsetvā ānetuṁ okāsaṁ",
  "anya-e0702n6:292_4": "yāci. Atha sāmaṇero kāruññappattaṁ vacanaṁ sutvā paratīraṁ ānesi.",
  "anya-e0702n6:293_0": "Atha catubhūmikavihāraṁ patvā tasmiṁ vihāre therassa sabbampi kāraṇaṁ ārocetvā evamāha,-sace",
  "anya-e0702n6:293_1": "bhante amhe gaṇhituṁ āgacchayya, te nivārethāti. Theroca mayaṁ mahārāja samaṇā na",
  "anya-e0702n6:293_2": "sakkā evaṁ nivāretuṁ, evampi eko upāyo atthi,-nisinnavihāravāsitthero pana gihikammesu",
  "anya-e0702n6:293_3": "ativiya cheko, taṁ pakkosetvā kāraṇaṁ cintetuṁ yuttanti. Atha taṁ pakkosetvā tamatthaṁ",
  "anya-e0702n6:293_4": "ārocetvā rājā idamavo ca,- sace bhante amhe gaṇhituṁ āgaccheyyuṁ, atha kenacideva",
  "anya-e0702n6:293_5": "upāyena te nivārethāti. Atha so thero evamāha,-tena hi mahārāja mā kiñci soci mābhāyi",
  "anya-e0702n6:293_6": "vihāramajjhe sirigabbhaṁ pavisitvā nisīdathāti vatvā piṇḍāya acarante bhikkhusāmaṇere",
  "anya-e0702n6:293_7": "sannipātāpetvā visuṁ visuṁ daṇḍahatthā hutvā ekassapi purisassa vihāraṁ pavisituṁ",
  "anya-e0702n6:293_8": "okāsaṁ mā dethāti vatvā senaṁviya byūhesi. Sāmantavihāresupi vasante bhikkhusāmaṇere",
  "anya-e0702n6:293_9": "pakkosi. Tadā kira āgantvā sannipātānaṁ bhikkhusāmaṇerānaṁ atirekasahassamattaṁ ahosi.",
  "anya-e0702n6:293_10": "Thero te vihāre dvārakoṭṭhakesu āgatamagge ca visuṁ visuṁ daṇḍahatthā hutvā ārakkhaṇatthāya",
  "anya-e0702n6:293_11": "ṭhapesi, yathā vaḍḍhakī sūkaro byagghassa nivāraṇatthāya visuṁ visuṁ sūkare saṁvidhāya",
  "anya-e0702n6:293_12": "ṭhapesīti. Atha puttassa yodhāpi rājānaṁ gahetuṁ na sakkā, bhikkhu sāmaṇerānaṁ gāravavasena",
  "anya-e0702n6:293_13": "balakkārena māretvā pavisituṁ na visahanti, bhikkhu sāmaṇerānaṁ bāhullatāya ca.",
  "anya-e0702n6:294_0": "Tasmiṁyeva saṁvacchare assayujamāsassa kāḷapakkhapañcamito yāva kattikamāsassa kāḷapakkhapañcamī",
  "anya-e0702n6:294_1": "vihāreyeva rājā nilīyitvā nisīdi. Atha antepuravāsikā amaccā puttaṁ apanetvā rājānaṁ",
  "anya-e0702n6:294_2": "ānetvā rajje ṭhapesuṁ. Rājā ca puna rajjaṁ patvā vihāre nisinnakāle mā bhāyi mahārāja",
  "anya-e0702n6:294_3": "tvaṁ jinessatīti rañño ārocentassa vedasatthaññuno ekassa bhikkhussa caññiṅkhucetiyassa",
  "anya-e0702n6:294_4": "esannaṭṭhāne ekaṁ vihāraṁ kārāpetvā adāsi. Dhammanandarājagurūti nāmalañchampi adāsi.",
  "anya-e0702n6:294_5": "Tassa pana vijātaṭṭhānabhūtaṁ gāmaṁ nissāya marammavohārena ‘ye ne nā se yāṁ va’ iti samaññā ahosi.",
  "anya-e0702n6:295_0": "Rājā ca puna rajjaṁ patvā tasmiṁyeva saṁvacchare kattikamāsassa kāḷapakkhacuddasamiyaṁ",
  "anya-e0702n6:295_1": "sabbepi mahāthere nimantetvā rājagehaṁ pavesetvā piṇḍapātena bhojesi. Atha rājā evamāha,-catubhūmikavihāravāsitthero",
  "anya-e0702n6:295_2": "samparāyikatthāvaho ācariyo, nisinnavihāravāsitthero pana diṭṭhadhammikatthāvahoti",
  "anya-e0702n6:295_3": "evaṁ rājāvaṁse vuttaṁ. Porāṇapotthakesu pana catubhūmikavihāra vāsitthero ekantasamaṇo",
  "anya-e0702n6:295_4": "ācariyo, nisinnavihāravāsitthero pana yodhāraho yodhakamme chekoti rājā ahāti vuttaṁ.",
  "anya-e0702n6:295_5": "Rājā kira samparāyikatthaṁ anupekkhitvā dinnakāle nisinnavihārattherassa na adāsi,",
  "anya-e0702n6:295_6": "kadāci kadāci pana diṭṭhadhammikatthaṁ anuppekkhitvā tassa visuṁ adāsīti. Ettha ca",
  "anya-e0702n6:295_7": "yasmā nisinnavihāra vāsitthero rañño bhīyehi nivāraṇatthāya ārakkhaṁ akāsi, na paresaṁ",
  "anya-e0702n6:295_8": "viheṭhanatthāya, āṇattikappayogā ca na dissati, tasmā natthi āpattidoso. Saddhātissarañño",
  "anya-e0702n6:295_9": "bhayehi nivāraṇatthaṁ arahantehi therehi katappayogoviya daṭṭhabbo.",
  "anya-e0702n6:296_0": "Catubhūmikavihāra vāsitthero pana khaṇittipādagāme jāto, arimaddanapure arahantattheragaṇappabhavo,",
  "anya-e0702n6:296_1": "yattha katthaci gantvā aññesaṁ bhikkhūnaṁ ācāraṁ yathābhūtaṁ jānitvā tehi catupaccayasambhogo",
  "anya-e0702n6:296_2": "na kabhapubbo, antamaso udakampi na pivitapubbo, taṁtaṁṭṭhānampi cammakhaṇḍaṁ gahetvāyeva",
  "anya-e0702n6:296_3": "gamanasīlo. Ukkaṁsikarājā pana sirikhettanagare dvattapoṅkaraññā kārāvitacetiyasaṇṭhānaṁ",
  "anya-e0702n6:296_4": "gahetvā rājamaṇicūḷaṁ nāma cetiyaṁ akāsi. Taṁ pana cetiyaṁ parimaṇḍalato tihatthasatappamāṇaṁ,",
  "anya-e0702n6:296_5": "ubbedhatopi ettakameva. Tassa pana cetiyassa catūsu passesu cattāro vihārepi kārāpesi,",
  "anya-e0702n6:296_6": "puratthimapasse pubbavanārāmo nāma vihāro, dakkhiṇapasse pana dakkhiṇavanārāmo nāma,",
  "anya-e0702n6:296_7": "pacchimapasse pacchimavanārāmo nāma, uttarapasse uttaravanārāmo nāma. Tesu catūsu",
  "anya-e0702n6:296_8": "vihāresu uttaravanārāmo nāma vihāro asanipābhagginā ḍayhitvā vinassi. Avasese pana",
  "anya-e0702n6:296_9": "tayo vihāre pariyattikovidānaṁ tiṇṇaṁ mahātherānaṁ adāsi. Nāma lañchampi tesaṁ adāsi.",
  "anya-e0702n6:296_10": "Pacchimassa rañño kāleyeva uttarapasse vihāraṁ kārāpesi.",
  "anya-e0702n6:297_0": "Tasmiṁ pana cetiye chattaṁ anāropetvāyeva so rājā divaṅgato. Tesu pana catūsu vihāresu",
  "anya-e0702n6:297_1": "nisinnānaṁ therānaṁ dakkhiṇavanārāmavihāravāsīmahāthero kaccāyanaganthassa atthaṁ",
  "anya-e0702n6:297_2": "chabbidhehi saṁvaṇṇanānayehi alaṅkaritvā marammabhāsāya saṁvaṇṇesi. Pacchimavanārāmavihāra",
  "anya-e0702n6:297_3": "vāsitthero pana nyāsassa saṁvaṇṇanaṁ chahi nayehi alaṅkaritvā akāsi.",
  "anya-e0702n6:298_0": "Kaliyuge pana dasavassādhike sahasse sampatte tassa rañño putto sirinandasudhammarājāpavarādhīpati",
  "anya-e0702n6:298_1": "rajjaṁ kāresi. Pituno rājagehaṁ bhinditvā vihāraṁ kārāpetvā tilokālaṅkārassa nāma",
  "anya-e0702n6:298_2": "mahātherassa adāsi. Tilokālaṅkāratthero ca nāma tipiṭakālaṅkārattherena samaññāṇathāmassa",
  "anya-e0702n6:298_3": "ariyālaṅkārattherassa sissoti daṭṭhabbo. Ayañcattho heṭṭhā dassito. Jeyyapure catubhūmikaatulavihāraṁ",
  "anya-e0702n6:298_4": "kārāpetvā dāṭṭhānāgarājaguruttherassa adāsi. So ca thero niruttisāramañjūsaṁ nāma",
  "anya-e0702n6:298_5": "nyāsasaṁvaṇṇanaṁ akāsī.",
  "anya-e0702n6:299_0": "Kaliyuge dvādasādhike vassasahasse sampatte phaggunamāse sotāpannā nāma ārakkhadevatā",
  "anya-e0702n6:299_1": "aññattha gamissāmāti āhaṁsūti nagarā supinaṁ passantā hutvā bahūsannipatitvā devapūjaṁ",
  "anya-e0702n6:299_2": "akaṁsu. Devatānaṁ pana saṅkamanaṁ nāma natthi, pubbanimittamevatanti daṭṭhabbaṁ.",
  "anya-e0702n6:300": "Tasmiñca kāle cinarañño yodhā āgantvā marammaraṭṭhaṁ dūsesuṁ. Sāsanaṁ abbhappaṭicchanno viya cando dubbalaṁ ahosi.",
  "anya-e0702n6:301_0": "Kaliyuge tevīsādhike vassasahasse sampatte tassa rañño kaniṭṭho mahāpavaradhammarājālokādhipati",
  "anya-e0702n6:301_1": "nāma rājā rajjaṁ kāresi. Tasmiñca kāle lokasaṅketavasena puññaṁ mandaṁ bhavissatīti",
  "anya-e0702n6:301_2": "vedasatthaññūhi ārocitattā lokasaṅketavaseneva abhinavapuññuppādanatthaṁ khandhavāragehaṁ",
  "anya-e0702n6:301_3": "kārāpetvā tāvakālikavasena saṅkamitvā nisīdi. Tato aparabhāge uttaragehaṁ bhinditvā",
  "anya-e0702n6:301_4": "tasmiṁyeva ṭhāne vihāraṁ kārāpetvā ekassa mahātherassa adāsi.",
  "anya-e0702n6:302_0": "Dakkhiṇagehaṁ pana nagarassa puratthimadisābhāge vihāraṁ kārāpetvā aggaṇammālaṅkārattherassa",
  "anya-e0702n6:302_1": "adāsi. So ca thero kaccāyanaganthassaceva abhidhammatthasaṅgahassa ca mātikādhātukathāyamakapaṭṭhānānañca",
  "anya-e0702n6:302_2": "atthaṁ marammabhāsāya yojesi.",
  "anya-e0702n6:303_0": "Uparājā ca mahāsetuno pamukhe ṭhāne sovaṇṇamayavihāraṁ kārāpetvā uttaragehavihāra",
  "anya-e0702n6:303_1": "vāsittherassa antevāsikassa jinārāmattherassa adāsi. Tasmiṁyeva ṭhāne nānāratanavicitraṁ",
  "anya-e0702n6:303_2": "vihāraṁ kārāpetvā tasseva therassa antevāsikassa guṇagandhattherassa adāsi.",
  "anya-e0702n6:304_0": "So pana thero ‘china vḍina’ gāme vijāto. Vaye pana sampatte ratanapūranagaraṁ gantvā",
  "anya-e0702n6:304_1": "pariyattiṁ uggaṇhitvā tato puna nivattitvā badunanagare badaragāme nisīditvā pacchā",
  "anya-e0702n6:304_2": "‘china vḍina’ gāme catūhi paccayehi kilamatho hutvā vasati. Tasmiñca kāle gāme mokkhassa",
  "anya-e0702n6:304_3": "nāma purisassa santike ekaṁ anagghaṁ maṇiṁ rājā labhitvā ativa mamāyi. ‘China vḍina’",
  "anya-e0702n6:304_4": "mokkhamaṇīti pākaṭo ahosi.",
  "anya-e0702n6:305": "Atha uttaragehavihāravāsitthero āha,- ‘china vḍina’ gāmake na maṇiyeva anagghaṁ, atha kho ekopi thero guṇagandho nāma pariyattikovido anagghoyevāti.",
  "anya-e0702n6:306": "Atha taṁ sutvā rājā taṁ pakkosetvā catūhi paccayehi upatthambhetvā pūjaṁ akāsi.",
  "anya-e0702n6:307": "Sahassorodhagāme guṇasāro nāma thero paliṇagāme sujāto nāma thero ca guṇagandhattherassa sissāyeva ahesuṁ.",
  "anya-e0702n6:308_0": "Ekasmiñca kāle tiriyapabbatavihāravāsīmahāthero bhikkhusaṅghamajjhe aggadhammālaṅkārattheraṁ",
  "anya-e0702n6:308_1": "kīḷanavasena evamāha,- amhesu āvuso antaradhārayamānesu tvaṁ loke eko ganthakovidatthero",
  "anya-e0702n6:308_2": "bhavissasi maññeti. Atha aggadhammālaṅkāro ca evamāha,-tumhesu bhante antaradhārayamānesu",
  "anya-e0702n6:308_3": "mayaṁ ganthakovidāna bhaveyyāmako nāma puggalo loke ganthakovido bhavissatīti. Porāṇapotthakesu",
  "anya-e0702n6:308_4": "pana ariyālaṅkāratthero nanu panidāni mayaṁ ganthakovidā na tāva bhavāmāti evamāhāti",
  "anya-e0702n6:308_5": "vuttaṁ. So aggadhammālaṅkārattheroyeva raññā yācito rājavaṁsa. Saṅkhepampi akāsi.",
  "anya-e0702n6:308_6": "So ppana thero amaccaputto.",
  "anya-e0702n6:309_0": "Ekasmiñca kāle hīnāyāvattako eko mahāamacco rañño santikā attanā upaladdhaparibhogaṁ",
  "anya-e0702n6:309_1": "sabbaṁ gahetvā vihāraṁ āgantvā aggadhammālaṅkārattherena saddhiṁ sallāpaṁ akāsi.",
  "anya-e0702n6:309_2": "Sallāpaṁ pana katvā sabbaṁ paribhogaṁ therassa dassetvā sace bhante tvaṁ gihi bhaveyyāsi,",
  "anya-e0702n6:309_3": "ettakaṁ paribhogaṁ labhissatīti āha. Theropi evamāha,-tumhākaṁ pana ettako paribhogo",
  "anya-e0702n6:309_4": "amhākaṁ samaṇānaṁ vaccakuṭiṁ asubhabhāvanaṁ bhāvetvā pavisantānaṁ puññaṁ kalaṁ nāgghati",
  "anya-e0702n6:309_5": "soḷasinti. Kiñcāpi idañca pana vacanaṁ sāsanavaṁse appadhānaṁ hoti, pubbācariyasīhehi",
  "anya-e0702n6:309_6": "pana vutta vacanaṁ yāva apāṇakoṭikā saritabbamevāti manasikarontena vuttanti.",
  "anya-e0702n6:310_0": "Kaliyuge pana catuttiṁsādhike vassasahasse sampatte tassa putto narāvaro nāma rājā",
  "anya-e0702n6:310_1": "rajjaṁ kāresi. Mahāsīhasūradhammarājāti nāmalañchaṁ paṭiggaṇhi. Tassa rañño kāle",
  "anya-e0702n6:310_2": "‘sī khoṁ’ cetiyassa samīpe jetavanavihāre ganthaṁ uggaṇhanto eko daharabhikkhu ganthachekopi",
  "anya-e0702n6:310_3": "samāno bālakāle bālacittena ākulito hutvā vaccakūpe vātātapehi bahisukkhabhāvena",
  "anya-e0702n6:310_4": "paṭicchādite daṇḍena ālulitvā duggandhoviya cittasantāne pariyattivātātapehi bahisukkhabhāvena",
  "anya-e0702n6:310_5": "paṭicchādite kenacideva rūpārammaṇādinā ālulitvā kilesasattisaṅkhāto duggandho vāyitvā",
  "anya-e0702n6:310_6": "hīnāyāvattissāmīti cintetvā gihivatthāni gahetvā saddhiṁ sahāyabhikkhuhi nadītitthaṁ",
  "anya-e0702n6:310_7": "agamāsi. Antarāmagge tāva bhikkhubhāveneva cetiyaṁ vandissāmīti gihivatthāni sahāyakānaṁ",
  "anya-e0702n6:310_8": "hatthe ṭhapetvā cetiyappamukhe leṇaṁ pavisitvā vanditvā nisīdi. Atha ekā daharitthī",
  "anya-e0702n6:310_9": "cetiyaṅaṇaṁ āgantvā bahi leṇaṁ nisīdisvā udakaṁ siñcitvā patthanaṁ akāsi,-iminā puññakammena",
  "anya-e0702n6:310_10": "sabbehi apāyādinukkhehi moceyyāmi, bhave bhave ca hīnāyāvattakassa purisassa pādacārikā na bhaveyyāmīti.",
  "anya-e0702n6:311_0": "Atha taṁ sutvā daharabhikkhu evaṁ cintesi,-idāni ahaṁhīnāyāvattissāmīti cintetvā",
  "anya-e0702n6:311_1": "āgato, ayampi daharitthī hīnāyāvattakassa purisassa pādacārikā na bhaveyyā mīti patthanaṁ",
  "anya-e0702n6:311_2": "akāsi, idāni taṁ daharitthiṁ kāraṇaṁ pucchissāmīti. Evaṁ pana cintetvā bahi leṇaṁ",
  "anya-e0702n6:311_3": "nikkhamitvā taṁ daharitthiṁkāraṇaṁ pucchi,-kasmā pana tvaṁ hīnāyāvattakassa purisassa",
  "anya-e0702n6:311_4": "pādacārikā na bhaveyyāmīti patthanaṁ karosīti. Hīnāyāvattakassa bhante purisassa",
  "anya-e0702n6:311_5": "pādacārikā na bhaveyyāmīti vuttavacanaṁ bālapurisassa pādacārikā na bhaveyyāmīti",
  "anya-e0702n6:311_6": "vuttavacanena nānā na hoti, sadisatthakamevāti nanu hīnāyā vattako bāloyeva nāma,",
  "anya-e0702n6:311_7": "sace pana bhante hīnāyāvattako bālo nāma na bhaveyya, ko nāma loke bālo bhaveyya,",
  "anya-e0702n6:311_8": "bhikkhu nāma hi parehi dinnaṁ cīvarapiṇḍapātasenāsanaṁ paribhuñjitvā sukhaṁ vasati,",
  "anya-e0702n6:311_9": "sace ganthaṁ uggaṇhitu kāmo bhaveyya, yathākāmaṁyeva ganthaṁ uggaṇhituṁ okāsaṁ labhati,",
  "anya-e0702n6:311_10": "evaṁ pana ahutvā alasikoyeva bhuñjitvā sayitvā nisīdituṁ iccheyya, evampi yathākāmaṁ",
  "anya-e0702n6:311_11": "bhuñjituṁ sayituṁ okāsaṁ labhati, evampi samāno parassa dāso bhavissāmi, dārassa",
  "anya-e0702n6:311_12": "kiṁkaro bhavissāmīti akathentopi kathentoviya hutvā hīnāyāvatteyya, so loke aññehi",
  "anya-e0702n6:311_13": "bālehi adhiko bāloti ahaṁ maññāmi, sace pana bālatarassa bhariyā bhaveyya, ahaṁ bālatarī",
  "anya-e0702n6:311_14": "bhaveyyanti vutte so daharabhikkhu saṁvegaṁ āpajjitvā bahinagaradvāraṁ nikkhamitvā",
  "anya-e0702n6:311_15": "vānaragaṇena vinā jhāyantoviya vānaro jhāyitvā nisīdi.",
  "anya-e0702n6:312_0": "Atha sahāyakā āgantvā gihivatthāni gaṇhāhīti pakkosiṁsu. Tasmiṁ kāle so daharabhikkhu",
  "anya-e0702n6:312_1": "āgacchatha bhavantoti vatvā sabbaṁ kāraṇaṁ tesaṁ ācikkhitvā idāni pana bhavanto hīnāyāvattehīti",
  "anya-e0702n6:312_2": "sace yo koci āgantvā mama sīsaṁ muggarena pahāreyya, evaṁ santepi hīnāyāvattituṁ",
  "anya-e0702n6:312_3": "na icchāmi, ito paṭṭhāya yāva jīvitapariyantā hīnāyāvattituṁ manasāpi na cintayissāmīti",
  "anya-e0702n6:312_4": "vatvā erāvatīnaṁdiṁ taritvā jeyyapuraṁ agamāsi. Tadā kira daharitthī devalābhavayya,",
  "anya-e0702n6:312_5": "na manussitthīti vadanti paṇḍitāti.",
  "anya-e0702n6:313_0": "Jeyyapuraṁ pana patvā pariyattikovidānaṁ mahātherānaṁ santike nayaṁ gahetvā puññacetiyassa",
  "anya-e0702n6:313_1": "dakkhiṇadisābhāge ekasmiṁ vihāre nisīdi. Pariyattiṁ vācetvā atha kamena taṁtaṁdisāhi",
  "anya-e0702n6:313_2": "bhikkhusāmaṇerā āgantvā tassa santike pariyattiṁ uggaṇhiṁsu. Āvāsaṁ pana alabhitvā",
  "anya-e0702n6:313_3": "keci bhikkhusāmaṇerā chattānipi chāditvā nisīdiṁsu.",
  "anya-e0702n6:314_0": "Ekasmiṁ kāle rājā nikkhamitvā puññacetiyaṁ vandissāmīti cetiyaṅgaṇaṁ pāvisi. Atha",
  "anya-e0702n6:314_1": "chattāni chādetvā nisinne bhikkhū disvā guhāya saddhiṁ vihāraṁ kārāpetvā tassa bhikkhussa",
  "anya-e0702n6:314_2": "adāsi. Tilokagarūtipi nāmalañchaṁ adāsi. Sukhavohāratthaṁ pana kakāralopaṁ katvā",
  "anya-e0702n6:314_3": "tilogarūti vohariṁsu.",
  "anya-e0702n6:315_0": "Tassa pana saddhivihāriko sattavassiko tejodīpo nāma bhikkhu parittaṭīkaṁ akāsi.",
  "anya-e0702n6:315_1": "Aparabhāge pana tilokālaṅkāroti nāmalañchaṁ adāsi. Evaṁ tejedīpo nāma bhikkhu narāvararañño",
  "anya-e0702n6:315_2": "kāle parittaṭīkaṁ akāsīti daṭṭhabbaṁ. Keci pana pacchimapakkhādhikarañño kāleti vadanti.",
  "anya-e0702n6:316_0": "Ekasmiṁ pana kāle tiriyapabbatavihāravāsīmahāthero pādacetiyaṁ vandanatthāya gantvā",
  "anya-e0702n6:316_1": "paccāgatakāle kukhananagare suvaṇṇaguhāyaṁ jambudhajattherassa santikaṁ pavisitvā",
  "anya-e0702n6:316_2": "tena saddhiṁ sallāpaṁ akāsi. Te ca mahātherā aññamaññaṁ passitvā sallapitvā ativiya",
  "anya-e0702n6:316_3": "pamodiṁsu. Lokasmiñhi bālo bālena paṇḍito paṇḍitena saddhiṁ ativiya pamodatīti. Te",
  "anya-e0702n6:316_4": "ca dve therā samānavassikā. Tiriyapabbatavihāra vāsīmahāthero tena saddhiṁ sallāpaṁ",
  "anya-e0702n6:316_5": "katvā paccāgacchi. Jambudhajatthero ca maggaṁ acikkhituṁ anugacchi. Atha tiriyapabbatavihāravāsīmahāthero",
  "anya-e0702n6:316_6": "jambudhajattheraṁ āha,- ahaṁ bhante rājavallabho homi rājaguru,tvaṁyeva mama purato",
  "anya-e0702n6:316_7": "gacchāhīti. Atha jambudhajattheropi tiriyapabbatavihāravāsittheraṁ āha,-tvaṁ bhante",
  "anya-e0702n6:316_8": "rājavallabho bhavasirājaguru, loke rājaguru nāma padhānabhāve ṭhito, tasmā tvaṁyeva",
  "anya-e0702n6:316_9": "mama purato gacchāhīti. Ettha ca dvepi mahātherā aññamaññaṁ gāravavasena lokavattaṁ",
  "anya-e0702n6:316_10": "apekkhitvā evamāhaṁsūti daṭṭhabbaṁ. Tiriyapabbatavihāravāsīmahātheropi ratanapūranagaraṁ",
  "anya-e0702n6:316_11": "patvā rājavaṁsapabbataṁ gantvā araññavāsaṁ vasi.",
  "anya-e0702n6:317_0": "Atha ukkaṁsikarājā kaniṭṭhena sūrakittināmena saddhiṁ mantesi,-sace tvaṁ vane theraṁ",
  "anya-e0702n6:317_1": "paṭhamaṁ passasi, tvaṁyeva vihāraṁ kārāpetvā therassa dadāhi, sace panāhaṁ paṭhamaṁ",
  "anya-e0702n6:317_2": "passeyya, ahaṁ vihāraṁ kārāpetvā dadāmīti.",
  "anya-e0702n6:318_0": "Atha kaniṭṭhā paṭhamaṁ passitvā tiriyapabbatakandare jetavanaṁ nāma vihāraṁ kārāpetvā",
  "anya-e0702n6:318_1": "adāsi. Idañca vacanaṁ sādhujjanānaṁ guṇaṁ evakāraṁ pītisomanassaṁ uppajji, tena puññakammena",
  "anya-e0702n6:318_2": "tena pītisomanassena sattakkhattuṁ devarajjasampattiṁ sattakkhattuṁ manussarajjasampattiṁ",
  "anya-e0702n6:318_3": "paṭilabhīti vuttattā sādhujjanānaṁ guṇaṁ anussaritvā puññavisesalābhatthāya vuttaṁ.",
  "anya-e0702n6:319_0": "Tiriyapabbatavihāravāsīmahāthero ca jambudhajattherassa guṇaṁ ukkaṁsikarañño ārocesi.",
  "anya-e0702n6:319_1": "Rājā ca ativiya pasīditvā jambudhajoti mūlanāme dīpasaddena yojetvā jambudīpadhajoti nāmalañchaṁ adāsi.",
  "anya-e0702n6:320": "Jambudhajatthero ca nāma dhammanandattherassa saddhivihārikā. Dhammanandatthero ca jotipuññattherassa saddhivihāriko. Te ca therā arahantagaṇavaṁsikā.",
  "anya-e0702n6:321_0": "Jambudhajatthero pana vinayapāḷiyā aṭṭhakathāya ca attha yojanaṁ marammabhāsāya akāsi.",
  "anya-e0702n6:321_1": "Maṇiratano nāma pana thero aṭṭhasālinīsammohavinodanīkaṅkhāvitaraṇīaṭṭhakathānaṁ",
  "anya-e0702n6:321_2": "abhidhammatthavibhāvanīsaṅkhapavaṇṇanāḷīkānañca atthaṁ maramma bhāsāya yojesi.",
  "anya-e0702n6:322_0": "Mūlāvāsagāme ca pubbārāmavihāravāsitthero gūḷattha dīpaniṁ nāma ganthaṁ visuddhimaggagaṇṭhipadatthañca",
  "anya-e0702n6:322_1": "mūlabhāsāya akāsi, nettipāḷiyā ca atthaṁ marammabhāsāya yojesi. So pana thero pubbe",
  "anya-e0702n6:322_2": "gāmavāsī hutvā sīsaveṭhanatālapattāni gahetvā ācariyappaveṇīvasena vinayavilomācāraṁ",
  "anya-e0702n6:322_3": "cari. Pacchā pana taṁ ācāraṁ vissajjitvā araññavāsaṁ vasi. Sopi thero gambhīrañāṇiko",
  "anya-e0702n6:322_4": "saddatthanayesu ativiya cheko.",
  "anya-e0702n6:323_0": "Kaliyuge pana pañcatiṁsādhike vassasahasse sampatte kaniṭṭho siripavaramahādhammarājā",
  "anya-e0702n6:323_1": "nāma bhūpālo rajjaṁ kāresi. Dabbimukhajātassare pana gehaṁ kārāpetvā nisīdanato dabbimukhajātassaroti",
  "anya-e0702n6:323_2": "nāmaṁ pākaṭaṁ ahosi. Tasmiṁ pana jātassare jeyyabhūmikittiṁ nāma vihāraṁ kārāpetvā",
  "anya-e0702n6:323_3": "sirisaddhammapālattherassa adāsi. Bahūnampi gāmavāsī araññavāsī bhikkhūnaṁ anuggahaṁ",
  "anya-e0702n6:323_4": "akāsi. Ratanapūranagarasmiñhi dasasu ‘ñyौṁ yāṁ’ rājāṁsesu ppacchimā pañca rājāno",
  "anya-e0702n6:323_5": "avicinitvāyeva alajjīlajjīmissakavasena sāsanaṁ paggaṇhiṁsu. Tadā jinasāsanaṁ abbhantare",
  "anya-e0702n6:323_6": "candoviya atiparisuddhaṁ na ahosi. Evampi lajjino attano attano vaṁsānurakkhaṇavasena",
  "anya-e0702n6:323_7": "dhammaṁ pūretuṁ anivāritattā lajjīgaṇavaṁso na chijjati. Tathā alajjinopi attano",
  "anya-e0702n6:323_8": "attano ācariyappaveṇīvasena vicariṁsu, tena alajjīgaṇavaṁsopi na chijjatīti daṭṭhabbaṁ.",
  "anya-e0702n6:323_9": "Tassa rañño kāle devacakkobhāso nāma eko thero atthi, vedasatthaññū piṭakesu pana mandoti.",
  "anya-e0702n6:324_0": "Kaliyuge pana aṭṭhatiṁsādhike vassasahasse sampatte vesākhamāsassa kāḷapakkhaaṭṭhamito",
  "anya-e0702n6:324_1": "paṭṭhāya lokasaṅketavasena uppajjamānaṁ bhayaṁ nivāretuṁ navaguhāyaṁ tena devacakkobhāsattherena",
  "anya-e0702n6:324_2": "kathitaniyāmena paṭhamaṁ marammikabhikkhū paṭṭhānappakaraṇaṁ vācāpesi. Tato pacchā",
  "anya-e0702n6:324_3": "jeṭṭhamāsassa juṇhapakkhapāṭipadadivasato rāmaññaraṭṭhavāsike bhikkhū paṭṭhānappakaraṇaṁ",
  "anya-e0702n6:324_4": "vācāpesi. Mahāchaṇañca kārāpesi. Raṭṭhavāsinopi bahupūjāsakkāraṁ kārāpesi. Tassa",
  "anya-e0702n6:324_5": "kira rañño kāle potthakaṁ aṭṭhibhallikarukkhaniyyāsehi parimaṭṭhaṁ katvā manosilāya",
  "anya-e0702n6:324_6": "likhitvā suvaṇṇena limpetvā piṭakaṁ patiṭṭhāpesi. Tato paṭṭhāya yāvajjatanā idaṁ",
  "anya-e0702n6:324_7": "potthakakammaṁ marammaraṭṭhe akaṁsūti.",
  "anya-e0702n6:325_0": "Kaliyuge saṭṭhādhike vassasahasse sampatte (assayujamāsassa kāḷapakkhachaṭṭhamiyaṁ",
  "anya-e0702n6:325_1": "aṅgāravāre) tassa putto rajjaṁ kāresi. Sirihāsīhasūrasudhammarājāti nāmalañchampi",
  "anya-e0702n6:325_2": "paṭiggaṇhi. Pitu rañño gehaṭṭhāne cetiyaṁ kārāpesi. Tassa pana mārajeyyaratananti",
  "anya-e0702n6:325_3": "samaññā ahosi. Tassa pana rañño kāle sallāvatiyā nāma nadiyā pacchimabhāge tunnanāmake",
  "anya-e0702n6:325_4": "gāme guṇābhilaṅkāro nāma thero sāmaṇerānaṁ gāmaggavesanakāle ekaṁsaṁ uttarāsaṅgaṁ",
  "anya-e0702n6:325_5": "kārāpetvā sīsaveṭhanatālapattāni pana na gaṇhāpetvā tālavaṇṭameva gaṇhāpesi. Eko",
  "anya-e0702n6:325_6": "gaṇo hutvā saparivārena saddhiṁ tunnagāme nisīdi. Tunnagaṇoti tassa samaññā ahosi.",
  "anya-e0702n6:325_7": "So pana thero pāḷiaṭṭhakathāṭīkāganthantaresu adhippāyaṁ yathābhūtaṁ na jānāti, abhidhammapiṭakaṁyeva",
  "anya-e0702n6:325_8": "sissānaṁ vācetvā nisīdi.",
  "anya-e0702n6:326_0": "Tasmiñca kāle ketumatīnagare nisinnā baddhannā buddhaṅkuratthera cittattherā, dīpayaṅganagare",
  "anya-e0702n6:326_1": "uḷugāme nisinno sunandatthero, taluppanagare jeyyabahuandhagāme kalyāṇattheroti ime",
  "anya-e0702n6:326_2": "cattāro therā sāmaṇerānaṁ gāmappavesanakāle ekaṁsaṁ uttarāsaṅgaṁ akārāpetvā sīsaveṭhanatālapattāni",
  "anya-e0702n6:326_3": "aggaṇhāpetvā cīvaraṁ pārupāpetvā tālavaṇṭaṁ gaṇhāpetvā sakalakagaṇaṁ ovādaṁ katvā",
  "anya-e0702n6:326_4": "nisīdiṁsu. Te pana therā pāḷiaṭṭhakathāṭīkāganthantaresu adhippāyaṁ yathābhūbhaṁ",
  "anya-e0702n6:326_5": "jāniṁsu, tīsupi piṭakesu kovidā ahesuṁ. Iccevaṁ sirimahāsīhasūrasudhammarañño kāle",
  "anya-e0702n6:326_6": "pārupanabhikkhūhi nānā hutvā virūpaṁ āpajjitvā ekaṁsikagaṇo nāma visuṁ bhijji, yathā",
  "anya-e0702n6:326_7": "pana ayamalaṁ ayato uṭṭhahitvā visadisaṁ hutvā viruddhaṁ hotīti. Evaṁ bhijjamānāpi",
  "anya-e0702n6:326_8": "gaṇā rājā pamādo anussukko hutvā attano attano rucivaseneva caritvā nisīdiṁsu.",
  "anya-e0702n6:327_0": "Tesu ca dvīsu gaṇesu pārupanagaṇe therā pāḷiaṭṭhakathāṭīkāganthantaresu nītatthavasena",
  "anya-e0702n6:327_1": "vuttaṁ vacanaṁ nissāya nikkaṅkhā niddosāva hutvā nisīdiṁsu. Ekaṁsikagaṇe pana therā",
  "anya-e0702n6:327_2": "attano attano vādo na pāḷiyaṁ na ca aṭṭhakathāsu neva ṭīkāsu nāpi ganthanteresu dissati,",
  "anya-e0702n6:327_3": "imamatthaṁ ajānantā idameva saccaṁ moghamaññanti vatvā keci pana sakasakasissānaṁ",
  "anya-e0702n6:327_4": "ovādaṁ adaṁsu. Evarūpāpi sissā ovādaṁ paṭiggaṇhiṁsu.",
  "anya-e0702n6:328_0": "Keci pana pāḷiyādīsu sakavādassa anāgatabhāvaṁ ñatvāyeva aparisuddhacittā hutvā sammāsambuddhassa",
  "anya-e0702n6:328_1": "bhagavato mukhaṁ anoloketvā sammāsambuddhasseva bhagavato guṇaṁ anussaritvā sakavāde",
  "anya-e0702n6:328_2": "ākāse pasārita hatthoviya appatiṭṭhānoti jānitvāyeva amhākaṁ vādo sampattalaṅkassa",
  "anya-e0702n6:328_3": "saddhammacārittherassa vaṁsappabhavoti anissāyabhūbhampi nissayaṁ akaṁsu. Abhūtena",
  "anya-e0702n6:328_4": "mahātheraṁ sīlavantaṁ abbhācikkhiṁsu. Phyasīnāmake gāme diṭṭhadhammikasamparāyi katthaṁ",
  "anya-e0702n6:328_5": "anapekkhantassa hīnāyāvattakassa dussīlassa upāsakassa lañjaṁ datvā amhākaṁ vādānurūpaṁ",
  "anya-e0702n6:328_6": "ekaṁ ganthaṁ karohīti uyyojetvā anāgate anubhaviyamānadukkhato abhāyitvā nissayaṁ gavesiṁsūti.",
  "anya-e0702n6:329_0": "Tasmiṁñca kāle nigrodhapāḷisuvaṇṇavihāravāsitthero gāmavāsībhikkhu gaṇaṁ samitiṁ",
  "anya-e0702n6:329_1": "katvā tassa nāyako hutvā sīsaveṭhanaṁ adhārentā amaṅgalabhikkhū sāsane mātiṭṭhantūti",
  "anya-e0702n6:329_2": "araññavāsīnaṁ bhikkhūnaṁ ganthaṁ vikopetvā tato tato pabbajesuṁ. Atha hatthisālagāmassa",
  "anya-e0702n6:329_3": "puratthimāya anudisāya seṭṭhitaḷākassa dakkhiṇāya anudisāya vihāre nisinne atirekapaṇṇāsabhikkhūpi",
  "anya-e0702n6:329_4": "pabbājessāmāsi cintetvā gāmavāsībhikkhū sannahitvā agamāsi. Atha rājā tamatthaṁ sutvā",
  "anya-e0702n6:329_5": "gāmavāsīgaṇopi eko, araññavāsīgaṇopi eko, gāmavāsībhikkhū araññavāsībhikkhū viheṭhesuṁ",
  "anya-e0702n6:329_6": "na sakkā, sakasakavādavasena sakasakaṭṭhāne nisīdi tabbanti rājalekhanaṁ pesesi.",
  "anya-e0702n6:329_7": "Atha araññavāsībhikkhū sukhaṁ vasituṁ okāsaṁ labhiṁsu.",
  "anya-e0702n6:330": "Kaliyuge chasattatādhike vassasahasse sampatte tassa rañño putto mahāsīhasūradhammarājādhirājā nāma rajjaṁ kāresi. Soyeva sūrajjarājāti ca setibhindoti ca vohāriyati.",
  "anya-e0702n6:331": "Tassa rañño kāle suvaṇṇayānolokanagāmavāsīukkaṁsamālaṁ nāma theraṁ antoyudhanāyako eko amacco ānetvā ratanapūranagaraṁ patvā suvaṇṇakukkuṭācale vihāraṁ kārāpetvā ṭhapesi.",
  "anya-e0702n6:332_0": "So pāḷiaṭṭhakathāṭīkāganthantaresu ativiya cheko. Vaṇṇabodhanaṁ nāma likhananayañca",
  "anya-e0702n6:332_1": "akāsi. Tassa gāmassa rājūhi dinnavasena cetiyajagganakamme yuttakulattā pana rañño",
  "anya-e0702n6:332_2": "ācariyaṭṭhāne aṭṭhapetvā antoyudhanāya kasseva pūjanatthāya niyyādesi. Tassāpi rañño",
  "anya-e0702n6:332_3": "kāle sāmaṇerehi gāmappavasanakāle pārupetvā pavisitabbanti ekacce vadiṁsu. Ekacce",
  "anya-e0702n6:332_4": "pana ekaṁsaṁ uttarāsaṅgaṁ katvā pavisitabbanti vadiṁsu. Evaṁ aññamaññaṁ kalahaṁ akaṁsu.",
  "anya-e0702n6:333_0": "Tattha ukkaṁsamālānāmako thero pārupanagaṇe padhāno hutvā nānāganthesu pārupanavattameva",
  "anya-e0702n6:333_1": "āgatanti pakāsiṁsu. Ekaṁsikagaṇe pana tiriyapabbatavihāravāsīmahātherā ācariyappaveṇīdassanavasena",
  "anya-e0702n6:333_2": "pārupanavādaṁ paṭikkhipiṁsu.",
  "anya-e0702n6:334_0": "Atha rājā ca phalikakhacitavihāravāsittheraṁ meghuccanavihāravāsittheraṁ suhatthattheraṁ",
  "anya-e0702n6:334_1": "buddhaṅkurattherañcāti ime cattāro there vinayavinicchakaṭṭhāne ṭhapetvā dve pakkhā",
  "anya-e0702n6:334_2": "attano attano vādaṁ dassentūti āha.",
  "anya-e0702n6:335_0": "Te ca cattāro therā pāḷiaṭṭhakathāṭīkāganthantaresu akovidā. Tesañhi ṭhapetvā rājavallabhamattaṁ",
  "anya-e0702n6:335_1": "añño koci guṇaviseso natthi rājagurubhāvatthāya, yathā byagghā rukkhagacchalatādippaṭicchanne",
  "anya-e0702n6:335_2": "duggaṭṭhāne nisinne mige khuddakattā dubbalepi gaṇhetuṁ na sakkonti, evameva te ekaṁsikatthere",
  "anya-e0702n6:335_3": "rājānaṁ nissāya ṭhite ganthesu anāgatattā dubbalepi vādavasena abhibhavituṁ na sakkhiṁsu.",
  "anya-e0702n6:335_4": "Teneva parasenāya balavataṁ jānitvā nipaccakāraṁ dassetvā veraṁ sametvā nisinno paṇḍitayodhoviya",
  "anya-e0702n6:335_5": "vādaṁ niṭṭhaṁ appāpetvāyeva pārupanagaṇā nisīdiṁsūti.",
  "anya-e0702n6:336_0": "Kaliyuge pana pañcanavutādhike vassasahasse sampatte tassa putto mahārājādhipati",
  "anya-e0702n6:336_1": "nāma rajjaṁ kāresi. Pacchā pana kāle terasādhike sate vassasahasse ca sampatte rāmaññaraṭṭhino",
  "anya-e0702n6:336_2": "rājā taṁ abhibhavitvāva anītattā pattahaṁsāvatīti pākaṭaṁ ahosi.",
  "anya-e0702n6:337_0": "Tassa rañño kāle kukhananagare jālayutta gāmato ñāṇavaraṁ nāma theraṁ ānetvā ācariyaṭṭhāne",
  "anya-e0702n6:337_1": "ṭhapesi. So pana thero pāḷiaṭṭhakathāṭīkāganthantaresu ativiya cheko. Sudhammasabhāyaṁ",
  "anya-e0702n6:337_2": "pariyattivācakānaṁ sotārānaṁ atthāya abhidhammatthasaṅgahappakaraṇassa gaṇṭhipadatthaṁ",
  "anya-e0702n6:337_3": "paṭhamaṁ akāsi. Tato pacchā aṭṭhasāliniyaṁ gaṇṭhipadatthaṁ surāvinicchayañca akāsi.",
  "anya-e0702n6:337_4": "Tato pacchā tena raññā yācito abhidhānappaṭīpikāya atthaṁ marammabhāsāya yojesi.",
  "anya-e0702n6:337_5": "Rañño nāmalañchaṁ chandolaṅkārasaddanettividaggadaṇḍībyañjīnanayehi alaṅkaritvā rājādhirājanāmatthappakāsiniṁ",
  "anya-e0702n6:337_6": "nāma ganthampi akāsi.",
  "anya-e0702n6:338_0": "Rājā hatthisālanāmake dese kārāpitagehaṁ bhinditvā satappamāṇe vihāre kārāpetvā sabbesampi",
  "anya-e0702n6:338_1": "vihārānaṁ kittijeyyavāsaṭṭhāpananti nāmāni paññāpetvā tasseva therassa adāsi. Vihāranāmeneva",
  "anya-e0702n6:338_2": "ca therassāpi taṁsamaññā ahosi.",
  "anya-e0702n6:339_0": "Tasmiñca kāle akyakarañño piturañño ca kāle tesaṁ dvinnaṁ gaṇānaṁ vivādavasena avippakatavacanaṁ",
  "anya-e0702n6:339_1": "puna vivādassa vūpasamanatthāya attano attano vādaṁ kathāpesi. Pārupanagaṇe so thero",
  "anya-e0702n6:339_2": "padhāno hutvā ekaṁsikagaṇe pana pāsaṁsatthero padhāno hutvā yathāyuddhaṁ akāsi. Atha",
  "anya-e0702n6:339_3": "rājā ativiya rājavallabhaṁ jeyyabhūmisuvaṇṇavihāravāsittheraṁ tesaṁ vādassa vinicchindanatthāya",
  "anya-e0702n6:339_4": "vinayacareṭṭhāne ṭhapesi.",
  "anya-e0702n6:340_0": "Kiñcāpi so pana thero pāḷiaṭṭhakathāṭīkāganthantaresu thokaṁyeva jānakattā pariyattikovidesu",
  "anya-e0702n6:340_1": "abbohārikoyeva ahosi, rājavallabhattā pana rājā yathābhūtaṁ ajānitvā vinayadharaṭṭhāne",
  "anya-e0702n6:340_2": "ṭhapesi. Yathā pana ayaṁ puratthimadisā, ayaṁ pana pacchimadisābhi evamādinā disāvavatthānamattaṁyeva",
  "anya-e0702n6:340_3": "kātuṁ samatthaṁ naṅgalakoṭiyā saṁvaḍḍhantaṁ parisuṁ rājāgāre dhammavinicchakāmapaccaṭṭhāne",
  "anya-e0702n6:340_4": "ṭhapeti, evameva rājā ayaṁ īdiso ayaṁ īdisoti ajānitvā vinayadharaṭṭhāne ṭhapitattā",
  "anya-e0702n6:340_5": "so jeyyabhūmisuvaṇṇavihāravāsitthero tesaṁ dvinnaṁ pakkhānaṁ dvīsu vādesu ayaṁ bhūto",
  "anya-e0702n6:340_6": "ayaṁ abhūtoti vattuṁ na sakkā, advāraghare paviṭṭhakāleviya tadā ahosi. Seyyathāpi",
  "anya-e0702n6:340_7": "nāma mahiso attano samīpe ṭhatvā devagītaṁ gāyitvā devavīṇaṁ vādentassa devagandhabbassa",
  "anya-e0702n6:340_8": "veḷusalākaṁ paharantassa ca gāmadārakassa saddesu kiñci visesaṁ na jānāti, evamidaṁ",
  "anya-e0702n6:340_9": "sampadaṁ daṭṭhabbaṁ. Atha rājā mama vijite yeyebhikkhū yaṁyaṁicchanti, tetebhikkhū",
  "anya-e0702n6:340_10": "taṁtaṁcaritvā yathākammaṁ nisīdantūti rājalekhanaṁ ṭhapesi. Tesaṁ vivādo tadā na vūpasami.",
  "anya-e0702n6:341": "Aparabhāge terasādhike sate sahasse ca sampatte ratanapūranagaraṁ vinassi.",
  "anya-e0702n6:342_0": "Tato pacchā dutiye saṁvacchare ratanasikhanagaramāpako rājā rāmaññaraṭṭhindassa rañño",
  "anya-e0702n6:342_1": "senaṁ yavakhettato cātakasakuṇaṁviya attano puññanubhāvena marammaraṭṭhato nīharitvā",
  "anya-e0702n6:342_2": "sakalampi rāmaññaraṭṭhaṁ attano hatthagataṁ katvā rajjaṁ kāresi.",
  "anya-e0702n6:343_0": "Tasmiñca kāle sakalamarammaraṭṭhavāsīnaṁ cittaṁ pasādesi, yathā nāma sūriyātapena",
  "anya-e0702n6:343_1": "milāyantānaṁ kumudānaṁ anotattodakena siñcitvā haritattaṁ pāpeti, evameva rāmaññaraṭṭhindassa",
  "anya-e0702n6:343_2": "senābalātapehi dukkhappattānaṁ marammaraṭṭhavāsīnaṁ gahaṭṭhānañceva bhikkhūnañca",
  "anya-e0702n6:343_3": "attano puññānotattodakena chiñcitvā kāyikacetasikavasena duvidhampi sukhaṁ uppādesi.",
  "anya-e0702n6:344_0": "Sakalamarammaraṭṭhavāsino ca ayaṁ amhākaṁ rājā bodhisattoti vohāriṁsu. Atha ekasmiṁ",
  "anya-e0702n6:344_1": "māse catūsu uposathadivasesu bhikkhusaṅghaṁ nimantetvā antepure pavesetvā piṇḍapātena",
  "anya-e0702n6:344_2": "bhojesi. Rājorodhāmaccehi saddhiṁ uposathaṁ upavasi. Sabbesampi rājorodhāmaccānaṁ",
  "anya-e0702n6:344_3": "guṇattayapāṭhaṁ saha atthayojanānayena vācaggataṁ kārāpesi.",
  "anya-e0702n6:345_0": "Atha beluvagāmavāsīyasattheraṁ anetvā attano ācariyaṭṭhāne ṭhapesi. Mahāatulayasadhammarājagurūti",
  "anya-e0702n6:345_1": "nāmalañchampi adāsi. Tato paṭṭhāya pana atulattheroti nāmena pākaṭo ahosi. Tasmiñca",
  "anya-e0702n6:345_2": "kāle pārupanagaṇapakkhāpaliṇagāmavāsīsujātattherādayo sāmaṇerānaṁ gāmappavesanakāle",
  "anya-e0702n6:345_3": "cīvaraṁ pārupitvā pavisitabbanti akkharaṁ likhitvā rañño santikaṁ sandesapaṇṇaṁ paveseti.",
  "anya-e0702n6:346": "Atha ekaṁsikagaṇapakkhāpi atulattherādayo pubbesaṁ rājūnaṁ kāle adhikaraṇaṁ vūpasami, idāni vūpasamitakammaṁ puna na uppādetabbanti lekhanaṁ likhitvā rañño santikaṁ pesesi.",
  "anya-e0702n6:347_0": "Atha rājā dvinnaṁ pakkhānaṁ sakasakavādaṁ kathetukāmopi idāni rājappaṭisaṁyuttaṁ",
  "anya-e0702n6:347_1": "kammaṁ bahu atthi, tiṭṭhasu tāva sāsanappaṭisaṁyuttaṁ kammaṁ, rājappaṭisaṁyuttameva",
  "anya-e0702n6:347_2": "kammaṁ paṭhamaṁ ārabhissāmi, pacchā sāsanappaṭisaṁyuttaṁ kammaṁ karissāmīti rājalekhanaṁ",
  "anya-e0702n6:347_3": "ṭhapesi. Aparabhāge pana rājā evaṁ āṇaṁ ṭhapesi,-idāni mama vijite sabbepi bhikkhū",
  "anya-e0702n6:347_4": "mama ācariyassa matiṁ anuvattitvā carantūti.",
  "anya-e0702n6:348_0": "Atha pārupanagaṇabhikkhūpi ekaṁsikagaṇaṁ anuvattesuṁ rañño āṇāvasena. Sahassorodhagāme",
  "anya-e0702n6:348_1": "pana dve mahātherā attano parisaṁ pārupanavaseneva gāmappavesanavattaṁ paripūritabbanti ovaditvā nisīdiṁsu.",
  "anya-e0702n6:349_0": "Tadā rañño ācariyo yasatthero tamatthaṁ sutvāte pakkosāpesi. Te ca āgantvā nagaraṁ",
  "anya-e0702n6:349_1": "sampattakāle eko upāsako pasanno hutvā tesaṁ therānaṁ piṇḍapātena upaṭṭhahi. Atha",
  "anya-e0702n6:349_2": "atulatthero te mahāthere dūraṭṭhānato vālukaṁ ānetvā tassa upāsakassa gehasamīpe",
  "anya-e0702n6:349_3": "okirāpesi. Idaṁ vinayadhammassa ananulomavasena carantānaṁ daṇḍakammanti kolāhalampi",
  "anya-e0702n6:349_4": "uppādesi. Atha tesaṁ vālukaṁ āharantānaṁyeva aññamaññaṁ sallapesuṁ,-idāni bhante",
  "anya-e0702n6:349_5": "vinayadhammānulomavasena ācarantānaṁ amhākaṁ īdisaṁ kammaṁ asāruppaṁ, aho acchariyadhammo",
  "anya-e0702n6:349_6": "lokoti eko thero āha. Atha pana eko thero evamāha,-idāni āvuso lokapālā devā īdisaṁ",
  "anya-e0702n6:349_7": "adhammakammaṁ disvāyeva ajjhupekkhitvā appossukā nisīdituṁ na sakkā, idāni lokapālā",
  "anya-e0702n6:349_8": "devā pamajjitvā nisīdanti maññeti.",
  "anya-e0702n6:350": "Tasmiṁyeva khaṇe vegena megho uṭṭhahitvā atulattherassa vihāre rājagehe ca ekakkhaṇe asaniyo nipatiṁsu. Evaṁ samānopi so thero atimānathaddhatāya satiṁ na labhi.",
  "anya-e0702n6:351_0": "Puna rājā idāni mama vijite sabbepi bhikkhū mama ācariyassa matiṁ anuvattanti vā",
  "anya-e0702n6:351_1": "mā vāti amacce pucchi. Amaccāpi evaṁ rañño ārocesuṁ,-idāni mahārāja kukhananagare",
  "anya-e0702n6:351_2": "nīpagāme nisinno eko mahāthero munindaghoso nāma atthi, so pārupanavasena attano",
  "anya-e0702n6:351_3": "parisaṁ ovādetvā bahuguṇaṁ uppādetvā nisīdatīti.",
  "anya-e0702n6:352": "Atha rājā evamāha,-taṁ pakkosetvā sudhammasasāyaṁ mahāthere sannipābhāpetvā tassa therassa vinaya paṇṇattiṁ yathābhūtaṁ ajānantassa yathābhūtaṁ sabhāvaṁ dassetvā ovādentūti.",
  "anya-e0702n6:353_0": "Atha amaccā tathā akaṁsu. Mahātherā ca sudhammasassayaṁ sannipatitvā taṁ pakkosetvā",
  "anya-e0702n6:353_1": "ovadiṁsu. Tesu pana mahātheresu eko thero bhūpālassa saṅgharañño ca mukhaṁ oloketvā",
  "anya-e0702n6:353_2": "bhagavato pana sammāsambuddhassa mukhaṁ anoloketvā munindaghosattheraṁ evamāha,-",
  "anya-e0702n6:353_3": "idāni āvuso imasmiṁ marammaraṭṭhe sabbepi bhikkhū bhūpālassa saṅghassa rañño ca āṇaṁ",
  "anya-e0702n6:353_4": "anuvattitvā ekaṁsikāyeva ahesuṁ, tvaṁyeva eko saddhiṁ parisāya pārupanavatthaṁ caritvā",
  "anya-e0702n6:353_5": "nisīdasi, kasmā pana tvaṁ mānathaddho hutvā īdisaṁ anācāraṁ avijahitvā tiṭṭhasīti.",
  "anya-e0702n6:354_0": "Atha munindaghosatthero tassa therassa mukhaṁ ujukaṁ oloketvā evamāha,- tvaṁ lajjīpesalo",
  "anya-e0702n6:354_1": "sikkhākāmoti pubbe mayā sutapubbo, īdiso pana puggalo īdisaṁ vacanaṁ vattunaṁ yutto,īdisassa",
  "anya-e0702n6:354_2": "hi puggalassa īdisaṁ vacanaṁ assāruppaṁ, sace tvaṁ ayaṁ appapuñño nittejo anāthoti",
  "anya-e0702n6:354_3": "maṁ maññitvā agāravavasena vattuṁ iccheyyāsi, evaṁ santepi mamācariyassa mukhaṁ oloketvā",
  "anya-e0702n6:354_4": "mamācariyassa guṇaṁ jānitvā tassa sissoyanti anussaritvā īdisaṁ vacanaṁ adhammikaṁ vattuṁ na sakkāti.",
  "anya-e0702n6:355_0": "Atha so thero taṁ pucchi,-ko pana tavācariyoti. Atha sukhammasabhāyaṁ ṭhapitaṁ buddharūpaṁ",
  "anya-e0702n6:355_1": "vadditvā ayaṁ mamācariyoti āha. Mamāsariyoti vatvā pana bhikkhusaṅghamajjhe uṭṭhahitvā",
  "anya-e0702n6:355_2": "ekaṁsaṁ uttarāsaṅgaṁ katvā ukkuṭikaṁ nisīditvā añjaliṁ paggahetvā ahaṁ bhante yāva",
  "anya-e0702n6:355_3": "jīvitapariyosānā mama jīvitaṁyeva pariccajissāmi, bhagavato panati lokaggassa sikkhāpadaṁ",
  "anya-e0702n6:355_4": "na vijahissāmīti ārocesi.",
  "anya-e0702n6:356": "Atha rājā tamatthaṁ sutvā mānathaddho eso mama vijite nisīdāpetuṁ vaṭṭati, raṭṭhantaraṁ pabbājetabboti rājāṇāya raṭṭhantaraṁ pesesi.",
  "anya-e0702n6:357_0": "Rājapurisā ca taṁ pakkosetvā raṭṭhantaraṁ ānesi. Bahaṅgaṁ nāma desaṁ patvā bahaṅganāyako",
  "anya-e0702n6:357_1": "puriso rājapurisānaṁ lañjaṁ datvā evamāha,- ayaṁ pana bhonto marammaraṭṭhassa pariyantappadeso,",
  "anya-e0702n6:357_2": "idheva ṭhapetvā tumhe nivattathāti.",
  "anya-e0702n6:358_0": "Rāja purisāpi lañjaṁ gahetvā tattheva ṭhapetvā nivattiṁsu. Theropi catūhi disāhi",
  "anya-e0702n6:358_1": "āgatānaṁ bhikkhusāmaṇerānaṁ pārupanavasena ovādaṁ datvā pariyattiṁ vācetvā tattha",
  "anya-e0702n6:358_2": "nisīdi. Abhidhammatthasaṅgahaganthassa atthayojanampi marammabhāsāya akāsi.",
  "anya-e0702n6:359": "Aparabhāge rājā tamatthaṁ sutvā idāni so thero mama vijitapariyanteyeva nisīditvā amhehi anicchitaṁ nivāritaṁ kammaṁ katvā nisīdi, taṁ pakkosathāti āha.",
  "anya-e0702n6:360_0": "Rājadūtā ca tattha gantvā pakkosiṁsu. Thero ca idāni maṁ rājā māretukāmoti maññitvā",
  "anya-e0702n6:360_1": "sikkhaṁ paccakkhitvā gihivatthaṁ nivāsetvā tehi saddhiṁ āgacchi. Nagaraṁ pana āgantvā",
  "anya-e0702n6:360_2": "pattakāle rañño santikaṁ ānesi.",
  "anya-e0702n6:361_0": "Atha rājā evamāha,-tvaṁ bhikkhu hutvā gaṇaṁ vaḍḍhāpetvā nisīdasīti mayā sutaṁ, kasmā",
  "anya-e0702n6:361_1": "panidāni gihi bhavasīti. Sace tvaṁ mahārāja maṁ māretukāmo pakkoseyyāsi, evaṁ sati",
  "anya-e0702n6:361_2": "yadi sikkhaṁ appaccakkhāya ṭhitaṁ maṁ māreyyāsi, tava bhāriyaṁ kammaṁ bhavissatīti",
  "anya-e0702n6:361_3": "manasikaritvā tava kammassa abhāriyatthāya sikkhaṁ paccakkhitvā āgatomhi, sace maṁ",
  "anya-e0702n6:361_4": "māretukāmosi, mārehīhi. Rājā ca taṁ bandhanāgāre ṭhapetvā syāmaraṭṭhaṁ yujjhanatthāyagacchi.",
  "anya-e0702n6:361_5": "Yajjhanatthāya pana gantvā paccāgatakāle antarāmaggeva divaṅgato ahosīti.",
  "anya-e0702n6:362_0": "Kaliyuge pana dvāvīsādhike vassasate sahasse ca sampatte tassa jeṭṭhaputto siripavaramahādhammarājā",
  "anya-e0702n6:362_1": "nāma rajjaṁ kāresi. Ratanasikhanagarato saṅkametvā jeyyapuraṁ dutiyaṁ māpitattā jeyyapuramāpeko",
  "anya-e0702n6:362_2": "rājātipi tassa samaññā ahosi. Tasmiñca kāle mahāpabbatabbhantaranagaravāsiṁ ñāṇattheraṁ",
  "anya-e0702n6:362_3": "ānetvā ācariyaṭṭhāne ṭhapesi. Sokira thero gambhīrapañño ekasmiṁ divase nava vā dasa",
  "anya-e0702n6:362_4": "vā bhāṇavāre vācuggataṁ kātuṁ samattho ahosi. Abhinavopasampannakāleyeva padavibhāgaganthaṁ",
  "anya-e0702n6:362_5": "nyāsasaṁ vaṇṇanaṁ yamakasaṁvaṇṇanaṁ mahāpaṭṭhānasaṁvaṇṇanañca marammabhāsāya akāsi.",
  "anya-e0702n6:362_6": "Rājā mahābhūmirammaṇiyavihāraṁ nāma kārāpetvā tasseva adāsi. Ñāṇālaṅkāramahādhammarājagurū",
  "anya-e0702n6:362_7": "tipi nāmalañchaṁ adāsi.",
  "anya-e0702n6:363_0": "Tasmiñca kāle pārupanagaṇe therā evaṁ cintesuṁ,- idāni pana amhākaṁ pakkhiko thero",
  "anya-e0702n6:363_1": "rañño ācariyo ahosi, idāni mayaṁ patiṭṭhānaṁ labhāmāti. Evaṁ pana cintetvā sāmaṇerānaṁ",
  "anya-e0702n6:363_2": "gāmappavesanakāle cīvaraṁ pārupetvā pavisitabbanti sandesapaṇṇaṁ rañño santikaṁ pavesesi.",
  "anya-e0702n6:363_3": "Atha atulatthero pubbe vuttanayena vūpasamitaṁ kammamidanti sandesapaṇṇaṁ rañño santikaṁ",
  "anya-e0702n6:363_4": "pavesesi. Teneva aññamaññaṁ paṭivacanavasena dassetuṁ okāsaṁ na labhiṁsūti.",
  "anya-e0702n6:364_0": "Tato pacchā kaliyuge pañcavīsavassādhike sate sahasse ca sampatte tassa rañño siripavarasudhammamahārājindādhipati",
  "anya-e0702n6:364_1": "nāma rajjaṁ kāresi. Ratanapūraṁ pana tatiyaṁ māpakattā ratanapūramāpakoti ekassa",
  "anya-e0702n6:364_2": "pana chaddantanāgarājassa sāmibhūtattā setibhindoti ca samaññā ahosi. Caracca gāmavāsīcandāvaraṁ",
  "anya-e0702n6:364_3": "nāma theraṁ ānetvā attano ācariyaṭṭhāne ṭhapesi. Sūmikittiatulaṁ nāma vihāraṁ kārāpetvā",
  "anya-e0702n6:364_4": "tassa adāsi. Jambudīpaanantadhajamahādhammarājagurūtipi nāmalañchaṁ adāsi. Tassa",
  "anya-e0702n6:364_5": "rañño kāle ekacce manussā diṭṭhivipallāsā ahesuṁ, tepi pakkosāpetvā sammādiṭṭhiṁ",
  "anya-e0702n6:364_6": "gaṇhāpesi. Tassa pana rañño kāle ekaṁsikagaṇaṁ abhibhavituṁ okāsaṁ na labhiṁsūti.",
  "anya-e0702n6:365_0": "Tato pacchā kaliyuge aṭṭhatiṁsādhike vassasate sahasse ca sampatte tassa rañño putto",
  "anya-e0702n6:365_1": "mahādhamme rājādhirājā nāma rajjaṁ kāresi. Nagarassa dakkhiṇadisābhāge pañcabhūmikavihāraṁ",
  "anya-e0702n6:365_2": "kārāpetvā jeyyabhūmivāsātulanāmena paññāpetvā mārāvaṭṭanassa nāma therassa adāsi.",
  "anya-e0702n6:365_3": "Guṇamunindābhisāsanadhajamahādhammarājādhirājagurūtipi nāmalañchaṁ adāsi.",
  "anya-e0702n6:366_0": "Tasmiñca kāle nandamālo nāma thero calaṅganagarassa puratthimadisābhāge vihāre nisīditvā",
  "anya-e0702n6:366_1": "bahūnaṁ bhikkhusāmaṇerānaṁ ganthaṁ vācesi. Sāmaṇerānaṁ gāmappavesanakāle pārupanavattameva",
  "anya-e0702n6:366_2": "paripūretvā pavisitabbaṁ, ekaṁsikavattaṁ pana neva pāḷiyaṁ na aṭṭhakathāyaṁ na ca",
  "anya-e0702n6:366_3": "ṭīkāsu nāpi ganthantaresu dissati, na dhammānulomanti ovādaṁ abhiṇhaṁ adāsi. Pāḷiaṭṭhakathādīsu",
  "anya-e0702n6:366_4": "āgatavinicchayaṁ dassetvā ekampiganthaṁ akāsi.",
  "anya-e0702n6:367_0": "Atha ekaṁsikagaṇikā bhikkhū taṁ ganthaṁ rañño santikaṁ pavesiṁsu dosāvikaraṇatthāya.",
  "anya-e0702n6:367_1": "Tasmiñca kāle rājā evarūpaṁ supinaṁ passi, -sakko hi devarājā setavatthaṁ nivāsetvā",
  "anya-e0702n6:367_2": "setālaṅkārehi alaṅkaritvā setakusumāni pilanditvā rañño santikaṁ āgantvā evamāha,-",
  "anya-e0702n6:367_3": "aparantaraṭṭhehi mahārāja nampadānadītīre pādacetiye bahūni tiṇāni uṭṭhahitvā aññamaññaṁ",
  "anya-e0702n6:367_4": "mūlena mūlaṁ khandhena khandhaṁ pattena pattaṁ sampandhitvā paṭicchādetvā ṭhitāni,",
  "anya-e0702n6:367_5": "tāni pana pubbarājūhi yathābhūtaṁ ajānantehi avisodhitāni, idāni pana tayā yathābhūtaṁ",
  "anya-e0702n6:367_6": "jānantena parisuddhaṁ kattukāmena visodhitabbāni, tatthaca eko bhikkhu āgantvā upadesanayaṁ dassatīti.",
  "anya-e0702n6:368": "Evaṁ pana supinaṁ passitvā nandamālaṁ nāma theraṁ pakkosāpetvā ratanapūranagarassa esannaṭṭhāne udakakīḷanatthāya kārāpite rājagehe vasāpesi.",
  "anya-e0702n6:369_0": "Atha thero sāmaṇerānaṁ gāmappavesanakāle pārupanavasena pavisitabbanti pāḷiaṭṭhakathāṭīkāganthantarehi",
  "anya-e0702n6:369_1": "rājānaṁ jānāpesi, yathā mahāmoggaliputtatissatthero siridhammāsokarājānaṁ sammāvādanti.",
  "anya-e0702n6:369_2": "Atha rājā paricita pāramīpuññasambhāro mahāñāṇo jānāsi,-pārupanavādoyeva pāḷiaṭṭhakathāṭīkāganthantaresu",
  "anya-e0702n6:369_3": "āgato, ekaṁsikavādo pana tesu katthacipi na āgatoti. Evaṁ pana jānitvā rañño gehe",
  "anya-e0702n6:369_4": "dve pakkhe there sannipātāpetvā attano attano vādaṁ kathāpesi.",
  "anya-e0702n6:370_0": "Atha ekaṁsikatthero evamāhaṁsu,-tumhākaṁ pārupanavādo kattha āgatoti. Tadā pārupanattherā",
  "anya-e0702n6:370_1": "parimaṇḍalaṁ pārupissāmītiādinā nayena pāḷiaṭṭhakathāṭīkāganthantaresu pārupanavādo",
  "anya-e0702n6:370_2": "āgatoti āhaṁsu. Tato pacchā pārupanattherā evamāhaṁsu,-tumhākaṁ pana ekaṁsikavādo",
  "anya-e0702n6:370_3": "kattha āgatoti. Tadā te ekaṁsikattherā advāragharaṁ paviṭṭhakāloviya rattibhāge mahāvanamagge",
  "anya-e0702n6:370_4": "gamanakāloviya ca hutvā kiñci vattuṁ na sakkā. Mukhaṁ nāma kathanatthāya bhuñjanatthāya",
  "anya-e0702n6:370_5": "hotīti vuttattā yaṁ vā taṁ vā vadantāpi rājānaṁ ārādhetuṁ na sakkhiṁsu.",
  "anya-e0702n6:371_0": "Rājā ca theraṁ nissāya vinaye kosallatāya pāḷiyaṁ īdisoyeva āgato, aṭṭhakathādīsu",
  "anya-e0702n6:371_1": "īdisoyevāti vatvā tumhākaṁ ekaṁsikavādo pāḷiaṭṭhakathāṭīkāganthantaresu na dissati,",
  "anya-e0702n6:371_2": "evampi samānā kasmā īdisaṁ vattaṁ akaṁsūti pucchi. Atha te ekaṁsikattherā catuhatthagabbhe",
  "anya-e0702n6:371_3": "sahoḍḍena gahitacorāviya manussehi gatitakākāviya ca kiñci vattuṁ asakkuṇeyyatāya",
  "anya-e0702n6:371_4": "sabbadisāsu oloketvāyeva amhākaṁ cārittaṁ pāḷiādīsu na diṭṭhapubbaṁ, atha kho pana",
  "anya-e0702n6:371_5": "ācariyappaveṇīvaseneva carimhāti vatvā parājayaṁ patvā pārupanapakkheyeva pavisiṁsūti.",
  "anya-e0702n6:371_6": "Rājā ca ito paṭṭhāya bhikkhū pārupanavattameva kārāpetuṁ sāmaṇerānaṁ ovadantūti rājāṇaṁ",
  "anya-e0702n6:371_7": "ṭhapesi. Tato paṭṭhāya ekaṁsikapakkhātherā aruṇuggamanakāle kosiyāviya sīsaṁ uṭṭhahitumpi na sakkāti.",
  "anya-e0702n6:372_0": "Sokasarabhūmahācetiyassa puratthimadisābhāge dvīhi pāsādehi alaṅkataṁ catubhūmikaṁ",
  "anya-e0702n6:372_1": "bhūmikittivirāmaṁ nāma vihāraṁ kārāpetvā nandamālattherassa adāsi, narindābhidhajamahādhammarājādhirājagurūti",
  "anya-e0702n6:372_2": "nāmalañchampi adāsi. So pana thero chappadavaṁsikoti daṭṭhabbo. Abhinavopasampannakāleyeva",
  "anya-e0702n6:372_3": "vinayavinicchayassa suttasaṅgahassa mahāvaggaṭṭhakathāya ca atthayojanaṁ marammabhāsāya",
  "anya-e0702n6:372_4": "akāsi, sāsanasuddhidīpikaṁ nāma ganthampi akāsīti.",
  "anya-e0702n6:373": "Tato pacchā kaliyuge tecattālīsādhike vassasate sahasse ca sampatte phaggunamāsassa kāḷapakkhapanna rasamiyaṁ ratanasikhamāpakassa rañño majjhimaputto rajjaṁ kāresi .",
  "anya-e0702n6:374_0": "Tadā rājā evaṁ cintesi,-ekaṁsikapārupanavasena uppanno vivādo pubbesaṁ rājūnaṁ kāle",
  "anya-e0702n6:374_1": "vūpasamituṁ na sakkā, siripavarasudhammamahārājindādhipatino kālepi rājagehe sannipātāpetvā",
  "anya-e0702n6:374_2": "rañño sammukhe kathāpitattā vissaṭṭhena kathetuṁ okāsassa aladdhattā yathākāmaṁ vattuṁ",
  "anya-e0702n6:374_3": "avisahattā parājayo ahosīti lesaṁ oḍḍatuṁ okāso bhaveyyamayhaṁ pana kāle īdisaṁ akatvā",
  "anya-e0702n6:374_4": "tesaṁ tesaṁ therānaṁ vihāre dūtaṁ pesetvā sakasakavādaṁ kathā pessāmi, evañhi sati",
  "anya-e0702n6:374_5": "tetetherā vissaṭṭhā hutvā kathessantīti.",
  "anya-e0702n6:375_0": "Evaṁ pana cintetvā antoyudhanāyakaṁ amaccaṁ padhānaṁ katvā tesaṁ tesaṁ therānaṁ santikaṁ",
  "anya-e0702n6:375_1": "gantvā ārocāpesi,-sakasakavādaṁ vissaṭṭhā hutvā vadathāti. Atha ekaṁsikagaṇikā therā",
  "anya-e0702n6:375_2": "amhehi vuttavacanaṁ pāḷiādīsu na dissati, atha kho pana ācariyappaveṇīvaseneva mayaṁ",
  "anya-e0702n6:375_3": "carimhāti anujāniṁsu.",
  "anya-e0702n6:376_0": "Mahārājā ca evaṁ therānaṁ anujānane sati kiñci kattabbaṁ natthi, idāni parimaṇḍalasuppaṭicchannasikkhāpadāni",
  "anya-e0702n6:376_1": "avikopetvā sāmaṇerā gāmaṁ pavisantūti rājalekhanaṁ tattha tattha pesesi.",
  "anya-e0702n6:377_0": "Aparabhāge pana sahassorodhagāmato upasampadā vassena sattavassikaṁ ñāṇaṁ nāma bhikkhuṁ",
  "anya-e0702n6:377_1": "ānetvā antoyudhavihāraṁ nāma kārāpetvā tassa adāsi, ñāṇābhisāsanadhajamahādhammarājagurūti",
  "anya-e0702n6:377_2": "nāmalañchampi adāsi. Atha raññā yācito rājābhisekaganthaṁ parisodhetvā marammabhāsāya atthaṁ yojesi.",
  "anya-e0702n6:378_0": "Aparabhāge bhagavā dharamānoyeva āgantvā catunnaṁ yakkhānaṁ dametvā tehi dinnaṁ maṁsodanaṁ",
  "anya-e0702n6:378_1": "paṭiggahetvā pabbatasāmantadesaṁ gantvā paribhuñjitvā taṁ ṭhānaṁ oloketvā sitaṁ pātvākāsi.",
  "anya-e0702n6:378_2": "Atha ānandatthero kāraṇaṁ pucchi. Anāgate kho ānanda imasmiṁ dese mahānagaraṁ bhavissati,",
  "anya-e0702n6:378_3": "cattāro ca ime yakkhā tasmiṁ nagare rājāno bhavissantīti byākāsi.",
  "anya-e0702n6:379_0": "Yathābyākataniyāmeneva kaliyuge catucattālīsādhike vassasate sahasse ca sampatte",
  "anya-e0702n6:379_1": "māghamāsassa kāḷapakkhadvādasamiyaṁ aṅgāravāre uttaraphaggunīnakkhattena yoge amarapuraṁ",
  "anya-e0702n6:379_2": "nāma mahārājaṭṭhānīnagaraṁ māpesi.",
  "anya-e0702n6:380": "Siriparavijayānantayasatribhavanādityādhipatipaṇḍitamahādhammarājādhirājāti nāmalañchampi paṭiggaṇhi.",
  "anya-e0702n6:381": "Aggamahesiyā kārāpitaṁ jeyyabhūmivihārakittināmakaṁ vihāraṁ guṇābhilaṅkārasaddhammamahādhammarājādhirājaguruttherassa adāsi, yo ‘me o sayāḍo’ iti vuccati.",
  "anya-e0702n6:382": "Kannīnagarabhojakāya rājakaññāya kārāpitaṁ vihāraramaṇīyavirāmaṁ nāma vihāraṁ guṇamunindādhipati mahādhammarājādhirājaguruttherassa adāsi, yo ‘māṁ le sayāḍo’ iti vuccati.",
  "anya-e0702n6:383": "Uparañño deviyā kārāpitaṁ maṅgalāvirāmaṁ nāma vihāraṁ tipiṭakasaddhammasāmimahādhammarājādhirājaguruttherassa adāsi, yo ‘soṁ ṭhā sayāḍo’ iti vuccati.",
  "anya-e0702n6:384": "Majjhimagehavāsideviyā kārāpitaṁ maṅgalāvāsātulaṁ nāma vihāraṁ ñāṇajambudīpaanantadhajamahādhammarājādhirājaguruttherassa adāsi, yo ‘meṁ jvā sayāḍo’ iti vuccati.",
  "anya-e0702n6:385": "Ime ppana cattāro mahāthere saṅgharājaṭṭhāne ṭhapesi.",
  "anya-e0702n6:386": "Uttaragehavāsideviyā kārāpitaṁ maṅgalabhūmikittiṁ nāma vihāraṁ kavindābhisaddhammadharadhajamahādhammarājaguruttherassa adāsi, yo ‘ñyoṁ kāṁ sayāḍo’ iti vuccati.",
  "anya-e0702n6:387": "Sirikhettanagarabhojakena rājakumārena kārāpitaṁ atulabhūmivāsaṁ nāma vihāraṁ kavindābhisaddhammapavaramahādhamma rājaguruttherassa adāsi, yo ‘sve ṭoṁ sayāḍo’ iti vuccati.",
  "anya-e0702n6:388": "Antoamaccena ekena kārāpitaṁ vihāraṁ ñāṇālaṅkārasaddhammadhajamahādhammarājaguruttherassa adāsi, yo ‘seṁ ṭe sayāḍo’ iti vuccati.",
  "anya-e0702n6:389": "Vāmabalanāyakenāmaccena kārāpitaṁ vihāraṁ paramasirivaṁsadhajamahādhammarājaguruttherassa adāsi, yo ‘me ṭhī sayāḍo’ iti vuccati.",
  "anya-e0702n6:390": "Dhammavinicchakena ekenāmaccena kārāpitaṁ vihāraṁ kavinda sāradhajamahādhammarājādhirājaguruttherassa adāsi, yo ‘lokā mhāṁ keṁ sayāḍo’ iti vuccati.",
  "anya-e0702n6:391_0": "Iccevaṁ pariyattikovidānaṁ anekānaṁ mahātherānaṁ saddhiṁ nāmalañchena vihāraṁ datvā",
  "anya-e0702n6:391_1": "anuggahaṁ akāsi. Yasmā pana sabbesaṁ therānaṁ nāmaṁ uddharitvā visuṁ visuṁ kathite",
  "anya-e0702n6:391_2": "ayaṁ sāsanavaṁsappadīpikakathā atippapañcā bhavissati, tasmā idha ajjhupekkhitvā",
  "anya-e0702n6:391_3": "vattabbameva vakkhāmāti.",
  "anya-e0702n6:392_0": "Pacchābhāge cattāro mahātherā rājādubbalatāya yathākāmaṁ sāsanaṁ visodhetuṁ sakkhissantīti",
  "anya-e0702n6:392_1": "maññitvā puna aṭṭha there etehi catūhi mahātherehi saddhiṁ sāsanaṁ visodhāpetuṁ saṅghanāyakaṭṭhāne",
  "anya-e0702n6:392_2": "ṭhapesi. Seyyathidaṁ, kavindābhisaddhammapavaramahādhammarājagurutthero, tipiṭakālaṅkāradhajamahādhammarājagurutthero,",
  "anya-e0702n6:392_3": "cakkindābhidhajamahādhammarājaguruttherā, paramasirivaṁsadhajamahādhammarājagurutthero,",
  "anya-e0702n6:392_4": "janindābhipavaramahādhammarājagurutthero, mahāñāṇābhidhajamahādhammarājagurutthero",
  "anya-e0702n6:392_5": ", ñāṇālaṅkārasaddhammadhajamahādhammarājaguruthero, ñāṇābhisāsanadhajamahādhammarājaguruttheroti.",
  "anya-e0702n6:393_0": "Atha arahāpi samāno nissayamuccakaṅgavikalo vinānissayācariyena vasituṁ na vaṭṭatīti",
  "anya-e0702n6:393_1": "jānitvā nissayā cariyappahonakānaṁ therānaṁ nissayaṅgāni nissayamuccakārahānaṁ nissayamuccakaṅgāni",
  "anya-e0702n6:393_2": "paripūrāpetvā nissitakānaṁ nissayaṁ gaṇhitvāva nisīdāpesi.",
  "anya-e0702n6:394_0": "Tato pacchā kaliyuge paññāsādhike vassasate sahasseva sampatte ñāṇābhisāsanadhajamahādhammarājaguruttheraṁyeva",
  "anya-e0702n6:394_1": "ekaṁ saṅgharājaṭṭhāne ṭhapesi. Tato paṭṭhāya soyeva eko saṅghanāyako hutvā sāsanaṁ visodhayi.",
  "anya-e0702n6:395_0": "Tato pacchā ekapaṇṇāsādhike vassasate sahasse ca sampatte phaggunamāse mahāmunicetiyassa",
  "anya-e0702n6:395_1": "dakkhiṇadisābhāge dvīhi iṭṭhakamayehi pākārehi parikkhittaṁ pañcabhūmikaṁ asokārāme",
  "anya-e0702n6:395_2": "ratanabhūmikittiṁ nāma vihāraṁ atimahantaṁ kārāpetvā ñāṇābhisāsanadhajamahādhammarājaguruttherassa",
  "anya-e0702n6:395_3": "adāsi. Ñāṇābhivaṁsadhammasenāpatimahādhammarājādhirājagurūti nāmalañchampi puna adāsi.",
  "anya-e0702n6:395_4": "Tato aññāni jeyyabhūmivihārakittimaṅgalavirāmādayo anekepii vihāre tasseva adāsi.",
  "anya-e0702n6:396": "So pana tesu vihāresu vārena nisīditvā pariyattiṁ vācesi. Ubhatovibhaṅgānipi vācuggataṁ akāsi. Niccaṁyeva ekāsanikadhujaṅgaṁ samādiyi.",
  "anya-e0702n6:397_0": "So pana thero upasampadāvassena pañcavassiko hutvā pubbeva saṅgharājabhāvato peṭakālaṅkāra",
  "anya-e0702n6:397_1": "nāma nettisaṁvaṇṇanaṁ abhinavaṭīkaṁ akāsi. Aṭṭhavassiikakāle saṅgharājā ahosi. Saṅgharājā",
  "anya-e0702n6:397_2": "hutvā sādhujjanavilāsiniṁ nāma dīghanikāyaṭīkaṁ akāsi. Ariyavaṁsālaṅkāraṁ nāma ganthañca",
  "anya-e0702n6:397_3": "akāsi. Mahādhammaraññā yācito jātakaṭṭhakathāya atthayojanaṁ catusāmaṇeravatthuṁ",
  "anya-e0702n6:397_4": "rājovādavatthuṁ tigumbhathomanaṁ chaddantanāgarājuppattikathaṁ rājādhirāja vilāsiniṁ",
  "anya-e0702n6:397_5": "nāma ganthañcāti evamādayopi akāsii.",
  "anya-e0702n6:398_0": "Kaliyuge pana dvāsaṭṭhādhike vassasate sahasse ca sampatte sīhaḷadīpato ampagahapatisso,",
  "anya-e0702n6:398_1": "mahādampo, koccha godho, brāhmaṇavatto, bhogahavatto, vāturagammoti ime cha sāmaṇerā",
  "anya-e0702n6:398_2": "dasa dhātuyo dhammapaṇṇā kāratthāya ānetvā amarapuraṁ nāma mahārājaṭṭhānīnagaraṁ",
  "anya-e0702n6:398_3": "āgatā saddhiṁ ekena upāsakena.",
  "anya-e0702n6:399_0": "Atha ñāṇābhivaṁsadhammasenāpatimahādhammarājādhirājagurunā saṅgharaññā upajjhāyena",
  "anya-e0702n6:399_1": "kavindābhisaddhammadharadhajamahādhammarājaguruttherena janindābhidhajamahādhammarājaguruttherena",
  "anya-e0702n6:399_2": "munindaghosamahādhammarājaguruttherenāti evamādīhi rājagurutthe rehi kammavācariyehi",
  "anya-e0702n6:399_3": "hatthirajjusuvaṇṇaguhasīmāyaṁ upasampadakammaṁ kārāpesi, upāsakañca sāmaṇerabhūmiyaṁ",
  "anya-e0702n6:399_4": "patiṭṭhāpesi, tato pacchā ca anekavāraṁ āgatānaṁ bhikkhūnaṁ puna sikkhaṁ gaṇhāpesi,",
  "anya-e0702n6:399_5": "sāmaṇerānañca upasampadakammaṁ kārāpesi, upāsakānañca pabbajjakammanti.",
  "anya-e0702n6:400_0": "Aparabhāge pana kaliyuge chacattālīsādhike vassasate sahasse ca sampatte piturañño",
  "anya-e0702n6:400_1": "ācariyapubbo atulo nāma thero cīvarapaṭalaṁ uparisaṅghāṭiṁ katvā urabandhanavatthaṁ",
  "anya-e0702n6:400_2": "bandhitabbanti cūḷagaṇṭhipade vuttattā sāmaṇerānaṁ gāmappavasenakāle ekaṁsaṁ uttarāsaṅgaṁ",
  "anya-e0702n6:400_3": "katvā urabandhanavatthaṁ bandhitvāyeva pavisitabbanti daḷaṁ katvā rañño santikaṁ lekhanaṁ pavesesi.",
  "anya-e0702n6:401_0": "Atha rājā taṁ sutvā mahāthere sudhammasabhāyaṁ sannipātāpetvā atulattherena saddhiṁ",
  "anya-e0702n6:401_1": "sākacchaṁ kārāpesi. Atha atulatthero cīvarapaṭalaṁ uparisaṅghāṭiṁ katvā urabandhanavatthaṁ",
  "anya-e0702n6:401_2": "bandhitabbanti cūḷagaṇṭhipade āgatapāṭhaṁ dassetvā sāmaṇerānaṁ gāmappavesanakāle",
  "anya-e0702n6:401_3": "ekaṁsaṁ uttarāsaṅgaṁ katvā urabandhanavatthaṁ bandhitvā pavisitabbanti āha.",
  "anya-e0702n6:402_0": "Atha mahātherā taṁ pucchiṁsu,-īdiso adhippāyo aññattha dissati vā mā vāti. Atha atulatthero",
  "anya-e0702n6:402_1": "evamāha,-aññattha pana īdiso adhippāyo na dissatīti. Evaṁ hotu, ayaṁ gantho kena",
  "anya-e0702n6:402_2": "katoti. Sīhaḷadīpe anurādhapurassa dakkhiṇadisābhāge pokkanti gāme arahantena moggalānattherenāti.",
  "anya-e0702n6:402_3": "Ayamattho kathaṁ jānitabboti. Piṭakattayalakkhaṇaganthe āgatattāti. Ayañca piṭakattaya",
  "anya-e0702n6:402_4": "lakkhaṇagantho kuto laddhoti. Buddhaghosattherena kira sīhaḷadīpato ānītattā tato,",
  "anya-e0702n6:402_5": "ayañhi gantho sīhaḷadīpato attanā ānītesu ganthesu asuko gantho asukena therena katoti",
  "anya-e0702n6:402_6": "viññāpanatthāya buddhaghosattherena kato, idānāyaṁ gantho amhākaṁ hatthe saṁvijjatīti.",
  "anya-e0702n6:402_7": "Sace idānāyaṁ gantho tumhākaṁ hatthe saṁvijjati, amhākaṁ dassehīti. Passathāvuso",
  "anya-e0702n6:402_8": "ayamamhākaṁ hatthe ganthoti dassesi. Atha mahātherehi saṅgharājappamukhehi tasmiṁ",
  "anya-e0702n6:402_9": "ganthe passite vinayagaṇṭhipadaṁ sīhaḷadīpe parakkamabāhurañño kāle moggalānatthero",
  "anya-e0702n6:402_10": "akāsīti āgataṁ, na cūḷagaṇṭhipadaṁ sīhaḷadīpe anurādhapurassadakkhiṇadisābhāge pokkantigāme",
  "anya-e0702n6:402_11": "arahā moggalānatthero akāsīti.",
  "anya-e0702n6:403_0": "Atha therā evamāhaṁsu,-kasmā pana piṭakattayalakkhaṇaganthe anāgatampi āgataṁviya",
  "anya-e0702n6:403_1": "katvā musā vadatha, na nu tumhākampi ekaṁsikabhikkhūnaṁ musāvādasikkhāpadaṁ atthīti.",
  "anya-e0702n6:403_2": "Atha atulatthero uttariṁ vattuṁ asakkuṇeyyattā luddakassa vākure bandhamigoviya phandamāno",
  "anya-e0702n6:403_3": "hutvā aṭṭhāsi, sahoḍḍena gahitoviya coro sahamusāvādakammena so thero gahito ahosīti.",
  "anya-e0702n6:404": "Idaṁ imassa atthassa āvibhāvatthāya vatthu, –",
  "anya-e0702n6:405_0": "Imasmiṁ kira raṭṭhe eko janapadavāsīpuriso kenacideva karaṇīyena amarapuraṁ nāma",
  "anya-e0702n6:405_1": "mahārājaṭṭhānīnagaraṁ āgacchi. Āgantvā ca paccāgatakāle antarāmagge pātheyyaṁ khayaṁ",
  "anya-e0702n6:405_2": "ahosi. Athassa etadahosi,- idāni mama pātheyyaṁ khayaṁ ahosi, imasmiṁ kira raṭṭhe",
  "anya-e0702n6:405_3": "sahassorodhagāme laddhavaro nāma mahāseṭṭhi sabbattha bhūtale ativiya pākaṭo. Tassāhaṁ",
  "anya-e0702n6:405_4": "ñātīti vañcetvā kathessāmi, evaṁ sati tena mahāseṭṭhinā mittasanthavaṁ kātuṁ tetegāmikā",
  "anya-e0702n6:405_5": "manussā mama bahu lābhaṁ dassanti, tadā pātheyyena akiccho bhavissāmīti. Evaṁ pana",
  "anya-e0702n6:405_6": "cintetvā antarāmagge sampattasampattagāmesu mahābhogānaṁ gehaṁ vicinetvā mahābhogānaṁ",
  "anya-e0702n6:405_7": "santikaṁ pavisitvā kathāsallāpaṁ akāsi.",
  "anya-e0702n6:406_0": "Atha tetegāmikā tvaṁ kuto āgato, kuhiṁ gamissasi, kassa ñāti,ko vā tvanti pucchiṁsu.",
  "anya-e0702n6:406_1": "Amarapūramahārājaṭṭhānīnagarato āgato, sahassorodhagāmaṁ gamissāmi, sahassorodhagāme",
  "anya-e0702n6:406_2": "laddhavarassa nāma mahāseṭṭhino jāmātā dhanavaḍḍhako nāmāhanti āha.",
  "anya-e0702n6:407_0": "Atha tetegāmikā laddhavarena mahāseṭṭhinā mittasanthavaṁ kātuṁ nānābhojanehi bhojesuṁ.",
  "anya-e0702n6:407_1": "Aññehipi bahūhi paṇṇākārehi saṅgahaṁ akaṁsu. Imināva nayena sampatta sampattagāmesu",
  "anya-e0702n6:407_2": "vañcetvā attano guṇaṁ kathetvā addhāna maggaṁ tari. Pacchā pana sahassorodhagāmaṁ",
  "anya-e0702n6:407_3": "sampatto. So sahassorodhagāmaṁ na sampattapubbo. Laddhavaro mahāseṭṭhi tena na diṭṭhapubbo.",
  "anya-e0702n6:407_4": "Sahassorodhagāmaṁ sampatteyeva ayaṁ kiṁ nāma gāmoti apucchitvāyeva tasmiṁ gāme mahābhogatarassa",
  "anya-e0702n6:407_5": "mahāgehaṁ vicinanto tasseva laddhavarassa seṭṭhino mahantaṁ gehaṁ passitvā laddhavarassa",
  "anya-e0702n6:407_6": "seṭṭhino santikaṁ pavisitvā tena saddhiṁ kathāsallāpaṁ akāsi.",
  "anya-e0702n6:408_0": "Atha mahāseṭṭhi taṁ pucchi,-tvaṁ kuto āgato, kuhiṁ gamissasi, kassa ñāti,ko tvanti.",
  "anya-e0702n6:408_1": "Amarapuramahārājaṭṭhānīnagarato sāmi āgato, sahassorodhagāmaṁ gamissāmi, sahassorodhagāme",
  "anya-e0702n6:408_2": "laddhavarassa nāma mahāseṭṭhino jāmātā, dhanavaḍḍhako nāmāhanti āha.",
  "anya-e0702n6:409_0": "Atha mahāseṭṭhi tassa mukhaṁ ujuṁ oloketvā ayaṁ māṇava sahassorodhagāmoyeva, ahampi",
  "anya-e0702n6:409_1": "laddhavaro nāma mahāseṭṭhi, mama dhītaro santi, tāpi sassāmikāyeva honti, idāni tā",
  "anya-e0702n6:409_2": "sakasakassāmikānaṁyeva santike vasanti, na tvaṁ kadāci mayā diṭṭhapubbo, kena kāraṇena",
  "anya-e0702n6:409_3": "kuto āgantvā mama jāmātā bhavasīti pucchi.",
  "anya-e0702n6:410_0": "Atha so mmanussehi anubandhiyamānoviya migo sakalampi kāyaṁ phandāpetvā kiñci vattabbaṁ",
  "anya-e0702n6:410_1": "vacanaṁ ajānitvā aladdhappatiṭṭhānatāya evaṁ sati kuto āgato, kuhiṁ gamissāmi, kassa",
  "anya-e0702n6:410_2": "ñāti, ko vā ahanti idāni na jānāmi, sabbadisā sammuyhāmi, khamāhi mama aparādhaṁ,",
  "anya-e0702n6:410_3": "ito paṭṭhāya yāva jīvitapariyosānā na vañcessāmi, vañcetuṁ na visahāmi, idāni ativiya",
  "anya-e0702n6:410_4": "bhāyāmi, mā kiñci daṇḍakammaṁ karohīti vatvā vegena uṭṭhahitvā palāyīti.",
  "anya-e0702n6:411": "Iccevaṁ atulatthero dummukho hutvā yaṁvātaṁvā mukhārūḷaṁ vilapitvā saṅghamajjhe nisīdi.",
  "anya-e0702n6:412": "Ayaṁ atulattherassa paṭhamo parājayo.",
  "anya-e0702n6:413_0": "Tato pacchā khalitvā kaddame patitaṁ purisaṁ puna upari akkamantāviya puna mahātherā",
  "anya-e0702n6:413_1": "evaṁ pucchiṁsu,-idaṁ bhante tava cūḷagaṇṭhipadaṁ nāma tīsu vinayamahāṭīkāsu sādhakavasena",
  "anya-e0702n6:413_2": "dassitaṁ cūḷagaṇṭhipadaṁ udāhu aparanti. Tīsu vinayamahāṭīkāsu sādhakavasena dassitaṁ",
  "anya-e0702n6:413_3": "cūḷagaṇṭhipadaṁyeva idanti. Evaṁsati kasmā tava cūḷagaṇṭhipadeyeva vuttañhi vajirabuddhiṭīkāyaṁ,",
  "anya-e0702n6:413_4": "vuttañhi sāratthadīpanīṭīkāyaṁ, tathā hi vuttaṁ vimati vinodanīṭīkāyanti tāsaṁ vinayamahāṭīkānaṁ",
  "anya-e0702n6:413_5": "pacchā hutvā tisso vinayamahāṭīkāyo sādhakavasena dassitāti. Evaṁ pana pucchanto",
  "anya-e0702n6:413_6": "so mayā pubbe vuttaṁ tīsu vinayamahāṭīkāsu sādhakavasena dassitaṁ cūḷagaṇṭhipadaṁyeva",
  "anya-e0702n6:413_7": "idanti vacanaṁ saccamevāti mukhāsuññatthāya punappunaṁ vadi.",
  "anya-e0702n6:414": "Idañca imassa atthassa āvibhāvatthāya vatthu, –",
  "anya-e0702n6:415_0": "Eko kira puriso ekena sahāyena saddhiṁ puttadāraposanatthāya rañño bhatiṁ gahetvā",
  "anya-e0702n6:415_1": "yuddhakammaṁ kātuṁ saṅgāmaṁ gacchati. Atha parasenāya yujjhitvā parasenā abhibhavitvā",
  "anya-e0702n6:415_2": "sabbe manussā attano attano abhimukhaṭṭhānaṁ palāyiṁsu. Atha sopi puriso tena sahāyena",
  "anya-e0702n6:415_3": "saddhiṁ attano abhimukhaṭṭhānaṁ palāyi. Tokaṁ palāyitvā antarāmagge parasenāhi paharitadaṇḍena",
  "anya-e0702n6:415_4": "mucchito hutvā so puriso tena saddhiṁ gantuṁ na sakkā, antamaso nisīditumpi na sakkā.",
  "anya-e0702n6:416_0": "Atha sahāyassa etadahosi,-idāni ayaṁ ativiya bāḷagilāno hoti maraṇāsanno, sacāhaṁ",
  "anya-e0702n6:416_1": "tassa upaṭṭhahitvā idheva nisīdeyyaṁ, verino āgantvā maṁ gaṇhissantīti. Evaṁ pana",
  "anya-e0702n6:416_2": "cintetvā gilānassa santakāni kahāpaṇavatthādīni gahetvā taṁ tattheva ṭhapetvā gacchati.",
  "anya-e0702n6:416_3": "Sakaṭṭhānasamīpaṁ pana pattassa tassa etadahosi,- sace taṁ antarāmagge ṭhapetvā āgacchāmīti",
  "anya-e0702n6:416_4": "vadeyyaṁ, tassa ñātakā mama upari dosaṁ ropessanti, idāni so maritvā ahaṁ ekakova",
  "anya-e0702n6:416_5": "āgacchāmīti vadissāmīti. Sakaṭṭhānaṁ pana patvā tassa bhariyā tassa santikaṁ āgantvā",
  "anya-e0702n6:416_6": "mayhaṁ pana sāmiko kuhiṁ gato, kattha ṭhapetvā tvaṁ ekakova āgacchasīti pucchi. Tava",
  "anya-e0702n6:416_7": "ayye sāmiko paresaṁ āvudhena paharitvā kālaṅkato, imāni tava sāmikassa santakānīti",
  "anya-e0702n6:416_8": "vatvā kahāpaṇavatthādīni datvā mā soci mā paridevi, idāni matakabhattaṁ datvā puññabhāgaṁyeva",
  "anya-e0702n6:416_9": "bhājehīti samassāsesi. Atha sā tāni gahetvā roditvā matakabhattaṁ datvā puññabhāgaṁ bhājesi.",
  "anya-e0702n6:417_0": "Aparabhāge pana thokaṁ kālaṁ atikkante gilānā vuṭṭhito sakagehaṁ āgacchati. Bhariyāpi",
  "anya-e0702n6:417_1": "taṁ na saddahi. Ahaṁ na kālaṅkato, gilānaṁyeva maṁ ṭhapetvā so mama santakāni gahetvā",
  "anya-e0702n6:417_2": "gato, sace maṁ tvaṁ na saddahasi, ahaṁ antogabbhe nilīyitvā nisīdissāmi, taṁ pakkosetvā pucchāhīti āha.",
  "anya-e0702n6:418": "Atha sā taṁ pakkosetvā bahi gabbhe nisīditvā pucchi,-mama sāmi sāmiko kālaṅkatoti taṁ saccaṁ vā alikaṁ vāti. Saccamevetaṁ, yaṁ tava sāmiko kālaṅkatoti.",
  "anya-e0702n6:419_0": "Atha so puriso bahi gabbhaṁ nikkhamitvā aṅguliṁ pasāretvā na idāni bhosamma ahaṁ",
  "anya-e0702n6:419_1": "kiñci mattopi marāmi, kasmā pana amarantaṁyeva maṁ mato esoti vadesīti. Atha kiñci",
  "anya-e0702n6:419_2": "vattabbassa kāraṇassa adissanato mukhāsuññatthāya aṅguliṁ pasāretvā ujuṁ oloketvā",
  "anya-e0702n6:419_3": "idāni tvaṁ idha āgantuṁ samatthopi matoyeva, matoti mayā vutta vacanaṁ saccaṁyeva,",
  "anya-e0702n6:419_4": "nāhaṁ kiñci alikaṁ vadāmīti āha. Evaṁ so punappunaṁ vadantopi jīvamānakassa saṁvijjamānattā",
  "anya-e0702n6:419_5": "paccakkheyeva ca tassa ṭhitattā kocipi tassa vacanaṁ na saddahi, parājayaṁyeva so pattoti.",
  "anya-e0702n6:420": "Iccevaṁ atulatthero mukhāsuññatthāya vadantopi koci na saddahi, parājayaṁyeva so pattoti.",
  "anya-e0702n6:421": "Ayaṁ atulattherassa dutiyo parājayo.",
  "anya-e0702n6:422_0": "Punapi seyyathāpi luddako kuñjaraṁ disvā ekena vārena usunā vijjhitvā patantampi",
  "anya-e0702n6:422_1": "kuñjaraṁ puna anuṭṭhāhanatthāya katipayavārehi usūhi vijjhati, evameva ekavāreneva",
  "anya-e0702n6:422_2": "parājayaṁ pattaṁ pana vādassa anukkhipanatthāya katipayavārehi parājayaṁ pāpetuṁ",
  "anya-e0702n6:422_3": "pārupanavādino mahātherā evamāhaṁsu,- tava cūḷagaṇṭhipadeyeva sāmaṇerānaṁ parimaṇḍalasuppaṭicchannādīni",
  "anya-e0702n6:422_4": "vattāni abhinditvāyeva pavisitabboti pubbe vatvā cīvarapaṭalauparisaṅghāṭiṁ katvā",
  "anya-e0702n6:422_5": "urabandhanavatthaṁ bandhitabbanti pana vuttaṁ, kasmā pana pubbena aparaṁ asaṁsanditvā",
  "anya-e0702n6:422_6": "vuttaṁ, tumhākaṁ vāde paṭisaraṇabhūtānaṁ pāḷiaṭṭhakathāṭīkāganthantarānaṁ natthitāya",
  "anya-e0702n6:422_7": "amhākaṁ paṭisaraṇabhūtaṁ cūḷagaṇṭhipadanti vadatha, tumhākaṁ paṭisaraṇabhūtā cūḷagaṇṭhipadatoyeva",
  "anya-e0702n6:422_8": "bhayaṁ uppajjatīti vatvā saha nilīyanaṭṭhānena gahitaṁ coraṁ viya saha nissayena",
  "anya-e0702n6:422_9": "adhammavādino gaṇhiṁsu.",
  "anya-e0702n6:423": "Idaṁ imassa atthassa avibhāvatthāya vatthu, –",
  "anya-e0702n6:424_0": "Atīte kira bārāṇasito avidūre nadītīre gāmake pāṭali nāma naṭamacco vasati. So ekasmiṁ",
  "anya-e0702n6:424_1": "ussava divase bhariyamādāya bārāṇasiṁ pavisitvā naccitvā vīṇaṁ vāditvā gāyitvā dhanaṁ",
  "anya-e0702n6:424_2": "labhitvā ussavapariyosāne bahu surābhattaṁ gāhāpetvā attano gāmaṁ gacchanto nadītīraṁ",
  "anya-e0702n6:424_3": "patvā navodakaṁ āgacchantaṁ disvā bhattaṁ bhuñjanto suraṁ vivanto nisīditvā matto",
  "anya-e0702n6:424_4": "hutvā attano balaṁ ajānanto mahāvīṇaṁ gīvāya bandhitvā nadiṁ otaritvā gamissāmīti",
  "anya-e0702n6:424_5": "bhariyaṁ hatthe gahetvā nadiṁ otari. Vīṇāchiddehi udakaṁ pāvisi. Atha naṁ sā pīṇā",
  "anya-e0702n6:424_6": "udake osīdāpesi. Bhariyā panassa osīdanabhāvaṁ ñatvā taṁ vissajjitvā uttaritvā nadītīre",
  "anya-e0702n6:424_7": "aṭṭhāsi. Naṭapāṭali sakiṁ ummujjati, sakiṁ nimmujjati, udakaṁ pavisitvā uddhumātaudaro",
  "anya-e0702n6:424_8": "ahosi. Athassa bhariyā cintesi,-mayhaṁ sāmiko idāni marissati, ekaṁ gītaṁ yācitvā",
  "anya-e0702n6:424_9": "parisamajjhe taṁ gāyantī jīvitaṁ kappessāmīti cintetvā sāmi tvaṁ udake nimmujjasi,",
  "anya-e0702n6:424_10": "ekaṁ me gītaṁ dehi, tena jīvitaṁ kappessāmīti vatvā–",
  "anya-e0702n6:425": "Bahussutaṁ cittakathaṁ, gaṅgā vahati pāṭaliṁ;",
  "anya-e0702n6:426": "Vuyhamānakaṁ bhaddante, ekaṁ me dehi gāthakanti.",
  "anya-e0702n6:427": "Atha naṁ naṭapāṭali bhadde kathaṁ tava gītaṁ dassāmi, idāni mahājanassa patisaraṇabhūtaṁ udakaṁ maṁ māretīti vatvā–",
  "anya-e0702n6:428": "Yena siñcanti dukkhitaṁ, yena siñcanti āturaṁ;",
  "anya-e0702n6:429": "Tassa majjhe marissāmi, jātaṁ saraṇato bhayanti.",
  "anya-e0702n6:430": "Atha atulatthero attano patisaraṇabhūtā cūḷagaṇṭhipadato bhayaṁ uppajjitvā kiñci vattabbaṁ ajānitvā adhomukho hutvā parājāyaṁ pattoti.",
  "anya-e0702n6:431": "Ayaṁ atulattherassa tatiyo parājayo.",
  "anya-e0702n6:432_0": "Atha rājā tesaṁ dvinnaṁ pakkhānaṁ vacanaṁ sutvā cūḷagaṇṭhipadassa pubbāparavirodhidosahi",
  "anya-e0702n6:432_1": "ākulattā suttasuttānulomādīsu appaviṭṭhattā āgamasuddhiyā ca abhāvato parovassasataṁ",
  "anya-e0702n6:432_2": "ciraṁ ṭhitassa gehassaviya atidubbalavasena athirataṁ jānitvā idāni sāsanaṁ parisuddhaṁ",
  "anya-e0702n6:432_3": "bhavissatīti somanassappatto hutvā mama vijite sabbepi bhikkhū pārupanavasena samānavādikā",
  "anya-e0702n6:432_4": "hontūti āṇaṁ ṭhapesi. Tato paṭṭhāya yāvajjatanā sakalepi marammaraṭṭhe pārupanavasena",
  "anya-e0702n6:432_5": "samānavādikā bhavantīti.",
  "anya-e0702n6:433_0": "Ayamettha saṅkhepo,-tesañhi dvinnaṁ pakkhānaṁ sannipatitvā vacanappaṭivacana vasena",
  "anya-e0702n6:433_1": "vivādakathā vitthārena vuccamānā chapañcasāṇavāramattampi patvā niṭṭhaṁ na pāpuṇeyya.",
  "anya-e0702n6:433_2": "Yasmā pana sabbaṁ anavasesetvā vuccamānaṁ ayaṁ sāsanavaṁsappaṭīpikā atippapañcā bhavissati,",
  "anya-e0702n6:433_3": "tasmā ettha icchitamattameva dassayitvā ajjhupekkhāmāti.",
  "anya-e0702n6:434_0": "Ñāṇābhivaṁsadhammasenāpatimahādhammarājādhirāja guru pana saṅgharājā mahāthero sīhaḷadīpe",
  "anya-e0702n6:434_1": "amarapuranikāyikānaṁ bhikkhūnaṁ ādibhūto ācariyo bahūpakāro. Amarapuranikāyoti tattherappabhavoti.",
  "anya-e0702n6:435_0": "Kaliyuge pana ekāsītādhike vassasate sahasse ca sampatte tassa rañño nattā siritribhavanādityapavarapaṇḍitamahādhammarājādhirājā",
  "anya-e0702n6:435_1": "nāma rajjaṁ kāresi. So pana amarapurato saṅkamitvā ratanapūraṁ catutthaṁ māpesi.",
  "anya-e0702n6:435_2": "Tassa rañño kāle guṇamunindādhipatimahādhammarājādhirājaguruttherassa sīssaṁ sajīvagāmavāsiṁ",
  "anya-e0702n6:435_3": "sīlācāraṁ nāma theraṁ araññavāsīnaṁ bhikkhūnaṁ pāmokkhaṭṭhāne ṭhapesi. Rājāgāranāmake",
  "anya-e0702n6:435_4": "dese vihāraṁ kārāpetvā tasseva adāsi.",
  "anya-e0702n6:436_0": "Kaliyuge ekāsītādhike vassasate sahasse ca sampatte calaṅgapurato paññāsīhaṁ nāma",
  "anya-e0702n6:436_1": "theraṁ ānetvā asokārāme ratanabhūmikittivihāre patiṭṭhāpesi, munindābhisirisaddhammadhajamahādhammarājādhirājagurūti",
  "anya-e0702n6:436_2": "nāmalañchampi adāsi.",
  "anya-e0702n6:437_0": "Kaliyuge catūsīsādhike vassasate sahasse ca sampatte munindābhivaṁsadhammasenāpatimahādhammarājādhirājagurūti",
  "anya-e0702n6:437_1": "nāmalañchaṁ datvā mahājeyyabhūmivihārarammaṇīyaṁ nāma vihāraṁ datvā taṁyeva mahātheraṁ",
  "anya-e0702n6:437_2": "saṅgharājaṭṭhāne ṭhapesi.",
  "anya-e0702n6:438": "Ekasmiñca samaye mahāthere rājā pucchi,-catasso dāṭhā nāma cattālīsāya dantesu antogadhā vā, udāhu cattālīsāya dantehi visuṁ bhūtāti pucchi.",
  "anya-e0702n6:439_0": "Atha ekacce therā evamāhaṁsu,-catasso dāṭhā nāma cattālīsāya dantesu antogadhāti.",
  "anya-e0702n6:439_1": "Ekacce pana catasso dāṭhā nāma cattālīsāya dantehi visuṁ bhūtāti āhaṁsu. Atha rājā",
  "anya-e0702n6:439_2": "ganthaṁ āharathāti āha. Atha antogadhavādikā therā ganthaṁ āhariṁsu,- aññesaṁ paripuṇṇadantānampi",
  "anya-e0702n6:439_3": "dvattiṁsadantā honti, imassa pana cattālīsaṁ bhavissantīti ca.",
  "anya-e0702n6:440_0": "Dantāti paripuṇṇadantassa dvattiṁsadantaṭṭhikāni. Tepi vaṇṇato setā, saṇṭhānato anekasaṇṭhānā.",
  "anya-e0702n6:440_1": "Tesañhi heṭṭhimāya tāva dantapāḷiyā majjhe cattāro dantā mattikāpiṇḍe paṭipāṭiyā",
  "anya-e0702n6:440_2": "ṭhapitaālābubījasaṇṭhānā, tesaṁ ubhosu passesu ekeko ekamūlako ekakoṭiko mallikamakuḷasaṇṭhāno,",
  "anya-e0702n6:440_3": "tato ekeko dvimūlako dvikoṭiko yānakaupatthamphinisaṇṭhāno, tato dve dve timūlakā",
  "anya-e0702n6:440_4": "tikoṭikā, tato dve dve catumūlakā catukoṭikāti. Uparimāya dantapāḷiyāpi eseva nayoti ca.",
  "anya-e0702n6:441": "Tassa kira uttaroṭṭhaappakatāya tiriyaṁ phāletvā apanītaddhaṁviya khāyati, cattāro dante dve ca dāṭhā na chādeti, tena naṁ oṭṭhaddhoti voharantīti ca.",
  "anya-e0702n6:442_0": "Tattha tassāti licchavino nāma rājakumārassa, uttaroṭṭhaappakatāyāti upari oṭṭhassa",
  "anya-e0702n6:442_1": "appakatāya. Apanītaddhaṁ viyāti upari oṭṭhassa upaḍḍhabhāgaṁ apanītaṁ viya khāyatīti",
  "anya-e0702n6:442_2": "attho. Na chādetīti upari oṭṭhassa upaḍḍhabhāge pana na paṭicchādeti. Tenāhi yena",
  "anya-e0702n6:442_3": "cattāro dante dve ca dāṭhā na chādeti, tena naṁ licchavīrājakumāraṁ oṭṭhaddhoti voharantīti",
  "anya-e0702n6:442_4": ". Evaṁ antogadhavādehi therehi ganthaṁ āharitvā dassite sabbepi tasmiṁ vāde patiṭṭhahiṁsūti.",
  "anya-e0702n6:443": "Ekasmiñca kāle rājā mantiniṁ amaccaṁ pucchi,-pubbarājūhi vihārassa cetiyassa vā dinnāni khettavatthuādīni pacchimarājūnaṁ kāle yathādinnaṁ tāni patiṭṭhahanti vā mā vāti.",
  "anya-e0702n6:444_0": "Atha mantiniāmacco evaṁ kathesi,- saṅghikāya bhūmiyā puggalikāni bījāni ropayanti,",
  "anya-e0702n6:444_1": "bhāgaṁ datvā paribhuñjitabbānīti dasakoṭṭhāse katvā eko koṭṭhāso bhūmissāmikānaṁ",
  "anya-e0702n6:444_2": "dātabboti ca vinayapāḷiaṭṭhakathāsu vuttattā pubbe ekena raññā dinnāni khettavatthuādīni",
  "anya-e0702n6:444_3": "pacchā ekassa rañño kāle yathādinnaṁ ṭhitāni. Ettha hi saṅghikāya bhūmiyāti vuttattā",
  "anya-e0702n6:444_4": "lābhasīmāyaṁviya baliṁyeva adatvā saha bhūmiyā dinnattā paveṇīvasena saṅghikā bhūmi",
  "anya-e0702n6:444_5": "atthīti viññāyati. Etthaca paṭiggāhakesu matesu tadañño catuddisasaṅgho anāgatasaṅgho",
  "anya-e0702n6:444_6": "ca issaro, tassa santako, tena vicāretabboti.",
  "anya-e0702n6:445_0": "Cetiya padīpatthāya paṭisaṅkhāraṇatthāya vā diinnaārāmopi jaggitabbo, vettanaṁ atvāpi",
  "anya-e0702n6:445_1": "jaggāpetabboti cetiye chattaṁ vā vedikaṁ vā jiṇṇaṁ vā paṭisaṅkharontena sudhākammādīni",
  "anya-e0702n6:445_2": "vā karontena cetiyassa upanikkhepato kāretabbanti ca aṭṭhakathāyaṁ vuttattā pubbarājūhi",
  "anya-e0702n6:445_3": "cetiyassa dinnāni khettavatthuādīni pacchimarājūnaṁ kālepi cetiyasantakasāveneva",
  "anya-e0702n6:445_4": "ṭhitānīti veditabbāni.",
  "anya-e0702n6:446": "Athāparampi pucchi,- kadā kassa rañño kāle ādiṁ katvā khettavatthuādīni vihārassa cetyassa vā dinnānīti.",
  "anya-e0702n6:447_0": "Atha mantinamacco evamāha,-purimakappesu purimānaṁ rājūnaṁ kālepi vihārassa cetiyassa",
  "anya-e0702n6:447_1": "vā dinnānīti veditabbāni, teneva sujātassa nāma bhagavato amhākaṁ bodhisatto cakkavattirājā",
  "anya-e0702n6:447_2": "saddhiṁ sattahi ratanehi dvisahasse khuddakadīpe cattāro mahādīpe ca adāsi, raṭṭhavāsino",
  "anya-e0702n6:447_3": "ca ārāmagopakakiccaṁ kārāpesīti ganthesu āgataṁ, tasmā cirakālatoyeva paṭṭhāya pubbarājūhi",
  "anya-e0702n6:447_4": "khettavatthuādini dinnānīti veditabbāni.",
  "anya-e0702n6:448_0": "Rājavaṁsesupi bhagavato parinibbānato vassasatānaṁ upari sirikhettanagare ekāya āpūpikāya",
  "anya-e0702n6:448_1": "pañcakarīsa mattaṁ khettaṁ ekassa therassa dinnaṁ, taṁ dvattapoṅko nāma rājā vilumpitvā",
  "anya-e0702n6:448_2": "gaṇhi. Atha pahāraghaṇṭabheriyo paharitāpi saddaṁ na akaṁsu. Rañño kuntacakkampi",
  "anya-e0702n6:448_3": "yathā pubbe, tathā pesitaṭṭhānaṁ na gacchi. Atha taṁ kāraṇaṁ ñatvā āpūpikāya yathādinnameva",
  "anya-e0702n6:448_4": "therassa niyyādesīti.",
  "anya-e0702n6:449_0": "Kaliyuge pana navanavutādhike vassasate sahasse ca sampatte tassa kaniṭṭho siripavarādityalokāpeti",
  "anya-e0702n6:449_1": "vijayamahādhammarājādhirānā rajjaṁ kāresi, so pana rājā ratanapūrato saṅkamitvā amarapuraṁ",
  "anya-e0702n6:449_2": "dutiyaṁ māpesi. Tassa rañño rajjaṁ pattasaṁvacchareyeva jeṭṭhamāsassa juṇhapakkhapañcamiyaṁ",
  "anya-e0702n6:449_3": "ratanapūranagare māravijayaratanasudhammāya nāma piṭakasālāya sūriyavaṁsassa nāma",
  "anya-e0702n6:449_4": "therassa parisamajjhe rājalekhanaṁ vācāpetvā saṅgharajjaṁ niyyādesi. Sūriyavaṁsābhisiripavarālaṅkāradhammasenāpatimahādhammarājādhirājagurūti",
  "anya-e0702n6:449_5": "nā malañchampi adāsi.",
  "anya-e0702n6:450_0": "So pana thero kaliyuge pañcavīsādhike vassasate sahasse ca sampatte migasiramāsassa",
  "anya-e0702n6:450_1": "juṇhapakkhasattamiyaṁ suttavāre vālukavāpigāme paṭisandhiyā vijātotisattativayaṁ",
  "anya-e0702n6:450_2": "sampatte saṅgharajjaṁ patto santindriyo khantī dhammo sikkhākāmo pariyattivihārado",
  "anya-e0702n6:450_3": "tipiṭakālaṅkāramahādhammarājaguruttherassa sisso. So pana kaliyuge pannarasādhike",
  "anya-e0702n6:450_4": "dvivassasate sahasseca sampatte tassa rañño kāleyeva maccuvasaṁ patto.",
  "anya-e0702n6:451_0": "Atha rājā anekasahassehi pāsādehi abhūtapubbehi acchariyakammehi sarīrajhāpanakiccaṁ",
  "anya-e0702n6:451_1": "akāsi. Atha kaliyuge seḷasādhike vassasate sahasseca sampatte tassa mahātherassa",
  "anya-e0702n6:451_2": "sissaṁ ñeyyadhammaṁ nāma theraṁ puna saṅgharājaṭṭhāne ṭhapesi. Paṭhamaṁ ñeyyadhammālaṅkāradhamma",
  "anya-e0702n6:451_3": "senāpatimahādhammarājādhirājagurūti nāmalañchaṁ adāsi. Tato pacchā dutiyaṁ ñeyyadhammābhivaṁsasiripavarālaṅkāradhammasenāpatimahādhammarājādhirāja-",
  "anya-e0702n6:451_4": "gurūti nāmalañchaṁ adāsi.",
  "anya-e0702n6:452_0": "So pana thero kaliyuge ekasaṭṭhādhike vassasate sahasseca devasūragāme paṭisandhiyā",
  "anya-e0702n6:452_1": "vijāto hutvā asītādhike vassasate sahasseca paṭhamaāsāḷimāsassa juṇhapakkhacuddasamiyaṁ",
  "anya-e0702n6:452_2": "upasampadabhūmiṁ patto.",
  "anya-e0702n6:453_0": "Tassa rañño kāle kaliyuge navanavutādhike vassasate sahasseca sampatte sīhaḷadīpato",
  "anya-e0702n6:453_1": "paññātisso nāma thero saddhiṁ sunandena nāma bhikkhunā indasārena nāma sāmaṇerena",
  "anya-e0702n6:453_2": "ekena upāsakena ekena dārakenaca amarapuraṁ nāma nagaraṁ sampatto. Atha saṅgharājā",
  "anya-e0702n6:453_3": "tesaṁ paccayānuggahena dhammānuggaheca anuggahesi. Tesu aparabhāge kaliyuge dvivassādhike",
  "anya-e0702n6:453_4": "dvisate vassasahasseca sampatte paññātissatthero jararogena abhibhūtattā saṅkhāradhammānaṁ",
  "anya-e0702n6:453_5": "sabhāvaṁ anativattattā kālamakāsi. Tassa puna sikkhaṁ gaṇhissāmīti parivitakko matthakaṁ",
  "anya-e0702n6:453_6": "appatto hutvā vinassayi. Tenāhabhagavā, –",
  "anya-e0702n6:454": "Acintitampi bhavati, cinti tampi vinassati;",
  "anya-e0702n6:455": "Na hi cintāmayā bhogā, itthiyā purisassa vāti.",
  "anya-e0702n6:456": "Imasmiṁ pana loke paṇḍito puññaṁ kattukāmo abhitthareva kareyya. Ko nāma jaññā ajje vā suve vā parasuve vā maraṇaṁ bhavissabhīti. Tenāha bhagavā, –",
  "anya-e0702n6:457": "Abhittharetha kalyāṇe, pāpā cittaṁ nivāraye;",
  "anya-e0702n6:458": "Dandañhi karato puññaṁ, pāpasmiṁ ramatī manoti.",
  "anya-e0702n6:459_0": "Atha mahārājā tassa sarīrajhāpanakiccaṁ bahūhi sādhukīḷanasabhāyehi akāsi. Tato pacchā",
  "anya-e0702n6:459_1": "sunandassa nāma bhikkhussa puna sikkhaṁ adāsi. Sāmaṇeraṁ pana upasampadabhūmiyaṁ",
  "anya-e0702n6:459_2": "patiṭṭhāpesi. Dārakañca sāmaṇerabhūmiyanti.",
  "anya-e0702n6:460_0": "Te pana mahārājā kaliyuge tivassādhike dvisate sahasseca sampatte māghamāse bahūhi",
  "anya-e0702n6:460_1": "paccayehi upatthambhetvā tānitāni sabbāni kammāni tīretvā kusimanagarajeṭṭhassa ekassa",
  "anya-e0702n6:460_2": "amaccassa bhāraṁ katvā tasseva sabbāni kiccāni niyyādetvā sīhaḷadīpaṁ pahiṇīti.",
  "anya-e0702n6:461_0": "Saṅgharājāmahāthero pana sāsanassa ciraṭṭhitatthāya sotārānaṁ sukhappaṭibodhanatthāya",
  "anya-e0702n6:461_1": "nānāganthehi pāṭhaṁ visodhetvā saddhammappajjotikāya nāma mahāniddesaṭṭhakathāya",
  "anya-e0702n6:461_2": "atthayojanaṁ marammabhāsāya akāsi. Bahūnaṁ sissānaṁ pariyattivācanavasena jinasāsanassa anuggahaṁ akāsīti.",
  "anya-e0702n6:462_0": "Aparabhāge kaliyuge aṭṭhavassādhike dvisake sahasseca sampatte migasiramāsassa juṇhapakkhaaṭṭhamiyaṁ",
  "anya-e0702n6:462_1": "tassa putto sīripavarādityavijayānantayasamahādhammarājādhirājā nāma rajjaṁ kāresi.",
  "anya-e0702n6:462_2": "Tadā sūriyavaṁsābhisiripavarālaṅkāradhammasenāpatimahādhammarājādhirājaguru- mahātherassa",
  "anya-e0702n6:462_3": "sissaṁ paññājotābhidhajamahādhammarājādhirājaguruttheraṁ saṅgharājaṭṭhāne ṭhapesi.",
  "anya-e0702n6:463": "Sopi sīlavā pariyattikovido sikkhākāmo lajjīpesalo. Aṅguttaranikāyapāḷiyā tadaṭṭhakathāyaca attha yojanaṁ marammabhāsāya akāsi.",
  "anya-e0702n6:464_0": "Tassa rañño kāle ñeyyadhammābhivaṁsasiripavarālaṅkāradhammasenāpatimahādhammarājādhirāja-",
  "anya-e0702n6:464_1": "gurutthero saddhammavilāsiniyā nāma paṭisambhidāmaggaṭṭhakathāya atthayojanaṁ marammabhāsāya akāsi.",
  "anya-e0702n6:465": "Maṇijotasaddhammālaṅkāramahādhammarājādhirājaguruttherosaṁyutta- nikāyapāḷiyā tadaṭṭhakathāyaca atthayojanaṁ marammabhāsāya akāsi.",
  "anya-e0702n6:466": "Medhābhivaṁsasaddhammadhajamahādhammarājādhirājagurutthero dīghanikāyapāḷiyā tadaṭṭhakathāyaca atthayojanaṁ marammabhāsāya akāsi.",
  "anya-e0702n6:467_0": "Ñeyyadhammābhivaṁsasiripavarālaṅkāradhammasenāpatimahā dhammarājādhirājaguruttherassa",
  "anya-e0702n6:467_1": "sisso upasampadāvasena pañcavassiko paññāsāmi nāmāhaṁ saddatthabhedacintānāmakassaganthassa",
  "anya-e0702n6:467_2": "gaṇṭhipadatthavaṇṇanaṁ marammabhāsāya akāsiṁ. Dasavassikakāle pana abhidhānappadīpikāsaṁvaṇṇanāya",
  "anya-e0702n6:467_3": "atthayojanaṁ marammabhāsāya akāsiṁ. Tassāca pāṭhaṁ bahūhi ganthehi saṁsadditvā visodhesinti.",
  "anya-e0702n6:468_0": "Aparabhāge sakkarāje cuddasādhike dvisate sahasseca sampatte ayaṁ amhākaṁ dhammiko",
  "anya-e0702n6:468_1": "rājā anekasatajātīsu upacitapuññānubhāvena jinasāsanassa paggaṇhanatthāya sammādevalokapālehi",
  "anya-e0702n6:468_2": "uyyojiyanoviyarajjasampattiṁ paṭilabhi. Dasabalassasāsanaṁ paggaṇhitukāmassa dhammarājassa",
  "anya-e0702n6:468_3": "manoratho matthakaṁ patto ahosi. Mariyādaṁ bhinditvā dinnakatamaggaṁviya udakaṁ laddhokāsatāya",
  "anya-e0702n6:468_4": "saddhā mahogho avattharitvā tiṭṭhati. Cattārica vassāni atikkamitvā besākhamāse pañcakakudhabhaṇḍādīhi",
  "anya-e0702n6:468_5": "anekehi rājabhoggabhaṇḍehi parivāretvā udumbarabhaddapiṭṭhe saddhiṁ mahesiyā abhisekaṁ",
  "anya-e0702n6:468_6": "patto. Tenāvocumhā nāgarājuppattikathāyaṁ,-",
  "anya-e0702n6:469": "Mahāpuññova rājāyaṁ, kaṭṭhaṭagheva āgate;",
  "anya-e0702n6:470": "Sakkarāje hi sampattiṁ, patvā dāne rato vate.",
  "anya-e0702n6:471": "Tadā cattāri vassāni, atikkamitvā visādhike;",
  "anya-e0702n6:472": "Saddhiṁ mahesiyā sekaṁ, patto hutvā mahātale.",
  "anya-e0702n6:473": "Jinacakkañca jotesi, mahāsokādayo yathā;",
  "anya-e0702n6:474": "Alajjinoca niggayha, paggahetvāna lajjino.",
  "anya-e0702n6:475": "Raṭṭheca dānasīlesu, bhāvanāyābhiyuñcaye;",
  "anya-e0702n6:476": "Nimirājādayo yathāti.",
  "anya-e0702n6:477_0": "Tadā yasmā alajjino niggahitabbapuggale avīcinarake nikkhipantoviya niggahakammaṁ",
  "anya-e0702n6:477_1": "akāsi, tasmā te aladdhokāsā nilīyanti, yathā aruṇuggamanakāle kosiyāti. Tenāvocumhā",
  "anya-e0702n6:477_2": "nāgarājuppattikathāyaṁ,-",
  "anya-e0702n6:478": "Tadā pana jinacakkaṁ, nabhe candova pākaṭaṁ;",
  "anya-e0702n6:479": "Alajjino nilīyanti, aruṇuggeva kosiyāti.",
  "anya-e0702n6:480_0": "Yasmāca lajjino paggahitabbapuggale bhavaggeukkhipantoviya paggahakammaṁ karoti,",
  "anya-e0702n6:480_1": "tasmā te laddhokāsā uṭṭhitasīsā nirāsaṅkā hutvā tiṭṭhanti, yathā candimasūriyālokānaṁ",
  "anya-e0702n6:480_2": "paṭiladdhakāle ādikappikāti. Tenāvocumhā, –",
  "anya-e0702n6:481": "Tadāpica jinacakkaṁ, khe bhāṇumāva pākaṭaṁ;",
  "anya-e0702n6:482": "Lajjinopi uṭṭhahanti, obhāladdheva kappikāti.",
  "anya-e0702n6:483_0": "Tepiṭakampi navaṅgaṁ buddhavacanaṁ ciraṭṭhitikaṁ kattukāmo pariyattivissaradehi mahātherehi",
  "anya-e0702n6:483_1": "visodhāpetvā lekhakānaṁ bhatiṁ datvā kaṇṭhajamuddhajādividhānaṁ sithiladhanitādividhānañca",
  "anya-e0702n6:483_2": "punappunaṁ vicāretvā antamaso paricchedalekhamattampi avirādhetvā antepuraṁ pavisetvā",
  "anya-e0702n6:483_3": "suvaṇṇamayesu lohamayesuca potthakesu likhāpesi. Ñāṇathāmasampanneca bhikkhū vicinetvā",
  "anya-e0702n6:483_4": "yathābalaṁ vinayapiṭakaṁ visuṁ visuṁ dhāreti vācuggataṁ kārāpeti. Aggamahesiṁ ādiṁ",
  "anya-e0702n6:483_5": "katvā sakala orodhādayo bahū rājasevakā amaccādayo nāgarikeca yathābalaṁ suttantapiṭakaṁ",
  "anya-e0702n6:483_6": "abhidhammapiṭakañca visuṁ visuṁ ekekasuttamātikāpadabhājanīcittavārādivasena vibhājetvā",
  "anya-e0702n6:483_7": "dhāreti vācuggataṁ kārāpeti. Sayañca anattalakkhaṇādikaṁ anekavidhaṁ suttaṁ devasikaṁ",
  "anya-e0702n6:483_8": "sajjhāyaṁ karoti. Jinasāsanassa ciraṭṭhitatthāyasakalavijiteca araññavāsīnaṁ bhikkhūnaṁ",
  "anya-e0702n6:483_9": "assamassa samantato pañcadhanusatappamāṇe ṭhānethaladakacarānaṁ sabbesaṁ sattānaṁ",
  "anya-e0702n6:483_10": "abhayaṁ adāsi. Pariyatti visāradānañca therānutherānaṁ mātāpitādayo ñātake sabbarājakiccato",
  "anya-e0702n6:483_11": "balikammatoca mocāpetvā yathāsukhaṁ vasāpeti. Ekāhenevāpi sahassamatte kulaputte",
  "anya-e0702n6:483_12": "pabbajūpasampadabhūmīsu patiṭṭhāpetvā sāsanaṁ paggaṇhi. Aññānipi bahūni puññakammāni",
  "anya-e0702n6:483_13": "karoti. Katvāca vivaṭṭameva pattheti, no vaṭṭaṁ. Aññeca orodhādayo tumhe yāni kānici",
  "anya-e0702n6:483_14": "puññakammāni katvā vivaṭṭameva pattheta, mā vaṭṭanti abhiṇhaṁ ovadati. Aniccalakkhaṇādisaṁyuttāya",
  "anya-e0702n6:483_15": "dhammakathāya niccaṁ ovadati. Sayampi samathavipassanāsu niccāraddhaṁ akāsi. Rājūnaṁ",
  "anya-e0702n6:483_16": "pana raṭṭhasāmikānaṁ dhammatāya kiccabāhullatāya kadāci kadāci okāsaṁ na labhati",
  "anya-e0702n6:483_17": "kammaṭṭhānamanuyuñjituṁ, evampi samāno sarīramalaparijagganakālepi kammaṭṭhānamanuyuñjatiyeva,",
  "anya-e0702n6:483_18": "na moghavasena kālaṁ khepeti. Loke hi amaṅgalasammatānipi manussasīsakapālaṭṭhiādīni",
  "anya-e0702n6:483_19": "susāsanato ānetvā dantakaṭṭhādīni vā taṁsadisāni kārāpetvā attano samīpe ṭhapetvā",
  "anya-e0702n6:483_20": "aṭṭhikādibhāvanāmayapuññaṁ vicināti.",
  "anya-e0702n6:484_0": "Tadā pana amhākaṁ ācariyavaraṁ pariyattivisāradaṁ tikkha javanagacchirādiñāṇopetaṁ",
  "anya-e0702n6:484_1": "vicitradhammadesanākathaṁ sakala marammikabhikkhūnaṁ onamitaṭṭhānabhūtaṁ vuddhāpacāyiṁ",
  "anya-e0702n6:484_2": "rūpasobhaggapattaṁ yuttavādikaṁ ñeyyadhammābhimunivarañāṇakittisiridhajadhammasenāpati-",
  "anya-e0702n6:484_3": "mahādhammarājādhirājagurūti tatiyaṁ laddhalañchaṁ taṁ bhikkhusaṅghānaṁ sakalaraṭṭhavāsīnaṁ",
  "anya-e0702n6:484_4": "pāmokkhabhāve patiṭṭhāpesi asokamahārājāviya mahāmoggaliputtatissattheraṁ. Tenāvocumhā",
  "anya-e0702n6:484_5": "nāgarājuppattikathāyaṁ,–",
  "anya-e0702n6:485": "Tadāca bhikkhusaṅghānaṁ, theraṁ pāmokkhabhāvake;",
  "anya-e0702n6:486": "Ñeyyādiladdhalañchaṁ taṁ, patiṭṭhāpesi sādhukanti.",
  "anya-e0702n6:487_0": "Tadāca amhākaṁ dhammikamahārājā sakkarāje ekūnavīsatādhike sahasse dvisateca sampatte",
  "anya-e0702n6:487_1": "mantalākhyātācalassa samīpe subhūmilakkhaṇopetaṁ ekanipātatitthamiva bahujananayanavihaṅgānaṁ",
  "anya-e0702n6:487_2": "sabbanagarālaṅkārehi parikkhittaṁ manussānaṁ cakkhulolatājanakaṁ nānāratanehi sampuṇṇaṁ",
  "anya-e0702n6:487_3": "nānā verajjavāṇijānaṁ puṭabhedanaṭṭhānabhūtaṁ ratanapuṇṇanāmakaṁ mahārājaṭṭhānikaṁ",
  "anya-e0702n6:487_4": "māpesi, mandhātuviya rājagahaṁ, sudassano viyaca kusāvatīnagaranti. Tenāvocumhā nāgarājuppattikathāyaṁ,–",
  "anya-e0702n6:488": "Tadā kaṭṭhaṭajhe sampatte, mantalākhyācalassaca;",
  "anya-e0702n6:489": "Erāvatīti nāmāya, māpesi samīpe nagaraṁ.",
  "anya-e0702n6:490": "Subhūmilakkhaṇopetaṁ , ratanapuṇṇanāmakaṁ;",
  "anya-e0702n6:491": "Rājagahaṁva mandhātu, akirammaṇiyaṁ subhanti.",
  "anya-e0702n6:492_0": "Seyyathāpi nāma loke ālokatthikānaṁ sattānaṁ pītisomanassaṁ uppādento upakaronto",
  "anya-e0702n6:492_1": "udayapabbatato sahassaraṁsī divākaro uṭṭhahati, evamevaṁ marammaraṭṭhikānaṁ lajjīpesalānaṁ",
  "anya-e0702n6:492_2": "sikkhākāmānaṁ bhikkhūnaṁ gihīnañca pītisomanassaṁ uppādento upakāronto ayaṁ dhammikorājā",
  "anya-e0702n6:492_3": "imasmiṁ marammaraṭṭhe uppajjati.",
  "anya-e0702n6:493": "Imañca dhammikarājānaṁ nissāya marammaraṭṭhe sammāsambuddhassa sāsanaṁ ativiya joteti. Vuḍḍhiṁ virūḷiṁ vepullaṁ āpajjati.",
  "anya-e0702n6:494_0": "Sāsanañca nāmetaṁ rājānaṁ nissāya tiṭṭhatīti. Ayaṁ dhammikarājāyeva na sāsanassūpakāro",
  "anya-e0702n6:494_1": "dhammacārī dhammamānī, apica kho dhammikarājānaṁ nissitāpi sabbaraṭṭhavāsikā sāsanassūpakārāyeva",
  "anya-e0702n6:494_2": "dhammacārino dhammamānino rājānugatā hutvā. Tenevāha mahābodhijātakādīsu, –",
  "anya-e0702n6:495": "Gavañce taramānānaṁ, ujuṁ gacchati puṅgavo;",
  "anya-e0702n6:496": "Sabbā gāvī ujuṁ yanti, nette ujuṁ gate sati.",
  "anya-e0702n6:497": "Evameva manussesu, yo hoti seṭṭhasammato;",
  "anya-e0702n6:498": "So cepi dhammaṁ carati, pageva itarā pajā;",
  "anya-e0702n6:499": "Sabbaraṭṭhaṁ sukhaṁ seti, rājā ce hoti dhammikoti.",
  "anya-e0702n6:500_0": "Visesato pana dutiyaṁ amarapuraṁ māpentassa mahādhammarañño aggamahesiyā ajjavamaddavasohajjādiguṇayuttāya",
  "anya-e0702n6:500_1": "dhitā amhākaṁ rañño aggamahesī sammācārinī patibbatā. Sabbanārīnaṁ aggabhāvaṁ pattāpi",
  "anya-e0702n6:500_2": "samānā kāmaguṇasaṅkhātena surāmadena appamajjitvā puññakammesu appamādavasena niccāraddhavīriyā",
  "anya-e0702n6:500_3": "hoti. Niccaṁ pariyattiyā uggahaṇaṁ akāsi. Vedapāragūca ahosi. Sammāsambuddhasāsane",
  "anya-e0702n6:500_4": "ativiya pasannā aññāpi orodhādayo mahādhammarañño ovāde ṭhatvā dhammaṁ cariṁsu. Sāsanaṁ",
  "anya-e0702n6:500_5": "pasīdiṁsuyeva. Uparājāpi mahādhammarājassa ekamātāpītiko mahādhammarājicchāya avirodhetvāyeva",
  "anya-e0702n6:500_6": "sakalaraṭṭhavāsīnaṁ gihīnaṁ bhikkhūnañca atthahitamāvahati, seyyathāpi cakkavattirañño",
  "anya-e0702n6:500_7": "santike jeṭṭhaputto thāmajavasampanno atisūro uṭṭhānavīriyo. Aññepi amaccā anekasahassappamāṇā",
  "anya-e0702n6:500_8": "mahādhammaraññā laddhesu laddhesu ṭhānantaresu ṭhitā mahādhammarañño taṁ taṁ kiccamāvahanti",
  "anya-e0702n6:500_9": "puññakammesu abhiramanti. Sakalaraṭṭhavāsinoca manussā dānasīlabhāvanāsuyeva cittaṁ",
  "anya-e0702n6:500_10": "ṭhapenti. Bhikkhūca saṅgharājappamukhādayo theranavamajjhimā ganthadhuravipassanādhuresu abhiyuñjanti.",
  "anya-e0702n6:501_0": "Evamekassa sādhujjanassa guṇaṁ mahantena ussāhena kathentopi dukkaraṁtāva niṭṭhaṁ",
  "anya-e0702n6:501_1": "pāpetuṁ, bhagavato pana tilokaggassa anekasahassapāramitānubhāvena pavattaṁ guṇaṁ",
  "anya-e0702n6:501_2": "ko nāma puggalo sakkhissati niṭṭhaṁ pāpetvā kathetunti. Evaṁ mahādhammarājassaca",
  "anya-e0702n6:501_3": "aggamahesiyāceva uparājādīnañca guṇe vissaṭṭhena vitthārato kathiyamāne imissā sāsanavaṁsappadīpikāya",
  "anya-e0702n6:501_4": "anekasatabhāṇavāramattampi patvā pariyanto na paññāyeyya, yasmāca atippapañcā bhaveyya,",
  "anya-e0702n6:501_5": "tasmā saṅkhepenevāyaṁ kathitā sādhujjanānaṁ mahāpuññamayāya pītiyā anumodanatthāya.",
  "anya-e0702n6:501_6": "Idañhi suṇantehi sādhujjanehi anumoditabbaṁ,- asukasmiṁ kira kāle asukasmiṁ raṭṭhe",
  "anya-e0702n6:501_7": "asuko nāma rājā sāsanaṁ paggaṇhitvā vuḍḍhiṁ virūḷiṁ vepullamāpajji, seyyathāpi nāma",
  "anya-e0702n6:501_8": "rukkho bhūmodakānaṁ nissāya vuḍḍhiṁ virūḷiṁ vepullamāpajjīti.",
  "anya-e0702n6:502_0": "Imassa rañño kāle ñeyyadhammābhimunivaraññāṇakitti siridhajadhammasenāpatimahādhammarājādhirājaguru",
  "anya-e0702n6:502_1": "nāma saṅgharājā mahāthero raññā abhiyācito surājamaggadīpaniṁ nāma ganthaṁ akāsi.",
  "anya-e0702n6:502_2": "Majjhimanikāyaṭṭhakathāya atthaṁ sissānaṁ vācetvā yathāvācitaniyāmena atthayojanānayaṁ potthake āropāpesi.",
  "anya-e0702n6:503": "Medhābhivaṁsasaddhammadhajamahādhammarājādhirājaguru nāma mahāthero jātakapāḷiyā atthayojanānayaṁ marammabhāsāya akāsi.",
  "anya-e0702n6:504_0": "Saṅgharājassa sisso paññāsāmisirikavidhajamahādhammarājādhirājagurūti raññā laddhanāmalañcho",
  "anya-e0702n6:504_1": "soyevāhaṁ dhamma raññā aggamahesiyāca abhiyācito sīlakathaṁ nāma ganthaṁ upāyakathaṁ",
  "anya-e0702n6:504_2": "nāma ganthañca akāsiṁ. Rañño ācariyabhūtena disāpāmokkhena nāma upāsakena abhiyācito",
  "anya-e0702n6:504_3": "soyevātaṁ akkharavisodhaniṁ nāma ganthaṁ āpattivinicchayaṁ nāma ganthañca. Tathā",
  "anya-e0702n6:504_4": "saṅgharaññā codito soye vāhaṁ nāgarājuppatikathaṁ vohāratthabhedañca vivādavinicchayañca",
  "anya-e0702n6:504_5": "akāsiṁ. Tathā pañcajambugāmabhojakena lekhakāmaccena dvīhica ārocanalekhakāmaccehi",
  "anya-e0702n6:504_6": "abhiyācito so yevāhaṁ rājasevakadīpaniṁ nāma ganthaṁ akāsiṁ. Tathā dīghanāvānagarabhojakena",
  "anya-e0702n6:504_7": "mahāamaccena abhiyācito soyevāhaṁ nirayakathādīpakaṁ nāma ganthaṁ akāsiṁ. Tathā silāleḍḍukanāmakena",
  "anya-e0702n6:504_8": "upāsakena abhiyācito soyevāhaṁ uposathavinicchayaṁ nāma ganthaṁ akāsiṁ. Tathā bahūhi",
  "anya-e0702n6:504_9": "sotujanehi abhiyācito soyevāhaṁ saddanītiyā saṁvaṇṇanaṁ pāḷibhāsāya akāsinti.",
  "anya-e0702n6:505_0": "Ekasmiñca samaye kaliyuge vīsādhike dvisate sahasseca sampatte rañño etadahosi,-",
  "anya-e0702n6:505_1": "idāni buddhassa bhagavato sāsane kesañci bhikkhūnaṁ sāmaṇerānañca kuladūsanādiasāruppakammehi",
  "anya-e0702n6:505_2": "uppāditā cattāro paccayā bahū dissanti , kecipi alajjī puggalā jātarūpādinissaggiyavatthumpisādiyanti,",
  "anya-e0702n6:505_3": "kecipi vinā paccayaṁ vikāle tambulaṁ khādanti, sannidhiñca katvā dhūmānica pivanti,",
  "anya-e0702n6:505_4": "agilānā hutvā saupāhanā gāmaṁ pavisanti, chattaṁ dhārenti, aññepi avinayānulomācāre",
  "anya-e0702n6:505_5": "caranti, idāni bhikkhūnaṁ sāmaṇerānañca buddhassa sammukhe buddhaṁ sakkhiṁ katvā",
  "anya-e0702n6:505_6": "ime anācāre na carissāmāti paṭiññaṁ kārāpetvā bhagavato sikkhāpadāni rakkhāpetuṁ",
  "anya-e0702n6:505_7": "vaṭṭati, evañca sati bhikkhū sāmaṇerāca mayaṁ buddhassa sammukhe evaṁ paṭiññaṁ karoma,",
  "anya-e0702n6:505_8": "paṭiññañca katvā vikāraṁ āpajjantānaṁ amhākaṁ imasmiṁyeva attabhāve imasmiṁyeva paccakkhe",
  "anya-e0702n6:505_9": "kiñci bhayaṁ uppajjeyyāti paccakkhabhayaṁ apekkhitvā te sikkhāpadaṁ rakkhissantīti.",
  "anya-e0702n6:505_10": "Evaṁ pana cintetvā bhikkhūnaṁ sāmaṇerānañca evaṁ paṭiññaṁ kārāpetuṁ yujjati vā mā",
  "anya-e0702n6:505_11": "vāti mayaṁ na jānāma, idāni saṅgharājādayo mahāthere sannipātāpetvā pucchissāmīti puna cintesi.",
  "anya-e0702n6:506_0": "Atha sabbepi mahāthere saṅgharājassa vihāre sannipātāpetvā imaṁ kāraṇaṁ pucchathāti",
  "anya-e0702n6:506_1": "amacce āṇāpesi. Atha amaccā mahāthere sannipātāpetvā pucchiṁsu,-idāni bhante sāsane",
  "anya-e0702n6:506_2": "bhikkhūnaṁ sāmaṇerānañca avinayānulomācārāni disvā buddhassa sammukhe buddhaṁ sakkhiṁ",
  "anya-e0702n6:506_3": "katvā rājā yathā ime anācāre na carissāmāti paṭiññaṁ kārāpetvā bhagavato sikkhāpadāni",
  "anya-e0702n6:506_4": "rakkhāpetuṁ icchati, tathā kārāpetuṁ yujjati vā mā vāti.",
  "anya-e0702n6:507": "Atha saṅgharājappamukhādayo mahātherā evamāhaṁsu,- yasmā sāsanassa parisuddhabhāvaṁ icchanto evaṁ karoti, tasmā tathā kārāpetuṁ yujjatīti.",
  "anya-e0702n6:508_0": "Paṇḍitābhidhajamunindaghosamahādhammarājaguruttherādayo pana katipayattherā evamāhaṁsu,",
  "anya-e0702n6:508_1": "– idāni bhikkhū nāma saddhābalādīnaṁ thokatāya bhagavato āṇāsaṅkhātaṁ sacittakācittakāpattiiṁ",
  "anya-e0702n6:508_2": "āpajjitvā bhagavatāyeva anuññātehi desanāvuṭṭhānakammehi paṭikaritvā sīlaṁ parisuddhaṁ",
  "anya-e0702n6:508_3": "katvā lajjīpesalabhāvaṁ karonti, na kadāci āpattiṁ anāpajjitvā, tasmā bhagavatā paṭikkhittaṁ",
  "anya-e0702n6:508_4": "kammaṁ sañciccana vītikkamissāmāti buddhassa sammukhe paṭiññākaraṇaṁ atibhāriyaṁ",
  "anya-e0702n6:508_5": "hoti, sacepi pubbe paṭiññaṁ katvā pacchā visaṁvādeyya, evaṁ sati paṭissavavisaṁvāde",
  "anya-e0702n6:508_6": "suddhacittassa dukkaṭaṁ paṭissavakkhaṇeeva pācitti itarassacāti vacanato taṁ taṁ",
  "anya-e0702n6:508_7": "āpattiṁ paṭissavavisaṁvādanadukkapettiyā saheva āpajjeyya, atha paṭiññākaraṇatoyeva",
  "anya-e0702n6:508_8": "āpattibahulatā bhaveyya, yathā pana rogaṁ vūpasamituṁ asappāyabhesajjaṁ paṭisevati,",
  "anya-e0702n6:508_9": "athassa rogo avūpasamitvā atikkameyya, evaṁ āpattiṁ anāpajjitukāmo buddhassa sammukhe",
  "anya-e0702n6:508_10": "paṭiññaṁ karoti, athassa āpattibahulāyeva bhaveyyāti, kiñca bhiyyo abhayadassāvino",
  "anya-e0702n6:508_11": "bhikkhū anekasatabuddhassa sammukhe anekasatavārānipi paṭiññaṁ katvā sikkhāpadaṁ",
  "anya-e0702n6:508_12": "vītikkamituṁ visahissantiyevāti.",
  "anya-e0702n6:509": "Atha saṅgharājā mahāthero attano sissaṁ paññāsāmisirikavidhajamahādhammarājādhirājaguruṁ nāma maṁ uyyojesi, tassa therassa vacane paṭivacanaṁ dātuṁ.",
  "anya-e0702n6:510_0": "Athāhaṁ evaṁ vadāmi,- dve puggalā abhabbā sañcicca āpattiṁ āpajjituṁ bhikkhūca bhikkhuniyoca",
  "anya-e0702n6:510_1": "ariyā puggalā, dve puggalā sabbā sañcicca āpattiṁ āpajjituṁ bhikkhūca bhikkhuniyoca",
  "anya-e0702n6:510_2": "puthujjanāti parivārapāḷiyaṁ vuttattā ariyapuggalānaṁviya puthujjanānaṁ vissaṭṭhena",
  "anya-e0702n6:510_3": "paṭiññaṁ kātuṁ na vaṭṭatīti manasikaritvā puthujjanabhikkhūnaṁ paṭiññākaraṇaṁ atibhāriyanti",
  "anya-e0702n6:510_4": "vedeyyace, sabbehipi ariyaputhujjanehi bhikkhūhi upasampadāmāḷake āditova cattāri",
  "anya-e0702n6:510_5": "akaraṇīyāni ācikkhitabbānīti vuttesu catūsu akaraṇīyesu antamaso tiṇasalākaṁ upādāya",
  "anya-e0702n6:510_6": "yo bhikkhu pādaṁ vā pādārahaṁ vā atirekapādaṁ vā adinnaṁ theyyasaṅkhātaṁ ādiyati,",
  "anya-e0702n6:510_7": "assamaṇo hoti asakyaputtiyoti, antamaso kuntakipillikaṁ upādāya yo bhikkhu sañcicca",
  "anya-e0702n6:510_8": "manussaviggahaṁ jīvitaṁ voropesi, antamaso gabbhapātanaṁ upādāya assamaṇo hoti asakyaputtiyoti,",
  "anya-e0702n6:510_9": "antamaso suññāgāre abhiramāmīti yo bhikkhupāpiccho icchāpakato asantaṁ abhūtaṁ uttarimanussadhammaṁ",
  "anya-e0702n6:510_10": "ullapati, assamaṇo hoti asakyaputtiyotica upajjhācariyena ovadiyamānehi abhinavopasampannehi",
  "anya-e0702n6:510_11": "āma bhanteti paṭiññākathāyeva. Sāmaṇerehipi pabbajjakkhaṇeyeva upajjhāyassa santike",
  "anya-e0702n6:510_12": "pāṇātipātāveramaṇisikkhāpadaṁ samādiyāmītiādinā paṭhamaṁ paṭiññā katāyeva. Tathā",
  "anya-e0702n6:510_13": "bhikkhūhi taṁtaṁāpattiṁ āpajjitvā desanāya paṭikaraṇakāle sādhu suṭṭhu bhante saṁvarissāmīti",
  "anya-e0702n6:510_14": "abhiṇhaṁ paṭiññā katāyeva. Sāmaṇerehipi upajjhācariyassa santike sikkhāggahaṇakālepi",
  "anya-e0702n6:510_15": "pāṇātipātāvera maṇisikkhāpadaṁ samādiyāmītiādinā abhiṇhaṁ paṭiññā katāyeva. Tāhi",
  "anya-e0702n6:510_16": "pana paṭiññāhi abhāyitvā itoyeva bhāyāmīti vuttavacanaṁ acchariyaṁviya hutvā khāyati.",
  "anya-e0702n6:510_17": "Imāya hi paṭiññāya tāsaṁ paṭiññānaṁ visesatā na dissatīti.",
  "anya-e0702n6:511_0": "Ayaṁ panettha sanniṭṭhānattho,- paṭissavadukkaṭāpatti nāma sāvatthiyaṁ passenadikosalaraññā",
  "anya-e0702n6:511_1": "imasmiṁ vihāre vassaṁ upagacchāhīti āyācite sādhūti paṭijānitvā lābhabahulataṁ paṭicca",
  "anya-e0702n6:511_2": "antarāmagge aññasmiṁ vihāre vassaṁ upagantvā paṭissavavisaṁvādanapaccayā upanandaṁ",
  "anya-e0702n6:511_3": "nāma bhikkhuṁ ārabbha paññattā. Samantapāsādikañca nāma vinayaṭṭhakathāya vassūpanāyikakkhandhakavaṇṇanāyaṁ",
  "anya-e0702n6:511_4": "paṭissaveca āpatti dukkaṭassāti ettha na kevalaṁ imaṁ temāsaṁ idha vassaṁ vasathāti",
  "anya-e0702n6:511_5": "etasseva paṭissave āpatti, imaṁ temāsaṁ bhikkhaṁ gaṇhatha, ubhopi mayaṁ vassaṁ vasissāma,",
  "anya-e0702n6:511_6": "ekato uddissāpessāmāti evamādināpi tassa tassa paṭissave dukkaṭaṁ, tañca kho paṭhamaṁ",
  "anya-e0702n6:511_7": "suddhacittassa pacchā visaṁvādanapaccayā, paṭhamampi asuddha cittassa pana paṭissave",
  "anya-e0702n6:511_8": "pācittiyanti vuttaṁ.",
  "anya-e0702n6:512_0": "Iccevaṁ bhikkhūnaṁ aññamaññaṁ dāyakehica saddhiṁ paṭijānitvā visaṁvādanapaccayā aññesaṁ",
  "anya-e0702n6:512_1": "atthahitabhedeyeva dukkaṭāpatti vuttā, na attano icchāvasena sayameva ahaṁ bhuñjissāmi",
  "anya-e0702n6:512_2": "sayissāmīti evamādinā vatvā yathāvuttānurūpaṁ akatvā visaṁvādaneti. Sace pana bhikkhusāmaṇerānaṁ",
  "anya-e0702n6:512_3": "paṭhamameva āma bhantetiādinā paṭiññaṁ katvā pacchā kenacideva karaṇīyena taṁtaṁāpattiṁ",
  "anya-e0702n6:512_4": "āpajjanto saha paṭissavavisaṁvādena dukkaṭāpattiyā āpajjeyya, evaṁ sati tattha tattha",
  "anya-e0702n6:512_5": "sikkhāpadesu dve dve āpattiyo paññāpeyya, na ca evampi paññattā, teneva paṭissavadukkaṭāpatti",
  "anya-e0702n6:512_6": "nāma paresaṁ santike paresaṁ matiṁ gahetvā paṭijānitvā visaṁvādanaṭṭhāneyeva paññattāti daṭṭhabbā.",
  "anya-e0702n6:513_0": "Idāni rājā sāsanassa suddhiṁ icchanto iminā upāyena bhikkhusāmaṇerānaṁ sīlaṁ saṁvarāpento",
  "anya-e0702n6:513_1": "paccakkhasamparāyikabhayaṁ anupekkhitvā saṁvaraṁ āpajjeyyunti cintetvā buddhassa",
  "anya-e0702n6:513_2": "sammukhe paṭiññaṁ kārāpitattā na koci doso dissati. Bhikkhusāmaṇerānampi bhiyyosomattāyasīlaṁ",
  "anya-e0702n6:513_3": "saṁvaritvā sīlaparisuddhi bhaveyyāti. Atha rājā sabbesaṁ bhikkhusāmaṇerānaṁ buddhassa",
  "anya-e0702n6:513_4": "sammukhe paṭiññaṁ kārāpetvā sīlaṁ rakkhāpesīti.",
  "anya-e0702n6:514": "Iccevaṁ imassa rañño kāle pubbe alajjinopi samānā bhayaṁ anupekkhitvā yebhuyyena lajjinova bhavantīti.",
  "anya-e0702n6:515_0": "Buddhassa bhagavato parinibbānato tisatādhikānaṁ dvivassasahassānaṁ upari navutime",
  "anya-e0702n6:515_1": "saṁvacchare bahinadītīre gāmasīmato paṭṭhāya yāva antoudakukkhepā, tāva kammaṁ karontānaṁ",
  "anya-e0702n6:515_2": "bhikkhūnaṁ sukhena gamanatthāya gahaṭṭhā gāmasīmāya udakukkhepasīmaṁ sambandhitvā setuṁ akaṁsu.",
  "anya-e0702n6:516": "Atha tattha ñāṇālaṅkārasumanamahādhammarājagurugaṇā cariyanāmako thero upasampadādivinayakammāni katipaya vassesu akāsi.",
  "anya-e0702n6:517_0": "Dhīrānandatthero pana tattha saṅkaradoso hotīti kammaṁ kātuṁ na icchati. Tathā paṭṭhāya",
  "anya-e0702n6:517_1": "ye ye ñāṇālaṅkārasumanamahādhammarājagurugaṇācariyassa matiṁ ruccanti, te te tassa",
  "anya-e0702n6:517_2": "pakkhikā bhavanti. Ye ye pana dhīrānandattherassamatiṁ ruccanti, tete tassa pakkhikā",
  "anya-e0702n6:517_3": "bhavanti. Evaṁlaṅkādīpe amarapuranikāyikā bhikkhū. Dvedhā bhinditvā tiṭṭhanti.",
  "anya-e0702n6:518_0": "Atha dhīrānandapakkhe bhikkhu tappakkhikassa sīlakkhandhattherassa sisse dhammakkhandhavanaratanabhikkhū",
  "anya-e0702n6:518_1": "amhākaṁ jambudīpe ratanapuṇṇanagaraṁ pesesuṁ saṅgharājamahātherassa santike ovādassa",
  "anya-e0702n6:518_2": "paṭiggāhaṇatthāya. Te ca kaliyuge aṭṭhārasādhike dvivassasate sahasseca sampatte",
  "anya-e0702n6:518_3": "kattikamāsassa juṇhapakkhaaṭṭhamiyaṁ sīhaḷadīpato nikkhamitvā āgacchantā ekūnavīsādhike",
  "anya-e0702n6:518_4": "dvivassasate sahasseca sampatte phaggunamāsassa juṇhapakkhasattamiyaṁ ratanapuṇṇanagaraṁ sampattā.",
  "anya-e0702n6:519_0": "Atha dhammarājā saṅgharājassa ārāme catubhūmikaṁ vihāraṁ kārāpetvā tattha te vasāpesi.",
  "anya-e0702n6:519_1": "Catūhi paccayehica saṅgahaṁ akāsi. Saṅgharājāca tesaṁ dvinnaṁ pakkhikānaṁ vacanaṁ",
  "anya-e0702n6:519_2": "sutvā bahūhi ganthehi saṁsanditvā vivādaṁ vinicchindi. Tādise ṭhāne saṅkaradosassa",
  "anya-e0702n6:519_3": "atthibhāvaṁ pakāsetvā sandesapaṇṇampi tesaṁ adāsi.",
  "anya-e0702n6:520_0": "Mahādhammarājāca tesaṁ puna sikkhaṁ saṅgharājassa santike gaṇhāpetvā piṭakattayapotthakādīni",
  "anya-e0702n6:520_1": "dātabbavatthūni datvā tasmiṁyeva saṁvacchare paṭhamaāsāḷimāsassa kāḷapakkhadasamiyaṁ nāvāya te pesesi.",
  "anya-e0702n6:521_0": "Tato pacchāca ñāṇālaṅkārasumanamahādhammarājagurugaṇācariyapakkhe bhikkhūpi tappakkhikassa",
  "anya-e0702n6:521_1": "paññāmolittherassa sisse vimalajotidhammanandabhikkhū pesesuṁ saddhiṁ ariyālaṅkārena",
  "anya-e0702n6:521_2": "nāma sāmaṇerena catūhica upāsakehi. Teca kaliyuge vīsādhike dvisate sahasseca sampatte",
  "anya-e0702n6:521_3": "kattikamāsassa juṇhapakkhapañcamiyaṁ sampattā.",
  "anya-e0702n6:522_0": "Tadāpi saṅgharājassa ārāmeyeva ekaṁ vihāraṁ kārāpetvā te vasāpesi. Catūhi paccayehica",
  "anya-e0702n6:522_1": "saṅgahaṁ akāsi. Saṅgharājāpi puna vinicchayaṁ adāsi yathāvuttanayena. Dhammarājā",
  "anya-e0702n6:522_2": "tesampi bhikkhūnaṁ saṅgharājassa santike puna sikkhaṁ gaṇhāpetvā sāmaṇerañca upasampādetvā",
  "anya-e0702n6:522_3": "catūhi paccayehi saṅgahaṁ katvā pahiṇi.",
  "anya-e0702n6:523_0": "Tato pacchāca kaliyuge bāvīsādhike dvivassasate sahasseca sampatte māghamāsassa kāḷapakkhaekādasamiyaṁ",
  "anya-e0702n6:523_1": "sīhaḷadīpatoyeva dve bhikkhū tayo sāmaṇerā cattāro upāsakā sarajatasuvaṇṇakaraṇḍakaṁ",
  "anya-e0702n6:523_2": "sarajatasuvaṇṇacetiyadātuṁ hatthidantamayaṁ buddharūpaṁ mahābodhipattāni mahābodhitacaṁ",
  "anya-e0702n6:523_3": "mahābodhipatiṭṭhānasūmiṁ sīhaḷadakkhiṇasākhābodhipattāni dutiyasattāhaanimisaṭṭhānabhūmiñca",
  "anya-e0702n6:523_4": "dhammapaṇṇākāratthāya gahetvā ratanapuṇṇaṁ nāma mahārājaṭṭhānīnagaraṁ sampattā. Tesampi",
  "anya-e0702n6:523_5": "dhammarājā catūhi paccayehi saṅgahaṁ katvā saṅgharañño ārāme vasāpesi. Bhikkhunañca",
  "anya-e0702n6:523_6": "puna sikkhaṁ gaṇhāpesi. Sāmaṇerānañca upasampadakammaṁ gahaṭṭhānañca pabbajjakammaṁ gaṇhāpesi.",
  "anya-e0702n6:524": "Iccevaṁ marammaraṭṭhe bhagavato parinibbānato paṭṭhāya yāvajjatanā sāsanassa theraparamparavasena patiṭṭhānatā veditabbā.",
  "anya-e0702n6:525": "Iccevaṁ marammamaṇḍale arimaddanapure arahantattheragaṇo uttarājīvattherachappadattheragaṇo sivalittheragaṇo ānandattheragaṇo tāmalindattheragaṇoti pañca gaṇā ahesuṁ.",
  "anya-e0702n6:526_0": "Idāni arimaddananagare pañcagaṇato paṭṭhāya vijayapurajeyyapuraratanapūresu theraparamparavasena",
  "anya-e0702n6:526_1": "sāsanassa anukkamena āgatabhāvaṁ dassayissāmi. Sirikhettanagare hi ‘so yāṁ noṁ’ nāma",
  "anya-e0702n6:526_2": "rājā parakkamavaṁsikassa sāradassittherassa antevāsikaṁ saddhammaṭṭhitittheraṁ attano",
  "anya-e0702n6:526_3": "ācariyaṁ katvā pūjesi.",
  "anya-e0702n6:527_0": "Kaliyugassa catuvassādhikaaṭṭhasatakāle sirikhettanagarato āgantvā so ratanapūre",
  "anya-e0702n6:527_1": "rajjaṁ kāresi. Atha attano puttaṁ anekibhaṁ nāma rājakumāraṁ mahārāja nāmena sirikhettanagaraṁ",
  "anya-e0702n6:527_2": "bhuñjāpesi. Dakkhiṇadisābhāge ‘kū vṭhe ṭa-yo mo’ nagaraṁ, pacchimadisābhāge ‘pho",
  "anya-e0702n6:527_3": "khoṁ’ nāma ṭhānaṁ, uttaradisābhāge ‘ma loṁ’ nagaraṁ, puratthimadisābhāge ‘koṁ khoṁ’",
  "anya-e0702n6:527_4": "nāma ṭhānaṁ, etthantare nisinnānaṁ gihīnaṁ mama puttassa āṇā pavattatu, bhikkhūnaṁ",
  "anya-e0702n6:527_5": "mamācariyassa saddhammaṭṭhitittherassa āṇā pavattatūti niyyādesi.",
  "anya-e0702n6:528_0": "Tassaca saddhammaṭṭhitittherassa ariyavaṁsatthero mahāsāmittheroti dve sissā ahesuṁ.",
  "anya-e0702n6:528_1": "Tesu mahāsāmitthero pubbe vuttanayena sāsanavaṁsaṁ ānessāmīti sīhaḷadīpaṁ gantvā",
  "anya-e0702n6:528_2": "sīhaḷadīpato saddhiṁ pañcahi bhikkhūhi saddhammacāriṁ nāma theraṁ ānetvā abhinavasikkhaṁ",
  "anya-e0702n6:528_3": "gaṇhitvā sirikhettanagare sīhaḷadīpavaṁsikaṁ sāsanaṁ vaḍḍhāpetvā nisīdi. Tassa mahāsārittherassa",
  "anya-e0702n6:528_4": "sisso atulavaṁso nāma thero catūsu disāsu ahiṇḍitvā pariyattiṁ uggaṇhitvā sirikhettanagareyeva",
  "anya-e0702n6:528_5": "tambulabhuñjamātikāsamīpe sāsanaṁ paggaṇhitvā nisīdi. Tassa atulavaṁsattherassa sisso",
  "anya-e0702n6:528_6": "ratanaraṁsī nāma theroca pariyattivesārajjaṁ patvā sirikhettanagareyeva sāsanaṁ paggaṇhitvā",
  "anya-e0702n6:528_7": "nisīdi. Tassaca ratanaraṁ sittherassa sisso satvavadhammarājassa ācariyo abhisaṅketo",
  "anya-e0702n6:528_8": "nāma thero pariyattivesārajjaṁ patvā sirikhettanagarayeva sāsanaṁ paggaṇhitvā nisīdi.",
  "anya-e0702n6:528_9": "Tassa pana sisso munindaghoso nāma thero atthi. Kaliyuge sattatādhike navasate sampatte",
  "anya-e0702n6:528_10": "pacchimapakkhādhikarājā sirikhettanagaraṁ abhibhavitvā nandayodhena nāma amaccena",
  "anya-e0702n6:528_11": "saddhiṁ taṁ munindaghosattheraṁ ānetvā ratanapūre patiṭṭhāpesi.",
  "anya-e0702n6:529": "So kira pacchimapakkhādhikarājā evaṁ kathesi,- ahaṁ sirikhettanagaraṁ labhitvā ekaṁyeva bhikkhuṁ ekaṁyeva gihiṁ labhāmīti.",
  "anya-e0702n6:530_0": "So pana thero sāmaṇeranāmena munindaghoso nāma. Upasampannakāle pana mātulabhūtassa",
  "anya-e0702n6:530_1": "therassa nāmena upāli nāma. Dinnanāmena pana tipiṭakālaṅkāro nāma. Tiriyapabbatavihāre",
  "anya-e0702n6:530_2": "pana vāsattā ṭhānanāmena tiriyapabbatatthero nāma.",
  "anya-e0702n6:531_0": "So kira erāvatīnadītīre catubhūmikavihāre paṭhamaṁ nisīditvā pacchā kaliyugassa vassasahasse",
  "anya-e0702n6:531_1": "kālesaṭṭhivassāyuko hutvā tiriyapabbatavihāre nisīdi. Sāmaṇerakāle so jalumasyāmabhayena",
  "anya-e0702n6:531_2": "ratanapūrato nikkhamitvā ketumatīnagaraṁ patvā tattha tisāsanadhajattherassa sissabhūtassa",
  "anya-e0702n6:531_3": "dhammarājaguruttherassa santike ganthaṁ uggaṇhiṁ. Pāḷiaṭṭhakathāṭīkāsu atichekatāya",
  "anya-e0702n6:531_4": "daharakāleyevaca vessantarajātakaṁ kabyālaṅkārena bandhitvā kathanato ativiya pākaṭo",
  "anya-e0702n6:531_5": "ahosi. Tassa pana therassa sisso uccanagaravāsī mahātissattheroti saṅgirajanapade",
  "anya-e0702n6:531_6": "araññavāsaṁ vasitvā pariyattiṁ vācetvā sāsanaṁ paggaṇhi. Tassa pana sisso reminagāme",
  "anya-e0702n6:531_7": "gāmavāsī candatthero nāma. Tassa sisso taṁgāmavāsī guṇasiritthero nāma. Tassa sisso",
  "anya-e0702n6:531_8": "taṁgāmavāsī kalyāṇadhajattharo nāma. So pana thero padumanagare sahassorodhabodhodadhigāmesu",
  "anya-e0702n6:531_9": "pariyattiṁ vācetvā nisīdi. Tassa sisso bodhodadhigāmavāsino indobhāsakalyāṇacakkavimalācārattherā",
  "anya-e0702n6:531_10": "sahassorodhagāmavāsino guṇasāracandasārattherā vaṁtumagāmavāsī varaesitthero kanninagare",
  "anya-e0702n6:531_11": "jararājagāma vāsī guṇasirittherocāti ime therā kalyāṇadhajattherassa santike puna",
  "anya-e0702n6:531_12": "sikkhaṁ gahetvā pariyattiṁ uggaṇhitvā kovidā ahesuṁ.",
  "anya-e0702n6:532_0": "Tasseva kalyāṇadhajattherassa sisso saṅgirajanapade samivanagāme nisinno dhammadharo",
  "anya-e0702n6:532_1": "nāma thero mahallakakāle padumanagare kusumamūlagāme nisīditvā ganthaṁ vācetvā sāsanaṁ paggaṇhi.",
  "anya-e0702n6:533": "Tesu guṇasiritthero amarapuramāpakassa rañño kāle guṇābhilaṅkārasaddhammamahārājādhirājagurūti nāmalañchaṁ gaṇhitvā jeyyabhūmivāsakittivihāre paṭivasi.",
  "anya-e0702n6:534_0": "Tassa pana therassa sisso ñāṇābhivaṁsadhammasenāpatimahādhammarājāguru nāma mahāthero.",
  "anya-e0702n6:534_1": "Tasseva rañño kāle saṅgharājā ahosi. So pana thero sīhaḷadīpe amarapuranikāyikānaṁ",
  "anya-e0702n6:534_2": "pabhavo. Guṇābhilaṅkārasaddhammamahādhammarājādhirājaguruttherasseva sisso tipiṭakālaṅkāramahādhammarājaguru",
  "anya-e0702n6:534_3": "nāma thero. Tassa sisso sūriyavaṁsābhisiripavarālaṅkāradhammasenāpati mahādhammarājādhirājaguru",
  "anya-e0702n6:534_4": "nāma thero amarapuradutiyamāpakassa rañño kāle saṅgharājā ahosi. Tassa pana sisso",
  "anya-e0702n6:534_5": "ñeyya dhammābhivaṁsamunivarañāṇakittisiripavarālaṅkāradhammasenāpati- mahādhammarājādhirājaguru",
  "anya-e0702n6:534_6": "mahāthero dutiyaṁ amarapuramāpakassa ratanapuṇṇamāpakassaca rañño kālesu saṅgha rājā",
  "anya-e0702n6:534_7": "ahosi. So pana ñāṇābhivaṁsadhammasenāpatimahādhammarājādhirājaguruttherassa saṅgharañño",
  "anya-e0702n6:534_8": "sissopi varaesittherassa sissoca ahosi.",
  "anya-e0702n6:535": "Ayaṁ sīhaḷadīpato sabbapacchimāgatehi saddhammacārīmahāsāmittherehi yāva amhākaṁ ācariyā theraparamparā dassanakathā.",
  "anya-e0702n6:536_0": "Ayampi aparā theraparamparā veditabbā. Chappadattheravaṁsiko saddhammakitti nāma",
  "anya-e0702n6:536_1": "thero jeyyapuraṁ āgantvā catudīpabhūmiṭṭhāne nisīditvā mahāariyavaṁsattherassa santike",
  "anya-e0702n6:536_2": "pariyattiṁ uggaṇhitvā tato pacchā jetavanavihāraṁ saṅkamitvā tattha nisīditvā pariyattiṁ",
  "anya-e0702n6:536_3": "vācetvā sāsanaṁ paggaṇhi.",
  "anya-e0702n6:537_0": "Tassa saddhammakittittherassa sisso tisāsanadhajo nāma. Tassa sisso dhammarājaguru",
  "anya-e0702n6:537_1": "nāma. Tassa sisso munindaghoso nāma. Tassa sisso mahātisso nāma. Tassa sisso candapañño",
  "anya-e0702n6:537_2": "nāma. Tassa sisso guṇasiri nāma. Tassa sisso ñāṇadhajo nāma. Tassa sisso dhammadharo",
  "anya-e0702n6:537_3": "nāma. Tassa sisso indobhāso nāma. Tato paṭṭhāya kalyāṇacakka vimalācāra guṇasāra",
  "anya-e0702n6:537_4": "candasāra varaesī guṇasiri ñāṇābhivaṁsa ñeyyadhammābhivaṁsattherānaṁ vasena sāsanavaṁso veditabboti.",
  "anya-e0702n6:538": "Ayaṁ pattalaṅkassa chappadattherassa sissabhūtā saddhammakittittherato paṭṭhāya theraparamparadassanakathā.",
  "anya-e0702n6:539": "Idaṁ ratanapuṇṇanagare sāsanassa patiṭṭhānaṁ.",
  "anya-e0702n6:540_0": "Evaṁ aparantaraṭṭhasaṅkhātena ekadesena sakalampi marammaraṭṭhaṁ gahetvā sāsanavaṁso",
  "anya-e0702n6:540_1": "dassetabbo. Bhagavāpi hi aparantaraṭṭhe candanavihāre vasitvā tambadīparaṭṭhe taṁtaṁdesampi",
  "anya-e0702n6:540_2": "iddhiyā caritvā sattānaṁ dhammaṁ desesiyevāti.",
  "anya-e0702n6:541": "Iti sāsanavaṁse aparantaraṭṭhasāsanavaṁsakathāmaggo",
  "anya-e0702n6:542": "Nāma chaṭṭho paricchedo."
}