{
  "atk-s0502a5:0": "5. Bālavaggo",
  "atk-s0502a5:1": "1. Aññatarapurisavatthu",
  "atk-s0502a5:2": "Dīghājāgarato rattīti imaṁ dhammadesanaṁ satthā jetavane viharanto pasenadikosalañceva aññatarañca purisaṁ ārabbha kathesi.",
  "atk-s0502a5:3_0": "Rājā kira pasenadi kosalo ekasmiṁ chaṇadivase alaṅkatapaṭiyattaṁ sabbasetaṁ ekaṁ",
  "atk-s0502a5:3_1": "puṇḍarīkaṁ nāma hatthiṁ abhiruyha mahantena rājānubhāvena nagaraṁ padakkhiṇaṁ karoti.",
  "atk-s0502a5:3_2": "Ussāraṇāya vattamānāya leḍḍudaṇḍādīhi pothiyamāno mahājano palāyanto gīvaṁ parivaṭṭetvāpi",
  "atk-s0502a5:3_3": "oloketiyeva. Rājūnaṁ kira sudinnadānassetaṁ phalaṁ. Aññatarassāpi duggatapurisassa",
  "atk-s0502a5:3_4": "bhariyā sattabhūmikassa pāsādassa uparitale ṭhitā ekaṁ vātapānakavāṭaṁ vivaritvā",
  "atk-s0502a5:3_5": "rājānaṁ oloketvāva apagacchi. Rañño puṇṇacando valāhakantaraṁ paviṭṭho viya upaṭṭhāsi.",
  "atk-s0502a5:3_6": "So tassā paṭibaddhacitto hatthikkhandhato patanākārappatto viya hutvā khippaṁ nagaraṁ",
  "atk-s0502a5:3_7": "padakkhiṇaṁ katvā antepuraṁ pavisitvā ekaṁ vissāsakaṁ amaccaṁ āha – ‘‘asukaṭṭhāne",
  "atk-s0502a5:3_8": "te mayā olokitapāsādo diṭṭho’’ti? ‘‘Āma, devā’’ti. ‘‘Tatthekaṁ itthiṁ addasā’’ti?",
  "atk-s0502a5:3_9": "‘‘Addasaṁ, devā’’ti. ‘‘Gaccha, tassā sasāmikaasāmikabhāvaṁ jānāhī’’ti. So gantvā",
  "atk-s0502a5:3_10": "tassā sasāmikabhāvaṁ ñatvā āgantvā rañño ‘‘sasāmikā’’ti ārocesi. Atha raññā ‘‘tena",
  "atk-s0502a5:3_11": "hi tassā sāmikaṁ pakkosāhī’’ti vutte so gantvā, ‘‘ehi, bho, rājā taṁ pakkosatī’’ti",
  "atk-s0502a5:3_12": "āha. So ‘‘bhariyaṁ me nissāya bhayena uppannena bhavitabba’’nti cintetvā rañño āṇaṁ",
  "atk-s0502a5:3_13": "paṭibāhituṁ asakkonto gantvā rājānaṁ vanditvā aṭṭhāsi. Atha naṁ rājā ‘‘maṁ ito paṭṭhāya",
  "atk-s0502a5:3_14": "upaṭṭhāhī’’ti āha. ‘‘Alaṁ, deva, ahaṁ attano kammaṁ katvā tumhākaṁ suṅkaṁ dadāmi,",
  "atk-s0502a5:3_15": "ghareyeva me jīvikā hotū’’ti. ‘‘Tava suṅkena mayhaṁ attho natthi, ajjato paṭṭhāya",
  "atk-s0502a5:3_16": "maṁ upaṭṭhāhī’’ti tassa phalakañca āvudhañca dāpesi. Evaṁ kirassa ahosi – ‘‘kañcidevassa",
  "atk-s0502a5:3_17": "dosaṁ āropetvā ghātetvā bhariyaṁ gaṇhissāmī’’ti. Atha naṁ so maraṇabhayabhīto appamatto hutvā upaṭṭhāsi.",
  "atk-s0502a5:4_0": "Rājā tassa dosaṁ apassanto kāmapariḷāhe vaḍḍhante ‘‘ekamassa dosaṁ āropetvā rājāṇaṁ",
  "atk-s0502a5:4_1": "karissāmī’’ti pakkosāpetvā evamāha – ‘‘ambho ito yojanamatthake nadiyā asukaṭṭhānaṁ",
  "atk-s0502a5:4_2": "nāma gantvā sāyaṁ mama nhānavelāya kumuduppalāni ceva aruṇavatīmattikañca āhara.",
  "atk-s0502a5:4_3": "Sace tasmiṁ khaṇe nāgacchasi, āṇaṁ te karissāmī’’ti. Sevako kira catūhipi dāsehi",
  "atk-s0502a5:4_4": "patikiṭṭhataro. Dhanakkītādayo hi dāsā ‘‘sīsaṁ me rujjati, piṭṭhi me rujjatī’’ti",
  "atk-s0502a5:4_5": "vatvā acchituṁ labhantiyeva. Sevakassetaṁ natthi, āṇattakammaṁ kātumeva vaṭṭati.",
  "atk-s0502a5:4_6": "Tasmā so ‘‘avassaṁ mayā gantabbaṁ, kumuduppalehi saddhiṁ aruṇavatīmattikā nāma nāgabhavane",
  "atk-s0502a5:4_7": "uppajjati, ahaṁ kuhiṁ labhissāmī’’ti cintento maraṇabhayabhīto vegena gehaṁ gantvā,",
  "atk-s0502a5:4_8": "‘‘bhadde, niṭṭhitaṁ me bhatta’’nti āha. ‘‘Uddhanamatthake, sāmī’’ti. So yāva bhattaṁ",
  "atk-s0502a5:4_9": "otarati, tāva sandhāretuṁ asakkonto uḷuṅkena kañjikaṁ harāpetvā yathāladdhena byañjanena",
  "atk-s0502a5:4_10": "saddhiṁ allameva bhattaṁ pacchiyaṁ opīḷetvā ādāya yojanikaṁ maggaṁ pakkhando, tassa",
  "atk-s0502a5:4_11": "gacchantasseva bhattaṁ pakkaṁ ahosi. So anucchiṭṭhaṁ katvāva thokaṁ bhattaṁ apanetvā",
  "atk-s0502a5:4_12": "bhuñjanto ekaṁ addhikaṁ disvā mayā apanetvā ṭhapitaṁ thokaṁ anucchiṭṭhaṁ bhattameva",
  "atk-s0502a5:4_13": "atthi gahetvā bhuñja sāmīti. So gaṇhitvā bhuñji. Itaropi bhuñjitvā ekaṁ bhattamuṭṭhiṁ",
  "atk-s0502a5:4_14": "udake khipitvā mukhaṁ vikkhāletvā mahantena saddena ‘‘imasmiṁ nadīpadese adhivatthā",
  "atk-s0502a5:4_15": "nāgā supaṇṇā devatā ca vacanaṁ me suṇantu, rājā mayhaṁ āṇaṁ kātukāmo ‘kumuduppalehi",
  "atk-s0502a5:4_16": "saddhiṁ aruṇavatīmattikaṁ āharā’ti maṁ āṇāpesi, addhikamanussassa ca me bhattaṁ dinnaṁ,",
  "atk-s0502a5:4_17": "taṁ sahassānisaṁsaṁ, udake macchānaṁ dinnaṁ, taṁ satānisaṁsaṁ. Ettakaṁ puññaphalaṁ",
  "atk-s0502a5:4_18": "tumhākaṁ pattiṁ katvā dammi, mayhaṁ kumuduppalehi saddhiṁ aruṇavatīmattikaṁ āharathā’’ti",
  "atk-s0502a5:4_19": "tikkhattuṁ anussāvesi. Tattha adhivattho nāgarājā taṁ saddaṁ sutvā mahallakavesena",
  "atk-s0502a5:4_20": "tassa santikaṁ gantvā ‘‘kiṁ vadesī’’ti āha. So punapi tatheva vatvā ‘‘mayhaṁ taṁ",
  "atk-s0502a5:4_21": "pattiṁ dehī’’ti vutte, ‘‘demī’’ti āha. Punapi ‘‘dehī’’ti vutte, ‘‘demi, sāmī’’ti",
  "atk-s0502a5:4_22": "āha. Evaṁ so dve tayo vāre pattiṁ āharāpetvā kumuduppalehi saddhiṁ aruṇavatīmattikaṁ adāsi.",
  "atk-s0502a5:5_0": "Rājā pana cintesi – ‘‘manussā nāma bahumāyā, sace so kenaci upāyena labheyya, kiccaṁ",
  "atk-s0502a5:5_1": "me na nipphajjeyyā’’ti. So kālasseva dvāraṁ pidahāpetvā muddikaṁ attano santikaṁ",
  "atk-s0502a5:5_2": "āharāpesi. Itaropi puriso rañño nhānavelāyamevāgantvā dvāraṁ alabhanto dvārapālaṁ",
  "atk-s0502a5:5_3": "pakkosetvā ‘‘dvāraṁ vivarā’’ti āha. ‘‘Na sakkā vivarituṁ, rājā kālasseva muddikaṁ",
  "atk-s0502a5:5_4": "datvā rājagehaṁ āharāpesī’’ti. So ‘‘rājadūto ahaṁ, dvāraṁ vivarā’’ti vatvāpi ‘‘dvāraṁ",
  "atk-s0502a5:5_5": "alabhanto natthi me idāni jīvitaṁ. Kiṁ nu kho karissāmī’’ti cintetvā dvārassa upariummāre",
  "atk-s0502a5:5_6": "mattikāpiṇḍaṁ khipitvā tassūpari pupphāni laggetvā mahāsaddaṁ karonto, ‘‘ambho, nagaravāsino",
  "atk-s0502a5:5_7": "rañño mayā āṇattiyā gatabhāvaṁ jānātha, rājā maṁ akāraṇena vināsetukāmo’’ti tikkhattuṁ",
  "atk-s0502a5:5_8": "viravitvā ‘‘kattha nu kho gacchissāmī’’ti cintetvā ‘‘bhikkhū nāma muduhadayā, vihāraṁ",
  "atk-s0502a5:5_9": "gantvā nipajjissāmī’’ti sanniṭṭhānamakāsi. Ime hi nāma sattā sukhitakāle bhikkhūnaṁ",
  "atk-s0502a5:5_10": "atthibhāvampi ajānitvā dukkhābhibhūtakāle vihāraṁ gantukāmā honti, tasmā sopi ‘‘me",
  "atk-s0502a5:5_11": "aññaṁ tāṇaṁ natthī’’ti vihāraṁ gantvā ekasmiṁ phāsukaṭṭhāne nipajji. Atha raññopi",
  "atk-s0502a5:5_12": "taṁ rattiṁ niddaṁ alabhantassa taṁ itthiṁ anussarantassa kāmapariḷāho uppajji. So",
  "atk-s0502a5:5_13": "cintesi – ‘‘vibhātakkhaṇeyeva taṁ purisaṁ ghātāpetvā taṁ itthiṁ ānessāmī’’ti.",
  "atk-s0502a5:6_0": "Tasmiṁ khaṇeyeva saṭṭhiyojanikāya lohakumbhiyā nibbattā cattāro purisā pakkuthitāya",
  "atk-s0502a5:6_1": "ukkhaliyā taṇḍulā viya samparivattakaṁ paccamānā tiṁsāya vassasahassehi heṭṭhimatalaṁ",
  "atk-s0502a5:6_2": "patvā aparehi tiṁsāya vassasahassehi puna mukhavaṭṭiyaṁ pāpuṇiṁsu. Te sīsaṁ ukkhipitvā",
  "atk-s0502a5:6_3": "aññamaññaṁ oloketvā ekekaṁ gāthaṁ vattukāmā vattuṁ asakkontā ekekaṁ akkharaṁ vatvā",
  "atk-s0502a5:6_4": "parivattitvā lohakumbhimeva paviṭṭhā. Rājā niddaṁ alabhanto majjhimayāmasamanantare",
  "atk-s0502a5:6_5": "taṁ saddaṁ sutvā bhīto utrastamānaso ‘‘kiṁ nu kho mayhaṁ jīvitantarāyo bhavissati,",
  "atk-s0502a5:6_6": "udāhu me aggamahesiyā, udāhu me rajjaṁ vinassissatī’’ti cintento sakalarattiṁ akkhīni",
  "atk-s0502a5:6_7": "nimīletuṁ nāsakkhi. So aruṇuggamanavelāya eva purohitaṁ pakkosāpetvā, ‘‘ācariya,",
  "atk-s0502a5:6_8": "mayā majjhimayāmasamanantare mahantā bheravasaddā sutā, ‘rajjassa vā aggamahesiyā",
  "atk-s0502a5:6_9": "vā mayhaṁ vā kassa antarāyo bhavissatī’ti na jānāmi, tena me tvaṁ pakkosāpito’’ti",
  "atk-s0502a5:6_10": "āha. Mahārāja, kiṁ te saddā sutāti? ‘‘Ācariya, du-iti sa-iti na-iti so-itīti ime",
  "atk-s0502a5:6_11": "sadde assosiṁ, imesaṁ nipphattiṁ upadhārehī’’ti. Brāhmaṇassa mahāandhakāraṁ paviṭṭhassa",
  "atk-s0502a5:6_12": "viya na kiñci paññāyati, ‘‘na jānāmī’’ti vutte ‘‘pana lābhasakkāro me parihāyissatī’’ti",
  "atk-s0502a5:6_13": "bhāyitvā ‘‘bhāriyaṁ, mahārājā’’ti āha. ‘‘Kiṁ, ācariyā’’ti? ‘‘Jīvitantarāyo te paññāyatī’’ti.",
  "atk-s0502a5:6_14": "So dviguṇaṁ bhīto, ‘‘ācariya, atthi kiñci pana paṭighātakāraṇa’’nti āha. ‘‘Atthi,",
  "atk-s0502a5:6_15": "mahārāja, mā bhāyi, ahaṁ tayo vede jānāmī’’ti. ‘‘Kiṁ pana laddhuṁ vaṭṭatī’’ti? ‘‘Sabbasatayaññaṁ",
  "atk-s0502a5:6_16": "yajitvā jīvitaṁ labhissasi, devā’’ti. ‘‘Kiṁ laddhuṁ vaṭṭatī’’ti? Hatthisataṁ assasataṁ",
  "atk-s0502a5:6_17": "usabhasataṁ dhenusataṁ ajasataṁ urabbhasataṁ kukkuṭasataṁ sūkarasataṁ dārakasataṁ",
  "atk-s0502a5:6_18": "dārikāsatanti evaṁ ekekaṁ pāṇajātiṁ sataṁ sataṁ katvā gaṇhāpento ‘‘sace migajātimeva",
  "atk-s0502a5:6_19": "gaṇhāpessāmi, ‘attano khādanīyameva gaṇhāpetī’ti vakkhantī’’ti hatthiassamanussepi",
  "atk-s0502a5:6_20": "gaṇhāpeti. Rājā ‘‘mama jīvitameva mayhaṁ lābho’’ti cintetvā ‘‘sabbapāṇe sīghaṁ gaṇhathā’’ti",
  "atk-s0502a5:6_21": "āha. Āṇattamanussā adhikataraṁ gaṇhiṁsu. Vuttampi cetaṁ kosalasaṁyutte –",
  "atk-s0502a5:7_0": "‘‘Tena kho pana samayena rañño pasenadissa kosalassa mahāyañño paccupaṭṭhito hoti,",
  "atk-s0502a5:7_1": "pañca ca usabhasatāni pañca ca vacchatarasatāni pañca ca vacchatarisatāni pañca ca",
  "atk-s0502a5:7_2": "ajasatāni pañca ca urabbhasatāni thūṇūpanītāni honti yaññatthāya. Yepissa te honti",
  "atk-s0502a5:7_3": "dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā",
  "atk-s0502a5:7_4": "parikammāni karontī’’ti (saṁ. ni. 1.120).",
  "atk-s0502a5:8_0": "Mahājano attano attano puttadhītuñātīnaṁ atthāya paridevamāno mahāsaddamakāsi, mahāpathavīundriyanasaddo",
  "atk-s0502a5:8_1": "viya ahosi. Atha mallikā devī taṁ saddaṁ sutvā rañño santikaṁ gantvā ‘‘kiṁ nu kho",
  "atk-s0502a5:8_2": "te, mahārāja, indriyāni apākatikāni, kilantarūpāni viya paññāyantī’’ti pucchi. ‘‘Kiṁ",
  "atk-s0502a5:8_3": "tuyhaṁ , mallike, tvaṁ mama kaṇṇamūlena āsivisampi gacchantaṁ na jānāsī’’ti? ‘‘Kiṁ",
  "atk-s0502a5:8_4": "panetaṁ, devā’’ti? ‘‘Rattibhāge me evarūpo nāma saddo suto , svāhaṁ purohitaṁ pucchitvā",
  "atk-s0502a5:8_5": "jīvitantarāyo te paññāyati, sabbasatayaññaṁ yajitvā jīvitaṁ labhissasī’’ti sutvā",
  "atk-s0502a5:8_6": "‘‘mama jīvitameva mayhaṁ lābho’’ti ime pāṇe gaṇhāpesinti. Mallikā devī, ‘‘andhabālosi,",
  "atk-s0502a5:8_7": "mahārāja, kiñcāpi mahābhakkhosi, anekasūpabyañjanavikatikaṁ doṇapākaṁ bhojanaṁ bhuñjasi,",
  "atk-s0502a5:8_8": "dvīsu raṭṭhesu rajjaṁ kāresi, paññā pana te mandā’’ti āha. ‘‘Kasmā evaṁ vadesi, devī’’ti?",
  "atk-s0502a5:8_9": "‘‘Kahaṁ tayā aññassa maraṇena aññassa jīvitalābho diṭṭhapubbo, andhabālassa brāhmaṇassa",
  "atk-s0502a5:8_10": "kathaṁ gahetvā kasmā mahājanassa upari dukkhaṁ khipasi, dhuravihāre sadevakassa lokassa",
  "atk-s0502a5:8_11": "aggapuggalo atītādīsu appaṭihatañāṇo satthā vasati, taṁ pucchitvā tassovādaṁ karohī’’ti",
  "atk-s0502a5:8_12": "vutte rājā sallahukehi yānehi mallikāya saddhiṁ vihāraṁ gantvā maraṇabhayatajjito",
  "atk-s0502a5:8_13": "kiñci vattuṁ asakkonto satthāraṁ vanditvā ekamantaṁ nisīdi.",
  "atk-s0502a5:9_0": "Atha naṁ satthā ‘‘handa kuto nu tvaṁ, mahārāja, āgacchasi divā divassā’’ti paṭhamataraṁ",
  "atk-s0502a5:9_1": "ālapi. So tuṇhīyeva nisīdi. Tato mallikā bhagavato ārocesi – ‘‘bhante, raññā kira",
  "atk-s0502a5:9_2": "majjhimayāmasamanantare saddo suto. Atha naṁ purohitassa ārocesi. Purohito ‘jīvitantarāyo",
  "atk-s0502a5:9_3": "te bhavissati, tassa paṭighātatthāya sabbasate pāṇe gahetvā tesaṁ galalohitena yaññe",
  "atk-s0502a5:9_4": "yajite jīvitaṁ labhissasī’ti āha. Rājā pāṇe gaṇhāpesi, tenāyaṁ mayā idhānīto’’ti.",
  "atk-s0502a5:9_5": "‘‘Evaṁ kira, mahārājā’’ti? ‘‘Evaṁ, bhante’’ti. ‘‘Kinti te saddo suto’’ti? So attanā",
  "atk-s0502a5:9_6": "sutaniyāmeneva ācikkhi. Tathāgatassa taṁ sutvāva ekobhāso ahosi. Atha naṁ sattā āha",
  "atk-s0502a5:9_7": "– ‘‘mā bhāyi, mahārāja, tava antarāyo natthi, pāpakammino satthā attano dukkhaṁ āvīkarontā",
  "atk-s0502a5:9_8": "evamāhaṁsū’’ti. ‘‘Kiṁ pana, bhante, tehi kata’’nti? Atha kho bhagavā tesaṁ kammaṁ",
  "atk-s0502a5:9_9": "ācikkhituṁ ‘‘tena hi, mahārāja, suṇāhī’’ti vatvā atītaṁ āhari –",
  "atk-s0502a5:10_0": "Atīte vīsativassasahassāyukesu manussesu kassapo bhagavā loke uppajjitvā vīsatiyā",
  "atk-s0502a5:10_1": "khīṇāsavasahassehi saddhiṁ cārikaṁ caramāno bārāṇasimagamāsi. Bārāṇasivāsino dvepi",
  "atk-s0502a5:10_2": "tayopi bahutarāpi ekato hutvā āgantukadānaṁ pavattayiṁsu. Tadā bārāṇasiyaṁ cattālīsakoṭivibhavā",
  "atk-s0502a5:10_3": "cattāro seṭṭhiputtā sahāyakā ahesuṁ. Te mantayiṁsu – ‘‘amhākaṁ gehe bahudhanaṁ, tena",
  "atk-s0502a5:10_4": "kiṁ karomā’’ti? ‘‘Evarūpe buddhe cārikaṁ caramāne dānaṁ dassāma, sīlaṁ rakkhissāma,",
  "atk-s0502a5:10_5": "pūjaṁ karissāmā’’ti ekopi avatvā tesu eko tāva evamāha – ‘‘tikhiṇasuraṁ pivantā madhuramaṁsaṁ",
  "atk-s0502a5:10_6": "khādantā vicarissāma, idaṁ amhākaṁ jīvitaphala’’nti. Aparopi evamāha – ‘‘devasikaṁ",
  "atk-s0502a5:10_7": "tivassikagandhasālibhattaṁ nānaggarasehi bhuñjantā vicarissāmā’’ti. Aparopi evamāha",
  "atk-s0502a5:10_8": "– ‘‘nānappakāraṁ pūvakhajjakavikatiṁ pacāpetvā khādantā vicarissāmā’’ti. Aparopi",
  "atk-s0502a5:10_9": "evamāha – ‘‘sammā mayaṁ aññaṁ kiñci na karissāma, ‘dhanaṁ dassāmā’ti vutte anicchamānā",
  "atk-s0502a5:10_10": "itthī nāma natthi, tasmā dhanena palobhetvā pāradārikakammaṁ karissāmā’’ti. ‘‘Sādhu,",
  "atk-s0502a5:10_11": "sādhū’’ti sabbeva tassa kathāya aṭṭhaṁsu.",
  "atk-s0502a5:11_0": "Te tato paṭṭhāya abhirūpānaṁ itthīnaṁ dhanaṁ pesetvā vīsativassasahassāni pāradārikakammaṁ",
  "atk-s0502a5:11_1": "katvā kālaṁ katvā avīciniraye nibbattā. Te ekaṁ buddhantaraṁ niraye paccitvā tattha",
  "atk-s0502a5:11_2": "kālaṁ katvā pakkāvasesena saṭṭhiyojanikāya lohakumbhiyā nibbattitvā tiṁsāya vassasahassehi",
  "atk-s0502a5:11_3": "heṭṭhimatalaṁ patvā punapi tiṁsāya vassasahassehi lohakumbhimukhaṁ patvā ekekaṁ gāthaṁ",
  "atk-s0502a5:11_4": "vattukāmā hutvā vattuṁ asakkontā ekekaṁ akkharaṁ vatvā puna parivattitvā, lohakumbhimeva",
  "atk-s0502a5:11_5": "paviṭṭhā. ‘‘Vadehi, mahārāja, paṭhamaṁ te kiṁ saddo nāma suto’’ti? ‘‘Du-iti, bhante’’ti.",
  "atk-s0502a5:11_6": "Satthā tena aparipuṇṇaṁ katvā vuttaṁ gāthaṁ paripuṇṇaṁ katvā dassento evamāha –",
  "atk-s0502a5:12": "‘‘Dujjīvitamajīvimha , ye sante na dadamhase;",
  "atk-s0502a5:13": "Vijjamānesu bhogesu, dīpaṁ nākamha attano’’ti. (jā. 1.4.53; pe. va. 804);",
  "atk-s0502a5:14": "Atha rañño imissā gāthāya atthaṁ pakāsetvā, ‘‘kiṁ te, mahārāja, dutiyasaddo tatiyasaddo catutthasaddo suto’’ti pucchitvā ‘‘evaṁ nāmā’’ti vutte avasesaṁ paripūrento –",
  "atk-s0502a5:15": "‘‘Saṭṭhivassasahassāni, paripuṇṇāni sabbaso;",
  "atk-s0502a5:16": "Niraye paccamānānaṁ, kadā anto bhavissati.",
  "atk-s0502a5:17": "‘‘Natthi anto kuto anto, na anto paṭidissati;",
  "atk-s0502a5:18": "Tadā hi pakataṁ pāpaṁ, mama tuyhañca mārisā.",
  "atk-s0502a5:19": "‘‘Sohaṁ nūna ito gantvā, yoniṁ laddhāna mānusiṁ;",
  "atk-s0502a5:20": "Vadaññū sīlasampanno, kāhāmi kusalaṁ bahu’’nti. (jā. 1.4.54-56; pe. va. 802, 803, 805) –",
  "atk-s0502a5:21_0": "Paṭipāṭiyā imā gāthā vatvā tāsaṁ atthaṁ pakāsetvā ‘‘iti kho, mahārāja, te cattāro",
  "atk-s0502a5:21_1": "janā ekekaṁ gāthaṁ vattukāmāpi vattuṁ asakkontā ekakameva akkharaṁ vatvā puna lohakumbhimeva paviṭṭhā’’ti āha.",
  "atk-s0502a5:22_0": "Raññā kira pasenadikosalena tassa saddassa sutakālato paṭṭhāya te heṭṭhā bhassanti",
  "atk-s0502a5:22_1": "eva, ajjāpi ekaṁ vassasahassaṁ nātikkamanti. Rañño taṁ desanaṁ sutvā mahāsaṁvego",
  "atk-s0502a5:22_2": "uppajji. So ‘‘bhāriyaṁ vatidaṁ pāradārikakammaṁ nāma, ekaṁ kira buddhantaraṁ niraye",
  "atk-s0502a5:22_3": "paccitvā tato cutā saṭṭhiyojanikāya lohakumbhiyā nibbattitvā tattha saṭṭhivassasahassāni",
  "atk-s0502a5:22_4": "paccitvā evampi nesaṁ dukkhā muccanakālo na paññāyati, ahampi paradāre sinehaṁ katvā",
  "atk-s0502a5:22_5": "sabbarattiṁ niddaṁ na labhiṁ, idāni ito paṭṭhāya paradāre mānasaṁ na bandhissāmī’’ti",
  "atk-s0502a5:22_6": "cintetvā tathāgataṁ āha – ‘‘bhante, ajja me rattiyā dīghabhāvo ñāto’’ti. Sopi puriso",
  "atk-s0502a5:22_7": "tattheva nisinno taṁ kathaṁ sutvā ‘‘laddho me balavappaccayo’’ti satthāraṁ āha –",
  "atk-s0502a5:22_8": "‘‘bhante, raññā tāva ajja rattiyā dīghabhāvo ñāto, ahaṁ pana hiyyo sayameva yojanassa",
  "atk-s0502a5:22_9": "dīghabhāvaṁ aññāsi’’nti. Satthā dvinnampi kathaṁ saṁsanditvā ‘‘ekaccassa ratti dīghā",
  "atk-s0502a5:22_10": "hoti, ekaccassa yojanaṁ dīghaṁ hoti, bālassa pana saṁsāro dīgho hotī’’ti vatvā dhammaṁ",
  "atk-s0502a5:22_11": "desento imaṁ gāthamāha –",
  "atk-s0502a5:23": "60.",
  "atk-s0502a5:24": " ‘‘Dīghā jāgarato ratti, dīghaṁ santassa yojanaṁ;",
  "atk-s0502a5:25": "Dīgho bālāna saṁsāro, saddhammaṁ avijānata’’nti.",
  "atk-s0502a5:26_0": "Tattha dīghāti ratti nāmesā tiyāmamattāva, jāgarantassa pana dīghā hoti, dviguṇatiguṇā",
  "atk-s0502a5:26_1": "viya hutvā khāyati. Tassā dīghabhāvaṁ attānaṁ maṅkuṇasaṅghassa bhattaṁ katvā yāva",
  "atk-s0502a5:26_2": "sūriyuggamanā samparivattakaṁ semāno mahākusītopi, subhojanaṁ bhuñjitvā sirisayane",
  "atk-s0502a5:26_3": "sayamāno kāmabhogīpi na jānāti, sabbarattiṁ pana padhānaṁ padahanto yogāvacaro ca,",
  "atk-s0502a5:26_4": "dhammakathaṁ kathento dhammakathiko ca, āsanasamīpe ṭhatvā dhammaṁ suṇanto ca, sīsarogādiphuṭṭho",
  "atk-s0502a5:26_5": "vā hatthapādacchedanādiṁ patto vā vedanābhibhūto ca, rattiṁ maggapaṭipanno addhiko",
  "atk-s0502a5:26_6": "ca jānāti. Yojananti yojanampi catugāvutamattameva, santassa pana kilantassa dīghaṁ",
  "atk-s0502a5:26_7": "hoti, dviguṇatiguṇaṁ viya khāyati. Sakaladivasañhi maggaṁ gantvā kilanto paṭipathaṁ",
  "atk-s0502a5:26_8": "āgacchantaṁ disvā ‘‘purato gāmo kīvadūro’’ti pucchitvā ‘‘yojana’’nti vutte thokaṁ",
  "atk-s0502a5:26_9": "gantvā aparampi pucchitvā tenāpi ‘‘yojana’’nti vutte puna thokaṁ gantvā aparampi",
  "atk-s0502a5:26_10": "pucchati. Sopi ‘‘yojana’’nti vadati. So pucchitapucchitā yojananteva vadanti, dīghaṁ",
  "atk-s0502a5:26_11": "vatidaṁ yojanaṁ, ekayojanaṁ dve tīṇi yojanāni viya maññeti. Bālānanti idhalokaparalokatthaṁ",
  "atk-s0502a5:26_12": "pana ajānantānaṁ bālānaṁ saṁsāravaṭṭassa pariyantaṁ kātuṁ asakkontānaṁ yaṁ sattatiṁsabodhipakkhiyabhedaṁ",
  "atk-s0502a5:26_13": "saddhammaṁ ñatvā saṁsārassa antaṁ karonti, taṁ saddhammaṁ avijānataṁ saṁsāro dīgho",
  "atk-s0502a5:26_14": "nāma hoti. So hi attano dhammatāya eva dīgho nāma. Vuttampi cetaṁ – ‘‘anamataggoyaṁ,",
  "atk-s0502a5:26_15": "bhikkhave, saṁsāro, pubbā koṭi na paññāyatī’’ti (saṁ. ni. 2.124). Bālānaṁ pana pariyantaṁ",
  "atk-s0502a5:26_16": "kātuṁ asakkontānaṁ atidīghoyevāti.",
  "atk-s0502a5:27": "Desanāvasāne so puriso sotāpattiphalaṁ patto, aññepi bahū sotāpattiphalādīni pattā. Mahājanassa sātthikā dhammadesanā jātāti.",
  "atk-s0502a5:28_0": "Rājā satthāraṁ vanditvā gacchantoyeva te satte bandhanā mocesi. Tattha itthipurisā",
  "atk-s0502a5:28_1": "bandhanā muttā sīsaṁ nhatvā sakāni gehāni gacchantā ‘‘ciraṁ jīvatu no, ayyā, mallikā",
  "atk-s0502a5:28_2": "devī, taṁ nissāya jīvitaṁ labhimhā’’ti mallikāya guṇakathaṁ kathayiṁsu. Sāyanhasamaye",
  "atk-s0502a5:28_3": "bhikkhū dhammasabhāyaṁ kathaṁ samuṭṭhāpesuṁ – ‘‘aho paṇḍitā vatāyaṁ, mallikā, attano",
  "atk-s0502a5:28_4": "paññaṁ nissāya ettakassa janassa jīvitadānaṁ adāsī’’ti. Satthā gandhakuṭiyaṁ nisinnova",
  "atk-s0502a5:28_5": "tesaṁ bhikkhūnaṁ kathaṁ sutvā gandhakuṭito nikkhamitvā dhammasabhaṁ pavisitvā paññatte",
  "atk-s0502a5:28_6": "āsane nisīditvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0502a5:28_7": "‘‘imāya nāmā’’ti vutte, ‘‘na, bhikkhave, mallikā, idāneva attano paññaṁ nissāya mahājanassa",
  "atk-s0502a5:28_8": "jīvitadānaṁ deti, pubbepi adāsiyevā’’ti vatvā tamatthaṁ pakāsanto atītaṁ āhari –",
  "atk-s0502a5:29_0": "Atīte bārāṇasiyaṁ rañño putto ekaṁ nigrodharukkhaṁ upasaṅkamitvā tattha nibbattāya",
  "atk-s0502a5:29_1": "devatāya āyāci – ‘‘sāmi devarāja, imasmiṁ jambudīpe ekasatarājāno ekasataaggamahesiyo,",
  "atk-s0502a5:29_2": "sacāhaṁ pitu accayena rajjaṁ labhissāmī, etesaṁ galalohitena baliṁ karissāmī’’ti.",
  "atk-s0502a5:29_3": "So pitari kālakate rajjaṁ patvā ‘‘devatāya me ānubhāvena rajjaṁ pattaṁ, balimassā",
  "atk-s0502a5:29_4": "karissāmī’’ti mahatiyā senāya nikkhamitvā ekaṁ rājānaṁ attano vase vattetvā tena",
  "atk-s0502a5:29_5": "saddhiṁ aparampi aparampīti sabbe rājāno attano vase katvā saddhiṁ aggamahesīhi ādāya",
  "atk-s0502a5:29_6": "gacchanto uggasenassa nāma sabbakaniṭṭhassa rañño dhammadinnā nāma aggamahesī garugabbhā,",
  "atk-s0502a5:29_7": "taṁ ohāya āgantvā ‘‘ettakajanaṁ visapānakaṁ pāyetvā māressāmī’’ti rukkhamūlaṁ sodhāpesi.",
  "atk-s0502a5:29_8": "Devatā cintesi – ‘‘ayaṁ rājā ettake rājāno gaṇhanto ‘maṁ nissāya gahitā ime’ti cintetvā",
  "atk-s0502a5:29_9": "tesaṁ galalohitena mayhaṁ baliṁ kātukāmo, sace panāyaṁ ete ghātessati, jambudīpe",
  "atk-s0502a5:29_10": "rājavaṁso upacchijjissati, rukkhamūlepi, me asuci bhavissati, sakkhissāmi nu kho",
  "atk-s0502a5:29_11": "etaṁ nivāretu’’nti. Sā upadhārentī ‘‘nāhaṁ sakkhissāmī’’ti ñatvā aññampi devataṁ",
  "atk-s0502a5:29_12": "upasaṅkamitvā etamatthaṁ ārocetvā ‘‘tvaṁ sakkhissasī’’ti āha. Tāyapi paṭikkhittā",
  "atk-s0502a5:29_13": "aññampi aññampīti evaṁ sakalacakkavāḷadevatāyo upasaṅkamitvā tāhipi paṭikkhittā catunnaṁ",
  "atk-s0502a5:29_14": "mahārājūnaṁ santikaṁ gantvā ‘‘mayaṁ na sakkoma, amhākaṁ pana rājā amhehi puññena",
  "atk-s0502a5:29_15": "ca paññāya ca visiṭṭho, taṁ pucchā’’ti tehipi paṭikkhittakāle sakkaṁ upasaṅkamitvā",
  "atk-s0502a5:29_16": "tamatthaṁ ārocetvā, ‘‘deva, tumhesu appossukkataṁ āpannesu khattiyavaṁso upacchijjissati,",
  "atk-s0502a5:29_17": "tassa paṭisaraṇaṁ hothā’’ti āha. Sakko ‘‘ahampi naṁ paṭibāhituṁ na sakkhissāmi, upāyaṁ",
  "atk-s0502a5:29_18": "pana te vakkhāmī’’ti vatvā upāyaṁ ācikkhi – ‘‘gaccha, tvaṁ rañño passantasseva rattavatthaṁ",
  "atk-s0502a5:29_19": "nivāsetvā attano rukkhato nikkhamitvā gamanākāraṁ dassehi. Atha taṁ rājā ‘devatā",
  "atk-s0502a5:29_20": "gacchati, nivattāpessāmi na’nti nānappakārena yācissati. Atha naṁ vadeyyāsi ‘tvaṁ",
  "atk-s0502a5:29_21": "ekasatarājāno saddhiṁ aggamahesīhi ānetvā tesaṁ galalohitena baliṁ karissāmī’ti mayhaṁ",
  "atk-s0502a5:29_22": "āyācitvā uggasenassa rañño deviṁ ohāya āgato, nāhaṁ tādisassa musāvādassa baliṁ sampaṭicchāmī’’ti,",
  "atk-s0502a5:29_23": "‘‘evaṁ kira vutte rājā taṁ āṇāpessati, sā rañño dhammaṁ desetvā ettakassa janassa",
  "atk-s0502a5:29_24": "jīvitadānaṁ dassatī’’ti. Iminā kāraṇena sakko devatāya imaṁ upāyaṁ ācikkhi. Devatā tathā akāsi.",
  "atk-s0502a5:30_0": "Rājāpi taṁ āṇāpesi. Sā āgantvā tesaṁ rājūnaṁ pariyante nisinnampi attano rājānameva",
  "atk-s0502a5:30_1": "vandi. Rājā ‘‘mayi sabbarājajeṭṭhake ṭhite sabbakaniṭṭhaṁ attano sāmikaṁ vandatī’’ti",
  "atk-s0502a5:30_2": "tassā kujjhi. Atha naṁ sā āha – ‘‘kiṁ mayhaṁ tayi paṭibaddhaṁ, ayaṁ pana me sāmiko",
  "atk-s0502a5:30_3": "issariyassa dāyako, imaṁ avanditvā kasmā taṁ vandissāmī’’ti? Rukkhadevatā passantasseva",
  "atk-s0502a5:30_4": "mahājanassa ‘‘evaṁ, bhadde, evaṁ, bhadde’’ti vatvā taṁ pupphamuṭṭhinā pūjesi . Puna",
  "atk-s0502a5:30_5": "rājā āha – ‘‘sace maṁ na vandasi, mayhaṁ rajjasiridāyikaṁ evaṁ mahānubhāvaṁ devataṁ",
  "atk-s0502a5:30_6": "kasmā na vandasī’’ti? ‘‘Mahārāja, tayā attano puññe ṭhatvā rājāno gahitā, na devatāya",
  "atk-s0502a5:30_7": "gahetvā dinnā’’ti. Punapi taṁ devatā ‘‘evaṁ, bhadde, evaṁ, bhadde’’ti vatvā tatheva",
  "atk-s0502a5:30_8": "pūjesi. Puna sā rājānaṁ āha – ‘‘tvaṁ ‘devatāya me ettakā rājāno gahetvā dinnā’ti",
  "atk-s0502a5:30_9": "vadesi, idāni te devatāya upari vāmapasse rukkho agginā daḍḍho, sā taṁ aggiṁ nibbāpetuṁ",
  "atk-s0502a5:30_10": "kasmā nāsakkhi, yadi evaṁ mahānubhāvā’’ti. Punapi taṁ devatā ‘‘evaṁ, bhadde, evaṁ,",
  "atk-s0502a5:30_11": "bhadde’’ti vatvā tatheva pūjesi.",
  "atk-s0502a5:31_0": "Sā kathayamānā ṭhitā rodi ceva hasi ca. Atha naṁ rājā ‘‘kiṁ ummattikāsī’’ti āha.",
  "atk-s0502a5:31_1": "‘‘Kasmā deva evaṁ vadesi’’? ‘‘Na mādisiyo ummattikā hontī’’ti. Atha ‘‘naṁ kiṁ kāraṇā",
  "atk-s0502a5:31_2": "rodasi ceva hasasi cā’’ti? ‘‘Suṇāhi, mahārāja, ahañhi atīte kuladhītā hutvā patikule",
  "atk-s0502a5:31_3": "vasantī sāmikassa sahāyakaṁ pāhunakaṁ āgataṁ disvā tassa bhattaṁ pacitukāmā ‘maṁsaṁ",
  "atk-s0502a5:31_4": "āharā’ti dāsiyā kahāpaṇaṁ datvā tāya maṁsaṁ alabhitvā āgatāya ‘natthi maṁsa’nti vutte",
  "atk-s0502a5:31_5": "gehassa pacchimabhāge sayitāya eḷikāya sīsaṁ chinditvā bhattaṁ sampādesiṁ. Sāhaṁ",
  "atk-s0502a5:31_6": "ekissāya eḷikāya sīsaṁ chinditvā niraye paccitvā pakkāvasesena tassā lomagaṇanāya",
  "atk-s0502a5:31_7": "sīsacchedaṁ pāpuṇiṁ, ‘tvaṁ ettakaṁ janaṁ vadhitvā kadā dukkhā muccissasī’ti evamahaṁ",
  "atk-s0502a5:31_8": "tava dukkhaṁ anussarantī rodi’’nti vatvā imaṁ gāthamāha –",
  "atk-s0502a5:32": "‘‘Ekissā kaṇṭhaṁ chetvāna, lomagaṇanāya paccisaṁ;",
  "atk-s0502a5:33": "Bahūnaṁ kaṇṭhe chetvāna, kathaṁ kāhasi khattiyā’’ti.",
  "atk-s0502a5:34_0": "Atha ‘‘kasmā tvaṁ hasasī’’ti? ‘‘‘Etasmā dukkhā muttāmhī’ti tussitvā, mahārājā’’ti",
  "atk-s0502a5:34_1": ". Punapi taṁ devatā ‘‘evaṁ, bhadde, evaṁ, bhadde’’ti vatvā pupphamuṭṭhinā pūjesi.",
  "atk-s0502a5:34_2": "Rājā ‘‘aho me bhāriyaṁ kataṁ kammaṁ, ayaṁ kira ekaṁ eḷikaṁ vadhitvā niraye pakkāvasesena",
  "atk-s0502a5:34_3": "tassā lomagaṇanāya sīsacchedaṁ pāpuṇi, ahaṁ ettakaṁ janaṁ vadhitvā kadā sotthiṁ pāpuṇissāmī’’ti",
  "atk-s0502a5:34_4": "sabbe rājāno mocetvā attano mahallakatare vanditvā daharadaharānaṁ añjaliṁ paggayha",
  "atk-s0502a5:34_5": "sabbe khamāpetvā sakasakaṭṭhānameva pahiṇi.",
  "atk-s0502a5:35_0": "Satthā imaṁ dhammadesanaṁ āharitvā ‘‘evaṁ, bhikkhave, na idāneva, mallikā devī, attano",
  "atk-s0502a5:35_1": "paññaṁ nissāya mahājanassa jīvitadānaṁ deti, pubbepi adāsiyevā’’ti vatvā atītaṁ samodhānesi",
  "atk-s0502a5:35_2": "– ‘‘tadā bārāṇasirājā pasenadi kosalo ahosi, dhammadinnā, devī mallikā, rukkhadevatā",
  "atk-s0502a5:35_3": "ahamevā’’ti. Evaṁ atītaṁ samodhānetvā puna dhammaṁ desento, ‘‘bhikkhave, pāṇātipāto",
  "atk-s0502a5:35_4": "nāma na kattabbayuttako. Pāṇātipātino hi dīgharattaṁ socantī’’ti vatvā imā gāthā āha –",
  "atk-s0502a5:36": "‘‘Idha socati pecca socati,",
  "atk-s0502a5:37": "Pāpakārī ubhayattha socati;",
  "atk-s0502a5:38": "So socati so vihaññati,",
  "atk-s0502a5:39": "Disvā kammakiliṭṭhamattano’’ti. (dha. pa. 15);",
  "atk-s0502a5:40": "‘‘Evaṁ ce sattā jāneyyuṁ, dukkhāyaṁ jātisambhavo;",
  "atk-s0502a5:41": "Na pāṇo pāṇinaṁ haññe, pāṇaghātī hi socatī’’ti. (jā. 1.1.18);",
  "atk-s0502a5:42": "Aññatarapurisavatthu paṭhamaṁ.",
  "atk-s0502a5:43": "2. Mahākassapattherasaddhivihārikavatthu",
  "atk-s0502a5:44": "Carañcenādhigaccheyyāti imaṁ dhammadesanaṁ satthā sāvatthiyaṁ jetavane viharanto mahākassapattherassa saddhivihārikaṁ ārabbha kathesi. Desanā rājagahe samuṭṭhitā.",
  "atk-s0502a5:45_0": "Theraṁ kira rājagahaṁ nissāya pippaliguhāyaṁ vasantaṁ dve saddhivihārikā upaṭṭhahiṁsu.",
  "atk-s0502a5:45_1": "Tesu eko sakkaccaṁ vattaṁ karoti, eko tena kataṁ kataṁ attanā kataṁ viya dassento",
  "atk-s0502a5:45_2": "mukhodakadantakaṭṭhānaṁ paṭiyāditabhāvaṁ ñatvā, ‘‘bhante, mukhodakadantakaṭṭhāni",
  "atk-s0502a5:45_3": "me paṭiyāditāni, mukhaṁ dhovathā’’ti vadati, pādadhovananhānādikālepi evameva vadati.",
  "atk-s0502a5:45_4": "Itaro cintesi – ‘‘ayaṁ niccakālaṁ mayā kataṁ kataṁ attanā kataṁ viya katvā dasseti,",
  "atk-s0502a5:45_5": "hotu, kattabbayuttakamassa karissāmī’’ti. Tassa bhuñjitvā supantasseva nhānodakaṁ",
  "atk-s0502a5:45_6": "tāpetvā ekasmiṁ ghaṭe katvā piṭṭhikoṭṭhake ṭhapesi, udakatāpanabhājane pana nāḷimattaṁ",
  "atk-s0502a5:45_7": "udakaṁ sesetvā usumaṁ muñcantaṁ ṭhapesi. Taṁ itaro sāyanhasamaye pabujjhitvā usumaṁ",
  "atk-s0502a5:45_8": "nikkhantaṁ disvā ‘‘udakaṁ tāpetvā koṭṭhake ṭhapitaṁ bhavissatī’’ti vegena gantvā",
  "atk-s0502a5:45_9": "theraṁ vanditvā, ‘‘bhante, koṭṭhake udakaṁ ṭhapitaṁ, nhāyathā’’ti vatvā therena saddhiṁyeva",
  "atk-s0502a5:45_10": "koṭṭhakaṁ pāvisi. Thero udakaṁ apassanto ‘‘kahaṁ udakaṁ, āvuso’’ti āha. Daharo aggisālaṁ",
  "atk-s0502a5:45_11": "gantvā bhājane uḷuṅkaṁ otāretvā tucchabhāvaṁ ñatvā ‘‘passatha duṭṭhassa kammaṁ tucchabhājanaṁ",
  "atk-s0502a5:45_12": "uddhane āropetvā kuhiṁ gato, ahaṁ ‘koṭṭhake udaka’nti saññāya ārocesi’’nti ujjhāyanto",
  "atk-s0502a5:45_13": "ghaṭaṁ ādāya titthaṁ agamāsi. Itaropi piṭṭhikoṭṭhakato udakaṁ āharitvā koṭṭhake ṭhapesi.",
  "atk-s0502a5:46_0": "Thero cintesi – ‘‘ayaṁ daharo ‘udakaṁ me tāpetvā koṭṭhake ṭhapitaṁ, etha, bhante,",
  "atk-s0502a5:46_1": "nhāyathā’ti vatvā idāni ujjhāyanto ghaṭaṁ ādāya titthaṁ gacchati, kiṁ nu kho eta’’nti",
  "atk-s0502a5:46_2": "upadhārento ‘‘ettakaṁ kālaṁ esa daharo iminā kataṁ vattaṁ attanāva kataṁ viya pakāsetī’’ti",
  "atk-s0502a5:46_3": "ñatvā sāyaṁ āgantvā nisinnassa ovādamadāsi, ‘‘āvuso, bhikkhunā nāma ‘attanā katameva",
  "atk-s0502a5:46_4": "kata’nti vattuṁ vaṭṭati, no akataṁ, tvaṁ idāneva ‘koṭṭhake udakaṁ ṭhapitaṁ, nhāyatha,",
  "atk-s0502a5:46_5": "bhante’ti vatvā mayi pavisitvā ṭhite ghaṭaṁ ādāya ujjhāyanto gacchasi, pabbajitassa",
  "atk-s0502a5:46_6": "nāma evaṁ kātuṁ na vaṭṭatī’’ti. So ‘‘passatha therassa kammaṁ, udakamattakaṁ nāma",
  "atk-s0502a5:46_7": "nissāya maṁ evaṁ vadesī’’ti kujjhitvā punadivase therena saddhiṁ piṇḍāya na pāvisi.",
  "atk-s0502a5:46_8": "Thero itarena saddhiṁ ekaṁ padesaṁ agamāsi. So tasmiṁ gate therassa upaṭṭhākakulaṁ",
  "atk-s0502a5:46_9": "gantvā ‘‘thero kahaṁ, bhante’’ti puṭṭho ‘‘therassa aphāsukaṁ jātaṁ, vihāreyeva nisinno’’ti",
  "atk-s0502a5:46_10": "āha. ‘‘Kiṁ pana, bhante, laddhuṁ vaṭṭatī’’ti? ‘‘Evarūpaṁ kira nāma āhāraṁ dethā’’ti",
  "atk-s0502a5:46_11": "vutte tena vuttaniyāmeneva sampādetvā adaṁsu. So antarāmaggeva taṁ bhattaṁ bhuñjitvā",
  "atk-s0502a5:46_12": "vihāraṁ gato. Theropi gataṭṭhāne mahantaṁ sukhumavatthaṁ labhitvā attanā saddhiṁ",
  "atk-s0502a5:46_13": "gatadaharassa adāsi. So taṁ rajitvā attano nivāsanapārupanaṁ akāsi.",
  "atk-s0502a5:47_0": "Thero punadivase taṁ upaṭṭhākakulaṁ gantvā, ‘‘bhante, ‘tumhākaṁ kira aphāsukaṁ jāta’nti",
  "atk-s0502a5:47_1": "amhehi daharena vuttaniyāmeneva paṭiyādetvā āhāro pesito, paribhuñjitvā vo phāsukaṁ",
  "atk-s0502a5:47_2": "jāta’’nti vutte tuṇhī ahosi. Vihāraṁ pana gantvā taṁ daharaṁ vanditvā nisinnaṁ evamāha",
  "atk-s0502a5:47_3": "– ‘‘āvuso, tayā kira hiyyo, idaṁ nāma kataṁ, idaṁ pabbajitānaṁ na anucchavikaṁ, viññattiṁ",
  "atk-s0502a5:47_4": "katvā bhuñjituṁ na vaṭṭatī’’ti. So kujjhitvā there āghātaṁ bandhitvā ‘‘purimadivase",
  "atk-s0502a5:47_5": "udakamattaṁ nissāya maṁ musāvādiṁ katvā ajja attano upaṭṭhākakule bhattamuṭṭhiyā",
  "atk-s0502a5:47_6": "bhuttakāraṇā maṁ ‘viññattiṁ katvā bhuñjituṁ na vaṭṭatī’ti vadati, vatthampi tena",
  "atk-s0502a5:47_7": "attano upaṭṭhākasseva dinnaṁ, aho therassa bhāriyaṁ kammaṁ, jānissāmissa kattabbayuttaka’’nti",
  "atk-s0502a5:47_8": "punadivase there gāmaṁ pavisante sayaṁ vihāre ohīyitvā daṇḍaṁ gahetvā paribhogabhājanāni",
  "atk-s0502a5:47_9": "bhinditvā therassa paṇṇasālāya aggiṁ datvā yaṁ na jhāyati, taṁ muggarena paharanto",
  "atk-s0502a5:47_10": "bhinditvā nikkhamitvā palāto. So kālaṁ katvā avīcimahāniraye nibbatti.",
  "atk-s0502a5:48_0": "Mahājano kathaṁ samuṭṭhāpesi – ‘‘therassa kira saddhivihāriko ovādamattaṁ asahanto",
  "atk-s0502a5:48_1": "kujjhitvā paṇṇasālaṁ jhāpetvā palāto’’ti. Atheko bhikkhu aparabhāge rājagahā nikkhamitvā",
  "atk-s0502a5:48_2": "satthāraṁ daṭṭhukāmo jetavanaṁ gantvā satthāraṁ vanditvā satthārā paṭisanthāraṁ katvā",
  "atk-s0502a5:48_3": "‘‘kuto āgatosī’’ti puṭṭho ‘‘rājagahato, bhante’’ti āha. ‘‘Mama puttassa mahākassapassa",
  "atk-s0502a5:48_4": "khamanīya’’nti? ‘‘Khamanīyaṁ, bhante, eko pana saddhivihāriko ovādamattena kujjhitvā",
  "atk-s0502a5:48_5": "paṇṇasālaṁ jhāpetvā palāto’’ti. Satthā ‘‘na so idāneva ovādaṁ sutvā kujjhati, pubbepi",
  "atk-s0502a5:48_6": "kujjhiyeva. Na idāneva kuṭiṁ dūseti, pubbepi dūsesiyevā’’ti vatvā atītaṁ āhari –",
  "atk-s0502a5:49_0": "Atīte bārāṇasiyaṁ brahmadatte rajjaṁ kārente himavantapadese eko siṅgilasakuṇo kulāvakaṁ",
  "atk-s0502a5:49_1": "katvā vasi. Athekadivasaṁ deve vassante eko makkaṭo sītena kampamāno taṁ padesaṁ",
  "atk-s0502a5:49_2": "agamāsi. Siṅgilo taṁ disvā gāthamāha –",
  "atk-s0502a5:50": "‘‘Manussasseva te sīsaṁ, hatthapādā ca vānara;",
  "atk-s0502a5:51": "Atha kena nu vaṇṇena, agāraṁ te na vijjatī’’ti. (jā. 1.4.81);",
  "atk-s0502a5:52": "Makkaṭo ‘‘kiñcāpi me hatthapādā atthi, yāya pana paññāya vicāretvā agāraṁ kareyyaṁ, sā me paññā natthī’’ti cintetvā tamatthaṁ viññāpetukāmo imaṁ gāthamāha –",
  "atk-s0502a5:53": "‘‘Manussasseva me sīsaṁ, hatthapādā ca siṅgila;",
  "atk-s0502a5:54": "Yāhu seṭṭhā manussesu, sā me paññā na vijjatī’’ti. (jā. 1.4.82);",
  "atk-s0502a5:55": "Atha naṁ ‘‘evarūpassa tava kathaṁ gharāvāso ijjhissatī’’ti garahanto siṅgilo imaṁ gāthādvayamāha –",
  "atk-s0502a5:56": "‘‘Anavaṭṭhitacittassa , lahucittassa dubbhino;",
  "atk-s0502a5:57": "Niccaṁ addhuvasīlassa, sukhabhāvo na vijjati.",
  "atk-s0502a5:58": "‘‘So karassu ānubhāvaṁ, vītivattassu sīliyaṁ;",
  "atk-s0502a5:59": "Sītavātaparittāṇaṁ, karassu kuṭavaṁ kapī’’ti. (jā. 1.4.83-84);",
  "atk-s0502a5:60_0": "Makkaṭo ‘‘ayaṁ maṁ anavaṭṭhitacittaṁ lahucittaṁ mittadubbhiṁ addhuvasīlaṁ karoti,",
  "atk-s0502a5:60_1": "idānissa mittadubbhibhāvaṁ dassessāmī’’ti kulāvakaṁ viddhaṁsetvā vippakiri. Sakuṇo",
  "atk-s0502a5:60_2": "tasmiṁ kulāvakaṁ gaṇhante eva ekena passena nikkhamitvā palāyi.",
  "atk-s0502a5:61_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā makkaṭo kuṭidūsakabhikkhu",
  "atk-s0502a5:61_1": "ahosi, siṅgilasakuṇo kassapo ahosī’’ti . Jātakaṁ samodhānetvā ‘‘evaṁ, bhikkhave,",
  "atk-s0502a5:61_2": "na idāneva, pubbepi so ovādakkhaṇe kujjhitvā kuṭiṁ dūsesi, mama puttassa kassapassa",
  "atk-s0502a5:61_3": "evarūpena bālena saddhiṁ vasanato ekakasseva nivāso seyyo’’ti vatvā imaṁ gāthamāha –",
  "atk-s0502a5:62": "61.",
  "atk-s0502a5:63": " ‘‘Carañce nādhigaccheyya, seyyaṁ sadisamattano;",
  "atk-s0502a5:64": "Ekacariyaṁ daḷhaṁ kayirā, natthi bāle sahāyatā’’ti.",
  "atk-s0502a5:65_0": "Tattha caranti iriyāpathacāraṁ aggahetvā manasācāro veditabbo, kalyāṇamittaṁ pariyesantoti",
  "atk-s0502a5:65_1": "attho. Seyyaṁ sadisamattanoti attano sīlasamādhipaññāguṇehi adhikataraṁ vā sadisaṁ",
  "atk-s0502a5:65_2": "vā na labheyya ce. Ekacariyanti etesu hi seyyaṁ labhamāno sīlādīhi vaḍḍhati, sadisaṁ",
  "atk-s0502a5:65_3": "labhamāno na parihāyati, hīnena pana saddhiṁ ekato vasanto ekato saṁbhogaparibhogaṁ",
  "atk-s0502a5:65_4": "karonto sīlādīhi parihāyati. Tena vuttaṁ – ‘‘evarūpo puggalo na sevitabbo na bhajitabbo",
  "atk-s0502a5:65_5": "na payirupāsitabbo aññatra anuddayā aññatra anukampā’’ti (pu. pa. 121; a. ni. 3.26).",
  "atk-s0502a5:65_6": "Tasmā sace kāruññaṁ paṭicca ‘‘ayaṁ maṁ nissāya sīlādīhi vaḍḍhissatī’’ti tamhā puggalā",
  "atk-s0502a5:65_7": "kiñci apaccāsīsanto taṁ saṅgaṇhituṁ sakkoti, iccetaṁ kusalaṁ . No ce sakkoti, ekacariyaṁ",
  "atk-s0502a5:65_8": "daḷhaṁ kayirā ekībhāvameva thiraṁ katvā sabbairiyāpathesu ekakova vihareyya. Kiṁ",
  "atk-s0502a5:65_9": "kāraṇā? Natthi bāle sahāyatāti sahāyatā nāma cūḷasīlaṁ majjhimasīlaṁ mahāsīlaṁ dasa",
  "atk-s0502a5:65_10": "kathāvatthūni terasa dhutaṅgaguṇā vipassanāguṇā cattāro maggā cattāri phalāni tisso",
  "atk-s0502a5:65_11": "vijjā cha abhiññā. Ayaṁ sahāyatāguṇo bālaṁ nissāya natthīti.",
  "atk-s0502a5:66": "Desanāvasāne āgantuko bhikkhu sotāpattiphalaṁ patto, aññepi bahū sotāpattiphalādīni pāpuṇiṁsu, desanā mahājanassa sātthikā ahosīti.",
  "atk-s0502a5:67": "Mahākassapattherasaddhivihārikavatthu dutiyaṁ.",
  "atk-s0502a5:68": "3. Ānandaseṭṭhivatthu",
  "atk-s0502a5:69": "Puttāmatthīti imaṁ dhammadesanaṁ satthā sāvatthiyaṁ viharanto ānandaseṭṭhiṁ ārabbha kathesi.",
  "atk-s0502a5:70_0": "Sāvatthiyaṁ kira ānandaseṭṭhi nāma cattālīsakoṭivibhavo mahāmaccharī ahosi. So anvaḍḍhamāsaṁ",
  "atk-s0502a5:70_1": "ñātake sannipātetvā puttaṁ mūlasiriṁ nāma tīsu velāsu evaṁ ovadati – ‘‘idaṁ cattālīsakoṭidhanaṁ",
  "atk-s0502a5:70_2": "‘bahū’’’ti mā saññaṁ kari, vijjamānaṁ dhanaṁ na dātabbaṁ, navaṁ dhanaṁ uppādetabbaṁ.",
  "atk-s0502a5:70_3": "Ekekampi hi kahāpaṇaṁ vayaṁ karontassa pana khīyateva. Tasmā –",
  "atk-s0502a5:71": "‘‘Añjanānaṁ khayaṁ disvā, upacikānañca ācayaṁ;",
  "atk-s0502a5:72": "Madhūnañca samāhāraṁ, paṇḍito gharamāvase’’ti.",
  "atk-s0502a5:73_0": "So aparena samayena attano pañca mahānidhiyo puttassa anācikkhitvā dhananissito maccheramalamalino",
  "atk-s0502a5:73_1": "kālaṁ katvā tasseva nagarassa ekasmiṁ dvāragāmake caṇḍālānaṁ kulasahassaṁ paṭivasati.",
  "atk-s0502a5:73_2": "Tatthekissā caṇḍāliyā kucchismiṁ paṭisandhiṁ gaṇhi. Rājā tassa kālakiriyaṁ sutvā",
  "atk-s0502a5:73_3": "puttamassa mūlasiriṁ pakkosāpetvā seṭṭhiṭṭhāne ṭhapesi. Tampi caṇḍālakulasahassaṁ",
  "atk-s0502a5:73_4": "ekatova bhatiyā kammaṁ katvā jīvamānaṁ tassa paṭisandhiggahaṇato paṭṭhāya neva bhatiṁ",
  "atk-s0502a5:73_5": "labhati, na yāpanamattato paraṁ bhattapiṇḍampi. Te ‘‘mayaṁ etarahi kammaṁ karontāpi",
  "atk-s0502a5:73_6": "piṇḍabhattampi na labhāma, amhākaṁ antare kāḷakaṇṇiyā bhavitabba’’nti dve koṭṭhāsā",
  "atk-s0502a5:73_7": "hutvā yāva tassa mātāpitaro visuṁ honti, tāva vibhajitvā ‘‘imasmiṁ kule kāḷakaṇṇī",
  "atk-s0502a5:73_8": "uppannā’’ti tassa mātaraṁ nīhariṁsu.",
  "atk-s0502a5:74_0": "Sāpi yāvassā so kucchigato, tāva yāpanamattampi kicchena labhitvā puttaṁ vijāyi.",
  "atk-s0502a5:74_1": "Tassa hatthā ca pādā ca akkhīni ca kaṇṇā ca nāsā ca mukhañca yathāṭhāne na ahesuṁ.",
  "atk-s0502a5:74_2": "So evarūpena aṅgavekallena samannāgato paṁsupisācako viya ativirūpo ahosi. Evaṁ santepi",
  "atk-s0502a5:74_3": "taṁ mātā na pariccaji. Kucchiyaṁ vasitaputtasmiñhi sineho balavā hoti. Sā taṁ kicchena",
  "atk-s0502a5:74_4": "posayamānā taṁ ādāya gatadivase kiñci alabhitvā gehe katvā sayameva gatadivase bhatiṁ",
  "atk-s0502a5:74_5": "labhati. Atha naṁ piṇḍāya caritvā jīvituṁ samatthakāle sā kapālakaṁ hatthe ṭhapetvā,",
  "atk-s0502a5:74_6": "‘‘tāta , mayaṁ taṁ nissāya mahādukkhaṁ pattā, idāni na sakkomi taṁ posetuṁ, imasmiṁ",
  "atk-s0502a5:74_7": "nagare kapaṇaddhikādīnaṁ paṭiyattabhattāni atthi, tattha bhikkhāya caritvā jīvāhī’’ti",
  "atk-s0502a5:74_8": "taṁ vissajjesi. So gharapaṭipāṭiyā caranto ānandaseṭṭhikāle nivuttaṭṭhānaṁ gantvā",
  "atk-s0502a5:74_9": "jātissaro hutvā attano gehaṁ pāvisi. Tīsu pana dvārakoṭṭhakesu na koci sallakkhesi.",
  "atk-s0502a5:74_10": "Catutthe dvārakoṭṭhake mūlasiriseṭṭhino puttakā disvā ubbiggahadayā parodiṁsu. Atha",
  "atk-s0502a5:74_11": "naṁ seṭṭhipurisā ‘‘nikkhama kāḷakaṇṇī’’ti pothetvā nīharitvā saṅkāraṭṭhāne khipiṁsu.",
  "atk-s0502a5:74_12": "Satthā ānandattherena pacchāsamaṇena piṇḍāya caranto taṁ ṭhānaṁ patto theraṁ oloketvā",
  "atk-s0502a5:74_13": "tena puṭṭho taṁ pavattiṁ ācikkhi. Thero mūlasiriṁ pakkosāpesi. Atha mahājanakāyo",
  "atk-s0502a5:74_14": "sannipati. Satthā mūlasiriṁ āmantetvā ‘‘jānāsi eta’’nti pucchitvā ‘‘na jānāmī’’ti",
  "atk-s0502a5:74_15": "vutte, ‘‘pitā te ānandaseṭṭhī’’ti vatvā asaddahantaṁ ‘‘ānandaseṭṭhi puttassa te pañca",
  "atk-s0502a5:74_16": "mahānidhiyo ācikkhāhī’’ti ācikkhāpetvā saddahāpesi. So satthāraṁ saraṇaṁ agamāsi.",
  "atk-s0502a5:74_17": "Tassa dhammaṁ desento imaṁ gāthamāha –",
  "atk-s0502a5:75": "62.",
  "atk-s0502a5:76": " ‘‘Puttā matthi dhanammatthi, iti bālo vihaññati;",
  "atk-s0502a5:77": "Attā hi attano natthi, kuto puttā kuto dhana’’nti.",
  "atk-s0502a5:78_0": "Tassattho – puttā me atthi, dhanaṁ me atthi, iti bālo puttataṇhāya ceva dhanataṇhāya",
  "atk-s0502a5:78_1": "ca haññati vihaññati dukkhayati, ‘‘puttā me nassiṁsū’’ti vihaññati, ‘‘nassantī’’ti",
  "atk-s0502a5:78_2": "vihaññati, ‘‘nassissantī’’ti vihaññati. Dhanepi eseva nayo. Iti chahākārehi vihaññati.",
  "atk-s0502a5:78_3": "‘‘Putte posessāmī’’ti rattiñca divā ca thalajalapathādīsu nānappakārato vāyamantopi",
  "atk-s0502a5:78_4": "vihaññati, ‘‘dhanaṁ uppādessāmī’’ti kasivāṇijjādīni karontopi vihaññateva. Evaṁ vihaññassa",
  "atk-s0502a5:78_5": "ca attā hi attano natthi tena vighātena dukkhitaṁ attānaṁ sukhitaṁ kātuṁ asakkontassa",
  "atk-s0502a5:78_6": "pavattiyampissa attā hi attano natthi, maraṇamañce nipannassa māraṇantikāhi vedanāhi",
  "atk-s0502a5:78_7": "aggijālāhi viya pariḍayhamānassa chijjamānesu sandhibandhanesu, bhijjamānesu aṭṭhisaṅghāṭesu",
  "atk-s0502a5:78_8": "nimīletvā paralokaṁ ummīletvā idhalokaṁ passantassāpi divase divase dvikkhattuṁ nhāpetvā",
  "atk-s0502a5:78_9": "tikkhattuṁ bhojetvā gandhamālādīhi alaṅkaritvā yāvajīvaṁ positopi sahāyabhāvena dukkhaparittāṇaṁ",
  "atk-s0502a5:78_10": "kātuṁ asamatthatāya attā hi attano natthi. Kutoputtā kuto dhanaṁ puttā vā dhanaṁ",
  "atk-s0502a5:78_11": "vā tasmiṁ samaye kimeva karissanti, ānandaseṭṭhinopi kassaci kiñci adatvā puttassatthāya",
  "atk-s0502a5:78_12": "dhanaṁ saṇṭhapetvā pubbe vā maraṇamañce nipannassa, idāni vā imaṁ dukkhaṁ pattassa",
  "atk-s0502a5:78_13": "kuto puttā kuto dhanaṁ. Puttā vā dhanaṁ vā tasmiṁ samaye kiṁ dukkhaṁ hariṁsu, kiṁ",
  "atk-s0502a5:78_14": "vā sukhaṁ uppādayiṁsūti.",
  "atk-s0502a5:79": "Desanāvasāne caturāsītiyā pāṇasahassānaṁ dhammābhisamayo ahosi. Desanā mahājanassa sātthikā ahosīti.",
  "atk-s0502a5:80": "Ānandaseṭṭhivatthu tatiyaṁ.",
  "atk-s0502a5:81": "4. Gaṇṭhibhedakacoravatthu",
  "atk-s0502a5:82": "Yo bāloti imaṁ dhammadesanaṁ satthā jetavane viharanto gaṇṭhibhedakacore ārabbha kathesi.",
  "atk-s0502a5:83_0": "Te kira dve sahāyakā dhammassavanatthāya gacchantena mahājanena saddhiṁ jetavanaṁ",
  "atk-s0502a5:83_1": "gantvā eko dhammakathaṁ assosi, eko attano gayhūpagaṁ olokesi. Tesu eko dhammaṁ suṇamāno",
  "atk-s0502a5:83_2": "sotāpattiphalaṁ pāpuṇi, itaro ekassa dussante baddhaṁ pañcamāsakamattaṁ labhi. Tassa",
  "atk-s0502a5:83_3": "taṁ gehe pākabhattaṁ jātaṁ, itarassa gehe na paccati. Atha naṁ sahāyakacoro attano",
  "atk-s0502a5:83_4": "bhariyāya saddhiṁ uppaṇḍayamāno ‘‘tvaṁ atipaṇḍitatāya attano gehe pākabhattamūlampi",
  "atk-s0502a5:83_5": "na nipphādesī’’ti āha. Itaro pana ‘‘bālabhāveneva vatāyaṁ attano paṇḍitabhāvaṁ maññatī’’ti",
  "atk-s0502a5:83_6": "taṁ pavattiṁ satthu ārocetuṁ ñātīhi saddhiṁ jetavanaṁ gantvā ārocesi. Satthā tassa",
  "atk-s0502a5:83_7": "dhammaṁ desento imaṁ gāthamāha –",
  "atk-s0502a5:84": "63.",
  "atk-s0502a5:85": " ‘‘Yo bālo maññati bālyaṁ, paṇḍito vāpi tena so;",
  "atk-s0502a5:86": "Bālo ca paṇḍitamānī, sa ve ‘bālo’ti vuccatī’’ti.",
  "atk-s0502a5:87_0": "Tattha yo bāloti yo andhabālo apaṇḍito samāno ‘‘bālo aha’’nti attano bālyaṁ bālabhāvaṁ",
  "atk-s0502a5:87_1": "maññati jānāti. Tena soti tena kāraṇena so puggalo paṇḍito vāpi hoti paṇḍitasadiso",
  "atk-s0502a5:87_2": "vā. So hi ‘‘bālo aha’’nti jānamāno aññaṁ paṇḍitaṁ upasaṅkamanto payirupāsanto tena",
  "atk-s0502a5:87_3": "paṇḍitabhāvatthāya ovadiyamāno anusāsiyamāno taṁ ovādaṁ gaṇhitvā paṇḍito vā hoti",
  "atk-s0502a5:87_4": "paṇḍitataro vā. Sa ve bāloti yo ca bālo samāno ‘‘ko añño mayā sadiso bahussuto vā",
  "atk-s0502a5:87_5": "dhammakathiko vā vinayadharo vā dhutaṅgadharo vā atthī’’ti evaṁ paṇḍitamānī hoti.",
  "atk-s0502a5:87_6": "So aññaṁ paṇḍitaṁ anupasaṅkamanto apayirupāsanto neva pariyattiṁ uggaṇhāti, na paṭipattiṁ",
  "atk-s0502a5:87_7": "pūreti, ekantabālabhāvameva pāpuṇāti. So gaṇṭhibhedakacoro viya. Tena vuttaṁ ‘‘sa",
  "atk-s0502a5:87_8": "ve ‘bālo’ti vuccatī’’ti.",
  "atk-s0502a5:88": "Desanāpariyosāne itarassa ñātakehi saddhiṁ mahājano sotāpattiphalādīni pāpuṇīti.",
  "atk-s0502a5:89": "Gaṇṭhibhedakacoravatthu catutthaṁ.",
  "atk-s0502a5:90": "5. Udāyittheravatthu",
  "atk-s0502a5:91": "Yāvajīvampi ce bāloti imaṁ dhammadesanaṁ satthā jetavane viharanto udāyittheraṁ ārabbha kathesi.",
  "atk-s0502a5:92_0": "So kira mahātheresu paṭikkantesu dhammasabhaṁ gantvā dhammāsane nisīdi. Atha naṁ",
  "atk-s0502a5:92_1": "ekadivasaṁ āgantukā bhikkhū disvā ‘‘ayaṁ bahussuto mahāthero bhavissatī’’ti maññamānā",
  "atk-s0502a5:92_2": "khandhādipaṭisaṁyuttaṁ pañhaṁ pucchitvā kiñci ajānamānaṁ ‘‘ko eso, buddhehi saddhiṁ",
  "atk-s0502a5:92_3": "ekavihāre vasamāno khandhadhātuāyatanamattampi na jānātī’’ti garahitvā taṁ pavattiṁ",
  "atk-s0502a5:92_4": "tathāgatassa ārocesuṁ. Satthā tesaṁ dhammaṁ desento imaṁ gāthamāha –",
  "atk-s0502a5:93": "64.",
  "atk-s0502a5:94": " ‘‘Yāvajīvampi ce bālo, paṇḍitaṁ payirupāsati;",
  "atk-s0502a5:95": "Na so dhammaṁ vijānāti, dabbī sūparasaṁ yathā’’ti.",
  "atk-s0502a5:96_0": "Tassattho – bālo nāmesa yāvajīvampi paṇḍitaṁ upasaṅkamanto payirupāsanto ‘‘idaṁ buddhavacanaṁ,",
  "atk-s0502a5:96_1": "ettakaṁ buddhavacana’’nti evaṁ pariyattidhammaṁ vā ‘‘ayaṁ cāro, ayaṁ vihāro, ayaṁ",
  "atk-s0502a5:96_2": "ācāro, ayaṁ gocaro, idaṁ sāvajjaṁ, idaṁ anavajjaṁ, idaṁ sevitabbaṁ, idaṁ na sevitabbaṁ,",
  "atk-s0502a5:96_3": "idaṁ paṭivijjhitabbaṁ, idaṁ sacchikātabba’’nti evaṁ paṭipattipaṭivedhadhammaṁ vā",
  "atk-s0502a5:96_4": "na jānāti. Yathā kiṁ? Dabbī sūparasaṁ yathāti. Yathā hi dabbī yāva parikkhayā nānappakārāya",
  "atk-s0502a5:96_5": "sūpavikatiyā samparivattamānāpi ‘‘idaṁ loṇikaṁ, idaṁ aloṇikaṁ, idaṁ tittakaṁ, idaṁ",
  "atk-s0502a5:96_6": "khārikaṁ, idaṁ kaṭukaṁ, idaṁ ambilaṁ, idaṁ anambilaṁ, idaṁ kasāva’’nti sūparasaṁ",
  "atk-s0502a5:96_7": "na jānāti, evameva bālo yāvajīvampi paṇḍitaṁ payirupāsamāno vuttappakāraṁ dhammaṁ na jānātīti.",
  "atk-s0502a5:97": "Desanāvasāne āgantukā bhikkhū āsavehi cittāni vimucciṁsūti.",
  "atk-s0502a5:98": "Udāyittheravatthu pañcamaṁ.",
  "atk-s0502a5:99": "6. Tiṁsamattapāveyyakabhikkhuvatthu",
  "atk-s0502a5:100": "Muhuttamapi ce viññūti imaṁ dhammadesanaṁ satthā jetavane viharanto tiṁsamatte pāveyyake bhikkhū ārabbha kathesi.",
  "atk-s0502a5:101_0": "Tesañhi bhagavā itthiṁ pariyesantānaṁ kappāsikavanasaṇḍe paṭhamaṁ dhammaṁ desesi.",
  "atk-s0502a5:101_1": "Tadā te sabbeva ehibhikkhubhāvaṁ patvā iddhimayapattacīvaradharā hutvā terasa dhutaṅgāni",
  "atk-s0502a5:101_2": "samādāya vattamānā punapi dīghassa addhuno accayena satthāraṁ upasaṅkamitvā anamataggadhammadesanaṁ",
  "atk-s0502a5:101_3": "sutvā tasmiṁyeva āsane arahattaṁ pāpuṇiṁsu. Bhikkhū ‘‘aho vatimehi bhikkhūhi khippameva",
  "atk-s0502a5:101_4": "dhammo viññāto’’ti dhammasabhāyaṁ kathaṁ samuṭṭhāpesuṁ. Satthā taṁ sutvā ‘‘na, bhikkhave,",
  "atk-s0502a5:101_5": "idāneva, pubbepi ime tiṁsamattā sahāyakā dhuttā hutvā tuṇḍilajātake (jā. 1.6.88 ādayo)",
  "atk-s0502a5:101_6": "mahātuṇḍilassa dhammadesanaṁ sutvāpi khippameva dhammaṁ viññāya pañca sīlāni samādiyiṁsu,",
  "atk-s0502a5:101_7": "te teneva upanissayena etarahi nisinnāsaneyeva arahattaṁ pattā’’ti vatvā dhammaṁ",
  "atk-s0502a5:101_8": "desento imaṁ gāthamāha –",
  "atk-s0502a5:102": "65.",
  "atk-s0502a5:103": " ‘‘Muhuttamapi ce viññū, paṇḍitaṁ payirupāsati;",
  "atk-s0502a5:104": "Khippaṁ dhammaṁ vijānāti, jivhā sūparasaṁ yathā’’ti.",
  "atk-s0502a5:105_0": "Tassattho – viññū paṇḍitapuriso muhuttamapi ce aññaṁ paṇḍitaṁ payirupāsati, so tassa",
  "atk-s0502a5:105_1": "santike uggaṇhanto paripucchanto khippameva pariyattidhammaṁ vijānāti. Tato kammaṭṭhānaṁ",
  "atk-s0502a5:105_2": "kathāpetvā paṭipattiyaṁ ghaṭento vāyamanto yathā nāma anupahatajivhāpasādo puriso",
  "atk-s0502a5:105_3": "rasavijānanatthaṁ jivhagge ṭhapetvā eva loṇikādibhedaṁ rasaṁ vijānāti, evaṁ paṇḍito",
  "atk-s0502a5:105_4": "khippameva lokuttaradhammampi vijānātīti.",
  "atk-s0502a5:106": "Desanāvasāne bahū bhikkhū arahattaṁ pāpuṇiṁsūti.",
  "atk-s0502a5:107": "Tiṁsamattapāveyyakabhikkhuvatthu chaṭṭhaṁ.",
  "atk-s0502a5:108": "7. Suppabuddhakuṭṭhivatthu",
  "atk-s0502a5:109": "Caranti bālā dummedhāti imaṁ dhammadesanaṁ satthā veḷuvane viharanto suppabuddhakuṭṭhiṁ ārabbha kathesi. Suppabuddhakuṭṭhivatthu udāne (udā. 43) āgatameva.",
  "atk-s0502a5:110_0": "Tadā hi suppabuddhakuṭṭhi parisapariyante nisinno bhagavato dhammadesanaṁ sutvā sotāpattiphalaṁ",
  "atk-s0502a5:110_1": "patvā attanā paṭiladdhaguṇaṁ satthu ārocetukāmo parisamajjhe ogāhituṁ avisahanto",
  "atk-s0502a5:110_2": "mahājanassa satthāraṁ vanditvā anugantvā nivattanakāle vihāraṁ agamāsi. Tasmiṁ khaṇe",
  "atk-s0502a5:110_3": "sakko devarājā ‘‘ayaṁ suppabuddhakuṭṭhi attano satthu sāsane paṭiladdhaguṇaṁ pākaṭaṁ",
  "atk-s0502a5:110_4": "kātukāmo’’ti ñatvā ‘‘vīmaṁsissāmi na’’nti gantvā ākāse ṭhitova etadavoca – ‘‘suppabuddha,",
  "atk-s0502a5:110_5": "tvaṁ manussadaliddo manussavarāko, ahaṁ te apariyantaṁ dhanaṁ dassāmi, ‘buddho na",
  "atk-s0502a5:110_6": "buddho, dhammo na dhammo, saṅgho na saṅgho, alaṁ me buddhena, alaṁ me dhammena, alaṁ",
  "atk-s0502a5:110_7": "me saṅghenā’ti vadehī’’ti. Atha naṁ so āha – ‘‘kosi tva’’nti? ‘‘Ahaṁ sakko’’ti. Andhabāla,",
  "atk-s0502a5:110_8": "ahirika tvaṁ mayā saddhiṁ kathetuṁ na yuttarūpo, tvaṁ maṁ ‘‘duggato daliddo kapaṇo’’ti",
  "atk-s0502a5:110_9": "vadesi, nevāhaṁ duggato, na daliddo, sukhappatto ahamasmi mahaddhano –",
  "atk-s0502a5:111": "‘‘Saddhādhanaṁ sīladhanaṁ, hirī ottappiyaṁ dhanaṁ;",
  "atk-s0502a5:112": "Sutadhanañca cāgo ca, paññā ve sattamaṁ dhanaṁ.",
  "atk-s0502a5:113": "‘‘Yassa ete dhanā atthi, itthiyā purisassa vā;",
  "atk-s0502a5:114": "‘Adaliddo’ti taṁ āhu, amoghaṁ tassa jīvita’’nti. (a. ni. 7.5-6) –",
  "atk-s0502a5:115_0": "Imāni me sattavidhaariyadhanāni santi, yesañhi imāni satta dhanāni santi, na te buddhehi",
  "atk-s0502a5:115_1": "vā paccekabuddhehi vā ‘‘daliddā’’ti vuccantīti. Sakko tassa kathaṁ sutvā taṁ antarāmagge",
  "atk-s0502a5:115_2": "ohāya satthu santikaṁ gantvā sabbaṁ taṁ vacanapaṭivacanaṁ ārocesi. Atha naṁ bhagavā",
  "atk-s0502a5:115_3": "āha – ‘‘na kho, sakka, sakkā tādisānaṁ satenapi sahassenapi suppabuddhakuṭṭhiṁ ‘buddho",
  "atk-s0502a5:115_4": "na buddho’ti vā, ‘dhammo na dhammo’ti vā, ‘saṅgho na saṅgho’ti vā kathāpetu’’nti.",
  "atk-s0502a5:115_5": "Suppabuddhopi kho kuṭṭhi satthu santikaṁ gantvā satthārā katapaṭisanthāro sammodamāno",
  "atk-s0502a5:115_6": "attanā paṭiladdhaguṇaṁ ārocetvā vuṭṭhāyāsanā pakkāmi. Atha naṁ acirapakkantaṁ gāvī",
  "atk-s0502a5:115_7": "taruṇavacchā jīvitā voropesi.",
  "atk-s0502a5:116_0": "Sā kira ekā yakkhinī pukkusātikulaputtaṁ, bāhiyaṁ dārucīriyaṁ, tambadāṭhikacoraghātakaṁ,",
  "atk-s0502a5:116_1": "suppabuddhakuṭṭhinti imesaṁ catunnaṁ janānaṁ anekasate attabhāve gāvī hutvā jīvitā",
  "atk-s0502a5:116_2": "voropesi. Te kira atīte cattāro seṭṭhiputtā hutvā ekaṁ nagarasobhiniṁ gaṇikaṁ uyyānaṁ",
  "atk-s0502a5:116_3": "netvā divasaṁ sampattiṁ anubhavitvā sāyanhasamaye evaṁ sammantayiṁsu – ‘‘imasmiṁ",
  "atk-s0502a5:116_4": "ṭhāne añño natthi, imissā amhehi dinnaṁ kahāpaṇasahassañca sabbañca pasādhanabhaṇḍaṁ",
  "atk-s0502a5:116_5": "gahetvā imaṁ māretvā gacchāmā’’ti. Sā tesaṁ kathaṁ sutvā ‘‘ime nillajjā, mayā saddhiṁ",
  "atk-s0502a5:116_6": "abhiramitvā idāni maṁ māretukāmā, jānissāmi nesaṁ kattabbayuttaka’’nti tehi māriyamānā",
  "atk-s0502a5:116_7": "‘‘ahaṁ yakkhinī hutvā yathā maṁ ete mārenti, evameva te māretuṁ samatthā bhaveyya’’nti",
  "atk-s0502a5:116_8": "patthanaṁ akāsi. Tassa nissandena ime māresi. Sambahulā bhikkhū tassa kālakiriyaṁ",
  "atk-s0502a5:116_9": "bhagavato ārocetvā ‘‘tassa kā gati, kena ca kāraṇena kuṭṭhibhāvaṁ patto’’ti pucchiṁsu.",
  "atk-s0502a5:116_10": "Satthā sotāpattiphalaṁ patvā tassa tāvatiṁsabhavane uppannabhāvañca tagarasikhipaccekabuddhaṁ",
  "atk-s0502a5:116_11": "disvā niṭṭhubhitvā apasabyaṁ katvā dīgharattaṁ niraye paccitvā vipākāvasesena idāni",
  "atk-s0502a5:116_12": "kuṭṭhibhāvappattiñca byākaritvā, ‘‘bhikkhave, ime sattā attanāva attano kaṭukavipākakammaṁ",
  "atk-s0502a5:116_13": "karontā vicarantī’’ti vatvā anusandhiṁ ghaṭetvā uttari dhammaṁ desento imaṁ gāthamāha –",
  "atk-s0502a5:117": "66.",
  "atk-s0502a5:118": " ‘‘Caranti bālā dummedhā, amitteneva attanā;",
  "atk-s0502a5:119": "Karontā pāpakaṁ kammaṁ, yaṁ hoti kaṭukapphala’’nti.",
  "atk-s0502a5:120_0": "Tattha carantīti catūhi iriyāpathehi akusalameva karontā vicaranti. Bālāti idhalokatthañca",
  "atk-s0502a5:120_1": "paralokatthañca ajānantā idha bālā nāma. Dummedhāti duppaññā. Amittenevaattanāti",
  "atk-s0502a5:120_2": "attanā amittabhūtena viya verinā hutvā. Kaṭukapphalanti tikhiṇaphalaṁ dukkhaphalanti.",
  "atk-s0502a5:121": "Desanāvasāne bahū sotāpattiphalādīni pāpuṇiṁsūti.",
  "atk-s0502a5:122": "Suppabuddhakuṭṭhivatthu sattamaṁ.",
  "atk-s0502a5:123": "8. Kassakavatthu",
  "atk-s0502a5:124": "Na taṁ kammaṁ kataṁ sādhūti imaṁ dhammadesanaṁ satthā jetavane viharanto ekaṁ kassakaṁ ārabbha kathesi.",
  "atk-s0502a5:125_0": "So kira sāvatthito avidūre ekaṁ khettaṁ kasati. Corā udakaniddhamanena nagaraṁ pavisitvā",
  "atk-s0502a5:125_1": "ekasmiṁ aḍḍhakule umaṅgaṁ bhinditvā bahuṁ hiraññasuvaṇṇaṁ gahetvā udakaniddhamaneneva",
  "atk-s0502a5:125_2": "nikkhamiṁsu. Eko coro te vañcetvā ekaṁ sahassatthavikaṁ ovaṭṭikāya katvā taṁ khettaṁ",
  "atk-s0502a5:125_3": "gantvā tehi saddhiṁ bhaṇḍaṁ bhājetvā ādāya gacchanto ovaṭṭikato patamānaṁ sahassatthavikaṁ",
  "atk-s0502a5:125_4": "na sallakkhesi. Taṁ divasaṁ satthā paccūsasamaye lokaṁ volokento taṁ kassakaṁ attano",
  "atk-s0502a5:125_5": "ñāṇajālassa antopaviṭṭhaṁ disvā ‘‘kiṁ nu kho bhavissatī’’ti upadhārayamāno idaṁ addasa",
  "atk-s0502a5:125_6": "– ‘‘ayaṁ kassako pātova kasituṁ gamissati, bhaṇḍasāmikā corānaṁ anupadaṁ gantvā ovaṭṭikato",
  "atk-s0502a5:125_7": "patamānaṁ sahassatthavikaṁ disvā etaṁ gaṇhissanti, maṁ ṭhapetvā tassa añño sakkhī",
  "atk-s0502a5:125_8": "nāma na bhavissati, sotāpattimaggassa upanissayopissa atthi, tattha mayā gantuṁ vaṭṭatī’’ti.",
  "atk-s0502a5:125_9": "Sopi kassako pātova kasituṁ gato. Satthā ānandattherena pacchāsamaṇena tattha agamāsi.",
  "atk-s0502a5:125_10": "Kassako satthāraṁ disvā gantvā bhagavantaṁ vanditvā puna kasituṁ ārabhi. Satthā tena",
  "atk-s0502a5:125_11": "saddhiṁ kiñci avatvāva sahassatthavikāya patitaṭṭhānaṁ gantvā taṁ disvā ānandattheraṁ",
  "atk-s0502a5:125_12": "āha – ‘‘passa, ānanda, āsīviso’’ti. ‘‘Passāmi, bhante, ghoraviso’’ti.",
  "atk-s0502a5:126_0": "Kassako taṁ kathaṁ sutvā ‘‘mama velāya vā avelāya vā vicaraṇaṭṭhānametaṁ, āsīviso",
  "atk-s0502a5:126_1": "kirettha atthī’’ti cintetvā satthari ettakaṁ vatvā pakkante ‘‘māressāmi na’’nti patodalaṭṭhiṁ",
  "atk-s0502a5:126_2": "ādāya gato sahassabhaṇḍikaṁ disvā ‘‘imaṁ sandhāya satthārā kathitaṁ bhavissatī’’ti",
  "atk-s0502a5:126_3": "taṁ ādāya nivatto, abyattatāya ekamante ṭhapetvā paṁsunā paṭicchādetvā puna kasituṁ",
  "atk-s0502a5:126_4": "ārabhi. Manussā ca vibhātāya rattiyā gehe corehi katakammaṁ disvā padānupadaṁ gacchantā",
  "atk-s0502a5:126_5": "taṁ khettaṁ gantvā tattha corehi bhaṇḍassa bhājitaṭṭhānaṁ disvā kassakassa padavalañjaṁ",
  "atk-s0502a5:126_6": "addasaṁsu. Te tassa padānusārena gantvā thavikāya ṭhapitaṭṭhānaṁ disvā paṁsuṁ viyūhitvā",
  "atk-s0502a5:126_7": "thavikaṁ ādāya ‘‘tvaṁ gehaṁ vilumpitvā khettaṁ kasamāno viya vicarasī’’ti tajjetvā",
  "atk-s0502a5:126_8": "pothetvā netvā rañño dassayiṁsu. Rājā taṁ pavattiṁ sutvā tassa vadhaṁ āṇāpesi. Rājapurisā",
  "atk-s0502a5:126_9": "taṁ pacchābāhaṁ bandhitvā kasāhi tāḷentā āghātanaṁ nayiṁsu. So kasāhi tāḷiyamāno",
  "atk-s0502a5:126_10": "aññaṁ kiñci avatvā ‘‘passānanda, āsīvisoti, passāmi bhagavā ghoraviso’’ti vadanto",
  "atk-s0502a5:126_11": "gacchati. Atha naṁ rājapurisā ‘‘tvaṁ satthu ceva ānandattherassa ca kathaṁ kathesi,",
  "atk-s0502a5:126_12": "kiṁ nāmeta’’nti pucchitvā – ‘‘rājānaṁ daṭṭhuṁ labhamāno kathessāmī’’ti vutte rañño",
  "atk-s0502a5:126_13": "santikaṁ netvā rañño taṁ pavattiṁ kathayiṁsu. Atha naṁ rājā ‘‘kasmā evaṁ kathesī’’ti",
  "atk-s0502a5:126_14": "pucchi. So ‘‘nāhaṁ, deva, coro’’ti vatvā kasanatthāya nikkhantakālato paṭṭhāya sabbaṁ",
  "atk-s0502a5:126_15": "taṁ pavattiṁ rañño ācikkhi. Rājā tassa kathaṁ sutvā ‘‘ayaṁ bhaṇe loke aggapuggalaṁ",
  "atk-s0502a5:126_16": "satthāraṁ sakkhiṁ apadisati, na yuttaṁ etassa dosaṁ āropetuṁ, ahamettha kattabbaṁ",
  "atk-s0502a5:126_17": "jānissāmī’’ti taṁ ādāya sāyanhasamaye satthu santikaṁ gantvā satthāraṁ pucchi – ‘‘bhagavā",
  "atk-s0502a5:126_18": "kacci tumhe ānandattherena saddhiṁ etassa kassakassa kasanaṭṭhānaṁ gatā’’ti? ‘‘Āma,",
  "atk-s0502a5:126_19": "mahārājā’’ti. ‘‘Kiṁ vo tattha diṭṭha’’nti? ‘‘Sahassatthavikā, mahārājā’’ti. ‘‘Disvā",
  "atk-s0502a5:126_20": "kiṁ avocutthā’’ti? ‘‘Idaṁ nāma, mahārājā’’ti. ‘‘Bhante, sacāyaṁ puriso tumhādisaṁ",
  "atk-s0502a5:126_21": "apadisaṁ nākarissa, na jīvitaṁ alabhissa, tumhehi pana kathitakathaṁ kathetvā tena",
  "atk-s0502a5:126_22": "jīvitaṁ laddha’’nti. Taṁ sutvā satthā ‘‘āma, mahārāja, ahampi ettakameva vatvā gato,",
  "atk-s0502a5:126_23": "paṇḍitena nāma yaṁ kammaṁ katvā pacchānutappaṁ hoti, taṁ na kattabba’’nti vatvā anusandhiṁ",
  "atk-s0502a5:126_24": "ghaṭetvā dhammaṁ desento imaṁ gāthamāha –",
  "atk-s0502a5:127": "67.",
  "atk-s0502a5:128": " ‘‘Na taṁ kammaṁ kataṁ sādhu, yaṁ katvā anutappati;",
  "atk-s0502a5:129": "Yassa assumukho rodaṁ, vipākaṁ paṭisevatī’’ti.",
  "atk-s0502a5:130_0": "Tattha na taṁ kammanti yaṁ nirayādīsu nibbattanasamatthaṁ dukkhudrayaṁ kammaṁ katvā",
  "atk-s0502a5:130_1": "anussaranto anussaritānussaritakkhaṇe anutappati anusocati, taṁ kataṁ na sādhu na",
  "atk-s0502a5:130_2": "sundaraṁ niratthakaṁ. Yassa assumukhoti yassa assūhi tintamukho rodanto vipākaṁ anubhotīti.",
  "atk-s0502a5:131": "Desanāvasāne kassako upāsako sotāpattiphalaṁ patto, sampattabhikkhūpi sotāpattiphalādīni pāpuṇiṁsūti.",
  "atk-s0502a5:132": "Kassakavatthu aṭṭhamaṁ.",
  "atk-s0502a5:133": "9. Sumanamālākāravatthu",
  "atk-s0502a5:134": "Tañca kammaṁ kataṁ sādhūti imaṁ dhammadesanaṁ satthā veḷuvane viharanto sumanaṁ nāma mālākāraṁ ārabbha kathesi.",
  "atk-s0502a5:135_0": "So kira devasikaṁ bimbisārarājānaṁ pātova aṭṭhahi sumanapupphanāḷīhi upaṭṭhahanto",
  "atk-s0502a5:135_1": "aṭṭha kahāpaṇe labhati. Athekadivasaṁ tasmiṁ pupphāni gahetvā nagaraṁ paviṭṭhamatte",
  "atk-s0502a5:135_2": "bhagavā mahābhikkhusaṅghaparivuto chabbaṇṇaraṁsiyo vissajjetvā mahatā buddhānubhāvena",
  "atk-s0502a5:135_3": "mahatiyā buddhalīḷāya nagaraṁ piṇḍāya pāvisi. Bhagavā hi ekadā chabbaṇṇaraṁsiyo cīvarena",
  "atk-s0502a5:135_4": "paṭicchādetvā aññataro piṇḍapātiko viya carati tiṁsayojanamaggaṁ aṅgulimālassa paccuggamanaṁ",
  "atk-s0502a5:135_5": "gacchanto viya, ekadā chabbaṇṇaraṁsiyo vissajjetvā kapilavatthuppavesanādīsu viya.",
  "atk-s0502a5:135_6": "Tasmimpi divase sarīrato chabbaṇṇaraṁsiyo vissajjento mahantena buddhānubhāvena mahatiyā",
  "atk-s0502a5:135_7": "buddhalīḷāya rājagahaṁ pāvisi. Mālākāro bhagavato ratanagghiyasadisaṁ attabhāvaṁ",
  "atk-s0502a5:135_8": "disvā dvattiṁsamahāpurisalakkhaṇaasītānubyañjanasarīrasobhaggaṁ oloketvā pasannacitto",
  "atk-s0502a5:135_9": "‘‘kiṁ nu kho satthu adhikāraṁ karomī’’ti cintetvā aññaṁ apassanto ‘‘imehi pupphehi",
  "atk-s0502a5:135_10": "bhagavantaṁ pūjessāmī’’ti cintetvā puna cintesi – ‘‘imāni rañño nibaddhaṁ upaṭṭhānapupphāni,",
  "atk-s0502a5:135_11": "rājā imāni alabhanto maṁ bandhāpeyya vā ghātāpeyya vā raṭṭhato vā pabbājeyya, kiṁ",
  "atk-s0502a5:135_12": "nu kho karomī’’ti? Athassa etadahosi ‘‘rājā maṁ ghātetu vā bandhāpetu vā raṭṭhato",
  "atk-s0502a5:135_13": "pabbājetu vā, so hi mayhaṁ dadamānopi imasmiṁ attabhāve jīvitamattaṁ dhanaṁ dadeyya,",
  "atk-s0502a5:135_14": "satthupūjā pana me anekāsu kappakoṭīsu alaṁ hitāya ceva sukhāya cā’’ti attano jīvitaṁ",
  "atk-s0502a5:135_15": "tathāgatassa pariccaji.",
  "atk-s0502a5:136_0": "So ‘‘yāva me pasannaṁ cittaṁ na patikuṭati, taṁ tāvadeva pūjaṁ karissāmī’’ti haṭṭhatuṭṭho",
  "atk-s0502a5:136_1": "udaggudaggo satthāraṁ pūjesi. Kathaṁ? Paṭhamaṁ tāva dveva pupphamuṭṭhiyo tathāgatassa",
  "atk-s0502a5:136_2": "upari khipi, tā uparimatthake vitānaṁ hutvā aṭṭhaṁsu. Aparā dve muṭṭhiyo khipi, tā",
  "atk-s0502a5:136_3": "dakkhiṇahatthapassena mālāpaṭacchannena otaritvā aṭṭhaṁsu. Aparā dve muṭṭhiyo khipi,",
  "atk-s0502a5:136_4": "tā piṭṭhipassena otaritvā tatheva aṭṭhaṁsu. Aparā dve muṭṭhiyo khipi, tā vāmahatthapassena",
  "atk-s0502a5:136_5": "otaritvā tatheva aṭṭhaṁsu. Evaṁ aṭṭha nāḷiyo aṭṭha muṭṭhiyo hutvā catūsu ṭhānesu",
  "atk-s0502a5:136_6": "tathāgataṁ parikkhipiṁsu. Purato gamanadvāramattameva ahosi. Pupphānaṁ vaṇṭāni anto",
  "atk-s0502a5:136_7": "ahesuṁ, pattāni bahimukhāni. Bhagavā rajatapattaparikkhitto viya hutvā pāyāsi. Pupphāni",
  "atk-s0502a5:136_8": "acittakānipi sacittakaṁ nissāya sacittakāni viya abhijjitvā apatitvā satthārā saddhiṁyeva",
  "atk-s0502a5:136_9": "gacchanti, ṭhitaṭhitaṭṭhāne tiṭṭhanti. Satthu sarīrato satasahassavijjulatā viya",
  "atk-s0502a5:136_10": "raṁsiyo nikkhamiṁsu. Purato ca pacchato ca dakkhiṇato ca vāmato ca sīsamatthakato",
  "atk-s0502a5:136_11": "ca nirantaraṁ nikkhantaraṁsīsu ekāpi sammukhasammukhaṭṭhāneneva apalāyitvā sabbāpi",
  "atk-s0502a5:136_12": "satthāraṁ tikkhattuṁ padakkhiṇaṁ katvā taruṇatālakkhandhappamāṇā hutvā purato eva",
  "atk-s0502a5:136_13": "dhāvanti. Sakalanagaraṁ saṅkhubhi. Antonagare nava koṭiyo, bahinagare nava koṭiyoti",
  "atk-s0502a5:136_14": "aṭṭhārasasu koṭīsu ekopi puriso vā itthī vā bhikkhaṁ gahetvā anikkhanto nāma natthi.",
  "atk-s0502a5:136_15": "Mahājano sīhanādaṁ nadanto celukkhepasahassāni karonto satthu puratova gacchati.",
  "atk-s0502a5:136_16": "Satthāpi mālākārassa guṇaṁ pākaṭaṁ kātuṁ tigāvutappamāṇe nagare bhericaraṇamaggeneva",
  "atk-s0502a5:136_17": "acari. Mālākārassa sakalasarīraṁ pañcavaṇṇāya pītiyā paripūri.",
  "atk-s0502a5:137_0": "So thokaññeva tathāgatena saddhiṁ caritvā manosilārase nimuggo viya buddharasmīnaṁ",
  "atk-s0502a5:137_1": "anto paviṭṭho satthāraṁ thometvā vanditvā tucchapacchimeva gahetvā gehaṁ agamāsi.",
  "atk-s0502a5:137_2": "Atha naṁ bhariyā pucchi ‘‘kahaṁ pupphānī’’ti? ‘‘Satthā me pūjito’’ti. ‘‘Rañño dāni",
  "atk-s0502a5:137_3": "kiṁ karissasī’’ti? ‘‘Rājā maṁ ghātetu vā raṭṭhato vā nīharatu, ahaṁ jīvitaṁ pariccajitvā",
  "atk-s0502a5:137_4": "satthāraṁ pūjesiṁ, sabbapupphāni aṭṭha muṭṭhiyova ahesuṁ, evarūpā nāma pūjā jātā.",
  "atk-s0502a5:137_5": "Mahājano ukkuṭṭhisahassāni karonto satthārā saddhiṁ carati, yo esa mahājanassa ukkuṭṭhisaddo,",
  "atk-s0502a5:137_6": "tasmiṁ ṭhāne eso’’ti. Athassa bhariyā andhabālatāya evarūpe pāṭihāriye pasādaṁ nāma",
  "atk-s0502a5:137_7": "ajanetvā taṁ akkositvā paribhāsitvā ‘‘rājāno nāma caṇḍā, sakiṁ kuddhā hatthapādādicchedanena",
  "atk-s0502a5:137_8": "bahumpi anatthaṁ karonti, tayā katakammena mayhampi anattho siyā’’ti putte ādāya",
  "atk-s0502a5:137_9": "rājakulaṁ gantvā raññā pakkositvā ‘‘kiṁ eta’’nti pucchitā āha – ‘‘mama sāmiko tumhākaṁ",
  "atk-s0502a5:137_10": "upaṭṭhānapupphehi satthāraṁ pūjetvā tucchahattho gharaṁ āgantvā ‘kahaṁ pupphānī’ti",
  "atk-s0502a5:137_11": "mayā puṭṭho idaṁ nāma vadesi, ahaṁ taṁ paribhāsitvā ‘rājāno nāma caṇḍā, sakiṁ kuddhā",
  "atk-s0502a5:137_12": "hatthapādādicchedanena bahumpi anatthaṁ karonti, tayā katakammena mayhampi anattho",
  "atk-s0502a5:137_13": "siyā’ti taṁ chaḍḍetvā idhāgatā, tena kataṁ kammaṁ sukataṁ vā hotu, dukkaṭaṁ vā, tassevetaṁ,",
  "atk-s0502a5:137_14": "mayā tassa chaḍḍitabhāvaṁ jānāhi, devā’’ti. Rājā paṭhamadassaneneva sotāpattiphalaṁ",
  "atk-s0502a5:137_15": "patto saddho pasanno ariyasāvako cintesi – ‘‘aho ayaṁ itthī andhabālā, evarūpe guṇe",
  "atk-s0502a5:137_16": "pasādaṁ na uppādesī’’ti. So kuddho viya hutvā, ‘‘amma, kiṁ vadesi, mayhaṁ upaṭṭhānapupphehi",
  "atk-s0502a5:137_17": "tena pūjā katā’’ti? ‘‘Āma, devā’’ti. ‘‘Bhaddakaṁ te kataṁ taṁ chaḍḍentiyā, mama pupphehi",
  "atk-s0502a5:137_18": "pūjākārassa ahaṁ kattabbayuttakaṁ jānissāmī’’ti taṁ uyyojetvā vegena satthu santikaṁ",
  "atk-s0502a5:137_19": "gantvā vanditvā satthārā saddhiṁyeva vicari.",
  "atk-s0502a5:138_0": "Satthā rañño cittappasādaṁ ñatvā bhericaraṇavīthiyā nagaraṁ caritvā rañño gharadvāraṁ",
  "atk-s0502a5:138_1": "agamāsi. Rājā pattaṁ gahetvā satthāraṁ gehaṁ pavesetukāmo ahosi. Satthā pana rājaṅgaṇeyeva",
  "atk-s0502a5:138_2": "nisīdanākāraṁ dassesi . Rājā taṁ ñatvā ‘‘sīghaṁ maṇḍapaṁ karothā’’ti taṅkhaṇaññeva",
  "atk-s0502a5:138_3": "maṇḍapaṁ kārāpesi. Nisīdi satthā saddhiṁ bhikkhusaṅghena. Kasmā pana satthā rājagehaṁ na pāvisi?",
  "atk-s0502a5:139_0": "Evaṁ kirassa ahosi – ‘‘sacāhaṁ anto pavisitvā nisīdeyyaṁ, mahājano maṁ daṭṭhuṁ na",
  "atk-s0502a5:139_1": "labheyya, mālākārassa guṇo pākaṭo na bhaveyya, rājaṅgaṇe pana maṁ nisinnaṁ mahājano",
  "atk-s0502a5:139_2": "daṭṭhuṁ labhissati, mālākārassa guṇo pākaṭo bhavissatī’’ti. Guṇavantānañhi guṇaṁ",
  "atk-s0502a5:139_3": "buddhā eva pākaṭaṁ kātuṁ sakkonti, avasesajano guṇavantānaṁ guṇaṁ kathento maccharāyati.",
  "atk-s0502a5:139_4": "Cattāro pupphapaṭā catuddisaṁ aṭṭhaṁsu. Mahājano satthāraṁ parivāresi. Rājā buddhappamukhaṁ",
  "atk-s0502a5:139_5": "bhikkhusaṅghaṁ paṇītenāhārena parivisi. Satthā bhattakiccāvasāne anumodanaṁ katvā",
  "atk-s0502a5:139_6": "purimanayeneva catūhi pupphapaṭehi parikkhitto sīhanādaṁ nadanto mahājanena parivuto",
  "atk-s0502a5:139_7": "vihāraṁ agamāsi. Rājā satthāraṁ anugantvā nivatto mālākāraṁ pakkosāpetvā ‘‘mama āharitapupphehi",
  "atk-s0502a5:139_8": "kinti katvā satthāraṁ pūjesī’’ti pucchi. Mālākāro ‘‘rājā maṁ ghātetu vā raṭṭhato",
  "atk-s0502a5:139_9": "vā pabbājetūti jīvitaṁ pariccajitvā pūjesiṁ devā’’ti āha. Rājā ‘‘tvaṁ mahāpuriso",
  "atk-s0502a5:139_10": "nāmā’’ti vatvā aṭṭha hatthī ca asse ca dāse ca dāsiyo ca mahāpasādhanāni ca aṭṭha",
  "atk-s0502a5:139_11": "kahāpaṇasahassāni ca rājakulato nīharitvā sabbālaṅkārappaṭimaṇḍitā aṭṭha nāriyo ca",
  "atk-s0502a5:139_12": "aṭṭha gāmavare cāti idaṁ sabbaṭṭhakaṁ nāma dānaṁ adāsi.",
  "atk-s0502a5:140_0": "Ānandatthero cintesi – ‘‘ajja pātova paṭṭhāya sīhanādasahassāni ceva celukkhepasahassāni",
  "atk-s0502a5:140_1": "ca pavattanti, ko nu kho mālākārassa vipāko’’ti? So satthāraṁ pucchi. Atha naṁ satthā",
  "atk-s0502a5:140_2": "āha – ‘‘ānanda, iminā mālākārena appamattakaṁ kammaṁ kata’’nti mā sallakkhesi, ayañhi",
  "atk-s0502a5:140_3": "mayhaṁ jīvitaṁ pariccajitvā pūjaṁ akāsi. So evaṁ mayi cittaṁ pasādetvā –",
  "atk-s0502a5:141": "‘‘Kappānaṁ satasahassaṁ, duggatiṁ na gamissati;",
  "atk-s0502a5:142": "Ṭhatvā devamanussesu, phalaṁ etassa kammuno;",
  "atk-s0502a5:143": "Pacchā paccekasambuddho, sumano nāma bhavissatī’’ti. –",
  "atk-s0502a5:144_0": "Āha. Satthu pana vihāraṁ gantvā gandhakuṭipavisanakāle tāni pupphāni dvārakoṭṭhake",
  "atk-s0502a5:144_1": "patiṁsu. Sāyanhasamaye bhikkhū dhammasabhāyaṁ kathaṁ samuṭṭhāpesuṁ – ‘‘aho acchariyaṁ",
  "atk-s0502a5:144_2": "mālākārassa kammaṁ, dharamānakabuddhassa jīvitaṁ pariccajitvā pupphapūjaṁ katvā taṅkhaṇaññeva",
  "atk-s0502a5:144_3": "sabbaṭṭhakaṁ nāma labhatī’’ti. Satthā gandhakuṭito nikkhamitvā tiṇṇaṁ gamanānaṁ aññatarena",
  "atk-s0502a5:144_4": "gamanena dhammasabhaṁ gantvā buddhāsane nisīditvā ‘‘kāya nuttha, bhikkhave, etarahi",
  "atk-s0502a5:144_5": "kathāya sannisinnā’’ti pucchitvā ‘‘imāya nāmā’’ti vutte, ‘‘āma, bhikkhave, yassa",
  "atk-s0502a5:144_6": "kammassa katattā pacchānutappaṁ na hoti, anussaritānussaritakkhaṇe somanassameva",
  "atk-s0502a5:144_7": "uppajjati, evarūpaṁ kammaṁ kattabbamevā’’ti anusandhiṁ ghaṭetvā dhammaṁ desento imaṁ gāthamāha –",
  "atk-s0502a5:145": "68.",
  "atk-s0502a5:146": " ‘‘Tañca kammaṁ kataṁ sādhu, yaṁ katvā nānutappati;",
  "atk-s0502a5:147": "Yassa patīto sumano, vipākaṁ paṭisevatī’’ti.",
  "atk-s0502a5:148_0": "Tattha yaṁ katvāti yaṁ devamanussasampattīnañceva nibbānasampattiyā ca nibbattanasamatthaṁ",
  "atk-s0502a5:148_1": "sukhudrayaṁ kammaṁ katvā nānutappati, atha kho diṭṭhadhammeyeva anussaritānussaritakkhaṇeyeva",
  "atk-s0502a5:148_2": "pītivegena patīto somanassavegena ca sumano hutvā āyatiṁ pītisomanassajāto hutvā",
  "atk-s0502a5:148_3": "vipākaṁ paṭisevati, taṁ kammaṁ kataṁ sādhu bhaddakanti.",
  "atk-s0502a5:149": "Desanāvasāne caturāsītiyā pāṇasahassānaṁ dhammābhisamayo ahosīti.",
  "atk-s0502a5:150": "Sumanamālākāravatthu navamaṁ.",
  "atk-s0502a5:151": "10. Uppalavaṇṇattherīvatthu",
  "atk-s0502a5:152": "Madhuvāmaññatīti imaṁ dhammadesanaṁ satthā jetavane viharanto uppalavaṇṇattheriṁ ārabbha kathesi.",
  "atk-s0502a5:153_0": "Sā kira padumuttarabuddhassa pādamūle patthanaṁ paṭṭhapetvā kappasatasahassaṁ puññāni",
  "atk-s0502a5:153_1": "kurumānā devesu ca manussesu ca saṁsarantī imasmiṁ buddhuppāde devalokato cavitvā",
  "atk-s0502a5:153_2": "sāvatthiyaṁ seṭṭhikule paṭisandhiṁ gaṇhi. Nīluppalagabbhasamānavaṇṇatāya cassā uppalavaṇṇātveva",
  "atk-s0502a5:153_3": "nāmaṁ akaṁsu. Athassā vayappattakāle sakalajambudīpe rājāno ca seṭṭhino ca seṭṭhissa",
  "atk-s0502a5:153_4": "santikaṁ sāsanaṁ pahiṇiṁsu – ‘‘dhītaraṁ amhākaṁ detū’’ti . Apahiṇanto nāma nāhosi.",
  "atk-s0502a5:153_5": "Tato seṭṭhi cintesi – ‘‘ahaṁ sabbesaṁ manaṁ gahetuṁ na sakkhissāmi, upāyaṁ panekaṁ",
  "atk-s0502a5:153_6": "karissāmī’’ti dhītaraṁ pakkosāpetvā, ‘‘amma, pabbajituṁ sakkhissasī’’ti āha. Tassā",
  "atk-s0502a5:153_7": "pacchimabhavikattā taṁ vacanaṁ sīse āsittaṁ satapākatelaṁ viya ahosi. Tasmā pitaraṁ",
  "atk-s0502a5:153_8": "‘‘pabbajissāmi, tātā’’ti āha. So tassā mahantaṁ sakkāraṁ katvā bhikkhunīupassayaṁ",
  "atk-s0502a5:153_9": "netvā pabbājesi . Tassā acirapabbajitāya eva uposathāgāre kālavāro pāpuṇi. Sā dīpaṁ",
  "atk-s0502a5:153_10": "jāletvā uposathāgāraṁ sammajjitvā dīpasikhāya nimittaṁ gaṇhitvā ṭhitāva punappunaṁ",
  "atk-s0502a5:153_11": "olokayamānā tejokasiṇārammaṇaṁ jhānaṁ nibbattetvā tameva pādakaṁ katvā arahattaṁ",
  "atk-s0502a5:153_12": "pāpuṇi saddhiṁ paṭisambhidāhi ceva abhiññāhi ca.",
  "atk-s0502a5:154_0": "Sā aparena samayena janapadacārikaṁ caritvā paccāgantvā andhavanaṁ pāvisi. Tadā bhikkhunīnaṁ",
  "atk-s0502a5:154_1": "araññavāso appaṭikkhitto hoti. Athassā tattha kuṭikaṁ katvā mañcakaṁ paññāpetvā sāṇiyā",
  "atk-s0502a5:154_2": "parikkhipiṁsu. Sā sāvatthiyaṁ piṇḍāya pavisitvā nikkhami. Mātulaputto panassā nandamāṇavo",
  "atk-s0502a5:154_3": "nāma gihikālato paṭṭhāya paṭibaddhacitto. So tassā āgatabhāvaṁ sutvā theriyā āgamanato",
  "atk-s0502a5:154_4": "puretarameva andhavanaṁ gantvā taṁ kuṭikaṁ pavisitvā heṭṭhāmañcake nilīno theriyā",
  "atk-s0502a5:154_5": "āgantvā kuṭikaṁ pavisitvā dvāraṁ pidhāya mañcake nisinnamattāya bahi ātapato āgatattā",
  "atk-s0502a5:154_6": "cakkhupathe andhakāre avigateyeva heṭṭhāmañcakato nikkhamitvā mañcakaṁ abhiruyha",
  "atk-s0502a5:154_7": "‘‘mā nassi bāla, mā nassi bālā’’ti theriyā vāriyamānoyeva abhibhavitvā attanā patthitakammaṁ",
  "atk-s0502a5:154_8": "katvā pāyāsi. Athassa aguṇaṁ dhāretuṁ asakkontī viya mahāpathavī dvedhā bhijji. So",
  "atk-s0502a5:154_9": "pathaviṁ paviṭṭho gantvā mahāavīcimhi eva nibbatti. Therīpi tamatthaṁ bhikkhunīnaṁ",
  "atk-s0502a5:154_10": "ārocesi. Bhikkhuniyo bhikkhūnaṁ etamatthaṁ ārocesuṁ. Bhikkhū bhagavato ārocayiṁsu.",
  "atk-s0502a5:154_11": "Taṁ sutvā satthā bhikkhū āmantetvā, ‘‘bhikkhave, bhikkhubhikkhūnī upāsakaupāsikāsu",
  "atk-s0502a5:154_12": "yo koci bālo pāpakammaṁ karonto madhusakkharādīsu kiñci deva madhurarasaṁ khādamāno",
  "atk-s0502a5:154_13": "puriso viya tuṭṭhahaṭṭho udaggudaggo viya karotī’’ti anusandhiṁ ghaṭetvā dhammaṁ",
  "atk-s0502a5:154_14": "desento imaṁ gāthamāha –",
  "atk-s0502a5:155": "69.",
  "atk-s0502a5:156": " ‘‘Madhuvā maññati bālo, yāva pāpaṁ na paccati;",
  "atk-s0502a5:157": "Yadā ca paccati pāpaṁ, bālo dukkhaṁ nigacchatī’’ti.",
  "atk-s0502a5:158_0": "Tattha madhuvāti bālassa hi pāpaṁ akusalakammaṁ karontassa taṁ kammaṁ madhu viya",
  "atk-s0502a5:158_1": "madhurarasaṁ viya iṭṭhaṁ kantaṁ manāpaṁ viya upaṭṭhāti. Iti naṁ so madhuṁva maññati.",
  "atk-s0502a5:158_2": "Yāvāti yattakaṁ kālaṁ. Pāpaṁ na paccatīti diṭṭhadhamme vā samparāye vā vipākaṁ na",
  "atk-s0502a5:158_3": "deti, tāva naṁ evaṁ maññati. Yadā cāti yadā panassa diṭṭhadhamme vā vividhā kammakāraṇā",
  "atk-s0502a5:158_4": "kayiramānassa, samparāye vā nirayādīsu mahādukkhaṁ anubhavantassa taṁ pāpaṁ paccati,",
  "atk-s0502a5:158_5": "atha so bālo dukkhaṁ nigacchati vindati paṭilabhatīti.",
  "atk-s0502a5:159": "Desanāvasāne bahū sotāpattiphalādīni pāpuṇiṁsu.",
  "atk-s0502a5:160_0": "Aparena pana samayena dhammasabhāyaṁ mahājano kathaṁ samuṭṭhāpesi ‘‘khīṇāsavāpi maññe",
  "atk-s0502a5:160_1": "kāmasukhaṁ sādiyanti, kāmaṁ sevanti, kiṁ na sevissanti, na hi ete koḷāparukkhā, na",
  "atk-s0502a5:160_2": "ca vammikā allamaṁsasarīrāva, tasmā etepi kāmasukhaṁ sādiyanti, kāmaṁ sevantī’’ti.",
  "atk-s0502a5:160_3": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0502a5:160_4": "‘‘imāya nāmā’’ti vutte, ‘‘na, bhikkhave, khīṇāsavā kāmasukhaṁ sādiyanti, na kāmaṁ",
  "atk-s0502a5:160_5": "sevanti. Yathā hi padumapatte patitaṁ udakabindu, na vilimpati, na saṇṭhāti, vinivattetvā",
  "atk-s0502a5:160_6": "patateva, yathā ca āragge sāsapo na vilimpati, na saṇṭhāti, vinivattetvā patateva,",
  "atk-s0502a5:160_7": "evaṁ khīṇāsavassa citte duvidhopi kāmo na vilimpati, na saṇṭhātī’’ti anusandhiṁ ghaṭetvā",
  "atk-s0502a5:160_8": "dhammaṁ desento imaṁ brāhmaṇavagge gāthamāha –",
  "atk-s0502a5:161": "‘‘Vāri pokkharapatteva, āraggeriva sāsapo;",
  "atk-s0502a5:162": "Yo na limpati kāmesu, tamahaṁ brūmi brāhmaṇa’’nti. (dha. pa. 401);",
  "atk-s0502a5:163_0": "Imissā attho brāhmaṇavaggeyeva āvi bhavissati. Satthā pana rājānaṁ pasenadikosalaṁ",
  "atk-s0502a5:163_1": "pakkosāpetvā, ‘‘mahārāja, imasmiṁ sāsane yatheva kulaputtā, evaṁ kuladhītaropi mahantaṁ",
  "atk-s0502a5:163_2": "ñātigaṇañca bhogakkhandhañca pahāya pabbajitvā araññe viharanti. Tā evaṁ viharamānā",
  "atk-s0502a5:163_3": "rāgarattā pāpapuggalā omānātimānavasena viheṭhentipi, brahmacariyantarāyampi pāpenti,",
  "atk-s0502a5:163_4": "tasmā bhikkhunisaṅghassa antonagare vasanaṭṭhānaṁ kātuṁ vaṭṭatī’’ti. Rājā ‘‘sādhū’’ti",
  "atk-s0502a5:163_5": "sampaṭicchitvā nagarassa ekapasse bhikkhunisaṅghassa vasanaṭṭhānaṁ kārāpesi. Tato",
  "atk-s0502a5:163_6": "paṭṭhāya bhikkhuniyo antogāmeyeva vasantīti.",
  "atk-s0502a5:164": "Uppalavaṇṇattherīvatthu dasamaṁ.",
  "atk-s0502a5:165": "11. Jambukattheravatthu",
  "atk-s0502a5:166": "Māse māseti imaṁ dhammadesanaṁ satthā veḷuvane viharanto jambukaṁ ājīvakaṁ ārabbha kathesi.",
  "atk-s0502a5:167_0": "Atīte kira kassapasammāsambuddhakāle gāmavāsī eko kuṭumbiko ekassa therassa vihāraṁ",
  "atk-s0502a5:167_1": "katvā taṁ tattha viharantaṁ catūhi paccayehi upaṭṭhahi. Thero tassa gehe nibaddhaṁ",
  "atk-s0502a5:167_2": "bhuñjati. Atheko khīṇāsavo bhikkhu divā piṇḍāya caranto tassa gehadvāraṁ pāpuṇi.",
  "atk-s0502a5:167_3": "Kuṭumbiko taṁ disvā tassa iriyāpathe pasanno gehaṁ pavesetvā sakkaccaṁ paṇītena bhojanena",
  "atk-s0502a5:167_4": "parivisitvā, ‘‘bhante, imaṁ sāṭakaṁ rajitvā nivāseyyāthā’’ti mahantaṁ sāṭakaṁ datvā,",
  "atk-s0502a5:167_5": "‘‘bhante, kesā vo dīghā, tumhākaṁ kesoropanatthāya nhāpitaṁ ānessāmi, sayanatthāya",
  "atk-s0502a5:167_6": "ca vo mañcakaṁ gāhāpetvā āgamissāmī’’ti āha. Nibaddhaṁ gehe bhuñjanto kulūpako bhikkhu",
  "atk-s0502a5:167_7": "taṁ tassa sakkāraṁ disvā cittaṁ pasādetuṁ nāsakkhi, ‘‘ayaṁ taṁ muhuttaṁ diṭṭhakassa",
  "atk-s0502a5:167_8": "evarūpaṁ sakkāraṁ karoti, nibaddhaṁ gehe bhuñjantassa pana mayhaṁ na karotī’’ti cintetvā",
  "atk-s0502a5:167_9": "vihāraṁ agamāsi. Itaropi teneva saddhiṁ gantvā kuṭumbikena dinnasāṭakaṁ rajitvā nivāsesi.",
  "atk-s0502a5:167_10": "Kuṭambikopi nhāpitaṁ ādāya gantvā therassa kese ohārāpetvā mañcakaṁ attharāpetvā,",
  "atk-s0502a5:167_11": "‘‘bhante, imasmiṁyeva mañcake sayathā’’ti vatvā dvepi there svātanāya nimantetvā pakkāmi.",
  "atk-s0502a5:168_0": "Nevāsiko tassa taṁ sakkāraṁ kayiramānaṁ adhivāsetuṁ nāsakkhi. Athassa so sāyaṁ therassa",
  "atk-s0502a5:168_1": "nipannaṭṭhānaṁ gantvā catūhākārehi theraṁ akkosi, ‘‘āvuso, āgantuka kuṭumbikassa",
  "atk-s0502a5:168_2": "te gehe bhattaṁ bhuñjanato varataraṁ mīḷhaṁ khādituṁ, kuṭumbikena ānītanhāpitena",
  "atk-s0502a5:168_3": "kesohārāpanato varataraṁ tālaṭṭhikena kese luñcāpetuṁ. Kuṭumbikena dinnasāṭakanivāsanato",
  "atk-s0502a5:168_4": "varataraṁ naggena vicarituṁ, kuṭumbikena ābhatamañcake nipajjanato varataraṁ bhūmiyaṁ",
  "atk-s0502a5:168_5": "nipajjitu’’nti. Theropi ‘‘mā esa bālo maṁ nissāya nassī’’ti nimantanaṁ anādiyitvā",
  "atk-s0502a5:168_6": "pātova uṭṭhāya yathāsukhaṁ agamāsi . Nevāsikopi pātova vihāre kattabbavattaṁ katvā",
  "atk-s0502a5:168_7": "bhikkhācāravelāya ‘‘idānipi āgantuko niddāyati, ghaṇḍikasaddena pabujjheyyā’’ti saññāya",
  "atk-s0502a5:168_8": "nakhapiṭṭheneva ghaṇḍiṁ paharitvā gāmaṁ piṇḍāya pāvisi. Kuṭumbikopi sakkāraṁ katvā",
  "atk-s0502a5:168_9": "therānaṁ āgamanamaggaṁ olokento nevāsikaṁ disvā, ‘‘bhante, thero kuhi’’nti pucchi.",
  "atk-s0502a5:168_10": "Atha naṁ nevāsiko ‘‘mā, āvuso, kiñci avaca, tuyhaṁ kulūpako hiyyo, tava nikkhantavelāya",
  "atk-s0502a5:168_11": "ovarakaṁ pavisitvā niddaṁ okkanto pātova uṭṭhāya mama vihārasammajjanasaddampi pānīyaghaṭaparibhojanīyaghaṭesu",
  "atk-s0502a5:168_12": "udakasiñcanasaddampi ghaṇḍikasaddampi karontassa na jānātī’’ti āha. Kuṭumbiko cintesi",
  "atk-s0502a5:168_13": "– ‘‘tādisāya iriyāpathasampattiyā samannāgatassa me ayyassa yāva imamhā kālā niddāyanaṁ",
  "atk-s0502a5:168_14": "nāma natthi, maṁ pana tassa sakkāraṁ karontaṁ disvā addhā iminā bhadantena kiñci",
  "atk-s0502a5:168_15": "vuttaṁ bhavissatī’’ti. So attano paṇḍitabhāvena taṁ sakkaccaṁ bhojetvā tassa pattaṁ",
  "atk-s0502a5:168_16": "sādhukaṁ dhovitvā nānaggarasabhojanassa pūretvā, ‘‘bhante, sace me ayyaṁ passeyyātha,",
  "atk-s0502a5:168_17": "imamassa piṇḍapātaṁ dadeyyāthā’’ti āha.",
  "atk-s0502a5:169_0": "Itaro taṁ gahetvāva cintesi – ‘‘sace so evarūpaṁ piṇḍapātaṁ bhuñjissati, imasmiṁyeva",
  "atk-s0502a5:169_1": "ṭhāne paluddho bhavissatī’’ti antarāmagge taṁ piṇḍapātaṁ chaḍḍetvā therassa vasanaṭṭhānaṁ",
  "atk-s0502a5:169_2": "gantvā taṁ tattha olokento na addasa. Atha naṁ ettakassa kammassa katattā vīsativassasahassāni",
  "atk-s0502a5:169_3": "katopi samaṇadhammo rakkhituṁ nāsakkhi. Āyupariyosāne pana kālaṁ katvā avīcimhi nibbattitvā",
  "atk-s0502a5:169_4": "ekaṁ buddhantaraṁ mahādukkhaṁ anubhavitvā imasmiṁ buddhuppāde rājagahanagare ekasmiṁ",
  "atk-s0502a5:169_5": "bahvannapāne kulaghare nibbatti. So padasā gamanakālato paṭṭhāya neva sayane sayituṁ,",
  "atk-s0502a5:169_6": "na bhattaṁ bhuñjituṁ icchati, attano sarīravalañjameva khādati. ‘‘Bālatāya ajānanto",
  "atk-s0502a5:169_7": "karotī’’ti taṁ posayiṁsu. Mahallakakālepi vatthaṁ nivāsetuṁ na icchati, naggova vicarati,",
  "atk-s0502a5:169_8": "bhūmiyaṁ sayati, attano sarīravalañjameva khādati. Athassa mātāpitaro ‘‘nāyaṁ kulagharassa",
  "atk-s0502a5:169_9": "anucchaviko, kevalaṁ alajjanako ājīvakānaṁ esa anucchaviko’’ti tesaṁ santikaṁ netvā",
  "atk-s0502a5:169_10": "‘‘imaṁ dārakaṁ pabbājethā’’ti adaṁsu. Atha naṁ te pabbājesuṁ. Pabbājentā ca pana",
  "atk-s0502a5:169_11": "galappamāṇe āvāṭe ṭhapetvā dvinnaṁ aṁsakūṭānaṁ upariṁ padarāni datvā tesaṁ upari",
  "atk-s0502a5:169_12": "nisīditvā tālaṭṭhikhaṇḍena kese luñciṁsu. Atha ne tassa mātāpitaro svātanāya nimantetvā pakkamiṁsu.",
  "atk-s0502a5:170_0": "Punadivase ājīvakā ‘‘ehi, gāmaṁ pavisissāmā’’ti taṁ vadiṁsu. So ‘‘gacchatha tumhe,",
  "atk-s0502a5:170_1": "ahaṁ idheva bhavissāmī’’ti na icchi. Atha naṁ punappunaṁ vatvā anicchamānaṁ ohāya",
  "atk-s0502a5:170_2": "agamaṁsu. Sopi tesaṁ gatabhāvaṁ ñatvā vaccakuṭiyā padaraṁ vivaritvā oruyha ubhohi",
  "atk-s0502a5:170_3": "hatthehi ālopaṁ ālopaṁ katvā gūthaṁ khādi . Ājīvakā tassa antogāmato āhāraṁ pahiṇiṁsu.",
  "atk-s0502a5:170_4": "Tampi na icchi. Punappunaṁ vuccamānopi ‘‘na me iminā attho. Laddho me āhāro’’ti āha.",
  "atk-s0502a5:170_5": "‘‘Kahaṁ laddho’’ti? ‘‘Idheva laddho’’ti. Evaṁ dutiye tatiye catutthepi divase tehi",
  "atk-s0502a5:170_6": "bahumpi vuccamāno ‘‘ahaṁ idheva bhavissāmī’’ti gāmaṁ gantuṁ na icchi. Ājīvakā ‘‘ayaṁ",
  "atk-s0502a5:170_7": "divase divase neva gāmaṁ pavisituṁ icchati, na amhehi pahitāhāraṁ āharituṁ icchati,",
  "atk-s0502a5:170_8": "‘idheva me laddho’ti vadati, kiṁ nu kho karoti, pariggaṇhissāma na’’nti gāmaṁ pavisantā",
  "atk-s0502a5:170_9": "ekaṁ dve jane tassa pariggaṇhanatthaṁ ohāya gamiṁsu. Te pacchato gacchantā viya hutvā",
  "atk-s0502a5:170_10": "nilīyiṁsu. Sopi tesaṁ gatabhāvaṁ ñatvā purimanayeneva vaccakuṭiṁ oruyha gūthaṁ khādi.",
  "atk-s0502a5:171_0": "Itare tassa kiriyaṁ disvā ājīvakānaṁ ārocayiṁsu. Taṁ sutvā ājīvakā ‘‘aho bhāriyaṁ",
  "atk-s0502a5:171_1": "kammaṁ, sace samaṇassa gotamassa sāvakā jāneyyuṁ, ‘ājīvakā gūthaṁ khādamānā vicarantī’ti",
  "atk-s0502a5:171_2": "amhākaṁ akittiṁ pakāseyyuṁ, nāyaṁ amhākaṁ anucchaviko’’ti taṁ attano santikā nīhariṁsu.",
  "atk-s0502a5:171_3": "So tehi nīharito mahājanassa uccārakaraṇaṭṭhāne pattharito eko piṭṭhipāsāṇo atthi.",
  "atk-s0502a5:171_4": "Tasmiṁ mahantaṁ soṇḍi, piṭṭhipāsāṇaṁ nissāya mahājanassa uccārakaraṇaṭṭhānaṁ. So",
  "atk-s0502a5:171_5": "tattha gantvā rattiṁ gūthaṁ khāditvā mahājanassa sarīravalañjanatthāya āgamanakāle",
  "atk-s0502a5:171_6": "ekena hatthena pāsāṇassa ekaṁ antaṁ olubbha ekaṁ pādaṁ ukkhipitvā jaṇṇuke ṭhapetvā",
  "atk-s0502a5:171_7": "uddhaṁvātābhimukho mukhaṁ vivaritvā tiṭṭhati. Mahājano taṁ disvā upasaṅkamitvā vanditvā,",
  "atk-s0502a5:171_8": "‘‘bhante, kasmā ayyo mukhaṁ vivaritvā ṭhito’’ti pucchati. ‘‘Ahaṁ vātabhakkho, añño",
  "atk-s0502a5:171_9": "me āhāro natthī’’ti. Atha ‘‘kasmā ekaṁ pādaṁ jaṇṇuke katvā ṭhitosi, bhante’’ti? ‘‘Ahaṁ",
  "atk-s0502a5:171_10": "uggatapo ghoratapo, mayā dvīhi pādehi akkantā pathavī kampati, tasmā ekaṁ pādaṁ ukkhipitvā",
  "atk-s0502a5:171_11": "jaṇṇuke ṭhapetvā ṭhitomhi. Ahañhi rattindivaṁ ṭhitakova vītināmemi, na nisīdāmi,",
  "atk-s0502a5:171_12": "na nipajjāmī’’ti. Manussā nāma yebhuyyena vacanamattameva saddahanti, tasmā ‘‘aho",
  "atk-s0502a5:171_13": "acchariyaṁ, evarūpāpi nāma tapassino honti, na no evarūpā diṭṭhapubbā’’ti yebhuyyena",
  "atk-s0502a5:171_14": "aṅgamagadhavāsino saṅkhubhitvā upasaṅkamitvā māse māse mahantaṁ sakkāraṁ abhiharanti.",
  "atk-s0502a5:171_15": "So ‘‘ahaṁ vātameva bhakkhāmi, na aññaṁ āhāraṁ. Aññañhi me khādantassa tapo nassatī’’ti",
  "atk-s0502a5:171_16": "tehi abhihaṭaṁ na kiñci icchati. Manussā ‘‘mā no, bhante, nāsetha, tumhādisena ghoratapena",
  "atk-s0502a5:171_17": "paribhoge kate amhākaṁ dīgharattaṁ hitāya sukhāya saṁvattatī’’ti punappunaṁ yācanti.",
  "atk-s0502a5:171_18": "Tassa añño āhāro na ruccati. Mahājanassa pana yācanāya pīḷito tehi ābhatāni sappiphāṇitādīni",
  "atk-s0502a5:171_19": "kusaggena jivhagge ṭhapetvā ‘‘gacchatha, alaṁ vo ettakaṁ hitāya sukhāya cā’’ti uyyojesi.",
  "atk-s0502a5:171_20": "Evaṁ so pañcapaññāsa vassāni naggo gūthaṁ khādanto kese luñcanto bhūmiyaṁ sayamāno vītināmesi.",
  "atk-s0502a5:172_0": "Buddhānampi kho paccūsakāle lokavolokanaṁ avijahitameva hoti. Tasmā ekadivasaṁ bhagavato",
  "atk-s0502a5:172_1": "paccūsasamaye lokaṁ volokentassa ayaṁ jambukājīvako ñāṇajālassa anto paññāyi. Satthā",
  "atk-s0502a5:172_2": "‘‘kiṁ nu kho bhavissatī’’ti āvajjetvā tassa saha paṭisambhidāhi arahattassūpanissayaṁ",
  "atk-s0502a5:172_3": "disvā ‘‘ahaṁ etaṁ ādiṁ katvā ekaṁ gāthaṁ bhāsissāmi, gāthāvasāne caturāsītiyā pāṇasahassānaṁ",
  "atk-s0502a5:172_4": "dhammābhisamayo bhavissati. Imaṁ kulaputtaṁ nissāya mahājano sotthibhāvaṁ pāpuṇissatī’’ti",
  "atk-s0502a5:172_5": "ñatvā punadivase rājagahe piṇḍāya caritvā piṇḍapātapaṭikkanto ānandattheraṁ āmantesi",
  "atk-s0502a5:172_6": "– ‘‘ānanda, jambukājīvakassa santikaṁ gamissāmī’’ti. ‘‘Bhante, kiṁ tumheyeva gamissathā’’ti?",
  "atk-s0502a5:172_7": "‘‘Āma, ahamevā’’ti evaṁ vatvā satthā vaḍḍhamānakacchāyāya tassa santikaṁ pāyāsi.",
  "atk-s0502a5:173_0": "Devatā cintayiṁsu – ‘‘satthā sāyaṁ jambukājīvakassa santikaṁ gacchati, so ca jegucche",
  "atk-s0502a5:173_1": "uccārapassāvadantakaṭṭhakiliṭṭhe piṭṭhipāsāṇe vasati, devaṁ vassāpetuṁ vaṭṭatī’’ti",
  "atk-s0502a5:173_2": "attano ānubhāvena taṁ muhuttaṁyeva devaṁ vassāpesuṁ. Piṭṭhipāsāṇo suci nimmalo ahosi.",
  "atk-s0502a5:173_3": "Athassa upari pañcavaṇṇaṁ pupphavassaṁ vassāpesuṁ. Satthā sāyaṁ jambukājīvakassa",
  "atk-s0502a5:173_4": "santikaṁ gantvā ‘‘jambukā’’ti saddamakāsi. Jambuko ‘‘ko nu kho esa, dujjano maṁ jambukavādena",
  "atk-s0502a5:173_5": "vadatī’’ti cintetvā ‘‘ko eso’’ti āha. ‘‘Ahaṁ samaṇo’’ti. ‘‘Kiṁ mahāsamaṇā’’ti? ‘‘Ajja",
  "atk-s0502a5:173_6": "me ekarattiṁ idha vasanaṭṭhānaṁ dehī’’ti. ‘‘Natthi, mahāsamaṇa, imasmiṁ ṭhāne vasanaṭṭhāna’’nti",
  "atk-s0502a5:173_7": ". ‘‘Jambuka, mā evaṁ kari, ekarattiṁ me vasanaṭṭhānaṁ dehi, pabbajitā nāma pabbajitaṁ",
  "atk-s0502a5:173_8": "patthenti, manussā manussaṁ, pasavo pasava’’nti. ‘‘Kiṁ pana tvaṁ pabbajito’’ti? ‘‘Āma,",
  "atk-s0502a5:173_9": "pabbajitomhī’’ti. ‘‘Sace tvaṁ pabbajito, kahaṁ te lābukaṁ, kahaṁ dhūmakaṭacchuko,",
  "atk-s0502a5:173_10": "kahaṁ yaññasuttaka’’nti? ‘‘‘Atthetaṁ mayhaṁ, visuṁ visuṁ pana gahetvā vicaraṇaṁ dukkha’nti",
  "atk-s0502a5:173_11": "abbhantareneva gahetvā carāmī’’ti. So ‘‘carissasi tvaṁ etaṁ aggaṇhitvā’’ti kujjhi.",
  "atk-s0502a5:173_12": "Atha naṁ satthā āha – ‘‘hotu, jambuka, mā kujjha, vasanaṭṭhānaṁ me ācikkhā’’ti. ‘‘Natthi,",
  "atk-s0502a5:173_13": "mahāsamaṇa, ettha vasanaṭṭhāna’’nti.",
  "atk-s0502a5:174_0": "Satthā tassa vasanaṭṭhānato avidūre ekaṁ pabbhāraṁ atthi, taṁ niddisanto ‘‘etasmiṁ",
  "atk-s0502a5:174_1": "pabbhāre ko vasatī’’ti āha. ‘‘Natthi koci, mahāsamaṇā’’ti. ‘‘Tena hi etaṁ mayhaṁ",
  "atk-s0502a5:174_2": "dehī’’ti . ‘‘Tvaññeva jāna, mahāsamaṇā’’ti. Satthā pabbhāre nisīdanaṁ paññāpetvā",
  "atk-s0502a5:174_3": "nisīdi. Paṭhamayāme cattāro mahārājāno catuddisaṁ ekobhāsaṁ karontā satthu upaṭṭhānaṁ",
  "atk-s0502a5:174_4": "āgamiṁsu. Jambuko obhāsaṁ disvā ‘‘ko obhāso nāmeso’’ti cintesi. Majjhimayāme sakko",
  "atk-s0502a5:174_5": "devarājā āgami. Jambuko tampi disvā ‘‘ko nāmeso’’ti cintesi. Pacchimayāme ekāya aṅguliyā",
  "atk-s0502a5:174_6": "ekaṁ, dvīhi dve, dasahi dasa cakkavāḷāni obhāsetuṁ samattho mahābrahmā sakalaṁ araññaṁ",
  "atk-s0502a5:174_7": "ekobhāsaṁ karonto āgami. Jambuko tampi disvā ‘‘ko nu kho eso’’ti cintetvā pātova",
  "atk-s0502a5:174_8": "satthu santikaṁ gantvā paṭisanthāraṁ katvā ekamantaṁ ṭhito satthāraṁ pucchi – ‘‘mahāsamaṇa,",
  "atk-s0502a5:174_9": "tumhākaṁ santikaṁ catasso disā obhāsento ke āgatā’’ti? ‘‘Cattāro mahārājāno’’ti.",
  "atk-s0502a5:174_10": "‘‘Kiṁ kāraṇā’’ti? ‘‘Maṁ upaṭṭhātu’’nti. ‘‘Kiṁ pana tvaṁ catūhi mahārājehi uttaritaro’’ti?",
  "atk-s0502a5:174_11": "‘‘Āma, jambuka, mahārājūnampi atirājā’’ti. ‘‘Majjhimayāme pana ko āgato’’ti? ‘‘Sakko",
  "atk-s0502a5:174_12": "devarājā, jambukā’’ti . ‘‘Kiṁ kāraṇā’’ti? ‘‘Maṁ upaṭṭhātumevā’’ti. ‘‘Kiṁ pana tvaṁ",
  "atk-s0502a5:174_13": "sakkadevarājatopi uttaritaro’’ti? ‘‘Āma, jambuka, sakkatopi uttaritaromhi, eso pana",
  "atk-s0502a5:174_14": "mayhaṁ gilānupaṭṭhāko kappiyakārakasāmaṇerasadiso’’ti. ‘‘Pacchimayāme sakalaṁ araññaṁ",
  "atk-s0502a5:174_15": "obhāsetvā ko āgato’’ti? ‘‘Yaṁ loke brāhmaṇādayo khipitvā pakkhalitvā ‘namo mahābrahmuno’ti",
  "atk-s0502a5:174_16": "vadanti, so eva mahābrahmā’’ti. ‘‘Kiṁ pana tvaṁ mahābrahmatopi uttaritaro’’ti? ‘‘Āma,",
  "atk-s0502a5:174_17": "jambuka, ahañhi brahmunāpi atibrahmā’’ti. ‘‘Acchariyosi tvaṁ, mahāsamaṇa, mayhaṁ",
  "atk-s0502a5:174_18": "pana pañca paññāsa vassāni idha vasantassa etesu ekopi maṁ upaṭṭhātuṁ nāgatapubbo.",
  "atk-s0502a5:174_19": "Ahañhi ettakaṁ addhānaṁ vātabhakkho hutvā ṭhitakova vītināmesiṁ, na tāva te mayhaṁ",
  "atk-s0502a5:174_20": "upaṭṭhānaṁ āgatapubbā’’ti.",
  "atk-s0502a5:175_0": "Atha naṁ satthā āha – jambuka, tvaṁ lokasmiṁ andhabālaṁ mahājanaṁ vañcayamāno mampi",
  "atk-s0502a5:175_1": "vañcetukāmo jāto, nanu tvaṁ pañcapaññāsa vassāni gūthameva khādi, bhūmiyaṁyeva nipajji,",
  "atk-s0502a5:175_2": "naggo hutvā vicari, tālaṭṭhikhaṇḍena kese luñci. Atha ca pana lokaṁ vañcento ‘‘ahaṁ",
  "atk-s0502a5:175_3": "vātabhakkho, ekapādena tiṭṭhāmi, na nisīdāmi, na nipajjāmī’’ti vadesi, ‘‘mamampi",
  "atk-s0502a5:175_4": "vañcetukāmosi pubbepi tvaṁ pāpikaṁ lāmikaṁ diṭṭhiṁ nissāya ettakaṁ kālaṁ gūthabhakkho",
  "atk-s0502a5:175_5": "bhūmisayo naggo vicaranto tālaṭṭhikhaṇḍena kesaluñcanaṁ patto, idānipi pāpikaṁ lāmikaṁ",
  "atk-s0502a5:175_6": "diṭṭhimeva gaṇhāsī’’ti. ‘‘Kiṁ pana mayā kataṁ, mahāsamaṇā’’ti? Athassa satthā pubbe",
  "atk-s0502a5:175_7": "katakammaṁ ācikkhi. Tassa satthari kathenteyeva saṁvego uppajji, hirottappaṁ upaṭṭhitaṁ,",
  "atk-s0502a5:175_8": "so ukkuṭiko nisīdi. Athassa satthā udakasāṭikaṁ khipitvā adāsi. So taṁ nivāsetvā",
  "atk-s0502a5:175_9": "satthāraṁ vanditvā ekamantaṁ nisīdi. Satthāpissa anupubbiṁ kathaṁ kathetvā dhammaṁ",
  "atk-s0502a5:175_10": "desesi. So desanāvasāne saha paṭisambhidāhi arahattaṁ patvā satthāraṁ vanditvā uṭṭhāyāsanā",
  "atk-s0502a5:175_11": "pabbajjañca upasampadañca yāci. Ettāvatā tassa purimakammaṁ parikkhīṇaṁ. Ayañhi khīṇāsavamahātheraṁ",
  "atk-s0502a5:175_12": "catūhi akkosehi akkositvā yāvāyaṁ mahāpathavī tigāvutādhikaṁ yojanaṁ ussannā, tāva",
  "atk-s0502a5:175_13": "avīcimhi paccitvā tattha pakkāvasesena pañcapaññāsa vassāni imaṁ vippakāraṁ patto.",
  "atk-s0502a5:175_14": "Tenassa taṁ kammaṁ khīṇaṁ. Vīsati pana vassasahassāni iminā katassa samaṇadhammassa",
  "atk-s0502a5:175_15": "phalaṁ nāsetuṁ na sakkā. Tasmā satthā dakkhiṇahatthaṁ pasāretvā ‘‘ehi, bhikkhu, cara",
  "atk-s0502a5:175_16": "brahmacariyaṁ sammā dukkhassa antakiriyāyā’’ti āha. Tāvadevassa gihiliṅgaṁ antaradhāyi",
  "atk-s0502a5:175_17": "aṭṭhaparikkhāradharo saṭṭhivassikamahāthero viya ahosi.",
  "atk-s0502a5:176_0": "Aṅgamagadhavāsīnaṁ tassa sakkāraṁ gahetvā āgatadivaso kiresa, tasmā ubhayaraṭṭhavāsino",
  "atk-s0502a5:176_1": "sakkāraṁ gahetvā āgatā tathāgataṁ disvā ‘‘kiṁ nu kho amhākaṁ ayyo jambuko mahā, udāhu",
  "atk-s0502a5:176_2": "samaṇo gotamo’’ti cintetvā ‘‘sace samaṇo gotamo mahā bhaveyya, ayaṁ samaṇassa gotamassa",
  "atk-s0502a5:176_3": "santikaṁ gaccheyya, jambukājīvakassa pana mahantatāya samaṇo gotamo imassa santikaṁ",
  "atk-s0502a5:176_4": "āgato’’ti cintayiṁsu. Satthā mahājanassa parivitakkaṁ ñatvā, ‘‘jambuka, tava upaṭṭhākānaṁ",
  "atk-s0502a5:176_5": "kaṅkhaṁ chindāhī’’ti āha, so ‘‘ahampi, bhante, ettakameva paccāsīsāmī’’ti vatvā catutthajjhānaṁ",
  "atk-s0502a5:176_6": "samāpajjitvā uṭṭhāya tālappamāṇaṁ vehāsaṁ abbhuggantvā ‘‘satthā me, bhante bhagavā,",
  "atk-s0502a5:176_7": "sāvakohamasmī’’ti vatvā oruyha vanditvā puna dvitālamattaṁ titālamattanti evaṁ sattatālamattaṁ",
  "atk-s0502a5:176_8": "vehāsaṁ abbhuggantvā oruyha attano sāvakabhāvaṁ jānāpesi. Taṁ disvā mahājano ‘‘aho",
  "atk-s0502a5:176_9": "buddhā nāma acchariyā anopamaguṇā’’ti cintesi. Satthā mahājanena saddhiṁ kathento",
  "atk-s0502a5:176_10": "evamāha – ‘‘ayaṁ ettakaṁ kālaṁ tumhehi ābhataṁ sakkāraṁ kusaggena jivhagge ṭhapetvā",
  "atk-s0502a5:176_11": "‘tapacaraṇaṁ pūremī’ti idha nivuṭṭho, sacepi iminā upāyena vassasataṁ tapacaraṇaṁ",
  "atk-s0502a5:176_12": "pūreyya, yā cassa idāni kālaṁ vā bhattaṁ vā kukkuccāyitvā abhuñjantassa bhattacchedanakusalacetanā,",
  "atk-s0502a5:176_13": "tassā taṁ tapacaraṇaṁ soḷasiṁ kalampi na agghatī’’ti anusandhiṁ ghaṭetvā dhammaṁ",
  "atk-s0502a5:176_14": "desento imaṁ gāthamāha –",
  "atk-s0502a5:177": "70.",
  "atk-s0502a5:178": " ‘‘Māse māse kusaggena, bālo bhuñjeyya bhojanaṁ;",
  "atk-s0502a5:179": "Na so saṅkhātadhammānaṁ, kalaṁ agghati soḷasi’’nti.",
  "atk-s0502a5:180_0": "Tassattho – sace bālo apariññātadhammo sīlādiguṇā paribāhiro titthāyatane pabbajito",
  "atk-s0502a5:180_1": "‘‘tapacaraṇaṁ pūressāmī’’ti māse māse patte kusaggena bhojanaṁ bhuñjanto vassasataṁ",
  "atk-s0502a5:180_2": "bhuñjeyya bhojanaṁ. Na so saṅkhātadhammānaṁ, kalaṁ agghati soḷasinti saṅkhātadhammā",
  "atk-s0502a5:180_3": "vuccanti ñātadhammā tulitadhammā. Tesu heṭṭhimakoṭiyā sotāpanno saṅkhātadhammo, uparimakoṭiyā",
  "atk-s0502a5:180_4": "khīṇāsavo. Imesaṁ saṅkhātadhammānaṁ so bālo kalaṁ na agghati soḷasinti puggalādhiṭṭhānā",
  "atk-s0502a5:180_5": "desanā. Ayaṁ panettha attho – yā cassa tathā tapacaraṇaṁ pūrentassa vassasataṁ cetanā",
  "atk-s0502a5:180_6": "yā ca saṅkhātadhammānaṁ kālaṁ vā bhattaṁ vā kukkuccāyitvā abhuñjantānaṁ ekā bhattacchedanakusalacetanā,",
  "atk-s0502a5:180_7": "tassā cetanāya sā tāva dīgharattaṁ pavattacetanā soḷasiṁ kalaṁ na agghati. Idaṁ vuttaṁ",
  "atk-s0502a5:180_8": "hoti – yaṁ tassā saṅkhātadhammānaṁ cetanāya phalaṁ, taṁ soḷasa koṭṭhāse katvā tato",
  "atk-s0502a5:180_9": "ekekaṁ puna soḷasa soḷasa koṭṭhāse katvā tato ekassa koṭṭhāsassa yaṁ phalaṁ, tadeva",
  "atk-s0502a5:180_10": "tassa bālassa tapacaraṇato mahapphalataranti.",
  "atk-s0502a5:181": "Desanāvasāne caturāsītiyā pāṇasahassānaṁ dhammābhisamayo ahosīti.",
  "atk-s0502a5:182": "Jambukattheravatthu ekādasamaṁ.",
  "atk-s0502a5:183": "12. Ahipetavatthu",
  "atk-s0502a5:184": "Na hi pāpaṁ kataṁ kammanti imaṁ dhammadesanaṁ satthā veḷuvane viharanto aññataraṁ ahipetaṁ ārabbha kathesi.",
  "atk-s0502a5:185_0": "Ekasmiñhi divase jaṭilasahassassa abbhantaro āyasmā lakkhaṇatthero ca mahāmoggallānatthero",
  "atk-s0502a5:185_1": "ca ‘‘rājagahe piṇḍāya carissāmā’’ti gijjhakūṭato otaranti. Tesu āyasmā mahāmoggallānatthero",
  "atk-s0502a5:185_2": "ekaṁ ahipetaṁ disvā sitaṁ pātvākāsi. Atha naṁ lakkhaṇatthero ‘‘kasmā, āvuso, sitaṁ",
  "atk-s0502a5:185_3": "pātukarosī’’ti sitakāraṇaṁ pucchi. ‘‘Akālo, āvuso lakkhaṇa, imassa pañhassa, bhagavato",
  "atk-s0502a5:185_4": "santike maṁ puccheyyāsī’’ti thero āha. Tesu rājagahe piṇḍāya caritvā bhagavato santikaṁ",
  "atk-s0502a5:185_5": "gantvā nisinnesu lakkhaṇatthero pucchi, ‘‘āvuso, moggallānaṁ tvaṁ gijjhakūṭā otaranto",
  "atk-s0502a5:185_6": "sitaṁ pātukaritvā mayā sitakāraṇaṁ puṭṭho ‘bhagavato santike maṁ puccheyyāsī’ti avaca,",
  "atk-s0502a5:185_7": "kathehi idāni taṁ kāraṇa’’nti. Thero āha – ‘‘ahaṁ, āvuso, ekaṁ petaṁ disvā sitaṁ",
  "atk-s0502a5:185_8": "pātvākāsiṁ. Tassa evarūpo attabhāvo – manussasīsaṁ viya assa sīsaṁ, ahissa viya seso",
  "atk-s0502a5:185_9": "attabhāvo, ahipeto nāmesa pamāṇato pañcavīsatiyojaniko, tassa sīsato uṭṭhitā aggijālā",
  "atk-s0502a5:185_10": "yāva naṅguṭṭhā gacchanti, naṅguṭṭhato uṭṭhitā aggijālā yāva sīsā, majjhesīsato uṭṭhitā",
  "atk-s0502a5:185_11": "dve passāni gacchanti, dvīhi passehi uṭṭhitā majjhe otarantī’’ti . Dvinnaṁyeva kira",
  "atk-s0502a5:185_12": "petānaṁ attabhāvo pañcavīsatiyojaniko, avasesānaṁ tigāvutappamāṇo. Imassa ceva ahipetassa",
  "atk-s0502a5:185_13": "kākapetassa ca pañcavīsatiyojaniko. Tesu ayaṁ tāva ahipeto. Kākapetampi mahāmoggallāno",
  "atk-s0502a5:185_14": "gijjhakūṭamatthake paccamānaṁ disvā tassa pubbakammaṁ pucchanto imaṁ gāthamāha –",
  "atk-s0502a5:186": "‘‘Pañcayojanikā jivhā, sīsaṁ te navayojanaṁ;",
  "atk-s0502a5:187": "Kāyo accuggato tuyhaṁ, pañcavīsatiyojanaṁ;",
  "atk-s0502a5:188": "Kiṁ nu kammaṁ karitvāna, pattosi dukkhamīdisa’’nti.",
  "atk-s0502a5:189": "Athassa peto ācikkhanto –",
  "atk-s0502a5:190": "‘‘Ahaṁ bhante moggallāna, kassapassa mahesino;",
  "atk-s0502a5:191": "Saṅghassa ābhataṁ bhattaṁ, āhāresiṁ yadicchaka’’nti. –",
  "atk-s0502a5:192_0": "Gāthaṁ vatvā āha – ‘‘bhante, kassapabuddhakāle sambahulā bhikkhū gāmaṁ piṇḍāya pavisiṁsu,.",
  "atk-s0502a5:192_1": "Manussā there disvā sampiyāyamānā āsanasālāyaṁ nisīdāpetvā pāde dhovitvā telaṁ makkhetvā",
  "atk-s0502a5:192_2": "yāguṁ pāyetvā khajjakaṁ datvā piṇḍapātakālaṁ āgamayamānā dhammaṁ suṇantā nisīdiṁsu.",
  "atk-s0502a5:192_3": "Dhammakathāvasāne therānaṁ patte ādāya attano attano gehā nānaggarasabhojanassa pūretvā",
  "atk-s0502a5:192_4": "āhariṁsu. Tadā ahaṁ kāko hutvā āsanasālāya chadanapiṭṭhe nilīno taṁ disvā ekena gahitapattato",
  "atk-s0502a5:192_5": "tikkhattuṁ mukhaṁ pūrento tayo kabaḷe aggahesiṁ. Taṁ pana bhattaṁ neva saṅghassa",
  "atk-s0502a5:192_6": "santakaṁ, na saṅghassa niyametvā dinnaṁ, na bhikkhūhi gahitāvasesakaṁ. Attano attano",
  "atk-s0502a5:192_7": "gehaṁ netvā manussehi bhuñjitabbakaṁ, kevalaṁ saṅghaṁ uddissa abhihaṭamattameva.",
  "atk-s0502a5:192_8": "Tato mayā tayo kabaḷā gahitā, ettakaṁ me pubbakammaṁ. Svāhaṁ kālaṁ katvā tassa kammassa",
  "atk-s0502a5:192_9": "vipākena avīcimhi paccitvā tattha pakkāvasesena idāni gijjhakūṭe kākapeto hutvā nibbatto",
  "atk-s0502a5:192_10": "imaṁ dukkhaṁ paccānubhomī’’ti. Idaṁ kākapetassa vatthu.",
  "atk-s0502a5:193_0": "Idha pana thero ‘‘ahipetaṁ disvā sitaṁ pātvākāsi’’nti āha. Athassa satthā sakkhī",
  "atk-s0502a5:193_1": "hutvāpi uṭṭhāya ‘‘saccaṁ, bhikkhave, moggallāno āha. Mayāpesa sambodhipattadivaseyeva",
  "atk-s0502a5:193_2": "diṭṭho, apicāhaṁ ‘ye me vacanaṁ na saddaheyyuṁ, tesaṁ ahitāya bhaveyyā’ti parānuddayāya",
  "atk-s0502a5:193_3": "na kathesi’’nti āha. Lakkhaṇasaṁyuttepi (saṁ. ni. 2.202 ādayo) hi mahāmoggallānena",
  "atk-s0502a5:193_4": "diṭṭhakāleyeva satthā tassa sakkhī hutvā vinītavatthūni kathesi, idampi tena tatheva",
  "atk-s0502a5:193_5": "kathitaṁ. Taṁ sutvā bhikkhū tassa pubbakammaṁ pucchiṁsu. Satthāpi tesaṁ kathesi –",
  "atk-s0502a5:194_0": "Atīte kira bārāṇasiṁ nissāya nadītīre paccekabuddhassa paṇṇasālaṁ kariṁsu. So tattha",
  "atk-s0502a5:194_1": "viharanto nibaddhaṁ nagare piṇḍāya carati. Nāgarāpi sāyaṁpātaṁ gandhapupphādihatthā",
  "atk-s0502a5:194_2": "paccekabuddhassūpaṭṭhānaṁ gacchanti. Eko bārāṇasivāsī puriso taṁ maggaṁ nissāya khettaṁ",
  "atk-s0502a5:194_3": "kasi. Mahājano sāyaṁpātaṁ paccekabuddhassūpaṭṭhānaṁ gacchanto taṁ khettaṁ maddanto",
  "atk-s0502a5:194_4": "gacchati. Kassako ca ‘‘mā me khettaṁ maddathā’’ti vārentopi vāretuṁ nāsakkhi. Athassa",
  "atk-s0502a5:194_5": "etadahosi – ‘‘sace imasmiṁ ṭhāne paccekabuddhassa paṇṇasālā na bhaveyya, na me khettaṁ",
  "atk-s0502a5:194_6": "maddeyyu’’nti. So paccekabuddhassa piṇḍāya paviṭṭhakāle paribhogabhājanāni bhinditvā",
  "atk-s0502a5:194_7": "paṇṇasālaṁ jhāpesi. Paccekabuddho taṁ jhāmaṁ disvā yathāsukhaṁ pakkāmi. Mahājano",
  "atk-s0502a5:194_8": "gandhamālaṁ ādāya āgato jhāmapaṇṇasālaṁ disvā ‘‘kahaṁ nu kho no ayyo gato’’ti āha.",
  "atk-s0502a5:194_9": "Sopi mahājaneneva saddhiṁ gato mahājanamajjhe ṭhitakova evamāha – ‘‘mayā tassa paṇṇasālā",
  "atk-s0502a5:194_10": "jhāpitā’’ti. Atha naṁ ‘‘gaṇhatha, imaṁ pāpimaṁ nissāya mayaṁ paccekabuddhaṁ daṭṭhuṁ",
  "atk-s0502a5:194_11": "na labhimhā’’ti daṇḍādīhi pothetvā jīvitakkhayaṁ pāpesuṁ. So avīcimhi nibbattitvā",
  "atk-s0502a5:194_12": "yāvāyaṁ mahāpathavī yojanamattaṁ ussannā, tāva niraye paccitvā pakkāvasesena gijjhakūṭe",
  "atk-s0502a5:194_13": "ahipeto hutvā nibbatti. Satthā idaṁ tassa pubbakammaṁ kathetvā, ‘‘bhikkhave, pāpakammaṁ",
  "atk-s0502a5:194_14": "nāmetaṁ khīrasadisaṁ, yathā khīraṁ duyhamānameva na pariṇamati. Tathā kammaṁ kayiramānameva",
  "atk-s0502a5:194_15": "na vipaccati. Yadā pana vipaccati, tadā evarūpena dukkhena socatī’’ti anusandhiṁ",
  "atk-s0502a5:194_16": "ghaṭetvā dhammaṁ desento imaṁ gāthamāha –",
  "atk-s0502a5:195": "71.",
  "atk-s0502a5:196": " ‘‘Na hi pāpaṁ kataṁ kammaṁ, sajjukhīraṁva muccati;",
  "atk-s0502a5:197": "Ḍahantaṁ bālamanveti, bhasmacchannova pāvako’’ti.",
  "atk-s0502a5:198_0": "Tattha sajjukhīraṁ vāti taṁ khaṇaṁyeva dhenuyā thanehi nikkhantaṁ abbhuṇhaṁ khīraṁ",
  "atk-s0502a5:198_1": "na muccati na pariṇamati. Idaṁ vuttaṁ hoti – yathā idaṁ sajjukhīraṁ taṁ khaṇaññeva",
  "atk-s0502a5:198_2": "na muccati na pariṇamati na pakatiṁ vijahati. Yasmiṁ pana bhājane duhitvā gahitaṁ",
  "atk-s0502a5:198_3": "yāva tattha takkādiambilaṁ na pakkhipati, yāva dadhibhājanādikaṁ ambilabhājanaṁ na",
  "atk-s0502a5:198_4": "pāpuṇāti, tāva pakatiṁ avijahitvā pacchā jahati, evameva pāpakammampi kariyamānameva",
  "atk-s0502a5:198_5": "na vipaccati. Yadi vipacceyya, na koci pāpakammaṁ kātuṁ visaheyya. Yāva pana kusalābhinibbattā",
  "atk-s0502a5:198_6": "khandhā dharanti, tāva naṁ te rakkhanti. Tesaṁ bhedā apāye nibbattakkhandhesu vipaccati,",
  "atk-s0502a5:198_7": "vipaccamānañca ḍahantaṁ bālamanveti.‘‘Kiṁ viyā’’ti? ‘‘Bhasmacchannova pāvako’’ti.",
  "atk-s0502a5:198_8": "Yathā hi chārikāya paṭicchanno vītaccitaṅgāro akkantopi chārikāya paṭicchannattā",
  "atk-s0502a5:198_9": "na tāva ḍahati, chārikaṁ pana tāpetvā cammādīnaṁ ḍahanavasena yāva matthaluṅgā ḍahanto",
  "atk-s0502a5:198_10": "gacchati, evameva pāpakammampi yena kataṁ hoti, taṁ bālaṁ dutiye vā tatiye vā attabhāve",
  "atk-s0502a5:198_11": "nirayādīsu nibbattaṁ ḍahantaṁ anugacchatīti.",
  "atk-s0502a5:199": "Desanāvasāne bahū sotāpannādayo ahesunti.",
  "atk-s0502a5:200": "Ahipetavatthu dvādasamaṁ.",
  "atk-s0502a5:201": "13. Saṭṭhikūṭapetavatthu",
  "atk-s0502a5:202": "Yāvadeva anatthāyāti imaṁ dhammadesanaṁ satthā veḷuvane viharanto saṭṭhikūṭapetaṁ ārabbha kathesi.",
  "atk-s0502a5:203_0": "Purimanayeneva hi mahāmoggallānatthero lakkhaṇattherena saddhiṁ gijjhakūṭā orohanto",
  "atk-s0502a5:203_1": "aññatarasmiṁ padese sitaṁ pātvākāsi. Therena sitakāraṇaṁ puṭṭho ‘‘bhagavato santike",
  "atk-s0502a5:203_2": "maṁ puccheyyāsī’’ti vatvā piṇḍāya caritvā satthāraṁ upasaṅkamitvā vanditvā nisinnakāle",
  "atk-s0502a5:203_3": "puna puṭṭho āha – ‘‘ahaṁ, āvuso, ekaṁ petaṁ addasaṁ tigāvutappamāṇena attabhāvena,",
  "atk-s0502a5:203_4": "tassa saṭṭhi ayakūṭasahassāni ādittāni sampajjalitāni uparimatthake patitvā patitvā",
  "atk-s0502a5:203_5": "uṭṭhahanti sīsaṁ bhindanti, bhinnaṁ bhinnaṁ puna samuṭṭhahati , iminā attabhāvena",
  "atk-s0502a5:203_6": "mayā evarūpo attabhāvo na diṭṭhapubbo, ahaṁ taṁ disvā sitaṁ pātvākāsi’’nti. Petavatthusmiñhi –",
  "atk-s0502a5:204": "‘‘Saṭṭhi kūṭasahassāni, paripuṇṇāni sabbaso;",
  "atk-s0502a5:205": "Sīse tuyhaṁ nipatanti, vobhindanteva matthaka’’nti. (pe. va. 808, 810, 813) ādi –",
  "atk-s0502a5:206_0": "Imameva petaṁ sandhāya vuttaṁ. Satthā therassa kathaṁ sutvāva, ‘‘bhikkhave, mayāpesa",
  "atk-s0502a5:206_1": "satto bodhimaṇḍe nisinneneva diṭṭho ‘ye ca pana me vacanaṁ na saddaheyyuṁ, tesaṁ",
  "atk-s0502a5:206_2": "ahitāya bhaveyyā’ti paresaṁ anukampāya na kathesiṁ, idāni pana moggallānassa sakkhī",
  "atk-s0502a5:206_3": "hutvā kathemī’’ti āha. Taṁ sutvā bhikkhū tassa pubbakammaṁ pucchiṁsu. Satthāpi nesaṁ kathesi –",
  "atk-s0502a5:207_0": "Atīte kira bārāṇasiyaṁ sāḷittakasippe nipphattiṁ patto eko pīṭhasappi ahosi. So nagaradvāre",
  "atk-s0502a5:207_1": "ekassa vaṭarukkhassa heṭṭhā nisinno sakkharāni khipitvā tassa paṇṇāni chindanto ‘‘hatthirūpakaṁ",
  "atk-s0502a5:207_2": "no dassehi, assarūpakaṁ no dassehī’’ti gāmadārakehi vuccamāno icchiticchitāni rūpāni",
  "atk-s0502a5:207_3": "dassetvā tesaṁ santikā khādanīyādīni labhati. Athekadivasaṁ rājā uyyānaṁ gacchanto",
  "atk-s0502a5:207_4": "taṁ padesaṁ pāpuṇi. Dārakā pīṭhasappiṁ pārohantare katvā palāyiṁsu. Rañño ṭhitamajjhanhike",
  "atk-s0502a5:207_5": "rukkhamūlaṁ paviṭṭhassa chiddāvachiddacchāyā sarīraṁ phari. So ‘‘kiṁ nu kho eta’’nti",
  "atk-s0502a5:207_6": "uddhaṁ olokento rukkhapaṇṇesu hatthirūpakādīni disvā ‘‘kassetaṁ kamma’’nti pucchitvā",
  "atk-s0502a5:207_7": "‘‘pīṭhasappino’’ti sutvā taṁ pakkosāpetvā āha – ‘‘mayhaṁ purohito atimukharo appamattakepi",
  "atk-s0502a5:207_8": "vutte bahuṁ bhaṇanto maṁ upaddaveti, sakkhissasi tassa mukhe nāḷimattā ajalaṇḍikā",
  "atk-s0502a5:207_9": "khipitu’’nti? ‘‘Sakkhissāmi, deva. Ajalaṇḍikā āharāpetvā purohitena saddhiṁ tumhe",
  "atk-s0502a5:207_10": "antosāṇiyaṁ nisīdatha, ahamettha kattabbaṁ jānissāmī’’ti. Atha rājā tathā kāresi.",
  "atk-s0502a5:207_11": "Itaro kattariyaggena sāṇiyā chiddaṁ katvā purohitassa raññā saddhiṁ kathentassa mukhe",
  "atk-s0502a5:207_12": "vivaṭamatte ekekaṁ ajalaṇḍikaṁ khipi. Purohito mukhaṁ paviṭṭhaṁ paviṭṭhaṁ gili. Pīṭhasappī",
  "atk-s0502a5:207_13": "khīṇāsu ajalaṇḍikāsu sāṇiṁ cālesi. Rājā tāya saññāya ajalaṇḍikānaṁ khīṇabhāvaṁ ñatvā",
  "atk-s0502a5:207_14": "āha – ‘‘ācariya, ahaṁ tumhehi saddhiṁ kathento kathaṁ nittharituṁ na sakkhissāmi,",
  "atk-s0502a5:207_15": "tumhe atimukharatāya nāḷimattā ajalaṇḍikā gilantāpi tuṇhībhāvaṁ nāpajjathā’’ti. Brāhmaṇo",
  "atk-s0502a5:207_16": "maṅguubhāvaṁ āpajjitvā tato paṭṭhāya mukhaṁ vivaritvā raññā saddhiṁ sallapituṁ nasakkhi.",
  "atk-s0502a5:207_17": "Rājā pīṭhasappiguṇaṁ anussaritvā taṁ pakkosāpetvā ‘‘taṁ nissāya me sukhaṁ laddha’’nti",
  "atk-s0502a5:207_18": "tuṭṭho tassa sabbaṭṭhakaṁ nāma dhanaṁ datvā nagarassa catūsu disāsu cattāro varagāme",
  "atk-s0502a5:207_19": "adāsi. Tamatthaṁ viditvā rañño atthadhammānusāsako amacco imaṁ gāthamāha –",
  "atk-s0502a5:208": "‘‘Sādhu kho sippakaṁ nāma, api yādisa kīdisaṁ;",
  "atk-s0502a5:209": "Passa khañjappahārena, laddhā gāmā catuddisā’’ti. (jā. 1.1.107);",
  "atk-s0502a5:210_0": "So pana amacco tena samayena ayameva bhagavā ahosi. Atheko puriso pīṭhasappinā laddhasampattiṁ",
  "atk-s0502a5:210_1": "disvā cintesi – ‘‘ayaṁ nāma pīṭhasappī hutvā imaṁ sippaṁ nissāya mahāsampattiṁ patto,",
  "atk-s0502a5:210_2": "mayāpetaṁ sikkhituṁ vaṭṭatī’’ti. So taṁ upasaṅkamitvā vanditvā ‘‘idaṁ me , ācariya,",
  "atk-s0502a5:210_3": "sippaṁ dethā’’ti āha. ‘‘Na sakkā, tāta, dātu’’nti. So tena paṭikkhitto ‘‘hotu, ārādhessāmi",
  "atk-s0502a5:210_4": "na’’nti tassa hatthapādaparikammādīni karonto cirassaṁ taṁ ārādhetvā punappunaṁ yāci,",
  "atk-s0502a5:210_5": "pīṭhasappī ‘‘ayaṁ me ativiya upakāro’’ti taṁ paṭibāhituṁ asakkonto sippaṁ sikkhāpetvā",
  "atk-s0502a5:210_6": "‘‘nipphannaṁ te, tāta, sippaṁ, idāni kiṁ karissasī’’ti āha. ‘‘Bahi gantvā sippaṁ",
  "atk-s0502a5:210_7": "vīmaṁsissāmī’’ti. ‘‘Kiṁ karissasī’’ti? ‘‘Gāviṁ vā manussaṁ vā paharitvā māressāmī’’ti.",
  "atk-s0502a5:210_8": "‘‘Tātā, gāviṁ mārentassa sataṁ daṇḍo hoti manussaṁ mārentassa sahassaṁ, tvaṁ saputtadāropi",
  "atk-s0502a5:210_9": "taṁ nittharituṁ na sakkhissasi, mā vinassa, yamhi pahaṭe daṇḍo natthi, tādisaṁ nimātāpitikaṁ",
  "atk-s0502a5:210_10": "kañci upadhārehī’’ti. So ‘‘sādhū’’ti sakkharā ucchaṅge katvā tādisaṁ upadhārayamāno",
  "atk-s0502a5:210_11": "vicaranto gāviṁ disvā ‘‘ayaṁ sasāmikā’’ti paharituṁ na visahi, manussaṁ disvā ‘‘ayaṁ",
  "atk-s0502a5:210_12": "samātāpitiko’’ti paharituṁ na visati.",
  "atk-s0502a5:211_0": "Tena samayena sunetto nāma paccekabuddho taṁ nagaraṁ nissāya paṇṇasālāya viharati.",
  "atk-s0502a5:211_1": "So taṁ piṇḍāya pavisantaṁ nagaradvārantare disvā ‘‘ayaṁ nimātāpitiko, imasmiṁ pahaṭe",
  "atk-s0502a5:211_2": "daṇḍo natthi, imaṁ paharitvā sippaṁ vīmaṁsissāmī’’ti paccekabuddhassa dakkhiṇakaṇṇasotaṁ",
  "atk-s0502a5:211_3": "sandhāya sakkharaṁ khipi. Sā dakkhiṇakaṇṇasotena pavisitvā vāmena nikkhami, dukkhā",
  "atk-s0502a5:211_4": "vedanā uppajji. Paccekabuddho bhikkhāya carituṁ nāsakkhi, ākāsena paṇṇasālaṁ gantvā",
  "atk-s0502a5:211_5": "parinibbāyi. Manussā paccekabuddhe anāgacchante ‘‘kiñci aphāsukaṁ bhavissatī’’ti",
  "atk-s0502a5:211_6": "cintetvā tattha gantvā taṁ parinibbutaṁ disvā rodiṁsu parideviṁsu. Sopi mahājanaṁ",
  "atk-s0502a5:211_7": "gacchantaṁ disvā tattha gantvā paccekabuddhaṁ sañjānitvā ‘‘ayaṁ piṇḍāya pavisanto",
  "atk-s0502a5:211_8": "dvārantare mama sammukhībhūto, ahaṁ attano sippaṁ vīmaṁsanto imaṁ pahari’’nti āha.",
  "atk-s0502a5:211_9": "Manussā ‘‘iminā kira pāpakena paccekabuddho pahaṭo, gaṇhatha gaṇhathā’’ti pothetvā",
  "atk-s0502a5:211_10": "tattheva naṁ jīvitakkhayaṁ pāpesuṁ. So avīcimhi nibbattitvā yāvāyaṁ mahāpathavī yojanamattaṁ",
  "atk-s0502a5:211_11": "ussannā, tāva paccitvā vipākāvasesena gijjhakūṭamatthake saṭṭhikūṭapeto hutvā nibbatti.",
  "atk-s0502a5:211_12": "Satthā tassa imaṁ pubbakammaṁ kathetvā, ‘‘bhikkhave, bālassa nāma sippaṁ vā issariyaṁ",
  "atk-s0502a5:211_13": "vā uppajjamānaṁ anatthāya uppajjati. Bālo hi sippaṁ vā issariyaṁ vā labhitvā attano",
  "atk-s0502a5:211_14": "anatthameva karotī’’ti anusandhiṁ ghaṭetvā dhammaṁ desento imaṁ gāthamāha.",
  "atk-s0502a5:212": "72.",
  "atk-s0502a5:213": " ‘‘Yāvadeva anatthāya, ñattaṁ bālassa jāyati;",
  "atk-s0502a5:214": "Hanti bālassa sukkaṁsaṁ, muddhamassa vipātaya’’nti.",
  "atk-s0502a5:215_0": "Tattha yāvadevāti avadhiparicchedanatthe nipāto. Ñattanti jānanasabhāvo. Yaṁ sippaṁ",
  "atk-s0502a5:215_1": "jānāti , yamhi vā issariye yase sampattiyañca ṭhito janena ñāyati, pākaṭo paññāto",
  "atk-s0502a5:215_2": "hoti, tassetaṁ nāmaṁ. Sippaṁ vā hi issariyādibhāvo vā bālassa anatthāyeva jāyati.",
  "atk-s0502a5:215_3": "Taṁ nissāya so attano anatthameva karoti. Hantīti vināseti. Sukkaṁsanti kusalakoṭṭhāsaṁ,",
  "atk-s0502a5:215_4": "bālassa hi sippaṁ vā issariyaṁ vā uppajjamānaṁ kusalakoṭṭhāsaṁ ghātentameva uppajjati.",
  "atk-s0502a5:215_5": "Muddhanti paññāyetaṁ nāmaṁ. Vipātayanti viddhaṁsayamānaṁ. Tassa hi taṁ sukkaṁsaṁ",
  "atk-s0502a5:215_6": "hanantaṁ paññāsaṅkhātaṁ muddhaṁ vipātentaṁ viddhaṁsentameva hantīti.",
  "atk-s0502a5:216": "Desanāvasāne bahū sotāpattiphalādīni pāpuṇiṁsu.",
  "atk-s0502a5:217": "Saṭṭhikūṭapetavatthu terasamaṁ.",
  "atk-s0502a5:218": "14. Cittagahapativatthu",
  "atk-s0502a5:219": "Asantaṁbhāvanamiccheyyāti imaṁ dhammadesanaṁ satthā jetavane viharanto sudhammattheraṁ ārabbha kathesi. Desanā macchikāsaṇḍe samuṭṭhāya sāvatthiyaṁ niṭṭhitā.",
  "atk-s0502a5:220_0": "Macchikāsaṇḍanagarasmiñhi citto nāma gahapati pañcavaggiyānaṁ abbhantaraṁ mahānāmattheraṁ",
  "atk-s0502a5:220_1": "nāma piṇḍāya caramānaṁ disvā tassa iriyāpathe pasīditvā pattaṁ ādāya gehaṁ pavesetvā",
  "atk-s0502a5:220_2": "bhojetvā bhattakiccāvasāne dhammakathaṁ suṇanto sotāpattiphalaṁ patvā acalasaddho",
  "atk-s0502a5:220_3": "hutvā ambāṭakavanaṁ nāma attano uyyānaṁ saṅghārāmaṁ kattukāmo therassa hatthe udakaṁ",
  "atk-s0502a5:220_4": "pātetvā niyyādesi. Tasmiṁ khaṇe ‘‘patiṭṭhitaṁ buddhasāsana’’nti udakapariyantaṁ katvā",
  "atk-s0502a5:220_5": "mahāpathavī kampi. Mahāseṭṭhi uyyāne mahāvihāraṁ kāretvā sabbadisāhi āgatānaṁ bhikkhūnaṁ",
  "atk-s0502a5:220_6": "vivaṭadvāro ahosi. Macchikāsaṇḍe sudhammatthero nāma nevāsiko ahosi.",
  "atk-s0502a5:221_0": "Aparena samayena cittassa guṇakathaṁ sutvā dve aggasāvakā tassa saṅgahaṁ kattukāmā",
  "atk-s0502a5:221_1": "macchikāsaṇḍaṁ agamaṁsu. Citto gahapati tesaṁ āgamanaṁ sutvā aḍḍhayojanamaggaṁ paccuggantvā",
  "atk-s0502a5:221_2": "te ādāya attano vihāraṁ pavesetvā āgantukavattaṁ katvā, ‘‘bhante, thokaṁ dhammakathaṁ",
  "atk-s0502a5:221_3": "sotukāmomhī’’ti dhammasenāpatiṁ yāci. Atha naṁ thero, ‘‘upāsaka, addhānena āgatāmhā",
  "atk-s0502a5:221_4": "kilantarūpā. Apica thokaṁ suṇāhī’’ti tassa dhammaṁ kathesi. So therassa dhammaṁ suṇantova",
  "atk-s0502a5:221_5": "anāgāmiphalaṁ pāpuṇi. So dve aggasāvake vanditvā, ‘‘bhante, sve bhikkhusahassena",
  "atk-s0502a5:221_6": "saddhiṁ mama gehe bhikkhaṁ gaṇhathā’’ti nimantetvā pacchā nevāsikaṁ sudhammattheraṁ",
  "atk-s0502a5:221_7": "‘‘tumhepi, bhante, sve therehi saddhiṁ āgaccheyyāthā’’ti nimantesi. So ‘‘ayaṁ maṁ",
  "atk-s0502a5:221_8": "pacchā nimantetī’’ti kuddho paṭikkhipitvā punappunaṁ yāciyamānopi paṭikkhipi eva.",
  "atk-s0502a5:221_9": "Upāsako ‘‘paññāyissatha, bhante’’ti pakkamitvā punadivase attano nivesane mahādānaṁ",
  "atk-s0502a5:221_10": "sajjesi. Sudhammattheropi paccūsakāleyeva ‘‘kīdiso nu kho gahapatinā aggasāvakānaṁ",
  "atk-s0502a5:221_11": "sakkāro sajjito, sve gantvā passissāmī’’ti cintetvā pātova pattacīvaraṁ ādāya tassa gehaṁ agamāsi.",
  "atk-s0502a5:222_0": "So gahapatinā ‘‘nisīdatha, bhante’’ti vuccamānopi ‘‘nāhaṁ nisīdāmi, piṇḍāya carissāmī’’ti",
  "atk-s0502a5:222_1": "vatvā aggasāvakānaṁ paṭiyāditaṁ sakkāraṁ oloketvā gahapatiṁ jātiyā ghaṭṭetukāmo ‘‘uḷāro",
  "atk-s0502a5:222_2": "te, gahapati, sakkāro, apicettha ekaññeva natthī’’ti āha. ‘‘Kiṁ, bhante’’ti? ‘‘Tilasaṁguḷikā,",
  "atk-s0502a5:222_3": "gahapatī’’ti vatvā gahapatinā kākopamāya apasādito kujjhitvā ‘‘eso te, gahapati,",
  "atk-s0502a5:222_4": "āvāso, pakkamissāmaha’’nti vatvā yāvatatiyaṁ vāriyamānopi pakkamitvā satthu santikaṁ",
  "atk-s0502a5:222_5": "gantvā cittena ca attanā ca vuttavacanaṁ ārocesi. Satthā ‘‘tayā upāsako saddho pasanno",
  "atk-s0502a5:222_6": "hīnena khuṁsito’’ti tasseva dosaṁ āropetvā paṭisāraṇīyakammaṁ kārāpetvā ‘‘gaccha,",
  "atk-s0502a5:222_7": "cittagahapatiṁ khamāpehī’’ti pesesi. So tattha gantvā, ‘‘gahapati, mayhameva so doso,",
  "atk-s0502a5:222_8": "khamāhi me’’ti vatvāpi ‘‘nāhaṁ khamāmī’’ti tena paṭikkhitto maṅkubhūto taṁ khamāpetuṁ",
  "atk-s0502a5:222_9": "nāsakkhi. Punadeva satthu santikaṁ paccāgamāsi. Satthā ‘‘nāssa upāsako khamissatī’’ti",
  "atk-s0502a5:222_10": "jānantopi ‘‘mānathaddho esa, tiṁsayojanaṁ tāva maggaṁ gantvā paccāgacchatū’’ti khamanūpāyaṁ",
  "atk-s0502a5:222_11": "anācikkhitvāva uyyojesi. Athassa punāgatakāle nihatamānassa anudūtaṁ datvā ‘‘gaccha,",
  "atk-s0502a5:222_12": "iminā saddhiṁ gantvā upāsakaṁ khamāpehī’’ti vatvā ‘‘samaṇena nāma ‘mayhaṁ vihāro,",
  "atk-s0502a5:222_13": "mayhaṁ nivāsaṭṭhānaṁ, mayhaṁ upāsako, mayhaṁ upāsikā’ti mānaṁ vā issaṁ vā kātuṁ na",
  "atk-s0502a5:222_14": "vaṭṭati. Evaṁ karontassa hi icchāmānādayo kilesā vaḍḍhantī’’ti anusandhiṁ ghaṭṭetvā",
  "atk-s0502a5:222_15": "dhammaṁ desento imā gāthā abhāsi –",
  "atk-s0502a5:223": "73.",
  "atk-s0502a5:224": " ‘‘Asantaṁ bhāvanamiccheyya, purekkhārañca bhikkhusu;",
  "atk-s0502a5:225": "Āvāsesu issariyaṁ, pūjā parakulesu ca.",
  "atk-s0502a5:226": "74.",
  "atk-s0502a5:227": " ‘‘Mameva kata maññantu, gihī pabbajitā ubho.",
  "atk-s0502a5:228": "Mamevātivasā assu, kiccākiccesu kismici;",
  "atk-s0502a5:229": "Iti bālassa saṅkappo, icchā māno ca vaḍḍhatī’’ti.",
  "atk-s0502a5:230_0": "Tattha asantanti yo bālo bhikkhu avijjamānaṁ sambhāvanaṁ iccheyya, ‘‘assaddhova samāno",
  "atk-s0502a5:230_1": "‘saddhoti maṁ jano jānātū’ti icchatī’’ti. Pāpicchatāniddese (vibha. 851) vuttanayeneva",
  "atk-s0502a5:230_2": "bālo ‘‘asaddho dussīlo appassuto appavivitto kusīto anupaṭṭhitassati asamāhito duppañño",
  "atk-s0502a5:230_3": "akhīṇāsavova samāno ‘aho vata maṁ jano ayaṁ saddho, sīlavā, bahussuto, pavivitto,",
  "atk-s0502a5:230_4": "āraddhavīriyo, upaṭṭhitassati, samāhito, paññavā , khīṇāsavo’ti jāneyyā’’ti idaṁ",
  "atk-s0502a5:230_5": "asantasambhāvanaṁ icchati. Purekkhāranti parivāraṁ. ‘‘Aho vata maṁ sakalavihāre bhikkhū",
  "atk-s0502a5:230_6": "parivāretvā pañhaṁ pucchantā vihareyyu’’nti evaṁ icchācāre ṭhatvā purekkhārañca bhikkhūsu",
  "atk-s0502a5:230_7": "icchati. Āvāsesūti saṅghikesu ca āvāsesu yāni vihāramajjhe paṇītasenāsanāni, tāni",
  "atk-s0502a5:230_8": "attano sandiṭṭhasambhattādīnaṁ bhikkhūnaṁ ‘‘tumhe idha vasathā’’ti vicārento sayampi",
  "atk-s0502a5:230_9": "varataraṁ senāsanaṁ palibodhento, sesānaṁ āgantukabhikkhūnaṁ paccantimāni lāmakasenāsanāni",
  "atk-s0502a5:230_10": "ceva amanussapariggahitāni ca ‘‘tumhe idha vasathā’’ti vicārento āvāsesu issariyaṁ",
  "atk-s0502a5:230_11": "icchati. Pūjā parakulesu cāti neva mātāpitūnaṁ na ñātakānaṁ paresuyeva kulesu ‘‘aho",
  "atk-s0502a5:230_12": "vatime mayhameva dadeyyuṁ, na aññesa’’nti evaṁ catuppaccayehi pūjaṁ icchati.",
  "atk-s0502a5:231_0": "Mameva kata maññantūti yassa ca bālassa ‘‘yaṁkiñci vihāre uposathāgārādikaraṇavasena",
  "atk-s0502a5:231_1": "kataṁ navakammaṁ, taṁ sabbaṁ amhākaṁ therena katanti evaṁ gihī ca pabbajitā ca ubhopi",
  "atk-s0502a5:231_2": "mameva nissāya kataṁ parikammaṁ niṭṭhitaṁ maññantū’’ti saṅkappo uppajjati. Mamevātivasā",
  "atk-s0502a5:231_3": "assūti ‘‘gihī ca pabbajitā ca sabbepi mameva vase vattantu, sakaṭagoṇavāsipharasuādīni",
  "atk-s0502a5:231_4": "vā laddhabbāni hontu, antamaso yāgumattampi tāpetvā pivanādīni vā, evarūpesu kiccākiccesu",
  "atk-s0502a5:231_5": "khuddakamahantesu karaṇīyesu kismiñci ekakiccepi mameva vase vattantu, mameva āpucchitvā",
  "atk-s0502a5:231_6": "karontū’’ti saṅkappo uppajjati. Iti bālassāti yassa bālassa sā ca icchā ayañca evarūpo",
  "atk-s0502a5:231_7": "saṅkappo uppajjati, tassa neva vipassanā, na maggaphalāni vaḍḍhanti. Kevalaṁ panassa",
  "atk-s0502a5:231_8": "candodaye samuddassa udakaṁ viya chasu dvāresu uppajjamānā taṇhā ceva navavidhamāno ca vaḍḍhatīti.",
  "atk-s0502a5:232": "Desanāvasāne bahū sotāpattiphalādīni pāpuṇiṁsūti.",
  "atk-s0502a5:233_0": "Sudhammattheropi imaṁ ovādaṁ sutvā satthāraṁ vanditvā uṭṭhāyāsanā padakkhiṇaṁ katvā",
  "atk-s0502a5:233_1": "tena anudūtena bhikkhunā saddhiṁ gantvā upāsakassa cakkhupathe āpattiṁ paṭikaritvā",
  "atk-s0502a5:233_2": "upāsakaṁ khamāpesi. So upāsakena ‘‘khamāmahaṁ, bhante, sace mayhaṁ doso atthi, khamatha",
  "atk-s0502a5:233_3": "me’’ti paṭikhamāpito satthārā dinne ovāde ṭhatvā katipāheneva saha paṭisambhidāhi",
  "atk-s0502a5:233_4": "arahattaṁ pāpuṇi. Upāsakopi cintesi – ‘‘mayā satthāraṁ adisvāva sotāpattiphalaṁ pattaṁ,",
  "atk-s0502a5:233_5": "adisvā eva anāgāmiphale patiṭṭhito, satthāraṁ me daṭṭhuṁ vaṭṭatī’’ti. So tilataṇḍulasappiphāṇitavatthacchādanādīhi",
  "atk-s0502a5:233_6": "paripūrāni pañca sakaṭasatāni yojāpetvā ‘‘satthāraṁ daṭṭhukāmā āgacchantu, piṇḍapātādīhi",
  "atk-s0502a5:233_7": "na kilamissantī’’ti bhikkhusaṅghassa ārocāpetvā bhikkhunīsaṅghassāpi upāsakānampi",
  "atk-s0502a5:233_8": "upāsikānampi ārocāpesi. Tena saddhiṁ pañcasatā pañcasatā bhikkhū ca bhikkhuniyo ca",
  "atk-s0502a5:233_9": "upāsakā ca upāsikāyo ca nikkhamiṁsu. So tesañceva attano parisāya cāti tiṇṇaṁ janasahassānaṁ",
  "atk-s0502a5:233_10": "yathā tiṁsayojane magge yāgubhattādīhi kiñci vekallaṁ na hoti, tathā saṁvidahi. Tassa",
  "atk-s0502a5:233_11": "pana nikkhantabhāvaṁ ñatvā yojane yojane devatā khandhāvāraṁ bandhitvā dibbehi yāgukhajjakabhattapānakādīhi",
  "atk-s0502a5:233_12": "taṁ mahājanaṁ upaṭṭhahiṁsu, kassaci kenaci vekallaṁ na hoti. Evaṁ devatāhi upaṭṭhiyamāno",
  "atk-s0502a5:233_13": "devasikaṁ yojanaṁ gacchanto māsena sāvatthiṁ pāpuṇi, pañca sakaṭasatāni yathāpūritāneva",
  "atk-s0502a5:233_14": "ahesuṁ. Devatāhi ceva manussehi ca abhihaṭaṁ paṇṇākāraṁ vissajjentova agamāsi.",
  "atk-s0502a5:234_0": "Satthā ānandattheraṁ āha – ‘‘ānanda, ajja vaḍḍhamānakacchāyāya citto gahapati pañcahi",
  "atk-s0502a5:234_1": "upāsakasatehi parivuto āgantvā maṁ vandissatī’’ti. ‘‘Kiṁ pana, bhante, tassa tumhākaṁ",
  "atk-s0502a5:234_2": "vandanakāle kiñci pāṭihāriyaṁ bhavissatī’’ti? ‘‘Bhavissati, ānandā’’ti. ‘‘Kiṁ, bhante’’ti?",
  "atk-s0502a5:234_3": "Tassa āgantvā ‘‘maṁ vandanakāle rājamānena aṭṭhakarīsamatte padese jaṇṇukamattena",
  "atk-s0502a5:234_4": "odhinā pañcavaṇṇānaṁ dibbapupphānaṁ ghanavassaṁ vassissatī’’ti. Taṁ kathaṁ sutvā",
  "atk-s0502a5:234_5": "nagaravāsino ‘‘evaṁ mahāpuñño kira citto nāma gahapati āgantvā ajja satthāraṁ vandissati,",
  "atk-s0502a5:234_6": "evarūpaṁ kira pāṭihāriyaṁ bhavissati, mayampi taṁ mahāpuññaṁ daṭṭhuṁ labhissāmā’’ti",
  "atk-s0502a5:234_7": "paṇṇākāraṁ ādāya maggassa ubhosu passesu aṭṭhaṁsu. Vihārasamīpe āgatakāle pañca bhikkhusatāni",
  "atk-s0502a5:234_8": "paṭhamaṁ āgamiṁsu. Citto gahapati, ‘‘ammā, tumhe pacchato āgacchathā’’ti mahāupāsikāyo",
  "atk-s0502a5:234_9": "ṭhapetvā pañcahi upāsakasatehi parivuto satthu santikaṁ agamāsi. Buddhānaṁ sammukhaṭṭhāne",
  "atk-s0502a5:234_10": "pana ṭhitā vā nisinnā vā ito vā etto vā na honti, buddhavīthiyā dvīsu passesu niccalāva",
  "atk-s0502a5:234_11": "tiṭṭhanti. Citto gahapati mahantaṁ buddhavīthiṁ okkami. Tīṇi phalāni pattena ariyasāvakena",
  "atk-s0502a5:234_12": "olokitolokitaṭṭhānaṁ kampi. ‘‘Eso kira citto gahapatī’’ti mahājano olokesi . So satthāraṁ",
  "atk-s0502a5:234_13": "upasaṅkamitvā chabbaṇṇānaṁ buddharasmīnaṁ anto pavisitvā dvīsu gopphakesu satthu",
  "atk-s0502a5:234_14": "pāde gahetvā vandi. Taṁ khaṇaññeva vuttappakāraṁ pupphavassaṁ vassi, sādhukārasahassāni",
  "atk-s0502a5:234_15": "pavattayiṁsu. So ekamāsaṁ satthu santike vasi, vasamāno ca sakalaṁ buddhappamukhaṁ",
  "atk-s0502a5:234_16": "bhikkhusaṅghaṁ vihāreyeva nisīdāpetvā mahādānaṁ adāsi, attanā saddhiṁ āgatepi antovihāreyeva",
  "atk-s0502a5:234_17": "katvā paṭijaggi. Ekadivasampi attano sakaṭesu kiñci gahetabbaṁ nāhosi, devamanussehi",
  "atk-s0502a5:234_18": "ābhatapaṇṇākāreneva dānaṁ adāsi, sabbakiccāni akāsi. So satthāraṁ vanditvā āha –",
  "atk-s0502a5:234_19": "‘‘bhante, ahaṁ ‘tumhākaṁ dānaṁ dassāmī’ti āgacchanto māsaṁ antarāmagge ahosiṁ. Idheva",
  "atk-s0502a5:234_20": "me māso vītivatto, mayā ābhataṁ paṇṇākāraṁ kiñci gahetuṁ na labhāmi, ettakaṁ kālaṁ",
  "atk-s0502a5:234_21": "devamanussehi ābhatapaṇṇākāreneva dānaṁ adāsiṁ, sohaṁ sacepi idha saṁvaccharaṁ vasissāmi,",
  "atk-s0502a5:234_22": "neva mama deyyadhammaṁ dātuṁ labhissāmi. Ahaṁ sakaṭāni otāretvā gantuṁ icchāmi, paṭisāmanaṭṭhānaṁ me ārocāpethā’’ti.",
  "atk-s0502a5:235_0": "Satthā ānandattheraṁ āha – ‘‘ānanda, upāsakassa ekaṁ padesaṁ tucchaṁ kāretvā dehī’’ti.",
  "atk-s0502a5:235_1": "Thero tathā akāsi. Kappiyabhūmi (mahāva. 295) kira cittassa gahapatino anuññātā.",
  "atk-s0502a5:235_2": "Upāsakopi attanā saddhiṁ āgatehi tīhi janasahassehi saddhiṁ tucchasakaṭehi puna maggaṁ",
  "atk-s0502a5:235_3": "paṭipajji. Devamanussā uṭṭhāya, ‘‘ayya, tayā tucchasakaṭehi gamanakammaṁ kata’’nti",
  "atk-s0502a5:235_4": "sattahi ratanehi sakaṭāni pūrayiṁsu. So attano ābhatapaṇṇākāreneva mahājanaṁ paṭijagganto",
  "atk-s0502a5:235_5": "agamāsi. Ānandatthero satthāraṁ vanditvā āha – ‘‘bhante, tumhākaṁ santikaṁ āgacchantopi",
  "atk-s0502a5:235_6": "māsena āgato, idhāpi māsameva vuṭṭho, ettakaṁ kālaṁ devamanussehi abhihaṭapaṇṇākāreneva",
  "atk-s0502a5:235_7": "mahāvadānaṁ adāsi, idāni pañca sakaṭasatāni tucchāni katvā māseneva kira gamissati,",
  "atk-s0502a5:235_8": "devamanussā panassa uṭṭhāya, ‘ayya , tayā tucchasakaṭehi gamanakammaṁ kata’nti pañca",
  "atk-s0502a5:235_9": "sakaṭasatāni sattaratanehi pūrayiṁsu. So puna attano ābhatapaṇṇākāreneva kira mahājanaṁ",
  "atk-s0502a5:235_10": "paṭijagganto gamissatī’’ti. ‘‘Kiṁ pana, bhante, etassa tumhākaṁ santikaṁ āgacchantassevāyaṁ",
  "atk-s0502a5:235_11": "sakkāro uppajjati, udāhu aññattha gacchantassāpi uppajjatī’’ti? ‘‘Ānanda, mama santikaṁ",
  "atk-s0502a5:235_12": "āgacchantassāpi aññattha gacchantassāpi etassa uppajjateva. Ayañhi upāsako saddho",
  "atk-s0502a5:235_13": "pasanno sampannasīlo, evarūpo puggalo yaṁ yaṁ padesaṁ bhajati, tattha tatthevassa",
  "atk-s0502a5:235_14": "lābhasakkāro nibbattatī’’ti vatvā satthā imaṁ pakiṇṇakavagge gāthamāha –",
  "atk-s0502a5:236": "‘‘Saddho sīlena sampanno, yaso bhogasamappito;",
  "atk-s0502a5:237": "Yaṁ yaṁ padesaṁ bhajati, tattha tattheva pūjito’’ti. (dha. pa. 303);",
  "atk-s0502a5:238": "Attho panassā tattheva āvibhavissati.",
  "atk-s0502a5:239": "Evaṁ vutte ānandatthero cittassa pubbakammaṁ pucchi. Athassa satthā ācikkhanto āha –",
  "atk-s0502a5:240_0": "Ānanda, ayaṁ padumuttarassa bhagavato pādamūle katābhinīhāro kappasatasahassaṁ devamanussesu",
  "atk-s0502a5:240_1": "saṁsaritvā kassapabuddhakāle migaluddakakule nibbatto vuddhimanvāya ekadivasaṁ deve",
  "atk-s0502a5:240_2": "vassante migānaṁ māraṇattāya sattiṁ ādāya araññaṁ gantvā mige olokento ekasmiṁ akaṭapabbhāre",
  "atk-s0502a5:240_3": "sasīsaṁ pārupitvā ekaṁ bhikkhuṁ nisinnaṁ disvā ‘‘eko, ayyo, samaṇadhammaṁ karonto",
  "atk-s0502a5:240_4": "nisinno bhavissati, bhattamassa āharissāmī’’ti vegena gehaṁ gantvā ekasmiṁ uddhane",
  "atk-s0502a5:240_5": "hiyyo, ābhatamaṁsaṁ, ekasmiṁ bhattaṁ pacāpetvā aññe piṇḍapātacārike bhikkhū disvā",
  "atk-s0502a5:240_6": "tesampi patte ādāya paññattāsane nisīdāpetvā bhikkhaṁ sampādetvā, ‘‘ayye, parivisathā’’ti",
  "atk-s0502a5:240_7": "aññaṁ āṇāpetvā taṁ bhattaṁ puṭake pakkhipitvā ādāya gacchanto antarāmagge nānāpupphāni",
  "atk-s0502a5:240_8": "ocinitvā pattapuṭe katvā therassa nisinnaṭṭhānaṁ gantvā ‘‘mayhaṁ, bhante, saṅgahaṁ",
  "atk-s0502a5:240_9": "karothā’’ti vatvā pattaṁ ādāya pūretvā therassa hatthe ṭhapetvā tehi pupphehi pūjaṁ",
  "atk-s0502a5:240_10": "katvā ‘‘yathā me ayaṁ rasapiṇḍapāto pupphapūjāya saddhiṁ cittaṁ tosesi, evaṁ nibbattanibbattaṭṭhāne",
  "atk-s0502a5:240_11": "paṇṇākārasahassāni ādāya āgantvā mayhaṁ cittaṁ tosentu, pañcavaṇṇakusumavassañca",
  "atk-s0502a5:240_12": "vassatū’’ti patthanaṁ paṭṭhapesi. So yāvajīvaṁ kusalaṁ katvā devaloke nibbatti, nibbattaṭṭhāne",
  "atk-s0502a5:240_13": "jaṇṇukamattena odhinā dibbapupphavassaṁ vassi. Idānipissa jātadivase ceva idha ca",
  "atk-s0502a5:240_14": "āgatassa pupphavassavassanañca paṇṇākārābhihāro ca sattahi ratanehi sakaṭapūraṇañca",
  "atk-s0502a5:240_15": "tasseva kammassa nissandoti.",
  "atk-s0502a5:241": "Cittagahapativatthu cuddasamaṁ.",
  "atk-s0502a5:242": "15. Vanavāsītissasāmaṇeravatthu",
  "atk-s0502a5:243": "Aññāhi lābhūpanisāti imaṁ dhammadesanaṁ satthā jetavane viharanto vanavāsikatissattheraṁ ārabbha kathesi. Desanā rājagahe samuṭṭhitā.",
  "atk-s0502a5:244_0": "Sāriputtattherasa kira pitu vaṅgantabrāhmaṇassa sahāyako mahāsenabrāhmaṇo nāma rājagahe",
  "atk-s0502a5:244_1": "vasati. Sāriputtatthero ekadivasaṁ piṇḍāya caranto tasmiṁ anukampāya tassa gehadvāraṁ",
  "atk-s0502a5:244_2": "agamāsi. So pana parikkhīṇavibhavo daliddo. So ‘‘mama putto mayhaṁ gehadvāraṁ piṇḍāya",
  "atk-s0502a5:244_3": "carituṁ āgato bhavissati, ahañcamhi duggato, mayhaṁ duggatabhāvaṁ na jānāti maññe,",
  "atk-s0502a5:244_4": "natthi me koci deyyadhammo’’ti therassa sammukhā bhavituṁ asakkonto nilīyi. Thero",
  "atk-s0502a5:244_5": "aparampi divasaṁ agamāsi, brāhmaṇo tatheva nilīyi. ‘‘Kiñcideva labhitvā dassāmī’’ti",
  "atk-s0502a5:244_6": "cintentopi nālabhi. Athekadivasaṁ ekasmiṁ brāhmaṇavācake thūlasāṭakena saddhiṁ pāyasapātiṁ",
  "atk-s0502a5:244_7": "labhitvā ādāya gehaṁ gantvāva theraṁ anussari, ‘‘imaṁ piṇḍapātaṁ mayā therassa dātuṁ",
  "atk-s0502a5:244_8": "vaṭṭatī’’ti. Theropi taṁ khaṇaṁ jhānaṁ samāpajjitvā samāpattito vuṭṭhāya taṁ brāhmaṇaṁ",
  "atk-s0502a5:244_9": "disvā ‘‘brāhmaṇo deyyadhammaṁ labhitvā mama āgamanaṁ paccāsīsati, mayā tattha gantuṁ",
  "atk-s0502a5:244_10": "vaṭṭatī’’ti saṅghāṭiṁ pārupitvā pattaṁ ādāya tassa gehadvāre ṭhitameva attānaṁ dassesi.",
  "atk-s0502a5:245_0": "Brāhmaṇo theraṁ disvāva cittaṁ pasīdi. Atha naṁ upasaṅkamitvā vanditvā paṭisanthāraṁ",
  "atk-s0502a5:245_1": "katvā antogehe nisīdāpetvā pāyasapātiṁ gahetvā therassa patte ākiri . Thero upaḍḍhaṁ",
  "atk-s0502a5:245_2": "sampaṭicchitvā hatthena pattaṁ pidahi. Atha naṁ brāhmaṇo āha – ‘‘bhante, ekapaṭivīsamattova",
  "atk-s0502a5:245_3": "ayaṁ pāyaso, paralokasaṅgahaṁ me karotha, mā idhalokasaṅgahaṁ, niravasesameva dātukāmomhī’’ti",
  "atk-s0502a5:245_4": "sabbaṁ ākiri. Thero tattheva paribhuñji. Athassa bhattakiccapariyosāne tampi sāṭakaṁ",
  "atk-s0502a5:245_5": "datvā vanditvā evamāha – ‘‘bhante, ahampi tumhehi diṭṭhadhammameva pāpuṇeyya’’nti.",
  "atk-s0502a5:245_6": "Thero ‘‘evaṁ hotu brāhmaṇā’’ti tassa anumodanaṁ katvā uṭṭhāyāsanā pakkamanto anupubbena",
  "atk-s0502a5:245_7": "cārikaṁ caranto jetavanaṁ agamāsi. ‘‘Duggatakāle dinnadānaṁ pana ativiya tosetī’’ti",
  "atk-s0502a5:245_8": "brāhmaṇopi taṁ dānaṁ datvā pasannacitto somanassajāto there adhimattaṁ sinehamakāsi.",
  "atk-s0502a5:245_9": "So there sineheneva kālaṁ katvā sāvatthiyaṁ therassūpaṭṭhākakule paṭisandhiṁ gaṇhi",
  "atk-s0502a5:245_10": ". Taṁkhaṇeyeva panassa mātā ‘‘kucchiyaṁ me gabbho patiṭṭhito’’ti ñatvā sāmikassa",
  "atk-s0502a5:245_11": "ārocesi. So tassā gabbhaparihāraṁ adāsi.",
  "atk-s0502a5:246_0": "Tassā accuṇhaatisītaatiambilādiparibhogaṁ vajjetvā sukhena gabbhaṁ parihariyamānāya",
  "atk-s0502a5:246_1": "evarūpo dohaḷo uppajji ‘‘aho vatāhaṁ sāriputtattherappamukhāni pañca bhikkhusatāni",
  "atk-s0502a5:246_2": "nimantetvā gehe nisīdāpetvā asambhinnakhīrapāyasaṁ datvā sayampi kāsāyavatthāni paridahitvā",
  "atk-s0502a5:246_3": "suvaṇṇasarakaṁ ādāya āsanapariyante nisīditvā ettakānaṁ bhikkhūnaṁ ucchiṭṭhapāyasaṁ",
  "atk-s0502a5:246_4": "paribhuñjeyya’’nti. Tassā kira so kāsāyavatthaparidahane dohaḷo kucchiyaṁ puttassa",
  "atk-s0502a5:246_5": "buddhasāsane pabbajjāya pubbanimittaṁ ahosi. Athassā ñātakā ‘‘dhammiko no dhītāya",
  "atk-s0502a5:246_6": "dohaḷo’’ti sāriputtattheraṁ saṅghattheraṁ katvā pañcannaṁ bhikkhusatānaṁ asambhinnakhīrapāyasaṁ",
  "atk-s0502a5:246_7": "adaṁsu. Sāpi ekaṁ kāsāvaṁ nivāsetvā ekaṁ pārupitvā suvaṇṇasarakaṁ gahetvā āsanapariyante",
  "atk-s0502a5:246_8": "nisinnā ucchiṭṭhapāyasaṁ paribhuñji, dohaḷo paṭippassambhi. Tassā yāva gabbhavuṭṭhānā",
  "atk-s0502a5:246_9": "antarantarā katamaṅgalesupi, dasamāsaccayena puttaṁ vijātāya katamaṅgalesupi sāriputtattherappamukhānaṁ",
  "atk-s0502a5:246_10": "pañcannaṁ bhikkhusatānaṁ appodakamadhupāyasameva adaṁsu. Pubbe kiresa dārakena brāhmaṇakāle",
  "atk-s0502a5:246_11": "dinnapāyasassa nissando.",
  "atk-s0502a5:247_0": "Jātamaṅgaladivase pana taṁ dārakaṁ pātova nhāpetvā maṇḍetvā sirisayane satasahassagghanikassa",
  "atk-s0502a5:247_1": "kambalassa upari nipajjāpesuṁ. So tattha nipannakova theraṁ oloketvā ‘‘ayaṁ me pubbācariyo,",
  "atk-s0502a5:247_2": "mayā theraṁ nissāya ayaṁ sampatti laddhā, mayā imassa ekaṁ pariccāgaṁ kātuṁ vaṭṭatī’’ti",
  "atk-s0502a5:247_3": "sikkhāpadagahaṇatthāya ānīyamāno taṁ kambalaṁ cūḷaṅguliyā veṭhetvā aggahesi. Athassa",
  "atk-s0502a5:247_4": "‘‘aṅguliyaṁ kambalo laggo’’ti te taṁ harituṁ ārabhiṁsu. So parodi. Ñātakā ‘‘apetha,",
  "atk-s0502a5:247_5": "mā dārakaṁ rodāpethā’’ti kambaleneva saddhiṁ ānayiṁsu. So theraṁ vandanakāle kambalato",
  "atk-s0502a5:247_6": "aṅguliṁ apakaḍḍhitvā kambalaṁ therassa pādamūle pātesi. Ñātakā ‘‘daharakumārena ajānitvā",
  "atk-s0502a5:247_7": "kata’’nti avatvā ‘‘puttena no dinnaṁ, pariccattameva hotu, bhante’’ti vatvā, ‘‘bhante,",
  "atk-s0502a5:247_8": "satasahassagghanikena kambalena pūjākārakassa tumhākaṁ dāsassa sikkhāpadāni dethā’’ti",
  "atk-s0502a5:247_9": "āhaṁsu. ‘‘Ko nāmo ayaṁ dārako’’ti? ‘‘Bhante, ayyena samānanāmako , tisso nāmesa bhavissatī’’ti.",
  "atk-s0502a5:247_10": "Thero kira gihikāle upatissamāṇavo nāma ahosi. Mātāpissa cintesi – ‘‘na mayā puttassa",
  "atk-s0502a5:247_11": "ajjhāsayo bhinditabbo’’ti. Evaṁ dārakassa nāmakaraṇamaṅgalaṁ katvā puna tassa āhāraparibhogamaṅgalepi",
  "atk-s0502a5:247_12": "puna tassa kaṇṇavijjhanamaṅgalepi dussagahaṇamaṅgalepi cūḷākappanamaṅgalepi sāriputtattherappamukhānaṁ",
  "atk-s0502a5:247_13": "pañcannaṁ bhikkhusatānaṁ appodakamadhupāyasameva adaṁsu.",
  "atk-s0502a5:248_0": "Dārako vuddhimanvāya sattavassikakāle mātaraṁ āha – ‘‘amma, therassa santike pabbajissāmī’’ti.",
  "atk-s0502a5:248_1": "‘‘Sādhu, tāta, pubbevāhaṁ ‘na mayā puttassa ajjhāsayo bhinditabbo’ti manaṁ akāsiṁ,",
  "atk-s0502a5:248_2": "pabbaja, puttā’’ti theraṁ nimantāpetvā tassa āgatassa bhikkhañca datvā, ‘‘bhante,",
  "atk-s0502a5:248_3": "tumhākaṁ dāso ‘pabbajissāmī’ti vadati, imaṁ ādāya sāyaṁ vihāraṁ āgamissāmā’’ti theraṁ",
  "atk-s0502a5:248_4": "uyyojetvā sāyanhasamaye mahantena sakkārasammānena puttaṁ ādāya vihāraṁ gantvā therassa",
  "atk-s0502a5:248_5": "niyyādesi. Thero tena saddhiṁ kathesi – ‘‘tissa, pabbajjā nāma dukkarā, uṇhena atthe",
  "atk-s0502a5:248_6": "sati sītaṁ labhati, sītena atthe sati uṇhaṁ labhati, pabbajitā kicchena jīvanti,",
  "atk-s0502a5:248_7": "tvañca sukhedhito’’ti. ‘‘Bhante, ahaṁ tumhehi vuttaniyāmeneva sabbaṁ kātuṁ sakkhissāmī’’ti.",
  "atk-s0502a5:248_8": "Thero ‘‘sādhū’’ti vatvā tassa paṭikūlamanasikāravasena tacapañcakakammaṭṭhānaṁ ācikkhitvā",
  "atk-s0502a5:248_9": "taṁ pabbājesi. Sakalampi hi dvattiṁsākāraṁ kathetuṁ vaṭṭatiyeva. Sabbaṁ kathetuṁ",
  "atk-s0502a5:248_10": "asakkontena pana tacapañcakakammaṭṭhānaṁ kathetabbameva. Idañhi kammaṭṭhānaṁ sabbabuddhānaṁ",
  "atk-s0502a5:248_11": "avijahitameva. Kesādīsu ekekakoṭṭhāsesu arahattaṁ pattānaṁ bhikkhūnampi bhikkhunīnampi",
  "atk-s0502a5:248_12": "upāsakānampi upāsikānampi paricchedo natthi. Abyattā bhikkhū pana pabbajentā arahattassūpanissayaṁ",
  "atk-s0502a5:248_13": "nāsenti. Tasmā thero kammaṭṭhānaṁ ācikkhitvā pabbājetvā dasasu sīlesu patiṭṭhāpesi.",
  "atk-s0502a5:249_0": "Mātāpitaro puttassa pabbajitasakkāraṁ karontā sattāhaṁ vihāreyeva buddhappamukhassa",
  "atk-s0502a5:249_1": "bhikkhusaṅghassa appodakamadhupāyasameva adaṁsu. Bhikkhūpi ‘‘nibaddhaṁ appodakamadhupāyasaṁ",
  "atk-s0502a5:249_2": "paribhuñjituṁ na sakkomā’’ti ujjhāyiṁsu. Tassapi mātāpitaro sattame divase sāyaṁ",
  "atk-s0502a5:249_3": "gehaṁ agamaṁsu. Sāmaṇero aṭṭhame divase bhikkhūhi saddhiṁ piṇḍāya pāvisi. Sāvatthivāsino",
  "atk-s0502a5:249_4": "‘‘sāmaṇero kira ajja piṇḍāya pavisissati, sakkāramassa karissāmā’’ti pañcahi sāṭakasatehi",
  "atk-s0502a5:249_5": "cumbaṭakāni katvā pañca piṇḍapātasatāni sajjetvā ādāya paṭipathe ṭhatvā adaṁsu, punadivase",
  "atk-s0502a5:249_6": "vihārassa upavanaṁ āgantvā adaṁsu. Evaṁ sāmaṇero dvīheva divasehi sāṭakasahassehi",
  "atk-s0502a5:249_7": "saddhiṁ piṇḍapātasahassaṁ labhitvā bhikkhusaṅghassa dāpesi. Brāhmaṇakāle dinnathūlasāṭakassa",
  "atk-s0502a5:249_8": "kiresa nissando. Athassa bhikkhū ‘‘piṇḍapātadāyakatisso’’ti nāmaṁ kariṁsu.",
  "atk-s0502a5:250_0": "Punekadivasaṁ sāmaṇero sītakāle vihāracārikaṁ caranto bhikkhū tattha tattha aggisālādīsu",
  "atk-s0502a5:250_1": "visibbente disvā āha – ‘‘kiṁ, bhante, visibbentā nisinnātthā’’ti? ‘‘Sītaṁ no pīḷeti",
  "atk-s0502a5:250_2": "sāmaṇero’’ti. ‘‘Bhante, sītakāle nāma kambalaṁ pārupituṁ vaṭṭati. So hi sītaṁ paṭibāhituṁ",
  "atk-s0502a5:250_3": "samattho’’ti. Sāmaṇera ‘‘tvaṁ mahāpuñño kambalaṁ labheyyāsi, amhākaṁ kuto kambalo’’ti.",
  "atk-s0502a5:250_4": "‘‘Tena hi, bhante, kambalatthikā mayā saddhiṁ āgacchantū’’ti sakalavihāre ārocāpesi.",
  "atk-s0502a5:250_5": "Atha bhikkhū ‘‘sāmaṇerena saddhiṁ gantvā kambalaṁ āharissāmā’’ti sattavassikasāmaṇeraṁ",
  "atk-s0502a5:250_6": "nissāya sahassamattā bhikkhū nikkhamiṁsu. So ‘‘ettakānaṁ bhikkhūnaṁ kuto kambalaṁ",
  "atk-s0502a5:250_7": "labhissāmī’’ti cittampi anuppādetvā te ādāya nagarābhimukho pāyāsi. Sudinnassa hi",
  "atk-s0502a5:250_8": "dānassa evarūpo ānubhāvo hoti. So bahinagareyeva gharapaṭipāṭiyā caranto pañca kambalasatāni",
  "atk-s0502a5:250_9": "labhitvā antonagaraṁ pāvisi. Manussā ito cito ca kambale āharanti.",
  "atk-s0502a5:251_0": "Eko pana puriso āpaṇadvārena āgacchanto pañca kambalasatāni pasāretvā nisinnaṁ ekaṁ",
  "atk-s0502a5:251_1": "āpaṇikaṁ disvā āha – ‘‘ambho, eko sāmaṇero kambale saṁharanto āgacchati, tava kambale",
  "atk-s0502a5:251_2": "paṭicchādehī’’ti? ‘‘Kiṁ pana so dinnake gaṇhāti, udāhu adinnake’’ti? ‘‘Dinnake gaṇhātī’’ti",
  "atk-s0502a5:251_3": ". ‘‘Evaṁ sante sace icchāmi, dassāmi, no ce, na dassāmi, gaccha tva’’nti uyyojesi.",
  "atk-s0502a5:251_4": "Maccharino hi andhabālā evarūpesu dānaṁ dadamānesu maccharāyitvā asadisadānaṁ disvā",
  "atk-s0502a5:251_5": "maccharāyanto kāḷo (dha. pa. 177) viya niraye nibbattanti. Āpaṇiko cintesi – ‘‘ayaṁ",
  "atk-s0502a5:251_6": "puriso attano dhammatāya āgacchamāno ‘tava kambale paṭicchādehī’ti maṁ āha. ‘Sacepi",
  "atk-s0502a5:251_7": "so dinnakaṁ gaṇhā’ti, ahaṁ pana ‘mama santakaṁ sace icchāmi, dassāmi, no ce, na dassāmī’ti",
  "atk-s0502a5:251_8": "avacaṁ, diṭṭhakaṁ pana adentassa lajjā uppajjati, attano santakaṁ paṭicchādentassa",
  "atk-s0502a5:251_9": "doso natthi, imesu pañcakambalasatesu dve kambalāni satasahassagghanikāni, imāneva",
  "atk-s0502a5:251_10": "paṭicchādetuṁ vaṭṭatī’’ti. Dvepi kambale dasāya dasaṁ sambandhitvā tesaṁ antare pakkhipitvā",
  "atk-s0502a5:251_11": "paṭicchādesi. Sāmaṇeropi bhikkhusahassena saddhiṁ taṁ padesaṁ pāpuṇi. Āpaṇikassa",
  "atk-s0502a5:251_12": "sāmaṇeraṁ disvāva puttasineho uppajji, sakalasarīraṁ sinehena paripuṇṇaṁ ahosi. So",
  "atk-s0502a5:251_13": "cintesi – ‘‘tiṭṭhatu kambalāni, imaṁ disvā hadayamaṁsampi dātuṁ yutta’’nti. Te dvepi",
  "atk-s0502a5:251_14": "kambale nīharitvā sāmaṇerassa pādamūle ṭhapetvā vanditvā, ‘‘bhante, tayā diṭṭhadhammassa",
  "atk-s0502a5:251_15": "bhāgī assa’’nti avaca. Sopissa ‘‘evaṁ hotū’’ti anumodanaṁ akāsi.",
  "atk-s0502a5:252_0": "Sāmaṇero antonagarepi pañca kambalasatāni labhi. Evaṁ ekadivasaṁyeva kambalasahassaṁ",
  "atk-s0502a5:252_1": "labhitvā bhikkhusahassassa adāsi. Athassa kambaladāyakatissattheroti nāmaṁ kariṁsu.",
  "atk-s0502a5:252_2": "Evaṁ nāmakaraṇadivase dinnakambalo sattavassikakāle kambalasahassabhāvaṁ pāpuṇi.",
  "atk-s0502a5:252_3": "Buddhasāsanañhi ṭhapetvā natthaññaṁ taṁ ṭhānaṁ, yattha appaṁ dinnaṁ bahuṁ hoti, bahuṁ",
  "atk-s0502a5:252_4": "dinnaṁ bahutaraṁ. Tenāha bhagavā –",
  "atk-s0502a5:253": "‘‘Tathārūpoyaṁ, bhikkhave, bhikkhusaṅgho, yathārūpe bhikkhusaṅghe appaṁ dinnaṁ bahuṁ hoti, bahuṁ dinnaṁ bahutara’’nti (ma. ni. 3.146) –",
  "atk-s0502a5:254_0": "Evaṁ sāmaṇero ekakambalassa nissandena sattavassikova kambalasahassaṁ labhi. Tassa",
  "atk-s0502a5:254_1": "jetavane viharantassa abhikkhaṇaṁ ñātidāyakā santikaṁ āgantvā kathāsallāpaṁ karonti.",
  "atk-s0502a5:254_2": "So cintesi – ‘‘mayā idha vasantena ñātidāyakesu āgantvā kathentesu akathetumpi na",
  "atk-s0502a5:254_3": "sakkā, etehi saddhiṁ kathāpapañcena attano patiṭṭhaṁ kātuṁ na sakkā, yaṁnūnāhaṁ satthu",
  "atk-s0502a5:254_4": "santike kammaṭṭhānaṁ uggaṇhitvā araññaṁ paviseyya’’nti. So satthāraṁ upasaṅkamitvā",
  "atk-s0502a5:254_5": "vanditvā yāva arahattā kammaṭṭhānaṁ kathāpetvā upajjhāyaṁ vanditvā pattacīvaramādāya",
  "atk-s0502a5:254_6": "vihārā nikkhamitvā ‘‘sace āsannaṭṭhāne vasissāmi, ñātakā maṁ pakkosissantī’’ti vīsati",
  "atk-s0502a5:254_7": "yojanasataṁ maggaṁ agamāsi. Athekena gāmadvārena gacchanto ekaṁ mahallakapurisaṁ",
  "atk-s0502a5:254_8": "disvā pucchi – ‘‘kiṁ nu kho, mahāupāsaka , imasmiṁ padese vasantānaṁ āraññakavihāro",
  "atk-s0502a5:254_9": "atthī’’ti? ‘‘Atthi, bhante’’ti. ‘‘Tena hi me maggaṁ ācikkhāhī’’ti. Mahallakaupāsakassa",
  "atk-s0502a5:254_10": "pana taṁ disvāva puttasineho udapādi. Athassa tattheva ṭhito anācikkhitvā ‘‘ehi,",
  "atk-s0502a5:254_11": "bhante, ācikkhissāmi te’’ti gahetvā agamāsi. Sāmaṇero tena saddhiṁ gacchanto antarāmagge",
  "atk-s0502a5:254_12": "nānāpupphaphalapaṭimaṇḍite rukkhapabbatapadese disvā ‘‘ayaṁ, upāsaka, kiṁ padeso",
  "atk-s0502a5:254_13": "nāma, ayaṁ upāsaka kiṁ padeso nāmā’’ti pucchi. Sopissa tesaṁ nāmāni ācikkhanto āraññakavihāraṁ",
  "atk-s0502a5:254_14": "patvā ‘‘idaṁ, bhante, phāsukaṭṭhānaṁ, idheva vasāhī’’ti vatvā, ‘‘bhante, ko nāmo",
  "atk-s0502a5:254_15": "tva’’nti nāmaṁ pucchitvā ‘‘ahaṁ vanavāsītisso nāma upāsakā’’ti vutte, ‘‘sve amhākaṁ",
  "atk-s0502a5:254_16": "gāme bhikkhāya carituṁ vaṭṭatī’’ti vatvā nivattitvā antogāmameva gato. ‘‘Vanavāsītisso",
  "atk-s0502a5:254_17": "nāma vihāraṁ āgato, tassa yāgubhattādīni paṭiyādethā’’ti manussānaṁ ārocesi.",
  "atk-s0502a5:255_0": "Sāmaṇero paṭhamameva tisso nāma hutvā tato piṇḍapātadāyakatisso kambaladāyakatisso",
  "atk-s0502a5:255_1": "vanavāsītissoti tīṇi nāmāni labhitvā sattavassabbhantare cattāri nāmāni labhi. So",
  "atk-s0502a5:255_2": "punadivase pātova taṁ gāmaṁ piṇḍāya pāvisi. Manussā bhikkhaṁ datvā vandiṁsu. Sāmaṇero",
  "atk-s0502a5:255_3": "‘‘sukhitā hotha, dukkhā muccathā’’ti āha. Ekamanussopi tassa bhikkhaṁ datvā puna",
  "atk-s0502a5:255_4": "gehaṁ gantuṁ nāsakkhi, sabbeva olokentā aṭṭhaṁsu. Sopi attano yāpanamattameva gaṇhi.",
  "atk-s0502a5:255_5": "Sakalagāmavāsino tassa pādamūle urena nipajjitvā, ‘‘bhante, tumhesu imaṁ temāsaṁ",
  "atk-s0502a5:255_6": "idha vasantesu mayaṁ tīṇi saraṇāni gahetvā pañcasu sīlesu patiṭṭhāya māsassa aṭṭha",
  "atk-s0502a5:255_7": "uposathakammāni upavasissāma, idha vasanatthāya no paṭiññaṁ dethā’’ti. So upakāraṁ",
  "atk-s0502a5:255_8": "sallakkhetvā tesaṁ paṭiññaṁ datvā nibaddhaṁ tattheva piṇḍapātacāraṁ cari. Vanditavanditakkhaṇe",
  "atk-s0502a5:255_9": "ca ‘‘sukhitā hotha, dukkhā muccathā’’ti padadvayameva kathetvā pakkāmi. So tatthevapaṭhamamāsañca",
  "atk-s0502a5:255_10": "dutiyamāsañca vītināmetvā tatiyamāse gacchante saha paṭisambhidāhi arahattaṁ pāpuṇi.",
  "atk-s0502a5:256_0": "Athassa pavāretvā vuṭṭhavassakāle upajjhāyo satthāraṁ upasaṅkamitvā vanditvā āha",
  "atk-s0502a5:256_1": "– ‘‘ahaṁ, bhante, tissasāmaṇerassa santikaṁ gacchāmī’’ti. ‘‘Gaccha, sāriputtā’’ti.",
  "atk-s0502a5:256_2": "So attano parivāre pañcasate bhikkhū ādāya pakkanto, ‘‘āvuso moggallāna, ahaṁ tissasāmaṇerassa",
  "atk-s0502a5:256_3": "santikaṁ gacchāmī’’ti āha. Mahāmoggallānatthero ‘‘ahampi, āvuso, gacchāmī’’ti pañcahi",
  "atk-s0502a5:256_4": "bhikkhusatehi saddhiṁ nikkhami. Etenupāyena mahākassapatthero anuruddhatthero upālitthero",
  "atk-s0502a5:256_5": "puṇṇattheroti sabbe mahāsāvakā pañcahi pañcahi bhikkhusatehi saddhiṁ nikkhamiṁsu.",
  "atk-s0502a5:256_6": "Sabbepi mahāsāvakānaṁ parivārā cattālīsa bhikkhusahassāni ahesuṁ. Te vīsatiyojanasataṁ",
  "atk-s0502a5:256_7": "maggaṁ gantvā gocaragāmaṁ sampattā. Sāmaṇerassa nibaddhūpaṭṭhāko upāsako dvāreyeva",
  "atk-s0502a5:256_8": "disvā paccuggantvā vandi.",
  "atk-s0502a5:257_0": "Atha naṁ sāriputtatthero pucchi – ‘‘atthi nu kho, upāsaka, imasmiṁ padese āraññakavihāro’’ti?",
  "atk-s0502a5:257_1": "‘‘Atthi, bhante’’ti. ‘‘Sabhikkhuko, abhikkhuko’’ti? ‘‘Sabhikkhuko, bhante’’ti. ‘‘Ko",
  "atk-s0502a5:257_2": "nāmo tattha vasatī’’ti? ‘‘Vanavāsītisso, bhante’’ti. ‘‘Tena hi maggaṁ no ācikkhā’’ti.",
  "atk-s0502a5:257_3": "‘‘Ke tumhe, bhante’’ti? ‘‘Mayaṁ sāmaṇerassa santikaṁ āgatā’’ti. Upāsako oloketvā",
  "atk-s0502a5:257_4": "dhammasenāpatiṁ ādiṁ katvā sabbepi mahāsāvake sañjānitvā nirantaraṁ pītiyā phuṭṭhasarīro",
  "atk-s0502a5:257_5": "hutvā ‘‘tiṭṭhatha tāva, bhante’’ti vegena gāmaṁ pavisitvā ‘‘ete, ayyā, sāriputtattheraṁ",
  "atk-s0502a5:257_6": "ādiṁ katvā asīti mahāsāvakā attano attano parivārehi saddhiṁ sāmaṇerassa santikaṁ",
  "atk-s0502a5:257_7": "āgatā, mañcapīṭhapaccattharaṇadīpatelādīni gahetvā vegena nikkhamathā’’ti ugghosesi.",
  "atk-s0502a5:257_8": "Manussā ‘‘tāvadeva mañcādīni gahetvā therānaṁ padānupadikā hutvā therehi saddhiṁyeva",
  "atk-s0502a5:257_9": "vihāraṁ pavisiṁsu. Sāmaṇero bhikkhusaṅghaṁ sañjānitvā katipayānaṁ mahātherānaṁ pattacīvarāni",
  "atk-s0502a5:257_10": "paṭiggahetvā vattamakāsi. Tassa therānaṁ vasanaṭṭhānaṁ saṁvidahantassa pattacīvaraṁ",
  "atk-s0502a5:257_11": "paṭisāmentasseva andhakāro jātā’’ti. Sāriputtatthero upāsake āha – ‘‘gacchatha, upāsakā,",
  "atk-s0502a5:257_12": "tumhākaṁ andhakāro jāto’’ti. ‘‘Bhante, ajja dhammassavanadivaso, na mayaṁ gamissāma,",
  "atk-s0502a5:257_13": "dhammaṁ suṇissāma, ito pubbe dhammassavanampi natthī’’ti. ‘‘Tena hi, sāmaṇera, dīpaṁ",
  "atk-s0502a5:257_14": "jāletvā dhammassavanassa kālaṁ ghosehī’’ti. So tathā akāsi. Atha naṁ thero āha –",
  "atk-s0502a5:257_15": "‘‘tissa tava upaṭṭhākā ‘dhammaṁ sotukāmāmhā’ti vadanti , kathehi tesaṁ dhamma’’nti.",
  "atk-s0502a5:257_16": "Upāsakā ekappahāreneva uṭṭhāya, ‘‘bhante, amhākaṁ ayyo ‘sukhitā hotha, dukkhā muccathā’ti",
  "atk-s0502a5:257_17": "imāni dve padāni ṭhapetvā aññaṁ dhammakathaṁ na jānāti , amhākaṁ aññaṁ dhammakathikaṁ",
  "atk-s0502a5:257_18": "dethā’’ti vadiṁsu. ‘‘Sāmaṇero pana arahattaṁ patvāpi neva tesaṁ dhammakathaṁ kathesī’’ti.",
  "atk-s0502a5:258_0": "Tadā pana naṁ upajjhāyo, ‘‘sāmaṇera, kathaṁ pana sukhitā honti, ‘kathaṁ pana dukkhā",
  "atk-s0502a5:258_1": "muccantī’ti imesaṁ no dvinnaṁ padānaṁ atthaṁ kathehī’’ti āha. So ‘‘sādhu, bhante’’ti",
  "atk-s0502a5:258_2": "cittabījaniṁ gahetvā dhammāsanaṁ āruyha pañcahi nikāyehi atthañca kāraṇañca ākaḍḍhitvā",
  "atk-s0502a5:258_3": "ghanavassaṁ vassanto cātuddīpakamahāmegho viya khandhadhātuāyatanabodhipakkhiyadhamme",
  "atk-s0502a5:258_4": "vibhajanto arahattakūṭena dhammakathaṁ kathetvā, ‘‘bhante, evaṁ arahattappattassa",
  "atk-s0502a5:258_5": "sukhaṁ hoti, arahattaṁ pattoyeva dukkhā muccati, sesajanā jātidukkhādīhi ceva nirayadukkhādīhi",
  "atk-s0502a5:258_6": "ca na parimuccantī’’ti āha. ‘‘Sādhu, sāmaṇera, sukathito te paṭibhāṇo, idāni sarabhaññaṁ",
  "atk-s0502a5:258_7": "bhaṇāhī’’ti. So sarabhaññampi bhaṇi. Aruṇe uggacchante sāmaṇerassa upaṭṭhākamanussā",
  "atk-s0502a5:258_8": "dve bhāgā ahesuṁ. Ekacce ‘‘na vata no ito pubbe evarūpo kakkhaḷo diṭṭhapubbo. Kathañhi",
  "atk-s0502a5:258_9": "nāma evarūpaṁ dhammakathaṁ jānanto ettakaṁ kālaṁ mātāpituṭṭhāne ṭhatvā upaṭṭhahantānaṁ",
  "atk-s0502a5:258_10": "manussānaṁ ekampi dhammapadaṁ na kathesī’’ti kujjhiṁsu. Ekacce ‘‘lābhā vata no, ye",
  "atk-s0502a5:258_11": "mayaṁ evarūpaṁ bhadantaṁ guṇaṁ vā aguṇaṁ vā ajānantāpi upaṭṭhahimha , idāni ca panassa",
  "atk-s0502a5:258_12": "santike dhammaṁ sotuṁ labhimhā’’ti tussiṁsu.",
  "atk-s0502a5:259_0": "Sammāsambuddhopi taṁ divasaṁ paccūsasamaye lokaṁ volokento vanavāsītissassa upaṭṭhāke",
  "atk-s0502a5:259_1": "attano ñāṇajālassa anto paviṭṭhe disvā ‘‘kiṁ nu kho bhavissatī’’ti āvajjento imamatthaṁ",
  "atk-s0502a5:259_2": "upadhāresi ‘‘vanavāsītissasāmaṇerassa upaṭṭhākā ekacce tuṭṭhā, ekacce kuddhā, mayhaṁ",
  "atk-s0502a5:259_3": "puttassa pana sāmaṇerassa kuddhā nirayabhāgino bhavissanti, gantabbameva tattha mayā,",
  "atk-s0502a5:259_4": "mayi gate sabbepi te sāmaṇere mettacittaṁ katvā dukkhā muccissantī’’ti. Tepi manussā",
  "atk-s0502a5:259_5": "bhikkhusaṅghaṁ nimantetvā gāmaṁ gantvā maṇḍapaṁ kāretvā yāgubhattādīni sampādetvā",
  "atk-s0502a5:259_6": "āsanāni paññāpetvā saṅghassa āgamanamaggaṁ olokentā nisīdiṁsu. Bhikkhūpi sarīrapaṭijagganaṁ",
  "atk-s0502a5:259_7": "katvā bhikkhācāravelāya gāmaṁ piṇḍāya pavisantā sāmaṇeraṁ pucchiṁsu – ‘‘kiṁ, tissa,",
  "atk-s0502a5:259_8": "tvaṁ amhehi saddhiṁ gamissasi, udāhu pacchā’’ti? ‘‘Mama gamanavelāyameva gamissāmi,",
  "atk-s0502a5:259_9": "gacchatha tumhe, bhante’’ti. Bhikkhū pattacīvaramādāya pavisiṁsu.",
  "atk-s0502a5:260_0": "Satthā jetavanasmiṁyeva cīvaraṁ pārupitvā pattamādāya ekacittakkhaṇeneva gantvā bhikkhūnaṁ",
  "atk-s0502a5:260_1": "purato ṭhitameva attānaṁ dassesi. ‘‘Sammāsambuddho āgato’’ti sakalagāmo saṅkhubhitvā",
  "atk-s0502a5:260_2": "ekakolāhalo ahosi. Manussā udaggacittā buddhappamukhaṁ bhikkhusaṅghaṁ nisīdāpetvā",
  "atk-s0502a5:260_3": "yāguṁ datvā khajjakaṁ adaṁsu. Sāmaṇero bhatte aniṭṭhiteyeva antogāmaṁ pāvisi. Gāmavāsino",
  "atk-s0502a5:260_4": "nīharitvā tassa sakkaccaṁ bhikkhaṁ adaṁsu. So yāpanamattaṁ gahetvā satthu santikaṁ",
  "atk-s0502a5:260_5": "gantvā pattaṁ upanāmesi. Satthā ‘‘āhara, tissā’’ti hatthaṁ pasāretvā pattaṁ gahetvā",
  "atk-s0502a5:260_6": "‘‘passa, sāriputta, tava sāmaṇerassa patta’’nti therassa dassesi. Thero satthu hatthato",
  "atk-s0502a5:260_7": "pattaṁ gahetvā sāmaṇerassa datvā ‘‘gaccha, attano pattaṭṭhāne nisīditvā bhattakiccaṁ karohī’’ti āha.",
  "atk-s0502a5:261_0": "Gāmavāsino buddhappamukhaṁ bhikkhusaṅghaṁ parivisitvā satthāraṁ vanditvā anumodanaṁ",
  "atk-s0502a5:261_1": "yāciṁsu. Satthā anumodanaṁ karonto evamāha – ‘‘lābhā vata vo upāsakā, ye tumhe attano",
  "atk-s0502a5:261_2": "kulūpakaṁ sāmaṇeraṁ nissāya sāriputtaṁ moggallānaṁ kassapaṁ anuruddhanti asītimahāsāvake",
  "atk-s0502a5:261_3": "dassanāya labhatha, ahampi tumhākaṁ kulūpakameva nissāya āgato, buddhadassanampi",
  "atk-s0502a5:261_4": "vo imaṁ nissāyeva laddhaṁ, lābhā vo, suladdhaṁ vo’’ti. Manussā cintayiṁsu – ‘‘aho",
  "atk-s0502a5:261_5": "amhākaṁ lābhā, buddhānañceva bhikkhusaṅghassa ca ārādhanasamatthaṁ amhākaṁ ayyaṁ",
  "atk-s0502a5:261_6": "dassanāya labhāma, deyyadhammañcassa dātuṁ labhāmā’’ti sāmaṇerassa kuddhā manussā",
  "atk-s0502a5:261_7": "tussiṁsu. Tuṭṭhā manussā bhiyyosomattāya pasīdiṁsu. Anumodanāvasāne bahū sotāpattiphalādīni",
  "atk-s0502a5:261_8": "pāpuṇiṁsu. Satthā uṭṭhāyāsanā pakkāmi. Manussā satthāraṁ anugantvā vanditvā nivattiṁsu.",
  "atk-s0502a5:261_9": "Satthā sāmaṇerena saddhiṁ samadhurena gacchanto , ‘‘sāmaṇera, ayaṁ padeso konāmo,",
  "atk-s0502a5:261_10": "ayaṁ padeso konāmo’’ti pubbe tassa upāsakena dassitapadese pucchanto agamāsi. Sāmaṇeropi,",
  "atk-s0502a5:261_11": "‘‘bhante, ayaṁ itthannāmo, ayaṁ itthannāmo’’ti ācikkhamānova agamāsi. Satthā tassa",
  "atk-s0502a5:261_12": "vasanaṭṭhānaṁ gantvā pabbatamatthakaṁ abhiruhi. Tattha ṭhitānaṁ pana mahāsamuddo",
  "atk-s0502a5:261_13": "paññāyati. Satthā sāmaṇeraṁ pucchi – ‘‘tissa, pabbatamatthake ṭhito ito cito ca oloketvā",
  "atk-s0502a5:261_14": "kiṁ passasī’’ti? ‘‘Mahāsamuddaṁ, bhante’’ti. ‘‘Mahāsamuddaṁ disvā kiṁ cintesī’’ti?",
  "atk-s0502a5:261_15": "‘‘Mama dukkhitakāle rodantassa catūhi mahāsamuddehi atirekatarena assunā bhavitabbanti",
  "atk-s0502a5:261_16": "idaṁ, bhante, cintesi’’nti. ‘‘Sādhu sādhu, tissa, evametaṁ. Ekekassa hi sattassa",
  "atk-s0502a5:261_17": "dukkhitakāle paggharitaassūni catūhi mahāsamuddehi atirekatarānevā’’ti. Idañca pana",
  "atk-s0502a5:261_18": "vatvā imaṁ gāthamāha –",
  "atk-s0502a5:262": "‘‘Catūsu samuddesu jalaṁ parittakaṁ,",
  "atk-s0502a5:263": "Tato bahuṁ assujalaṁ anappakaṁ;",
  "atk-s0502a5:264": "Dukkhena phuṭṭhassa narassa socanā,",
  "atk-s0502a5:265": "Kiṁkāraṇā samma tuvaṁ pamajjasī’’ti.",
  "atk-s0502a5:266_0": "Atha naṁ puna pucchi – ‘‘tissa, kahaṁ vasasī’’ti? ‘‘Imasmiṁ pabbhāre, bhante’’ti.",
  "atk-s0502a5:266_1": "‘‘Tattha pana vasanto kiṁ cintesī’’ti? ‘‘Mayā marantena imasmiṁ ṭhāne katassa sarīranikkhepassa",
  "atk-s0502a5:266_2": "paricchedo ‘natthī’ti cintesiṁ, bhante’’ti. ‘‘Sādhu sādhu, tissa, evametaṁ. Imesañhi",
  "atk-s0502a5:266_3": "sattānaṁ pathaviyaṁ nipajjitvā amataṭṭhānaṁ nāma natthī’’ti vatvā –",
  "atk-s0502a5:267": "‘‘Upasāḷakanāmāni, sahassāni catuddasa;",
  "atk-s0502a5:268": "Asmiṁ padese daḍḍhāni, natthi loke anāmataṁ.",
  "atk-s0502a5:269": "‘‘Yamhi saccañca dhammo ca, ahiṁsā saṁyamo damo;",
  "atk-s0502a5:270": "Etaṁ ariyā sevanti, etaṁ loke anāmata’’nti. (jā.1.2.31-32) –",
  "atk-s0502a5:271_0": "Imaṁ dukanipāte upasāḷakajātakaṁ kathesi. Iti pathaviyaṁ sarīranikkhepaṁ katvā marantesu",
  "atk-s0502a5:271_1": "sattesu amatapubbapadese marantā nāma natthi, ānandattherasadisā pana amatapubbapadese parinibbāyanti.",
  "atk-s0502a5:272_0": "Ānandatthero kira vīsavassasatikakāle āyusaṅkhāraṁ olokento parikkhīṇabhāvaṁ ñatvā",
  "atk-s0502a5:272_1": "‘‘ito sattame divase parinibbāyissāmī’’ti ārocesi. Taṁ pavattiṁ sutvā rohiṇīnadiyā",
  "atk-s0502a5:272_2": "ubhayatīravāsikesu manussesu orimatīravāsikā ‘‘mayaṁ therassa bahūpakārā, amhākaṁ",
  "atk-s0502a5:272_3": "santike parinibbāyissatī’’ti vadiṁsu. Paratīravāsikāpi ‘‘mayaṁ therassa bahūpakārā,",
  "atk-s0502a5:272_4": "amhākaṁ santike parinibbāyissatī’’ti vadiṁsu. Thero tesaṁ vacanaṁ sutvā ‘‘ubhayatīravāsino",
  "atk-s0502a5:272_5": "mayhaṁ upakārā, ime nāma anupakārāti na sakkā vattuṁ, sacāhaṁ orimatīre parinibbāyissāmi,",
  "atk-s0502a5:272_6": "paratīravāsino dhātugahaṇatthaṁ tehi saddhiṁ kalahaṁ karissanti. Sace paratīre parinibbāyissāmi,",
  "atk-s0502a5:272_7": "orimatīravāsinopi tathā karissanti, kalaho uppajjamānopi maṁ nissāyeva uppajjissati,",
  "atk-s0502a5:272_8": "vūpasamamānopi maṁ nissāyeva vūpasamissatī’’ti cintetvā ‘‘orimatīravāsinopi mayhaṁ",
  "atk-s0502a5:272_9": "upakārā, paratīravāsinopi mayhaṁ upakārā, anupakārāpi nāma natthi, orimatīravāsino",
  "atk-s0502a5:272_10": "orimatīreyeva sannipatantu, paratīravāsinopi paratīreyevā’’ti āha. Tato sattame divase",
  "atk-s0502a5:272_11": "majjhenadiyā sattatālappamāṇe ākāse pallaṅkena nisīditvā mahājanassa dhammaṁ kathetvā",
  "atk-s0502a5:272_12": "‘‘mama sarīraṁ majjhe bhijjitvā eko bhāgo orimatīre patatu, eko bhāgo paratīre’’ti",
  "atk-s0502a5:272_13": "adhiṭṭhāya yathānisinnova tejodhātuṁ samāpajji, jālā uṭṭhahiṁsu. Sarīraṁ majjhe bhijjitvā",
  "atk-s0502a5:272_14": "eko bhāgo orimatīre pati, eko bhāgo paratīre. Tato mahājano paridevi, pathaviundriyanasaddo",
  "atk-s0502a5:272_15": "viya ārodanasaddo ahosi. Satthu parinibbāne ārodanasaddatopi kāruññataro ahosi. Manussā",
  "atk-s0502a5:272_16": "cattāro māse rodantā paridevantā ‘‘satthu pattacīvaraggāhake tiṭṭhante satthu ṭhitakālo",
  "atk-s0502a5:272_17": "viya no ahosi, idāni no satthā parinibbuto’’ti vippalapantā viravantā vicariṁsūti.",
  "atk-s0502a5:273_0": "Puna satthā sāmaṇeraṁ pucchi – ‘‘tissa, imasmiṁ vanasaṇḍe dīpiādīnaṁ saddena bhāyasi,",
  "atk-s0502a5:273_1": "na bhāyasī’’ti? ‘‘Na bhāyāmi bhagavā, apica kho pana me etesaṁ saddaṁ sutvā vanarati",
  "atk-s0502a5:273_2": "nāma uppajjatī’’ti vatvā saṭṭhimattāhi gāthāhi vanavaṇṇanaṁ nāma kathesi. Atha naṁ",
  "atk-s0502a5:273_3": "satthā ‘‘tissā’’ti āmantesi. ‘‘Kiṁ, bhante’’ti? ‘‘Mayaṁ gacchāma, tvaṁ gamissasi,",
  "atk-s0502a5:273_4": "nivattissasī’’ti. ‘‘Mayhaṁ upajjhāye maṁ ādāya gacchante gamissāmi, nivattente nivattissāmi",
  "atk-s0502a5:273_5": ", bhante’’ti . Satthā bhikkhusaṅghena saddhiṁ pakkāmi. Sāmaṇerassa pana nivattitumeva",
  "atk-s0502a5:273_6": "ajjhāsayo, thero taṁ ñatvā ‘‘tissa, sace nivattitukāmo, nivattā’’ti āha. So satthārañca",
  "atk-s0502a5:273_7": "bhikkhusaṅghañca vanditvā nivatti. Satthā jetavanameva agamāsi.",
  "atk-s0502a5:274_0": "Bhikkhūnaṁ dhammasabhāyaṁ kathā udapādi – ‘‘aho vata vanavāsītissasāmaṇero dukkaraṁ",
  "atk-s0502a5:274_1": "karoti, paṭisandhiggahaṇato paṭṭhāyassa ñātakā sattasu maṅgalesu pañcannaṁ bhikkhusatānaṁ",
  "atk-s0502a5:274_2": "appodakamadhupāyasameva adaṁsu, pabbajitakāle antovihāre buddhappamukhassa bhikkhusaṅghassa",
  "atk-s0502a5:274_3": "satta divasāni appodakamadhupāyasameva adaṁsu. Pabbajitvā aṭṭhame divase antogāmaṁ",
  "atk-s0502a5:274_4": "pavisanto dvīheva divasehi sāṭakasahassena saddhiṁ piṇḍapātasahassaṁ labhi, punekadivasaṁ",
  "atk-s0502a5:274_5": "kambalasahassaṁ labhi. Itissa idha vasanakāle mahālābhasakkāro uppajji, idāni evarūpaṁ",
  "atk-s0502a5:274_6": "lābhasakkāraṁ chaḍḍetvā araññaṁ pavisitvā missakāhārena yāpeti, dukkarakārako vata",
  "atk-s0502a5:274_7": "tissasāmaṇero’’ti. Satthā āgantvā, ‘‘kāya nuttha, bhikkhave, etarahi kathāya sannisinnā’’ti",
  "atk-s0502a5:274_8": "pucchitvā ‘‘imāya nāmā’’ti vutte ‘‘āma, bhikkhave, lābhūpanisā nāmesā aññā, nibbānagāminī",
  "atk-s0502a5:274_9": "paṭipadā aññā. ‘Evaṁ lābhaṁ labhissāmī’ti hi āraññikādidhutaṅgasamādānavasena lābhūpanisaṁ",
  "atk-s0502a5:274_10": "rakkhantassa bhikkhuno cattāro apāyā vivaṭadvārā eva tiṭṭhanti, nibbānagāminiyā pana",
  "atk-s0502a5:274_11": "paṭipadāya uppannaṁ lābhasakkāraṁ pahāya araññaṁ pavisitvā ghaṭento vāyamanto arahattaṁ",
  "atk-s0502a5:274_12": "gaṇhātī’’ti anusandhiṁ ghaṭetvā dhammaṁ desento imaṁ gāthamāha –",
  "atk-s0502a5:275": "75.",
  "atk-s0502a5:276": " ‘‘Aññā hi lābhūpanisā, aññā nibbānagāminī;",
  "atk-s0502a5:277": "Evametaṁ abhiññāya, bhikkhu buddhassa sāvako;",
  "atk-s0502a5:278": "Sakkāraṁ nābhinandeyya, vivekamanubrūhaye’’ti.",
  "atk-s0502a5:279_0": "Tattha aññā hi lābhūpanisā, aññā nibbānagāminīti lābhūpanisā nāmesā aññā eva, aññā",
  "atk-s0502a5:279_1": "nibbānagāminī paṭipadā. Lābhuppādakena hi bhikkhunā thokaṁ akusalakammaṁ kātuṁ vaṭṭati,",
  "atk-s0502a5:279_2": "kāyavaṅkādīni kātabbāni honti. Yasmiñhi kāle kāyavaṅkādīsu kiñci karoti, tadā lābho",
  "atk-s0502a5:279_3": "uppajjati. Pāyasapātiyañhi vaṅkaṁ akatvā ujukameva hatthaṁ otāretvā ukkhipantassa",
  "atk-s0502a5:279_4": "hattho makkhitamattakova hoti, vaṅkaṁ katvā otāretvā ukkhipantassa pana pāyasapiṇḍaṁ",
  "atk-s0502a5:279_5": "uddharantova nikkhamati, evaṁ kāyavaṅkādīni karaṇakāleyeva lābho uppajjati. Ayaṁ",
  "atk-s0502a5:279_6": "adhammikā lābhūpanissā nāma. Upadhisampadā cīvaradhāraṇaṁ bāhusaccaṁ parivāro araññavāsoti",
  "atk-s0502a5:279_7": "evarūpehi pana kāraṇehi uppanno lābho dhammiko nāma hoti. Nibbānagāminiṁ paṭipadaṁ",
  "atk-s0502a5:279_8": "pūrentena pana bhikkhunā kāyavaṅkādīni pahātabbāni. Anandheneva andhena viya, amūgeneva",
  "atk-s0502a5:279_9": "mūgena viya, abadhireneva badhirena viya bhavituṁ vaṭṭati. Asaṭhena amāyena bhavituṁ",
  "atk-s0502a5:279_10": "vaṭṭati. Evametanti etaṁ lābhuppādanaṁ paṭipadañca nibbānagāminiṁ paṭipadañca evaṁ",
  "atk-s0502a5:279_11": "ñatvā sabbesaṁ saṅkhatāsaṅkhatadhammānaṁ bujjhanaṭṭhena buddhassa savanante jātaṭṭhena",
  "atk-s0502a5:279_12": "ovādānusāsaniṁ vā savanaṭṭhena sāvako bhikkhu adhammikaṁ catupaccayasakkāraṁ nābhinandeyya,",
  "atk-s0502a5:279_13": "na ceva dhammikaṁ paṭikkoseyya, kāyavivekādikaṁ vivekaṁ anubrūhaye. Tattha kāyavivekoti",
  "atk-s0502a5:279_14": "kāyassa ekībhāvo. Cittavivekoti aṭṭha samāpattiyo. Upadhivivekoti nibbānaṁ. Tesu",
  "atk-s0502a5:279_15": "kāyaviveko gaṇasaṅgaṇikaṁ vinodeti, cittaviveko kilesasaṅgaṇikaṁ vinodeti, upadhiviveko",
  "atk-s0502a5:279_16": "saṅkhārasaṅgaṇikaṁ vinodeti. Kāyaviveko cittavivekassa paccayo hoti, cittaviveko",
  "atk-s0502a5:279_17": "upadhivivekassa paccayo hoti. Vuttampihetaṁ –",
  "atk-s0502a5:280_0": "‘‘Kāyaviveko ca vivekaṭṭhakāyānaṁ nekkhammābhiratānaṁ, cittaviveko ca parisuddhacittānaṁ",
  "atk-s0502a5:280_1": "paramavodānappattānaṁ, upadhiviveko ca nirupadhīnaṁ puggalānaṁ visaṅkhāragatāna’’nti (mahāni. 150). –",
  "atk-s0502a5:281": "Imaṁ tividhampi vivekaṁ brūheyya vaḍḍheyya, upasampajja vihareyyāti attho.",
  "atk-s0502a5:282": "Desanāvasāne bahū sotāpattiphalādīni pāpuṇiṁsūti.",
  "atk-s0502a5:283": "Vanavāsītissasāmaṇeravatthu pannarasamaṁ.",
  "atk-s0502a5:284": "Bālavaggavaṇṇanā niṭṭhitā.",
  "atk-s0502a5:285": "Pañcamo vaggo."
}