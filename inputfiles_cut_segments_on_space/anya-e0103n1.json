{
  "anya-e0103n1:0": "1. Sīlaniddesavaṇṇanā",
  "anya-e0103n1:1": "Sīlasarūpādikathāvaṇṇanā",
  "anya-e0103n1:2_0": "6.Evanti vuttappakārena. Anekaguṇasaṅgāhakenāti adhisīlasikkhādīnaṁ, aññesañca anekesaṁ",
  "anya-e0103n1:2_1": "guṇānaṁ saṅgāhakena. Sīlasamādhipaññāmukhenāti ‘‘sabbe saṅkhārā aniccā’’tiādīsu (dha.",
  "anya-e0103n1:2_2": "pa. 277; theragā. 676; netti. 5) viya vipassanāmattādimukhena saṅkhepato adesetvā",
  "anya-e0103n1:2_3": "sīlasamādhipaññāmukhena desitopi, sattatiṁsāyapi vā bodhipakkhiyadhammānaṁ visuddhimaggantogadhattā",
  "anya-e0103n1:2_4": "tattha sīlasamādhipaññā mukhaṁ pamukhaṁ katvā desitopi. Etena sīlasamādhipaññāsu",
  "anya-e0103n1:2_5": "avasesabodhipakkhiyadhammānaṁ sabhāvato, upakārato ca antogadhabhāvo dīpitoti veditabbaṁ.",
  "anya-e0103n1:2_6": "Atisaṅkhepadesitoyeva hoti sabhāvavibhāgādito avibhāvitattā. Nālanti na pariyattaṁ",
  "anya-e0103n1:2_7": "na samatthaṁ. Sabbesanti nātisaṅkhepanātivitthārarucīnampi, vipañcitaññuneyyānampi",
  "anya-e0103n1:2_8": "vā. Saṅkhepadesanā hi saṁkhittarucīnaṁ, ugghaṭitaññūnaṁyeva ca upakārāya hoti, na",
  "anya-e0103n1:2_9": "panitaresaṁ. Assa visuddhimaggassa. Pucchanaṭṭhena pañhā, kiriyā karaṇaṁ kammaṁ,",
  "anya-e0103n1:2_10": "pañhāva kammaṁ pañhākammaṁ, pucchanapayogo.",
  "anya-e0103n1:3_0": "Kiṁ sīlanti sarūpapucchā. Kenaṭṭhena sīlanti kena atthena sīlanti vuccati, ‘‘sīla’’nti",
  "anya-e0103n1:3_1": "padaṁ kaṁ abhidheyyaṁ nissāya pavattanti attho. Tayidaṁ sīlaṁ sabhāvato, kiccato,",
  "anya-e0103n1:3_2": "upaṭṭhānākārato, āsannakāraṇato ca kathaṁ jānitabbanti āha ‘‘kānassa lakkhaṇarasapaccupaṭṭhānapadaṭṭhānānī’’ti.",
  "anya-e0103n1:3_3": "Paṭipatti nāma diṭṭhānisaṁse eva hotīti āha ‘‘kimānisaṁsa’’nti. Katividhanti pabhedapucchā.",
  "anya-e0103n1:3_4": "Vibhāgavantānaṁ hi sabhāvavibhāvanaṁ vibhāgadassanamukheneva hotīti. Vodānaṁ visuddhi.",
  "anya-e0103n1:3_5": "Sā ca saṁkilesamalavimutti. Taṁ icchantena yasmā upāyakosallatthinā anupāyakosallaṁ",
  "anya-e0103n1:3_6": "viya saṁkileso jānitabboti āha ‘‘ko cassa saṁkileso’’ti.",
  "anya-e0103n1:4_0": "Tatrāti tasmiṁ, tassa vā pañhākammassa. Vissajjananti vivaraṇaṁ. Pucchito hi attho",
  "anya-e0103n1:4_1": "avibhāvitattā nigūḷho muṭṭhiyaṁ kato viya tiṭṭhati. Tassa vivaraṇaṁ vissajjanaṁ vibhūtabhāvakāraṇato.",
  "anya-e0103n1:4_2": "Pāṇātipātādīhīti ettha pāṇoti vohārato satto, paramatthato jīvitindriyaṁ. Tassa saraseneva",
  "anya-e0103n1:4_3": "patanasabhāvassa antare eva ativa pātanaṁ atipāto, saṇikaṁ patituṁ adatvā sīghaṁ",
  "anya-e0103n1:4_4": "pātananti attho, atikkamma vā satthādīhi abhibhavitvā pātanaṁ atipāto, pāṇaghāto.",
  "anya-e0103n1:4_5": "Ādisaddena adinnādānādiṁ saṅgaṇhāti. Tehi pāṇātipātādīhi dussīlyakammehi. Viramantassāti",
  "anya-e0103n1:4_6": "samādānavirativasena, sampattavirativasena ca oramantassa. Vattapaṭipattinti upajjhāyavattādivattakaraṇaṁ.",
  "anya-e0103n1:4_7": "Cetanādayo dhammāti saṅkhepato vuttamatthaṁ pāḷivasena vibhajitvā dassetuṁ ‘‘vuttañheta’’ntiādi",
  "anya-e0103n1:4_8": "vuttaṁ. Tattha cetayatīti cetanā, attanā sampayuttadhammehi saddhiṁ ārammaṇe abhisandahatīti",
  "anya-e0103n1:4_9": "attho. Cetanāya anukūlavaseneva hi taṁsampayuttā dhammā ārammaṇe pavattanti. Cetanā",
  "anya-e0103n1:4_10": "kāmaṁ kusalattikasādhāraṇā, idha pana sīlacetanā adhippetāti katvā ‘‘kusalā’’ti veditabbā.",
  "anya-e0103n1:4_11": "Cetasi niyuttaṁ cetasikaṁ, cittasampayuttanti attho. Cetanāya satipi cetasikatte",
  "anya-e0103n1:4_12": "‘‘cetanā sīla’’nti visuṁ gahitattā tadaññameva viratianabhijjhādikaṁ cetasikaṁ sīlaṁ",
  "anya-e0103n1:4_13": "daṭṭhabbaṁ gobalībaddañāyena. Saṁvaraṇaṁ saṁvaro. Yathā akusalā dhammā citte na otaranti,",
  "anya-e0103n1:4_14": "tathā pidahanaṁ. Avītikkamo vītikkamassa paṭipakkhabhūtā avītikkamavasena pavattacittacetasikā.",
  "anya-e0103n1:4_15": "Tattha cetanā sīlaṁ nāmātiādi yathāvuttassa suttapadassa vivaraṇaṁ. Viramantassa",
  "anya-e0103n1:4_16": "cetanāti viratisampayuttaṁ padhānabhūtaṁ cetanamāha. Pūrentassa cetanāti vattapaṭipattiāyūhinī.",
  "anya-e0103n1:4_17": "Viramantassa viratīti viratiyā padhānabhāvaṁ gahetvā vuttaṁ.",
  "anya-e0103n1:5_0": "Ettha hi yadā ‘‘tividhā, bhikkhave, kāyasañcetanā kusalaṁ kāyakamma’’ntiādi (kathā.",
  "anya-e0103n1:5_1": "539) vacanato pāṇātipātādīnaṁ paṭipakkhabhūtā tabbirativisiṭṭhā cetanā tathāpavattā",
  "anya-e0103n1:5_2": "padhānabhāvena pāṇātipātādipaṭiviratisādhikā hoti, tadā taṁsampayuttā viratianabhijjhādayo",
  "anya-e0103n1:5_3": "ca cetanāpakkhikā vā, abbohārikā vāti imamatthaṁ sandhāya cetanāsīlaṁ vuttaṁ. Yadā",
  "anya-e0103n1:5_4": "pana pāṇātipātādīhi saṅkocaṁ āpajjantassa tato viramaṇākārena pavattamānā cetanāvisiṭṭhā",
  "anya-e0103n1:5_5": "virati, anabhijjhādayo ca tattha tattha padhānabhāvena kiccasādhikā honti, tadā taṁsampayuttā",
  "anya-e0103n1:5_6": "cetanā viratiādipakkhikā vā hoti, abbohārikā vāti imamatthaṁ sandhāya cetasikasīlaṁ vuttaṁ.",
  "anya-e0103n1:6_0": "Idāni sutte āgatanayena kusalakammapathavasena cetanācetasikasīlāni vibhajitvā dassetuṁ",
  "anya-e0103n1:6_1": "‘‘apicā’’tiādi vuttaṁ. Pajahantassāti samādānavasena ‘‘ito paṭṭhāya na karissāmī’’ti",
  "anya-e0103n1:6_2": "sampattavatthukānipi anajjhācaraṇena pajahantassa. Satta kammapathacetanāti pāṇātipātādipahānasādhikā",
  "anya-e0103n1:6_3": "paṭipāṭiyā satta kusalakammapathacetanā. Abhijjhādivasena yaṁ paradāragamanādi karīyati,",
  "anya-e0103n1:6_4": "tassa pahāyakā anabhijjhādayo sīlanti āha ‘‘cetasikaṁ sīlaṁ nāma anabhijjhā…pe… sammādiṭṭhidhammā’’ti.",
  "anya-e0103n1:6_5": "Yathā hi abhijjhābyāpādavasena micchācārapāṇātipātādayo karīyanti, evaṁ micchādiṭṭhivasenāpi",
  "anya-e0103n1:6_6": "te puttamukhadassanādiatthaṁ karīyanti. Tesañca pajahanakā anabhijjhādayoti. Pātimokkhasaṁvaro",
  "anya-e0103n1:6_7": "cārittavārittavibhāgaṁ vinayapariyāpannaṁ sikkhāpadasīlaṁ. Satisaṁvaro manacchaṭṭhānaṁ",
  "anya-e0103n1:6_8": "indriyānaṁ ārakkhā, sā ca tathāpavattā satiyeva. Ñāṇasaṁvaro paññā. Khantisaṁvaro",
  "anya-e0103n1:6_9": "adhivāsanā, sā ca tathāpavattā adosapadhānā khandhā, adoso eva vā. Vīriyasaṁvaro",
  "anya-e0103n1:6_10": "kāmavitakkādīnaṁ vinodanavasena pavattaṁ vīriyaṁ. Pātimokkhasaṁvarasatisaṁvarādīsu",
  "anya-e0103n1:6_11": "yaṁ vattabbaṁ, taṁ parato āvi bhavissati.",
  "anya-e0103n1:7_0": "Sotānīti taṇhādiṭṭhiavijjāduccaritaavasiṭṭhakilesasotāni. ‘‘Sotānaṁ saṁvaraṁ brūmī’’ti",
  "anya-e0103n1:7_1": "vatvā ‘‘paññāyete pidhiyyare’’ti vacanena sotānaṁ saṁvaro pidahanaṁ samucchedanaṁ ñāṇanti viññāyati.",
  "anya-e0103n1:8_0": "Idamatthikataṁ manasi katvā yena ñāṇena yoniso paccavekkhitvā paccayā paṭisevīyanti.",
  "anya-e0103n1:8_1": "Taṁ paccayapaṭisevanampi ñāṇasabhāvattā ettheva ñāṇasaṁvare eva samodhānaṁ saṅgahaṁ",
  "anya-e0103n1:8_2": "gacchati. Khamati adhivāsetīti khamo. Uppannanti tasmiṁ tasmiṁ ārammaṇe jātaṁ nibbattaṁ.",
  "anya-e0103n1:8_3": "Kāmavitakkanti kāmūpasaṁhitaṁ vitakkaṁ. Nādhivāsetīti cittaṁ āropetvā abbhantare",
  "anya-e0103n1:8_4": "na vāseti. Ājīvapārisuddhipīti buddhapaṭikuṭṭhaṁ micchājīvaṁ pahāya anavajjena paccayapariyesanena",
  "anya-e0103n1:8_5": "sijjhanakaṁ ājīvapārisuddhisīlampi ettheva vīriyasaṁvare eva samodhānaṁ gacchati",
  "anya-e0103n1:8_6": "vīriyasādhanattā. Ettha ca yathā ñāṇaṁ taṇhādisotānaṁ pavattinivāraṇato pidahanaṭṭhena",
  "anya-e0103n1:8_7": "saṁvaraṇato saṁvaro ca, parato pavattanakaguṇānaṁ ādhārādibhāvato sīlanaṭṭhena sīlaṁ",
  "anya-e0103n1:8_8": ", evaṁ khanti anadhivāsanena uppajjanakakilesānaṁ adhivāsanena saṁvaraṇato saṁvaro",
  "anya-e0103n1:8_9": "ca, khamanahetu uppajjanakaguṇānaṁ ādhārādibhāvato sīlanaṭṭhena sīlaṁ, vīriyaṁ vinodetabbānaṁ",
  "anya-e0103n1:8_10": "pāpadhammānaṁ vinodanena saṁvaraṇato saṁvaro ca, vinodanahetu uppajjanakaguṇānaṁ",
  "anya-e0103n1:8_11": "ādhārādibhāvato sīlanaṭṭhena sīlanti veditabbaṁ. Yathā pana pātimokkhasīlādi tassa",
  "anya-e0103n1:8_12": "tassa pāpadhammassa pavattituṁ appadānavasena saṁvaraṇaṁ pidahanaṁ, taṁ upādāya saṁvaro,",
  "anya-e0103n1:8_13": "evaṁ asamādinnasīlassa āgatavatthuto viramaṇampīti āha ‘‘yā ca pāpabhīrukānaṁ…pe…",
  "anya-e0103n1:8_14": "saṁvarasīlanti veditabba’’nti. Na vītikkamati etenāti avītikkamo. Tathāpavatto kusalacittuppādo.",
  "anya-e0103n1:9_0": "7.Avasesesu pana pañhesu. Samādhānaṁ saṇṭhapanaṁ. Dussīlyavasena hi pavattā kāyakammādayo",
  "anya-e0103n1:9_1": "sampati, āyatiñca ahitadukkhāvahā, na sammā ṭhapitāti asaṇṭhapitā vippakiṇṇā visaṭā",
  "anya-e0103n1:9_2": "ca nāma honti, susīlyavasena pana pavattā tabbipariyāyato saṇṭhapitā avippakiṇṇā",
  "anya-e0103n1:9_3": "avisaṭā ca nāma honti yathā taṁ okkhittacakkhutā abāhuppacālanādi. Tenāha ‘‘kāyakammādīnaṁ",
  "anya-e0103n1:9_4": "susīlyavasena avippakiṇṇatāti attho’’ti. Etena samādhikiccato sīlanaṁ viseseti. Tassa",
  "anya-e0103n1:9_5": "hi samādhānaṁ sampayuttadhammānaṁ avikkhepahetutā. Idaṁ kāyakammādīnaṁ saṇṭhapanaṁ",
  "anya-e0103n1:9_6": "saṁyamanaṁ. Upadhāraṇaṁ adhiṭṭhānaṁ mūlabhāvo. Tathā hissa ādicaraṇādibhāvo vutto.",
  "anya-e0103n1:9_7": "Tena pathavīdhātukiccato sīlanaṁ visesitaṁ hoti. Sā hi sahajātarūpadhammānaṁ sandhāraṇavasena",
  "anya-e0103n1:9_8": "pavattati. Idaṁ pana anavajjadhammānaṁ mūlādhiṭṭhānabhāvena. Tenāha ‘‘kusalānaṁ dhammāna’’ntiādi.",
  "anya-e0103n1:9_9": "Tattha kusaladhammā nāma sapubbabhāgā mahaggatānuttarā dhammā. Aññe pana ācariyā.",
  "anya-e0103n1:9_10": "Siraṭṭhoti yathā sirasi chinne sabbo attabhāvo vinassati, evaṁ sīle bhinne sabbaṁ",
  "anya-e0103n1:9_11": "guṇasarīraṁ vinassati. Tasmā tassa uttamaṅgaṭṭho sīlaṭṭho. ‘‘Siro sīsa’’nti vā vattabbe",
  "anya-e0103n1:9_12": "niruttinayena ‘‘sīla’’nti vuttanti adhippāyo. Sītalaṭṭho pariḷāhavūpasamanaṭṭho.",
  "anya-e0103n1:9_13": "Tena ta-kārassa lopaṁ katvā niruttinayeneva ‘‘sīla’’nti vuttanti dasseti. Tathā hidaṁ",
  "anya-e0103n1:9_14": "payogasampāditaṁ sabbakilesapariḷāhavūpasamakaraṁ hoti. Evamādināti ādi-saddena sayanti",
  "anya-e0103n1:9_15": "akusalā etasmiṁ sati apaviṭṭhā hontīti sīlaṁ, supanti vā tena vihatussāhāni sabbaduccaritānīti",
  "anya-e0103n1:9_16": "sīlaṁ, sabbesaṁ vā kusaladhammānaṁ pavesārahasālāti sīlanti evamādīnaṁ saṅgaho daṭṭhabbo.",
  "anya-e0103n1:10_0": "8. ‘‘Sīlanaṭṭhena sīla’’nti pubbe saddatthuddhārena pakāsitopi bhāvattho evāti āha",
  "anya-e0103n1:10_1": "‘‘sīlanaṁ lakkhaṇaṁ tassā’’ti. Na hi tassa cetanādibhedabhinnassa anavasesato saṅgāhako",
  "anya-e0103n1:10_2": "tato añño attho atthi, yo lakkhaṇabhāvena vucceyya. Nanu ca anekabhedasaṅgāhakaṁ",
  "anya-e0103n1:10_3": "sāmaññalakkhaṇaṁ nāma siyā, na visesalakkhaṇanti anuyogaṁ manasi katvā āha ‘‘sanidassanattaṁ",
  "anya-e0103n1:10_4": "rūpassa, yathā bhinnassanekadhā’’ti.",
  "anya-e0103n1:11_0": "Yathā hi nīlādivasena anekabhedabhinnassāpi rūpāyatanassa sanidassanattaṁ visesalakkhaṇaṁ",
  "anya-e0103n1:11_1": "tadaññadhammāsādhāraṇato. Na aniccatādi viya, ruppanaṁ viya vā sāmaññalakkhaṇaṁ,",
  "anya-e0103n1:11_2": "evamidhāpi daṭṭhabbaṁ. Kiṁ panetaṁ sanidassanattaṁ nāma? Daṭṭhabbatā cakkhuviññāṇassa",
  "anya-e0103n1:11_3": "gocarabhāvo. Tassa pana rūpāyatanato anaññattepi aññehi dhammehi rūpāyatanaṁ visesetuṁ",
  "anya-e0103n1:11_4": "aññaṁ viya katvā saha nidassanena sanidassananti vuccati. Dhammasabhāvasāmaññena",
  "anya-e0103n1:11_5": "hi ekībhūtesu dhammesu yo nānattakaro sabhāvo, so aññaṁ viya katvā upacarituṁ yutto.",
  "anya-e0103n1:11_6": "Evaṁ hi atthavisesāvabodho hotīti. Atha vā ‘‘saha nidassanenā’’ti ettha tabbhāvattho",
  "anya-e0103n1:11_7": "saha-saddo yathā nandirāgasahagatāti (saṁ. ni. 5.1081; mahāva. 14; paṭi. ma. 2.30).",
  "anya-e0103n1:12_0": "Dussīlyaviddhaṁsanarasanti kāyikaasaṁvarādibhedassa dussīlyassa vidhamanakiccaṁ.",
  "anya-e0103n1:12_1": "Anavajjarasanti agārayhasampattikaṁ agarahitabbabhāvena sampajjanakaṁ, avajjapaṭipakkhabhāvena",
  "anya-e0103n1:12_2": "vā sampajjanakaṁ. Lakkhaṇādīsūti lakkhaṇarasādīsu vuccamānesu kiccameva, sampatti",
  "anya-e0103n1:12_3": "vā rasoti vuccati, na rasāyatanarasādīti adhippāyo. Keci pana ‘‘kiccamevā’’ti avadhāraṇaṁ",
  "anya-e0103n1:12_4": "tassa itararasato balavabhāvadassanatthanti vadanti, taṁ tesaṁ matimattaṁ, kiccameva,",
  "anya-e0103n1:12_5": "sampatti eva vā rasoti imassa atthassa adhippetattā.",
  "anya-e0103n1:13_0": "Soceyyapaccupaṭṭhānanti kāyādīhi sucibhāvena paccupaṭṭhāti. Gahaṇabhāvanti gahetabbabhāvaṁ.",
  "anya-e0103n1:13_1": "Tena upaṭṭhānākāraṭṭhena paccupaṭṭhānaṁ vuttaṁ, phalaṭṭhena pana avippaṭisārapaccupaṭṭhānaṁ,",
  "anya-e0103n1:13_2": "samādhipaccupaṭṭhānaṁ vā. Sīlaṁ hi sampatiyeva avippaṭisāraṁ paccupaṭṭhāpeti, paramparāya",
  "anya-e0103n1:13_3": "samādhiṁ. Imassa pana ānisaṁsaphalassa ānisaṁsakathāyaṁ vakkhamānattā idha aggahaṇaṁ",
  "anya-e0103n1:13_4": "daṭṭhabbaṁ. Keci pana phalassa anicchitattā idha aggahaṇanti vadanti, tadayuttaṁ",
  "anya-e0103n1:13_5": "phalassa anekavidhattā, lokiyādisīlassāpi vibhajiyamānattā. Tathā hi vakkhati ‘‘nissitānissitavasenā’’tiādi",
  "anya-e0103n1:13_6": "(visuddhi. 1.10). Yathā pathavīdhātuyā kammādi dūrakāraṇaṁ, sesabhūtattayaṁ āsannakāraṇaṁ,",
  "anya-e0103n1:13_7": "yathā ca vatthassa tantavāyaturivemasalākādi dūrakāraṇaṁ, tantavo āsannakāraṇaṁ,",
  "anya-e0103n1:13_8": "evaṁ sīlassa saddhammassavanādi dūrakāraṇaṁ, hiriottappamassa āsannakāraṇanti dassento",
  "anya-e0103n1:13_9": "āha ‘‘hirottappañca panā’’tiādi. Hirottappe hītiādi tassa āsannakāraṇabhāvasādhanaṁ.",
  "anya-e0103n1:13_10": "Tattha uppajjati samādānavasena, tiṭṭhati avītikkamavasenāti veditabbaṁ.",
  "anya-e0103n1:14": "Sīlānisaṁsakathāvaṇṇanā",
  "anya-e0103n1:15_0": "9.Avippaṭisārādīti ettha vippaṭisārapaṭipakkho kusalacittuppādo avippaṭisāro. So",
  "anya-e0103n1:15_1": "pana visesato ‘‘lābhā vata me, suladdhaṁ vata me, yassa me suparisuddhaṁ sīla’’nti",
  "anya-e0103n1:15_2": "attano sīlassa paccavekkhaṇavasena pavattoti veditabbo. Ādi-saddena pāmojjabhogasampattikittisaddādiṁ",
  "anya-e0103n1:15_3": "saṅgaṇhāti. Avippaṭisāratthānīti avippaṭisārappayojanāni. Kusalānīti anavajjāni.",
  "anya-e0103n1:15_4": "Avippaṭisārānisaṁsānīti avippaṭisāruddayāni. Etena avippaṭisāro nāma sīlassa uddayamattaṁ,",
  "anya-e0103n1:15_5": "saṁvaḍḍhitassa rukkhassa chāyāpupphasadisaṁ. Añño eva panānena nipphādetabbo samādhiādiguṇoti dasseti.",
  "anya-e0103n1:16_0": "Sīlavato sīlasampadāyāti parisuddhaṁ paripuṇṇaṁ katvā sīlassa sampādanena sīlavato,",
  "anya-e0103n1:16_1": "tāya eva sīlasampadāya. Appamādādhikaraṇanti appamādakāraṇā. Bhogakkhandhanti bhogarāsiṁ.",
  "anya-e0103n1:16_2": "Kalyāṇo kittisaddo abbhuggacchatīti ‘‘itipi sīlavā, itipi kalyāṇadhammo’’ti sundaro",
  "anya-e0103n1:16_3": "thutighoso uṭṭhahati, lokaṁ pattharati. Visāradoti attani kiñci garahitabbaṁ upavaditabbaṁ",
  "anya-e0103n1:16_4": "apassanto vigatasārajjo nibbhayo. Amaṅkubhūtoti avilakkho. Asammūḷhoti ‘‘akataṁ vata",
  "anya-e0103n1:16_5": "me kalyāṇa’’ntiādinā (ma. ni. 3.248) vippaṭisārābhāvato, kusalakammādīnaṁyeva ca",
  "anya-e0103n1:16_6": "tadā upaṭṭhānato amūḷho pasannamānaso eva kālaṁkaroti. Kāyassa bhedāti upādinnakkhandhapariccāgā,",
  "anya-e0103n1:16_7": "jīvitindriyassa upacchedā. Paraṁ maraṇāti cutito uddhaṁ. Sugatinti sundaraṁ gatiṁ.",
  "anya-e0103n1:16_8": "Tena manussagatipi saṅgayhati. Sagganti devagatiṁ. Sā hi rūpādīhi visayehi suṭṭhu",
  "anya-e0103n1:16_9": "aggoti saggo, lokiyati ettha uḷāraṁ puññaphalanti lokoti ca vuccati.",
  "anya-e0103n1:17_0": "Ākaṅkheyya ceti yadi iccheyya. Piyo ca assanti piyāyitabbo piyacakkhūhi passitabbo",
  "anya-e0103n1:17_1": "pemaniyo bhaveyyanti attho. Manāpoti sabrahmacārīnaṁ manavaḍḍhanako, tesaṁ vā manena",
  "anya-e0103n1:17_2": "pattabbo, mettacittena pharitabboti vuttaṁ hoti. Garūti garuṭṭhāniyo pāsāṇachattasadiso.",
  "anya-e0103n1:17_3": "Bhāvanīyoti ‘‘addhā ayamāyasmā jānaṁ jānāti, passaṁ passatī’’ti sambhāvanīyo. Sīlesvevassa",
  "anya-e0103n1:17_4": "paripūrakārīti catupārisuddhisīlesu eva paripūrakārī assa, anūnakārī paripūraṇākārena",
  "anya-e0103n1:17_5": "samannāgato bhaveyya. ‘‘Ādinā nayenā’’ti etena ‘‘ajjhattaṁ cetosamathamanuyutto anirākatajjhāno",
  "anya-e0103n1:17_6": "vipassanāya samannāgato brūhetā suññāgārāna’’nti (ma. ni. 1.65) evamādike sīlathomanasuttāgate",
  "anya-e0103n1:17_7": "sattarasa sīlānisaṁse saṅgaṇhāti.",
  "anya-e0103n1:18_0": "Idāni na kevalamime eva avippaṭisārādayo, atha kho aññepi bahū sīlānisaṁsā vijjantīti",
  "anya-e0103n1:18_1": "te dassetuṁ ‘‘apicā’’tiādi āraddhaṁ. Tattha sāsaneti imasmiṁ sakalalokiyalokuttaraguṇāvahe",
  "anya-e0103n1:18_2": "satthusāsane. Ācārakulaputtānaṁ yaṁ sīlaṁ vinā patiṭṭhā avaṭṭhānaṁ natthi, tassa",
  "anya-e0103n1:18_3": "evaṁ mahānubhāvassa sīlassa ānisaṁsānaṁ paricchedaṁ parimāṇaṁ ko vade ko vattuṁ sakkuṇeyyāti",
  "anya-e0103n1:18_4": "attho. Etena sabbesaṁyeva lokiyalokuttarānaṁ guṇānaṁ sīlameva mūlabhūtanti dassetvā",
  "anya-e0103n1:18_5": "tato parampi malavisodhanena, pariḷāhavūpasamanena, sucigandhavāyanena, sagganibbānādhigamūpāyabhāvena,",
  "anya-e0103n1:18_6": "sobhālaṅkārasādhanatāya bhayavidhamanena, kittipāmojjajanena ca sīlasadisaṁ aññaṁ",
  "anya-e0103n1:18_7": "sattānaṁ hitasukhāvahaṁ natthīti dassento ‘‘na gaṅgā’’tiādikā gāthā abhāsi.",
  "anya-e0103n1:19_0": "Tattha sarabhūti ekā nadī, ‘‘yaṁ loke sarabhū’’ti vadanti. Ninnagā vāciravatīti ‘‘aciravatī’’ti",
  "anya-e0103n1:19_1": "evaṁnāmikā nadī, vāti sabbattha vā-saddo aniyamattho. Tena avuttā godhāvarīcandabhāgādikā",
  "anya-e0103n1:19_2": "saṅgaṇhāti. Pāṇanaṭṭhena pāṇīnaṁ sattānaṁ yaṁ malaṁ sīlajalaṁ visodhayati, taṁ malaṁ",
  "anya-e0103n1:19_3": "visodhetuṁ na sakkuṇanti gaṅgādayo nadiyoti paṭhamagāthāya na-kāraṁ ānetvā sambandhitabbaṁ.",
  "anya-e0103n1:19_4": "Hārāti muttāhārā. Maṇayoti veḷuriyādimaṇayo. Ariyanti visuddhaṁ. Sīlasamuṭṭhāno kittisaddo",
  "anya-e0103n1:19_5": "gandho manoharabhāvato, disāsu abhibyāpanato ca ‘‘sīlagandho’’ti vutto. So hi paṭivātepi",
  "anya-e0103n1:19_6": "pavattati. Tenāha bhagavā ‘‘satañca gandho paṭivātametī’’ti (dha. pa. 54; a. ni.",
  "anya-e0103n1:19_7": "3.80; mi. pa. 5.4.1). Dosānaṁ balaṁ nāma vatthujjhācāro, taṁ tesaṁ kātuṁ adentaṁ",
  "anya-e0103n1:19_8": "sīlaṁ dosānaṁ balaṁ ghātetīti veditabbaṁ.",
  "anya-e0103n1:20": "Sīlappabhedakathāvaṇṇanā",
  "anya-e0103n1:21_0": "10.‘‘Katividha’’nti ettha vidha-saddo koṭṭhāsapariyāyo ‘‘ekavidhena rūpasaṅgaho’’tiādīsu",
  "anya-e0103n1:21_1": "viya, pakārattho vā, katippakāraṁ kittakā sīlassa pakārabhedāti attho. Sīlanalakkhaṇenāti",
  "anya-e0103n1:21_2": "sīlanasaṅkhātena sabhāvena.",
  "anya-e0103n1:22_0": "Caranti tena sīlesu paripūrakāritaṁ upagacchantīti carittaṁ, carittameva cārittaṁ.",
  "anya-e0103n1:22_1": "Vāritato tena attānaṁ tāyanti rakkhantīti vārittaṁ. Adhiko samācāro abhisamācāro,",
  "anya-e0103n1:22_2": "tattha niyuttaṁ, so vā payojanaṁ etassāti ābhisamācārikaṁ. Ādi brahmacariyassāti",
  "anya-e0103n1:22_3": "ādibrahmacariyaṁ, tadeva ādibrahmacariyakaṁ. Viramati etāya, sayaṁ vā viramati, viramaṇaṁ",
  "anya-e0103n1:22_4": "vā virati, na viratīti avirati. Nissayatīti nissitaṁ, na nissitanti anissitaṁ. Pariyanto",
  "anya-e0103n1:22_5": "etassa atthīti pariyantaṁ, kālena pariyantaṁ kālapariyantaṁ, yathāparicchinno vā",
  "anya-e0103n1:22_6": "kālo pariyanto etassāti kālapariyantaṁ. Yāva pāṇanaṁ jīvanaṁ koṭi etassāti āpāṇakoṭikaṁ.",
  "anya-e0103n1:22_7": "Attano paccayehi loke niyuttaṁ, tattha vā viditanti lokiyaṁ. Lokaṁ uttaratīti lokuttaraṁ.",
  "anya-e0103n1:23_0": "Paccayato, phalato ca majjhimapaṇītehi nihīnaṁ, tesaṁ vā guṇehi parihīnanti hīnaṁ.",
  "anya-e0103n1:23_1": "Attano paccayehi padhānabhāvaṁ nītanti paṇītaṁ. Ubhinnameva vemajjhe bhavaṁ majjhimaṁ.",
  "anya-e0103n1:23_2": "Attādhipatito āgataṁ attādhipateyyaṁ. Sesapadadvayepi eseva nayo. Taṇhāya, diṭṭhiyā",
  "anya-e0103n1:23_3": "vā parāmaṭṭhaṁ padhaṁsitanti parāmaṭṭhaṁ. Tappaṭikkhepato aparāmaṭṭhaṁ. Paṭippassaddhakilesaṁ",
  "anya-e0103n1:23_4": "paṭippassaddhaṁ. Sikkhāsu jātaṁ, sekkhassa idanti vā sekkhaṁ. Pariniṭṭhitasikkhākiccatāya",
  "anya-e0103n1:23_5": "asekkhadhammapariyāpannaṁ asekkhaṁ. Tadubhayapaṭikkhepena nevasekkhanāsekkhaṁ. Hānaṁ",
  "anya-e0103n1:23_6": "bhajati, hānabhāgo vā etassa atthīti hānabhāgiyaṁ. Sesesupi eseva nayo. Appaparimāṇattā",
  "anya-e0103n1:23_7": "pariyantavantaṁ, pārisuddhivantañca sīlaṁ pariyantapārisuddhisīlaṁ. Anappaparimāṇattā",
  "anya-e0103n1:23_8": "apariyantaṁ, pārisuddhivantañca sīlaṁ apariyantapārisuddhisīlaṁ. Sabbaso puṇṇaṁ,",
  "anya-e0103n1:23_9": "pārisuddhivantañca sīlaṁ paripuṇṇapārisuddhisīlaṁ.",
  "anya-e0103n1:24_0": "11.Vuttanayenāti ‘‘sīlanaṭṭhena sīla’’ntiādinā (visuddhi. 1.7) heṭṭhā vuttena nayena.",
  "anya-e0103n1:24_1": "Idaṁ kattabbanti paññattasikkhāpadapūraṇanti idaṁ ābhisamācārikaṁ kattabbaṁ paṭipajjitabbanti",
  "anya-e0103n1:24_2": "evaṁ paññattassa sikkhāpadasīlassa pūraṇaṁ. Sikkhāpadasīlaṁ hi pūrento sikkhāpadampi",
  "anya-e0103n1:24_3": "pūreti pāleti nāma. Sikkhā eva vā sikkhitabbato, paṭipajjitabbato ca sikkhāpadaṁ.",
  "anya-e0103n1:24_4": "Tassa pūraṇantipi yojetabbaṁ. Idaṁ na kattabbanti paṭikkhittassa akaraṇanti idaṁ",
  "anya-e0103n1:24_5": "duccaritaṁ na kattabbanti bhagavatā paṭikkhittassa akaraṇaṁ viramaṇaṁ. Caranti tasminti",
  "anya-e0103n1:24_6": "tasmiṁ sīle taṁsamaṅgino carantīti sīlassa adhikaraṇataṁ vibhāvento tesaṁ pavattiṭṭhānabhāvaṁ",
  "anya-e0103n1:24_7": "dasseti. Tenāha ‘‘sīlesu paripūrakāritāya pavattantī’’ti. Vāritanti idaṁ na kattabbanti",
  "anya-e0103n1:24_8": "paṭikkhittaṁ akappiyaṁ . Tāyantīti akaraṇeneva tāyanti. Tenāti vārittasīlamāha. Vāreti",
  "anya-e0103n1:24_9": "vā satthā ettha, etena vāti vāritaṁ, sikkhāpadaṁ. Taṁ avikopento tāyanti tenāti vārittaṁ.",
  "anya-e0103n1:24_10": "Saddhāvīriyasādhananti saddhāya, uṭṭhānavīriyena ca sādhetabbaṁ. Na hi asaddho, kusīto",
  "anya-e0103n1:24_11": "ca vattapaṭipattiṁ paripūreti, saddho eva satthārā paṭikkhitte aṇumattepi vajje bhayadassāvī",
  "anya-e0103n1:24_12": "samādāya sikkhati sikkhāpadesūti āha ‘‘saddhāsādhanaṁ vāritta’’nti.",
  "anya-e0103n1:25_0": "Adhisīlasikkhāpariyāpannattā abhivisiṭṭho samācāroti abhisamācāroti āha ‘‘uttamasamācāro’’ti.",
  "anya-e0103n1:25_1": "Abhisamācārova ābhisamācārikaṁ, yathā venayikoti (a. ni. 8.11; pārā. 8) adhippāyo.",
  "anya-e0103n1:25_2": "Abhisamācāro ukkaṭṭhaniddesato maggasīlaṁ, phalasīlañca, taṁ ārabbha uddissa tadatthaṁ",
  "anya-e0103n1:25_3": "tappayojanaṁ paññattaṁ ābhisamācārikaṁ. Suparisuddhāni tīṇi kāyakammāni, cattāri",
  "anya-e0103n1:25_4": "vacīkammāni, suparisuddho ājīvoti idaṁ ājīvaṭṭhamakaṁ. Tattha kāmaṁ ājīvahetukato",
  "anya-e0103n1:25_5": "sattavidhaduccaritato virati sammāājīvoti sopi sattavidho hoti, sammājīvatāsāmaññena",
  "anya-e0103n1:25_6": "pana taṁ ekaṁ katvā vuttaṁ. Atha vā tividhakuhanavatthusannissayato micchājīvato",
  "anya-e0103n1:25_7": "viratiṁ ekajjhaṁ katvā vutto ‘‘ājīvo suparisuddho’’ti. Seṭṭhacariyabhāvato maggo",
  "anya-e0103n1:25_8": "eva brahmacariyanti maggabrahmacariyaṁ, tassa. Ādibhāvabhūtanti ādimhi bhāvetabbataṁ",
  "anya-e0103n1:25_9": "nipphādetabbataṁ bhūtaṁ pattaṁ ādibhāvabhūtaṁ. Kiñcāpi desanānukkamena sammādiṭṭhi",
  "anya-e0103n1:25_10": "ādi, paṭipattikkamena pana ājīvaṭṭhamakasīlaṁ ādīti. Tassa sampattiyāti ābhisamācārikassa",
  "anya-e0103n1:25_11": "sampajjanena paripūraṇena ādibrahmacariyakaṁ sampajjati. Yo hi lahukānipi appasāvajjāni",
  "anya-e0103n1:25_12": "parivajjeti, so garukāni mahāsāvajjāni bahvādīnavāni parivajjessatīti vattabbameva",
  "anya-e0103n1:25_13": "natthīti. Suttaṁ pana etamatthaṁ byatirekavasena vibhāveti. Tattha dhammanti sīlaṁ.",
  "anya-e0103n1:25_14": "Taṁ hi upariguṇavisesānaṁ dhāraṇaṭṭhena dhammoti vuccati.",
  "anya-e0103n1:26": "Viratisīlassa itarasīlena satipi sampayogādike asammissakatādassanatthaṁ ‘‘veramaṇimatta’’nti vuttaṁ.",
  "anya-e0103n1:27_0": "‘‘Nissitānissitavasenā’’ti ettha labbhamānanissayaṁ tāva dassetuṁ ‘‘nissayo’’tiādi",
  "anya-e0103n1:27_1": "vuttaṁ. Tattha taṇhācaritena nissayitabbato taṇhāva taṇhānissayo. Tathā diṭṭhinissayo.",
  "anya-e0103n1:27_2": "Diṭṭhicarito hi asatipi diṭṭhiyā taṇhāvirahe diṭṭhinissitova pavattati. Devoti catumahārājasakkasuyāmādipākaṭadevamāha",
  "anya-e0103n1:27_3": ". Devaññataroti apākaṭaṁ. Taṇhaṁ eva nissitanti taṇhānissitaṁ. Taṇhāya nissitanti",
  "anya-e0103n1:27_4": "ca keci vadanti. Tesaṁ ‘‘dve nissayā’’tiādinā virujjhati. Suddhidiṭṭhiyāti ‘‘iti",
  "anya-e0103n1:27_5": "saṁsārasuddhi bhavissatī’’ti evaṁ pavattadiṭṭhiyā, lokuttaraṁ sīlanti adhippāyo.",
  "anya-e0103n1:27_6": "Tassevāti lokuttarasseva sambhārabhūtaṁ kāraṇabhūtaṁ, vivaṭṭūpanissayanti attho.",
  "anya-e0103n1:28_0": "Kālaparicchedaṁ katvāti ‘‘imañca rattiṁ, imañca diva’’ntiādinā (a. ni. 8.41) viya",
  "anya-e0103n1:28_1": "kālavasena paricchedaṁ katvā. Kālaparicchedaṁ akatvā samādinnampi antarāvicchinnaṁ",
  "anya-e0103n1:28_2": "sampattavirativasena yāvajīvaṁ pavattitampi āpāṇakoṭikaṁ na hotīti dassetuṁ ‘‘yāvajīvaṁ",
  "anya-e0103n1:28_3": "samādiyitvā tatheva pavattita’’nti vuttaṁ.",
  "anya-e0103n1:29_0": "Lābhayasañātiaṅgajīvitavasenāti lābhayasānaṁ anuppannānaṁ uppādanavasena, uppannānaṁ",
  "anya-e0103n1:29_1": "rakkhaṇavasena ceva vaḍḍhanavasena ca ñātiaṅgajīvitānaṁ avināsanavasena. Kiṁ so vītikkamissatīti",
  "anya-e0103n1:29_2": "yo vītikkamāya cittampi na uppādeti, so kāyavācāhi vītikkamissatīti kiṁ idaṁ, natthetanti",
  "anya-e0103n1:29_3": "attho. Paṭikkhepe hi ayaṁ kiṁ-saddo.",
  "anya-e0103n1:30_0": "Ārammaṇabhāvena vaṇo viya āsave kāmāsavādike paggharatīti sampayogabhāvābhāvepi sahāsavehīti",
  "anya-e0103n1:30_1": "sāsavaṁ. Tebhūmakadhammajātanti sīlaṁ tappariyāpannanti āha ‘‘sāsavaṁ sīlaṁ lokiya’’nti.",
  "anya-e0103n1:30_2": "Bhavavisesā sampattibhavā. Vinayoti vinayapariyatti, tattha vā āgatasikkhāpadāni.",
  "anya-e0103n1:30_3": "Pāmojjaṁ taruṇapīti. Yathābhūtañāṇadassanaṁ sapaccayanāmarūpadassanaṁ, tadadhiṭṭhānā",
  "anya-e0103n1:30_4": "vā taruṇavipassanā. Nibbidāti nibbidāñāṇaṁ. Tena balavavipassanamāha. Virāgo maggo.",
  "anya-e0103n1:30_5": "Vimutti arahattaphalaṁ. Vimuttiñāṇadassanaṁ paccavekkhaṇā. Kathāti vinayakathā. Mantanāti",
  "anya-e0103n1:30_6": "vinayavicāraṇā. Upanisāti yathāvuttakāraṇaparamparāsaṅkhāto upanissayo. Lokuttaraṁ",
  "anya-e0103n1:30_7": "maggaphalacittasampayuttaṁ ājīvaṭṭhamakasīlaṁ. Tattha maggasīlaṁ bhavanissaraṇāvahaṁ",
  "anya-e0103n1:30_8": "hoti, paccavekkhaṇañāṇassa ca bhūmi, phalasīlaṁ pana paccavekkhaṇāñāṇasseva bhūmi.",
  "anya-e0103n1:31_0": "12. Hīnādhimuttivasena chandādīnampi hīnatā. Paṇītādhimuttivasena paṇītatā. Tadubhayavemajjhatāvasena",
  "anya-e0103n1:31_1": "majjhimatā. Yatheva hi kammaṁ āyūhanavasena hīnādibhedabhinnaṁ hoti, evaṁ chandādayopi",
  "anya-e0103n1:31_2": "pavattiākāravasena. So ca nesaṁ pavattiākāro adhimuttibhedenāti daṭṭhabbaṁ. Yasakāmatāyāti",
  "anya-e0103n1:31_3": "kittisilokābhiratiyā, parivāricchāya vā. ‘‘Kathaṁ nāma mādiso īdisaṁ kareyyā’’ti",
  "anya-e0103n1:31_4": "pāpajigucchāya ariyabhāvaṁ nissāya. Anupakkiliṭṭhanti attukkaṁsanaparavambhanāhi,",
  "anya-e0103n1:31_5": "aññehi ca upakkilesehi anupakkiliṭṭhaṁ. Bhavabhogatthāyāti bhavasampattiatthañceva",
  "anya-e0103n1:31_6": "bhogasampattiatthañca. Attano vimokkhatthāya pavattitanti sāvakapaccekabodhisattasīlamāha.",
  "anya-e0103n1:31_7": "Sabbasattānaṁ vimokkhatthāyāti sabbasattānaṁ saṁsārabandhanato vimocanatthāya. Pāramitāsīlaṁ",
  "anya-e0103n1:31_8": "mahābodhisattasīlaṁ. Yā karuṇūpāyakosallapariggahitā mahābodhiṁ ārabbha pavattā paramukkaṁsagatasoceyyasallekhā",
  "anya-e0103n1:31_9": "desakālasattādivikapparahitā sīlapāramitā.",
  "anya-e0103n1:32_0": "Ananurūpanti asāruppaṁ. Attā eva garu adhipati etassāti attagaru, lajjādhiko. Attādhipatito",
  "anya-e0103n1:32_1": "āgataṁ attādhipateyyaṁ. Loko adhipati garu etassāti lokādhipati, ottappādhiko. Dhammo",
  "anya-e0103n1:32_2": "nāmāyaṁ mahānubhāvo ekantaniyyāniko, so ca paṭipattiyāva pūjetabbo. Tasmā ‘‘naṁ sīlasampadāya",
  "anya-e0103n1:32_3": "pūjessāmī’’ti evaṁ dhammamahattaṁ pūjetukāmena.",
  "anya-e0103n1:33_0": "Parāmaṭṭhattāti parābhavavasena āmaṭṭhattā. Taṇhādiṭṭhiyo hi ‘‘imināhaṁ sīlena devo",
  "anya-e0103n1:33_1": "vā bhavissāmi devaññataro vā, iminā me sīlena saṁsārasuddhi bhavissatī’’ti pavattassa",
  "anya-e0103n1:33_2": "sīlaṁ parāmasantiyo taṁ parābhavaṁ pāpenti maggassa anupanissayabhāvakaraṇato. Puthujjanakalyāṇakassāti",
  "anya-e0103n1:33_3": "puthujjanesu kalyāṇakassa. So hi puthujjanova hutvā kalyāṇehi sīlādīhi samannāgato.",
  "anya-e0103n1:33_4": "Parāmasanakilesānaṁ vikkhambhanato, samucchindanato ca tehi na parāmaṭṭhanti aparāmaṭṭhaṁ.",
  "anya-e0103n1:33_5": "Tassa tassa kilesadarathassa paṭippassambhanato vūpasamanato paṭippassaddhaṁ.",
  "anya-e0103n1:34_0": "Katapaṭikammanti vuṭṭhānadesanāhi yathādhammaṁ katapaṭikāraṁ. Evaṁ hi taṁ sīlaṁ paṭipākatikameva",
  "anya-e0103n1:34_1": "hoti. Tenāha ‘‘taṁ visuddha’’nti. ‘‘Katapaṭikamma’’nti iminā ca ‘‘na punevaṁ karissa’’nti",
  "anya-e0103n1:34_2": "adhiṭṭhānampi saṅgahitanti daṭṭhabbaṁ. ‘‘Acchamaṁsaṁ nu kho, sūkaramaṁsaṁ nu kho’’tiādinā",
  "anya-e0103n1:34_3": "vatthumhi vā, ‘‘pācittiyaṁ nu kho, dukkaṭaṁ nu kho’’tiādinā āpattiyā vā, ‘‘mayā taṁ",
  "anya-e0103n1:34_4": "vatthu vītikkantaṁ nu kho, na nu kho vītikkanta’’ntiādinā ajjhācāre vā vematikassa",
  "anya-e0103n1:34_5": "saṁsayāpannassa. Visodhetabbaṁ yathādhammaṁ paṭikammena. Vimati eva vematikaṁ, tasmiṁ",
  "anya-e0103n1:34_6": "vematike sati, vimatiyā uppannāyāti attho. Vimati paṭivinetabbāti sayaṁ vā taṁ vatthuṁ",
  "anya-e0103n1:34_7": "vicāretvā, vinayadhare vā pucchitvā kaṅkhā vinodetabbā. Nikkaṅkhena pana kappiyaṁ",
  "anya-e0103n1:34_8": "ce kātabbaṁ, akappiyaṁ ce chaḍḍetabbaṁ. Tenāha ‘‘iccassa phāsu bhavissatī’’ti.",
  "anya-e0103n1:35": "‘‘Catūhiariyamaggehī’’tiādinā maggaphalapariyāpannaṁ sīlaṁ maggaphalasampayuttaṁ vuttaṁ. Samudāyesu pavattavohārā avayavesupi pavattantīti. Sesanti sabbaṁ lokiyasīlaṁ.",
  "anya-e0103n1:36_0": "Pakatipīti sabhāvopi. Sukhasīlo sakhilo sukhasaṁvāso. Tena pariyāyenāti pakatiatthavācakatthena.",
  "anya-e0103n1:36_1": "Ekaccaṁ abyākataṁ sīlaṁ idhādhippetasīlena ekasaṅgahanti akusalassevāyujjamānataṁ",
  "anya-e0103n1:36_2": "dassetuṁ ‘‘tattha akusala’’ntiādi vuttaṁ. Tathā hi sekkhattikaṁ idha gahitaṁ, idha",
  "anya-e0103n1:36_3": "na upanītaṁ kusalattikanti adhippāyo. Vuttanayenevāti vutteneva nayena kusalattikaṁ",
  "anya-e0103n1:36_4": "aggahetvā hīnattikādīnaṁ pañcannaṁ tikānaṁ vasena assa sīlassa tividhatā veditabbā.",
  "anya-e0103n1:37_0": "13.Yodhāti yo idha. Vatthuvītikkameti āpattiyā vatthuno vītikkamane ajjhācāre. Kāmasaṅkappādayo",
  "anya-e0103n1:37_1": "nava mahāvitakkā micchāsaṅkappā. Evarūpassāti edisassa. Tassa hi sīlavante anupasaṅkamitvā",
  "anya-e0103n1:37_2": "dussīle sevantassa tato eva tesaṁ diṭṭhānugatiṁ āpajjanena paṇṇattivītikkame adosadassāvino",
  "anya-e0103n1:37_3": "micchāsaṅkappabahulatāya manacchaṭṭhāni indriyāni arakkhato sīlaṁ ekaṁseneva hānabhāgiyaṁ",
  "anya-e0103n1:37_4": "hoti, na ṭhitibhāgiyaṁ, kuto visesādibhāgiyatā. Sīlasampattiyāti sīlapāripūriyā catupārisuddhisīlena.",
  "anya-e0103n1:37_5": "Aghaṭantassa uttarīti uttari visesādhigamāya avāyamantassa. Ṭhitibhāgiyaṁ sīlaṁ bhavati",
  "anya-e0103n1:37_6": "asamādhisaṁvattaniyattā. Sampādite hi samādhismiṁ sīlassa samādhisaṁvattaniyatā nicchiyati.",
  "anya-e0103n1:37_7": "Samādhatthāyāti samathavasena samādhānatthāya. Nibbidanti vipassanaṁ. Balavavipassanādassanatthaṁ",
  "anya-e0103n1:37_8": "nibbidāgahaṇaṁ tāvatāpi sīlassa nibbedhabhāgiyabhāvasiddhito.",
  "anya-e0103n1:38_0": "Yāni ca sikkhāpadāni nesaṁ rakkhitabbānīti sambandho, tāni pana asādhāraṇapaññattito",
  "anya-e0103n1:38_1": "aññāni. Nesanti ‘‘rakkhitabbānī’’ti padaṁ apekkhitvā kattari sāmivacanaṁ, tehi bhikkhūhīti",
  "anya-e0103n1:38_2": "attho. Sati vā ussāheti ussakkitvā sīlāni rakkhituṁ ussāhe sati. Dasāti sāmaṇerehi",
  "anya-e0103n1:38_3": "rakkhitabbasīlamāha ghaṭikārādīnaṁ viya. Aṭṭhāti naccādimālādiveramaṇiṁ ekaṁ katvā",
  "anya-e0103n1:38_4": "sabbapacchimavajjāni aṭṭha.",
  "anya-e0103n1:39_0": "Avītikkamoti pañcannaṁ sīlānaṁ avītikkamo. Pakatisīlanti sabhāvasīlaṁ. Tatrūpapattiniyataṁ",
  "anya-e0103n1:39_1": "hi sīlaṁ uttarakurukānaṁ. Mariyādācārittanti tassa tassa sāvajjassa akaraṇe mariyādabhūtaṁ,",
  "anya-e0103n1:39_2": "tattha tattha kulādīsu pubbapurisehi ṭhapitaṁ cārittaṁ. Kuladesapāsaṇḍadhammo hi",
  "anya-e0103n1:39_3": "‘‘ācārasīla’’nti adhippetaṁ. Tattha kuladhammo tāva brāhmaṇādīnaṁ amajjapānādi, desadhammo",
  "anya-e0103n1:39_4": "ekaccajanapadavāsīnaṁ ahiṁsanādi, pāsaṇḍadhammo titthiyānaṁ yamaniyamādi. Titthiyamataṁ",
  "anya-e0103n1:39_5": "hi diṭṭhipāsena, taṇhāpāsena ca ḍeti pavattati, pāsaṁ vā bādhaṁ ariyavinayassa ḍetīti",
  "anya-e0103n1:39_6": "‘‘pāsaṇḍa’’nti vuccati. ‘‘Pakatiyā sīlavatī hotī’’ti (dī. ni. 2.20) vacanato bodhisattamātu",
  "anya-e0103n1:39_7": "pañcasikkhāpadasīlaṁ paripuṇṇameva. Idaṁ pana ukkaṁsagataṁ bodhisattapitaripi cittuppādamattenapi",
  "anya-e0103n1:39_8": "asaṁkiliṭṭhaṁ ‘‘dhammatāsīla’’nti vuttaṁ. Kāmaguṇūpasaṁhitanti kāmakoṭṭhāsesu assādūpasaṁhitaṁ",
  "anya-e0103n1:39_9": "kāmassādagadhitaṁ. Dhammatāsīlanti dhammatāya kāraṇaniyāmena āgataṁ sīlaṁ. Sīlapāramiṁ",
  "anya-e0103n1:39_10": "hi paramukkaṁsaṁ pāpetvā kucchigatassa mahābodhisattassa sīlatejena guṇānubhāvena",
  "anya-e0103n1:39_11": "bodhisattamātu saraseneva paramasallekhappattaṁ sīlaṁ hoti. Mahākassapādīnanti ādi-saddena",
  "anya-e0103n1:39_12": "bhaddādike saṅgaṇhāti. Te kira suciraṁ kālaṁ suparisuddhasīlā eva hutvā āgatā. Tenāha",
  "anya-e0103n1:39_13": "‘‘suddhasattāna’’nti. Tāsu tāsu jātīsūti sīlavarājamahiṁsarājādijātīsu. Pubbe purimajātiyaṁ",
  "anya-e0103n1:39_14": "siddho hetu etassāti pubbahetukasīlaṁ. Idaṁ pana pakatisīlādisamādānena vinā avītikkamalakkhaṇaṁ",
  "anya-e0103n1:39_15": "sampattaviratisaṅgahaṁ daṭṭhabbaṁ.",
  "anya-e0103n1:40_0": "Yaṁ bhagavatā evaṁ vuttaṁ sīlanti sambandho. Idhāti vakkhamānasīlaparipūrakassa puggalassa",
  "anya-e0103n1:40_1": "sannissayabhūtasāsanaparidīpanaṁ, aññasāsanassa ca tathābhāvapaṭisedhanaṁ. Vuttaṁ",
  "anya-e0103n1:40_2": "hetaṁ ‘‘idheva, bhikkhave, samaṇo…pe… suññā parappavādā samaṇebhi aññehī’’ti (dī.",
  "anya-e0103n1:40_3": "ni. 2.214; ma. ni. 1.139; a. ni. 4.241). Bhikkhūti tassa sīlassa paripūrakapuggalaparidīpanaṁ.",
  "anya-e0103n1:40_4": "Pātimokkhasaṁvarasaṁvutoti idamassa pātimokkhasīle patiṭṭhitabhāvaparidīpanaṁ. Viharatīti",
  "anya-e0103n1:40_5": "idamassa tadanurūpavihārasamaṅgibhāvaparidīpanaṁ. Ācāragocarasampannoti idaṁ pātimokkhasaṁvarassa,",
  "anya-e0103n1:40_6": "upariadhigantabbaguṇānañca upakārakadhammaparidīpanaṁ. Aṇumattesu vajjesu bhayadassāvīti",
  "anya-e0103n1:40_7": "idaṁ pātimokkhato acavanabhāvaparidīpanaṁ. Samādāyāti sikkhāpadānaṁ anavasesato ādānaparidīpanaṁ.",
  "anya-e0103n1:40_8": "Sikkhatīti sikkhāya samaṅgibhāvaparidīpanaṁ . Sikkhāpadesūti sikkhitabbadhammaparidīpanaṁ.",
  "anya-e0103n1:40_9": "Yaṁ panettha vattabbaṁ, taṁ parato āvi bhavissati.",
  "anya-e0103n1:41_0": "Soti pātimokkhasaṁvarasīle patiṭṭhitabhikkhu. Tena yādisassa indriyasaṁvarasīlaṁ",
  "anya-e0103n1:41_1": "icchitabbaṁ, taṁ dasseti. Cakkhunāti yato so saṁvaro, taṁ dasseti. Rūpanti yattha",
  "anya-e0103n1:41_2": "so saṁvaro, taṁ dasseti. Disvā na nimittaggāhī hoti nānubyañjanaggāhīti saṁvarassa",
  "anya-e0103n1:41_3": "upāyaṁ dasseti. Yatvādhikaraṇa…pe… anvāssaveyyunti saṁvarassa paṭipakkhaṁ tattha",
  "anya-e0103n1:41_4": "ādīnavaṁ dasseti. Saṁvarāya paṭipajjatīti pageva satiyā upaṭṭhapetabbataṁ dasseti.",
  "anya-e0103n1:41_5": "Rakkhati cakkhundriyanti satiyā upaṭṭhāpanameva cakkhundriyassa ārakkhāti dasseti.",
  "anya-e0103n1:41_6": "Cakkhundriye saṁvaraṁ āpajjatīti tathābhūtā satiyevettha saṁvaroti dasseti. Vītikkamassa",
  "anya-e0103n1:41_7": "vasenāti sambandho. Channaṁ sikkhāpadānanti ‘‘ājīvahetu ājīvakāraṇā asantaṁ abhūtaṁ",
  "anya-e0103n1:41_8": "uttarimanussadhammaṁ ullapatī’’tiādinā āgatānaṁ channaṁ pārājikādipaṭisaṁyuttānaṁ",
  "anya-e0103n1:41_9": "sikkhāpadānaṁ. Sāmantajappanādinā tividhena kuhanavatthunā vimhāpanaṁ kuhanā. Attānaṁ,",
  "anya-e0103n1:41_10": "dāyakaṁ vā ukkhipitvā yathā so kiñci dadāti, evaṁ kathanaṁ lapanā. Nimittaṁ vuccati",
  "anya-e0103n1:41_11": "paccayadānasaññuppādakaṁ kāyavacīkammaṁ, tena nimittena carati, nimittaṁ vā karotīti",
  "anya-e0103n1:41_12": "nemittiko, tassa bhāvo nemittikatā. Gandhādayo viya lābhāya paresaṁ akkosanādinā",
  "anya-e0103n1:41_13": "nipisatīti nippeso, nippesova nippesiko, tassa bhāvo nippesikatā. Mahicchatāya attanā",
  "anya-e0103n1:41_14": "laddhalābhena parato lābhapariyesanā lābhena lābhaṁ nijigīsanatā. Evamādīnanti ādi-saddena",
  "anya-e0103n1:41_15": "anuppiyabhāṇitācāṭukamyatādiṁ saṅgaṇhāti. Paṭisaṅkhānena paccavekkhaṇāya parisuddho",
  "anya-e0103n1:41_16": "asaṁkiliṭṭho paṭisaṅkhānaparisuddho. Cattāro paccayā paribhuñjīyanti etenāti catupaccayaparibhogo,",
  "anya-e0103n1:41_17": "tathāpavattā anavajjacetanā.",
  "anya-e0103n1:42": "Pātimokkhasaṁvarasīlavaṇṇanā",
  "anya-e0103n1:43_0": "14.Tatrāti tesu pātimokkhasaṁvarādīsu. Ādito paṭṭhāyāti ‘‘idha bhikkhū’’tiādinā (vibha.",
  "anya-e0103n1:43_1": "508; dī. ni. 1.194) āgatadesanāya ādito pabhuti. Vinicchayakathāti tattha saṁsayavidhamanena",
  "anya-e0103n1:43_2": "vinicchayāvahā kathā. Paṭhamassa atthassa sabbasādhāraṇattā asādhāraṇaṁ pabbajitāveṇikaṁ",
  "anya-e0103n1:43_3": "pariyāyaṁ dassento ‘‘chinnabhinnapaṭadharāditāya vā’’ti āha. Evaṁ hissa paripuṇṇapātimokkhasaṁvarayogyatā",
  "anya-e0103n1:43_4": "dassitā hoti. Bhinnapaṭadharādibhāvo ca nāma daliddassāpi niggahitassa hotīti tato",
  "anya-e0103n1:43_5": "visesetuṁ ‘‘saddhāpabbajito’’ti vatvā paṭipattiyā yogyabhāvadassanatthaṁ ‘‘kulaputto’’ti",
  "anya-e0103n1:43_6": "vuttaṁ. Ācārakulaputto vā hi paṭipajjituṁ sakkoti jātikulaputto vā. Sikkhāpadasīlanti",
  "anya-e0103n1:43_7": "cārittavārittappabhedaṁ sikkhāpadavasena paññattaṁ sīlaṁ. Yoti aniyamaniddeso yo",
  "anya-e0103n1:43_8": "koci puggalo. Nanti vinayapariyāpannaṁ sīlaṁ. Tanti puggalaṁ. Mokkheti sahakārikāraṇabhāvato.",
  "anya-e0103n1:43_9": "Apāye bhavāni āpāyikāni. Ādi-saddena tadaññaṁ sabbasaṁsāradukkhaṁ saṅgaṇhāti. Saṁvaraṇaṁ",
  "anya-e0103n1:43_10": "kāyavacīdvārānaṁ pidahanaṁ. Yena te saṁvutā pihitā honti, so saṁvaro. Yasmā pana",
  "anya-e0103n1:43_11": "so sattannaṁ āpattikkhandhānaṁ avītikkamo vītikkamapaṭipakkhoti katvā, tasmā vuttaṁ",
  "anya-e0103n1:43_12": "‘‘kāyikavācasikassa avītikkamassetaṁ nāma’’nti. Pātimokkhasaṁvarena saṁvutoti pātimokkhasaṁvarena",
  "anya-e0103n1:43_13": "pihitakāyavacīdvāro. Tathābhūto ca yasmā taṁ upeto tena ca samaṅgī nāma hoti, tasmā",
  "anya-e0103n1:43_14": "vuttaṁ ‘‘upagato samannāgatoti attho’’ti.",
  "anya-e0103n1:44_0": "Aparo nayo – kilesānaṁ balavabhāvato, pāpakiriyāya sukarabhāvato, puññakiriyāya ca",
  "anya-e0103n1:44_1": "dukkarabhāvato bahukkhattuṁ apāyesu patanasīloti pātī, puthujjano. Aniccatāya vā",
  "anya-e0103n1:44_2": "bhavādīsu kammavegakkhitto ghaṭiyantaṁ viya anavaṭṭhānena paribbhamanato gamanasīloti",
  "anya-e0103n1:44_3": "pātī, maraṇavasena vā tamhi tamhi sattanikāye attabhāvassa pātanasīloti pātī, sattasantāno,",
  "anya-e0103n1:44_4": "cittameva vā. Taṁ pātinaṁ saṁsāradukkhato mokkhetīti pātimokkhaṁ. Cittassa hi vimokkhena",
  "anya-e0103n1:44_5": "satto ‘‘vimutto’’ti vuccati. Vuttaṁ hi ‘‘cittavodānā visujjhantī’’ti, ‘‘anupādāya",
  "anya-e0103n1:44_6": "āsavehi cittaṁ vimutta’’nti (mahāva. 28) ca. Atha vā avijjādinā hetunā saṁsāre patati",
  "anya-e0103n1:44_7": "gacchati pavattatīti pātī, ‘‘avijjānīvaraṇānaṁ sattānaṁ taṇhāsaṁyojanānaṁ sandhāvataṁ",
  "anya-e0103n1:44_8": "saṁsarata’’nti (saṁ. ni. 2.124) hi vuttaṁ. Tassa pātino sattassa taṇhādisaṁkilesattayato",
  "anya-e0103n1:44_9": "mokkho etenāti pātimokkhaṁ . ‘‘Kaṇṭhekāḷo’’tiādīnaṁ viyassa samāsasiddhi veditabbā.",
  "anya-e0103n1:44_10": "Atha vā pāteti vinipāteti dukkheti pāti, cittaṁ. Vuttaṁ hi ‘‘cittena nīyati loko,",
  "anya-e0103n1:44_11": "cittena parikassatī’’ti (saṁ. ni. 1.62). Tassa pātino mokkho etenāti pātimokkhaṁ,",
  "anya-e0103n1:44_12": "patati vā etena apāyadukkhe, saṁsāradukkhe cāti pātī, taṇhādisaṁkileso. Vuttaṁ hi",
  "anya-e0103n1:44_13": "‘‘taṇhā janeti purisaṁ (saṁ. ni. 1.55-57), taṇhādutiyo puriso’’ti (itivu. 15, 105;",
  "anya-e0103n1:44_14": "a. ni. 4.9; mahāni. 191; cūḷani. pārāyanānugītigāthāniddesa) ca ādi. Tato pātito",
  "anya-e0103n1:44_15": "mokkhoti pātimokkhaṁ. Atha vā patati etthāti pātīni, cha ajjhattikabāhirāni āyatanāni.",
  "anya-e0103n1:44_16": "Vuttaṁ hi ‘‘chasu loko samuppanno, chasu kubbati santhava’’nti (saṁ. ni. 1.70; su.",
  "anya-e0103n1:44_17": "ni. 171). Tato chaajjhattikabāhirāyatanasaṅkhātato pātito mokkhoti pātimokkhaṁ. Atha",
  "anya-e0103n1:44_18": "vā pāto vinipāto assa atthīti pātī, saṁsāro. Tato mokkhoti pātimokkhaṁ, atha vā sabbalokādhipatibhāvato",
  "anya-e0103n1:44_19": "dhammissaro bhagavā ‘‘patī’’ti vuccati. Muccati etenāti mokkho, patino mokkho tena",
  "anya-e0103n1:44_20": "paññattattāti patimokkho, patimokkho eva pātimokkhaṁ. Sabbaguṇānaṁ vā mūlabhāvato",
  "anya-e0103n1:44_21": "uttamaṭṭhena pati ca so yathāvuttenatthena mokkho cāti patimokkho, patimokkho eva",
  "anya-e0103n1:44_22": "pātimokkhaṁ. Tathā hi vuttaṁ ‘‘pātimokkhanti mukhametaṁ pamukhameta’’nti (mahāva. 135) vitthāro.",
  "anya-e0103n1:45_0": "Atha vā pa-iti pakāre, atī-ti accantatthe nipāto, tasmā pakārehi accantaṁ mokkhetīti",
  "anya-e0103n1:45_1": "pātimokkhaṁ. Idaṁ hi sīlaṁ sayaṁ tadaṅgavasena, samādhisahitaṁ paññāsahitañca vikkhambhanavasena,",
  "anya-e0103n1:45_2": "samucchedavasena ca accantaṁ mokkheti mocetīti pātimokkhaṁ, pati pati mokkhoti vā",
  "anya-e0103n1:45_3": "patimokkho, tamhā tamhā vītikkamadosato paccekaṁ mokkhoti attho, patimokkho eva pātimokkhaṁ.",
  "anya-e0103n1:45_4": "Mokkhoti vā nibbānaṁ, tassa mokkhassa paṭibimbabhūtoti patimokkho. Sīlasaṁvaro hi",
  "anya-e0103n1:45_5": "sūriyassa aruṇuggamanaṁ viya nibbānassa udayabhūto tappaṭibhāgo viya yathārahaṁ kilesanibbāpanato,",
  "anya-e0103n1:45_6": "patimokkhoyeva pātimokkhaṁ. Atha vā mokkhaṁ pati vattati, mokkhābhimukhanti vā patimokkhaṁ,",
  "anya-e0103n1:45_7": "patimokkhameva pātimokkhanti evamettha pātimokkha-saddassa attho veditabbo. Iriyatīti",
  "anya-e0103n1:45_8": "attabhāvaṁ pavatteti. ‘‘Viharatī’’ti iminā pātimokkhasaṁvarasīle ṭhitassa bhikkhuno",
  "anya-e0103n1:45_9": "iriyāpathavihāro dassito. Pāḷiyanti jhānavibhaṅgapāḷiyaṁ (vibha. 508 ādayo).",
  "anya-e0103n1:46_0": "Tattha kāmaṁ samaṇacāraṁ, samaṇagocarañca dassetuṁ ‘‘ācāragocarasampanno’’ti vuttaṁ,",
  "anya-e0103n1:46_1": "yathā pana maggaṁ ācikkhanto ‘‘vāmaṁ muñca, dakkhiṇaṁ gaṇhā’’ti vajjetabbapubbakaṁ",
  "anya-e0103n1:46_2": "gahetabbaṁ vadeyya, yathā vā sasīsanhānena pahīnasedamalajallikassa mālāgandhavilepanādivibhūsanasaṁvidhānaṁ",
  "anya-e0103n1:46_3": "yuttarūpaṁ, evaṁ pahīnapāpadhammassa kalyāṇadhammasamāyogo yuttarūpoti ‘‘atthi ācāro,",
  "anya-e0103n1:46_4": "atthi anācāro’’ti dvayaṁ uddisitvā anācāraṁ tāva vibhajituṁ ‘‘tattha katamo anācāro’’tiādi",
  "anya-e0103n1:46_5": "vuttaṁ. Tattha kāyiko vītikkamoti tividhaṁ kāyaduccaritaṁ. Vācasiko vītikkamoti catubbidhaṁ",
  "anya-e0103n1:46_6": "vacīduccaritaṁ. Kāyikavācasikoti tadubhayaṁ.",
  "anya-e0103n1:47_0": "Evaṁ ājīvaṭṭhamakasīlassa vītikkamo dassito. Idāni mānasaṁ anācāraṁ dassetuṁ ‘‘sabbampi",
  "anya-e0103n1:47_1": "dussīlyaṁ anācāro’’ti vatvā tattha ekacciyaṁ dassento ‘‘idhekacco veḷudānena vā’’tiādimāha.",
  "anya-e0103n1:47_2": "Tattha veḷudānenāti paccayuppādanatthena veḷudānena. Pattadānādīsupi eseva nayo.",
  "anya-e0103n1:47_3": "Veḷūti manussānaṁ payojanāvaho yo koci veḷudaṇḍo. Pattaṁ gandhikādīnaṁ gandhapaliveṭhanādiatthaṁ",
  "anya-e0103n1:47_4": "vā, tālanāḷikerādipattaṁ vā. Pupphaṁ yaṁ kiñci manussānaṁ payojanāvahaṁ. Tathā phalaṁ.",
  "anya-e0103n1:47_5": "Sinānaṁ sirīsacuṇṇādinhāniyacuṇṇaṁ. Mattikāpi ettheva saṅgahaṁ gacchati. Dantakaṭṭhaṁ",
  "anya-e0103n1:47_6": "yaṁ kiñci mukhasodhanatthaṁ dantaponaṁ. Cāṭukamyatā attānaṁ dāsaṁ viya nīcaṭṭhāne",
  "anya-e0103n1:47_7": "ṭhapetvā parassa khalitavacanaṁ saṇṭhapetvā piyakāmatāya paggayhavacanaṁ. Muggasūpyatāti",
  "anya-e0103n1:47_8": "muggasūpasamatā saccālikena jīvitakappanaṁ. Yathā hi muggasūpe paccante bahū muggā",
  "anya-e0103n1:47_9": "paccanti, katipayā na paccanti, evaṁ saccālikena jīvitakappane bahu alikaṁ hoti,",
  "anya-e0103n1:47_10": "appakaṁ saccanti. Paribhaṭatīti paribhaṭo, paresaṁ dārake pariharanto. Paribhaṭassa",
  "anya-e0103n1:47_11": "kammaṁ pāribhaṭyaṁ, sā eva pāribhaṭyatā, alaṅkaraṇādinā kuladārakapariharaṇassetaṁ",
  "anya-e0103n1:47_12": "nāmaṁ. Tesaṁ tesaṁ gihīnaṁ gāmantaradesantarādīsu sāsanapaṭisāsanaharaṇaṁ jaṅghapesanikaṁ.",
  "anya-e0103n1:47_13": "Aññataraññatarenāti etesaṁ vā veḷudānādīnaṁ vejjakammabhaṇḍāgārikakammapiṇḍapaṭipiṇḍakammasaṅghuppādacetiyuppādapaṭṭhapanādīnaṁ",
  "anya-e0103n1:47_14": "vā micchājīvena jīvitakappanakakammānaṁ yena kenaci . Buddhapaṭikuṭṭhenāti buddhehi",
  "anya-e0103n1:47_15": "garahitena paṭisiddhena. Micchājīvenāti na sammāājīvena. Ayaṁ vuccati anācāroti ayaṁ",
  "anya-e0103n1:47_16": "sabbopi ‘‘anācāro’’ti kathīyati. Ācāraniddeso vuttapaṭipakkhanayeneva veditabbo.",
  "anya-e0103n1:48_0": "Gocaraniddesepi paṭhamaṁ agocarassa vacane kāraṇaṁ heṭṭhā vuttanayeneva veditabbaṁ.",
  "anya-e0103n1:48_1": "Gocaroti piṇḍapātādīnaṁ atthāya upasaṅkamituṁ yuttaṭṭhānaṁ. Ayuttaṭṭhānaṁ agocaro.",
  "anya-e0103n1:48_2": "Vesiyā gocaro assāti vesiyāgocaro, mittasanthavavasena upasaṅkamitabbaṭṭhānanti attho.",
  "anya-e0103n1:48_3": "Vesiyā nāma rūpūpajīviniyo, tā mittasanthavavasena na upasaṅkamitabbā, samaṇabhāvassa",
  "anya-e0103n1:48_4": "antarāyakarattā, parisuddhāsayassāpi garahahetuto, tasmā dakkhiṇādānavasena satiṁ",
  "anya-e0103n1:48_5": "upaṭṭhapetvāva upasaṅkamitabbā. Vidhavā vuccanti matapatikā, pavutthapatikā vā. Thullakumārikāti",
  "anya-e0103n1:48_6": "mahallikā aniviṭṭhakumāriyo, paṇḍakāti napuṁsakā. Te hi ussannakilesā avūpasantapariḷāhā",
  "anya-e0103n1:48_7": "lokāmisasannissitakathābahulā, tasmā na upasaṅkamitabbā. Bhikkhuniyo nāma ussannabrahmacariyā.",
  "anya-e0103n1:48_8": "Tathā bhikkhūpi. Tesaṁ aññamaññaṁ visabhāgavatthubhāvato santhavavasena upasaṅkamane",
  "anya-e0103n1:48_9": "katipāheneva brahmacariyantarāyo siyā, tasmā na upasaṅkamitabbā. Gilānapucchanādivasena",
  "anya-e0103n1:48_10": "upasaṅkamane satokārinā bhavitabbaṁ. Pānāgāranti surāpānagharaṁ. Taṁ soṇḍajanehi",
  "anya-e0103n1:48_11": "avivittaṁ hoti. Tattha tehi soṇḍatādivasena na upasaṅkamitabbaṁ brahmacariyantarāyakarattā.",
  "anya-e0103n1:48_12": "Saṁsaṭṭho viharati rājūhītiādīsu rājāno nāma ye rajjamanusāsanti. Rājamahāmattā rājissariyasadisāya",
  "anya-e0103n1:48_13": "issariyamattāya samannāgatā. Titthiyāti viparītadassanā bāhirakaparibbājakā. Titthiyasāvakāti",
  "anya-e0103n1:48_14": "tesu daḷhabhattā paccayadāyakā. Ananulomikena saṁsaggenāti tissannaṁ sikkhānaṁ ananulomikena",
  "anya-e0103n1:48_15": "paccanīkabhūtena saṁsaggena saṁsaṭṭho viharati, yena brahmacariyantarāyaṁ vā sallekhaparihāniṁ vā pāpuṇāti.",
  "anya-e0103n1:49_0": "Idāni aparenapi pariyāyena agocaraṁ dassetuṁ ‘‘yāni vā pana tānī’’tiādi vuttaṁ. Tattha",
  "anya-e0103n1:49_1": "assaddhānīti buddhādīsu saddhāvirahitāni. Tato eva appasannāni, kammakammaphalasaddhāya",
  "anya-e0103n1:49_2": "vā abhāvena assaddhāni. Ratanattayappasādābhāvena appasannāni. Akkosakaparibhāsakānīti",
  "anya-e0103n1:49_3": "akkosavatthūhi akkosakāni ceva bhayadassanena santajjanakāni ca. Atthaṁ na icchanti",
  "anya-e0103n1:49_4": "anatthameva icchantīti anatthakāmāni. Hitaṁ na icchanti ahitameva icchantīti ahitakāmāni.",
  "anya-e0103n1:49_5": "Phāsu na icchanti aphāsuṁyeva icchantīti aphāsukakāmāni. Yogakkhemaṁ nibbhayaṁ na",
  "anya-e0103n1:49_6": "icchanti, ayogakkhemameva icchantīti ayogakkhemakāmāni. Bhikkhūnanti ettha sāmaṇerānampi",
  "anya-e0103n1:49_7": "saṅgaho. Bhikkhunīnanti ettha sikkhamānasāmaṇerīnaṁ. Sabbesaṁ hi sāsanikānaṁ anatthakāmatādīpanapadamidaṁ",
  "anya-e0103n1:49_8": "vacanaṁ. Tathārūpāni kulānīti tādisāni khattiyakulādīni. Sevatīti nissāya jīvati.",
  "anya-e0103n1:49_9": "Bhajatīti upasaṅkamati. Payirupāsatīti punappunaṁ upagacchati. Ayaṁ vuccatīti ayaṁ",
  "anya-e0103n1:49_10": "vesiyādiko, rājādiko, assaddhakulādiko ca taṁ taṁ sevantassa tippakāropi ayutto gocaroti",
  "anya-e0103n1:49_11": "agocaro. Ettha hi vesiyādiko pañcakāmaguṇanissayato agocaro. Yathāha ‘‘ko ca, bhikkhave,",
  "anya-e0103n1:49_12": "bhikkhuno agocaro paravisayo? Yadidaṁ pañca kāmaguṇā’’ti (saṁ. ni. 5.372). Rājādiko",
  "anya-e0103n1:49_13": "samaṇadhammassa anupanissayato, lābhasakkārāsanivicakkanippothanadiṭṭhivipattihetuto",
  "anya-e0103n1:49_14": "ca. Assaddhakulādiko saddhāhānicittasantāsāvahato agocaro.",
  "anya-e0103n1:50_0": "Gocaraniddese ‘‘na vesiyāgocaro’’tiādīni vuttapaṭipakkhavasena veditabbāni. Opānabhūtānīti",
  "anya-e0103n1:50_1": "udapānabhūtāni bhikkhusaṅghassa, bhikkhunīsaṅghassa ca catumahāpathe khatapokkharaṇī",
  "anya-e0103n1:50_2": "viya yathāsukhaṁ ogāhanakkhamāni. Kāsāvapajjotānīti bhikkhūnaṁ, bhikkhunīnañca nivatthapārutakāsāvānaṁyeva",
  "anya-e0103n1:50_3": "pabhāhi ekobhāsāni. Isivātapaṭivātānīti gehaṁ pavisantānaṁ , nikkhamantānañca bhikkhubhikkhunīsaṅkhātānaṁ",
  "anya-e0103n1:50_4": "isīnaṁ cīvaravātena ceva samiñjanapasāraṇādijanitasarīravātena ca paṭivātāni pavāyitāni",
  "anya-e0103n1:50_5": "viniddhutakibbisāni vā.",
  "anya-e0103n1:51_0": "Idāni niddese āgatanayenāpi ācāragocare dassetuṁ ‘‘apicā’’tiādi āraddhaṁ. Etthāti",
  "anya-e0103n1:51_1": "etasmiṁ pātimokkhasīlaniddese. Imināpi nayenāti idāni vuccamānavidhināpi. Saṅghagatoti",
  "anya-e0103n1:51_2": "saṅghasannipātaṁ gato. Acittīkārakatoti akatacittīkāro, akatagāravoti attho. Ghaṭṭayantoti",
  "anya-e0103n1:51_3": "sarīrena, cīvarena vā ghaṁsanto. Puratopi tiṭṭhati acittīkārakatoti sambandhitabbaṁ.",
  "anya-e0103n1:51_4": "Ṭhitakopīti upari tiṭṭhanto viya āsannataraṭṭhāne ṭhitakopi bhaṇati. Bāhāvikkhepakoti",
  "anya-e0103n1:51_5": "bāhuṁ vikkhipanto. Anupāhanānanti anādare sāmivacanaṁ. Saupāhanoti upāhanāruḷho.",
  "anya-e0103n1:51_6": "There bhikkhū anupakhajjāti therānaṁ bhikkhūnaṁ ṭhitaṭṭhānaṁ anupavisitvā tesaṁ āsannataraṭṭhānaṁ",
  "anya-e0103n1:51_7": "upagantvā. Kaṭṭhaṁ pakkhipati aggikuṇḍe. Vokkammāti passato atikkamitvā. Gūḷhāni",
  "anya-e0103n1:51_8": "sabhāvato paṭicchannāni sāṇipākārādinā paṭicchāditāni. Anāpucchāti anāpucchitvā. Assāti anācārassa.",
  "anya-e0103n1:52_0": "Apica bhikkhūtiādi sabbasseva bhikkhuno ācāradassanavasena pavattaṁ aṭṭhakathāvacanaṁ,",
  "anya-e0103n1:52_1": "na niddesapāḷi. Saddhāsīlasutacāgādiguṇahetuko garubhāvo garukaraṇaṁ vā gāravo, saha",
  "anya-e0103n1:52_2": "gāravenāti sagāravo. Garuṭṭhāniyesu gāravasārajjādivasena paṭissāyanā patissā, sappatissavapaṭipatti.",
  "anya-e0103n1:52_3": "Saha patissāyāti sappatisso. Savisesaṁ hirimanatāya, ottappibhāvena ca hirottappasampanno.",
  "anya-e0103n1:52_4": "Sekhiyadhammapāripūrivasena sunivattho supāruto. Pāsādikenāti pasādāvahena, itthambhūtalakkhaṇe",
  "anya-e0103n1:52_5": "cetaṁ karaṇavacanaṁ. Eseva nayo ito paresupi chasu padesu. Abhikkantenāti abhikkamena.",
  "anya-e0103n1:52_6": "Iriyāpathasampannoti sampannairiyāpatho. Tena sesairiyāpathānampi pāsādikatamāha.",
  "anya-e0103n1:52_7": "Indriyesu guttadvāroti cakkhundriyādīsu chasu dvāresu susaṁvihitārakkho. Bhojane",
  "anya-e0103n1:52_8": "mattaññūti paribhuñjitabbato bhojanasaññite catubbidhepi paccaye pariyesanapaṭiggahaṇaparibhogādivasena",
  "anya-e0103n1:52_9": "sabbaso pamāṇaññū. Jāgariyamanuyuttoti pubbarattāpararattaṁ bhāvanāmanasikārasaṅkhātaṁ",
  "anya-e0103n1:52_10": "jāgariyaṁ sātaccakāritāvasena anu anu yutto tattha yuttapayutto. Satisampajaññena",
  "anya-e0103n1:52_11": "samannāgatotiādi yathāvuttassa ācārassa sambhāradassanaṁ. Tattha appicchoti niiccho.",
  "anya-e0103n1:52_12": "Santuṭṭhoti yathālābhādivasena santosena tuṭṭho. Sakkaccakārīti ādarakārī. Garucittīkārabahuloti",
  "anya-e0103n1:52_13": "garuṭṭhāniyesu garukaraṇabahulo. Ayaṁ vuccati ācāroti ayaṁ sagāravatādi atthakāmehi ācaritabbato ācāro.",
  "anya-e0103n1:53_0": "Sīlādīnaṁ guṇānaṁ upanissayabhūto upanissayagocaro. Satisaṅkhāto cittassa ārakkhabhūto",
  "anya-e0103n1:53_1": "eva gocaro ārakkhagocaro. Kammaṭṭhānasaṅkhāto cittassa upanibandhanaṭṭhānabhūto gocaro",
  "anya-e0103n1:53_2": "upanibandhagocaro. Appicchatādīhi dasahi vivaṭṭanissitāya kathāya vatthubhūtehi guṇehi",
  "anya-e0103n1:53_3": "samannāgato dasakathāvatthuguṇasamannāgato. Tato eva kalyāṇo sundaro mittoti kalyāṇamitto.",
  "anya-e0103n1:53_4": "Tassa lakkhaṇaṁ parato āgamissati. Assutaṁ suttageyyādiṁ. Suṇātīti sutamayaṁ ñāṇaṁ",
  "anya-e0103n1:53_5": "uppādeti. Sutaṁ pariyodāpetīti tameva yathāsutaṁ avisadatāya apariyodātaṁ punappunaṁ",
  "anya-e0103n1:53_6": "paripucchanādinā visodheti nijjaṭaṁ nigumbaṁ karoti. Tattha ca ye kaṅkhaṭṭhāniyā",
  "anya-e0103n1:53_7": "dhammā, tesu saṁsayaṁ chindanto kaṅkhaṁ vitarati. Kammakammaphalesu, ratanattaye",
  "anya-e0103n1:53_8": "ca sammādiṭṭhiyā ujukaraṇena diṭṭhiṁ ujuṁ karoti. Tato eva ca duvidhāyapi saddhāsampadāya",
  "anya-e0103n1:53_9": "cittaṁ pasādeti. Atha vā yathāsutaṁ dhammaṁ pariyodapetvā tatthāgate rūpārūpadhamme",
  "anya-e0103n1:53_10": "pariggahetvā sapaccayaṁ nāmarūpaṁ pariggaṇhanto sattadiṭṭhivaṅkavidhamanena diṭṭhiṁ",
  "anya-e0103n1:53_11": "ujuṁ karoti. Dhammānaṁ paccayapaccayuppannatāmattadassanena tīsupi addhāsu kaṅkhaṁ",
  "anya-e0103n1:53_12": "vitarati. Tato paraṁ ca udayabbayañāṇādivasena vipassanaṁ vaḍḍhetvā ariyabhūmiṁ okkamanto",
  "anya-e0103n1:53_13": "aveccapasādena ratanattaye cittaṁ pasādeti. Tathābhūtova tassa kalyāṇamittassa anusikkhanena",
  "anya-e0103n1:53_14": "saddhādīhi guṇehi na hāyati, aññadatthu vaḍḍhateva. Tenāha ‘‘yassa vā’’tiādi.",
  "anya-e0103n1:54_0": "Antaragharanti antare antare gharāni ettha, taṁ etassāti vā ‘‘antaraghara’’nti laddhanāmaṁ",
  "anya-e0103n1:54_1": "gocaragāmaṁ paviṭṭho. Tattha ghare ghare bhikkhāpariyesanāya vīthiṁ paṭipanno. Okkhittacakkhūti",
  "anya-e0103n1:54_2": "heṭṭhākhittacakkhu. Kittakena pana okkhittacakkhu hotīti āha ‘‘yugamattadassāvī’’ti.",
  "anya-e0103n1:54_3": "Susaṁvutoti saṁyato. Yathā panettha susaṁvuto nāma hoti, taṁ dassetuṁ ‘‘na hatthiṁ",
  "anya-e0103n1:54_4": "olokento’’tiādi vuttaṁ.",
  "anya-e0103n1:55": "Yatthāti yesu satipaṭṭhānesu. Cittaṁ bhāvanācittaṁ. Upanibandhatīti upanetvā nibandhati. Vuttañhetaṁ –",
  "anya-e0103n1:56": "‘‘Yathā thambhe nibandheyya, vacchaṁ damaṁ naro idha;",
  "anya-e0103n1:57": "Bandheyyevaṁ sakaṁ cittaṁ, satiyārammaṇe daḷha’’nti. (visuddhi. 1.217; dī. ni. aṭṭha. 2.374; ma. ni. aṭṭha. 1.107; pārā. aṭṭha. 2.165; paṭi. ma. aṭṭha. 2.1.163);",
  "anya-e0103n1:58": "Satipaṭṭhānānaṁ upanibandhagocarabhāvaṁ dassetuṁ ‘‘vuttañheta’’ntiādi vuttaṁ. Tattha sako pettiko visayoti attano pitu sammāsambuddhassa santako, tena diṭṭho dassito ca visayo.",
  "anya-e0103n1:59_0": "Aṇuppamāṇesūti paramāṇuppamāṇesu. Asañciccaāpannasekhiyaakusalacittuppādādibhedesūti",
  "anya-e0103n1:59_1": "asañcicca āpannasekhiyesu akusalacittuppādādibhedesūti evaṁ asañciccaggahaṇaṁ sekhiyavisesanaṁ",
  "anya-e0103n1:59_2": "daṭṭhabbaṁ. Sekhiyaggahaṇena cettha vattakkhandhakādīsu (cūḷava. 356 ādayo) āgatavattādīnampi",
  "anya-e0103n1:59_3": "gahaṇaṁ. Tepi hi sikkhitabbaṭṭhena ‘‘sekhiyā’’ti icchitā. Tathā hi mātikāyaṁ pārājikādīnaṁ",
  "anya-e0103n1:59_4": "viya sekhiyānaṁ paricchedo na kato. Evañca katvā ‘‘asañcicca āpannasekhiyā’’ti asañciccaggahaṇaṁ",
  "anya-e0103n1:59_5": "samatthitaṁ hoti. Na hi mātikāyaṁ āgatesu pañcasattatiyā sekhiyesu nosaññāvimokkho",
  "anya-e0103n1:59_6": "nāma atthi, asañciccaggahaṇeneva cettha asatiajānanānampi saṅgaho kato. Keci panettha",
  "anya-e0103n1:59_7": "asiñcicca āpannaggahaṇena acittakāpattiyo gahitāti vadanti, taṁ tesaṁ matimattaṁ,",
  "anya-e0103n1:59_8": "garukāpattīsupi kāsañci acittakabhāvasabbhāvato, adhiṭṭhānāvikammassa, desanāvikammasseva",
  "anya-e0103n1:59_9": "vā sabbalahukassa vajjassa idhādhippetattā. Tenāha ‘‘yāni tāni vajjāni appamattakāni",
  "anya-e0103n1:59_10": "oramattakāni lahukāni lahusammatānī’’tiādi. Ādisaddena pātimokkhasaṁvaravisuddhatthaṁ",
  "anya-e0103n1:59_11": "anatikkamanīyānaṁ anāpattigamanīyānaṁ saṅgaho daṭṭhabbo. Bhayadassanasīloti paramāṇumattaṁ",
  "anya-e0103n1:59_12": "vajjaṁ aṭṭhasaṭṭhiyojanasatasahassubbedhasinerupabbatasadisaṁ katvā dassanasabhāvo,",
  "anya-e0103n1:59_13": "sabbalahukaṁ vā dubbhāsitamattaṁ pārājikasadisaṁ katvā dassanasabhāvo. Yaṁ kiñcīti",
  "anya-e0103n1:59_14": "mūlapaññattianupaññattisabbatthapaññattipadesapaññattiādibhedaṁ yaṁ kiñci sikkhitabbaṁ",
  "anya-e0103n1:59_15": "paṭipajjitabbaṁ pūretabbaṁ sīlaṁ. Sammā ādāyāti sammadeva sakkaccaṁ, sabbaso ca ādiyitvā.",
  "anya-e0103n1:59_16": "Ayaṁ pana ācāragocarasampadā kiṁ pātimokkhasīle pariyāpannā, udāhu apariyāpannāti?",
  "anya-e0103n1:59_17": "Pariyāpannā. Yadi evaṁ kasmā puna vuttāti codanaṁ sandhāyāha ‘‘ettha cā’’tiādi.",
  "anya-e0103n1:60": "Indriyasaṁvarasīlavaṇṇanā",
  "anya-e0103n1:61_0": "15. Indriyasaṁvarasīlaṁ pātimokkhasaṁvarasīlassa sambhārabhūtaṁ, tasmiṁ satiyeva",
  "anya-e0103n1:61_1": "icchitabbanti vuttaṁ ‘‘soti pātimokkhasaṁvarasīle ṭhito bhikkhū’’ti. Sampādite hi",
  "anya-e0103n1:61_2": "etasmiṁ pātimokkhasaṁvarasīlaṁ suguttaṁ surakkhitameva hoti, susaṁvihitakaṇṭakavati",
  "anya-e0103n1:61_3": "viya sassanti. Kāraṇavasenāti asādhāraṇakāraṇassa vasena. Asādhāraṇakāraṇavasena",
  "anya-e0103n1:61_4": "hi phalaṁ apadisīyati, yathā yavaṅkuro bherisaddoti. Nissayavohārena vā etaṁ nissitavacanaṁ,",
  "anya-e0103n1:61_5": "yathā mañcā ukkuṭṭhiṁ karontīti. Rūpanti rūpāyatanaṁ. Cakkhunā rūpaṁ disvāti ettha",
  "anya-e0103n1:61_6": "yadi cakkhu rūpaṁ passeyya, aññaviññāṇasamaṅginopi passeyyuṁ, na cetaṁ atthi, kasmā?",
  "anya-e0103n1:61_7": "Acetanattā cakkhussa. Tenāha ‘‘cakkhu rūpaṁ na passati acittakattā’’ti. Atha viññāṇaṁ",
  "anya-e0103n1:61_8": "rūpaṁ passeyya, tirokuṭṭādigatampi naṁ passeyya appaṭighabhāvato, idampi natthi sabbassa",
  "anya-e0103n1:61_9": "viññāṇassa dassanābhāvato. Tenāha ‘‘cittaṁ na passati acakkhukattā’’ti. Tattha yathā",
  "anya-e0103n1:61_10": "cakkhusannissitaṁ viññāṇaṁ passati, na yaṁ kiñci. Tañca kenaci kuṭṭādinā antarite",
  "anya-e0103n1:61_11": "na uppajjati, yattha ālokassa vibandho. Yattha pana na vibandho phalikagabbhapaṭalādike,",
  "anya-e0103n1:61_12": "tattha antaritepi uppajjateva. Evaṁ viññāṇādhiṭṭhitaṁ cakkhu passati, na yaṁ kiñcīti",
  "anya-e0103n1:61_13": "viññāṇādhiṭṭhitaṁ cakkhuṁ sandhāyetaṁ vuttaṁ ‘‘cakkhunā rūpaṁ disvā’’ti.",
  "anya-e0103n1:62_0": "Dvārārammaṇasaṅghaṭṭeti dvārassa ārammaṇena saṅghaṭṭe sati, cakkhussa rūpārammaṇe",
  "anya-e0103n1:62_1": "āpāthagateti adhippāyo. Pasādavatthukena cittenāti cakkhupasādavatthukena tannissāya",
  "anya-e0103n1:62_2": "pavattena viññāṇena, yaṁ ‘‘cakkhuviññāṇa’’nti vuccati. Passatīti oloketi. Cakkhupasādasannissaye",
  "anya-e0103n1:62_3": "hi viññāṇe ālokānuggahitaṁ rūpārammaṇaṁ sannissayaguṇena obhāsente taṁsamaṅgipuggalo",
  "anya-e0103n1:62_4": "‘‘rūpaṁ passatī’’ti vuccati. Obhāsanañcettha ārammaṇassa yathāsabhāvato vibhāvanaṁ,",
  "anya-e0103n1:62_5": "yaṁ ‘‘paccakkhato gahaṇa’’nti vuccati. Usunā lakkhassa vedhe sijjhante tassa sambhārabhūtena",
  "anya-e0103n1:62_6": "dhanunā vijjhatīti vacanaṁ viya viññāṇena rūpadassane sijjhante cakkhunā rūpaṁ passatīti",
  "anya-e0103n1:62_7": "īdisī sasambhārakathā nāmesā hoti. Sasambhārā kathā sasambhārakathā, dassanassa kāraṇasahitāti",
  "anya-e0103n1:62_8": "attho. Sasambhārassa vā dassanassa kathā sasambhārakathā. Tasmāti yasmā kevalena",
  "anya-e0103n1:62_9": "cakkhunā, kevalena vā viññāṇena rūpadassanaṁ natthi, tasmā.",
  "anya-e0103n1:63_0": "Itthipurisanimittaṁ vāti ettha itthisantānanissitarūpamukhena gayhamānaṁ saṇṭhānaṁ",
  "anya-e0103n1:63_1": "thanamaṁsāvisadatā nimmassumukhatā kesabandhanavatthaggahaṇaṁ avisadaṭṭhānagamanādi",
  "anya-e0103n1:63_2": "ca sabbaṁ ‘‘itthī’’ti sañjānanassa kāraṇabhāvato itthinimittaṁ. Vuttavipariyāyato",
  "anya-e0103n1:63_3": "purisanimittaṁ veditabbaṁ. Subhanimittādikaṁ vāti ettha rāguppattihetubhūto iṭṭhākāro",
  "anya-e0103n1:63_4": "subhanimittaṁ. Ādi-saddena paṭighanimittādīnaṁ saṅgaho. So pana dosuppattiādihetubhūto",
  "anya-e0103n1:63_5": "aniṭṭhādiākāro veditabbo. Kāmañcettha pāḷiyaṁ abhijjhādomanassāva sarūpato āgatā,",
  "anya-e0103n1:63_6": "upekkhānimittassāpi pana saṅgaho icchitabbo, asamapekkhanena uppajjanakamohassāpi",
  "anya-e0103n1:63_7": "asaṁvarabhāvato. Tathā hi vakkhati ‘‘muṭṭhasaccaṁ vā aññāṇaṁ vā’’ti. Upekkhānimittanti",
  "anya-e0103n1:63_8": "cettha aññāṇupekkhāya vatthubhūtaṁ ārammaṇaṁ, tañcassa asamapekkhanavasena veditabbaṁ.",
  "anya-e0103n1:63_9": "Evaṁ saṅkhepato rāgadosamohānaṁ kāraṇaṁ ‘‘subhanimittādika’’nti vuttaṁ. Tenāha ‘‘kilesavatthubhūtaṁ",
  "anya-e0103n1:63_10": "nimitta’’nti. Diṭṭhamatteyeva saṇṭhātīti ‘‘diṭṭhe diṭṭhamattaṁ bhavissatī’’ti (udā.",
  "anya-e0103n1:63_11": "10) sutte vuttanayena vaṇṇāyatane cakkhuviññāṇena, vīthicittehi ca gahitamatteyeva",
  "anya-e0103n1:63_12": "tiṭṭhati, na tato paraṁ kiñci subhādiākāraṁ parikappeti. Pākaṭabhāvakaraṇatoti paribyattabhāvakaraṇato",
  "anya-e0103n1:63_13": "vibhūtabhāvakaraṇato. Visabhāgavatthuno hi hatthādiavayavesu subhādito parikappentassa",
  "anya-e0103n1:63_14": "aparāparaṁ tattha uppajjamānā kilesā paribyattā hontīti te tesaṁ anubyañjanā nāma.",
  "anya-e0103n1:63_15": "Te pana yasmā tathā tathā sanniviṭṭhānaṁ bhūtupādāyarūpānaṁ sannivesākāro. Na hi",
  "anya-e0103n1:63_16": "taṁ muñcitvā paramatthato hatthādi nāma koci atthi. Tasmā vuttaṁ ‘‘hatthapāda…pe…",
  "anya-e0103n1:63_17": "ākāraṁ na gaṇhātī’’ti. Kiṁ pana gaṇhātīti āha ‘‘yaṁ tattha bhūtaṁ, tadeva gaṇhātī’’ti.",
  "anya-e0103n1:63_18": "Yaṁ tasmiṁ sarīre vijjamānaṁ kesalomādi bhūtupādāyamattaṁ vā, tadeva yāthāvato gaṇhāti.",
  "anya-e0103n1:63_19": "Tattha asubhākāragahaṇassa nidassanaṁ dassento ‘‘cetiyapabbatavāsī’’tiādinā mahātissattheravatthuṁ āhari.",
  "anya-e0103n1:64_0": "Tattha sumaṇḍitapasādhitāti suṭṭhu maṇḍitā pasādhitā ca. Ābharaṇādīhi āhārimehi maṇḍanaṁ.",
  "anya-e0103n1:64_1": "Sarīrassa ucchādanādivasena paṭisaṅkharaṇaṁ pasādhananti vadanti, ābharaṇehi, pana",
  "anya-e0103n1:64_2": "vatthālaṅkārādīhi ca alaṅkaraṇaṁ pasādhanaṁ. Ūnaṭṭhānapūraṇaṁ maṇḍanaṁ. Vipallatthacittāti",
  "anya-e0103n1:64_3": "rāgavasena viparītacittā. Olokentoti thero kammaṭṭhānamanasikāreneva gacchanto saddakaṇṭakattā",
  "anya-e0103n1:64_4": "pubbabhāgamanasikārassa hasitasaddānusārena ‘‘kimeta’’nti olokento. Asubhasaññanti",
  "anya-e0103n1:64_5": "aṭṭhikasaññaṁ. Aṭṭhikakammaṭṭhānaṁ hi thero tadā pariharati. Arahattaṁ pāpuṇīti thero",
  "anya-e0103n1:64_6": "kira tassā hasantiyā dantaṭṭhidassaneneva pubbabhāgabhāvanāya subhāvitattā paṭibhāganimittaṁ,",
  "anya-e0103n1:64_7": "sātisayañca upacārajjhānaṁ labhitvā yathāṭhitova tattha paṭhamajjhānaṁ adhigantvā",
  "anya-e0103n1:64_8": "taṁ pādakaṁ katvā vipassanaṁ vaḍḍhetvā maggaparamparāya āsavakkhayaṁ pāpuṇi. Pubbasaññaṁ",
  "anya-e0103n1:64_9": "anussarīti pubbakaṁ yathāraddhaṁ kālena kālaṁ anuyuñjiyamānaṁ aṭṭhikakammaṭṭhānaṁ",
  "anya-e0103n1:64_10": "anussari samannāhari. Anumagganti anupathaṁ tassā padānupadaṁ. Therassa kira bhāvanāya",
  "anya-e0103n1:64_11": "paguṇabhāvato dantaṭṭhidassaneneva tassā sakalasarīraṁ aṭṭhikasaṅghātabhāvena upaṭṭhāsi.",
  "anya-e0103n1:64_12": "Na taṁ ‘‘itthī’’ti vā ‘‘puriso’’ti vā sañjāni. Tenāha ‘‘nābhijānāmi…pe… mahāpathe’’ti.",
  "anya-e0103n1:65_0": "‘‘Yassa cakkhundriyāsaṁvarassa hetū’’ti vatvā puna ‘‘tassa cakkhundriyassa satikavāṭena",
  "anya-e0103n1:65_1": "pidahanatthāyā’’ti vuttaṁ, na asaṁvarassāti. Yadidaṁ yaṁ cakkhundriyāsaṁvarassa hetu",
  "anya-e0103n1:65_2": "abhijjhādianvāssavanaṁ dassitaṁ, taṁ asaṁvutacakkhundriyasseva hetu pavattaṁ dassitanti",
  "anya-e0103n1:65_3": "katvā vuttaṁ. Cakkhudvārikassa hi abhijjhādianvāssavanassa taṁdvārikaviññāṇassa viya",
  "anya-e0103n1:65_4": "cakkhundriyaṁ padhānakāraṇaṁ. Cakkhundriyassa asaṁvutatte sati te anvāssavantīti",
  "anya-e0103n1:65_5": "asaṁvariyamānacakkhundriyahetuko so asaṁvaro tathā vuttoti. Yatvādhikaraṇanti hi",
  "anya-e0103n1:65_6": "yassa cakkhundriyassa kāraṇāti attho. Kīdisassa ca kāraṇāti? Asaṁvutassa, kiñca asaṁvutaṁ?",
  "anya-e0103n1:65_7": "Yassa cakkhundriyāsaṁvarassa hetu abhijjhādayo anvāssavanti, tassa saṁvarāyāti ayamettha yojanā.",
  "anya-e0103n1:66_0": "Javanakkhaṇe pana sace dussīlyaṁ vātiādi puna avacanatthaṁ idheva sabbaṁ vuttanti",
  "anya-e0103n1:66_1": "chasu dvāresu yathāsambhavaṁ veditabbaṁ. Na hi pañcadvāre kāyavacīduccaritasaṅkhātaṁ",
  "anya-e0103n1:66_2": "dussīlyaṁ atthi, tasmā dussīlyāsaṁvaro manodvāravasena, sesāsaṁvaro chadvāravasena",
  "anya-e0103n1:66_3": "yojetabbo. Muṭṭhasaccādīnaṁ hi satipaṭipakkhākusaladhammādibhāvato siyā pañcadvāre",
  "anya-e0103n1:66_4": "uppatti, na tveva kāyikavācasikavītikkamabhūtassa dussīlyassa tattha uppatti, pañcadvārikajavanānaṁ",
  "anya-e0103n1:66_5": "aviññattijanakattā. Dussīlyādayo cettha pañca asaṁvarā sīlasaṁvarādīnaṁ pañcannaṁ",
  "anya-e0103n1:66_6": "saṁvarānaṁ paṭipakkhabhāvena vuttā. Tasmiṁ satīti tasmiṁ asaṁvare sati.",
  "anya-e0103n1:67_0": "Yathākinti yena pakārena javane uppajjamāno asaṁvaro ‘‘cakkhundriye asaṁvaro’’ti",
  "anya-e0103n1:67_1": "vuccati, taṁ nidassanaṁ kinti attho. Yathātiādinā nagaradvāre asaṁvare sati taṁsambandhānaṁ",
  "anya-e0103n1:67_2": "gharādīnaṁ asaṁvutatā viya javane asaṁvare sati taṁsambandhānaṁ dvārādīnaṁ asaṁvutatāti",
  "anya-e0103n1:67_3": "evaṁ aññāsaṁvare aññāsaṁvutatā sāmaññameva nidasseti, na pubbāparasāmaññaṁ, antobahisāmaññaṁ",
  "anya-e0103n1:67_4": "vā. Sati vā dvārabhavaṅgādike puna uppajjamānaṁ javanaṁ bāhiraṁ viya katvā nagaradvārasamānaṁ",
  "anya-e0103n1:67_5": "vuttaṁ , itarañca antonagare gharādisamānaṁ. Paccayabhāvena hi purimanipphannaṁ javanakāle",
  "anya-e0103n1:67_6": "asantampi bhavaṅgādi cakkhādi viya phalanipphattiyā santaṁyeva nāma hoti. Na hi dharamānaṁyeva",
  "anya-e0103n1:67_7": "‘‘santa’’nti vuccati. ‘‘Bāhiraṁ viya katvā’’ti ca paramatthato javanassa bāhirabhāve,",
  "anya-e0103n1:67_8": "itarassa ca abbhantarabhāve asatipi ‘‘pabhassaramidaṁ, bhikkhave, cittaṁ, tañca kho",
  "anya-e0103n1:67_9": "āgantukehi upakkiliṭṭha’’ntiādi (a. ni. 1.49) vacanato āgantukabhūtassa kadāci kadāci",
  "anya-e0103n1:67_10": "uppajjamānassa javanassa bāhirabhāvo, tabbidhurasabhāvassa itarassa abbhantarabhāvo",
  "anya-e0103n1:67_11": "ekena pariyāyena hotīti katvā vuttaṁ. Javane vā asaṁvare uppanne tato paraṁ dvārabhavaṅgādīnaṁ",
  "anya-e0103n1:67_12": "asaṁvarahetubhāvāpattito. Asaṁvarassa hi uppattiyā dvārabhavaṅgādīnaṁ tassa hetubhāvo",
  "anya-e0103n1:67_13": "paññāyatīti. Nagaradvārasadisena javanena pavisitvā dussīlyādicorānaṁ dvārabhavaṅgādīsu",
  "anya-e0103n1:67_14": "musanaṁ kusalabhaṇḍavināsanaṁ kathitaṁ. Yasmiṁ hi dvāre asaṁvaro uppajjati, so tattha",
  "anya-e0103n1:67_15": "dvārādīnaṁ saṁvarūpanissayabhāvaṁ upacchindantoyeva pavattatīti. Dvārabhavaṅgādīnaṁ",
  "anya-e0103n1:67_16": "javanena saha sambandho ekasantatipariyāpannato daṭṭhabbo.",
  "anya-e0103n1:68_0": "Ettha ca cakkhudvāre rūpārammaṇe āpāthagate niyamitādivasena kusalākusalajavane sattakkhattuṁ",
  "anya-e0103n1:68_1": "uppajjitvā bhavaṅgaṁ otiṇṇe tadanurūpameva manodvārikajavane tasmiṁyevārammaṇe sattakkhattuṁyeva",
  "anya-e0103n1:68_2": "uppajjitvā bhavaṅgaṁ otiṇṇe puna tasmiṁyeva dvāre tadevārammaṇaṁ nissāya ‘‘itthī",
  "anya-e0103n1:68_3": "puriso’’tiādinā vavatthapentaṁ pasādarajjanādivasena sattakkhattuṁ javanaṁ javati.",
  "anya-e0103n1:68_4": "Evaṁ pavattamānaṁ javanaṁ sandhāya ‘‘javane dussīlyādīsu uppannesu tasmiṁ asaṁvare",
  "anya-e0103n1:68_5": "sati dvārampi agutta’’ntiādi vuttaṁ.",
  "anya-e0103n1:69_0": "Tasmiṁ pana javane. Sīlādīsūti sīlasaṁvarasatisaṁvarañāṇasaṁvarakhantisaṁvaravīriyasaṁvaresu",
  "anya-e0103n1:69_1": "uppannesu. Yathā hi pageva satiārakkhaṁ anupaṭṭhapentassa dussīlyādīnaṁ uppatti,",
  "anya-e0103n1:69_2": "evaṁ pageva satiārakkhaṁ upaṭṭhapentassa sīlādīnaṁ uppatti veditabbā. Saddādīsupi",
  "anya-e0103n1:69_3": "yathārahaṁ nimittānubyañjanāni veditabbāni. Sotaviññāṇena hi saddaṁ sutvā ‘‘itthisaddo’’ti",
  "anya-e0103n1:69_4": "vā ‘‘purisasaddo’’ti vā iṭṭhāniṭṭhādikaṁ vā kilesavatthubhūtaṁ nimittaṁ na gaṇhāti,",
  "anya-e0103n1:69_5": "sutamatte eva saṇṭhāti. Yo ca gītasaddādikassa kilesānaṁ anu anu byañjanato ‘‘anubyañjana’’nti",
  "anya-e0103n1:69_6": "laddhavohāro mandatārādivasena vavatthito chajjādibhedabhinno ākāro, tampi na gaṇhātīti.",
  "anya-e0103n1:69_7": "Evaṁ gandhādīsupi yathārahaṁ vattabbaṁ. Manodvāre pana sāvajjanabhavaṅgaṁ manodvāraṁ",
  "anya-e0103n1:69_8": "tasmiṁ dvāre dhammārammaṇe āpāthagate taṁ javanamanasāva viññāya vijānitvātiādinā",
  "anya-e0103n1:69_9": "yojetabbaṁ. Kileso anubandho etassāti kilesānubandho, so eva nimittādigāho, tato",
  "anya-e0103n1:69_10": "parivajjanalakkhaṇaṁ kilesānubandhanimittādiggāhaparivajjanalakkhaṇaṁ. Ādi-saddena",
  "anya-e0103n1:69_11": "anubyañjanaṁ saṅgaṇhāti.",
  "anya-e0103n1:70": "Ājīvapārisuddhisīlavaṇṇanā",
  "anya-e0103n1:71_0": "16.Vutteti idheva uddesavasena pubbe vutte. Tathā hi ‘‘ājīvahetu paññattānaṁ channaṁ",
  "anya-e0103n1:71_1": "sikkhāpadāna’’nti paduddhāraṁ katvā tāni pāḷivaseneva dassetuṁ ‘‘yāni tānī’’tiādi",
  "anya-e0103n1:71_2": "āraddhaṁ. Tattha yāni tāni evaṁ paññattāni cha sikkhāpadānīti sambandho. Ājīvahetūti",
  "anya-e0103n1:71_3": "jīvikanimittaṁ, ‘‘evāhaṁ paccayehi akilamanto jīvissāmī’’ti adhippāyena. Ājīvakāraṇāti",
  "anya-e0103n1:71_4": "tasseva vevacanaṁ. Pāpicchoti pāpikāya asantaguṇasambhāvanicchāya samannāgato. Icchāpakatoti",
  "anya-e0103n1:71_5": "icchāya apakato upadduto, abhibhūto vā. Asantanti avijjamānaṁ. Abhūtanti anuppannaṁ.",
  "anya-e0103n1:71_6": "Anuppannattā hi tassa taṁ asantanti purimassa pacchimaṁ kāraṇavacanaṁ. Uttarimanussadhammanti",
  "anya-e0103n1:71_7": "uttarimanussānaṁ ukkaṭṭhapurisānaṁ dhammaṁ, manussadhammato vā uttari ukkaṭṭhaṁ.",
  "anya-e0103n1:71_8": "Ullapatīti uggatāyuko lapati. Sīlaṁ hi bhikkhuno āyu, taṁ tassa tathālapanasamakālameva",
  "anya-e0103n1:71_9": "vigacchati. Tenāha ‘‘āpatti pārājikassā’’ti pārājikasaṅkhātā āpatti assa, pārājikasaññitassa",
  "anya-e0103n1:71_10": "vā vītikkamassa āpajjanaṁ ullapananti attho. Sañcarittaṁ samāpajjatīti sañcaraṇabhāvaṁ",
  "anya-e0103n1:71_11": "āpajjati, itthiyā vā purisamatiṁ, purisassa vā itthimatiṁ ārocetīti adhippāyo. ‘‘Imesaṁ",
  "anya-e0103n1:71_12": "channaṁ sikkhāpadānaṁ vītikkamassa vasenā’’ti sambandho heṭṭhā dassito eva.",
  "anya-e0103n1:72": "Kuhanātiādīsūti heṭṭhā uddiṭṭhapāḷiyāva paduddhāro. Ayaṁ pāḷīti ayaṁ vibhaṅge (vibha. 861) āgatā niddesapāḷi.",
  "anya-e0103n1:73_0": "17. Cīvarādipaccayā labbhantīti lābhā. Te eva sakkaccaṁ ādaravasena diyyamānā sakkārā.",
  "anya-e0103n1:73_1": "Patthaṭayasatā kittisaddo. Taṁ lābhañca sakkārañca kittisaddañca. Sannissitassāti",
  "anya-e0103n1:73_2": "ettha taṇhānissayo adhippetoti āha ‘‘patthayantassā’’ti. Asantaguṇadīpanakāmassāti",
  "anya-e0103n1:73_3": "asante attani avijjamāne saddhādiguṇe sambhāvetukāmassa. Asantaguṇasambhāvanatālakkhaṇā,",
  "anya-e0103n1:73_4": "paṭiggahaṇe ca amattaññutālakkhaṇā hi pāpicchatā. Icchāya apakatassāti pāpikāya icchāya",
  "anya-e0103n1:73_5": "sammāājīvato apeto katoti apakato. Tathābhūto ca ājīvūpaddavena upaddutoti katvā",
  "anya-e0103n1:73_6": "āha ‘‘upaddutassāti attho’’ti.",
  "anya-e0103n1:74_0": "Kuhanameva paccayuppādanassa vatthūti kuhanavatthu. Tividhampetaṁ tattha āgataṁ tassa",
  "anya-e0103n1:74_1": "nissayabhūtāya imāya pāḷiyā dassetunti evamattho daṭṭhabbo. Tadatthikassevāti tehi",
  "anya-e0103n1:74_2": "cīvarādīhi atthikasseva. Paṭikkhipanenāti cīvarādīnaṁ paṭikkhipanahetu. Assāti bhaveyya.",
  "anya-e0103n1:74_3": "Paṭiggahaṇena cāti ca-saddena pubbe vuttaṁ paṭikkhipanaṁ samuccinoti.",
  "anya-e0103n1:75_0": "Bhiyyokamyatanti bahukāmataṁ. Yanti kiriyāparāmasanaṁ, tasmā ‘‘dhāreyyā’’ti ettha",
  "anya-e0103n1:75_1": "yadetaṁ saṅghāṭiṁ katvā dhāraṇaṁ, etaṁ samaṇassa sāruppanti yojanā. Pāpaṇikānīti",
  "anya-e0103n1:75_2": "āpaṇato chaḍḍitāni. Nantakānīti antarahitāni coḷakhaṇḍāni. Uccinitvāti uñchanena",
  "anya-e0103n1:75_3": "cinitvā saṅgahetvā. Uñchācariyāyāti uñchācariyāya laddhena. Gilānassa paccayabhūtā",
  "anya-e0103n1:75_4": "bhesajjasaṅkhātā jīvitaparikkhārā gilānapaccayabhesajjaparikkhārā. Pūtimuttanti purāṇassa,",
  "anya-e0103n1:75_5": "apurāṇassa ca sabbassa gomuttassetaṁ nāmaṁ. Pūtimuttenāti pūtibhāvena muttena parehi",
  "anya-e0103n1:75_6": "chaḍḍitena, pūtibhūtena vā gomuttena. Dhutavādoti paresampi dhutaguṇavādī. Sammukhībhāvāti",
  "anya-e0103n1:75_7": "sammukhato vijjamānattā, labbhamānatāyāti attho.",
  "anya-e0103n1:76_0": "Attānaṁ uttarimanussadhammādhigamassa sāmante katvā jappanaṁ sāmantajappanaṁ. Mahesakkhoti",
  "anya-e0103n1:76_1": "mahānubhāvo, uttarimanussadhammādhigamenāti adhippāyo. ‘‘Mitto’’ti sāmaññato vatvā",
  "anya-e0103n1:76_2": "puna taṁ viseseti ‘‘sandiṭṭho sambhatto’’ti . Diṭṭhamatto hi mitto sandiṭṭho. Daḷhabhattiko",
  "anya-e0103n1:76_3": "sambhatto. Sahāyoti saha āyanako, sakhāti attho. Sattapadino hi ‘‘sakhā’’ti vuccanti.",
  "anya-e0103n1:76_4": "Vihāro pākāraparicchinno sakalo āvāso. Aḍḍhayogo dīghapāsādo, garuḷasaṇṭhānapāsādotipi",
  "anya-e0103n1:76_5": "vadanti. Pāsādo caturassapāsādo. Hammiyaṁ muṇḍacchadanapāsādo. Kūṭāgāraṁ dvīhi kaṇṇikāhi",
  "anya-e0103n1:76_6": "kattabbapāsādo. Aṭṭo paṭirājūnampi paṭibāhanayogyo catupañcabhūmako paṭissayaviseso.",
  "anya-e0103n1:76_7": "Māḷo ekakūṭasaṅgahito anekakoṇavanto paṭissayaviseso. Uddaṇḍo agabbhikā ekadvārā",
  "anya-e0103n1:76_8": "dīghasālāti vadanti. Apare pana bhaṇanti – vihāro nāma dīghamukhapāsādo. Aḍḍhayogo",
  "anya-e0103n1:76_9": "ekapassena chadanakasenāsanaṁ. Tassa kira ekapasse bhitti uccatarā hoti, itarapasse",
  "anya-e0103n1:76_10": "nīcā, tena taṁ ekapassachadanakaṁ hoti. Pāsādo āyatacaturassapāsādo. Hammiyaṁ muṇḍacchadanaṁ",
  "anya-e0103n1:76_11": "candikaṅgaṇayuttaṁ. Guhā kevalā pabbataguhā. Leṇaṁ dvārabaddhaṁ. Kūṭāgāraṁ yo koci",
  "anya-e0103n1:76_12": "kaṇṇikābaddhapāsādo. Aṭṭo bahalabhittigehaṁ. Yassa gopānasiyo aggahetvā iṭṭhakāhi",
  "anya-e0103n1:76_13": "eva chadanaṁ hoti. Aṭṭālakākārena karīyatītipi vadanti. Māḷo vaṭṭākārena katasenāsanaṁ.",
  "anya-e0103n1:76_14": "Uddaṇḍo eko paṭissayaviseso. Yo ‘‘bhaṇḍasālā, udosita’’ntipi vuccati. Upaṭṭhānasālā sannipatanaṭṭhānaṁ.",
  "anya-e0103n1:77_0": "Kucchitarajabhūtāya pāpicchatāya niratthakaṁ kāyavacīvipphandaniggaṇhanaṁ korajaṁ,",
  "anya-e0103n1:77_1": "taṁ etassa atthīti korajiko, kohaññena saṁyatakāyo, ativiya, abhiṇhaṁ vā korajiko",
  "anya-e0103n1:77_2": "korajikakorajiko. Atiparisaṅkitoti keci. Ativiya kuho kuhakakuhako, sātisayavimhāpakoti",
  "anya-e0103n1:77_3": "attho. Ativiya lapo lapanako lapakalapako. Mukhasambhāvikoti korajikakorajikādibhāvena",
  "anya-e0103n1:77_4": "pavattavacanehi attano mukhamattena aññehi sambhāviko. So evarūpo evarūpatāya eva",
  "anya-e0103n1:77_5": "attānaṁ paraṁ viya katvā ‘‘ayaṁ samaṇo’’tiādīni katheti. Gambhīrantiādi tassā kathāya",
  "anya-e0103n1:77_6": "uttarimanussadhammapaṭibaddhatāya vuttaṁ.",
  "anya-e0103n1:78_0": "Sambhāvanādhippāyakatenāti ‘‘kathaṁ nu kho maṁ jano ‘ariyo’ti vā ‘visesalābhī’ti",
  "anya-e0103n1:78_1": "vā sambhāveyyā’’ti iminā adhippāyena katena. Gamanaṁ saṇṭhapetīti visesalābhīnaṁ",
  "anya-e0103n1:78_2": "gamanaṁ viya attano gamanaṁ sakkaccaṁ ṭhapeti , sato sampajānova gacchanto viya hoti.",
  "anya-e0103n1:78_3": "Paṇidhāyāti ‘‘arahāti maṁ jānantū’’ti cittaṁ saṇṭhapetvā, patthetvā vā. Samāhito",
  "anya-e0103n1:78_4": "viyāti jhānasamādhinā samāhito viya. Āpāthakajjhāyīti manussānaṁ āpāthaṭṭhāne samādhisamāpanno",
  "anya-e0103n1:78_5": "viya nisīdanto āpāthake janassa pākaṭaṭṭhāne jhāyī. Iriyāpathasaṅkhātanti iriyāpathasaṇṭhapanasaṅkhātaṁ.",
  "anya-e0103n1:79_0": "Paccayapaṭisevanasaṅkhātenāti ayoniso uppāditānaṁ paccayānaṁ paṭisevananti evaṁ kathitena,",
  "anya-e0103n1:79_1": "tena vā paccayapaṭisevanena saṅkhātabbena kathitabbena. Aññaṁ viya katvā attano samīpe",
  "anya-e0103n1:79_2": "bhaṇanaṁ sāmantajappitaṁ. Ā-kārassa rassattaṁ katvā ‘‘aṭṭhapanā’’ti vuttaṁ. Kuhanaṁ",
  "anya-e0103n1:79_3": "kuho, tassa ayanā pavatti kuhāyanā, kuhassa vā puggalassa ayanā gati kiriyā kuhāyanā.",
  "anya-e0103n1:79_4": "Kuheti, kuhena vā itoti kuhito, kuhako.",
  "anya-e0103n1:80": "Puṭṭhassāti ‘‘ko tisso, ko rājapūjito’’ti puṭṭhassa. Uddhaṁ katvāti ukkhipitvā vibhavasampattiādinā paggahetvā.",
  "anya-e0103n1:81_0": "Unnahanāti uddhaṁ uddhaṁ bandhanā paliveṭhanā. Dve kira bhikkhū ekaṁ gāmaṁ pavisitvā",
  "anya-e0103n1:81_1": "āsanasālāya nisīditvā ekaṁ kumārikaṁ pakkosiṁsu. Tāya āgatāya tatreko ekaṁ pucchi",
  "anya-e0103n1:81_2": "‘‘ayaṁ, bhante, kassa kumārikā’’ti? ‘‘Amhākaṁ upaṭṭhāyikāya telakandarikāya dhītā,",
  "anya-e0103n1:81_3": "imissā mātā mayi gehaṁ gate sappiṁ dadamānā ghaṭeneva deti, ayampi mātā viya ghaṭena",
  "anya-e0103n1:81_4": "detī’’ti (vibha. aṭṭha. 862) ukkācesi. Imaṁ sandhāya vuttaṁ ‘‘telakandarikavatthu",
  "anya-e0103n1:81_5": "cettha vattabba’’nti.",
  "anya-e0103n1:82_0": "Dhammānurūpā vāti mattāvacanānurūpaṁ vā. Mattāvacanaṁ hi ‘‘dhammo’’ti vuccati. Yathāha",
  "anya-e0103n1:82_1": "‘‘subhāsitaṁ uttamamāhu santo, dhammaṁ bhaṇe nādhammaṁ taṁ dutiya’’nti (saṁ. ni.",
  "anya-e0103n1:82_2": "1.213; su. ni. 452). Tena bahuṁ vippalapanamāha, saccato vā aññā subhāsitā vācā ‘‘dhammo’’ti",
  "anya-e0103n1:82_3": "veditabbo. Muggasūpasadisakammo puggalo muggasūpyo. Tenāha ‘‘ayaṁ puggalo muggasūpyoti",
  "anya-e0103n1:82_4": "vuccatī’’ti. Paribhaṭassa kammaṁ pāribhaṭyaṁ, tadeva pāribhaṭyatā.",
  "anya-e0103n1:83_0": "Nimittena caranto, jīvanto vā nimittako, tassa bhāvo nemittikatā. Attano icchāya",
  "anya-e0103n1:83_1": "pakāsanaṁ obhāso. Ko pana soti ? ‘‘Ajja bhikkhūnaṁ paccayā dullabhā jātā’’tiādikā",
  "anya-e0103n1:83_2": "paccayapaṭisaṁyuttakathā. Icchitavatthussa samīpe kathanaṁ sāmantajappā.",
  "anya-e0103n1:84_0": "Akkosanabhayenāpi dadeyyāti dasahi akkosavatthūhi akkosanaṁ. Tathā vambhanādayo.",
  "anya-e0103n1:84_1": "Upekkhanā upāsakānaṁ dāyakādibhāvato bahi chaḍḍanā. Khipanāti khepavacanaṁ. Taṁ pana",
  "anya-e0103n1:84_2": "avahasitvā vacanaṁ hotīti āha ‘‘uppaṇḍanā’’ti. Pāpanāti adāyakattassa, avaṇṇassa",
  "anya-e0103n1:84_3": "vā patiṭṭhāpanaṁ. Paresaṁ piṭṭhimaṁsakhādanasīlo parapiṭṭhimaṁsiko, tassa bhāvo parapiṭṭhimaṁsikatā.",
  "anya-e0103n1:84_4": "Abbhaṅganti abbhañjanaṁ. Nipisitvā gandhamagganā viyāti anippisite alabbhamānassa",
  "anya-e0103n1:84_5": "gandhassa nipisane lābho viya paraguṇe anippisite alabbhamānānaṁ paccayānaṁ nipisanena lābho daṭṭhabboti.",
  "anya-e0103n1:85": "Nikattuṁ appena lābhena bahukaṁ vañcetvā gahetuṁ icchanaṁ nijigīsanaṁ, tassa bhāvo nijigīsanatā. Tasseva icchanassa pavattiākāro, taṁsahajātaṁ vā gavesanakammaṁ.",
  "anya-e0103n1:86_0": "Aṅganti hatthapādādiaṅgāni uddissa pavattaṁ vijjaṁ. Nimittanti nimittasatthaṁ. Uppātanti",
  "anya-e0103n1:86_1": "ukkāpātadisāḍāha-bhūmicālādiuppātapaṭibaddhavijjaṁ. Supinanti supinasatthaṁ. Lakkhaṇanti",
  "anya-e0103n1:86_2": "itthipurisānaṁ lakkhaṇajānanasatthaṁ. Mūsikacchinnanti vatthādīnaṁ asukabhāge mūsikacchede",
  "anya-e0103n1:86_3": "sati idaṁ nāma phalaṁ hotīti jānanakasatthaṁ. Palāsaggiādīsu iminā nāma agginā hute",
  "anya-e0103n1:86_4": "idaṁ nāma hotīti aggivasena homavidhānaṁ aggihomaṁ. Iminā nayena dabbihomaṁ veditabbaṁ.",
  "anya-e0103n1:86_5": "Ādi-saddena thusahomādīnaṁ, aññesañca sutte āgatānaṁ micchājīvānaṁ saṅgaho daṭṭhabbo.",
  "anya-e0103n1:86_6": "Vīriyasādhanattā ājīvapārisuddhisīlassa ‘‘paccayapariyesanavāyāmo’’ti vuttaṁ. Tassa",
  "anya-e0103n1:86_7": "pārisuddhi anavajjabhāvo, yena dhammena samena paccayalābho hoti. Na hi alaso ñāyena",
  "anya-e0103n1:86_8": "paccaye pariyesituṁ sakkotīti.",
  "anya-e0103n1:87": "Paccayasannissitasīlavaṇṇanā",
  "anya-e0103n1:88_0": "18.Paṭisaṅkhāti ayaṁ ‘‘sayaṁ abhiññā’’tiādīsu (mahāva. 11) viya ya-kāralopena niddeso.",
  "anya-e0103n1:88_1": "Yonisoti cettha upāyattho yoniso-saddoti dassento āha ‘‘upāyena pathenā’’ti. ‘‘Paṭisaṅkhāya",
  "anya-e0103n1:88_2": "ñatvā’’ti vatvā tayidaṁ paṭisaṅkhānaṁ paccavekkhaṇanti dassetuṁ ‘‘paccavekkhitvāti",
  "anya-e0103n1:88_3": "attho’’tiādi vuttaṁ. Yathā hi paccavekkhitvāti sītapaṭighātādikaṁ taṁ taṁ payojanaṁ",
  "anya-e0103n1:88_4": "pati pati avekkhitvā, ñāṇena passitvāti attho, evaṁ paṭisaṅkhāyāti tadeva payojanaṁ",
  "anya-e0103n1:88_5": "pati pati saṅkhāya, jānitvāti attho. Ñāṇapariyāyo hi idha saṅkhā-saddoti. Ettha ca",
  "anya-e0103n1:88_6": "‘‘paṭisaṅkhā yoniso’’tiādi kāmaṁ paccayaparibhogakālena vuccati, dhātuvasena pana",
  "anya-e0103n1:88_7": "paṭikūlavasena vā paccavekkhaṇāya paccayasannissitasīlaṁ sujjhatīti apare. Bhijjatīti",
  "anya-e0103n1:88_8": "keci. Eke pana paṭhamaṁ eva pariyattanti vadanti, vīmaṁsitabbaṁ. ‘‘Cīvara’’nti ekavacanaṁ",
  "anya-e0103n1:88_9": "ekattamattaṁ vācakanti adhippāyena ‘‘antaravāsakādīsu yaṁ kiñcī’’ti vuttaṁ, jātisaddatāya",
  "anya-e0103n1:88_10": "pana tassa pāḷiyaṁ ekavacananti yattakāni cīvarāni yoginā pariharitabbāni, tesaṁ",
  "anya-e0103n1:88_11": "sabbesaṁ ekajjhaṁ gahaṇanti sakkā viññātuṁ, yaṁ kiñcīti vā anavasesapariyādānametaṁ,",
  "anya-e0103n1:88_12": "na aniyamavacanaṁ. ‘‘Nivāseti vā pārupati vā’’ti vikappanaṁ pana paṭisevanapariyāyassa",
  "anya-e0103n1:88_13": "paribhogassa vibhāgadassananti taṁ paññapetvā sayananisīdana-cīvarakuṭikaraṇādivasenāpi",
  "anya-e0103n1:88_14": "paribhogassa saṅgaho daṭṭhabbo.",
  "anya-e0103n1:89_0": "Payojanānaṁ mariyādā payojanāvadhi, tassa paricchindanavasena yo niyamo, tassa vacanaṁ",
  "anya-e0103n1:89_1": "payojanā…pe… vacanaṁ. Idāni taṁ niyamaṁ vivaritvā dassetuṁ ‘‘ettakameva hī’’tiādi",
  "anya-e0103n1:89_2": "vuttaṁ. Tattha avadhāraṇena līḷāvibhūsāvilambanānaṭambarādivasena vatthaparibhogaṁ",
  "anya-e0103n1:89_3": "nisedheti. Tenāha ‘‘na ito bhiyyo’’ti. Līḷāvasena hi ekacce sattā vatthāni paridahanti",
  "anya-e0103n1:89_4": "ceva upasaṁviyanti ca. Yathā taṁ yobbane ṭhitā nāgarikamanussā. Ekacce vibhūsanavasena,",
  "anya-e0103n1:89_5": "yathā taṁ rūpūpajīviniādayo. Vilambanavasena vilambakā. Naṭambaravasena bhojādayo.",
  "anya-e0103n1:89_6": "Ajjhattadhātukkhobho sītarogādiuppādako. Utupariṇāmanavasenāti utuno parivattanavasena",
  "anya-e0103n1:89_7": "visabhāgasītautusamuṭṭhānena. Vā-saddena hemantādīsu himapātādivasena pavattassa",
  "anya-e0103n1:89_8": "saṅgaho daṭṭhabbo, na uppādeti sītanti adhippāyo. Yadatthaṁ pana taṁ vinodanaṁ, taṁ",
  "anya-e0103n1:89_9": "matthakappattaṁ dassetuṁ ‘‘sītabbhāhate’’tiādi vuttaṁ. Sabbatthāti ‘‘uṇhassa paṭighātāyā’’tiādīsu",
  "anya-e0103n1:89_10": "sabbesu sesapayojanesu. Yadipi sūriyasantāpopi uṇhova, tassa pana ātapaggahaṇena",
  "anya-e0103n1:89_11": "gahitattā ‘‘aggisantāpassā’’ti vuttaṁ. Ekacco dāvaggisantāpo kāyaṁ cīvarena paṭicchādetvā",
  "anya-e0103n1:89_12": "sakkā vinodetunti āha ‘‘tassa vanadāhādīsu sambhavo veditabbo’’ti. Ḍaṁsāti piṅgalamakkhikā.",
  "anya-e0103n1:89_13": "Te pana yasmā ḍaṁsanasīlā, tasmā vuttaṁ ‘‘ḍaṁsanamakkhikā’’ti. Sappādayoti sappasatapadiuṇṇanābhisarabūvicchikādayo.",
  "anya-e0103n1:89_14": "Phuṭṭhasamphassoti phuṭṭhavisamāha. Tividhā hi sappā – daṭṭhavisā phuṭṭhavisā diṭṭhavisā.",
  "anya-e0103n1:89_15": "Tesu purimakā dve eva gahitā. Satapadiādīnampi tādisānaṁ saṅgaṇhanatthaṁ. Niyatapayojanaṁ",
  "anya-e0103n1:89_16": "ekantikaṁ, sabbakālikañca payojanaṁ. Hirī kuppati nillajjatā saṇṭhāti. Tenāha ‘‘vinassatī’’ti.",
  "anya-e0103n1:89_17": "Kūpāvataraṇaṁ vā paṭicchādanaṁ arahatīti kopinaṁ. Hiriyitabbaṭṭhena hirī ca taṁ kopinañcāti",
  "anya-e0103n1:89_18": "hirikopinanti evamettha attho daṭṭhabbo. Tassa cāti ca-saddo pubbe vuttapayojanānaṁ sampiṇḍanattho.",
  "anya-e0103n1:90_0": "Yaṁ kiñci āhāranti khādanīyabhojanīyādibhedaṁ yaṁ kiñci āharitabbavatthuṁ. Piṇḍāya",
  "anya-e0103n1:90_1": "bhikkhāya ulatīti piṇḍolo, tassa kammaṁ piṇḍolyaṁ. Tena piṇḍolyena bhikkhācariyāya.",
  "anya-e0103n1:90_2": "Patitattāti pakkhipitattā. Piṇḍapāto patte pakkhittabhikkhāhāro. Piṇḍānaṁ vā pātoti",
  "anya-e0103n1:90_3": "ghare ghare laddhabhikkhānaṁ sannipāto. ‘‘Natthi davā’’tiādīsu (dī. ni. aṭṭha. 3.305)",
  "anya-e0103n1:90_4": "sahasā kiriyāpi ‘‘davā’’ti vuccati, tato visesanatthaṁ ‘‘davatthaṁ, kīḷānimittanti",
  "anya-e0103n1:90_5": "vuttaṁ hotī’’ti āha. Muṭṭhikamallā muṭṭhiyuddhayujjhanakā. Ādi-saddena nibuddhayujjhanakādīnaṁ",
  "anya-e0103n1:90_6": "gahaṇaṁ. Balamadanimittanti balaṁ nissāya uppajjanakamado balamado. Taṁ nimittaṁ,",
  "anya-e0103n1:90_7": "balassa uppādanatthanti attho. Porisamadanimittanti porisamado vuccati purisamāno",
  "anya-e0103n1:90_8": "‘‘ahaṁ puriso’’ti uppajjanakamāno. Asaddhammasevanāsamatthataṁ nissāya pavatto māno,",
  "anya-e0103n1:90_9": "rāgo eva vā porisamadoti keci. Taṁ nimittaṁ. Antepurikā rājorodhā. Sabbesaṁ sannivesayogyatāya",
  "anya-e0103n1:90_10": "vesiyo rūpūpajīviniyo. Maṇḍanaṁ nāma idhāvayavapāripūrīti āha ‘‘aṅgapaccaṅgānaṁ pīṇabhāvanimitta’’nti,",
  "anya-e0103n1:90_11": "paribrūhanahetūti attho. Naṭā nāma raṅganaṭā. Naccakā laṅghakādayo. Vibhūsanaṁ sobhāsamuppādananti",
  "anya-e0103n1:90_12": "āha ‘‘pasannacchavivaṇṇatānimitta’’nti.",
  "anya-e0103n1:91_0": "Etaṁ padaṁ. Mohūpanissayappahānatthanti mohassa upanissayatāpahānāya. Davā hi mohena",
  "anya-e0103n1:91_1": "hoti, mohañca vaḍḍhetīti tassā vajjanena mohassa anupanissayatā. Dosūpanissayappahānatthanti",
  "anya-e0103n1:91_2": "idaṁ balamadassa, purisamadassa ca dosahetuno vasena vuttaṁ, itarassa pana vasena",
  "anya-e0103n1:91_3": "‘‘rāgūpanissayappahānattha’’nti vattabbaṁ. Maṇḍanavibhūsanapaṭikkhepo siyā mohūpanissayappahānāyapi,",
  "anya-e0103n1:91_4": "rāgūpanissayatāya pana ujupaṭipakkhoti vuttaṁ ‘‘rāgūpanissayappahānattha’’nti. Yadipi",
  "anya-e0103n1:91_5": "ekaccassa davamade ārabbha parassa paṭighasaṁyojanādīnaṁ uppatti hotiyeva manopadosikadevādīnaṁ",
  "anya-e0103n1:91_6": "viya, attano pana davamade ārabbha yesaṁ savisesaṁ rāgamohamānādayo pāpadhammā uppajjanti.",
  "anya-e0103n1:91_7": "Te sandhāya ‘‘attano saṁyojanuppattipaṭisedhanattha’’nti vatvā maṇḍanavibhūsanāni",
  "anya-e0103n1:91_8": "paṭicca savisesaṁ parassapi rāgamohādayo pavattantīti ‘‘parassapi saṁyojanuppattipaṭisedhanattha’’nti",
  "anya-e0103n1:91_9": "vuttaṁ. Ayoniso paṭipattiyāti ettha kāmasukhallikānuyogaṁ muñcitvā sabbāpi micchāpaṭipatti",
  "anya-e0103n1:91_10": "ayoniso paṭipatti. Purimehi dvīhi padehi ayoniso paṭipattiyā, pacchimehi dvīhi kāmasukhallikānuyogassa",
  "anya-e0103n1:91_11": "pahānaṁ vuttanti vadanti. ‘‘Catūhipi cetehī’’ti pana vacanato sabbehi ubhinnampi",
  "anya-e0103n1:91_12": "pahānaṁ vuttanti veditabbaṁ. Kāmakīḷāpi davantogadhā hotiyeva, purisamadopi kāmasukhallikānuyogassa hetuyevāti.",
  "anya-e0103n1:92_0": "Cātumahābhūtikassāti catumahābhūte sannissitassa. Rūpakāyassāti catusantatirūpasamūhassa.",
  "anya-e0103n1:92_1": "Ṭhitiyāti ṭhitatthaṁ. Sā panassa ṭhiti pabandhavasena icchitāti āha ‘‘pabandhaṭṭhitattha’’nti.",
  "anya-e0103n1:92_2": "Pavattiyāti jīvitindriyappavattiyā. Tathā hi jīvitindriyaṁ ‘‘yāpanā vattanā’’ti (dha.",
  "anya-e0103n1:92_3": "sa. 19, 634) ca niddiṭṭhaṁ. Tassā ca avicchedo āhārūpayogena hoti. Kāyassa cirataraṁ",
  "anya-e0103n1:92_4": "yāva āyukappo, tāva avatthānaṁ yāpanāti dassento ‘‘cirakālaṭṭhitatthaṁ vā’’ti āha.",
  "anya-e0103n1:92_5": "Idāni vuttamevatthaṁ pākaṭataraṁ kātuṁ ‘‘gharūpatthambhamivā’’tiādi vuttaṁ. Tatthāyaṁ",
  "anya-e0103n1:92_6": "yojanā – yathā jiṇṇagharasāmiko gharassa upatthambhanaṁ karoti tassa apatanatthaṁ,",
  "anya-e0103n1:92_7": "yathā ca sākaṭiko akkhabbhañjanaṁ karoti tassa sampavattanatthaṁ, evamesa yogī kāyassa",
  "anya-e0103n1:92_8": "ṭhitatthaṁ, yāpanatthañca piṇḍapātaṁ paṭisevati paribhuñjatīti. Etena ṭhiti nāma",
  "anya-e0103n1:92_9": "apatanaṁ yāpanā pavattīti dasseti. Na davamadamaṇḍanavibhūsanatthanti idaṁ ‘‘yāvadevā’’ti",
  "anya-e0103n1:92_10": "avadhāraṇena nivattitatthadassanaṁ. Tiṭṭhanti upādinnadhammā etāyāti ṭhiti, āyūti",
  "anya-e0103n1:92_11": "āha ‘‘ṭhitīti jīvitindriyassetaṁ adhivacana’’nti. Tathā hi taṁ āyu ‘‘ṭhitī’’ti niddiṭṭhaṁ,",
  "anya-e0103n1:92_12": "ṭhitiyā yāpanāyāti kāyassa ṭhitihetutāya ‘‘ṭhitī’’ti laddhavohārassa jīvitindriyassa",
  "anya-e0103n1:92_13": "pavattanatthanti attho. Tenāha ‘‘jīvitindriyapavattāpanattha’’nti. Ābādhaṭṭhenāti",
  "anya-e0103n1:92_14": "vibādhanaṭṭhena, rogaṭṭhena vā. Jighacchāparamā hi rogā. Uparamatthanti vūpasamatthaṁ.",
  "anya-e0103n1:92_15": "Vaṇālepanamiva vaṇiko. Uṇhasītādīsu abhibhavantesu tappaṭikāraṁ sītuṇhaṁ viya paṭisevatīti",
  "anya-e0103n1:92_16": "sambandho. Maggabrahmacariyaṁ ṭhapetvā sikkhattayasaṅgahā sāsanāvacaritabbā anusāsanī",
  "anya-e0103n1:92_17": "sāsanabrahmacariyanti āha ‘‘sakalasāsanabrahmacariyassa ca maggabrahmacariyassa cā’’ti.",
  "anya-e0103n1:92_18": "Anuggahaṇatthanti anu anu gaṇhanatthaṁ sampādanatthaṁ. Kāyabalaṁ nissāyāti yathāsamāraddhaṁ",
  "anya-e0103n1:92_19": "guṇavisesapāripūrihetubhūtaṁ kāyabalamattaṁ nissāya. Tenāha ‘‘sikkhattayānuyogavasenā’’tiādi.",
  "anya-e0103n1:92_20": "Kantāranittharaṇatthikā jāyampatikā, nadīsamuddanittharaṇatthikā ca puttamaṁsādīni",
  "anya-e0103n1:92_21": "yathā agiddhā amucchitā kevalaṁ taṁ taṁ atthasiddhimeva avekkhantā paṭisevanti tehi",
  "anya-e0103n1:92_22": "vinā asijjhanato, evamayampi kevalaṁ bhavakantāranittharaṇatthiko agiddho amucchito",
  "anya-e0103n1:92_23": "tena vinā asijjhanato piṇḍapātaṁ paṭisevatīti upamāsaṁsandanaṁ.",
  "anya-e0103n1:93_0": "Itīti pakāratthe nipātapadaṁ. Tena paṭiseviyamānassa piṇḍapātassa paṭisevanākāro",
  "anya-e0103n1:93_1": "gayhatīti āha ‘‘evaṁ iminā piṇḍapātapaṭisevanenā’’ti. Purāṇanti bhojanato purimakālikattā",
  "anya-e0103n1:93_2": "purātanaṁ. Paṭihaṅkhāmīti paṭihanissāmi. Navañca vedanaṁ na uppādessāmīti paṭisevatīti",
  "anya-e0103n1:93_3": "yojanā. Kīdisaṁ, kathañcāti āha ‘‘aparimita…pe… aññataro viyā’’ti. Aparimitaṁ aparimāṇaṁ",
  "anya-e0103n1:93_4": "bhojanaṁ paccayo etissāti aparimitabhojanapaccayā, taṁ aparimitabhojanapaccayaṁ attano",
  "anya-e0103n1:93_5": "gahaṇītejapamāṇato atikkantapamāṇabhojanahetukanti attho. Yo bahuṁ bhuñjitvā attano",
  "anya-e0103n1:93_6": "dhammatāya uṭṭhātuṁ asakkonto ‘‘āhara hattha’’nti vadati, ayaṁ āharahatthako. Yo",
  "anya-e0103n1:93_7": "bhuñjitvā accuddhumātakucchitāya uṭṭhitopi sāṭakaṁ nivāsetuṁ na sakkoti, ayaṁ alaṁsāṭako.",
  "anya-e0103n1:93_8": "Yo bhuñjitvā uṭṭhātuṁ asakkonto tattheva parivattati, ayaṁ tatravaṭṭako. Yo yathā",
  "anya-e0103n1:93_9": "kākehi āmasituṁ sakkā, evaṁ yāva mukhadvāraṁ āhāreti, ayaṁ kākamāsako. Yo bhuñjitvā",
  "anya-e0103n1:93_10": "mukhe sandhāretuṁ asakkonto tattheva vamati, ayaṁ bhuttavamitako. Etesaṁ aññataro",
  "anya-e0103n1:93_11": "viya. Atha vā purāṇavedanā nāma abhuttapaccayā uppajjanakavedanā. Taṁ ‘‘paṭihanissāmī’’ti",
  "anya-e0103n1:93_12": "paṭisevati. Navavedanā nāma atibhuttapaccayena uppajjanakavedanā. Taṁ ‘‘na uppādessāmī’’ti",
  "anya-e0103n1:93_13": "paṭisevati. Atha vā navavedanā nāma abhuttapaccayena uppajjanakavedanā, tassā anuppannāya",
  "anya-e0103n1:93_14": "anuppajjanatthameva paṭisevati. Abhuttapaccayā uppajjanakāti cetaṁ khuddāya visesanaṁ.",
  "anya-e0103n1:93_15": "Yassā appavatti bhojanena kātabbā, tassā dassanatthaṁ. Abhuttapaccayena, bhuttapaccayena",
  "anya-e0103n1:93_16": "ca uppajjanakānuppajjanakavedanāsu purimā yathāpavattā jighacchānimittā vedanā. Sā",
  "anya-e0103n1:93_17": "hi abhuñjantassa bhiyyopavaḍḍhanavasena uppajjati. Pacchimāpi khuddānimittāva aṅgadāhasūlādivedanā",
  "anya-e0103n1:93_18": "pavattā. Sā hi bhuttapaccayā pubbe anuppannāva nuppajjissatīti ayametāsaṁ viseso.",
  "anya-e0103n1:93_19": "Vihiṁsānimittatā cetāsaṁ vihiṁsāya viseso.",
  "anya-e0103n1:94_0": "Yā vedanā. Adhunāti etarahi. Asappāyāparimitabhojanaṁ nissāyāti asappāyāparimitassa",
  "anya-e0103n1:94_1": "āhārassa bhuñjanapayogaṁ āgamma uppajjatīti attho. Purāṇakammapaccayavasenāti pubbe",
  "anya-e0103n1:94_2": "purimajātiyaṁ katattā purāṇassa kammassa paccayatāvasena payogavipattiṁ āgamma uppajjanārahatāya",
  "anya-e0103n1:94_3": "taṁ vajjetvā payogasampattiyā upaṭṭhāpanaṁ dukkhavedanāpaccayaghāto, paṭihananañca",
  "anya-e0103n1:94_4": "hotīti āha ‘‘tassā paccayaṁ vināsento taṁ purāṇañca vedanaṁ paṭihaṅkhāmī’’ti. Ayuttaparibhogo",
  "anya-e0103n1:94_5": "paccaye apaccavekkhitvā paribhogo. So eva katūpacitakammatāya kammūpacayo. Taṁ nissāya",
  "anya-e0103n1:94_6": "paṭicca āyatiṁ anāgate kāle uppajjanato yā cāyaṁ ‘‘navavedanā’’ti vuccatīti yojanā.",
  "anya-e0103n1:94_7": "Yuttaparibhogavasenāti paccavekkhitvā paccayānaṁ paribhogavasena, tassā navavedanāya",
  "anya-e0103n1:94_8": "mūlaṁ ayuttaparibhogakammaṁ anibbattento sabbena sabbaṁ anuppādento. Ettāvatāti ‘‘iti",
  "anya-e0103n1:94_9": "purāṇa’’ntiādinā vuttena padadvayena. ‘‘Vihiṁsūparatiyā’’tiādinā vā padacatukkena",
  "anya-e0103n1:94_10": "yuttaparibhogasaṅgaho pabbajitānucchavikassa paccayaparibhogassa vuttattā. Attakilamathānuyogappahānaṁ",
  "anya-e0103n1:94_11": "jighacchādidukkhapaṭighātassa bhāsitattā. Jhānasukhādīnaṁ paccayabhūtassa kāyasukhassa",
  "anya-e0103n1:94_12": "avissajjanato dhammikasukhāpariccāgo ca dīpito hoti.",
  "anya-e0103n1:95_0": "Asappāyāparimitūpayogena jīvitindriyupacchedako, iriyāpathabhañjanako vā siyā parissayo,",
  "anya-e0103n1:95_1": "sappāyaparimitūpayogena pana so na hoti. Tathā sati cirakālappavattisaṅkhātā sarīrassa",
  "anya-e0103n1:95_2": "yātrā yāpanā bhavissatīti imamatthaṁ dassento ‘‘parimitaparibhogena…pe… bhavissatī’’ti",
  "anya-e0103n1:95_3": "āha. Yo rogo sāddho asāddho ca na hoti, so yāpyarogo, so etassa atthīti yāpyarogī.",
  "anya-e0103n1:95_4": "So hi niccakālaṁ bhesajjaṁ upasevati, tathā ayampīti. Yadi yātrāpi yāpanā, pubbepi",
  "anya-e0103n1:95_5": "‘‘yāpanāyā’’ti vuttaṁ, ko ettha visesoti? Pubbe ‘‘yāpanāyā’’ti jīvitindriyayāpanā",
  "anya-e0103n1:95_6": "adhippetā, idha pana catunnampi iriyāpathānaṁ avicchedasaṅkhātā yāpanā yātrāti ayamettha",
  "anya-e0103n1:95_7": "viseso. Buddhapaṭikuṭṭhena micchājīvena paccayapariyesanā ayuttapariyesanā. Dāyakadeyyadhammānaṁ,",
  "anya-e0103n1:95_8": "attano ca pamāṇaṁ ajānitvā paṭiggahaṇaṁ, saddhādeyyavinipātanatthaṁ vā paṭiggahaṇaṁ",
  "anya-e0103n1:95_9": "ayuttapaṭiggahaṇaṁ, yena vā āpattiṁ āpajjati. Apaccavekkhitvā paribhogo ayuttaparibhogo.",
  "anya-e0103n1:95_10": "Tesaṁ parivajjanaṁ dhammena samena paccayuppādanādivasena veditabbaṁ. Dhammena hi",
  "anya-e0103n1:95_11": "paccaye pariyesitvā dhammena paṭiggahetvā paccavekkhitvā paribhuñjanaṁ anavajjatā nāma.",
  "anya-e0103n1:96_0": "Aratīti ukkaṇṭhā. Pantasenāsanesu, adhikusaladhammesu ca anabhirati. Tandīti pacalāyikā",
  "anya-e0103n1:96_1": "niddā. Vijambhitāti thinamiddhābhibhavena kāyassa vijambhanā. Viññūhi garahā viññūgarahā.",
  "anya-e0103n1:96_2": "Ekacco hi anavajjaṁyeva sāvajjaṁ karoti, ‘‘laddhaṁ me’’ti pamāṇādhikaṁ bhuñjitvā",
  "anya-e0103n1:96_3": "taṁ jīrāpetuṁ asakkonto uddhaṁvirecanaadhovirecanādīhi kilamati, sakalavihāre bhikkhū",
  "anya-e0103n1:96_4": "tassa sarīrapaṭijagganabhesajjapariyesanāpasutā honti. Aññe te ‘‘kiṁ ida’’nti pucchitvā",
  "anya-e0103n1:96_5": "‘‘asukassa udaraṁ uddhumāta’’ntiādīni sutvā ‘‘niccakālamesa evaṁpakatiko attano kucchipamāṇaṁ",
  "anya-e0103n1:96_6": "nāma na jānātī’’ti nindanti, evaṁ anavajjaṁyeva sāvajjaṁ karoti. Evaṁ akatvā ‘‘anavajjatā",
  "anya-e0103n1:96_7": "ca bhavissatī’’ti paṭisevati. Attano hi pakatiaggibalādiṁ jānitvā ‘‘evaṁ me aratiādīnaṁ",
  "anya-e0103n1:96_8": "abhāvena kāyasukhatā, agarahitabbatā ca bhavissatī’’ti pamāṇayuttameva paṭisevati.",
  "anya-e0103n1:96_9": "Yāvatako bhojanena attho, tassa sādhanena yāvadatthaṁ udarassa paripūraṇena udarāvadehakaṁ",
  "anya-e0103n1:96_10": "bhojanaṁ yāvadatthaudarāvadehakabhojanaṁ, tassa parivajjanena. Seyyāya sayanena laddhabbasukhaṁ",
  "anya-e0103n1:96_11": "seyyasukhaṁ, ubhohi passehi samparivattanakaṁ sayantassa uppajjanasukhaṁ passasukhaṁ",
  "anya-e0103n1:96_12": ", middhena niddāyanena uppajjanasukhaṁ middhasukhaṁ, tesaṁ seyya…pe… sukhānaṁ pahānato",
  "anya-e0103n1:96_13": "catunnaṁ iriyāpathānaṁ yogyabhāvassa paṭipādanaṁ kāyassa catuiriyāpathayogyabhāvapaṭipādanaṁ,",
  "anya-e0103n1:96_14": "tato. Sukho iriyāpathavihāro phāsuvihāro. Pacchime vikappe, sabbavikappesu vā vuttaṁ",
  "anya-e0103n1:96_15": "phāsuvihāralakkhaṇaṁ āgamena samatthetuṁ ‘‘vuttampi heta’’ntiādi vuttaṁ. Tīsupi vikappesu",
  "anya-e0103n1:96_16": "āhārassa ūnaparibhogavaseneva hi phāsuvihāro vuttoti.",
  "anya-e0103n1:97_0": "Ettāvatāti ‘‘yātrā’’tiādinā vuttena padattayena. ‘‘Yātrā ca me bhavissatī’’ti payojanapariggahadīpanā.",
  "anya-e0103n1:97_1": "Yātrā hi naṁ āhārūpayogaṁ payojetīti. Dhammikasukhāpariccāgahetuko phāsuvihāro majjhimā",
  "anya-e0103n1:97_2": "paṭipadā antadvayaparivajjanato. Imasmiṁ pana ṭhāne aṭṭha aṅgāni samodhānetabbāni",
  "anya-e0103n1:97_3": "– ‘‘neva davāyā’’ti ekaṁ aṅgaṁ, ‘‘na madāyā’’ti ekaṁ, ‘‘na maṇḍanāyā’’ti ekaṁ, ‘‘na",
  "anya-e0103n1:97_4": "vibhūsanāyā’’ti ekaṁ, ‘‘yāvadeva imassa kāyassa ṭhitiyā yāpanāyā’’ti ekaṁ, ‘‘vihiṁsūparatiyā",
  "anya-e0103n1:97_5": "brahmacariyānuggahāyā’’ti ekaṁ, ‘‘iti purāṇañca vedanaṁ paṭihaṅkhāmi, navañca vedanaṁ",
  "anya-e0103n1:97_6": "na uppādessāmī’’ti ekaṁ, ‘‘yātrā ca me bhavissatī’’ti ekaṁ. ‘‘Anavajjatā ca phāsuvihāro",
  "anya-e0103n1:97_7": "cā’’ti ayamettha bhojanānisaṁso. Mahāsivatthero panāha ‘‘heṭṭhā cattāri aṅgāni paṭikkhepo",
  "anya-e0103n1:97_8": "nāma, upari pana aṭṭhaṅgāni samodhānetabbānī’’ti. Tattha ‘‘yāvadeva imassa kāyassa",
  "anya-e0103n1:97_9": "ṭhitiyā’’ti ekaṁ aṅgaṁ, ‘‘yāpanāyā’’ti ekaṁ, ‘‘vihiṁsūparatiyā’’ti ekaṁ, ‘‘brahmacariyānuggahāyā’’ti",
  "anya-e0103n1:97_10": "ekaṁ, ‘‘iti purāṇañca vedanaṁ paṭihaṅkhāmī’’ti ekaṁ, ‘‘navañca vedanaṁ na uppādessāmī’’ti",
  "anya-e0103n1:97_11": "ekaṁ, ‘‘yātrā ca me bhavissatī’’ti ekaṁ, ‘‘anavajjatā cā’’ti ekaṁ. Phāsuvihāro pana",
  "anya-e0103n1:97_12": "bhojanānisaṁsoti. Evaṁ aṭṭhaṅgasamannāgataṁ āhāraṁ āhārento paṭisaṅkhā yoniso piṇḍapātaṁ paṭisevati nāma.",
  "anya-e0103n1:98_0": "Yattha yatthāti bhummaniddesena sena-saddassa adhikaraṇatthavuttimāha. Tathā āsana-saddassāti.",
  "anya-e0103n1:98_1": "Aḍḍhayogādimhīti ādi-saddena pāsādādiṁ, mañcādiñca saṅgaṇhāti. Yattha yattha vihāre",
  "anya-e0103n1:98_2": "vā aḍḍhayogādimhi vā āsatīti vihāraaḍḍhayogādike ānetvā sambandhitabbaṁ. Idha ādi-saddena",
  "anya-e0103n1:98_3": "pīṭhasanthatādīnampi saṅgaho veditabbo. Parisahanaṭṭhenāti abhibhavanaṭṭhena, vibādhanaṭṭhenāti",
  "anya-e0103n1:98_4": "attho. Utuyeva utuparissayoti sītuṇhādiutuyeva asappāyo vuttanayena utuparissayo.",
  "anya-e0103n1:98_5": "Tassa utuparissayassa vinodanatthaṁ, anuppannassa anuppādanatthaṁ, uppannassa vūpasamanatthañcāti",
  "anya-e0103n1:98_6": "attho. Nānārammaṇato paṭisaṁharitvā kammaṭṭhānabhūte ekasmiṁyeva ārammaṇe cittassa",
  "anya-e0103n1:98_7": "sammadeva layanaṁ paṭisallānaṁ, tattha ārāmo abhirati paṭisallānārāmo, tadatthaṁ.",
  "anya-e0103n1:98_8": "Senāsanaṁ hi vivittaṁ yogino bhāvanānukūlaṁ suññāgārabhāvato. Taṁ panetaṁ atthadvayaṁ",
  "anya-e0103n1:98_9": "vibhāvetuṁ ‘‘yo sarīrābādhacittavikkhepakaro’’tiādi vuttaṁ. Tattha ekībhāvasukhatthanti",
  "anya-e0103n1:98_10": "ekībhāvahetukaṁ sukhaṁ ekībhāvasukhaṁ, tadatthaṁ. Gaṇasaṅgaṇikakilesasaṅgaṇikābhāvena uppajjanakasukhaṁ.",
  "anya-e0103n1:99_0": "Yadi utuyeva utuparissayo, ‘‘utu ca sītuṇha’’nti sītuṇhapaṭighātaṁ vatvā utuparissayavinodanaṁ",
  "anya-e0103n1:99_1": "kasmā vuttanti codanaṁ sandhāyāha ‘‘kāmañcā’’tiādi. Tattha ‘‘niyataṁ utuparissayavinodana’’nti",
  "anya-e0103n1:99_2": "etena ‘‘sītassa paṭighātāya uṇhassa paṭighātāyā’’ti ettha vuttaṁ sītuṇhaṁ aniyataṁ",
  "anya-e0103n1:99_3": "kadāci kadāci uppajjanakaṁ, utuparissayo pana sabbadābhāvī adhippetoti dasseti. Vuttappakāroti",
  "anya-e0103n1:99_4": "‘‘sītādiko, asappāyo’’ti ca evaṁ vuttappakāro vivaṭaṅgaṇarukkhamūlādīsu nisinnassa",
  "anya-e0103n1:99_5": "apariguttiyā asaṁvutadvārāditāya pākaṭaparissayā, asappāyarūpadassanādinā apākaṭaparissayā",
  "anya-e0103n1:99_6": "ca bhikkhussa kāyacittānaṁ ābādhaṁ kareyyuṁ. Yattha gutte senāsane ābādhaṁ na karonti.",
  "anya-e0103n1:99_7": "Evaṁ jānitvāti ubhayaparissayarahitanti evaṁ ñatvā paṭisevanto bhikkhu veditabboti sambandho.",
  "anya-e0103n1:100_0": "Dhātukkhobhalakkhaṇassa, taṁhetukadukkhavedanālakkhaṇassa vā rogassa paṭipakkhabhāvo",
  "anya-e0103n1:100_1": "paṭiayanaṭṭho. Tenāha ‘‘paccanīkagamanaṭṭhenāti attho’’ti, vūpasamanaṭṭhenāti vuttaṁ",
  "anya-e0103n1:100_2": "hoti. Yassa kassacīti sappiādīsu yassa kassaci. Sappāyassāti hi tassa vikāravūpasamenāti",
  "anya-e0103n1:100_3": "adhippāyo. Bhisakkassa kammaṁ tena vidhātabbato. Tenāha ‘‘tena anuññātattā’’ti. Nagaraparikkhārehīti",
  "anya-e0103n1:100_4": "nagaraṁ parivāretvā rakkhaṇakehi. Vivaṭaparikkhepo parikkhā uḍḍāpo pākāro esikā paligho",
  "anya-e0103n1:100_5": "pākārapatthaṇḍilanti satta ‘‘nagaraparikkhārā’’ti vadanti. Sīlaparikkhāroti suvisuddhasīlālaṅkāro",
  "anya-e0103n1:100_6": ". Ariyamaggo hi idha ‘‘ratho’’ti adhippeto. Tassa ca sammāvācādayo alaṅkāraṭṭhena",
  "anya-e0103n1:100_7": "‘‘parikkhāro’’ti vuttā. Jīvitaparikkhārāti jīvitassa pavattikāraṇāni. Samudānetabbāti",
  "anya-e0103n1:100_8": "sammā uddhaṁ uddhaṁ ānetabbā pariyesitabbā. Parivāropi hoti antarāyānaṁ parito vāraṇato.",
  "anya-e0103n1:100_9": "Tenāha ‘‘jīvita…pe… rakkhaṇato’’ti.",
  "anya-e0103n1:101_0": "Tattha antaranti vivaraṁ, okāsoti attho. Verikānaṁ antaraṁ adatvā attano sāmikānaṁ",
  "anya-e0103n1:101_1": "parivāretvā ṭhitasevakā viya rakkhaṇato. Assāti jīvitassa. Kāraṇabhāvatoti cirappavattiyā",
  "anya-e0103n1:101_2": "kāraṇabhāvato. Rasāyanabhūtaṁ hi bhesajjaṁ sucirampi kālaṁ jīvitaṁ pavattetiyeva.",
  "anya-e0103n1:101_3": "Yadipi anuppannā eva dukkhavedanā bhesajjaparibhogena paṭihaññanti, na uppannā tāsaṁ",
  "anya-e0103n1:101_4": "saraseneva bhijjanato, uppannasadisā pana ‘‘uppannā’’ti vuccanti. Bhavati hi taṁsadisesu",
  "anya-e0103n1:101_5": "tabbohāro, yathā sā eva tittiri, tāniyeva osadhānīti. Tasmā vuttaṁ ‘‘uppannānanti",
  "anya-e0103n1:101_6": "jātānaṁ bhūtānaṁ nibbattāna’’nti. Sañcayato paṭṭhāya so dhātukkhobho samuṭṭhānaṁ",
  "anya-e0103n1:101_7": "etesanti taṁsamuṭṭhānā. ‘‘Dukkhavedanā’’ti vatvā sā akusalasabhāvāpi atthīti tato",
  "anya-e0103n1:101_8": "visesetuṁ ‘‘akusalavipākavedanā’’ti vuttaṁ. Byābādhanaṭṭhena byābādho, byābādhova",
  "anya-e0103n1:101_9": "byābajjhaṁ, dukkhanti attho. Natthi ettha byābajjhanti abyābajjhaṁ, niddukkhatā.",
  "anya-e0103n1:101_10": "Tenāha ‘‘abyābajjhaparamatāyā’’ti niddukkhaparamatāyāti. Taṁ dukkhanti roganimittakaṁ dukkhaṁ.",
  "anya-e0103n1:102_0": "Cīvarādīnaṁ paccayānaṁ nissayanaṁ paribhogo evāti dassetuṁ ‘‘te paṭicca nissāyā’’ti",
  "anya-e0103n1:102_1": "vatvā ‘‘paribhuñjamānā’’ti vuttaṁ. Pavattantīti jīvanti. Jīvanampi hi pavattanaṁ,",
  "anya-e0103n1:102_2": "yato jīvitindriyaṁ ‘‘pavattanarasa’’nti vuccati.",
  "anya-e0103n1:103": "Catupārisuddhisampādanavidhivaṇṇanā",
  "anya-e0103n1:104_0": "19. Evaṁ pātimokkhasaṁvarādibhedena niddiṭṭhaṁ sīlaṁ puna sādhanavibhāgena dassetuṁ",
  "anya-e0103n1:104_1": "‘‘evametasmi’’ntiādimāraddhaṁ. Tattha sādhīyati sampādiyati etenāti sādhanaṁ, saddhā",
  "anya-e0103n1:104_2": "sādhanaṁ etassāti saddhāsādhano. Nanu ca vīriyasatipaññāhipi vinā pātimokkhasaṁvaro",
  "anya-e0103n1:104_3": "na sijjhatīti? Saccaṁ na sijjhati, saddhāya pana visesahetubhāvaṁ sandhāya evaṁ vuttanti dassento āha",
  "anya-e0103n1:105_0": "‘‘Sāvakavisayātītattāsikkhāpadapaññattiyā’’ti. Garukalahukādibhede otiṇṇe vatthusmiṁ",
  "anya-e0103n1:105_1": "tassa tassa aparādhassa anurūpaṁ sikkhāpadapaññāpanaṁ nāma sāvakānaṁ avisayo, buddhānaṁ",
  "anya-e0103n1:105_2": "eva visayo. Sikkhāpadapaññāpanaṁ tāva tiṭṭhatu, tassa kālopi nāma sāvakānaṁ avisayo,",
  "anya-e0103n1:105_3": "buddhānaṁ eva visayoti dassento ‘‘sikkhāpadapaññattiyācanapaṭikkhepo cettha nidassana’’nti",
  "anya-e0103n1:105_4": "āha. Tathā hi vuttaṁ ‘‘āgamehi tvaṁ sāriputta, āgamehi tvaṁ sāriputta, tathāgatova",
  "anya-e0103n1:105_5": "tattha kālaṁ jānissatī’’ti (pārā. 21). Tattha ca-saddo samuccayattho. Tena ‘‘apaññattaṁ",
  "anya-e0103n1:105_6": "na paññapema, paññattaṁ na samucchindāma, yathāpaññattesu sikkhāpadesu samādāya vattāmā’’ti",
  "anya-e0103n1:105_7": "(pārā. 565) evamādīnaṁ saṅgaho daṭṭhabbo. Saddhāyāti saddahanena satthari, dhamme",
  "anya-e0103n1:105_8": "ca saddhāya paccupaṭṭhāpanena. Jīvitepi pageva jīvitaparikkhāreti adhippāyo.",
  "anya-e0103n1:106_0": "Kikīva aṇḍanti kikīsakuṇikā viya attano aṇḍaṁ. Sā kira jīvitampi pariccajitvā aṇḍameva",
  "anya-e0103n1:106_1": "rakkhati. Camarīva vāladhinti camarīmigo viya attano vāladhiṁ. Camarīmigā kira byādhena",
  "anya-e0103n1:106_2": "paripātiyamānā jīvitampi pariccajitvā kaṇḍakagumbādīsu laggaṁ attano vālameva rakkhanti.",
  "anya-e0103n1:106_3": "Piyaṁva puttaṁ ekakanti ānetvā sambandhitabbaṁ. Yathā hi ekaputtako kuṭumbiko taṁ",
  "anya-e0103n1:106_4": "ekaputtaṁ, ekanayano ca taṁ ekanayanaṁ suṭṭhutaraṁ rakkhati. Tatheva sīlaṁ anurakkhamānakāti",
  "anya-e0103n1:106_5": "anukampanavasena vuttaṁ. Supesalāti suṭṭhu piyasīlā. Sadā sabbakālaṁ daharamajjhimatherakālesu.",
  "anya-e0103n1:106_6": "Channampi gāravānaṁ vasena sagāravā, garukāravantoti attho.",
  "anya-e0103n1:107": "Evameva khoti yathā mahāsamuddo ṭhitadhammo velaṁ nātikkamati, evameva. Mama sāvakāti ariyasāvake sandhāyāha. Te hi dhuvasīlā. Imasmiṁ attheti jīvitahetupi sīlassa avītikkamane.",
  "anya-e0103n1:108": "Mahāvattaniaṭavī nāma viñjhāṭavī. Himavantapasse aṭavīti keci. Theranti nāmagottavasena apaññātaṁ ekaṁ theraṁ. Nipajjāpesuṁ gantvā kassaci mā āroceyyāti.",
  "anya-e0103n1:109_0": "Pūtilatāyāti gaḷocilatāya. Samasīsīti jīvitasamasīsī. Yassa hi kilesasīsaṁ avijjaṁ",
  "anya-e0103n1:109_1": "maggapaṭipāṭiyā arahattamaggo pariyādiyati, tato ekūnavīsatime paccavekkhaṇañāṇe",
  "anya-e0103n1:109_2": "patiṭṭhāya bhavaṅgottaraṇe vaṭṭasīsaṁ jīvitindriyaṁ cuticittaṁ pariyādiyati, so imāya",
  "anya-e0103n1:109_3": "vārasamatāya ‘‘jīvitasamasīsī’’ti vuccati. So ca thero tathā parinibbāyi. Tena vuttaṁ",
  "anya-e0103n1:109_4": "‘‘samasīsī hutvā parinibbāyī’’ti. Abhayatthero kira mahābhiñño. Tasmā cetiyaṁ kārāpesīti",
  "anya-e0103n1:109_5": "vadanti. Appevāti appeva nāma attano jīvitampi jaheyya, na bhindeti na bhindeyya, na vītikkameyya.",
  "anya-e0103n1:110_0": "Satiyāadhiṭṭhitānanti pageva upaṭṭhitāya satiyā ārakkhavasena adhiṭṭhitānaṁ indriyānaṁ.",
  "anya-e0103n1:110_1": "Ananvāssavanīyatoti dvārabhāvena abhijjhādīhi ananubandhitabbato. Varanti seṭṭhaṁ.",
  "anya-e0103n1:110_2": "Tattāyāti uṇhāya. Ādittāyāti ādito paṭṭhāya dittāya. Sampajjalitāyāti samantato jalantiyā.",
  "anya-e0103n1:110_3": "Sajotibhūtāyāti ekajālībhūtāya. Sampalimaṭṭhanti sabbaso āmaṭṭhaṁ, añcitanti attho.",
  "anya-e0103n1:110_4": "Na tveva varanti ānetvā sambandhitabbaṁ. Rūpesūti rūpārammaṇesu. Anubyañjanaso nimittaggāhoti",
  "anya-e0103n1:110_5": "kilesānaṁ anu anu byañjanavasena uppādanena pākaṭīkaraṇavasena subhādinimittaggāho,",
  "anya-e0103n1:110_6": "atha vā anubyañjanasoti hatthapādādianubyañjanato, nimittaggāhoti itthipurisādisubhādinimittaggahaṇaṁ.",
  "anya-e0103n1:110_7": "Cakkhudvārādipavattassāti cakkhudvārādīhi pavattassa. Viññāṇassāti javanaviññāṇassa.",
  "anya-e0103n1:110_8": "Nimittādiggāhaṁ nisedhentena sampādetabboti sambandho. Asaṁvihitasākhāparivāranti",
  "anya-e0103n1:110_9": "sammā avihitavatiparikkhepaṁ. Parassahārīhīti parasantakāvahārakehi corehi. Samativijjhatīti",
  "anya-e0103n1:110_10": "sabbaso ativijjhati anupavisati.",
  "anya-e0103n1:111_0": "Rūpesūti rūpahetu rūpanimittaṁ. Uppajjanakaanatthato rakkha indriyanti sambandho.",
  "anya-e0103n1:111_1": "Evaṁ sesesu. Ete hi dvārāti ete cakkhādidvārā. Satikavāṭena asaṁvutattā vivaṭā. Tato",
  "anya-e0103n1:111_2": "eva arakkhitā. Kilesuppattiyā hetubhāvena taṁsamaṅginaṁ hanantīti kāraṇūpacāreneva",
  "anya-e0103n1:111_3": "vuttaṁ. Ete vā rūpādayo. Kilesānaṁ ārammaṇabhūtā dvārā cakkhādidvārā. Te kīdisā vivaṭā",
  "anya-e0103n1:111_4": "arakkhitā asaṁvutacakkhādihetuṁ taṁsamaṅginaṁ hanantīti kāraṇūpacāreneva vuttaṁ.",
  "anya-e0103n1:111_5": "Agāranti gehaṁ. Ducchannanti na sammā chāditaṁ. Abhāvitanti lokuttarabhāvanārahitaṁ.",
  "anya-e0103n1:112_0": "Sampāditetiādissa vodānapakkhassa attho vuttavipariyāyena veditabbo. Ayaṁ pana sabbaso",
  "anya-e0103n1:112_1": "kilesānaṁ anuppādo atiukkaṭṭhadesanā maggenāgatasadisattā. Sampādetabboti ‘‘na punevaṁ",
  "anya-e0103n1:112_2": "karissa’’nti adhiṭṭhānasuddhiyā sampādetabbo.",
  "anya-e0103n1:113_0": "Adhunāpabbajitenāti na cirapabbajitena, navapabbajitenāti attho. Kāmarāgena ḍayhāmīti",
  "anya-e0103n1:113_1": "kāmarāgagginā pariḍayhāmi. So ca pana dāho idāni cittagatoti dassento āha ‘‘cittaṁ",
  "anya-e0103n1:113_2": "me pariḍayhatī’’ti. Sādhūti āyācanā. Nibbāpananti tassa nibbāpanupāyaṁ. Gotamāti",
  "anya-e0103n1:113_3": "theraṁ gottena ālapati.",
  "anya-e0103n1:114_0": "Saññāyavipariyesāti ‘‘asubhe subha’’nti pavattasaññāvipariyesahetu viparītasaññānimittaṁ.",
  "anya-e0103n1:114_1": "Nimittaṁ parivajjehi kīdisaṁ? Rāgūpasañhitaṁ rāguppattihetubhūtaṁ subhanimittaṁ parivajjehi",
  "anya-e0103n1:114_2": "na manasi karohi. Na kevalaṁ subhanimittassāmanasikāro eva, atha kho asubhabhāvanāya",
  "anya-e0103n1:114_3": "attano cittaṁ bhāvehi. Kathaṁ? Ekaggaṁ susamāhitaṁ yathā taṁ asubhārammaṇe vikkhepābhāvena",
  "anya-e0103n1:114_4": "ekaggaṁ, suṭṭhu appitabhāvena susamāhitañca hoti, evaṁ bhāvehīti. Evaṁ samathabhāvanāya",
  "anya-e0103n1:114_5": "kāmarāgassa vikkhambhanaṁ dassetvā idāni samucchedanavidhiṁ dassetuṁ ‘‘saṅkhāre’’tiādi",
  "anya-e0103n1:114_6": "vuttaṁ. Tattha saṅkhāre parato passāti sabbepi saṅkhāre avidheyyakatāya ‘‘pare’’ti",
  "anya-e0103n1:114_7": "passa. Aniccatāya pana udayabbayapaṭipīḷitattā dukkhato, anattasabhāvattā, attavirahato",
  "anya-e0103n1:114_8": "ca no attato passa. Evaṁ lakkhaṇattayaṁ āropetvā vipassanaṁ vaḍḍhento maggapaṭipāṭiyā",
  "anya-e0103n1:114_9": "catutthamaggena sabbaso nibbāpehi mahārāgaṁ tebhūmakassa abhibhavanato mahāvisayatāya",
  "anya-e0103n1:114_10": "mahārāgaṁ vūpasamehi. Yathā etarahi, evaṁ mā ḍayhittho punappunanti daḷhataraṁ rāgavinodane niyojesi.",
  "anya-e0103n1:115_0": "Evaṁ indriyasaṁvarasīlassa sampādane vidhiṁ dassetvā evaṁ taṁ susampāditaṁ hotīti",
  "anya-e0103n1:115_1": "nayaṁ dassetuṁ ‘‘apicā’’tiādinā tattha paripūrakārino there nidasseti. Tattha ‘‘leṇaṁ",
  "anya-e0103n1:115_2": "na ullokitapubba’’nti idaṁ sabbattheva therassa yugamattadassitāya vuttaṁ. Kiṁ pana",
  "anya-e0103n1:115_3": "thero senāsanaṁ na sodheti ? ‘‘Ullokā paṭhamaṁ ohāretabba’’nti hi vuttaṁ, antevāsikādayo",
  "anya-e0103n1:115_4": "eva kirassa senāsanaṁ sodhenti. Assa nāgarukkhassa.",
  "anya-e0103n1:116_0": "Tasmiṁ gāmeti mahāgāme. Taruṇā thaññapivanakā puttadhītaro yāsaṁ tā taruṇaputtā,",
  "anya-e0103n1:116_1": "tāsaṁ. Lañjāpesīti thanapaṭṭikāya thane bandhāpetvā rājamuddikāya lañjāpesi. Rājā",
  "anya-e0103n1:116_2": "theraṁ cirataraṁ daṭṭhuṁ kālavikkhepaṁ karonto ‘‘sve sīlāni gaṇhissāmī’’ti āha. Thero",
  "anya-e0103n1:116_3": "rañño ca deviyā ca vandanakāle sattākāramattaṁ gaṇhāti. Itthī purisoti pana vivekaṁ",
  "anya-e0103n1:116_4": "na karoti. Tenāha ‘‘vavatthānaṁ na karomī’’ti. ‘‘Aho suparisuddhasīlo vatāyaṁ ayyo’’ti",
  "anya-e0103n1:116_5": "daṇḍadīpikaṁ gahetvā aṭṭhāsi. Atiparisuddhaṁ pākaṭanti sappāyalābhena kammaṭṭhānaṁ",
  "anya-e0103n1:116_6": "ativiya parisuddhaṁ vibhūtaṁ ahosi. Sakalaṁ pabbataṁ unnādayantoti pathavikampanena",
  "anya-e0103n1:116_7": "sakalaṁ pabbataṁ ekaṁ ninnādaṁ karonto. Tannivāsidevatānaṁ sādhukāradānenāti keci.",
  "anya-e0103n1:116_8": "Bhantoti anavaṭṭhito. Bāloti taruṇadārako. Utrastoti ñātakehi vinābhāvena santrasto.",
  "anya-e0103n1:117_0": "Visagaṇḍakarogoti thanakandaḷarogamāha. Māsarogādikopi visagaṇḍakarogoti vadanti.",
  "anya-e0103n1:117_1": "Yato pabbajito, tato paṭṭhāya pabbajitakālato pabhutīti attho. Indriyānīti indriyasaṁvarasīlāni.",
  "anya-e0103n1:117_2": "Tesu hi bhinnesu indriyānipi bhinnānīti vuccanti ārakkhābhāvato, indriyāneva vā nimittānubyañjanaggāhassa",
  "anya-e0103n1:117_3": "dvārabhūtāni bhinnāni nāma taṁsamaṅgino anatthuppattito, vipariyāyato abhinnānīti",
  "anya-e0103n1:117_4": "veditabbāni. Indriyānaṁ vā ayoniso upasaṁhāro bhedanaṁ, yoniso upasaṁhāro abhedananti",
  "anya-e0103n1:117_5": "apare. Mittattherovāti mahāmittatthero viya. Vareti seṭṭhe.",
  "anya-e0103n1:118_0": "Tathā vīriyenāti tathā-saddena vīriyaṁ viseseti. Yathā sati anavajjalakkhaṇāva indriyasaṁvarasādhanaṁ,",
  "anya-e0103n1:118_1": "tathā vīriyaṁ anavajjalakkhaṇaṁ ājīvapārisuddhisādhananti. Vīriyāpekkhameva visesanaṁ",
  "anya-e0103n1:118_2": "daṭṭhabbaṁ. Tenevāha ‘‘sammāāraddhavīriyassā’’ti. Ayuttā esanā anesanā, yathāvuttamicchājīvasaṅgahā.",
  "anya-e0103n1:118_3": "Sā eva satthusāsanassa na patirūpāti appatirūpaṁ, taṁ anesanaṁ appatirūpaṁ. Atha",
  "anya-e0103n1:118_4": "vā patirūpavirodhinī appatirūpā, pariggahitadhutaṅgassa dhutaṅganiyamavirodhinī yassa",
  "anya-e0103n1:118_5": "kassaci sallekhavikopinī paṭipatti. Imasmiṁ pakkhe ca-saddo luttaniddiṭṭho, anesanaṁ,",
  "anya-e0103n1:118_6": "appatirūpañca pahāyāti. Paṭisevamānena parivajjayatā sampādetabbāti sambandho. ‘‘Parisuddhuppāde’’ti",
  "anya-e0103n1:118_7": "imināva dhammadesanādīnaṁ parisuddhāya samuṭṭhānatā dīpitā hotīti ‘‘dhammadesanādīhi",
  "anya-e0103n1:118_8": "cassa guṇehi pasannāna’’nti vuttaṁ. Ādi-saddena bāhusaccavattaparipūraṇairiyāpathasampattiādīnaṁ",
  "anya-e0103n1:118_9": "gahaṇaṁ veditabbaṁ. Dhutaguṇe cassa pasannānanti etthāpi eseva nayo. Piṇḍapātacariyādīhīti",
  "anya-e0103n1:118_10": "ādi-saddena mittasuhajjapaṁsukūlacariyādīnaṁ saṅgaho daṭṭhabbo. Dhutaṅganiyamānulomenāti",
  "anya-e0103n1:118_11": "taṁtaṁdhutaṅganiyatāya paṭipattiyā anulomavasena, avikopanavasenāti attho. Mahicchasseva",
  "anya-e0103n1:118_12": "micchājīvena jīvikā, na appicchassa. Appicchatāya ukkaṁsagatāya micchājīvassa asambhavo",
  "anya-e0103n1:118_13": "evāti dassetuṁ ‘‘ekabyādhivūpasamattha’’ntiādi vuttaṁ. Tattha pūtiharitakīti pūtimuttaparibhāvitaṁ,",
  "anya-e0103n1:118_14": "pūtibhāvena vā chaḍḍitaṁ haritakaṁ. Ariyavaṁso etassa atthīti, ariyavaṁse vā niyuttoti",
  "anya-e0103n1:118_15": "ariyavaṁsiko, paccayagedhassa dūrasamussāritattā uttamo ca so ariyavaṁsiko cāti uttamaariyavaṁsiko.",
  "anya-e0103n1:118_16": "Yassa kassacīti pariggahitāpariggahitadhutaṅgesu yassa kassaci.",
  "anya-e0103n1:119_0": "Nimittaṁ nāma paccaye uddissa yathā adhippāyo ñāyati evaṁ nimittakammaṁ. Obhāso nāma",
  "anya-e0103n1:119_1": "ujukameva akathetvā yathā adhippāyo vibhūto hoti, evaṁ obhāsanaṁ. Parikathā nāma",
  "anya-e0103n1:119_2": "pariyāyena kathanaṁ. Tathā uppannanti nimittādivasena uppannaṁ.",
  "anya-e0103n1:120_0": "Dvāraṁ dinnanti rogasīsena paribhogassa dvāraṁ dinnaṁ. Tasmā arogakālepi paribhuñjituṁ",
  "anya-e0103n1:120_1": "vaṭṭati, āpatti na hotīti attho. Tenāha ‘‘kiñcāpi āpatti na hotī’’tiādi. Na vaṭṭatīti",
  "anya-e0103n1:120_2": "sallekhapaṭipattiyaṁ ṭhitassa na vaṭṭati, sallekhaṁ kopetīti adhippāyo. ‘‘Ājīvaṁ",
  "anya-e0103n1:120_3": "pana kopetī’’ti imināva senāsanapaṭisaṁyuttadhutaṅgadharassa nimittādayo na vaṭṭantīti",
  "anya-e0103n1:120_4": "vadanti. Tadaññadhutaṅgadharassāpi na vaṭṭantiyevāti apare. Akarontoti yathāsakaṁ",
  "anya-e0103n1:120_5": "anuññātavisayepi akaronto. Aññatrevāti ṭhapetvā eva.",
  "anya-e0103n1:121_0": "Gaṇavāsaṁ pahāya araññāyatane paṭippassaddhivivekassa muddhabhūtāya aggaphalasamāpattiyā",
  "anya-e0103n1:121_1": "viharanto mahāthero ‘‘pavivekaṁ brūhayamāno’’ti vutto. Udarasannissito vātābādho",
  "anya-e0103n1:121_2": "udaravātābādho. Asambhinnaṁ khīraṁ etassāti asambhinnakhīraṁ, tadeva pāyāsanti asambhinnakhīrapāyāsaṁ,",
  "anya-e0103n1:121_3": "udakena asammissakhīrena pakkapāyāsanti attho. Tassāti pāyāsassa. Uppattimūlanti",
  "anya-e0103n1:121_4": "‘‘gihikāle me, āvuso, mātā sappimadhusakkarādīhi yojetvā asambhinnakhīrapāyāsaṁ adāsi,",
  "anya-e0103n1:121_5": "tena me phāsu ahosī’’ti attano vacīnicchāraṇasaṅkhātaṁ uppattihetuṁ. ‘‘Aparibhogāraho",
  "anya-e0103n1:121_6": "piṇḍapāto’’ti kasmā vuttaṁ, nanu therassa obhāsanādicittuppattiyeva natthīti? Saccaṁ",
  "anya-e0103n1:121_7": "natthi, ajjhāsayaṁ pana ajānantā ekacce puthujjanā tathā maññeyyuṁ, anāgate ca sabrahmacārino",
  "anya-e0103n1:121_8": "evaṁ mama diṭṭhānugatiṁ āpajjeyyunti paṭikkhipi. Apica mahātherassa paramukkaṁsagatā",
  "anya-e0103n1:121_9": "sallekhapaṭipatti. Tathā hi daharabhikkhuno ‘‘kassa sampannaṁ na manāpa’’nti (pāci.",
  "anya-e0103n1:121_10": "209, 257, 612, 1228, 1234; cūḷava. 343) vacanaṁ nissāya yāva parinibbānā piṭṭhakhādanīyaṁ na khādati.",
  "anya-e0103n1:122_0": "Vacīviññattivipphārāti vacīnicchāraṇahetu. Atthaviññāpanavasena pavattamāno hi saddo",
  "anya-e0103n1:122_1": "asatipi viññattiyā tassa kenaci paccayena paccayabhāve vacīviññattivaseneva pavattatīti",
  "anya-e0103n1:122_2": "‘‘vacīviññattivipphāro’’ti vuccati. Bhuttoti bhuttavā sace bhaveyyaṁ ahaṁ. Sāti assa.",
  "anya-e0103n1:122_3": "Akāralopena hi niddeso ‘‘evaṁsa te’’tiādīsu (ma. ni. 1.23; a. ni. 6.58; 8.7) viya.",
  "anya-e0103n1:122_4": "Antaguṇanti antabhogo. Bahi careti āsayato nikkhamitvā gocaraggahaṇavasena bahi yadi",
  "anya-e0103n1:122_5": "vicareyya. Paramappicchaṁ dassetuṁ lokavohārenevamāha. Loke hi ayuttabhojanaṁ odariyaṁ",
  "anya-e0103n1:122_6": "garahantā evaṁ vadanti ‘‘kiṁsu nāma tassa antāni bahi carantī’’ti. Ārādhemīti ādito",
  "anya-e0103n1:122_7": "paṭṭhāya rādhemi, vase vattemīti attho.",
  "anya-e0103n1:123_0": "Mahātissatthero kira dubbhikkhakāle maggaṁ gacchanto bhattacchedena, maggakilamathena",
  "anya-e0103n1:123_1": "ca kilantakāyo dubbalo aññatarassa phalitassa ambassa mūle nipajji, bahūni ambaphalāni",
  "anya-e0103n1:123_2": "tahaṁ tahaṁ patitāni honti. Tattheko vuḍḍhataro upāsako therassa santikaṁ upagantvā",
  "anya-e0103n1:123_3": "parissamaṁ ñatvā ambapānaṁ pāyetvā attano piṭṭhiṁ āropetvā vasanaṭṭhānaṁ neti. Thero –",
  "anya-e0103n1:124": "‘‘Na pitā napi te mātā, na ñāti napi bandhavo;",
  "anya-e0103n1:125": "Karotetādisaṁ kiccaṁ, sīlavantassa kāraṇā’’ti. (visuddhi. 1.20) –",
  "anya-e0103n1:126_0": "Attānaṁ ovaditvā sammasanaṁ ārabhitvā vipassanaṁ vaḍḍhetvā tassa piṭṭhigato eva maggapaṭipāṭiyā",
  "anya-e0103n1:126_1": "arahattaṁ sacchākāsi. Imaṁ sandhāya vuttaṁ ‘‘ambakhādakamahātissattheravatthupi cettha",
  "anya-e0103n1:126_2": "kathetabba’’nti. Sabbathāpīti sabbappakārenapi anesanavasena, cittuppattivasenapi,",
  "anya-e0103n1:126_3": "pageva kāyavacīvipphanditavasenāti adhippāyo. Tenāha ‘‘anesanāyā’’tiādi.",
  "anya-e0103n1:127_0": "Apaccavekkhitaparibhoge iṇaparibhogaāpattiādīnavassa, tabbipariyāyato paccavekkhitaparibhoge",
  "anya-e0103n1:127_1": "ānisaṁsassa ca dassanaṁ ādīnavānisaṁsadassanaṁ. Tassa pana paccayādhikārattā vuttaṁ",
  "anya-e0103n1:127_2": "‘‘paccayesū’’ti. Kāraṇakāraṇampi hi kāraṇabhāvena vuccati yathā tiṇehi bhattaṁ siddhanti.",
  "anya-e0103n1:127_3": "Yena kāraṇena bhikkhuno apaccavekkhitaparibhogo nāma siyā, tasmiṁ vajjite paccayasannissitasīlaṁ",
  "anya-e0103n1:127_4": "sijjhati, visujjhati cāti dassetuṁ ‘‘tasmā’’tiādi vuttaṁ. Tattha paccayagedhanti",
  "anya-e0103n1:127_5": "gedhaggahaṇeneva sammohopi gahitoti daṭṭhabbo tena saha pavattanato, tadupanissayato",
  "anya-e0103n1:127_6": "ca. Dhammena samena uppanneti idaṁ paccayānaṁ āgamanasuddhidassanaṁ, na paccayasannissitasīlavisuddhidassanaṁ.",
  "anya-e0103n1:127_7": "Paccayānaṁ hi idamatthitaṁ upadhāretvā paribhuñjanaṁ paccayasannissitasīlaṁ. Yasmā",
  "anya-e0103n1:127_8": "pana te paccayā ñāyādhigatā eva bhikkhunā paribhuñjitabbā, tasmā vuttaṁ ‘‘dhammena",
  "anya-e0103n1:127_9": "samena uppanne paccaye’’ti. Yathāvuttena vidhināti ‘‘sītassa paṭighātāyā’’tiādinā",
  "anya-e0103n1:127_10": "(ma. ni. 1.23; a. ni. 6.58; mahāni. 206) vuttavidhinā.",
  "anya-e0103n1:128_0": "Dhātuvasenavāti ‘‘yathāpaccayaṁ vattamānaṁ dhātumattamevetaṁ, yadidaṁ cīvarādi, tadupabhuñjako",
  "anya-e0103n1:128_1": "ca puggalo’’ti evaṁ dhātumanasikāravasena vā. Paṭikūlavasena vāti piṇḍapāte tāva",
  "anya-e0103n1:128_2": "āhāre paṭikūlasaññāvasena, ‘‘sabbāni pana imāni cīvarādīni ajigucchanīyāni, imaṁ",
  "anya-e0103n1:128_3": "pūtikāyaṁ patvā ativiya jigucchanīyāni jāyantī’’ti evaṁ paṭikūlamanasikāravasena",
  "anya-e0103n1:128_4": "vā. Tato uttarīti paṭilābhakālato upari. Anavajjovaparibhogo āditova paññāya parisodhitattā",
  "anya-e0103n1:128_5": "adhiṭṭhahitvā ṭhapitapattacīvarānaṁ viyāti. Paccavekkhaṇāya ādisuddhidassanaparametaṁ,",
  "anya-e0103n1:128_6": "na paribhogakāle paccavekkhaṇapaṭikkhepaparaṁ. Tenāha ‘‘paribhogakālepī’’tiādi. Tatrāti",
  "anya-e0103n1:128_7": "tasmiṁ paribhogakāle paccavekkhaṇe. Sanniṭṭhānakaroti asandehakaro ekantiko.",
  "anya-e0103n1:129_0": "Theyyaparibhogo nāma anarahassa paribhogo. Bhagavatāpi attano sāsane sīlavato paccayā",
  "anya-e0103n1:129_1": "anuññātā, na dussīlassa. Dāyakānampi sīlavato eva pariccāgo, na dussīlassa. Attano",
  "anya-e0103n1:129_2": "kārānaṁ mahapphalabhāvassa paccāsīsanato. Iti satthārā ananuññātattā, dāyakehi ca",
  "anya-e0103n1:129_3": "apariccattattā dussīlassa paribhogo theyyāya paribhogo theyyaparibhogo. Iṇavasena",
  "anya-e0103n1:129_4": "paribhogo iṇaparibhogo, paṭiggāhakato dakkhiṇāvisuddhiyā abhāvato iṇaṁ gahetvā paribhogo",
  "anya-e0103n1:129_5": "viyāti attho. Tasmāti ‘‘sīlavato’’tiādinā vuttamevatthaṁ kāraṇabhāvena paccāmasati.",
  "anya-e0103n1:129_6": "Cīvaraṁ kāyato mocetvā paribhoge paribhoge purebhatta…pe… pacchimayāmesu paccavekkhitabbanti",
  "anya-e0103n1:129_7": "sambandho. Tathā asakkontena yathāvuttakālavisesavasena ekadivase catukkhattuṁ tikkhattuṁ",
  "anya-e0103n1:129_8": "dvikkhattuṁ sakiṁyeva vā paccavekkhitabbaṁ. Sace aruṇaṁ uggacchati, iṇaparibhogaṭṭhāne",
  "anya-e0103n1:129_9": "tiṭṭhati. Hiyyo yaṁ mayā cīvaraṁ paribhuttaṁ, taṁ yāvadeva sītassa paṭighātāya…pe…",
  "anya-e0103n1:129_10": "hirikopīnapaṭicchādanatthaṁ. Hiyyo yo mayā piṇḍapāto paribhutto, so ‘‘neva davāyā’’tiādinā",
  "anya-e0103n1:129_11": "sace atītaparibhogapaccavekkhaṇaṁ na kareyyāti vadanti, taṁ vīmaṁsitabbaṁ. Senāsanampi",
  "anya-e0103n1:129_12": "paribhoge paribhogeti pavese pavese. Satipaccayatāti satiyā paccayabhāvo paṭiggahaṇassa,",
  "anya-e0103n1:129_13": "paribhogassa ca paccavekkhaṇasatiyā paccayabhāvo yujjati, paccavekkhitvāva paṭiggahetabbaṁ,",
  "anya-e0103n1:129_14": "paribhuñjitabbañcāti attho. Tenevāha ‘‘satiṁ katvā’’tiādi. Evaṁ santepīti yadipi",
  "anya-e0103n1:129_15": "dvīsupi ṭhānesu paccavekkhaṇā yuttā, evaṁ santepi. Apare panāhu – sati paccayatāti",
  "anya-e0103n1:129_16": "sati bhesajjaparibhogassa paccayabhāve, sati paccayeti attho. Evaṁ santepīti paccaye",
  "anya-e0103n1:129_17": "satipīti. Taṁ tesaṁ matimattaṁ. Tathā hi paccayasannissitasīlaṁ paccavekkhaṇāya visujjhati,",
  "anya-e0103n1:129_18": "na paccayassa bhāvamattena.",
  "anya-e0103n1:130_0": "Evaṁ paccayasannissitasīlassa visuddhiṁ dassetvā teneva pasaṅgena sabbāpi visuddhiyo",
  "anya-e0103n1:130_1": "dassetuṁ ‘‘catubbidhā hi suddhī’’tiādimāha. Tattha sujjhati etāyāti suddhi, yathādhammaṁ",
  "anya-e0103n1:130_2": "desanāva suddhi desanāsuddhi. Vuṭṭhānassāpi cettha desanāya eva saṅgaho daṭṭhabbo.",
  "anya-e0103n1:130_3": "Chinnamūlāpattīnaṁ pana abhikkhutāpaṭiññāva desanā. Adhiṭṭhānavisiṭṭho saṁvarova",
  "anya-e0103n1:130_4": "suddhi saṁvarasuddhi. Dhammena samena paccayānaṁ pariyeṭṭhi eva suddhi pariyeṭṭhisuddhi.",
  "anya-e0103n1:130_5": "Catūsupi paccayesu vuttavidhinā paccavekkhaṇāva suddhi paccavekkhaṇasuddhi. Esa tāva",
  "anya-e0103n1:130_6": "suddhīsu samāsanayo. Suddhimantesu pana desanā suddhi etassāti desanāsuddhi. Sesesupi",
  "anya-e0103n1:130_7": "eseva nayo. Suddhi-saddo pana vuttanayova. Evanti saṁvarabhedaṁ sandhāyāha. Pahāyāti",
  "anya-e0103n1:130_8": "vajjetvā, akatvāti attho.",
  "anya-e0103n1:131_0": "Dātabbaṭṭhena dāyaṁ, taṁ ādiyantīti dāyādā. Ananuññātesu sabbena sabbaṁ paribhogābhāvato,",
  "anya-e0103n1:131_1": "anuññātesu eva ca paribhogasambhavato bhikkhūhi paribhuñjitabbapaccayā bhagavato",
  "anya-e0103n1:131_2": "santakā. ‘‘Dhammadāyādā me, bhikkhave, bhavatha mā āmisadāyādā. Atthi me tumhesu",
  "anya-e0103n1:131_3": "anukampā ‘kinti me sāvakā dhammadāyādā bhaveyyuṁ no āmisadāyādā’’’ti (ma. ni. 1.29)",
  "anya-e0103n1:131_4": "evaṁ pavattaṁ dhammadāyādasuttañca ettha etasmiṁ atthe sādhakaṁ.",
  "anya-e0103n1:132_0": "Avītarāgānaṁ taṇhāparavasatāya paccayaparibhoge sāmibhāvo natthi, tadabhāvena vītarāgānaṁ",
  "anya-e0103n1:132_1": "tattha sāmibhāvo yathāruciparibhogasambhavato. Tathā hi te paṭikūlampi appaṭikūlākārena,",
  "anya-e0103n1:132_2": "appaṭikūlampi paṭikūlākārena, tadubhayampi vajjetvā ajjhupekkhanākārena paccaye paribhuñjanti,",
  "anya-e0103n1:132_3": "dāyakānañca manorathaṁ paripūrenti. Tenāha ‘‘te hi taṇhāya dāsabyaṁ atītattā sāmino",
  "anya-e0103n1:132_4": "hutvā paribhuñjantī’’ti.",
  "anya-e0103n1:133_0": "Sabbesanti ariyānaṁ, puthujjanānañca. Kathaṁ puthujjanānaṁ ime paribhogā sambhavanti?",
  "anya-e0103n1:133_1": "Upacāravasena. Yo hi puthujjanassāpi sallekhapaṭipattiyaṁ ṭhitassa paccayagedhaṁ",
  "anya-e0103n1:133_2": "pahāya tattha tattha anupalittena cittena paribhogo, so sāmiparibhogo viya hoti.",
  "anya-e0103n1:133_3": "Sīlavato pana paccavekkhitaparibhogo dāyajjaparibhogo viya hoti, dāyakānaṁ manorathassa",
  "anya-e0103n1:133_4": "avirādhanato. Tathā hi vuttaṁ ‘‘dāyajjaparibhogeyeva vā saṅgahaṁ gacchatī’’ti. Kalyāṇaputhujjanassa",
  "anya-e0103n1:133_5": "paribhoge vattabbameva natthi, tassa sekkhasaṅgahato. Sekkhasuttaṁ (saṁ. ni. 5.13)",
  "anya-e0103n1:133_6": "hetassatthassa sādhakaṁ. Tenāha ‘‘sīlavāpihī’’tiādi. Paccanīkattāti yathā iṇāyiko",
  "anya-e0103n1:133_7": "attano ruciyā icchitadesaṁ gantuṁ na labhati, evaṁ iṇaparibhogayutto lokato nissarituṁ",
  "anya-e0103n1:133_8": "na labhatīti tappaṭipakkhattā sīlavato paccavekkhitaparibhogo āṇaṇyaparibhogoti āha",
  "anya-e0103n1:133_9": "‘‘āṇaṇyaparibhogo vā’’ti. Etena nippariyāyato catuparibhogavinimutto visuṁyevāyaṁ",
  "anya-e0103n1:133_10": "paribhogoti dasseti. Imāya sikkhāyāti sīlasaṅkhātāya sikkhāya. Kiccakārīti paṭiññānurūpaṁ",
  "anya-e0103n1:133_11": "paṭipajjanato yuttapattakārī.",
  "anya-e0103n1:134_0": "Idāni tameva kiccakāritaṁ suttapadena vibhāvetuṁ ‘‘vuttampi ceta’’ntiādi vuttaṁ.",
  "anya-e0103n1:134_1": "Tattha vihāranti patissayaṁ. Sayanāsananti mañcādiṁ. Ubhayenapi senāsanameva vuttaṁ.",
  "anya-e0103n1:134_2": "Āpanti udakaṁ. Saṅghāṭirajūpavāhananti paṁsumalādino saṅghāṭigatarajassa dhovanaṁ.",
  "anya-e0103n1:134_3": "Sutvāna dhammaṁ sugatena desitanti cīvarādīsu ‘‘paṭisaṅkhā yoniso cīvaraṁ paṭisevati",
  "anya-e0103n1:134_4": "sītassa paṭighātāyā’’tiādinā (ma. ni. 1.23; a. ni. 6.58; mahāni. 206) nayena bhagavatā",
  "anya-e0103n1:134_5": "desitaṁ dhammaṁ sutvā. Saṅkhāya seve varapaññasāvakoti ‘‘piṇḍa’’nti vuttaṁ piṇḍapātaṁ,",
  "anya-e0103n1:134_6": "vihārādipadehi vuttaṁ senāsanaṁ, ‘‘pipāsāgelaññassa vūpasamanato pānīyampi gilānapaccayo’’ti",
  "anya-e0103n1:134_7": "āpamukhena dassitaṁ gilānapaccayaṁ, saṅghāṭiyādicīvaranti catubbidhaṁ paccayaṁ saṅkhāya",
  "anya-e0103n1:134_8": "‘‘yāvadeva imassa kāyassa ṭhitiyā’’tiādinā (ma. ni. 1.23; 2.24; 3.75; saṁ. ni. 4.120;",
  "anya-e0103n1:134_9": "a. ni. 6.58; 8.9; dha. sa. 1355) nayena paccavekkhitvā. Seve sevituṁ sakkuṇeyya uttamapaññassa",
  "anya-e0103n1:134_10": "bhagavato sāvako sekho vā puthujjano vā.",
  "anya-e0103n1:135_0": "Yasmā ca saṅkhāya sevī varapaññasāvako, tasmā hi piṇḍe…pe… pokkhare vāribindu, tathā",
  "anya-e0103n1:135_1": "hoti. Kālenāti ariyānaṁ bhojanakāle. Laddhāti labhitvā. Paratoti aññato dāyakato.",
  "anya-e0103n1:135_2": "Anuggahāti anukampāya bahumhi upanīte mattaṁ so jaññā jāneyya satataṁ sabbakālaṁ",
  "anya-e0103n1:135_3": "upaṭṭhito upaṭṭhitassati. Ālepanarūhane yathāti bhesajjalepanena vaṇassa ruhane viya,",
  "anya-e0103n1:135_4": "mattaṁ jāneyyāti yojanā. Āhareti āhareyya. ‘‘Āhareyyāhāra’’nti vā pāṭho. Yāpanatthanti",
  "anya-e0103n1:135_5": "sarīrassa yāpanāya. Amucchitoti taṇhāmucchāya amucchito gedhaṁ taṇhaṁ anāpanno.",
  "anya-e0103n1:136_0": "Attano mātulassa saṅgharakkhitattherasseva nāmassa gahitattā bhāgineyyasaṅgharakkhitasāmaṇero.",
  "anya-e0103n1:136_1": "Sālikūranti sālibhattaṁ. Sunibbutanti susītalaṁ. Asaññatoti apaccavekkhaṇaṁ sandhāyāha.",
  "anya-e0103n1:136_2": "Sabbāsavaparikkhīṇoti parikkhīṇasabbāsavo.",
  "anya-e0103n1:137": "Paṭhamasīlapañcakavaṇṇanā",
  "anya-e0103n1:138_0": "20. Pariyanto etesaṁ atthīti pariyantāni, pariyantāni sikkhāpadāni yesaṁ te pariyantasikkhāpadā,",
  "anya-e0103n1:138_1": "tesaṁ pariyantasikkhāpadānaṁ. Upasampannānanti ṭhapetvā kalyāṇaputhujjanasekkhāsekkhe",
  "anya-e0103n1:138_2": "tadaññesaṁ upasampannānaṁ. Sāmaññajotanāpi hi visese tiṭṭhati. Kusaladhamme yuttānanti",
  "anya-e0103n1:138_3": "vipassanācāre yuttapayuttānaṁ. Sekkhadhammā pariyantā paramā mariyādā etassāti sekkhapariyanto.",
  "anya-e0103n1:138_4": "Nāmarūpaparicchedato, kusaladhammasamādānato vā pana paṭṭhāya yāva gotrabhū, tāva",
  "anya-e0103n1:138_5": "pavattakusaladhammappabandho sekkhadhamme āhacca ṭhito sekkhapariyanto. Sekkhadhammānaṁ",
  "anya-e0103n1:138_6": "vā heṭṭhimantabhūtā sikkhitabbā lokiyā tisso sikkhā sekkhapariyanto, tasmiṁ sekkhapariyante.",
  "anya-e0103n1:138_7": "Paripūrakārīnanti kiñcipi sikkhaṁ ahāpetvā pūrentānaṁ. Uparivisesādhigamatthaṁ kāye",
  "anya-e0103n1:138_8": "ca jīvite ca anapekkhānaṁ. Tato eva sīlapāripūriatthaṁ pariccattajīvitānaṁ. Diṭṭhisaṁkilesena",
  "anya-e0103n1:138_9": "aparāmasanīyato pārisuddhivantaṁ sīlaṁ aparāmaṭṭhapārisuddhisīlaṁ. Kilesānaṁ sabbaso",
  "anya-e0103n1:138_10": "paṭippassaddhiyā pārisuddhivantaṁ sīlaṁ paṭippassaddhipārisuddhisīlaṁ.",
  "anya-e0103n1:139_0": "Anupasampannānaṁ asekkhānaṁ, sekkhānaṁ, kalyāṇaputhujjanānañca sīlaṁ mahānubhāvatāya",
  "anya-e0103n1:139_1": "ānubhāvato apariyantamevāti āha ‘‘gaṇanavasena sapariyantattā’’ti. Kāyavācānaṁ saṁvaraṇato,",
  "anya-e0103n1:139_2": "vinayanato ca saṁvaravinayā. Peyyālamukhena niddiṭṭhāti tattha tattha satthārā desitavitthāranayena",
  "anya-e0103n1:139_3": "yathāvuttagaṇanato niddiṭṭhā. Sikkhāti sīlasaṅkhātā sikkhā. Vinayasaṁvareti vinayapiṭake.",
  "anya-e0103n1:139_4": "Gaṇanavasena sapariyantampi upasampannānaṁ sīlanti heṭṭhā vuttaṁ ānetvā sambandhitabbaṁ.",
  "anya-e0103n1:139_5": "Yaṁ kiñci hi upasampannena sikkhitabbaṁ sīlaṁ nāma, tattha kassacipi anavasesato",
  "anya-e0103n1:139_6": "anavasesavasena. Samādānabhāvanti samādānasabbhāvaṁ. Lābha…pe… vasena adiṭṭhapariyantabhāvo",
  "anya-e0103n1:139_7": "lābhādihetu sīlassa avītikkamo.",
  "anya-e0103n1:140_0": "Dhanaṁ caje aṅgavarassa hetu pāripanthikacorādīhi upadduto. Aṅgaṁ caje jīvitaṁ rakkhamāno",
  "anya-e0103n1:140_1": "sappadaṭṭhādikāle. Aṅgaṁ dhanaṁ jīvitañcāpi sabbaṁ, caje naro dhammamanussaranto",
  "anya-e0103n1:140_2": "sutasomamahābodhisattādayo viya. Tenāha ‘‘imaṁ sappurisānussatiṁ avijahanto’’ti.",
  "anya-e0103n1:140_3": "Jighacchāparissamena jīvitasaṁsaye satipi. Sikkhāpadaṁ avītikkammāti assāmikesu ambaphalesu",
  "anya-e0103n1:140_4": "bhūmiyaṁ patitesu samīpeyeva santesupi paṭiggāhakābhāvena aparibhuñjanto paṭiggahaṇasikkhāpadaṁ avītikkamitvā.",
  "anya-e0103n1:141_0": "Sīlavantassāti sīlavantabhāvassa kāraṇā, sīlavantassa vā tuyhaṁ etādisaṁ aṁsena vāhaṇādikaṁ",
  "anya-e0103n1:141_1": "kiccaṁ karoti, kāraṇā sīlassāti adhippāyo. Sudhotajātimaṇi viyāti catūsu pāsāṇesu",
  "anya-e0103n1:141_2": "sammadeva dhotajātimaṇi viya. Mahāsaṅgharakkhitabhāgineyyasaṅgharakkhitattherānaṁ",
  "anya-e0103n1:141_3": "viyāti mahāsaṅgharakkhitattherassa, tasseva bhāgineyyasaṅgharakkhitattherassa viya",
  "anya-e0103n1:141_4": "ca. ‘‘Kimatthaṁ mayaṁ idhāgatā’’ti mahājanassa vippaṭisāro bhavissatīti adhippāyo.",
  "anya-e0103n1:141_5": "Accharikāyāti aṅguliphoṭanena. Asatiyāti satisammosena. Aññāṇapakatanti aññāṇena",
  "anya-e0103n1:141_6": "aparajjhitvā kataṁ, ajānitvā katanti attho.",
  "anya-e0103n1:142_0": "Appassutopi ce hotīti suttageyyādisutarahito hoti ce. Sīlesu asamāhitoti pātimokkhasaṁvarādisīlesupi",
  "anya-e0103n1:142_1": "na sammā patiṭṭhito hoti ce. Nāssa sampajjate sutanti assa sīlarahitassa puggalassa",
  "anya-e0103n1:142_2": "sutaṁ attano, paresañca katthaci bhavasampattiāvahaṁ na hoti. ‘‘Dussīloyaṁ purisapuggalo’’ti",
  "anya-e0103n1:142_3": "hi sikkhākāmā na tassa santikaṁ upasaṅkamanti. Bahussutopi ceti ettha ce-ti nipātamattaṁ.",
  "anya-e0103n1:142_4": "Pasaṁsitoti pasaṁsito eva nāma.",
  "anya-e0103n1:143_0": "Rāgavasena aparāmaṭṭhagahaṇena taṇhāparāmāsābhāvamāha. Tathārūpanti rāgavasena aparāmaṭṭhaṁ.",
  "anya-e0103n1:143_1": "Bhinditvāti hanitvā. Saññapessāmīti saññattiṁ karissāmi, appakaṁ velaṁ maṁ vissejjetunti",
  "anya-e0103n1:143_2": "adhippāyo. Aṭṭiyāmīti jigucchāmi. Harāyāmīti lajjāmi.",
  "anya-e0103n1:144_0": "Palipannoti sīdanto, sammakkhito vā. Sīleneva saddhiṁ marissāmīti sīlaṁ avināsento",
  "anya-e0103n1:144_1": "tena saheva marissāmi, na idāni kadācipi taṁ pariccajissāmi. Sati hi bhavādāne sīlena",
  "anya-e0103n1:144_2": "viyogo siyā, bhavameva nādiyissāmīti adhippāyo. Rogaṁ sammasantoti rogabhūtaṁ vedanaṁ",
  "anya-e0103n1:144_3": "vedanāmukhena sesārūpadhamme, rūpadhamme ca pariggahetvā vipassanto.",
  "anya-e0103n1:145_0": "Ruppatoti vikāraṁ āpādiyamānasarīrassa. Parisussatīti samantato sussati. Yathā kiṁ?",
  "anya-e0103n1:145_1": "Pupphaṁ yathā paṁsuni ātape kataṁ sūriyātapasantatte paṁsuni ṭhapitaṁ sirīsādipupphaṁ",
  "anya-e0103n1:145_2": "viyāti attho. Ajaññanti amanuññaṁ jigucchanīyaṁ. Jaññasaṅkhātanti bālehi ‘‘jañña’’nti",
  "anya-e0103n1:145_3": "evaṁ kittitaṁ. Jaññarūpaṁ apassatoti yathābhūtaṁ appassato aviddasuno ‘‘jañña’’nti",
  "anya-e0103n1:145_4": "pasaṁsitaṁ. Dhiratthumanti dhi atthu imaṁ, dhi-saddayogena sabbattha upayogavacanaṁ,",
  "anya-e0103n1:145_5": "imassa pūtikāyassa dhikāro hotūti attho. Duggandhiyanti duggandhikaṁ duggandhavantaṁ.",
  "anya-e0103n1:145_6": "Yattha yathāvutte pūtikāye rāgahetu pamattā pamādaṁ āpannā. Pajāti sattā. Hāpenti",
  "anya-e0103n1:145_7": "maggaṁ sugatūpapattiyāti sugatūpapattiyā maggaṁ, sīlampi hāpenti, pageva jhānādinti",
  "anya-e0103n1:145_8": "adhippāyo. Kevalaṁ ‘‘arahanto’’ti vattabbā sāvakakhīṇāsavā, itare pana paccekabuddhā",
  "anya-e0103n1:145_9": "sammāsambuddhāti saha visesanenāti āha ‘‘arahantādīna’’nti. Sabbadarathappaṭippassaddhiyāti",
  "anya-e0103n1:145_10": "sabbakilesadarathappaṭippassaddhiyā.",
  "anya-e0103n1:146": "Dutiyasīlapañcakavaṇṇanā",
  "anya-e0103n1:147_0": "Pāṇātipātādīnanti ādi-saddena adinnādānādīnaṁ aggamaggavajjhakilesapariyosānānaṁ",
  "anya-e0103n1:147_1": "saṅgaho daṭṭhabbo. Pahānādīti ādi-saddena veramaṇiādīnaṁ catunnaṁ. Kesuci potthakesu",
  "anya-e0103n1:147_2": "‘‘pahānavasenā’’ti likhanti, sā pamādalekhā. Pāṇātipātassa pahānaṁ sīlanti hirottappakaruṇālobhādipamukhena",
  "anya-e0103n1:147_3": "yena kusalacittuppādena pāṇātipāto pahīyati, taṁ pāṇātipātassa pahānaṁ sīlanaṭṭhena",
  "anya-e0103n1:147_4": "sīlaṁ. Tathā pāṇātipātā virati veramaṇī sīlaṁ. Pāṇātipātassa paṭipakkhacetanā cetanā",
  "anya-e0103n1:147_5": "sīlaṁ. Pāṇātipātassa saṁvaraṇaṁ pavesadvārapidhānaṁ saṁvaro sīlaṁ. Pāṇātipātassa",
  "anya-e0103n1:147_6": "avītikkamanaṁ avītikkamo sīlaṁ. Adinnādānassātiādīsupi eseva nayo. Abhijjhādīnaṁ",
  "anya-e0103n1:147_7": "pana anabhijjhādivasena pahānaṁ veditabbaṁ. Veramaṇī cetanā taṁsampayuttā saṁvarāvītikkamā tappamukhā dhammā.",
  "anya-e0103n1:148_0": "Evaṁ dasakusalakammapathavasena pahānasīlādīni dassetvā idāni saupāyānaṁ aṭṭhannaṁ",
  "anya-e0103n1:148_1": "samāpattīnaṁ, aṭṭhārasannaṁ mahāvipassanānaṁ, ariyamaggānañca vasena tāni dassetuṁ",
  "anya-e0103n1:148_2": "‘‘nekkhammenā’’tiādi āraddhaṁ. Tattha nekkhammenāti alobhappadhānena kusalacittuppādena.",
  "anya-e0103n1:148_3": "Kusalā hi dhammā kāmapaṭipakkhā idha ‘‘nekkhamma’’nti adhippetā. Tenāha ‘‘kāmacchandassa",
  "anya-e0103n1:148_4": "pahānaṁ sīla’’ntiādi. Tattha pahānasīlādīni heṭṭhā vuttanayeneva veditabbāni. Visesameva",
  "anya-e0103n1:148_5": "vakkhāma. Abyāpādenāti mettāya. Ālokasaññāyāti vibhūtaṁ katvā manasikaraṇena upaṭṭhitaālokasañjānanena",
  "anya-e0103n1:148_6": ". Avikkhepenāti samādhinā. Dhammavavatthānenāti kusalādidhammānaṁ yāthāvanicchayena.",
  "anya-e0103n1:148_7": "Sapaccayanāmarūpavavatthānenātipi vadanti.",
  "anya-e0103n1:149_0": "Evaṁ kāmacchandādinīvaraṇappahānena ‘‘abhijjhaṁ loke pahāyā’’tiādinā (vibha. 538)",
  "anya-e0103n1:149_1": "vuttāya paṭhamajjhānādhigamassa upāyabhūtāya pubbabhāgapaṭipadāya vasena pahānasīlādīni",
  "anya-e0103n1:149_2": "dassetvā idāni saupāyānaṁ aṭṭhasamāpattiādīnaṁ vasena dassetuṁ ‘‘ñāṇenā’’tiādi vuttaṁ.",
  "anya-e0103n1:149_3": "Nāmarūpapariggahakaṅkhāvitaraṇānaṁ hi vibandhabhūtassa mohassa dūrīkaraṇena ñātapariññāya",
  "anya-e0103n1:149_4": "ṭhitassa aniccasaññādayo sijjhanti. Tathā jhānasamāpattīsu abhiratinimittena pāmojjena.",
  "anya-e0103n1:149_5": "Tattha anabhiratiyā vinoditāya jhānādīnaṁ samadhigamoti samāpattivipassanānaṁ arativinodanaavijjāpadālanādinā",
  "anya-e0103n1:149_6": "upāyoti vuttaṁ ‘‘ñāṇena avijjāya, pāmojjena aratiyā’’ti. Uppaṭipāṭiniddeso pana nīvaraṇasabhāvāya",
  "anya-e0103n1:149_7": "avijjāya heṭṭhānīvaraṇesupi saṅgahadassanatthanti daṭṭhabbaṁ.",
  "anya-e0103n1:150_0": "‘‘Paṭhamenajhānena nīvaraṇāna’’ntiādīsu kathaṁ jhānānaṁ sīlabhāvo, kathaṁ vā tattha",
  "anya-e0103n1:150_1": "viratiyā sambhavo. Suvisuddhakāyakammādikassa hi cittasamādānavasena imāni jhānāni",
  "anya-e0103n1:150_2": "pavattanti, na parittakusalāni viya kāyakammādivisodhanavasena, nāpi maggaphaladhammā",
  "anya-e0103n1:150_3": "viya duccaritadurājīvasamucchedapaṭippassambhanavasenāti? Saccametaṁ. Mahaggatadhammesu",
  "anya-e0103n1:150_4": "nippariyāyena natthi sīlanaṭṭho, kuto viramaṇaṭṭho. Pariyāyena panetaṁ vuttanti daṭṭhabbaṁ.",
  "anya-e0103n1:150_5": "Ko pana so pariyāyo? Yadaggena mahaggatā kusaladhammā paṭipakkhe pajahanti, tadaggena",
  "anya-e0103n1:150_6": "tato oratā. Te ca yathā cittaṁ nārohanti, evaṁ saṁvutā nāma honti. Pariyuṭṭhānasaṅkhāto",
  "anya-e0103n1:150_7": "manodvāre vītikkamo natthi etesūti avītikkamāti ca vuccanti, cetanā pana taṁsampayuttāti.",
  "anya-e0103n1:150_8": "Soyamattho parato āgamissati. Evañca katvā vitakkādipahānavacanampi samatthitaṁ hoti.",
  "anya-e0103n1:150_9": "Na hi nippariyāyato sīlaṁ kusaladhammānaṁ pahāyakaṁ yujjati, na cettha akusalavitakkādayo",
  "anya-e0103n1:150_10": "adhippetā. Kiñcāpi paṭhamajjhānūpacāreyeva dukkhassa, catutthajjhānūpacāre ca sukhassa",
  "anya-e0103n1:150_11": "pahānaṁ hoti, atisayapahānaṁ pana sandhāya vuttaṁ ‘‘catutthena jhānena sukhadukkhānaṁ",
  "anya-e0103n1:150_12": "pahāna’’nti. ‘‘Ākāsānañcāyatanasamāpattiyā’’tiādīsu yaṁ vattabbaṁ, taṁ āruppakathāyaṁ",
  "anya-e0103n1:150_13": "(visuddhi. 1.275 ādayo) āgamissati.",
  "anya-e0103n1:151_0": "Aniccassa, aniccanti vā anupassanā aniccānupassanā. Tebhūmikadhammānaṁ aniccataṁ",
  "anya-e0103n1:151_1": "gahetvā pavattāya vipassanāyetaṁ nāmaṁ. Niccasaññāyāti ‘‘saṅkhatadhammā niccā sassatā’’ti",
  "anya-e0103n1:151_2": "evaṁ pavattāya micchāsaññāya, saññāggahaṇeneva diṭṭhicittānampi gahaṇaṁ daṭṭhabbaṁ.",
  "anya-e0103n1:151_3": "Esa nayo ito parāsupi. Nibbidānupassanāyāti saṅkhāresu nibbindanākārena pavattāya",
  "anya-e0103n1:151_4": "anupassanāya. Nandiyāti sappītikataṇhāya. Virāgānupassanāyāti virajjanākārena pavattāya",
  "anya-e0103n1:151_5": "anupassanāya. Rāgassāti saṅkhāresu rāgassa. Nirodhānupassanāyāti saṅkhārānaṁ nirodhassa",
  "anya-e0103n1:151_6": "anupassanāya. Yathā vā saṅkhārā nirujjhantiyeva, āyatiṁ punabbhavavasena na uppajjanti,",
  "anya-e0103n1:151_7": "evaṁ anupassanā nirodhānupassanā. Tenevāha ‘‘nirodhānupassanāya nirodheti no samudetī’’ti",
  "anya-e0103n1:151_8": "(paṭi. ma. 1.83). Muñcitukāmatāya hi ayaṁ balappattā. Saṅkhārānaṁ paṭinissajjanākārena",
  "anya-e0103n1:151_9": "pavattā anupassanā paṭinissaggānupassanā. Paṭisaṅkhā santiṭṭhanā hi ayaṁ . Ādānassāti",
  "anya-e0103n1:151_10": "niccādivasena gahaṇassa. Santatisamūhakiccārammaṇavasena ekattagahaṇaṁ ghanasaññā,",
  "anya-e0103n1:151_11": "tassā ghanasaññāya. Āyūhanassāti abhisaṅkharaṇassa. Saṅkhārānaṁ avatthādivisesāpatti",
  "anya-e0103n1:151_12": "vipariṇāmo. Dhuvasaññāyāti thirabhāvagahaṇassa. Nimittassāti samūhādighanavasena",
  "anya-e0103n1:151_13": "sakiccaparicchedatāya ca saṅkhārānaṁ saviggahatāya. Paṇidhiyāti rāgādipaṇidhiyā,",
  "anya-e0103n1:151_14": "taṇhāvasena saṅkhāresu ninnatāyāti attho. Abhinivesassāti attānudiṭṭhiyā. Aniccadukkhādivasena",
  "anya-e0103n1:151_15": "sabbatebhūmakadhammatiraṇā adhipaññādhammavipassanā. Sārādānābhinivesassāti asāresu",
  "anya-e0103n1:151_16": "sāragahaṇavipallāsassa. Yathābhūtañāṇadassanaṁ thirabhāvapattā aniccādianupassanāva.",
  "anya-e0103n1:151_17": "Udayabbayañāṇanti keci. Sappaccayanāmarūpadassananti apare. ‘‘Issarakuttādivasena",
  "anya-e0103n1:151_18": "loko samuppanno’’ti abhiniveso sammohābhiniveso. Ucchedasassatābhinivesoti keci.",
  "anya-e0103n1:151_19": "‘‘Ahosiṁ nu kho ahamatītamaddhāna’’ntiādinayappavattā (ma. ni. 1.18; saṁ. ni. 2.20;",
  "anya-e0103n1:151_20": "mahāni. 174) saṁsayāpatti sammohābhinivesoti apare. Saṅkhāresu tāṇaleṇabhāvagahaṇaṁ",
  "anya-e0103n1:151_21": "ālayābhiniveso. ‘‘Ālayaratā ālayasammuditā’’ti (dī. ni. 2.67; ma. ni. 1.281; 2.337;",
  "anya-e0103n1:151_22": "saṁ. ni. 1.172; mahāva. 7-8) vacanato ālayo taṇhā. Sā eva cakkhādīsu, rūpādīsu ca",
  "anya-e0103n1:151_23": "abhinivisanavasena pavattiyā ālayābhinivesoti apare. ‘‘Evaṁ ṭhitā te saṅkhārā paṭinissajjīyantī’’ti",
  "anya-e0103n1:151_24": "pavattaṁ ñāṇaṁ paṭisaṅkhānupassanā. Appaṭisaṅkhā paṭisaṅkhāya paṭipakkhabhūtā mohappadhānā",
  "anya-e0103n1:151_25": "akusaladhammā. Vaṭṭato vigatattā vivaṭṭaṁ nibbānaṁ, tattha ninnabhāvasaṅkhātena anupassanena",
  "anya-e0103n1:151_26": "pavatti vivaṭṭānupassanā, saṅkhārupekkhā ceva anulomañāṇañca. Saññogābhiniveso saṁyujjanavasena",
  "anya-e0103n1:151_27": "saṅkhāresu abhinivisanaṁ.",
  "anya-e0103n1:152_0": "Diṭṭhekaṭṭhānanti diṭṭhiyā sahajekaṭṭhānañca pahānekaṭṭhānañca. Oḷārikānanti uparimaggavajjhe",
  "anya-e0103n1:152_1": "kilese upādāya vuttaṁ. Aññathā dassanena pahātabbāpi dutiyamaggavajjhehi oḷārikā.",
  "anya-e0103n1:152_2": "Aṇusahagatānanti aṇubhūtānaṁ, idaṁ heṭṭhimamaggavajjhe upādāya vuttaṁ. Sabbakilesānanti",
  "anya-e0103n1:152_3": "avasiṭṭhasabbakilesānaṁ. Na hi paṭhamamaggādīhi pahīnā kilesā puna pahīyanti.",
  "anya-e0103n1:153_0": "‘‘Cittassaavippaṭisārāya saṁvattantī’’tiādīsu saṁvaro avippaṭisāratthāya. ‘‘Avippaṭisāratthāni",
  "anya-e0103n1:153_1": "kho, ānanda, kusalāni sīlānī’’ti (a. ni. 10.1) vacanato cetaso avippaṭisāratthāya",
  "anya-e0103n1:153_2": "bhavanti. Avippaṭisāro pāmojjatthāya. ‘‘Yoniso manasi karoto pāmojjaṁ jāyatī’’ti",
  "anya-e0103n1:153_3": "(dī. ni. 3.359) vacanato pāmojjāya saṁvattanti. Pāmojjaṁ pītiyā. ‘‘Pamuditassa pīti",
  "anya-e0103n1:153_4": "jāyatī’’ti (dī. ni. 1.466; 3.359; a. ni. 3.96; 6.10; 11.12) vacanato pītiyā saṁvattanti.",
  "anya-e0103n1:153_5": "Pīti passaddhatthāya. ‘‘Pītimanassa kāyo passambhatī’’ti (dī. ni. 1.466; 3.359; a.",
  "anya-e0103n1:153_6": "ni. 3.96; 6.10; 11.12) vacanato passaddhiyā saṁvattanti. Passaddhi sukhatthāya. ‘‘Passaddhakāyo",
  "anya-e0103n1:153_7": "sukhaṁ vedetī’’ti (dī. ni. 1.466; 3.359; a. ni. 3.96; 6.10; 11.12) vacanato somanassāya",
  "anya-e0103n1:153_8": "saṁvattantīti. ‘‘Sukhatthāya sukhaṁ vedetī’’ti cettha somanassaṁ ‘‘sukha’’nti vuttaṁ.",
  "anya-e0103n1:153_9": "Āsevanāyāti samādhissa āsevanāya. Nirāmise hi sukhe siddhe ‘‘sukhino cittaṁ samādhiyatī’’ti",
  "anya-e0103n1:153_10": "(dī. ni. 1.466; 3.359; a. ni. 3.96; 6.10; 11.12) vacanato samādhi siddhoyeva hoti,",
  "anya-e0103n1:153_11": "tasmā samādhissa āsevanāya paguṇabalavabhāvāya saṁvattantīti attho. Bhāvanāyāti tasseva",
  "anya-e0103n1:153_12": "samādhissa vaḍḍhiyā. Bahulīkammāyāti punappunaṁ kiriyāya. Alaṅkārāyāti tasseva samādhissa",
  "anya-e0103n1:153_13": "pasādhanabhūtasaddhindriyādinipphattiyā alaṅkārāya saṁvattanti. Parikkhārāyāti avippaṭisārādikassa",
  "anya-e0103n1:153_14": "samādhisambhārassa siddhiyā tasseva samādhissa parikkhārāya saṁvattanti. Sambhārattho",
  "anya-e0103n1:153_15": "hi idha parikkhāra-saddo. ‘‘Ye ca kho ime pabbajitena jīvitaparikkhārā samudānetabbā’’tiādīsu",
  "anya-e0103n1:153_16": "(ma. ni. 1.191) viya sambhāroti ca paccayo veditabbo. Kāmañcāyaṁ parikkhāra-saddo",
  "anya-e0103n1:153_17": "‘‘ratho sīlaparikkhāro’’tiādīsu (saṁ. ni. 5.4) alaṅkārattho. ‘‘Sattahi nagaraparikkhārehi",
  "anya-e0103n1:153_18": "suparikkhattaṁ hotī’’tiādīsu (a. ni. 7.67) parivārattho vutto. Idha pana alaṅkāraparivārānaṁ",
  "anya-e0103n1:153_19": "visuṁ gahitattā ‘‘sambhārattho’’ti vuttaṁ . Parivārāyāti mūlakāraṇabhāveneva samādhissa",
  "anya-e0103n1:153_20": "parivārabhūtasativīriyādidhammavisesasādhanena parivārasampattiyā saṁvattanti. Pāripūriyāti",
  "anya-e0103n1:153_21": "vasībhāvasampāpanena, vipassanāya padaṭṭhānabhāvāpādanena ca paripuṇṇabhāvasādhanato",
  "anya-e0103n1:153_22": "samādhissa pāripūriyā saṁvattanti.",
  "anya-e0103n1:154_0": "Evaṁ suparisuddhasīlamūlakaṁ sabbākāraparipūraṁ samādhiṁ dassetvā idāni ‘‘samāhito",
  "anya-e0103n1:154_1": "pajānāti passati, yathābhūtaṁ jānaṁ passaṁ nibbindati, nibbindaṁ virajjati , virāgā",
  "anya-e0103n1:154_2": "vimuccatī’’ti (a. ni. 10.2; sa. ni. 3.14) vacanato sīlamūlakāni samādhipadaṭṭhānāni",
  "anya-e0103n1:154_3": "payojanāni dassetuṁ ‘‘ekantanibbidāyā’’tiādi vuttaṁ. Nibbidāya hi dassitāya tassā",
  "anya-e0103n1:154_4": "padaṭṭhānabhūtaṁ yathābhūtañāṇadassanaṁ dassitameva hoti, tasmiṁ asati nibbidāya",
  "anya-e0103n1:154_5": "asijjhanato. Nibbidādayo atthato vibhattā eva. Yathābhūtañāṇadassananti panettha",
  "anya-e0103n1:154_6": "sappaccayanāmarūpadassanaṁ adhippetaṁ. Evamettha amatamahānibbānapariyosānaṁ sīlassa",
  "anya-e0103n1:154_7": "payojanaṁ dassitanti veditabbaṁ.",
  "anya-e0103n1:155_0": "Idāni pahānādīsu sīlatthaṁ dassetuṁ ‘‘ettha cā’’tiādi āraddhaṁ. Tattha pajahanaṁ",
  "anya-e0103n1:155_1": "anuppādanirodho pahānanti tassa bhāvasādhanataṁ sandhāya ‘‘pahānanti koci dhammo",
  "anya-e0103n1:155_2": "nāma natthī’’ti vuttaṁ. Yathā panassa dhammabhāvo sambhavati, tathā heṭṭhā saṁvaṇṇitameva.",
  "anya-e0103n1:155_3": "Evaṁ hissa sīlabhāvo suṭṭhu yujjati. Taṁ taṁ pahānanti ‘‘pāṇātipātassa pahānaṁ, adinnādānassa",
  "anya-e0103n1:155_4": "pahāna’’nti evaṁ vuttaṁ taṁ taṁ pahānaṁ. Tassa tassa kusaladhammassāti pāṇātipātassa",
  "anya-e0103n1:155_5": "pahānaṁ mettādikusaladhammassa, adinnādānassa pahānaṁ cāgādikusaladhammassāti evaṁ",
  "anya-e0103n1:155_6": "tassa tassa kusaladhammassa. Patiṭṭhānaṭṭhenāti patiṭṭhānabhāvena. Pahānaṁ hi tasmiṁ",
  "anya-e0103n1:155_7": "sati hoti, asati na hoti, tassa ‘‘patiṭṭhāna’’nti vattabbataṁ labhatīti katvā yasmiṁ",
  "anya-e0103n1:155_8": "santāne pāṇātipātādayo tassa pakampahetavoti tappahānaṁ vikampābhāvakaraṇena ca samādhānaṁ",
  "anya-e0103n1:155_9": "vuttaṁ. Evaṁ sesapahānesupi vattabbaṁ. Samādhānaṁ saṇṭhapanaṁ, saṁyamanaṁ vā. Itare",
  "anya-e0103n1:155_10": "cattāroti veramaṇiādayo cattāro dhammā na pahānaṁ viya vohāramattanti adhippāyo.",
  "anya-e0103n1:155_11": "Tato tatoti tamhā tamhā pāṇātipātādito. Tassa tassāti pāṇātipātādikassa saṁvaraṇavasena,",
  "anya-e0103n1:155_12": "tassa tassa vā saṁvarassa vasena. Tadubhayasampayuttacetanāvasenāti veramaṇīhi, saṁvaradhammehi",
  "anya-e0103n1:155_13": "ca sampayuttāya cetanāya vasena. Taṁ taṁ avītikkamantassāti taṁ taṁ pāṇātipātādiṁ",
  "anya-e0103n1:155_14": "avītikkamantassa puggalassa, dhammasamūhassa vā vasena cetaso pavattisabbhāvaṁ sandhāya",
  "anya-e0103n1:155_15": "vuttā. Tasmā ekakkhaṇepi labbhantīti adhippāyo.",
  "anya-e0103n1:156": "Sīlasaṁkilesavodānavaṇṇanā",
  "anya-e0103n1:157_0": "21. Saṁkilissati tenāti saṁkileso. Ko pana soti āha ‘‘khaṇḍādibhāvo sīlassa saṁkileso’’ti.",
  "anya-e0103n1:157_1": "Vodāyati visujjhati etenāti vodānaṁ, akhaṇḍādibhāvo. Lābhayasādīti ādi-saddena ñātiaṅgajīvitādīnaṁ",
  "anya-e0103n1:157_2": "saṅgaho. Sattasu āpattikkhandhesu ādimhi vā ante vā vemajjheti ca idaṁ tesaṁ uddesādipāḷivasena",
  "anya-e0103n1:157_3": "vuttaṁ. Na hi añño koci āpattikkhandhānaṁ anukkamo atthi. Khaṇḍanti khaṇḍavantaṁ,",
  "anya-e0103n1:157_4": "khaṇḍitaṁ vā. Chiddanti etthāpi eseva nayo. Pariyante chinnasāṭako viyāti vatthante,",
  "anya-e0103n1:157_5": "dasante vā chinnavatthaṁ viya.",
  "anya-e0103n1:158_0": "Evanti idāni vuccamānākārena. Methunasaṁyogavasenāti rāgapariyuṭṭhānena sadisabhāvāpattiyā",
  "anya-e0103n1:158_1": "mithunānaṁ idanti methunaṁ, nibandhanaṁ. Methunavasena samāyogo methunasaṁyogo. Idha",
  "anya-e0103n1:158_2": "pana methunasaṁyogo viyāti methunasaṁyogo, tassa vasena. Idhāti imasmiṁ loke. Ekaccoti",
  "anya-e0103n1:158_3": "eko. Samaṇo vā brāhmaṇo vāti pabbajjāmattena samaṇo vā jātimattena brāhmaṇo vā. Dvayaṁdvayasamāpattinti",
  "anya-e0103n1:158_4": "dvīhi dvīhi samāpajjitabbaṁ, methunanti attho. Na heva kho samāpajjatīti sambandho.",
  "anya-e0103n1:158_5": "Ucchādanaṁ ubbattanaṁ. Sambāhanaṁ parimaddanaṁ. Sādiyatīti adhivāseti. Tadassādetīti",
  "anya-e0103n1:158_6": "taṁ ucchādanādiṁ abhiramati. Nikāmetīti icchati. Vittinti tuṭṭhiṁ. Idampi khoti ettha",
  "anya-e0103n1:158_7": "idanti yathāvuttaṁ sādiyanādiṁ khaṇḍabhāvādivasena ekaṁ katvā vuttaṁ. Pi-saddo vakkhamānaṁ",
  "anya-e0103n1:158_8": "upādāya samuccayattho. Kho-saddo avadhāraṇattho. Idaṁ vuttaṁ hoti – yadetaṁ brahmacārīpaṭiññassa",
  "anya-e0103n1:158_9": "asatipi dvayaṁdvayasamāpattiyaṁ mātugāmassa ucchādananhāpanasambāhanasādiyanādi,",
  "anya-e0103n1:158_10": "idampi ekaṁsena tassa brahmacariyassa khaṇḍādibhāvāpādanato khaṇḍampi chiddampi sabalampi",
  "anya-e0103n1:158_11": "kammāsampīti. Evaṁ pana khaṇḍādibhāvāpattiyā so aparisuddhaṁ brahmacariyaṁ carati,",
  "anya-e0103n1:158_12": "na parisuddhaṁ, saṁyutto methunasaṁyogena, na visaṁyutto. Tato cassa na jātiādīhi",
  "anya-e0103n1:158_13": "parimuttīti dassento ‘‘ayaṁ vuccatī’’tiādimāha.",
  "anya-e0103n1:159_0": "Sañjagghatīti kilesavasena mahāhasitaṁ hasati. Saṁkīḷatīti kāyasaṁsaggavasena kīḷati.",
  "anya-e0103n1:159_1": "Saṁkelāyatīti sabbaso mātugāmaṁ kelāyanto viharati. Cakkhunāti attano cakkhunā. Cakkhunti",
  "anya-e0103n1:159_2": "mātugāmassa cakkhuṁ. Upanijjhāyatīti upecca nijjhāyati oloketi. Tirokuṭṭāti kuṭṭassa",
  "anya-e0103n1:159_3": "parato. Tathā tiropākārā. Mattikāmayā bhitti kuṭṭaṁ, iṭṭhakāmayā pākāroti vadanti.",
  "anya-e0103n1:159_4": "Yā kāci vā bhitti porisato diyaḍḍharatanuccappamāṇā kuṭṭaṁ, kuṭṭato adhiko pākāro.",
  "anya-e0103n1:160_0": "Assāti brahmacārīpaṭiññassa. Pubbeti vatasamādānato pubbe. Kāmaguṇehīti kāmakoṭṭhāsehi.",
  "anya-e0103n1:160_1": "Samappitanti suṭṭhu appitaṁ sahitaṁ. Samaṅgībhūtanti samannāgataṁ. Paricārayamānanti",
  "anya-e0103n1:160_2": "kīḷantaṁ, upaṭṭhahiyamānaṁ vā. Paṇidhāyāti patthetvā. Sīlenātiādīsu yamaniyamādisamādānavasena",
  "anya-e0103n1:160_3": "sīlaṁ. Avītikkamavasena vataṁ. Ubhayampi sīlaṁ. Dukkaracariyavasena pavattitaṁ vataṁ.",
  "anya-e0103n1:160_4": "Taṁtaṁakiccasammatato vā nivattilakkhaṇaṁ sīlaṁ. Taṁtaṁsamādānavato vesabhojanakiccakaraṇādivisesapaṭipatti",
  "anya-e0103n1:160_5": "vataṁ. Sabbathāpi dukkaracariyā tapo. Methunavirati brahmacariyaṁ.",
  "anya-e0103n1:161_0": "Sabbasoti anavasesato, sabbesaṁ vā. Abhedenāti avītikkamena. Aparāya ca pāpadhammānaṁ",
  "anya-e0103n1:161_1": "anuppattiyā, guṇānaṁ uppattiyā saṅgahitoti yojanā. Tattha kujjhanalakkhaṇo kodho.",
  "anya-e0103n1:161_2": "Upanandhanalakkhaṇo upanāho. Paresaṁ guṇamakkhanalakkhaṇo makkho. Yugaggāhalakkhaṇo",
  "anya-e0103n1:161_3": "paḷāso. Parasampattiusūyanalakkhaṇā issā. Attasampattinigūhanalakkhaṇaṁ macchariyaṁ.",
  "anya-e0103n1:161_4": "Santadosapaṭicchādanalakkhaṇā māyā. Asantaguṇasambhāvanalakkhaṇaṁ sāṭheyyaṁ. Cittassa",
  "anya-e0103n1:161_5": "thaddhabhāvalakkhaṇo thambho. Karaṇuttariyalakkhaṇo sārambho. Unnatilakkhaṇo māno.",
  "anya-e0103n1:161_6": "Abbhunnatilakkhaṇo atimāno. Majjanalakkhaṇo mado. Cittavosaggalakkhaṇo pamādo. Ādi-saddena",
  "anya-e0103n1:161_7": "lobhamohaviparītamanasikārādīnaṁ saṅgaho.",
  "anya-e0103n1:162_0": "Idāni ‘‘akhaṇḍādibhāvo panā’’tiādinā vuttamevatthaṁ pākaṭataraṁ kātuṁ ‘‘yāni hī’’tiādimāha.",
  "anya-e0103n1:162_1": "Tattha anupahatānīti anupaddutāni. Vivaṭṭūpanissayatāya taṇhādāsabyato mocanena bhujissabhāvakaraṇaṁ.",
  "anya-e0103n1:162_2": "Aviññūnaṁ appamāṇattā vuttaṁ ‘‘viññūhi pasatthattā’’ti. Samādhisaṁvattanaṁ vā etesaṁ",
  "anya-e0103n1:162_3": "payojanaṁ, samādhisaṁvattane vā niyuttānīti samādhisaṁvattanikāni. Niddānena sassasampatti",
  "anya-e0103n1:162_4": "viya paṭipakkhavigamena sīlasampadā, sā ca tattha sati dosadassaneti āha ‘‘sīlavipattiyā",
  "anya-e0103n1:162_5": "ca ādīnavadassanenā’’ti. Nisammakārīnaṁ payojanagarukatāya diṭṭhaguṇeyeva sammāpaṭipattīti",
  "anya-e0103n1:162_6": "vuttaṁ ‘‘sīlasampattiyā ca ānisaṁsadassanenā’’ti.",
  "anya-e0103n1:163_0": "Tattha sīlavipattiyā ādīnavo sīlasampadāya heṭṭhā dassitaānisaṁsapaṭipakkhato veditabbo,",
  "anya-e0103n1:163_1": "taṁ suviññeyyanti avitthāretvā pakārantarehi dassetuṁ ‘‘apicā’’ti āraddhaṁ. Tattha",
  "anya-e0103n1:163_2": "yathā sīlasampadā sattānaṁ manuññabhāvakāraṇaṁ, evaṁ sīlavipatti amanuññabhāvakāraṇanti",
  "anya-e0103n1:163_3": "āha ‘‘dussīlo…pe… devamanussāna’’nti. Ananusāsanīyo jigucchitabbato. Dukkhitoti sañjātadukkho.",
  "anya-e0103n1:163_4": "Vippaṭisārīti ‘‘akataṁ vata me kalyāṇa’’ntiādinā paccānutāpī. Dubbaṇṇoti guṇavaṇṇena,",
  "anya-e0103n1:163_5": "kāyavaṇṇena ca virahito. Assāti dussīlassa. Samphassitānaṁ dukkho dukkhāvaho samphasso",
  "anya-e0103n1:163_6": "etassāti dukkhasamphasso. Guṇānubhāvābhāvato appaṁ agghatīti appaggho. Anekavassagaṇikagūthakūpo",
  "anya-e0103n1:163_7": "viyāti anekavassasamūhe sañcitukkārāvāṭo viya. Dubbisodhano sodhetuṁ asakkuṇeyyo.",
  "anya-e0103n1:163_8": "Chavālātaṁ chavaḍāhe santajjanummukkaṁ. Ubhato paribāhiroti sāmaññato, gihibhogato",
  "anya-e0103n1:163_9": "ca parihīno. Sabbesaṁ verī, sabbe vā verī etassāti sabbaverī, so eva sabbaveriko,",
  "anya-e0103n1:163_10": "puriso. Saṁvāsaṁ nārahatīti asaṁvāsāraho. Saddhammeti paṭipattisaddhamme, paṭivedhasaddhamme ca.",
  "anya-e0103n1:164_0": "‘‘Aggikkhandhapariyāye vuttadukkhabhāgitāyā’’ti saṅkhepena vuttamatthaṁ vitthārato",
  "anya-e0103n1:164_1": "dassetuṁ ‘‘dussīlānañhī’’tiādi āraddhaṁ. Pañcakāmaguṇaparibhogasukhe, parehi kayiramānavandanamānanādisukhe",
  "anya-e0103n1:164_2": "ca assādena gadhitacittā pañcakāma…pe… gadhitacittā, tesaṁ. Te yathāvuttasukhassādā",
  "anya-e0103n1:164_3": "paccayā etassāti tappaccayaṁ. Dukkhanti sambandho.",
  "anya-e0103n1:165_0": "Passatha noti passatha nu, api passatha. Mahantanti vipulaṁ. Aggikkhandhanti aggisamūhaṁ.",
  "anya-e0103n1:165_1": "Ādittanti padittaṁ. Sampajjalitanti samantato pajjalitaṁ acchivipphuliṅgāni muccantaṁ.",
  "anya-e0103n1:165_2": "Sajotibhūtanti sapabhaṁ samantato uṭṭhitāhi jālāhi ekappabhāsamudayabhūtaṁ. Taṁ kiṁ",
  "anya-e0103n1:165_3": "maññathāti taṁ idāni mayā vuccamānamatthaṁ kiṁ maññathāti anumatigahaṇatthaṁ pucchati.",
  "anya-e0103n1:165_4": "Āliṅgetvāti upagūhitvā. Upanisīdeyyāti teneva āliṅganena upecca nisīdeyya. Yadatthamettha",
  "anya-e0103n1:165_5": "satthā aggikkhandhāliṅganaṁ, kaññāliṅganañca ānesi, tamatthaṁ vibhāvetuṁ ‘‘ārocayāmī’’tiādimāha",
  "anya-e0103n1:165_6": ". Tattha ārocayāmīti āmantemi. Voti tumhe. Paṭivedayāmīti pabodhemi. Dussīlassāti",
  "anya-e0103n1:165_7": "nissīlassa sīlavirahitassa. Pāpadhammassāti dussīlattā eva hīnajjhāsayatāya lāmakasabhāvassa.",
  "anya-e0103n1:165_8": "Asucisaṅkassarasamācārassāti aparisuddhakāyasamācārāditāya asucissa hutvā saṅkāya",
  "anya-e0103n1:165_9": "saritabbasamācārassa. Dussīlo hi kiñcideva asāruppaṁ disvā ‘‘idaṁ asukena kataṁ bhavissatī’’ti",
  "anya-e0103n1:165_10": "paresaṁ āsaṅkanīyova hoti, kenacideva vā karaṇīyena mantayante bhikkhū disvā ‘‘kacci",
  "anya-e0103n1:165_11": "nu kho ime mayā kataṁ kammaṁ jānitvā mantentī’’ti attanoyeva saṅkāya saritabbasamācāroti.",
  "anya-e0103n1:165_12": "Paṭicchannakammantassāti lajjitabbatāya paṭicchādetabbakammantassa. Assamaṇassāti",
  "anya-e0103n1:165_13": "na samaṇassa. Salākaggahaṇādīsu ‘‘ahampi samaṇo’’ti micchāpaṭiññāya samaṇapaṭiññassa.",
  "anya-e0103n1:165_14": "Aseṭṭhacāritāya abrahmacārissa. Uposathādīsu ‘‘ahampi brahmacārī’’ti micchāpaṭiññāya",
  "anya-e0103n1:165_15": "brahmacāripaṭiññassa. Pūtinā kammena sīlavipattiyā anto anupaviṭṭhattā antopūtikassa.",
  "anya-e0103n1:165_16": "Chahi dvārehi rāgādikilesānuvassanena tintattā avassutassa. Sañjātarāgādikacavarattā,",
  "anya-e0103n1:165_17": "sīlavantehi chaḍḍetabbattā ca kasambujātassa. Aggikkhandhūpamāya hīnūpamabhūtāyāti",
  "anya-e0103n1:165_18": "attho. Tenāha bhagavā – ‘‘etadeva tassa vara’’nti. Bhagavā dukkhaṁ dassetvā dukkhaṁ",
  "anya-e0103n1:165_19": "dassetīti sambandho.",
  "anya-e0103n1:166_0": "Vāḷarajjuyāti vāḷehi katarajjuyā. Sā hi kharatarā hoti. Ghaṁseyyāti padhaṁsanavasena",
  "anya-e0103n1:166_1": "ghaṁseyya. Teladhotāyāti telena nisitāya. Paccorasminti patiurasmiṁ urābhimukhaṁ,",
  "anya-e0103n1:166_2": "uramajjheti adhippāyo. Ayosaṅkunāti saṇḍāsena. Pheṇuddehakanti pheṇaṁ uddehetvā,",
  "anya-e0103n1:166_3": "anekavāraṁ pheṇaṁ uṭṭhapetvāti attho.",
  "anya-e0103n1:167_0": "Aggikkhandhāliṅganadukkhatopi adhimattadukkhatāya kaṭukabhūtaṁ dukkhaṁ phalaṁ etassāti",
  "anya-e0103n1:167_1": "aggikkhandhāliṅganadukkhādhikadukkhakaṭukaphalaṁ. Kāmasukhaṁ avijahato bhinnasīlassa",
  "anya-e0103n1:167_2": "dussīlassa kuto tassa sukhaṁ natthevāti adhippāyo. Sādaneti sādiyane. Yanti añjalikammasādanaṁ.",
  "anya-e0103n1:167_3": "Asīlinoti dussīlassa. Upahatanti sīlabyasanena upaddutaṁ. Khatanti kusalamūlānaṁ",
  "anya-e0103n1:167_4": "khaṇanena khataṁ, khaṇitaṁ vā guṇaṁ sarīreti adhippāyo. Sabbabhayehīti attānuvādādisabbabhayehi.",
  "anya-e0103n1:167_5": "Upacārajjhānaṁ upādāya sabbehi adhigamasukhehi.",
  "anya-e0103n1:168_0": "Vuttappakāraviparītatoti sīlavipattiyaṁ vuttākārapaṭipakkhato ‘‘manāpo hoti devamanussāna’’ntiādinā.",
  "anya-e0103n1:168_1": "Kāyagandhopi pāmojjaṁ, sīlavantassa bhikkhuno. Karoti api devānanti ettha ‘‘gandho",
  "anya-e0103n1:168_2": "isīnaṁ ciradikkhitāna’’ntiādikā (jā. 2.17.55) gāthā vitthāretabbā. Avighātīti appaṭighātī.",
  "anya-e0103n1:168_3": "Vadhabandhādiparikilesā diṭṭhadhammikā āsavā upaddavā. Samparāyikadukkhānaṁ mūlaṁ",
  "anya-e0103n1:168_4": "nāma dussīlyaṁ. Antamatikkantaṁ accantaṁ, accantaṁ santā accantasantā kilesapariḷāhasaṅkhātadarathānaṁ",
  "anya-e0103n1:168_5": "abhāvena sabbadā santā. Ubbijjitvāti ñāṇutrāsena uttasitvā. Vodāpetabbanti visodhetabbaṁ.",
  "anya-e0103n1:169": "Sīlaniddesavaṇṇanā niṭṭhitā.",
  "anya-e0103n1:170": "Iti paṭhamaparicchedavaṇṇanā."
}