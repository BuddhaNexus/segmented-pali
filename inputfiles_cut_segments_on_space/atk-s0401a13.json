{
  "atk-s0401a13:0": "14. Etadaggavaggo",
  "atk-s0401a13:1": "(14) 1. Paṭhamaetadaggavaggo",
  "atk-s0401a13:2": "Etadaggapadavaṇṇanā",
  "atk-s0401a13:3_0": "188. Etadaggesu paṭhamavaggassa paṭhame etadagganti etaṁ aggaṁ. Ettha ca ayaṁ aggasaddo",
  "atk-s0401a13:3_1": "ādikoṭikoṭṭhāsaseṭṭhesu dissati. ‘‘Ajjatagge, samma dovārika, āvarāmi dvāraṁ nigaṇṭhānaṁ",
  "atk-s0401a13:3_2": "nigaṇṭhīna’’ntiādīsu (ma. ni. 2.70) hi ādimhi dissati. ‘‘Teneva aṅgulaggena taṁ aṅgulaggaṁ",
  "atk-s0401a13:3_3": "parāmaseyya (kathā. 441), ucchaggaṁ veḷagga’’ntiādīsu koṭiyaṁ. ‘‘Ambilaggaṁ vā madhuraggaṁ",
  "atk-s0401a13:3_4": "vā tittakaggaṁ vā (saṁ. ni. 5.374), anujānāmi, bhikkhave, vihāraggena vā pariveṇaggena",
  "atk-s0401a13:3_5": "vā bhājetu’’ntiādīsu (cūḷava. 318) koṭṭhāse. ‘‘Yāvatā, bhikkhave, sattā apadā vā…pe…",
  "atk-s0401a13:3_6": "tathāgato tesaṁ aggamakkhāyatī’’tiādīsu (a. ni. 4.34; itivu. 90) seṭṭhe. Svāyamidha",
  "atk-s0401a13:3_7": "koṭiyampi vaṭṭati seṭṭhepi. Te hi therā attano attano ṭhāne koṭibhūtātipi aggā, seṭṭhabhūtātipi.",
  "atk-s0401a13:3_8": "Tasmā etadagganti esā koṭi eso seṭṭhoti ayamettha attho. Eseva nayo sabbasuttesu.",
  "atk-s0401a13:4_0": "Ayañca etadaggasannikkhepo nāma catūhi kāraṇehi labbhati aṭṭhuppattito āgamanato",
  "atk-s0401a13:4_1": "ciṇṇavasito guṇātirekatoti. Tattha koci thero ekena kāraṇena etadaggaṭṭhānaṁ labhati,",
  "atk-s0401a13:4_2": "koci dvīhi, koci tīhi, koci sabbeheva catūhipi āyasmā sāriputtatthero viya. So hi",
  "atk-s0401a13:4_3": "aṭṭhuppattitopi mahāpaññatāya etadaggaṭṭhānaṁ labhi āgamanādīhipi. Kathaṁ? Ekasmiṁ",
  "atk-s0401a13:4_4": "hi samaye satthā jetavanamahāvihāre viharanto kaṇḍambarukkhamūle titthiyamaddanaṁ",
  "atk-s0401a13:4_5": "yamakapāṭihāriyaṁ dassetvā ‘‘kahaṁ nu kho purimabuddhā yamakapāṭihāriyaṁ katvā vassaṁ",
  "atk-s0401a13:4_6": "upagacchantī’’ti āvajjento ‘‘tāvatiṁsabhavane’’ti ñatvā dve padantarāni dassetvā",
  "atk-s0401a13:4_7": "tatiyena padena tāvatiṁsabhavane paccuṭṭhāsi. Sakko devarājā bhagavantaṁ disvā paṇḍukambalasilāto",
  "atk-s0401a13:4_8": "uṭṭhāya saddhiṁ devagaṇena paccuggamanaṁ agamāsi. Devā cintayiṁsu – ‘‘sakko devarājā",
  "atk-s0401a13:4_9": "devagaṇaparivuto saṭṭhiyojanāyāmāya paṇḍukambalasilāya nisīditvā sampattiṁ anubhavati,",
  "atk-s0401a13:4_10": "buddhānaṁ nāma nisinnakālato paṭṭhāya na sakkā aññena ettha hatthampi ṭhapetu’’nti.",
  "atk-s0401a13:4_11": "Satthāpi tattha nisinno tesaṁ cittācāraṁ ñatvā mahāpaṁsukūliko viya muṇḍapīṭhakaṁ",
  "atk-s0401a13:4_12": "sabbameva paṇḍukambalasilaṁ avattharitvā nisīdi. Evaṁ nisīdanto pana attano vā sarīraṁ",
  "atk-s0401a13:4_13": "mahantaṁ katvā māpesi, paṇḍukambalasilaṁ vā khuddakaṁ akāsīti na sallakkhetabbaṁ.",
  "atk-s0401a13:4_14": "Acinteyyo hi buddhavisayo. Evaṁ nisinno pana mātaraṁ kāyasakkhiṁ katvā dasasahassacakkavāḷadevatānaṁ",
  "atk-s0401a13:4_15": "‘‘kusalā dhammā akusalā dhammā abyākatā dhammā’’ti abhidhammapiṭakaṁ desesi.",
  "atk-s0401a13:5_0": "Pāṭihāriyaṭṭhānepi sabbāpi dvādasayojanikā parisā anuruddhattheraṁ upasaṅkamitvā",
  "atk-s0401a13:5_1": "‘‘kahaṁ, bhante, dasabalo gato’’ti pucchi. Tāvatiṁsabhavane paṇḍukambalasilāyaṁ vassaṁ",
  "atk-s0401a13:5_2": "upagantvā abhidhammakathaṁ desetuṁ gatoti. Bhante, na mayaṁ satthāraṁ adisvā gamissāma.",
  "atk-s0401a13:5_3": "Kadā satthā āgamissatīti satthu āgamanakālaṁ jānāthāti? Mahāmoggallānattherassa bhāraṁ",
  "atk-s0401a13:5_4": "karotha, so buddhānaṁ santikaṁ gantvā sāsanaṁ āharissatīti. Kiṁ pana therassa tattha",
  "atk-s0401a13:5_5": "gantuṁ balaṁ natthīti? Atthi, visesavantānaṁ pana visesaṁ passantūti evamāha. Mahājano",
  "atk-s0401a13:5_6": "mahāmoggallānattheraṁ upasaṅkamitvā satthu sāsanaṁ gahetvā āgamanatthāya yāci. Thero",
  "atk-s0401a13:5_7": "passanteyeva mahājane pathaviyaṁ nimujjitvā antosinerunā gantvā satthāraṁ vanditvā",
  "atk-s0401a13:5_8": "āha – ‘‘bhante, mahājano tumhākaṁ dassanakāmo, āgamanadivasaṁ vo jānituṁ icchatī’’ti.",
  "atk-s0401a13:5_9": "Tena hi ‘‘ito temāsaccayena saṅkassanagaradvāre passathā’’tissa vadehīti. Thero bhagavato",
  "atk-s0401a13:5_10": "sāsanaṁ āharitvā mahājanassa kathesi. Mahājano tattheva temāsaṁ khandhāvāraṁ bandhitvā",
  "atk-s0401a13:5_11": "vasi. Cūḷaanāthapiṇḍiko dvādasayojanāya parisāya temāsaṁ yāgubhattaṁ ādāsi.",
  "atk-s0401a13:6_0": "Satthāpi sattappakaraṇāni desetvā manussalokaṁ āgamanatthāya ākappaṁ dassesi. Sakko",
  "atk-s0401a13:6_1": "devarājā vissakammaṁ āmantetvā tathāgatassa otaraṇatthāya sopānaṁ māpetuṁ āṇāpesi.",
  "atk-s0401a13:6_2": "So ekato sovaṇṇamayaṁ ekato rajatamayaṁ sopānaṁ māpetvā majjhe maṇimayaṁ māpesi.",
  "atk-s0401a13:6_3": "Satthā maṇimaye sopāne ṭhatvā ‘‘mahājano maṁ passatū’’ti adhiṭṭhāsi. Attano ānubhāveneva",
  "atk-s0401a13:6_4": "‘‘mahājano avīcimahānirayaṁ passatū’’tipi adhiṭṭhāsi. Nirayadassanena cassa uppannasaṁvegataṁ",
  "atk-s0401a13:6_5": "ñatvā devalokaṁ dassesi. Athassa otarantassa mahābrahmā chattaṁ dhāresi, sakko devarājā",
  "atk-s0401a13:6_6": "pattaṁ gaṇhi, suyāmo devarājā dibbaṁ vāḷabījaniṁ bīji, pañcasikho gandhabbadevaputto",
  "atk-s0401a13:6_7": "beluvapaṇḍuvīṇaṁ samapaññāsāya mucchanāhi mucchitvā vādento purato otari. Buddhānaṁ",
  "atk-s0401a13:6_8": "pathaviyaṁ patiṭṭhitakāle ‘‘ahaṁ paṭhamaṁ vandissāmi, ahaṁ paṭhamaṁ vandissāmī’’ti",
  "atk-s0401a13:6_9": "mahājano aṭṭhāsi. Saha mahāpathavīakkamanena pana bhagavato neva mahājano na asītimahāsāvakā",
  "atk-s0401a13:6_10": "paṭhamakavandanaṁ sampāpuṇiṁsu, dhammasenāpati sāriputtattheroyeva pana sampāpuṇi.",
  "atk-s0401a13:7_0": "Atha satthā dvādasayojanāya parisāya antare ‘‘therassa paññānubhāvaṁ jānantū’’ti",
  "atk-s0401a13:7_1": "puthujjanapañcakaṁ pañhaṁ ārabhi. Paṭhamaṁ lokiyamahājano sallakkhessatīti puthujjanapañhaṁ",
  "atk-s0401a13:7_2": "pucchi. Ye ye sallakkhiṁsu, te te kathayiṁsu. Dutiyaṁ puthujjanavisayaṁ atikkamitvā",
  "atk-s0401a13:7_3": "sotāpattimagge pañhaṁ pucchi. Puthujjanā tuṇhī ahesuṁ, sotāpannāva kathayiṁsu. Tato",
  "atk-s0401a13:7_4": "sotāpannānaṁ visayaṁ atikkamitvā sakadāgāmimagge pañhaṁ pucchi. Sotāpannā tuṇhī ahesuṁ,",
  "atk-s0401a13:7_5": "sakadāgāminova kathayiṁsu. Tesampi visayaṁ atikkamitvā anāgāmimagge pañhaṁ pucchi.",
  "atk-s0401a13:7_6": "Sakadāgāmino tuṇhī ahesuṁ, anāgāminova kathayiṁsu. Tesampi visayaṁ atikkamitvā arahattamagge",
  "atk-s0401a13:7_7": "pañhaṁ pucchi. Anāgāmino tuṇhī ahesuṁ, arahantāva kathayiṁsu. Tato heṭṭhimakoṭito",
  "atk-s0401a13:7_8": "paṭṭhāya abhiññāte abhiññāte sāvake pucchi, te attano attano paṭisambhidāvisaye ṭhatvā",
  "atk-s0401a13:7_9": "kathayiṁsu. Atha mahāmoggallānaṁ pucchi , sesasāvakā tuṇhī ahesuṁ, therova kathesi.",
  "atk-s0401a13:7_10": "Tassāpi visayaṁ atikkamitvā sāriputtattherassa visaye pañhaṁ pucchi. Mahāmoggallāno",
  "atk-s0401a13:7_11": "tuṇhī ahosi, sāriputtattherova kathesi. Therassāpi visayaṁ atikkamitvā buddhavisaye",
  "atk-s0401a13:7_12": "pañhaṁ pucchi. Dhammasenāpati āvajjentopi passituṁ na sakkoti, puratthimapacchimuttaradakkhiṇā",
  "atk-s0401a13:7_13": "catasso disā catasso anudisāti ito cito ca olokento pañhuppattiṭṭhānaṁ sallakkhetuṁ nāsakkhi.",
  "atk-s0401a13:8_0": "Satthā therassa kilamanabhāvaṁ jānitvā ‘‘sāriputto kilamati, nayamukhamassa dassessāmī’’ti",
  "atk-s0401a13:8_1": "‘‘āgamehi tvaṁ, sāriputtā’’ti vatvā ‘‘nāyaṁ tuyhaṁ visayo pañho, buddhānaṁ esa visayo",
  "atk-s0401a13:8_2": "sabbaññūnaṁ yasassīna’’nti buddhavisayabhāvaṁ ācikkhitvā ‘‘bhūtamidanti, sāriputta,",
  "atk-s0401a13:8_3": "samanupassasī’’ti āha. Thero ‘‘catumahābhūtikakāyapariggahaṁ me bhagavā ācikkhatī’’ti",
  "atk-s0401a13:8_4": "ñatvā ‘‘aññātaṁ bhagavā, aññātaṁ sugatā’’ti āha. Etasmiṁ ṭhāne ayaṁ kathā udapādi",
  "atk-s0401a13:8_5": "– mahāpañño vata, bho, sāriputtatthero, yatra hi nāma sabbehi anaññātaṁ pañhaṁ kathesi,",
  "atk-s0401a13:8_6": "buddhehi ca dinnanaye ṭhatvā buddhavisaye pañhaṁ kathesi, iti therassa paññānubhāvo",
  "atk-s0401a13:8_7": "yattakaṁ ṭhānaṁ buddhānaṁ kittisaddena otthaṭaṁ, sabbaṁ ajjhottharitvā gatoti evaṁ",
  "atk-s0401a13:8_8": "tāva thero aṭṭhuppattito mahāpaññatāya etadaggaṭṭhānaṁ labhi.",
  "atk-s0401a13:9": "Kathaṁ āgamanato? Imissāyeva hi aṭṭhuppattiyā satthā āha – sāriputto na idāneva paññavā, atīte pañca jātisatāni isipabbajjaṁ pabbajitvāpi mahāpaññova ahosi –",
  "atk-s0401a13:10": "‘‘Yo pabbajī jātisatāni pañca,",
  "atk-s0401a13:11": "Pahāya kāmāni manoramāni;",
  "atk-s0401a13:12": "Taṁ vītarāgaṁ susamāhitindriyaṁ,",
  "atk-s0401a13:13": "Parinibbutaṁ vandatha sāriputta’’nti.",
  "atk-s0401a13:14_0": "Evaṁ pabbajjaṁ upabrūhayamāno ekasmiṁ samaye bārāṇasiyaṁ brāhmaṇakule nibbatto. Tayo",
  "atk-s0401a13:14_1": "vede uggaṇhitvā tattha sāraṁ apassanto ‘‘pabbajitvā ekaṁ mokkhadhammaṁ gavesituṁ",
  "atk-s0401a13:14_2": "vaṭṭatī’’ti cittaṁ uppādesi. Tasmiṁ kāle bodhisattopi kāsiraṭṭhe udiccabrāhmaṇamahāsālakule",
  "atk-s0401a13:14_3": "nibbatto vuddhimanvāya uggahitasippo kāmesu ādīnavaṁ nekkhamme ca ānisaṁsaṁ disvā",
  "atk-s0401a13:14_4": "gharāvāsaṁ pahāya himavantaṁ pavisitvā kasiṇaparikammaṁ katvā pañca abhiññā aṭṭha",
  "atk-s0401a13:14_5": "samāpattiyo nibbattetvā vanamūlaphalāhāro himavantappadese vasati. Sopi māṇavo nikkhamitvā",
  "atk-s0401a13:14_6": "tasseva santike pabbaji. Parivāro mahā ahosi pañcasatamattā isayo.",
  "atk-s0401a13:15_0": "Athassa so jeṭṭhantevāsiko ekadesaṁ parisaṁ gahetvā loṇambilasevanatthaṁ manussapathaṁ",
  "atk-s0401a13:15_1": "agamāsi. Tasmiṁ samaye bodhisatto tasmiṁyeva himavantappadese kālaṁ akāsi. Kālakiriyasamayeva",
  "atk-s0401a13:15_2": "naṁ antevāsikā sannipatitvā pucchiṁsu – ‘‘atthi tumhehi koci viseso adhigato’’ti.",
  "atk-s0401a13:15_3": "Bodhisatto ‘‘natthi kiñcī’’ti vatvā aparihīnajjhāno ābhassarabrahmaloke nibbatto.",
  "atk-s0401a13:15_4": "So kiñcāpi ākiñcaññāyatanassa lābhī, bodhisattānaṁ pana arūpāvacare paṭisandhi nāma",
  "atk-s0401a13:15_5": "na hoti. Kasmā? Abhabbaṭṭhānattā. Iti so arūpasamāpattilābhī samānopi rūpāvacare",
  "atk-s0401a13:15_6": "nibbatti. Antevāsikāpissa ‘‘ācariyo ‘natthi kiñcī’ti āha, moghā tassa kālakiriyā’’ti",
  "atk-s0401a13:15_7": "na kiñci sakkārasammānaṁ akaṁsu. Atha so jeṭṭhantevāsiko atikkante vassāvāse āgantvā",
  "atk-s0401a13:15_8": "‘‘kahaṁ ācariyo’’ti pucchi. Kālaṁ katoti. Api nu ācariyena laddhaguṇaṁ pucchitthāti?",
  "atk-s0401a13:15_9": "Āma pucchimhāti. Kiṁ vadetīti? Natthi kiñcīti. Mayampi ‘‘ācariyena laddhaguṇo nāma",
  "atk-s0401a13:15_10": "natthī’’ti nāssa sakkārasammānaṁ karimhāti. Tumhe bhāsitassa atthaṁ na jānittha,",
  "atk-s0401a13:15_11": "ācariyo ākiñcaññāyatanassa lābhīti.",
  "atk-s0401a13:16_0": "Atha te jeṭṭhantevāsikassa kathaṁ na saddahiṁsu. So punappunaṁ kathentopi saddahāpetuṁ",
  "atk-s0401a13:16_1": "nāsakkhi . Atha bodhisatto āvajjamāno ‘‘andhabālo mahājano mayhaṁ jeṭṭhantevāsikassa",
  "atk-s0401a13:16_2": "kathaṁ na gaṇhāti, imaṁ kāraṇaṁ pākaṭaṁ karissāmī’’ti brahmalokato otaritvā assamapadamatthake",
  "atk-s0401a13:16_3": "ṭhito ākāsagatova jeṭṭhantevāsikassa paññānubhāvaṁ vaṇṇetvā imaṁ gāthaṁ abhāsi –",
  "atk-s0401a13:17": "‘‘Parosahassampi samāgatānaṁ,",
  "atk-s0401a13:18": "Kandeyyuṁ te vassasataṁ apaññā;",
  "atk-s0401a13:19": "Ekova seyyo puriso sapañño,",
  "atk-s0401a13:20": "Yo bhāsitassa vijānāti attha’’nti. (jā. 1.1.101);",
  "atk-s0401a13:21_0": "Evaṁ isigaṇaṁ saññāpetvā bodhisatto brahmalokameva gato. Sesaisigaṇopi aparihīnajjhāno",
  "atk-s0401a13:21_1": "hutvā kālaṁ katvā brahmalokaparāyaṇo jāto. Tattha bodhisatto sabbaññutaṁ patto, jeṭṭhantevāsiko",
  "atk-s0401a13:21_2": "sāriputtatthero jāto, sesā isayo buddhaparisā jātāti evaṁ atītepi sāriputto mahāpaññova",
  "atk-s0401a13:21_3": "saṁkhittena bhāsitassa vitthārena atthaṁ jānituṁ samatthoti veditabbo.",
  "atk-s0401a13:22": "Idameva ca puthujjanapañcakaṁ aṭṭhuppattiṁ katvā –",
  "atk-s0401a13:23": "‘‘Parosatañcepi samāgatānaṁ,",
  "atk-s0401a13:24": "Jhāyeyyuṁ te vassasataṁ apaññā;",
  "atk-s0401a13:25": "Ekova seyyo puriso sapañño,",
  "atk-s0401a13:26": "So bhāsitassa vijānāti attha’’nti. (jā. 1.1.101) –",
  "atk-s0401a13:27": "Imampi jātakaṁ kathesi. Tassa purimajātake vuttanayeneva attho veditabbo.",
  "atk-s0401a13:28": "Aparampi idameva puthujjanapañcakaṁ aṭṭhuppattiṁ katvā –",
  "atk-s0401a13:29": "‘‘Ye saññino tepi duggatā, yepi asaññino tepi duggatā;",
  "atk-s0401a13:30": "Etaṁ ubhayaṁ vivajjaya, taṁ samāpattisukhaṁ anaṅgaṇa’’nti. (jā. 1.1.134) –",
  "atk-s0401a13:31": "Imaṁ anaṅgaṇajātakaṁ kathesi. Ettha ca ācariyo kālaṁ karonto antevāsikehi pucchito ‘‘nevasaññī nāsaññī’’ti āha. Sesaṁ vuttanayeneva veditabbaṁ.",
  "atk-s0401a13:32": "Aparampi idameva puthujjanapañcakaṁ aṭṭhuppattiṁ katvā –",
  "atk-s0401a13:33": "‘‘Candābhaṁ sūriyābhañca, yodha paññāya gādhati;",
  "atk-s0401a13:34": "Avitakkena jhānena, hoti ābhassarūpago’’ti. (jā. 1.1.135) –",
  "atk-s0401a13:35_0": "Idaṁ candābhajātakaṁ kathesi. Etthāpi ācariyo kālaṁ karonto antevāsikehi pucchito",
  "atk-s0401a13:35_1": "‘‘odātakasiṇaṁ candābhaṁ nāma, pītakasiṇaṁ sūriyābhaṁ nāmāti taṁ ubhayaṁ yo paññāya",
  "atk-s0401a13:35_2": "gādhati pavisati pakkhandati, so avitakkena dutiyajjhānena ābhassarūpago hoti, tādiso",
  "atk-s0401a13:35_3": "aha’’nti sandhāya – ‘‘candābhaṁ sūriyābha’’nti āha. Sesaṁ purimanayeneva veditabbaṁ.",
  "atk-s0401a13:36": "Idameva ca puthujjanapañcakaṁ aṭṭhuppattiṁ katvā –",
  "atk-s0401a13:37": "‘‘Āsīsetheva puriso, na nibbindeyya paṇḍito;",
  "atk-s0401a13:38": "Passāmi vohaṁ attānaṁ, yathā icchiṁ tathā ahu.",
  "atk-s0401a13:39": "‘‘Āsīsetheva puriso, na nibbindeyya paṇḍito;",
  "atk-s0401a13:40": "Passāmi vohaṁ attānaṁ, udakā thalamubbhataṁ.",
  "atk-s0401a13:41": "‘‘Vāyametheva puriso, na nibbindeyya paṇḍito;",
  "atk-s0401a13:42": "Passāmi vohaṁ attānaṁ, yathā icchiṁ tathā ahu.",
  "atk-s0401a13:43": "‘‘Vāyametheva puriso, na nibbindeyya paṇḍito;",
  "atk-s0401a13:44": "Passāmi vohaṁ attānaṁ, udakā thalamubbhataṁ.",
  "atk-s0401a13:45": "‘‘Dukkhūpanītopi naro sapañño,",
  "atk-s0401a13:46": "Āsaṁ na chindeyya sukhāgamāya;",
  "atk-s0401a13:47": "Bahū hi phassā ahitā hitā ca,",
  "atk-s0401a13:48": "Avitakkitā maccamupabbajanti.",
  "atk-s0401a13:49": "‘‘Acintitampi bhavati, cintitampi vinassati;",
  "atk-s0401a13:50": "Na hi cintāmayā bhogā, itthiyā purisassa vā.",
  "atk-s0401a13:51": "‘‘Sarabhaṁ giriduggasmiṁ, yaṁ tvaṁ anusarī pure;",
  "atk-s0401a13:52": "Alīnacittassa tuvaṁ, vikkantamanujīvasi.",
  "atk-s0401a13:53": "‘‘Yo taṁ viduggā narakā samuddhari,",
  "atk-s0401a13:54": "Silāya yoggaṁ sarabho karitvā;",
  "atk-s0401a13:55": "Dukkhūpanītaṁ maccumukhā pamocayi,",
  "atk-s0401a13:56": "Alīnacittaṁ ta migaṁ vadesi.",
  "atk-s0401a13:57": "‘‘Kiṁ tvaṁ nu tattheva tadā ahosi,",
  "atk-s0401a13:58": "Udāhu te koci naṁ etadakkhā;",
  "atk-s0401a13:59": "Vivaṭṭacchaddo nusi sabbadassī,",
  "atk-s0401a13:60": "Ñāṇaṁ nu te brāhmaṇa bhiṁsarūpaṁ.",
  "atk-s0401a13:61": "‘‘Na cevahaṁ tattha tadā ahosiṁ,",
  "atk-s0401a13:62": "Na cāpi me koci naṁ etadakkhā;",
  "atk-s0401a13:63": "Gāthāpadānañca subhāsitānaṁ,",
  "atk-s0401a13:64": "Atthaṁ tadānenti janinda dhīrā’’ti. (jā. 1.13.134-143) –",
  "atk-s0401a13:65_0": "Imaṁ terasanipāte sarabhajātakañca kathesi. Imāni pana pañcapi jātakāni atītepi saṁkhittena",
  "atk-s0401a13:65_1": "bhāsitassa vitthārena atthaṁ mayhaṁ putto jānātīti satthārā dhammasenāpatisāriputtattherassa",
  "atk-s0401a13:65_2": "paññānubhāvappakāsanatthameva kathitānīti evaṁ āgamanatopi thero mahāpaññatāya etadaggaṭṭhānaṁ labhi.",
  "atk-s0401a13:66": "Kathaṁ ciṇṇavasitoti? Ciṇṇaṁ kiretaṁ therassa catuparisamajjhe dhammaṁ kathento cattāri saccāni amuñcitvā kathetīti evaṁ ciṇṇavasitopi thero mahāpaññatāya etadaggaṭṭhānaṁ labhi.",
  "atk-s0401a13:67_0": "Kathaṁ guṇātirekatoti? Ṭhapetvā hi dasabalaṁ añño koci ekasāvakopi mahāpaññatāya",
  "atk-s0401a13:67_1": "dhammasenāpatinā sadiso nāma natthīti evaṁ guṇātirekatopi thero mahāpaññatāya etadaggaṭṭhānaṁ labhi.",
  "atk-s0401a13:68_0": "Yathā ca sāriputtatthero, evaṁ mahāmoggallānattheropi sabbeheva catūhipi imehi kāraṇehi",
  "atk-s0401a13:68_1": "etadaggaṭṭhānaṁ labhi. Kathaṁ? Thero hi mahiddhiko mahānubhāvo nandopanandasadisampi",
  "atk-s0401a13:68_2": "nāgarājānaṁ damesīti evaṁ tāva aṭṭhuppattito labhi. Na panesa idāneva mahiddhiko",
  "atk-s0401a13:68_3": "mahānubhāvo, atīte pañca jātisatāni isipabbajjaṁ pabbajitopi mahiddhiko mahānubhāvo ahosīti.",
  "atk-s0401a13:69": "‘‘Yo pabbajī jātisatāni pañca,",
  "atk-s0401a13:70": "Pahāya kāmāni manoramāni;",
  "atk-s0401a13:71": "Taṁ vītarāgaṁ susamāhitindriyaṁ,",
  "atk-s0401a13:72": "Parinibbutaṁ vandatha moggallāna’’nti. –",
  "atk-s0401a13:73_0": "Evaṁ āgamanatopi labhi. Ciṇṇaṁ cetaṁ therassa nirayaṁ gantvā attano iddhibalena nirayasattānaṁ",
  "atk-s0401a13:73_1": "assāsajananatthaṁ sītaṁ adhiṭṭhāya cakkamattaṁ padumaṁ māpetvā padumakaṇṇikāyaṁ nisīditvā",
  "atk-s0401a13:73_2": "dhammakathaṁ katheti, devalokaṁ gantvā devasaṅghaṁ kammagatiṁ jānāpetvā saccakathaṁ",
  "atk-s0401a13:73_3": "kathetīti evaṁ ciṇṇavasito labhi. Ṭhapetvā ca sammāsambuddhaṁ añño sāvako mahāmoggallāno",
  "atk-s0401a13:73_4": "viya mahiddhiko mahānubhāvo natthīti evaṁ guṇātirekato labhi.",
  "atk-s0401a13:74_0": "Yathā cesa, evaṁ mahākassapattheropi sabbehevimehi kāraṇehi etadaggaṭṭhānaṁ labhi.",
  "atk-s0401a13:74_1": "Kathaṁ? Sammāsambuddho hi therassa tigāvutaṁ maggaṁ paccuggamanaṁ katvā tīhi ovādehi",
  "atk-s0401a13:74_2": "upasampādetvā cīvaraṁ parivattetvā adāsi. Tasmiṁ samaye mahāpathavī udakapariyantaṁ",
  "atk-s0401a13:74_3": "katvā kampi, mahājanassa abbhantare therassa kittisaddo ajjhottharitvā gato. Evaṁ",
  "atk-s0401a13:74_4": "aṭṭhuppattito labhi. Na cesa idāneva dhutadharo, atīte pañca jātisatāni isipabbajjaṁ",
  "atk-s0401a13:74_5": "pabbajitopi dhutadharova ahosi.",
  "atk-s0401a13:75": "‘‘Yo pabbajī jātisatāni pañca,",
  "atk-s0401a13:76": "Pahāya kāmāni manoramāni;",
  "atk-s0401a13:77": "Taṁ vītarāgaṁ susamāhitindriyaṁ,",
  "atk-s0401a13:78": "Parinibbutaṁ vandatha mahākassapa’’nti. –",
  "atk-s0401a13:79_0": "Evaṁ āgamanatopi labhi. Ciṇṇaṁ cetaṁ therassa catuparisamajjhagato dhammaṁ kathento",
  "atk-s0401a13:79_1": "dasa kathāvatthūni avijahitvāva kathetīti evaṁ ciṇṇavasito labhi. Ṭhapetvā ca sammāsambuddhaṁ",
  "atk-s0401a13:79_2": "añño sāvako terasahi dhutaguṇehi mahākassapasadiso natthīti evaṁ guṇātirekato labhi",
  "atk-s0401a13:79_3": ". Imināva niyāmena tesaṁ tesaṁ therānaṁ yathālābhato guṇe kittetuṁ vaṭṭati.",
  "atk-s0401a13:80_0": "Guṇavaseneva hi sammāsambuddho yathā nāma rājā cakkavattī cakkaratanānubhāvena cakkavāḷagabbhe",
  "atk-s0401a13:80_1": "rajjasiriṁ patvā ‘‘pattabbaṁ me pattaṁ, kiṁ me idāni mahājanena olokitenā’’ti na",
  "atk-s0401a13:80_2": "appossukko hutvā rajjasiriṁyeva anubhoti, kālena pana kālaṁ vinicchayaṭṭhāne nisīditvā",
  "atk-s0401a13:80_3": "niggahetabbe niggaṇhāti, paggahetabbe paggaṇhāti, ṭhānantaresu ca ṭhapetabbayuttake",
  "atk-s0401a13:80_4": "ṭhānantaresu ṭhapeti, evamevaṁ mahābodhimaṇḍe adhigatassa sabbaññutaññāṇassa ānubhāvena",
  "atk-s0401a13:80_5": "anuppattadhammarajjo dhammarājāpi ‘‘kiṁ me idāni lokena olokitena, anuttaraṁ phalasamāpattisukhaṁ",
  "atk-s0401a13:80_6": "anubhavissāmī’’ti appossukkataṁ anāpajjitvā catuparisamajjhe paññattavarabuddhāsane",
  "atk-s0401a13:80_7": "nisinno aṭṭhaṅgasamannāgataṁ brahmassaraṁ nicchāretvā dhammaṁ desayamāno niggahetabbayutte",
  "atk-s0401a13:80_8": "kaṇhadhamme puggale sinerupāde pakkhipanto viya apāyabhayasantajjanena niggahetvā",
  "atk-s0401a13:80_9": "paggahetabbayutte kalyāṇadhamme puggale ukkhipitvā bhavagge nisīdāpento viya paggaṇhitvā",
  "atk-s0401a13:80_10": "ṭhānantaresu ṭhapetabbayuttake aññāsikoṇḍaññattherādayo sāvake yāthāvasarasaguṇavaseneva",
  "atk-s0401a13:80_11": "ṭhānantaresu ṭhapento etadaggaṁ, bhikkhave, mama sāvakānaṁ bhikkhūnaṁ rattaññūnaṁ,",
  "atk-s0401a13:80_12": "yadidaṁ aññāsikoṇḍaññotiādimāha.",
  "atk-s0401a13:81": "Aññāsikoṇḍaññattheravatthu",
  "atk-s0401a13:82_0": "Tattha etadagganti padaṁ vuttatthameva. Rattaññūnanti rattiyo jānantānaṁ. Ṭhapetvā",
  "atk-s0401a13:82_1": "hi sammāsambuddhaṁ añño sāvako aññāsikoṇḍaññattherato paṭhamataraṁ pabbajito nāma",
  "atk-s0401a13:82_2": "natthīti pabbajitakālato paṭṭhāya thero cirakālaṁ rattiyo jānātīti rattaññū. Sabbapaṭhamaṁ",
  "atk-s0401a13:82_3": "dhammassa paṭividdhattā yadā tena dhammo paṭividdho, cirakālato paṭṭhāya taṁ rattiṁ",
  "atk-s0401a13:82_4": "jānātītipi rattaññū. Apica khīṇāsavānaṁ rattidivasaparicchedo pākaṭova hoti, ayañca",
  "atk-s0401a13:82_5": "paṭhamakhīṇāsavoti evampi rattaññūnaṁ sāvakānaṁ ayameva aggo purimakoṭibhūto seṭṭho.",
  "atk-s0401a13:82_6": "Tena vuttaṁ – ‘‘rattaññūnaṁ yadidaṁ aññāsikoṇḍañño’’ti.",
  "atk-s0401a13:83_0": "Ettha ca yadidanti nipāto, tassa theraṁ avekkhitvā yo esoti, aggasaddaṁ avekkhitvā",
  "atk-s0401a13:83_1": "yaṁ etanti attho. Aññāsikoṇḍaññoti ñātakoṇḍañño paṭividdhakoṇḍañño. Tenevāha – ‘‘aññāsi",
  "atk-s0401a13:83_2": "vata, bho, koṇḍañño, aññāsi vata, bho, koṇḍaññoti. Iti hidaṁ āyasmato koṇḍaññassa",
  "atk-s0401a13:83_3": "aññāsikoṇḍañño tveva nāmaṁ ahosī’’ti (saṁ. ni. 5.1081; mahāva. 17).",
  "atk-s0401a13:84_0": "Ayaṁ pana thero katarabuddhakāle pubbapatthanaṁ abhinīhāraṁ akāsi, kadā pabbajito,",
  "atk-s0401a13:84_1": "kadānena paṭhamaṁ dhammo adhigato, kadā ṭhānantare ṭhapitoti iminā nayena sabbesupi",
  "atk-s0401a13:84_2": "etadaggesu pañhakammaṁ veditabbaṁ.",
  "atk-s0401a13:85_0": "Tattha imassa tāva therassa pañhakamme ayamanupubbikathā – ito kappasatasahassamatthake",
  "atk-s0401a13:85_1": "padumuttaro nāma buddho loke udapādi, tassa paṭividdhasabbaññutaññāṇassa mahābodhipallaṅkato",
  "atk-s0401a13:85_2": "uṭṭhahantassa mahāpathaviyaṁ ṭhapetuṁ pāde ukkhittamatte pādasampaṭicchanatthaṁ mahantaṁ",
  "atk-s0401a13:85_3": "padumapupphaṁ uggañchi, tassa dhurapattāni navutihatthāni honti, kesaraṁ tiṁsahatthaṁ,",
  "atk-s0401a13:85_4": "kaṇṇikā dvādasahatthā, pādena patiṭṭhitaṭṭhānaṁ ekādasahatthaṁ. Tassa pana bhagavato",
  "atk-s0401a13:85_5": "sarīraṁ aṭṭhapaṇṇāsahatthubbedhaṁ ahosi. Tassa padumakaṇṇikāya dakkhiṇapāde patiṭṭhahante",
  "atk-s0401a13:85_6": "mahātumbamattā reṇu uggantvā sarīraṁ okiramānā otari, vāmapādassa ṭhapanakālepi tathārūpaṁyeva",
  "atk-s0401a13:85_7": "padumaṁ uggantvā pādaṁ sampaṭicchi. Tatopi uggantvā vuttappamāṇāva reṇu sarīraṁ okiri.",
  "atk-s0401a13:85_8": "Taṁ pana reṇuṁ abhibhavamānā tassa bhagavato sarīrappabhā nikkhamitvā yantanāḷikāya",
  "atk-s0401a13:85_9": "vissaṭṭhasuvaṇṇarasadhārā viya samantā dvādasayojanaṭṭhānaṁ ekobhāsaṁ akāsi. Tatiyapāduddharaṇakāle",
  "atk-s0401a13:85_10": "pathamuggataṁ padumaṁ antaradhāyi, pādasampaṭicchanatthaṁ aññaṁ navaṁ padumaṁ uggañchi.",
  "atk-s0401a13:85_11": "Imināva niyāmena yattha yattha gantukāmo hoti, tattha tatthāpi mahāpadumaṁ uggacchati.",
  "atk-s0401a13:85_12": "Tenevassa ‘‘padumuttarasammāsambuddho’’ti nāmaṁ ahosi.",
  "atk-s0401a13:86_0": "Evaṁ so bhagavā loke uppajjitvā bhikkhusatasahassaparivāro mahājanassa saṅgahatthāya",
  "atk-s0401a13:86_1": "gāmanigamarājadhānīsu bhikkhāya caranto haṁsavatīnagaraṁ sampāpuṇi . Tassa āgatabhāvaṁ",
  "atk-s0401a13:86_2": "sutvā pitā mahārājā paccuggamanaṁ akāsi. Satthā tassa dhammakathaṁ kathesi. Desanāpariyosāne",
  "atk-s0401a13:86_3": "keci sotāpannā keci sakadāgāmī keci anāgāmī keci arahattaṁ pāpuṇiṁsu. Rājā svātanāya",
  "atk-s0401a13:86_4": "dasabalaṁ nimantetvā punadivase kālaṁ ārocāpetvā bhikkhusatasahassaparivārassa bhagavato",
  "atk-s0401a13:86_5": "sakanivesane mahādānaṁ adāsi. Satthā bhattānumodanaṁ katvā vihārameva gato. Teneva",
  "atk-s0401a13:86_6": "niyāmena punadivase nāgarā, punadivase rājāti dīghamaddhānaṁ dānaṁ adaṁsu.",
  "atk-s0401a13:87_0": "Tasmiṁ kāle ayaṁ thero haṁsavatīnagare gahapatimahāsālakule nibbatto. Ekadivasaṁ",
  "atk-s0401a13:87_1": "buddhānaṁ dhammadesanākāle haṁsavatīnagaravāsino gandhamālādihatthe yena buddho,",
  "atk-s0401a13:87_2": "yena dhammo, yena saṅgho, tanninne tappoṇe tappabbhāre gacchante disvā tena mahājanena",
  "atk-s0401a13:87_3": "saddhiṁ dhammadesanaṭṭhānaṁ agamāsi. Tasmiñca samaye padumuttaro bhagavā attano sāsane",
  "atk-s0401a13:87_4": "paṭhamaṁ paṭividdhadhammaṁ ekaṁ bhikkhuṁ etadaggaṭṭhāne ṭhapesi. So kulaputto taṁ",
  "atk-s0401a13:87_5": "kāraṇaṁ sutvā ‘‘mahā vatāyaṁ bhikkhu, ṭhapetvā kira buddhaṁ añño iminā paṭhamataraṁ",
  "atk-s0401a13:87_6": "paṭividdhadhammo nāma natthi. Aho vatāhampi anāgate ekassa buddhassa sāsane paṭhamaṁ",
  "atk-s0401a13:87_7": "dhammaṁ paṭivijjhanasamattho bhaveyya’’nti cintetvā desanāpariyosāne bhagavantaṁ",
  "atk-s0401a13:87_8": "upasaṅkamitvā ‘‘sve mayhaṁ bhikkhaṁ gaṇhathā’’ti nimantesi. Satthā adhivāsesi.",
  "atk-s0401a13:88_0": "So bhagavantaṁ abhivādetvā padakkhiṇaṁ katvā sakanivesanaṁ gantvā sabbarattiṁ buddhānaṁ",
  "atk-s0401a13:88_1": "nisajjanaṭṭhānaṁ gandhadāmamālādāmādīhi alaṅkaritvā paṇītaṁ khādanīyaṁ bhojanīyaṁ",
  "atk-s0401a13:88_2": "paṭiyādāpetvā tassā rattiyā accayena sakanivesane bhikkhusatasahassaparivārassa bhagavato",
  "atk-s0401a13:88_3": "vicitrayāgukhajjakaparivāraṁ nānārasasūpabyañjanaṁ gandhasālibhojanaṁ datvā bhattakiccapariyosāne",
  "atk-s0401a13:88_4": "ticīvarapahonake vaṅgapaṭṭe tathāgatassa pādamūle ṭhapetvā cintesi – ‘‘nāhaṁ parittakassa",
  "atk-s0401a13:88_5": "ṭhānassatthāya carāmi, mahantaṁ ṭhānaṁ patthento carāmi, na kho pana sakkā ekameva",
  "atk-s0401a13:88_6": "divasaṁ dānaṁ datvā taṁ ṭhānantaraṁ patthetu’’nti ‘‘anupaṭipāṭiyā satta divasāni",
  "atk-s0401a13:88_7": "mahādānaṁ datvā patthessāmī’’ti. So teneva niyāmena satta divasāni mahādānaṁ datvā",
  "atk-s0401a13:88_8": "bhattakiccapariyosāne dussakoṭṭhāgāraṁ vivarāpetvā uttamasukhumavatthaṁ buddhānaṁ",
  "atk-s0401a13:88_9": "pādamūle ṭhapetvā bhikkhusatasahassaṁ ticīvarena acchādetvā tathāgataṁ upasaṅkamitvā,",
  "atk-s0401a13:88_10": "‘‘bhante, yo tumhehi ito sattadivasamatthake bhikkhu etadagge ṭhapito, ahampi so",
  "atk-s0401a13:88_11": "bhikkhu viya anāgate uppajjanakabuddhassa sāsane pabbajitvā paṭhamaṁ dhammaṁ paṭivijjhituṁ",
  "atk-s0401a13:88_12": "samattho bhaveyya’’nti vatvā satthu pādamūle sīsaṁ katvā nipajji.",
  "atk-s0401a13:89_0": "Satthā tassa vacanaṁ sutvā ‘‘iminā kulaputtena mahāadhikāro kato, samijjhissati nu",
  "atk-s0401a13:89_1": "kho etassa ayaṁ patthanā no’’ti anāgataṁsañāṇaṁ pesetvā āvajjento ‘‘samijjhissatī’’ti",
  "atk-s0401a13:89_2": "passi. Buddhānañhi atītaṁ vā anāgataṁ vā paccuppannaṁ vā ārabbha āvajjentānaṁ āvaraṇaṁ",
  "atk-s0401a13:89_3": "nāma natthi, anekakappakoṭisatasahassantarampi ca atītaṁ vā anāgataṁ vā cakkavāḷasahassantarampi",
  "atk-s0401a13:89_4": "ca paccuppannaṁ vā āvajjanapaṭibaddhameva manasikārapaṭibaddhameva hoti. Evaṁ appaṭivattiyena",
  "atk-s0401a13:89_5": "ñāṇena so bhagavā idaṁ addasa – ‘‘anāgate satasahassakappapariyosāne gotamo nāma",
  "atk-s0401a13:89_6": "buddho loke uppajjissati, tadā imassa patthanā samijjhissatī’’ti. Atha naṁ evamāha",
  "atk-s0401a13:89_7": "– ‘‘ambho, kulaputta, anāgate satasahassakappapariyosāne gotamo nāma buddho loke",
  "atk-s0401a13:89_8": "uppajjissati , tvaṁ tassa paṭhamakadhammadesanāya teparivaṭṭadhammacakkappavattanasuttantapariyosāne",
  "atk-s0401a13:89_9": "aṭṭhārasahi brahmakoṭīhi saddhiṁ sahassanayasampanne sotāpattiphale patiṭṭhahissasī’’ti.",
  "atk-s0401a13:90_0": "Iti satthā taṁ kulaputtaṁ byākaritvā caturāsīti dhammakkhandhasahassāni desetvā anupādisesāya",
  "atk-s0401a13:90_1": "nibbānadhātuyā parinibbāyi. Tassa parinibbutassa sarīraṁ suvaṇṇakkhandho viya ekagghanaṁ",
  "atk-s0401a13:90_2": "ahosi, sarīracetiyaṁ panassubbedhena sattayojanikaṁ akaṁsu. Iṭṭhakā suvaṇṇamayā ahesuṁ,",
  "atk-s0401a13:90_3": "haritālamanosilāya mattikākiccaṁ, telena udakakiccaṁ sādhayiṁsu. Buddhānaṁ dharamānakāle",
  "atk-s0401a13:90_4": "sarīrappabhā dvādasayojanikaṁ phari, parinibbutānaṁ pana tesaṁ rasmi nikkhamitvā",
  "atk-s0401a13:90_5": "samantā yojanasataṁ avatthari.",
  "atk-s0401a13:91_0": "Ayaṁ seṭṭhi buddhānaṁ sarīracetiyaṁ parivāretvā sahassaratanagghiyāni kāresi. Cetiyapatiṭṭhāpanadivase",
  "atk-s0401a13:91_1": "antocetiye ratanagharaṁ kāresi. So vassasatasahassaṁ mahantaṁ dānādimayaṁ kalyāṇakammaṁ",
  "atk-s0401a13:91_2": "katvā tato cuto devapure nibbatti. Tassa devesu ca manussesu ca saṁsarantasseva navanavuti",
  "atk-s0401a13:91_3": "kappasahassāni nava kappasatāni nava ca kappā samatikkantā. Ettakassa kālassa accayena",
  "atk-s0401a13:91_4": "ito ekanavutikappamatthake ayaṁ kulaputto bandhumatīnagarassa dvārasamīpe gāme kuṭumbiyagehe",
  "atk-s0401a13:91_5": "nibbatto. Tassa mahākāloti nāmaṁ ahosi, kaniṭṭhabhātā panassa cūḷakālo nāma.",
  "atk-s0401a13:92_0": "Tasmiṁ samaye vipassī bodhisatto tusitapurā cavitvā bandhumatīnagare bandhumassa",
  "atk-s0401a13:92_1": "rañño aggamahesiyā kucchismiṁ nibbatto. Anukkamena sabbaññutaṁ patvā dhammadesanatthāya",
  "atk-s0401a13:92_2": "mahābrahmunā āyācito ‘‘kassa nu kho paṭhamaṁ dhammaṁ desessāmī’’ti cintetvā attano",
  "atk-s0401a13:92_3": "kaniṭṭhaṁ khaṇḍaṁ nāma rājakumāraṁ tissañca purohitaputtaṁ ‘‘paṭhamaṁ dhammaṁ paṭivijjhituṁ",
  "atk-s0401a13:92_4": "samatthā’’ti disvā ‘‘tesañca dhammaṁ desessāmi, pitu ca saṅgahaṁ karissāmī’’ti bodhimaṇḍato",
  "atk-s0401a13:92_5": "ākāseneva āgantvā kheme migadāye otiṇṇo te pakkosāpetvā dhammaṁ desesi. Desanāpariyosāne",
  "atk-s0401a13:92_6": "te dvepi janā caturāsītiyā pāṇasahassehi saddhiṁ arahattaphale patiṭṭhahiṁsu.",
  "atk-s0401a13:93_0": "Athāparepi bodhisattakāle anupabbajitā caturāsītisahassā kulaputtā taṁ pavattiṁ sutvā",
  "atk-s0401a13:93_1": "satthu santikaṁ āgantvā dhammadesanaṁ sutvā arahattaphale patiṭṭhahiṁsu. Satthā taṁ",
  "atk-s0401a13:93_2": "tattheva khaṇḍattheraṁ aggasāvakaṭṭhāne, tissattheraṁ dutiyasāvakaṭṭhāne ṭhapesi.",
  "atk-s0401a13:93_3": "Rājāpi taṁ pavattiṁ sutvā ‘‘puttaṁ passissāmī’’ti uyyānaṁ gantvā dhammadesanaṁ sutvā",
  "atk-s0401a13:93_4": "tīsu saraṇesu patiṭṭhāya satthāraṁ svātanāya nimantetvā abhivādetvā padakkhiṇaṁ katvā pakkāmi.",
  "atk-s0401a13:94_0": "So pāsādavaragato nisīditvā cintesi – ‘‘mayhaṁ jeṭṭhaputto nikkhamitvā buddho jāto,",
  "atk-s0401a13:94_1": "dutiyaputto me aggasāvako, purohitaputto dutiyasāvako. Ime ca avasesabhikkhū gihikālepi",
  "atk-s0401a13:94_2": "mayhaṁ puttameva parivāretvā vicariṁsu, ime pubbepi dānipi mayhameva bhārā, ahameva",
  "atk-s0401a13:94_3": "te catūhi paccayehi upaṭṭhahissāmi, aññesaṁ okāsaṁ na dassāmī’’ti. Vihāradvārakoṭṭhakato",
  "atk-s0401a13:94_4": "paṭṭhāya yāva rājagehadvārā ubhosu passesu khadirapākāraṁ kāretvā vatthehi paṭicchādāpetvā",
  "atk-s0401a13:94_5": "upari suvaṇṇatārakavicittaṁ samolambitatālakkhandhamattavividhapupphadāmavitānaṁ",
  "atk-s0401a13:94_6": "kāretvā heṭṭhābhūmiṁ vicittattharaṇehi santharāpetvā anto ubhosu passesu mālāgacchakesu",
  "atk-s0401a13:94_7": "puṇṇaghaṭe sakalamaggavāsatthāya ca gandhantaresu pupphāni pupphantaresu gandhe ca",
  "atk-s0401a13:94_8": "ṭhapāpetvā bhagavato kālaṁ ārocāpesi. Bhagavā bhikkhusaṅghaparivuto antosāṇiyāva",
  "atk-s0401a13:94_9": "rājagehaṁ gantvā bhattakiccaṁ katvā vihāraṁ paccāgacchati. Añño koci daṭṭhumpi na",
  "atk-s0401a13:94_10": "labhati, kuto pana bhikkhaṁ vā dātuṁ pūjaṁ vā kātuṁ.",
  "atk-s0401a13:95_0": "Nāgarā cintesuṁ – ‘‘ajja satthu loke uppannassa sattamāsādhikāni satta saṁvaccharāni,",
  "atk-s0401a13:95_1": "mayañca daṭṭhumpi na labhāma, pageva bhikkhaṁ vā dātuṁ pūjaṁ vā kātuṁ dhammaṁ vā",
  "atk-s0401a13:95_2": "sotuṁ. Rājā ‘mayhaṁ eva buddho, mayhaṁ dhammo, mayhaṁ saṅgho’ti mamāyitvā sayameva",
  "atk-s0401a13:95_3": "upaṭṭhahati. Satthā ca uppajjamāno sadevakassa lokassa atthāya uppanno, na raññoyeva",
  "atk-s0401a13:95_4": "atthāya. Na hi raññoyeva nirayo uṇho, aññesaṁ nīluppalavanasadiso. Tasmā rājānaṁ",
  "atk-s0401a13:95_5": "evaṁ vadāma ‘sace no satthāraṁ deti, iccetaṁ kusalaṁ. No ce deti, raññā saddhiṁ yujjhitvā",
  "atk-s0401a13:95_6": "saṅghaṁ gahetvā dānādīni puññāni karoma. Na sakkā kho pana suddhanāgareheva evaṁ",
  "atk-s0401a13:95_7": "kātuṁ, ekaṁ jeṭṭhakapurisampi gaṇhāmā’’’ti senāpatiṁ upasaṅkamitvā tassa tamatthaṁ",
  "atk-s0401a13:95_8": "ārocetvā ‘‘sāmi kiṁ amhākaṁ pakkho hohisi, udāhu rañño’’ti āhaṁsu. So āha – ‘‘tumhākaṁ",
  "atk-s0401a13:95_9": "pakkho homi, apica kho pana paṭhamadivaso mayhaṁ dātabbo’’ti. Te sampaṭicchiṁsu.",
  "atk-s0401a13:96_0": "So rājānaṁ upasaṅkamitvā ‘‘nāgarā, deva, tumhākaṁ kupitā’’ti āha. Kimatthaṁ tātāti?",
  "atk-s0401a13:96_1": "Satthāraṁ kira tumheva upaṭṭhahatha, amhe na labhāmāti. Sace idānipi labhanti, na",
  "atk-s0401a13:96_2": "kuppanti. Alabhantā tumhehi saddhiṁ yujjhitukāmā, devāti. Yujjhāmi, tāta, na bhikkhusaṅghaṁ",
  "atk-s0401a13:96_3": "demīti. Deva, tumhākaṁ dāsā tumhehi saddhiṁ yujjhāmāti vadanti, tumhe kaṁ gaṇhitvā",
  "atk-s0401a13:96_4": "yujjhissathāti? Nanu tvaṁ senāpatīti? Nāgarehi vinā asamattho ahaṁ, devāti. Tato",
  "atk-s0401a13:96_5": "rājā ‘‘balavanto nāgarā, senāpatipi tesaṁyeva pakkho’’ti ñatvā ‘‘aññāni sattamāsādhikāni",
  "atk-s0401a13:96_6": "satta saṁvaccharāni mayhaṁ bhikkhusaṅghaṁ dentū’’ti āha. Nāgarā na sampaṭicchiṁsu.",
  "atk-s0401a13:96_7": "Rājā ‘‘chabbassāni pañcavassānī’’ti evaṁ hāpetvā aññe satta divase yāci . Nāgarā",
  "atk-s0401a13:96_8": "‘‘atikakkhaḷaṁ dāni raññā saddhiṁ kātuṁ na vaṭṭatī’’ti anujāniṁsu. Rājā sattamāsādhikānaṁ",
  "atk-s0401a13:96_9": "sattannaṁ saṁvaccharānaṁ sajjitaṁ dānamukhaṁ sattannameva divasānaṁ sajjetvā cha",
  "atk-s0401a13:96_10": "divase kesañci apassantānaṁyeva dānaṁ datvā sattame divase nāgare pakkosāpetvā ‘‘sakkhissatha,",
  "atk-s0401a13:96_11": "tātā, evarūpaṁ dānaṁ dātu’’nti āha. Tepi ‘‘nanu amheyeva nissāyetaṁ devassa uppanna’’nti",
  "atk-s0401a13:96_12": "vatvā ‘‘sakkhissāmā’’ti āhaṁsu. Rājā piṭṭhihatthena assūni puñchamāno bhagavantaṁ",
  "atk-s0401a13:96_13": "vanditvā, ‘‘bhante, aṭṭhasaṭṭhibhikkhusatasahassaṁ aññassu bhāraṁ akatvā yāvajīvaṁ",
  "atk-s0401a13:96_14": "catūhi paccayehi upaṭṭhahissāmīti cintesiṁ, nāgarānaṁ dāni me anuññātaṁ, nāgarā hi",
  "atk-s0401a13:96_15": "‘mayaṁ dānaṁ dātuṁ na labhāmā’ti bhagavā kuppanti. Sveva paṭṭhāya tesaṁ anuggahaṁ karothā’’ti āha.",
  "atk-s0401a13:97_0": "Atha dutiyadivase senāpati mahādānaṁ adāsi. Tato nāgarā raññā katasakkārato uttaritaraṁ",
  "atk-s0401a13:97_1": "sakkārasammānaṁ katvā dānaṁ adaṁsu. Eteneva niyāmena sakalanagarassa paṭipāṭiyā gatāya",
  "atk-s0401a13:97_2": "dvāragāmavāsino sakkārasammānaṁ sajjayiṁsu. Mahākālakuṭumbiko cūḷakālaṁ āha – ‘‘dasabalassa",
  "atk-s0401a13:97_3": "sakkārasammānaṁ sveva amhākaṁ pāpuṇāti, kiṁ sakkāraṁ karissāmā’’ti? Tvameva bhātika",
  "atk-s0401a13:97_4": "jānāhīti. Sace mayhaṁ ruciyā karosi, amhākaṁ soḷasakarīsamattesu khettesu gahitagabbhā",
  "atk-s0401a13:97_5": "sāliyo atthi. Sāligabbhaṁ phāletvā ādāya buddhānaṁ anucchavikaṁ pacāpemāti. Evaṁ",
  "atk-s0401a13:97_6": "kayiramāne kassaci upakāro na hoti, tasmā netaṁ mayhaṁ ruccatīti. Sace tvaṁ evaṁ",
  "atk-s0401a13:97_7": "na karosi, ahaṁ mayhaṁ santakaṁ mamāyituṁ labhāmīti soḷasakarīsamattaṁ khettaṁ majjhe",
  "atk-s0401a13:97_8": "bhinditvā aṭṭhakarīsaṭṭhāne sīmaṁ ṭhapetvā sāligabbhaṁ phāletvā ādāya asambhinne",
  "atk-s0401a13:97_9": "khīre pacāpetvā catumadhuraṁ pakkhipitvā buddhappamukhassa saṅghassa adāsi. Kuṭumbikassa",
  "atk-s0401a13:97_10": "kho gabbhaṁ phāletvā gahitagahitaṭṭhānaṁ puna pūrati. Puthukakāle puthukaggaṁ nāma",
  "atk-s0401a13:97_11": "adāsi, gāmavāsīhi saddhiṁ aggasassaṁ nāma adāsi, lāyane lāyanaggaṁ, veṇikaraṇe veṇaggaṁ,",
  "atk-s0401a13:97_12": "kalāpādīsu kalāpaggaṁ khalaggaṁ khalabhaṇḍaggaṁ koṭṭhagganti. Evaṁ so ekasasseva",
  "atk-s0401a13:97_13": "nava vāre aggadānaṁ adāsi. Tampi sassaṁ atirekaṁ uṭṭhānasampannaṁ ahosi.",
  "atk-s0401a13:98_0": "Yāva buddhā dharati, yāva ca saṅgho dharati, eteneva niyāmena kalyāṇakammaṁ katvā",
  "atk-s0401a13:98_1": "tato cuto devaloke nibbattitvā devesu ceva manussesu ca saṁsaranto ekanavutikappe",
  "atk-s0401a13:98_2": "sampattiṁ anubhavitvā amhākaṁ satthu loke uppannakāle kapilavatthunagarassa avidūre",
  "atk-s0401a13:98_3": "doṇavatthubrāhmaṇagāme brāhmaṇamahāsālakule nibbatti. Tassa nāmaggahaṇadivase koṇḍaññamāṇavoti",
  "atk-s0401a13:98_4": "nāmaṁ akaṁsu. So vuḍḍhimanvāya tayo vede uggahetvā lakkhaṇamantānaṁ pāraṁ agamāsi.",
  "atk-s0401a13:98_5": "Tena samayena amhākaṁ bodhisatto tusitapurā cavitvā kapilavatthupure nibbatti. Tassa",
  "atk-s0401a13:98_6": "nāmaggahaṇadivase aṭṭhuttaraṁ brāhmaṇasataṁ ahatavatthehi acchādetvā appodakaṁ madhupāyāsaṁ",
  "atk-s0401a13:98_7": "pāyetvā tesaṁ antare aṭṭha jane uccinitvā mahātale nisīdāpetvā alaṅkatapaṭiyattaṁ",
  "atk-s0401a13:98_8": "bodhisattaṁ dukūlacumbaṭake nipajjāpetvā lakkhaṇapariggahaṇatthaṁ tesaṁ santikaṁ",
  "atk-s0401a13:98_9": "ānayiṁsu. Dhurāsane nisinnabrāhmaṇo mahāpurisassa sarīrasampattiṁ oloketvā dve aṅguliyo",
  "atk-s0401a13:98_10": "ukkhipi. Evaṁ paṭipāṭiyā satta janā ukkhipiṁsu. Tesaṁ pana sabbanavako koṇḍaññamāṇavo,",
  "atk-s0401a13:98_11": "so bodhisattassa lakkhaṇavaranipphattiṁ oloketvā ‘‘agāramajjhe ṭhānakāraṇaṁ natthi,",
  "atk-s0401a13:98_12": "ekantenesa vivaṭṭacchado buddho bhavissatī’’ti ekameva aṅguliṁ ukkhipi. Itare pana",
  "atk-s0401a13:98_13": "satta janā ‘‘sace agāraṁ ajjhāvasissati, rājā bhavissati cakkavattī. Sace pabbajissati,",
  "atk-s0401a13:98_14": "buddho bhavissatī’’ti dve gatiyo disvā dve aṅguliyo ukkhipiṁsu. Ayaṁ pana koṇḍañño",
  "atk-s0401a13:98_15": "katādhikāro pacchimabhavikasatto paññāya itare satta jane abhibhavitvā ‘‘imehi lakkhaṇehi",
  "atk-s0401a13:98_16": "samannāgatassa agāramajjhe ṭhānakaraṇaṁ nāma natthi, nissaṁsayaṁ buddho bhavissatī’’ti",
  "atk-s0401a13:98_17": "ekameva gatiṁ addasa, tasmā ekaṁ aṅguliṁ ukkhipi. Tato brāhmaṇā attano gharāni gantvā",
  "atk-s0401a13:98_18": "putte āmantayiṁsu – ‘‘tātā, amhe mahallakā, suddhodanamahārājassa puttaṁ sabbaññutappattaṁ",
  "atk-s0401a13:98_19": "mayaṁ sambhāveyyāma vā no vā. Tumhe tasmiṁ kumāre sabbaññutaṁ patte tassa sāsane pabbajeyyāthā’’ti.",
  "atk-s0401a13:99_0": "Suddhodanamahārājāpi bodhisattassa dhātiyo ādiṁ katvā parihāraṁ upaṭṭhapento bodhisattaṁ",
  "atk-s0401a13:99_1": "vuddhiṁ āpādesi. Mahāsattopi vuddhippatto devo viya sampattiṁ anubhavitvā paripakke",
  "atk-s0401a13:99_2": "ñāṇe kāmesu ādīnavaṁ nekkhamme ca ānisaṁsaṁ disvā rāhulakumārassa jātadivase channasahāyo",
  "atk-s0401a13:99_3": "kaṇḍakaṁ āruyha devatāhi vivaṭena dvārena mahābhinikkhamanaṁ nikkhamitvā teneva rattibhāgena",
  "atk-s0401a13:99_4": "tīṇi rajjāni atikkamitvā anomānadītīre pabbajitvā ghaṭikāramahābrahmunā ābhate arahaddhaje",
  "atk-s0401a13:99_5": "gahitamatteyeva vassasaṭṭhikatthero viya pāsādikena iriyāpathena rājagahaṁ patvā",
  "atk-s0401a13:99_6": "tattha piṇḍāya caritvā paṇḍavapabbatacchāyāya piṇḍapātaṁ paribhuñjitvā raññā māgadhena",
  "atk-s0401a13:99_7": "rajjasiriyā nimantiyamānopi taṁ paṭikkhipitvā anukkamena uruvelaṁ gantvā ‘‘ramaṇīyo",
  "atk-s0401a13:99_8": "vata ayaṁ bhūmibhāgo , alaṁ vatidaṁ kulaputtassa padhānatthikassa padhānāyā’’ti padhānābhimukhaṁ",
  "atk-s0401a13:99_9": "cittaṁ uppādetvā tattha vāsaṁ upagato.",
  "atk-s0401a13:100_0": "Tena samayena itare satta brāhmaṇā yathākammaṁ gatā, sabbadaharo pana lakkhaṇapariggāhako",
  "atk-s0401a13:100_1": "koṇḍaññamāṇavo arogo. So ‘‘mahāpuriso pabbajito’’ti sutvā tesaṁ brāhmaṇānaṁ putte",
  "atk-s0401a13:100_2": "upasaṅkamitvā evamāha – ‘‘siddhatthakumāro kira pabbajito. So hi nissaṁsayaṁ buddho",
  "atk-s0401a13:100_3": "bhavissati. Sace tumhākaṁ pitaro arogā assu, ajja nikkhamitvā pabbajeyyuṁ. Sace tumhepi",
  "atk-s0401a13:100_4": "icchatha, etha mayaṁ taṁ mahāpurisamanupabbajissāmā’’ti. Te sabbe ekacchandā bhavituṁ",
  "atk-s0401a13:100_5": "nāsakkhiṁsu. Tayo janā na pabbajiṁsu, koṇḍaññabrāhmaṇaṁ jeṭṭhakaṁ katvā itare cattāro",
  "atk-s0401a13:100_6": "pabbajiṁsu. Ime pañca pabbajitvā gāmanigamarājadhānīsu bhikkhāya carantā bodhisattassa",
  "atk-s0401a13:100_7": "santikaṁ agamiṁsu. Te chabbassāni bodhisatte mahāpadhānaṁ padahante ‘‘idāni buddho",
  "atk-s0401a13:100_8": "bhavissati idāni buddho bhavissatī’’ti mahāsattaṁ upaṭṭhahamānā santikāvacarāvassa",
  "atk-s0401a13:100_9": "ahesuṁ. Yadā pana bodhisatto ekatilataṇḍulādīhi vītināmentopi dukkarakārikāya ariyadhammapaṭivedhassa",
  "atk-s0401a13:100_10": "abhāvaṁ ñatvā oḷārikaṁ āhāraṁ āhari, tadā te pakkamitvā isipatanaṁ agamaṁsu.",
  "atk-s0401a13:101_0": "Atha bodhisatto oḷārikāhāraparibhogena chavimaṁsalohitapāripūriṁ katvā visākhapuṇṇamadivase",
  "atk-s0401a13:101_1": "sujātāya dinnaṁ varabhojanaṁ bhuñjitvā suvaṇṇapātiṁ nadiyā paṭisotaṁ khipitvā ‘‘ajja",
  "atk-s0401a13:101_2": "buddho bhavissāmī’’ti katasanniṭṭhāno sāyanhasamaye kālena nāgarājena anekehi thutisatehi",
  "atk-s0401a13:101_3": "abhitthaviyamāno mahābodhimaṇḍaṁ āruyha acalaṭṭhāne pācīnalokadhātuabhimukho pallaṅkena",
  "atk-s0401a13:101_4": "nisīditvā caturaṅgasamannāgataṁ vīriyaṁ adhiṭṭhāya sūriye dharamāneyeva mārabalaṁ",
  "atk-s0401a13:101_5": "vidhamitvā paṭhamayāme pubbenivāsaṁ anussaritvā majjhimayāme dibbacakkhuṁ visodhetvā",
  "atk-s0401a13:101_6": "paccūsakālasamanantare paṭiccasamuppāde ñāṇaṁ otāretvā anulomapaṭilomaṁ paccayākāravaṭṭaṁ",
  "atk-s0401a13:101_7": "sammasanto sabbabuddhehi paṭividdhaṁ asādhāraṇaṁ sabbaññutaññāṇaṁ paṭivijjhitvā nibbānārammaṇāya",
  "atk-s0401a13:101_8": "phalasamāpattiyā tattheva sattāhaṁ vītināmesi.",
  "atk-s0401a13:102_0": "Eteneva upāyena sattasattāhaṁ bodhimaṇḍe viharitvā rājāyatanamūle madhupiṇḍikabhojanaṁ",
  "atk-s0401a13:102_1": "paribhuñjitvā puna ajapālanigrodhamūlaṁ āgantvā tattha nisinno dhammagambhīrataṁ",
  "atk-s0401a13:102_2": "paccavekkhitvā appossukkatāya citte namante mahābrahmunā yācito buddhacakkhunā lokaṁ",
  "atk-s0401a13:102_3": "volokento tikkhindriyādibhede satte disvā mahābrahmuno dhammadesanāya paṭiññaṁ datvā",
  "atk-s0401a13:102_4": "‘‘kassa nu kho ahaṁ paṭhamaṁ dhammaṁ desessāmī’’ti āḷārudakānaṁ kālakatabhāvaṁ ñatvā",
  "atk-s0401a13:102_5": "puna cintento ‘‘bahūpakārā kho pana me pañcavaggiyā bhikkhū, ye maṁ padhānapahitattaṁ",
  "atk-s0401a13:102_6": "upaṭṭhahiṁsu. Yaṁnūnāhaṁ pañcavaggiyānaṁ bhikkhūnaṁ paṭhamaṁ dhammaṁ deseyya’’nti",
  "atk-s0401a13:102_7": "cittaṁ uppādesi. Idaṁ pana sabbameva buddhānaṁ parivitakkamattameva, ṭhapetvā pana",
  "atk-s0401a13:102_8": "koṇḍaññabrāhmaṇaṁ añño koci paṭhamaṁ dhammaṁ paṭivijjhituṁ samattho nāma natthi.",
  "atk-s0401a13:102_9": "Sopi etadatthameva kappasatasahassaṁ adhikārakammaṁ akāsi, buddhappamukhassa bhikkhusaṅghassa",
  "atk-s0401a13:102_10": "nava vāre aggasassadānaṁ adāsi.",
  "atk-s0401a13:103_0": "Atha satthā pattacīvaramādāya anupubbena isipatanaṁ gantvā yena pañcavaggiyā bhikkhū,",
  "atk-s0401a13:103_1": "tenupasaṅkami. Te tathāgataṁ āgacchantaṁ disvāva attano katikāya saṇṭhātuṁ nāsakkhiṁsu.",
  "atk-s0401a13:103_2": "Eko pattacīvaraṁ paṭiggahesi, eko āsanaṁ paññāpesi, eko pādodakaṁ paccupaṭṭhāpesi,",
  "atk-s0401a13:103_3": "eko pāde dhovi, eko tālavaṇṭaṁ gahetvā bījamāno ṭhito. Evaṁ tesu vattaṁ dassetvā",
  "atk-s0401a13:103_4": "santike nisinnesu koṇḍaññattheraṁ kāyasakkhiṁ katvā satthā anuttaraṁ teparivaṭṭaṁ",
  "atk-s0401a13:103_5": "dhammacakkappavattanasuttantaṁ ārabhi. Manussaparisā pañca janāva ahesuṁ, devaparisā",
  "atk-s0401a13:103_6": "aparicchinnā. Desanāpariyosāne koṇḍaññatthero aṭṭhārasahi mahābrahmakoṭīhi saddhiṁ",
  "atk-s0401a13:103_7": "sotāpattiphale patiṭṭhito. Atha satthā ‘‘mayā dukkarasatābhataṁ dhammaṁ paṭhamameva",
  "atk-s0401a13:103_8": "aññāsīti aññāsikoṇḍañño nāma aya’’nti theraṁ ālapanto ‘‘aññāsi vata, bho, koṇḍañño,",
  "atk-s0401a13:103_9": "aññāsi vata, bho, koṇḍañño’’ti āha. Tassa tadeva nāmaṁ jātaṁ. Tena vuttaṁ – ‘‘iti",
  "atk-s0401a13:103_10": "hidaṁ āyasmato koṇḍaññassa aññāsikoṇḍaññotveva nāmaṁ ahosī’’ti.",
  "atk-s0401a13:104_0": "Iti thero āsāḷhipuṇṇamāyaṁ sotāpattiphale patiṭṭhito, pāṭipadadivase bhaddiyatthero,",
  "atk-s0401a13:104_1": "dutiyapakkhadivase vappatthero, tatiyapakkhadivase mahānāmatthero, pakkhassa catutthiyaṁ",
  "atk-s0401a13:104_2": "assajitthero sotāpattiphale patiṭṭhito. Pañcamiyā pana pakkhassa anattalakkhaṇasuttantadesanāpariyosāne",
  "atk-s0401a13:104_3": "sabbepi arahatte patiṭṭhitā.",
  "atk-s0401a13:105_0": "Tena kho pana samayena cha loke arahanto honti. Tato paṭṭhāya satthā yasadārakappamukhe",
  "atk-s0401a13:105_1": "pañcapaññāsa purise, kappāsiyavanasaṇḍe tiṁsamatte bhaddavaggiye, gayāsīse piṭṭhipāsāṇe",
  "atk-s0401a13:105_2": "sahassamatte purāṇajaṭileti evaṁ mahājanaṁ ariyabhūmiṁ otāretvā bimbisārappamukhāni",
  "atk-s0401a13:105_3": "ekādasanahutāni sotāpattiphale, ekaṁ nahutaṁ saraṇattaye patiṭṭhāpetvā jambudīpatale",
  "atk-s0401a13:105_4": "sāsanaṁ pupphitaphalitaṁ katvā sakalajambudīpamaṇḍalaṁ kāsāvapajjotaṁ isivātapaṭivātaṁ",
  "atk-s0401a13:105_5": "karonto ekasmiṁ samaye jetavanamahāvihāraṁ patvā tattha vasanto bhikkhusaṅghamajjhe",
  "atk-s0401a13:105_6": "paññattavarabuddhāsanagato dhammaṁ desento ‘‘paṭhamaṁ dhammaṁ paṭividdhabhikkhūnaṁ",
  "atk-s0401a13:105_7": "antare mama putto koṇḍañño aggo’’ti dassetuṁ etadaggaṭṭhāne ṭhapesi.",
  "atk-s0401a13:106_0": "Theropi dve aggasāvake attano nipaccakāraṁ karonte disvā buddhānaṁ santikā apakkamitukāmo",
  "atk-s0401a13:106_1": "hutvā ‘‘puṇṇamāṇavo pabbajitvā sāsane aggadhammakathiko bhavissatī’’ti disvā doṇavatthubrāhmaṇagāmaṁ",
  "atk-s0401a13:106_2": "gantvā attano bhāgineyyaṁ puṇṇamāṇavaṁ pabbājetvā ‘‘ayaṁ buddhānaṁ santike vasissatī’’ti",
  "atk-s0401a13:106_3": "tassa buddhānaṁ antevāsikabhāvaṁ katvā sayaṁ dasabalaṁ upasaṅkamitvā ‘‘bhagavā mayhaṁ",
  "atk-s0401a13:106_4": "gāmantasenāsanaṁ asappāyaṁ, ākiṇṇo viharituṁ na sakkomi, chaddantadahaṁ gantvā vasissāmī’’ti",
  "atk-s0401a13:106_5": "bhagavantaṁ anujānāpetvā uṭṭhāyāsanā satthāraṁ vanditvā chaddantadahaṁ gantvā chaddantahatthikulaṁ",
  "atk-s0401a13:106_6": "nissāya dvādasa vassāni vītināmetvā tattheva anupādisesāya nibbānadhātuyā parinibbāyi.",
  "atk-s0401a13:107": "Sāriputta-moggallānattheravatthu",
  "atk-s0401a13:108": "189-190. Dutiyatatiyesu mahāpaññānanti mahatiyā paññāya samannāgatānaṁ. Iddhimantānanti iddhiyā sampannānaṁ. Sāriputto moggallānoti tesaṁ therānaṁ nāmaṁ.",
  "atk-s0401a13:109_0": "Imesampi pañhakamme ayamanupubbikathā – ito satasahassakappādhike asaṅkhyeyyakappamatthake",
  "atk-s0401a13:109_1": "sāriputto brāhmaṇamahāsālakule nibbatti, nāmena saradamāṇavo nāma ahosi. Moggallāno",
  "atk-s0401a13:109_2": "gahapatimahāsālakule nibbatti , nāmena sirivaḍḍhanakuṭumbiyo nāma ahosi. Te ubhopi",
  "atk-s0401a13:109_3": "sahapaṁsukīḷitāva sahāyakā ahesuṁ. Saradamāṇavo pitu accayena kulasantakaṁ mahādhanaṁ",
  "atk-s0401a13:109_4": "paṭipajjitvā ekadivasaṁ rahogato cintesi – ‘‘ahaṁ idhalokattabhāvameva jānāmi, no",
  "atk-s0401a13:109_5": "paralokattabhāvaṁ, jātasattānañca maraṇaṁ nāma dhuvaṁ, mayā ekaṁ pabbajjaṁ pabbajitvā",
  "atk-s0401a13:109_6": "mokkhadhammagavesanaṁ kātuṁ vaṭṭatī’’ti. So sahāyakaṁ upasaṅkamitvā āha – ‘‘samma",
  "atk-s0401a13:109_7": "sirivaḍḍhana, ahaṁ pabbajitvā mokkhadhammaṁ gavesissāmi, tvaṁ mayā saddhiṁ pabbajituṁ",
  "atk-s0401a13:109_8": "sakkhissasī’’ti. Na sakkhissāmi , samma, tvaṁyeva pabbajāhīti. So cintesi – ‘‘paralokaṁ",
  "atk-s0401a13:109_9": "gacchantā sahāye vā ñātimitte vā gahetvā gatā nāma natthi, attanā kataṁ attanova",
  "atk-s0401a13:109_10": "hotī’’ti. Tato ratanakoṭṭhāgāraṁ vivarāpetvā kapaṇaddhikavaṇibbakayācakānaṁ mahādānaṁ",
  "atk-s0401a13:109_11": "datvā pabbatapādaṁ pavisitvā isipabbajjaṁ pabbaji. Tassa eko dve tayoti evaṁ anupabbajjaṁ",
  "atk-s0401a13:109_12": "pabbajitā catusattatisahassamattā jaṭilā ahesuṁ. So pañcābhiññā aṭṭha ca samāpattiyo",
  "atk-s0401a13:109_13": "nibbattetvā tesampi jaṭilānaṁ kasiṇaparikammaṁ ācikkhi. Tepi sabbe pañca abhiññā",
  "atk-s0401a13:109_14": "aṭṭha ca samāpattiyo nibbattesuṁ.",
  "atk-s0401a13:110_0": "Tena samayena anomadassī nāma buddho loke udapādi. Nagaraṁ candavatī nāma ahosi,",
  "atk-s0401a13:110_1": "pitā yasavanto nāma khattiyo, mātā yasodharā nāma devī, bodhi ajjunarukkho, nisabhatthero",
  "atk-s0401a13:110_2": "ca anomatthero cāti dve aggasāvakā, varuṇatthero nāma upaṭṭhāko, sundarā ca sumanā",
  "atk-s0401a13:110_3": "cāti dve aggasāvikā, āyu vassasatasahassaṁ ahosi, sarīraṁ aṭṭhapaññāsahatthubbedhaṁ,",
  "atk-s0401a13:110_4": "sarīrappabhā dvādasayojanaṁ phari, bhikkhusatasahassaparivāro ahosi.",
  "atk-s0401a13:111_0": "Athekadivasaṁ paccūsakāle mahākaruṇāsamāpattito vuṭṭhāya lokaṁ volokento saradatāpasaṁ",
  "atk-s0401a13:111_1": "disvā ‘‘ajja mayhaṁ saradatāpasassa santikaṁ gatapaccayena dhammadesanā ca mahatī",
  "atk-s0401a13:111_2": "bhavissati, so ca aggasāvakaṭṭhānaṁ patthessati, tassa sahāyako sirivaḍḍhanakuṭumbiyo",
  "atk-s0401a13:111_3": "dutiyasāvakaṭṭhānaṁ, desanāpariyosāne cassa parivārā catusattatisahassajaṭilā arahattaṁ",
  "atk-s0401a13:111_4": "pāpuṇissanti, mayā tattha gantuṁ vaṭṭatī’’ti attano pattacīvaramādāya aññaṁ kañci",
  "atk-s0401a13:111_5": "anāmantetvā sīho viya ekacaro hutvā saradatāpasassa antevāsikesu phalāphalatthāya",
  "atk-s0401a13:111_6": "gatesu ‘‘buddhabhāvaṁ me jānātū’’ti tassa passantasseva saradatāpasassa ākāsato otaritvā",
  "atk-s0401a13:111_7": "pathaviyaṁ patiṭṭhāsi. Saradatāpaso buddhānubhāvaṁ ceva sarīrasampattiṁ cassa disvā",
  "atk-s0401a13:111_8": "lakkhaṇamante sammasitvā ‘‘imehi lakkhaṇehi samannāgato nāma agāramajjhe vasanto",
  "atk-s0401a13:111_9": "rājā hoti cakkavattī, pabbajjanto loke vivaṭṭacchado sabbaññu buddho hoti, ayaṁ puriso",
  "atk-s0401a13:111_10": "nissaṁsayaṁ buddho’’ti jānitvā paccuggamanaṁ katvā pañcapatiṭṭhitena vanditvā āsanaṁ",
  "atk-s0401a13:111_11": "paññāpetvā adāsi. Nisīdi bhagavā paññattāsane. Saradatāpasopi attano anucchavikaṁ",
  "atk-s0401a13:111_12": "āsanaṁ gahetvā ekamantaṁ nisīdi.",
  "atk-s0401a13:112_0": "Tasmiṁ samaye catusattatisahassajaṭilā paṇītapaṇītāni ojavantāni phalāphalāni gahetvā",
  "atk-s0401a13:112_1": "ācariyassa santikaṁ sampattā buddhānañceva ācariyassa ca nisinnāsanaṁ oloketvā āhaṁsu",
  "atk-s0401a13:112_2": "– ‘‘ācariya, mayaṁ ‘imasmiṁ loke tumhehi mahantataro natthī’ti vicarāma, ayaṁ pana",
  "atk-s0401a13:112_3": "puriso tumhehi mahantataro maññe’’ti. Tātā, kiṁ vadatha? Sāsapena saddhiṁ aṭṭhasaṭṭhiyojanasatasahassubbedhaṁ",
  "atk-s0401a13:112_4": "sineruṁ samaṁ kātuṁ icchatha, sabbaññubuddhena saddhiṁ mayhaṁ upamaṁ mā karittha",
  "atk-s0401a13:112_5": "puttakāti. Atha te tāpasā ‘‘sace ayaṁ ittarasatto abhavissa, na amhākaṁ ācariyo evarūpaṁ",
  "atk-s0401a13:112_6": "upamaṁ āhareyya, yāva mahā vatāyaṁ puriso’’ti sabbeva pādesu nipatitvā sirasā vandiṁsu.",
  "atk-s0401a13:113_0": "Atha ne ācariyo āha – ‘‘tātā, amhākaṁ buddhānaṁ anucchaviko deyyadhammo natthi, satthā",
  "atk-s0401a13:113_1": "ca bhikkhācāravelāya idhāgato, mayaṁ yathābalaṁ deyyadhammaṁ dassāma. Tumhe yaṁ yaṁ",
  "atk-s0401a13:113_2": "paṇītaṁ phalāphalaṁ, taṁ taṁ āharathā’’ti. Āharāpetvā hatthe dhovitvā sayaṁ tathāgatassa",
  "atk-s0401a13:113_3": "patte patiṭṭhāpesi . Satthārā ca phalāphale paṭiggahitamatte devatā dibbojaṁ pakkhipiṁsu.",
  "atk-s0401a13:113_4": "Tāpaso udakampi sayameva parissāvetvā adāsi. Tato bhattakiccaṁ niṭṭhāpetvā hatthaṁ",
  "atk-s0401a13:113_5": "dhovitvā nisinne satthari sabbe antevāsike pakkositvā satthu santike sāraṇīyaṁ kathaṁ",
  "atk-s0401a13:113_6": "kathento nisīdi. Satthā ‘‘dve aggasāvakā bhikkhusaṅghena saddhiṁ āgacchantū’’ti cintesi.",
  "atk-s0401a13:113_7": "Te satthu cittaṁ ñatvā satasahassakhīṇāsavaparivārā āgantvā satthāraṁ vanditvā ekamantaṁ aṭṭhaṁsu.",
  "atk-s0401a13:114_0": "Tato saradatāpaso antevāsike āmantesi – ‘‘tātā, buddhānaṁ nisinnāsanampi nīcaṁ, samaṇasatasahassānampi",
  "atk-s0401a13:114_1": "āsanaṁ natthi, tumhehi ajja uḷāraṁ buddhasakkāraṁ kātuṁ vaṭṭati, pabbatapādato vaṇṇagandhasampannāni",
  "atk-s0401a13:114_2": "pupphāni āharathā’’ti. Kathanakālo papañco viya hoti, iddhimantānaṁ pana visayo acinteyyoti",
  "atk-s0401a13:114_3": "muhuttamatteneva te tāpasā vaṇṇagandhasampannāni pupphāni āharitvā buddhānaṁ yojanappamāṇaṁ",
  "atk-s0401a13:114_4": "pupphāsanaṁ paññāpesuṁ, ubhinnaṁ aggasāvakānaṁ tigāvutaṁ, sesabhikkhūnaṁ aḍḍhayojanikādibhedaṁ,",
  "atk-s0401a13:114_5": "saṅghanavakassa usabhamattaṁ ahosi. Evaṁ paññattesu āsanesu saradatāpaso tathāgatassa",
  "atk-s0401a13:114_6": "purato añjaliṁ paggahetvā ṭhito, ‘‘bhante, mayhaṁ dīgharattaṁ hitasukhatthāya imaṁ",
  "atk-s0401a13:114_7": "pupphāsanaṁ abhiruhathā’’ti āha.",
  "atk-s0401a13:115": "‘‘Nānāpupphañca gandhañca, sampādetvāna ekato;",
  "atk-s0401a13:116": "Pupphāsanaṁ paññāpetvā, idaṁ vacanamabraviṁ.",
  "atk-s0401a13:117": "‘‘Idaṁ te āsanaṁ vīra, paññattaṁ tavanucchaviṁ;",
  "atk-s0401a13:118": "Mama cittaṁ pasādento, nisīda pupphamāsane.",
  "atk-s0401a13:119": "‘‘Sattarattidivaṁ buddho, nisīdi pupphamāsane;",
  "atk-s0401a13:120": "Mama cittaṁ pasādetvā, hāsayitvā sadevake’’ti.",
  "atk-s0401a13:121_0": "Evaṁ nisinne satthari dve aggasāvakā ca sesabhikkhū ca attano attano pattāsanesu",
  "atk-s0401a13:121_1": "nisīdiṁsu. Saradatāpaso mahantaṁ pupphacchattaṁ gahetvā tathāgatassa matthake dhārayanto",
  "atk-s0401a13:121_2": "aṭṭhāsi. Satthā ‘‘jaṭilānaṁ ayaṁ sakkāro mahapphalo hotū’’ti nirodhasamāpattiṁ samāpajji.",
  "atk-s0401a13:121_3": "Satthu samāpannabhāvaṁ ñatvā dve aggasāvakāpi sesabhikkhūpi samāpattiṁ samāpajjiṁsu.",
  "atk-s0401a13:121_4": "Tathāgate sattāhaṁ nirodhasamāpattiṁ samāpajjitvā nisinne antevāsikā bhikkhācārakāle",
  "atk-s0401a13:121_5": "sampatte vanamūlaphalāphalaṁ paribhuñjitvā sesakāle buddhānaṁ añjaliṁ paggayha tiṭṭhanti.",
  "atk-s0401a13:121_6": "Saradatāpaso pana bhikkhācārampi agantvā pupphacchattaṁ gahitaniyāmeneva sattāhaṁ",
  "atk-s0401a13:121_7": "pītisukhena vītināmesi.",
  "atk-s0401a13:122_0": "Satthā nirodhato vuṭṭhāya dakkhiṇapasse nisinnaṁ aggasāvakaṁ nisabhattheraṁ āmantesi",
  "atk-s0401a13:122_1": "– ‘‘nisabha sakkārakārakānaṁ tāpasānaṁ pupphāsanānumodanaṁ karohī’’ti. Thero cakkavattirañño",
  "atk-s0401a13:122_2": "santikā paṭiladdhamahālābho mahāyodho viya tuṭṭhamānaso sāvakapāramiñāṇe ṭhatvā pupphāsanānumodanaṁ",
  "atk-s0401a13:122_3": "ārabhi. Tassa desanāvasāne dutiyasāvakaṁ āmantesi – ‘‘tvampi dhammaṁ desehī’’ti.",
  "atk-s0401a13:122_4": "Anomatthero tepiṭakaṁ buddhavacanaṁ sammasitvā dhammaṁ kathesi. Dvinnaṁ sāvakānaṁ",
  "atk-s0401a13:122_5": "desanāya ekassapi abhisamayo nāhosi. Atha satthā aparimāṇe buddhavisaye ṭhatvā dhammadesanaṁ",
  "atk-s0401a13:122_6": "ārabhi. Desanāpariyosāne ṭhapetvā saradatāpasaṁ sabbepi catusattatisahassajaṭilā",
  "atk-s0401a13:122_7": "arahattaṁ pāpuṇiṁsu. Satthā ‘‘etha bhikkhavo’’ti hatthaṁ pasāresi. Tesaṁ tāvadeva",
  "atk-s0401a13:122_8": "kesamassu antaradhāyi, aṭṭha parikkhārā kāye paṭimukkāva ahesuṁ.",
  "atk-s0401a13:123_0": "Saradatāpaso kasmā arahattaṁ na pattoti? Vikkhittacittattā. Tassa kira buddhānaṁ",
  "atk-s0401a13:123_1": "dutiyāsane nisīditvā sāvakapāramiñāṇe ṭhatvā dhammaṁ desayato aggasāvakassa desanaṁ",
  "atk-s0401a13:123_2": "sotuṁ āraddhakālato paṭṭhāya ‘‘aho vatāhampi anāgate uppajjanakassa buddhassa sāsane",
  "atk-s0401a13:123_3": "imināva sāvakena laddhadhuraṁ labheyya’’nti cittaṁ udapādi. So tena parivitakkena",
  "atk-s0401a13:123_4": "maggaphalapaṭivedhaṁ kātuṁ nāsakkhi . Tathāgataṁ pana vanditvā sammukhe ṭhatvā āha",
  "atk-s0401a13:123_5": "– ‘‘bhante, tumhākaṁ anantarāsane nisinno bhikkhu tumhākaṁ sāsane ko nāma hotī’’ti?",
  "atk-s0401a13:123_6": "Mayā pavattitaṁ dhammacakkaṁ anuppavattetā sāvakapāramiñāṇassa koṭippatto soḷasa",
  "atk-s0401a13:123_7": "paññā paṭivijjhitvā ṭhito mayhaṁ sāsane aggasāvako nisabhatthero nāma esoti. ‘‘Bhante,",
  "atk-s0401a13:123_8": "yvāyaṁ mayā sattāhaṁ pupphacchattaṁ dhārentena sakkāro kato, ahaṁ imassa phalena",
  "atk-s0401a13:123_9": "aññaṁ sakkattaṁ vā brahmattaṁ vā na patthemi, anāgate pana ayaṁ nisabhatthero viya",
  "atk-s0401a13:123_10": "ekassa buddhassa aggasāvako bhaveyya’’nti patthanaṁ akāsi.",
  "atk-s0401a13:124_0": "Satthā ‘‘samijjhissati nu kho imassa purisassa patthanā’’ti anāgataṁsañāṇaṁ pesetvā",
  "atk-s0401a13:124_1": "olokento kappasatasahassādhikaṁ asaṅkhyeyyaṁ atikkamitvā samijjhanabhāvaṁ addasa.",
  "atk-s0401a13:124_2": "Disvā saradatāpasaṁ āha – ‘‘na te ayaṁ patthanā moghā bhavissati, anāgate pana kappasatasahassādhikaṁ",
  "atk-s0401a13:124_3": "asaṅkhyeyyaṁ atikkamitvā gotamo nāma buddho loke uppajjissati. Tassa mātā mahāmāyā",
  "atk-s0401a13:124_4": "nāma devī bhavissati, pitā suddhodano nāma rājā, putto rāhulo nāma, upaṭṭhāko ānando",
  "atk-s0401a13:124_5": "nāma, dutiyasāvako moggallāno nāma, tvaṁ pana tassa aggasāvako dhammasenāpati sāriputto",
  "atk-s0401a13:124_6": "nāma bhavissasī’’ti. Evaṁ tāpasaṁ byākaritvā dhammakathaṁ kathetvā bhikkhusaṅghaparivāro ākāsaṁ pakkhandi.",
  "atk-s0401a13:125_0": "Saradatāpasopi antevāsikattherānaṁ santikaṁ gantvā sahāyakassa sirivaḍḍhanakuṭumbikassa",
  "atk-s0401a13:125_1": "sāsanaṁ pesesi – ‘‘bhante, mama sahāyakassa vadetha ‘sahāyakena te saradatāpasena",
  "atk-s0401a13:125_2": "anomadassibuddhassa pādamūle anāgate uppajjanakassa gotamabuddhassa sāsane aggasāvakaṭṭhānaṁ",
  "atk-s0401a13:125_3": "patthitaṁ, tvaṁ dutiyasāvakaṭṭhānaṁ patthehī’’’ti. Evañca pana vatvā therehi puretarameva",
  "atk-s0401a13:125_4": "ekapassena gantvā sirivaḍḍhassa nivesanadvāre aṭṭhāsi.",
  "atk-s0401a13:126_0": "Sirivaḍḍhano ‘‘cirassaṁ vata me ayyo āgato’’ti āsane nisīdāpetvā attanā nīcāsane",
  "atk-s0401a13:126_1": "nisinno ‘‘antevāsikaparisā pana vo, bhante, na paññāyatī’’ti pucchi. Āma samma, amhākaṁ",
  "atk-s0401a13:126_2": "assamaṁ anomadassī nāma buddho āgato, mayaṁ tassa attano balena sakkāraṁ akarimha.",
  "atk-s0401a13:126_3": "Satthā sabbesaṁ dhammaṁ desesi, desanāpariyosāne ṭhapetvā maṁ sesā arahattaṁ patvā",
  "atk-s0401a13:126_4": "pabbajiṁsūti. Tumhe kasmā na pabbajitāti? Ahaṁ satthu aggasāvakaṁ nisabhattheraṁ",
  "atk-s0401a13:126_5": "disvā anāgate uppajjanakassa gotamassa nāma buddhassa sāsane aggasāvakaṭṭhānaṁ patthesiṁ,",
  "atk-s0401a13:126_6": "tvampi tassa sāsane dutiyasāvakaṭṭhānaṁ patthehīti. Mayhaṁ buddhehi saddhiṁ paricayo",
  "atk-s0401a13:126_7": "natthi, bhanteti. Buddhehi saddhiṁ kathanaṁ mayhaṁ bhāro hotu, tvaṁ mahantaṁ adhikāraṁ sajjehīti.",
  "atk-s0401a13:127_0": "Sirivaḍḍhano saradatāpasassa vacanaṁ sutvā attano nivesanadvāre rājamānena aṭṭhakarīsamattaṁ",
  "atk-s0401a13:127_1": "ṭhānaṁ samatalaṁ kāretvā vālukaṁ okirāpetvā lājapañcamāni pupphāni vikiritvā nīluppalacchadanaṁ",
  "atk-s0401a13:127_2": "maṇḍapaṁ kāretvā buddhāsanaṁ paññāpetvā sesabhikkhūnampi āsanāni paṭiyādāpetvā mahantaṁ",
  "atk-s0401a13:127_3": "sakkārasammānaṁ sajjetvā buddhānaṁ nimantanatthāya saradatāpasassa saññaṁ adāsi.",
  "atk-s0401a13:127_4": "Tāpaso tassa vacanaṁ sutvā buddhappamukhaṁ bhikkhusaṅghaṁ gahetvā tassa nivesanaṁ",
  "atk-s0401a13:127_5": "agamāsi. Sirivaḍḍhano paccuggamanaṁ katvā tathāgatassa hatthato pattaṁ gahetvā maṇḍapaṁ",
  "atk-s0401a13:127_6": "pavesetvā paññattāsanesu nisinnassa buddhappamukhassa bhikkhusaṅghassa dakkhiṇodakaṁ",
  "atk-s0401a13:127_7": "datvā paṇītena bhojanena parivisitvā bhattakiccapariyosāne buddhappamukhaṁ bhikkhusaṅghaṁ",
  "atk-s0401a13:127_8": "mahārahehi vatthehi acchādetvā, ‘‘bhante, nāyaṁ ārambho appamattakaṭṭhānatthāya,",
  "atk-s0401a13:127_9": "imināva niyāmena sattāhaṁ anukampaṁ karothā’’ti āha. Satthā adhivāsesi. So teneva",
  "atk-s0401a13:127_10": "niyāmena sattāhaṁ mahādānaṁ pavattetvā bhagavantaṁ vanditvā añjaliṁ paggahetvā ṭhito",
  "atk-s0401a13:127_11": "āha – ‘‘bhante, mama sahāyo saradatāpaso yassa satthu aggasāvako homīti patthesi,",
  "atk-s0401a13:127_12": "ahampi tasseva dutiyasāvako bhavāmī’’ti.",
  "atk-s0401a13:128_0": "Satthā anāgataṁ oloketvā tassa patthanāya samijjhanabhāvaṁ disvā byākāsi – ‘‘tvaṁ",
  "atk-s0401a13:128_1": "ito kappasatasahassādhikaṁ asaṅkhyeyyaṁ atikkamitvā gotamabuddhassa dutiyasāvako",
  "atk-s0401a13:128_2": "bhavissasī’’ti. Buddhānaṁ byākaraṇaṁ sutvā sirivaḍḍhano haṭṭhapahaṭṭho ahosi. Satthāpi",
  "atk-s0401a13:128_3": "bhattānumodanaṁ katvā saparivāro vihārameva gato. Sirivaḍḍhano tato paṭṭhāya yāvajīvaṁ",
  "atk-s0401a13:128_4": "kalyāṇakammaṁ katvā dutiyattavāre kāmāvacaradevaloke nibbatto. Saradatāpaso cattāro",
  "atk-s0401a13:128_5": "brahmavihāre bhāvetvā brahmaloke nibbatto.",
  "atk-s0401a13:129_0": "Tato paṭṭhāya imesaṁ ubhinnampi antarākammaṁ na kathitaṁ. Amhākaṁ pana buddhassa",
  "atk-s0401a13:129_1": "nibbattito puretarameva saradatāpaso rājagahanagarassa avidūre upatissagāme sāribrāhmaṇiyā",
  "atk-s0401a13:129_2": "kucchismiṁ paṭisandhiṁ gaṇhi. Taṁdivasameva cassa sahāyopi rājagahasseva avidūre",
  "atk-s0401a13:129_3": "kolitagāme moggallibrāhmaṇiyā kucchiyaṁ paṭisandhiṁ gaṇhi. Tāni kira dvepi kulāni",
  "atk-s0401a13:129_4": "yāva sattamā kulaparivaṭṭā ābaddhapaṭibaddhasahāyakāneva. Tesaṁ dvinnampi ekadivasameva",
  "atk-s0401a13:129_5": "gabbhaparihāraṁ adaṁsu. Dasamāsaccayena jātānampi tesaṁ chasaṭṭhi dhātiyo upaṭṭhahiṁsu.",
  "atk-s0401a13:129_6": "Nāmaggahaṇadivase sāribrāhmaṇiyā puttassa upatissagāme jeṭṭhakulassa puttattā upatissoti",
  "atk-s0401a13:129_7": "nāmaṁ akaṁsu, itarassa kolitagāme jeṭṭhakulassa puttattā kolitoti nāmaṁ akaṁsu. Te",
  "atk-s0401a13:129_8": "ubhopi vuddhimanvāya sabbasippānaṁ pāraṁ agamaṁsu.",
  "atk-s0401a13:130_0": "Upatissamāṇavassa kīḷanatthāya nadiṁ vā uyyānaṁ vā pabbataṁ vā gamanakāle pañca suvaṇṇasivikāsatāni",
  "atk-s0401a13:130_1": "parivārā honti, kolitamāṇavassa pañca ājaññarathasatāni. Dvepi janā pañcapañcamāṇavakasataparivārā",
  "atk-s0401a13:130_2": "honti. Rājagahe ca anusaṁvaccharaṁ giraggasamajjaṁ nāma hoti, tesaṁ dvinnampi ekaṭṭhāneyeva",
  "atk-s0401a13:130_3": "mañcaṁ bandhanti. Dvepi janā ekatova nisīditvā samajjaṁ passantā hasitabbaṭṭhāne",
  "atk-s0401a13:130_4": "hasanti, saṁvegaṭṭhāne saṁvijjanti, dāyaṁ dātuṁ yuttaṭṭhāne dāyaṁ denti. Tesaṁ imināva",
  "atk-s0401a13:130_5": "niyāmena ekadivasaṁ samajjaṁ passantānaṁ paripākagatattā ñāṇassa purimadivasesu viya",
  "atk-s0401a13:130_6": "hasitabbaṭṭhāne hāso vā saṁvegaṭṭhāne saṁvejanaṁ vā dāyaṁ dātuṁ yuttaṭṭhāne dāyadānaṁ",
  "atk-s0401a13:130_7": "vā nāhosi. Dvepi pana janā evaṁ cintayiṁsu – ‘‘kiṁ ettha oloketabbaṁ atthi, sabbepime",
  "atk-s0401a13:130_8": "appatte vassasate apaṇṇattikabhāvaṁ gamissanti. Amhehi pana ekaṁ mokkhadhammaṁ gavesituṁ",
  "atk-s0401a13:130_9": "vaṭṭatī’’ti ārammaṇaṁ gahetvā nisīdiṁsu.",
  "atk-s0401a13:131_0": "Tato kolito upatissaṁ āha – ‘‘samma upatissa, na tvaṁ aññasu divasesu viya haṭṭhapahaṭṭho,",
  "atk-s0401a13:131_1": "anattamanadhātukosi, kiṁ te sallakkhita’’nti? Samma kolita, ‘‘etesaṁ olokane sāro",
  "atk-s0401a13:131_2": "natthi, niratthakametaṁ, attano mokkhadhammaṁ gavesituṁ vaṭṭatī’’ti idaṁ cintayanto",
  "atk-s0401a13:131_3": "nisinnomhīti, tvaṁ pana kasmā anattamanosīti? Sopi tatheva āha. Athassa attanā saddhiṁ",
  "atk-s0401a13:131_4": "ekajjhāsayataṁ ñatvā upatisso taṁ evamāha – ‘‘amhākaṁ ubhinnampi sucintitaṁ, mokkhadhammaṁ",
  "atk-s0401a13:131_5": "gavesantehi pana ekā pabbajjā laddhuṁ vaṭṭati, kassa santike pabbajāmā’’ti.",
  "atk-s0401a13:132_0": "Tena kho pana samayena sañcayo paribbājako rājagahe paṭivasati mahatiyā paribbājakaparisāya",
  "atk-s0401a13:132_1": "saddhiṁ. Te ‘‘tassa santike pabbajissāmā’’ti pañcahi māṇavakasatehi saddhiṁ sañcayassa",
  "atk-s0401a13:132_2": "santike pabbajiṁsu. Tesaṁ pabbajitakālato paṭṭhāya sañcayo atirekalābhaggayasaggappatto",
  "atk-s0401a13:132_3": "ahosi. Te katipāheneva sabbaṁ sañcayassa samayaṁ pariggaṇhitvā, ‘‘ācariya, tumhākaṁ",
  "atk-s0401a13:132_4": "jānanasamayo ettakova, udāhu uttaripi atthī’’ti pucchiṁsu. Sañcayo ‘‘ettakova, sabbaṁ",
  "atk-s0401a13:132_5": "tumhehi ñāta’’nti āha. Te tassa kathaṁ sutvā cintayiṁsu – ‘‘evaṁ sati imassa santike",
  "atk-s0401a13:132_6": "brahmacariyavāso niratthako, mayaṁ mokkhadhammaṁ gavesituṁ nikkhantā, so imassa santike",
  "atk-s0401a13:132_7": "uppādetuṁ na sakkā. Mahā kho pana jambudīpo, gāmanigamarājadhāniyo carantā mayaṁ",
  "atk-s0401a13:132_8": "avassaṁ mokkhadhammadesakaṁ ekaṁ ācariyaṁ labhissāmā’’ti. Te tato paṭṭhāya yattha",
  "atk-s0401a13:132_9": "yattha paṇḍitā samaṇabrāhmaṇā atthīti suṇanti, tattha tattha gantvā pañhasākacchaṁ",
  "atk-s0401a13:132_10": "karonti. Tehi puṭṭhaṁ pañhaṁ aññe kathetuṁ samatthā natthi, te pana tesaṁ pañhaṁ",
  "atk-s0401a13:132_11": "vissajjenti. Evaṁ sakalajambudīpaṁ pariggaṇhitvā nivattitvā sakaṭṭhānameva āgantvā,",
  "atk-s0401a13:132_12": "‘‘samma kolita, yo paṭhamaṁ amataṁ adhigacchati, so ārocetū’’ti katikaṁ akaṁsu.",
  "atk-s0401a13:133_0": "Tena samayena amhākaṁ satthā paṭhamābhisambodhiṁ patvā pavattitavaradhammacakko anupubbena",
  "atk-s0401a13:133_1": "rājagahaṁ sampatto hoti. Atha ‘‘ekasaṭṭhi arahanto loke uppannā hontī’’ti vuttakāle",
  "atk-s0401a13:133_2": "‘‘caratha, bhikkhave, cārikaṁ bahujanahitāyā’’ti ratanattayaguṇappakāsanatthaṁ uyyojitānaṁ",
  "atk-s0401a13:133_3": "bhikkhūnaṁ antare pañcavaggiyabbhantaro assajitthero paṭinivattitvā rājagahameva",
  "atk-s0401a13:133_4": "āgato. Punadivase pātova pattacīvaraṁ ādāya rājagahaṁ piṇḍāya pāvisi.",
  "atk-s0401a13:134_0": "Tasmiṁ samaye upatissaparibbājako pātova bhattakiccaṁ katvā paribbājakārāmaṁ gacchanto",
  "atk-s0401a13:134_1": "theraṁ disvā cintesi – ‘‘mayā evarūpo pabbajito nāma na diṭṭhapubbo. Ye vata loke",
  "atk-s0401a13:134_2": "arahanto vā arahattamaggaṁ vā samāpannā, ayaṁ tesaṁ bhikkhūnaṁ aññataro, yaṁnūnāhaṁ",
  "atk-s0401a13:134_3": "imaṁ bhikkhuṁ upasaṅkamitvā pañhaṁ puccheyyaṁ – ‘kaṁsi tvaṁ, āvuso uddissa, pabbajito,",
  "atk-s0401a13:134_4": "ko vā te satthā, kassa vā tvaṁ dhammaṁ rocesī’’’ti. Athassa etadahosi – ‘‘akālo kho",
  "atk-s0401a13:134_5": "imaṁ bhikkhuṁ pañhaṁ pucchituṁ, antaragharaṁ paviṭṭho piṇḍāya carati, yaṁnūnāhaṁ",
  "atk-s0401a13:134_6": "imaṁ bhikkhuṁ piṭṭhito piṭṭhito anubandheyyaṁ atthikehi upaññātaṁ magga’’nti. So",
  "atk-s0401a13:134_7": "theraṁ laddhapiṇḍapātaṁ aññataraṁ okāsaṁ gacchantaṁ disvā nisīditukāmatañcassa ñatvā",
  "atk-s0401a13:134_8": "attano paribbājakapīṭhakaṁ paññāpetvā adāsi. Bhattakiccapariyosānepissa attano kuṇḍikāya udakaṁ adāsi.",
  "atk-s0401a13:135_0": "Evaṁ ācariyavattaṁ katvā katabhattakiccena therena saddhiṁ madhurapaṭisanthāraṁ katvā",
  "atk-s0401a13:135_1": "‘‘vippasannāni kho te, āvuso, indriyāni, parisuddho chavivaṇṇo pariyodāto, kaṁsi",
  "atk-s0401a13:135_2": "tvaṁ, āvuso uddissa, pabbajito, ko vā te satthā, kassa vā tvaṁ dhammaṁ rocesī’’ti",
  "atk-s0401a13:135_3": "pucchi. Thero ‘‘atthāvuso, mahāsamaṇo sakyaputto sakyakulā pabbajito, tāhaṁ bhagavantaṁ",
  "atk-s0401a13:135_4": "uddissa pabbajito, so ca me bhagavā satthā, tassevāhaṁ bhagavato dhammaṁ rocemī’’ti",
  "atk-s0401a13:135_5": "āha. Atha naṁ ‘‘kiṁvādī panāyasmato satthā, kimakkhāyī’’ti pucchi. Thero cintesi",
  "atk-s0401a13:135_6": "– ‘‘ime paribbājakā nāma sāsanassa paṭipakkhabhūtā, imassa sāsanassa gambhīrataṁ",
  "atk-s0401a13:135_7": "dassessāmī’’ti. Attano navakabhāvaṁ dassento āha – ‘‘ahaṁ kho, āvuso, navo acirapabbajito,",
  "atk-s0401a13:135_8": "adhunāgato imaṁ dhammavinayaṁ, na tāvāhaṁ sakkomi vitthārena dhammaṁ desetu’’nti.",
  "atk-s0401a13:135_9": "Paribbājako ‘‘ahaṁ upatisso nāma, tvaṁ yathāsattiyā appaṁ vā bahuṁ vā vada, etaṁ",
  "atk-s0401a13:135_10": "nayasatena nayasahassena paṭivijjhituṁ mayhaṁ bhāro’’ti cintetvā āha –",
  "atk-s0401a13:136": "‘‘Appaṁ vā bahuṁ vā bhāsassu, atthaṁyeva me brūhi;",
  "atk-s0401a13:137": "Attheneva me attho, kiṁ kāhasi byañjanaṁ bahu’’nti. (mahāva. 60);",
  "atk-s0401a13:138_0": "Evaṁ vutte thero ‘‘ye dhammā hetuppabhavā’’ti (mahāva. 60; apa. thera. 1.1.286) gāthaṁ",
  "atk-s0401a13:138_1": "āha. Paribbājako paṭhamapadadvayameva sutvā sahassanayasampanne sotāpattimagge patiṭṭhahi.",
  "atk-s0401a13:138_2": "Itaraṁ padadvayaṁ sotāpannakāle niṭṭhāsi.",
  "atk-s0401a13:139_0": "So sotāpanno hutvā uparivisese appavattante ‘‘bhavissati ettha kāraṇa’’nti sallakkhetvā",
  "atk-s0401a13:139_1": "theraṁ āha – ‘‘bhante, mā upari dhammadesanaṁ vaḍḍhayittha, ettakameva hotu, kahaṁ",
  "atk-s0401a13:139_2": "amhākaṁ satthā vasatī’’ti? Veḷuvane paribbājakāti. Bhante, tumhe purato yātha, mayhaṁ",
  "atk-s0401a13:139_3": "eko sahāyako atthi. Amhehi ca aññamaññaṁ katikā katā ‘‘yo paṭhamaṁ amataṁ adhigacchati,",
  "atk-s0401a13:139_4": "so ārocetū’’ti. Ahaṁ taṁ paṭiññaṁ mocetvā sahāyakaṁ gahetvā tumhākaṁ gatamaggeneva",
  "atk-s0401a13:139_5": "satthu santikaṁ āgamissāmīti pañcapatiṭṭhitena therassa pādesu nipatitvā tikkhattuṁ",
  "atk-s0401a13:139_6": "padakkhiṇaṁ katvā theraṁ uyyojetvā paribbājakārāmābhimukho agamāsi.",
  "atk-s0401a13:140_0": "Kolitaparibbājako taṁ dūratova āgacchantaṁ disvā ‘‘ajja mayhaṁ sahāyakassa mukhavaṇṇo",
  "atk-s0401a13:140_1": "na aññesu divasesu viya, addhā tena amataṁ adhigataṁ bhavissatī’’ti amatādhigamaṁ",
  "atk-s0401a13:140_2": "pucchi. Sopissa ‘‘āma āvuso, amataṁ adhigata’’nti paṭijānitvā tameva gāthaṁ abhāsi.",
  "atk-s0401a13:140_3": "Gāthāpariyosāne kolito sotāpattiphale patiṭṭhahitvā āha – ‘‘kahaṁ kira, samma, satthā",
  "atk-s0401a13:140_4": "vasatī’’ti? ‘‘Veḷuvane kira, samma, vasatī’’ti evaṁ no ācariyena assajittherena kathitanti.",
  "atk-s0401a13:140_5": "Tena hi samma āyāma, satthāraṁ passissāmāti. Sāriputtatthero ca nāmesa sadāpi ācariyapūjakova,",
  "atk-s0401a13:140_6": "tasmā sahāyaṁ kolitamāṇavaṁ evamāha – ‘‘samma, amhehi adhigataṁ amataṁ amhākaṁ ācariyassa",
  "atk-s0401a13:140_7": "sañcayaparibbājakassāpi kathessāma. Bujjhamāno paṭivijjhissati, appaṭivijjhanto amhākaṁ",
  "atk-s0401a13:140_8": "saddahitvā satthu santikaṁ gamissati, buddhānaṁ desanaṁ sutvā maggaphalapaṭivedhaṁ karissatī’’ti.",
  "atk-s0401a13:141_0": "Tato dvepi janā sañcayassa santikaṁ gantvā, ‘‘ācariya, tvaṁ kiṁ karosi, buddho loke",
  "atk-s0401a13:141_1": "uppanno, svākkhāto dhammo, suppaṭipanno saṅgho. Āyāma, dasabalaṁ passissāmā’’ti.",
  "atk-s0401a13:141_2": "So ‘‘kiṁ vadetha, tātā’’ti tepi vāretvā lābhaggayasaggappattimeva tesaṁ dīpesi. Te",
  "atk-s0401a13:141_3": "‘‘amhākaṁ evarūpo antevāsikavāso niccameva hotu, tumhākaṁ pana gamanaṁ vā agamanaṁ",
  "atk-s0401a13:141_4": "vā jānāthā’’ti āhaṁsu. Sañcayo ‘‘ime ettakaṁ jānantā mama vacanaṁ na karissantī’’ti",
  "atk-s0401a13:141_5": "ñatvā ‘‘gacchatha tumhe, tātā, ahaṁ mahallakakāle antevāsikavāsaṁ vasituṁ na sakkomī’’ti",
  "atk-s0401a13:141_6": "āha. Te anekehipi kāraṇehi taṁ bodhetuṁ asakkontā attano ovāde vattamānaṁ janaṁ ādāya",
  "atk-s0401a13:141_7": "veḷuvanaṁ agamaṁsu. Atha tesaṁ pañcasu antevāsikasatesu aḍḍhateyyasatā nivattiṁsu,",
  "atk-s0401a13:141_8": "aḍḍhateyyasatā tehi saddhiṁ agamaṁsu.",
  "atk-s0401a13:142_0": "Satthā catuparisamajjhe dhammaṁ desento te dūratova disvā bhikkhū āmantesi – ‘‘ete,",
  "atk-s0401a13:142_1": "bhikkhave, dve sahāyā āgacchanti kolito ca upatisso ca, etaṁ me sāvakayugaṁ bhavissati",
  "atk-s0401a13:142_2": "aggaṁ bhaddayuga’’nti. Atha tesaṁ parisāya cariyavasena dhammadesanaṁ vaḍḍhesi. Ṭhapetvā",
  "atk-s0401a13:142_3": "dve aggasāvake sabbepi te aḍḍhateyyasatā paribbājakā arahattaṁ pāpuṇiṁsu . Satthā",
  "atk-s0401a13:142_4": "‘‘etha bhikkhavo’’ti hatthaṁ pasāresi. Sabbesaṁ kesamassu antaradhāyi, iddhimayaṁ",
  "atk-s0401a13:142_5": "pattacīvaraṁ kāyappaṭibaddhaṁ ahosi. Dvinnaṁ aggasāvakānampi iddhimayapattacīvaraṁ",
  "atk-s0401a13:142_6": "āgataṁ, uparimaggattayakiccaṁ pana na niṭṭhāsi. Kasmā? Sāvakapāramiñāṇassa mahantatāya.",
  "atk-s0401a13:143_0": "Athāyasmā mahāmoggallāno pabbajitadivasato sattame divase magadharaṭṭhe kallavālagāmakaṁ",
  "atk-s0401a13:143_1": "upanissāya samaṇadhammaṁ karonto thinamiddhe okkante satthārā saṁvejito thinamiddhaṁ",
  "atk-s0401a13:143_2": "vinodetvā tathāgatena dinnaṁ dhātukammaṭṭhānaṁ suṇantova uparimaggattayakiccaṁ niṭṭhāpetvā",
  "atk-s0401a13:143_3": "sāvakapāramiñāṇassa matthakaṁ patto. Sāriputtattheropi pabbajitadivasato addhamāsaṁ",
  "atk-s0401a13:143_4": "atikkamitvā satthārā saddhiṁ tameva rājagahaṁ upanissāya sūkarakhataleṇe viharanto",
  "atk-s0401a13:143_5": "attano bhāgineyyassa dīghanakhaparibbājakassa vedanāpariggahasuttante (ma. ni. 2.205-206)",
  "atk-s0401a13:143_6": "desiyamāne suttānusārena ñāṇaṁ pesetvā parassa vaḍḍhitabhattaṁ bhuñjanto viya sāvakapāramiñāṇassa",
  "atk-s0401a13:143_7": "matthakaṁ patto. Bhāgineyyo panassa desanāpariyosāne sotāpattiphale patiṭṭhito. Iti",
  "atk-s0401a13:143_8": "dvinnampi mahāsāvakānaṁ tathāgate rājagahe viharanteyeva sāvakapāramiñāṇakiccaṁ matthakaṁ",
  "atk-s0401a13:143_9": "pattaṁ. Aparabhāge pana satthā jetavane viharanto ‘‘mahāpaññānaṁ yadidaṁ sāriputto,",
  "atk-s0401a13:143_10": "iddhimantānaṁ yadidaṁ mahāmoggallāno’’ti dvepi mahāsāvake ṭhānantare ṭhapesīti.",
  "atk-s0401a13:144": "Mahākassapattheravatthu",
  "atk-s0401a13:145_0": "191. Catutthe dhutavādānanti ettha dhuto veditabbo, dhutavādo veditabbo, dhutadhammā",
  "atk-s0401a13:145_1": "veditabbā, dhutaṅgāni veditabbāni. Tattha dhutoti dhutakileso vā puggalo kilesadhunano vā dhammo.",
  "atk-s0401a13:146_0": "Dhutavādoti ettha pana atthi dhuto na dhutavādo, atthi na dhuto dhutavādo, atthi",
  "atk-s0401a13:146_1": "neva dhuto na dhutavādo, atthi dhuto ceva dhutavādo ca. Tattha yo dhutaṅgena attano",
  "atk-s0401a13:146_2": "kilese dhuni, paraṁ pana dhutaṅgena na ovadati nānusāsati bākulatthero viya, ayaṁ",
  "atk-s0401a13:146_3": "dhuto na dhutavādo. Yathāha – ‘‘tayidaṁ āyasmā bākulo dhuto na dhutavādo’’ti. Yo",
  "atk-s0401a13:146_4": "pana dhutaṅgena attano kilese na dhuni, kevalaṁ aññe dhutaṅgena ovadati anusāsati",
  "atk-s0401a13:146_5": "upanandatthero viya, ayaṁ na dhuto dhutavādo. Yathāha – ‘‘tayidaṁ āyasmā upanando",
  "atk-s0401a13:146_6": "na dhuto dhutavādo’’ti. Yo pana ubhayavipanno lāḷudāyī viya, ayaṁ neva dhuto na dhutavādo.",
  "atk-s0401a13:146_7": "Yathāha – ‘‘tayidaṁ āyasmā lāḷudāyī neva dhuto na dhutavādo’’ti. Yo pana ubhayasampanno",
  "atk-s0401a13:146_8": "āyasmā mahākassapatthero viya, ayaṁ dhuto ceva dhutavādo ca. Yathāha – ‘‘tayidaṁ",
  "atk-s0401a13:146_9": "āyasmā mahākassapo dhuto ceva dhutavādo cā’’ti.",
  "atk-s0401a13:147_0": "Dhutadhammā veditabbāti appicchatā santuṭṭhitā sallekhatā pavivekatā idamaṭṭhikatāti",
  "atk-s0401a13:147_1": "ime dhutaṅgacetanāya parivārā pañca dhammā ‘‘appicchaṁyeva nissāyā’’tiādivacanato",
  "atk-s0401a13:147_2": "(a. ni. 5.181; pari. 325) dhutadhammā nāma. Tattha appicchatā ca santuṭṭhitā ca alobho,",
  "atk-s0401a13:147_3": "sallekhatā ca pavivekatā ca dvīsu dhammesu anupatanti alobhe ceva amohe ca, idamaṭṭhitā",
  "atk-s0401a13:147_4": "ñāṇameva. Tattha alobhena paṭikkhepavatthūsu lobhaṁ, amohena tesveva ādīnavappaṭicchādakaṁ",
  "atk-s0401a13:147_5": "mohaṁ dhunāti. Alobhena ca anuññātānaṁ paṭisevanamukhena pavattaṁ kāmasukhallikānuyogaṁ,",
  "atk-s0401a13:147_6": "amohena dhutaṅgesu atisallekhamukhena pavattaṁ attakilamathānuyogaṁ dhunāti. Tasmā",
  "atk-s0401a13:147_7": "ime dhammā dhutadhammāti veditabbā.",
  "atk-s0401a13:148": "Dhutaṅgāni veditabbānīti terasa dhutaṅgāni veditabbāni paṁsukūlikaṅgaṁ…pe… nesajjikaṅganti.",
  "atk-s0401a13:149_0": "Dhutavādānaṁ yadidaṁ mahākassapoti yattakā dhutavādaṁ vadanti, tesaṁ sabbesampi antare",
  "atk-s0401a13:149_1": "ayaṁ mahākassapatthero aggoti aggaṭṭhāne ṭhapesi. Mahākassapoti uruveḷakassapo nadīkassapo",
  "atk-s0401a13:149_2": "gayākassapo kumārakassapoti ime khuddānukhuddake there upādāya ayaṁ mahā, tasmā mahākassapoti vutto.",
  "atk-s0401a13:150_0": "Imassāpi pañhakamme ayamanupubbikathā – atīte kira kappasatasahassamatthake padumuttaro",
  "atk-s0401a13:150_1": "nāma satthā loke udapādi, tasmiṁ haṁsavatīnagaraṁ upanissāya kheme migadāye viharante",
  "atk-s0401a13:150_2": "vedeho nāma kuṭumbiko asītikoṭidhanavibhavo pātova subhojanaṁ bhuñjitvā uposathaṅgāni",
  "atk-s0401a13:150_3": "adhiṭṭhāya gandhapupphādīni gahetvā vihāraṁ gantvā satthāraṁ pūjetvā vanditvā ekamantaṁ",
  "atk-s0401a13:150_4": "nisīdi. Tasmiñca khaṇe satthā mahānisabhattheraṁ nāma tatiyasāvakaṁ ‘‘etadaggaṁ,",
  "atk-s0401a13:150_5": "bhikkhave, mama sāvakānaṁ bhikkhūnaṁ dhutavādānaṁ, yadidaṁ nisabho’’ti etadagge ṭhapesi.",
  "atk-s0401a13:150_6": "Upāsako taṁ sutvā pasanno dhammakathāvasāne mahājane uṭṭhāya gate satthāraṁ vanditvā,",
  "atk-s0401a13:150_7": "‘‘bhante, sve mayhaṁ bhikkhaṁ adhivāsethā’’ti āha. Mahā kho, upāsaka, bhikkhusaṅghoti.",
  "atk-s0401a13:150_8": "Kittako bhagavāti? Aṭṭhasaṭṭhibhikkhusatasahassanti. Bhante, ekaṁ sāmaṇerampi vihāre",
  "atk-s0401a13:150_9": "asesetvā bhikkhaṁ adhivāsethāti. Adhivāsesi bhagavā tuṇhībhāvena. Upāsako satthu",
  "atk-s0401a13:150_10": "adhivāsanaṁ viditvā gehaṁ gantvā mahādānaṁ sajjetvā punadivase satthu kālaṁ ārocāpesi.",
  "atk-s0401a13:150_11": "Satthā pattacīvaramādāya bhikkhusaṅghaparivuto upāsakassa gharaṁ gantvā paññatte",
  "atk-s0401a13:150_12": "āsane nisinno dakkhiṇodakāvasāne yāguādīni sampaṭicchanto bhattavissaggaṁ akāsi.",
  "atk-s0401a13:150_13": "Upāsakopi satthu santike nisīdi.",
  "atk-s0401a13:151_0": "Tasmiṁ antare mahānisabhatthero piṇḍāya caranto tameva vīthi paṭipajji. Upāsako disvā",
  "atk-s0401a13:151_1": "uṭṭhāya gantvā theraṁ vanditvā ‘‘pattaṁ, bhante, dethā’’ti āha. Thero pattaṁ adāsi.",
  "atk-s0401a13:151_2": "‘‘Bhante, idheva pavisatha, satthāpi gehe nisinno’’ti. Na vaṭṭissati upāsakāti. Upāsako",
  "atk-s0401a13:151_3": "therassa pattaṁ gahetvā piṇḍapātassa pūretvā nīharitvā adāsi. Tato theraṁ anugantvā",
  "atk-s0401a13:151_4": "nivatto satthu santike nisīditvā evamāha – ‘‘bhante, mahānisabhatthero ‘satthā gehe",
  "atk-s0401a13:151_5": "nisinno’ti vuttepi pavisituṁ na icchi, atthi nu kho etassa tumhākaṁ guṇehi atireko",
  "atk-s0401a13:151_6": "guṇo’’ti. Buddhānañca vaṇṇamaccheraṁ nāma natthi. Atha satthā evamāha – ‘‘upāsaka,",
  "atk-s0401a13:151_7": "mayaṁ bhikkhaṁ āgamayamānā gehe nisīdāma, so bhikkhu na evaṁ nisīditvā bhikkhaṁ udikkhati.",
  "atk-s0401a13:151_8": "Mayaṁ gāmantasenāsane vasāma, so araññasmiṁyeva vasati. Mayaṁ channe vasāma, so abbhokāsamhiyeva",
  "atk-s0401a13:151_9": "vasati. Iti tassa ayañca ayañca guṇo’’ti mahāsamuddaṁ pūrayamāno viya kathesi. Upāsako",
  "atk-s0401a13:151_10": "pakatiyāpi jalamānadīpo telena āsitto viya suṭṭhutaraṁ pasanno hutvā cintesi – ‘‘kiṁ",
  "atk-s0401a13:151_11": "mayhaṁ aññāya sampattiyā, anāgate ekassa buddhassa santike dhutavādānaṁ aggabhāvatthāya",
  "atk-s0401a13:151_12": "patthanaṁ karissāmī’’ti?",
  "atk-s0401a13:152_0": "So punapi satthāraṁ nimantetvā teneva niyāmena satta divasāni mahādānaṁ datvā sattame",
  "atk-s0401a13:152_1": "divase buddhappamukhassa mahābhikkhusaṅghassa ticīvarāni datvā satthu pādamūle nipajjitvā",
  "atk-s0401a13:152_2": "evamāha – ‘‘yaṁ me, bhante, satta divasāni dānaṁ dentassa mettaṁ kāyakammaṁ mettaṁ",
  "atk-s0401a13:152_3": "vacīkammaṁ mettaṁ manokammaṁ paccupaṭṭhitaṁ, imināhaṁ na aññaṁ devasampattiṁ vā sakkamārabrahmasampattiṁ",
  "atk-s0401a13:152_4": "vā patthemi, idaṁ pana me kammaṁ anāgate ekassa buddhassa santike etassa mahānisabhattherena",
  "atk-s0401a13:152_5": "pattaṭhānantaraṁ pāpuṇanatthāya terasadhutaṅgadharānaṁ aggabhāvassa saccakāro hotū’’ti.",
  "atk-s0401a13:152_6": "Satthā ‘‘mahantaṁ ṭhānaṁ iminā patthitaṁ, samijjhissati nu kho, no’’ti olokento samijjhanabhāvaṁ",
  "atk-s0401a13:152_7": "disvā āha – ‘‘manāpaṁ te ṭhānaṁ patthitaṁ , anāgate satasahassakappāvasāne gotamo",
  "atk-s0401a13:152_8": "nāma buddho uppajjissati, tassa tvaṁ tatiyasāvako mahākassapatthero nāma bhavissasī’’ti.",
  "atk-s0401a13:152_9": "Taṁ sutvā upāsako ‘‘buddhānaṁ dve kathā nāma natthī’’ti punadivase pattabbaṁ viya",
  "atk-s0401a13:152_10": "taṁ sampattiṁ amaññittha. So yāvatāyukaṁ nānappakāraṁ dānaṁ datvā sīlaṁ rakkhitvā",
  "atk-s0401a13:152_11": "nānappakāraṁ kalyāṇakammaṁ katvā tattha kālaṁ kato sagge nibbatti.",
  "atk-s0401a13:153_0": "Tato paṭṭhāya devamanussesu sampattiṁ anubhavanto ito ekanavutikappe vipassisammāsambuddhe",
  "atk-s0401a13:153_1": "bandhumatiṁ nissāya kheme migadāye viharante devalokā cavitvā aññatarasmiṁ parijiṇṇe",
  "atk-s0401a13:153_2": "brāhmaṇakule nibbatti. Tasmiñca kāle vipassī bhagavā sattame sattame saṁvacchare",
  "atk-s0401a13:153_3": "dhammaṁ katheti, mahantaṁ kolāhalaṁ ahosi. Sakalajambudīpe devatā ‘‘satthā dhammaṁ",
  "atk-s0401a13:153_4": "kathessatī’’ti ārocenti. Brāhmaṇo taṁ sāsanaṁ assosi. Tassa ca nivāsanasāṭako ekova",
  "atk-s0401a13:153_5": "hoti, tathā brāhmaṇiyā. Pārupanaṁ pana dvinnampi ekameva. Sakalanagare ekasāṭakabrāhmaṇoti",
  "atk-s0401a13:153_6": "paññāyati. Brāhmaṇānaṁ kenacideva kiccena sannipāte sati brāhmaṇiṁ gehe ṭhapetvā",
  "atk-s0401a13:153_7": "sayaṁ gacchati. Brāhmaṇīnaṁ sannipāte sati sayaṁ gehe tiṭṭhati, brāhmaṇī taṁ vatthaṁ",
  "atk-s0401a13:153_8": "pārupitvā gacchati. Tasmiṁ pana divase brāhmaṇo brāhmaṇiṁ āha – ‘‘bhoti, kiṁ rattiṁ",
  "atk-s0401a13:153_9": "dhammassavanaṁ suṇissasi, divā’’ti. ‘‘Mayaṁ mātugāmajātikā nāma rattiṁ sotuṁ na sakkoma,",
  "atk-s0401a13:153_10": "divā sossāmī’’ti brāhmaṇaṁ gehe ṭhapetvā taṁ vatthaṁ pārupitvā upāsikāhi saddhiṁ",
  "atk-s0401a13:153_11": "divā gantvā satthāraṁ vanditvā ekamante nisinnā dhammaṁ sutvā upāsikāhiyeva saddhiṁ",
  "atk-s0401a13:153_12": "āgamāsi. Atha brāhmaṇo brāhmaṇiṁ gehe ṭhapetvā taṁ vatthaṁ pārupitvā vihāraṁ gato.",
  "atk-s0401a13:154_0": "Tasmiñca samaye satthā parisamajjhe alaṅkatadhammāsane nisinno cittabījaniṁ ādāya",
  "atk-s0401a13:154_1": "ākāsagaṅgaṁ otārento viya sineruṁ matthaṁ katvā sāgaraṁ nimmathento viya dhammakathaṁ",
  "atk-s0401a13:154_2": "kathesi. Brāhmaṇassa parisante nisinnassa dhammaṁ suṇantassa paṭhamayāmasmiṁyeva",
  "atk-s0401a13:154_3": "sakalasarīraṁ pūrayamānā pañcavaṇṇā pīti uppajji. So pārutavatthaṁ saṅgharitvā ‘‘dasabalassa",
  "atk-s0401a13:154_4": "dassāmī’’ti cintesi. Atthassa ādīnavasahassaṁ dassayamānaṁ maccheraṁ uppajji. So",
  "atk-s0401a13:154_5": "‘‘brāhmaṇiyā ca mayhañca ekameva vatthaṁ, aññaṁ kiñci pārupanaṁ natthi, apārupitvā",
  "atk-s0401a13:154_6": "ca nāma bahi carituṁ na sakkā’’ti sabbathāpi adātukāmo ahosi. Athassa nikkhante paṭhamayāme",
  "atk-s0401a13:154_7": "majjhimayāmepi tatheva pīti uppajji. So tatheva cintetvā tatheva adātukāmo ahosi.",
  "atk-s0401a13:154_8": "Athassa majjhimayāme nikkhante pacchimayāmepi tatheva pīti uppajji. So ‘‘taraṇaṁ",
  "atk-s0401a13:154_9": "vā hotu maraṇaṁ vā, pacchāpi jānissāmī’’ti vatthaṁ saṅgharitvā satthu pādamūle ṭhapesi.",
  "atk-s0401a13:154_10": "Tato vāmahatthaṁ ābhujitvā dakkhiṇena hatthena tikkhattuṁ apphoṭetvā ‘‘jitaṁ me,",
  "atk-s0401a13:154_11": "jitaṁ me’’ti tayo vāre nadi.",
  "atk-s0401a13:155_0": "Tasmiñca samaye bandhumarājā dhammāsanassa pacchato antosāṇiyaṁ nisinno dhammaṁ suṇāti.",
  "atk-s0401a13:155_1": "Rañño ca nāma ‘‘jitaṁ me’’ti saddo amanāpo hoti. So purisaṁ pesesi – ‘‘gaccha etaṁ",
  "atk-s0401a13:155_2": "puccha kiṁ vadasī’’ti. So tena gantvā pucchito āha – ‘‘avasesā hatthiyānādīni āruyha",
  "atk-s0401a13:155_3": "asicammādīni gahetvā parasenaṁ jinanti, na taṁ jitaṁ acchariyaṁ, ahaṁ pana pacchato",
  "atk-s0401a13:155_4": "āgacchantassa duṭṭhagoṇassa muggarena sīsaṁ bhinditvā taṁ palāpento viya maccheracittaṁ",
  "atk-s0401a13:155_5": "madditvā pārutavatthaṁ dasabalassa adāsiṁ, taṁ me macchariyaṁ jita’’nti āha. So puriso",
  "atk-s0401a13:155_6": "āgantvā taṁ pavattiṁ rañño ārocesi. Rājā āha – ‘‘amhe bhaṇe dasabalassa anurūpaṁ",
  "atk-s0401a13:155_7": "na jānimha, brāhmaṇo jānī’’ti vatthayugaṁ pesesi. Taṁ disvā brāhmaṇo cintesi – ‘‘ayaṁ",
  "atk-s0401a13:155_8": "mayhaṁ tuṇhī nisinnassa paṭhamaṁ kiñci adatvā satthu guṇe kathentassa adāsi, satthu",
  "atk-s0401a13:155_9": "guṇe paṭicca uppannena mayhaṁ ko attho’’ti? Tampi vatthayugaṁ dasabalasseva adāsi.",
  "atk-s0401a13:155_10": "Rājāpi ‘‘kiṁ brāhmaṇena kata’’nti pucchitvā ‘‘tampi tena vatthayugaṁ tathāgatasseva",
  "atk-s0401a13:155_11": "dinna’’nti sutvā aññānipi dve vatthayugāni pesesi. So tānipi adāsi. Rājā aññānipi",
  "atk-s0401a13:155_12": "cattārīti evaṁ yāva dvattiṁsavatthayugāni pesesi. Atha brāhmaṇo ‘‘idaṁ vaḍḍhetvā",
  "atk-s0401a13:155_13": "gahaṇaṁ viya hotī’’ti attano atthāya ekaṁ, brāhmaṇiyā ekanti dve vatthayugāni gahetvā",
  "atk-s0401a13:155_14": "tiṁsa yugāni tathāgatasseva adāsi. Tato paṭṭhāya cassa satthu vissāsiko jāto.",
  "atk-s0401a13:156_0": "Atha naṁ rājā ekadivasaṁ sītasamaye satthu santike dhammaṁ suṇantaṁ disvā satasahassagghanakaṁ",
  "atk-s0401a13:156_1": "attano pārutarattakambalaṁ datvā āha – ‘‘ito patthāya imaṁ pārupitvā dhammaṁ suṇāhī’’ti.",
  "atk-s0401a13:156_2": "So ‘‘kiṁ me iminā kambalena imasmiṁ pūtikāye upanītenā’’ti cintetvā antogandhakuṭiyaṁ",
  "atk-s0401a13:156_3": "tathāgatassa mañcassa upari vitānaṁ katvā agamāsi. Athekadivasaṁ rājā pātova vihāraṁ",
  "atk-s0401a13:156_4": "gantvā antogandhakuṭiyaṁ satthu santike nisīdi. Tasmiñca samaye chabbaṇṇā buddharasmiyo",
  "atk-s0401a13:156_5": "kambale paṭihaññanti, kambalo ativiya virocati. Rājā olokento sañjānitvā āha – ‘‘bhante,",
  "atk-s0401a13:156_6": "amhākaṁ esa kambalo, amhehi ekasāṭakabrāhmaṇassa dinno’’ti. Tumhehi, mahārāja, brāhmaṇo",
  "atk-s0401a13:156_7": "pūjito, brāhmaṇena mayaṁ pūjitāti. Rājā ‘‘brāhmaṇo yuttaṁ aññāsi, na maya’’nti pasīditvā",
  "atk-s0401a13:156_8": "yaṁ manussānaṁ upakārabhūtaṁ, taṁ sabbaṁ aṭṭhaṭṭhakaṁ katvā sabbaaṭṭhakaṁ nāma dānaṁ",
  "atk-s0401a13:156_9": "datvā purohitaṭṭhāne ṭhapesi. Sopi ‘‘aṭṭhaṭṭhakaṁ nāma catusaṭṭhi hotī’’ti catusaṭṭhi",
  "atk-s0401a13:156_10": "salākābhattāni upanibandhāpetvā yāvajīvaṁ dānaṁ datvā sīlaṁ rakkhitvā tato cuto sagge nibbatti.",
  "atk-s0401a13:157_0": "Puna tato cuto imasmiṁ kappe koṇāgamanassa ca bhagavato kassapadasabalassa cāti dvinnaṁ",
  "atk-s0401a13:157_1": "buddhānaṁ antare bārāṇasiyaṁ kuṭumbiyaghare nibbatto. So vuddhimanvāya gharāvāsaṁ",
  "atk-s0401a13:157_2": "vasanto ekadivasaṁ araññe jaṅghavihāraṁ carati, tasmiṁ ca samaye paccekabuddho nadītīre",
  "atk-s0401a13:157_3": "cīvarakammaṁ karonto anuvāte appahonte saṅgharitvā ṭhapetuṁ āraddho. So disvā ‘‘kasmā,",
  "atk-s0401a13:157_4": "bhante, saṅgharitvā ṭhapethā’’ti āha. Anuvāto nappahotīti . ‘‘Iminā, bhante, karothā’’ti",
  "atk-s0401a13:157_5": "sāṭakaṁ datvā ‘‘nibbattanibbattaṭṭhāne me kenaci parihāni mā hotū’’ti patthanaṁ paṭṭhapesi.",
  "atk-s0401a13:158_0": "Atha gharepissa bhaginiyā saddhiṁ bhariyāya kalahaṁ karontiyā paccekabuddho piṇḍāya",
  "atk-s0401a13:158_1": "pāvisi. Athassa bhaginī paccekabuddhassa piṇḍapātaṁ datvā tassa bhariyaṁ sandhāya,",
  "atk-s0401a13:158_2": "‘‘evarūpaṁ bālaṁ yojanasatena parivajjeyya’’nti patthanaṁ paṭṭhapesi. Sā gehadvāre",
  "atk-s0401a13:158_3": "ṭhitā sutvā ‘‘imāya dinnaṁ bhattaṁ mā esa bhuñjatū’’ti pattaṁ gahetvā piṇḍapātaṁ",
  "atk-s0401a13:158_4": "chaḍḍetvā kalalassa pūretvā adāsi. Itarā disvā ‘‘bāle maṁ tāva akkosa vā pahara vā,",
  "atk-s0401a13:158_5": "evarūpassa pana dve asaṅkhyeyyāni pūritapāramissa pattato bhattaṁ chaḍḍetvā kalalaṁ",
  "atk-s0401a13:158_6": "dātuṁ na yutta’’nti āha. Athassa bhariyāya paṭisaṅkhānaṁ uppajji. Sā ‘‘tiṭṭhatha,",
  "atk-s0401a13:158_7": "bhante’’ti kalalaṁ chaḍḍetvā pattaṁ dhovitvā gandhacuṇṇena ubbaṭṭetvā catumadhurassa",
  "atk-s0401a13:158_8": "pūretvā upari āsittena padumagabbhavaṇṇena sappinā vijjotamānaṁ paccekabuddhassa",
  "atk-s0401a13:158_9": "hatthe ṭhapetvā ‘‘yathā ayaṁ piṇḍapāto obhāsajāto, evaṁ obhāsajātaṁ me sarīraṁ hotū’’ti",
  "atk-s0401a13:158_10": "patthanaṁ paṭṭhapesi. Paccekabuddho anumoditvā ākāsaṁ pakkhandi. Tepi dve jāyampatikā",
  "atk-s0401a13:158_11": "yāvatāyukaṁ kusalaṁ katvā sagge nibbattitvā puna tato cavitvā upāsako kassapasammāsambuddhakāle",
  "atk-s0401a13:158_12": "bārāṇasiyaṁ asītikoṭivibhavassa seṭṭhino putto hutvā nibbatti, itarāpi tādisasseva",
  "atk-s0401a13:158_13": "seṭṭhino dhītā hutvā nibbatti.",
  "atk-s0401a13:159_0": "Tassa vuddhippattassa tameva seṭṭhidhītaraṁ ānayiṁsu. Tassā pubbe adinnavipākassa",
  "atk-s0401a13:159_1": "tassa kammassa ānubhāvena patikūlaṁ paviṭṭhamattāya ummārabbhantare sakalasarīraṁ",
  "atk-s0401a13:159_2": "ugghāṭitavaccakuṭi viya duggandhaṁ jātaṁ. Seṭṭhikumāro ‘‘kassāyaṁ gandho’’ti pucchitvā",
  "atk-s0401a13:159_3": "‘‘seṭṭhikaññāyā’’ti sutvā ‘‘nīharathā’’ti ābhataniyāmeneva kulagharaṁ pesesi. Sā",
  "atk-s0401a13:159_4": "eteneva nīhārena sattasu ṭhānesu paṭinivattitā.",
  "atk-s0401a13:160_0": "Tena ca samayena kassapadasabalo parinibbāyi, tassa ghanakoṭṭimāhi satasahassagghanikāhi",
  "atk-s0401a13:160_1": "rattasuvaṇṇaiṭṭhakāhi yojanubbedhaṁ cetiyaṁ ārabhiṁsu. Tasmiṁ cetiye kariyamāne sā",
  "atk-s0401a13:160_2": "seṭṭhidhītā cintesi – ‘‘ahaṁ sattasu ṭhānesu paṭinivattitā, kiṁ me jīvitenā’’ti attano",
  "atk-s0401a13:160_3": "sarīrābharaṇabhaṇḍakaṁ bhañjāpetvā suvaṇṇaiṭṭhakaṁ kāresi ratanāyataṁ vidatthivitthinnaṁ",
  "atk-s0401a13:160_4": "caturaṅgulubbedhaṁ. Tato haritālamanosilāpiṇḍaṁ gahetvā aṭṭha uppalahatthake ādāya",
  "atk-s0401a13:160_5": "cetiyakaraṇaṭṭhānaṁ gatā. Tasmiñca khaṇe ekā iṭṭhakāpanti parikkhipitvā āgacchamānā",
  "atk-s0401a13:160_6": "ghaṭaniṭṭhakāya ūnā hoti. Seṭṭhidhītā vaḍḍhakiṁ āha – ‘‘imaṁ iṭṭhakaṁ ettha ṭhapethā’’ti.",
  "atk-s0401a13:160_7": "Amma, bhaddake kāle āgatāsi, sayameva ṭhapehīti. Sā āruyha telena haritālamanosilaṁ",
  "atk-s0401a13:160_8": "yojetvā tena bandhanena iṭṭhakaṁ patiṭṭhapetvā upari aṭṭhahi uppalahatthakehi pūjaṁ",
  "atk-s0401a13:160_9": "katvā vanditvā ‘‘nibbattanibbattaṭṭhāne me kāyato candanagandho vāyatu, mukhato uppalagandho’’ti",
  "atk-s0401a13:160_10": "patthanaṁ katvā cetiyaṁ vanditvā padakkhiṇaṁ katvā agamāsi.",
  "atk-s0401a13:161_0": "Atha tasmiṁyeva khaṇe yassa seṭṭhiputtassa paṭhamaṁ gehaṁ nītā, tassa taṁ ārabbha",
  "atk-s0401a13:161_1": "sati udapādi. Nagarepi nakkhattaṁ saṅghuṭṭhaṁ hoti. So upaṭṭhāke āha – ‘‘tadā idha",
  "atk-s0401a13:161_2": "ānītā seṭṭhidhītā atthi, kahaṁ sā’’ti? Kulagehe sāmīti. Ānetha naṁ, nakkhattaṁ kīḷissāmāti.",
  "atk-s0401a13:161_3": "Te gantvā taṁ vanditvā ṭhitā ‘‘kiṁ, tātā, āgatatthā’’ti tāya puṭṭhā taṁ pavattiṁ",
  "atk-s0401a13:161_4": "ācikkhiṁsu. Tātā, mayā ābharaṇabhaṇḍena cetiyaṁ pūjitaṁ, ābharaṇaṁ me natthīti. Te",
  "atk-s0401a13:161_5": "gantvā seṭṭhiputtassa ārocesuṁ. Ānetha naṁ, piḷandhanaṁ labhissāmāti. Te ānayiṁsu.",
  "atk-s0401a13:161_6": "Tassā saha gharappavesanena sakalagehaṁ candanagandhañceva nīluppalagandhañca vāyi.",
  "atk-s0401a13:162_0": "Seṭṭhiputto taṁ pucchi ‘‘paṭhamaṁ tava sarīrato duggandho vāyi, idāni pana te sarīrato",
  "atk-s0401a13:162_1": "candanagandho, mukhato uppalagandho vāyati, kiṁ eta’’nti? Sā ādito paṭṭhāya attanā",
  "atk-s0401a13:162_2": "katakammaṁ ārocesi. Seṭṭhiputto ‘‘niyyānikaṁ vata buddhasāsana’’nti pasīditvā yojanikaṁ",
  "atk-s0401a13:162_3": "suvaṇṇacetiyaṁ kambalakañcukena parikkhipitvā tattha tattha rathacakkappamāṇehi suvaṇṇapadumehi",
  "atk-s0401a13:162_4": "alaṅkari. Tesaṁ dvādasahatthā olambakā honti. So tattha yāvatāyukaṁ ṭhatvā sagge",
  "atk-s0401a13:162_5": "nibbattitvā tato cuto bārāṇasito yojanamatte ṭhāne aññatarasmiṁ amaccakule nibbatti.",
  "atk-s0401a13:162_6": "Seṭṭhikaññāpi devalokato cavitvā rājakule jeṭṭhadhītā hutvā nibbatti.",
  "atk-s0401a13:163_0": "Tesu vayapattesu kumārassa vasanagāme nakkhattaṁ saṅghuṭṭhaṁ. So mātaraṁ āha – ‘‘sāṭakaṁ",
  "atk-s0401a13:163_1": "me , amma, dehi, nakkhattaṁ kīḷissāmī’’ti. Sā dhotavatthaṁ nīharitvā adāsi. Amma,",
  "atk-s0401a13:163_2": "thūlaṁ idaṁ, aññaṁ dehīti. Aññaṁ nīharitvā adāsi, tampi paṭikkhipi. Aññaṁ nīharitvā",
  "atk-s0401a13:163_3": "adāsi, tampi paṭikkhipi. Atha naṁ mātā āha – ‘‘tāta, yādise gehe mayaṁ jātā, natthi",
  "atk-s0401a13:163_4": "no ito sukhumatarassa paṭilābhāya puñña’’nti. Tena hi labhanaṭṭhānaṁ gacchāmi, ammāti.",
  "atk-s0401a13:163_5": "Putta ahaṁ ajjeva tuyhaṁ bārāṇasinagare rajjapaṭilābhaṁ icchāmīti. So mātaraṁ vanditvā",
  "atk-s0401a13:163_6": "āha – ‘‘gacchāmi, ammā’’ti. Gaccha, tātāti. Evaṁ kirassā cittaṁ ahosi – ‘‘kahaṁ gamissati,",
  "atk-s0401a13:163_7": "idha vā ettha vā gehe nisīdissatī’’ti? So pana puññaniyāmena nikkhamitvā bārāṇasiṁ",
  "atk-s0401a13:163_8": "gantvā uyyāne maṅgalasilāpaṭṭe sasīsaṁ pārupitvā nipajji. So ca bārāṇasirañño kālakatassa",
  "atk-s0401a13:163_9": "sattamo divaso hoti.",
  "atk-s0401a13:164_0": "Amaccā rañño sarīrakiccaṁ katvā rājaṅgaṇe nisīditvā mantayiṁsu – ‘‘rañño ekā dhītāva",
  "atk-s0401a13:164_1": "atthi, putto natthi, arājakaṁ rajjaṁ na vaṭṭati, ko rājā hotī’’ti mantetvā ‘‘tvaṁ",
  "atk-s0401a13:164_2": "hohi, tvaṁ hohī’’ti āhaṁsu. Purohito āha – ‘‘bahuṁ oloketuṁ na vaṭṭati, phussarathaṁ",
  "atk-s0401a13:164_3": "vissajjemā’’ti. Te kumudavaṇṇe cattāro sindhave yojetvā pañcavidhaṁ rājakakudhabhaṇḍaṁ",
  "atk-s0401a13:164_4": "setacchattañca rathasmiṁyeva ṭhapetvā rathaṁ vissajjetvā pacchato tūriyāni paggaṇhāpesuṁ.",
  "atk-s0401a13:164_5": "Ratho pācīnadvārena nikkhamitvā uyyānābhimukho ahosi. ‘‘Paricayena uyyānābhimukho",
  "atk-s0401a13:164_6": "gacchati, nivattemā’’ti keci āhaṁsu. Purohito ‘‘mā nivattayitthā’’ti āha. Ratho kumāraṁ",
  "atk-s0401a13:164_7": "padakkhiṇaṁ katvā ārohanasajjo hutvā aṭṭhāsi. Purohito pārupanakaṇṇaṁ apanetvā pādatalāni",
  "atk-s0401a13:164_8": "olokento ‘‘tiṭṭhatu ayaṁ dīpo, dvisahassadīpaparivāresu catūsu dīpesu eso rajjaṁ",
  "atk-s0401a13:164_9": "kāretuṁ yutto’’ti vatvā ‘‘punapi tūriyāni paggaṇhatha , punapi tūriyāni paggaṇhathā’’ti",
  "atk-s0401a13:164_10": "tikkhattuṁ tūriyāni paggaṇhāpesi.",
  "atk-s0401a13:165_0": "Atha kumāro mukhaṁ vivaritvā oloketvā ‘‘kena kammena āgatatthā’’ti āha. Deva tumhākaṁ",
  "atk-s0401a13:165_1": "rajjaṁ pāpuṇātīti. Rājā kahanti? Devattaṁ gato sāmīti. Kati divasā atikkantāti? Ajja",
  "atk-s0401a13:165_2": "sattamo divasoti. Putto vā dhītā vā natthīti? Dhītā atthi deva, putto natthīti. Karissāmi",
  "atk-s0401a13:165_3": "rajjanti. Te tāvadeva abhisekamaṇḍapaṁ kāretvā rājadhītaraṁ sabbālaṅkārehi alaṅkaritvā",
  "atk-s0401a13:165_4": "uyyānaṁ ānetvā kumārassa abhisekaṁ akaṁsu.",
  "atk-s0401a13:166_0": "Athassa katābhisekassa sahassagghanakaṁ vatthaṁ upahariṁsu. So ‘‘kimidaṁ, tātā’’ti",
  "atk-s0401a13:166_1": "āha. Nivāsanavatthaṁ devāti. Nanu, tātā, thūlaṁ, aññaṁ sukhumataraṁ natthīti? Manussānaṁ",
  "atk-s0401a13:166_2": "paribhogavatthesu ito sukhumataraṁ natthi devāti. Tumhākaṁ rājā evarūpaṁ nivāsesīti?",
  "atk-s0401a13:166_3": "Āma, devāti. Na maññe puññavā tumhākaṁ rājā, suvaṇṇabhiṅgāraṁ āharatha, labhissāma",
  "atk-s0401a13:166_4": "vatthanti. Te suvaṇṇabhiṅgāraṁ āhariṁsu. So uṭṭhāya hatthe dhovitvā mukhaṁ vikkhāletvā",
  "atk-s0401a13:166_5": "hatthena udakaṁ ādāya puratthimāya disāya abbhukkiri, tāvadeva ghanapathaviṁ bhinditvā",
  "atk-s0401a13:166_6": "aṭṭha kapparukkhā uṭṭhahiṁsu. Puna udakaṁ gahetvā dakkhiṇaṁ pacchimaṁ uttaranti evaṁ",
  "atk-s0401a13:166_7": "catassopi disā abbhukkiri, sabbadisāsu aṭṭhaṭṭha katvā dvattiṁsa kapparukkhā uṭṭhahiṁsu.",
  "atk-s0401a13:166_8": "So ekaṁ dibbadussaṁ nivāsetvā ekaṁ pārupitvā ‘‘nandarañño vijite suttakantikā itthiyo",
  "atk-s0401a13:166_9": "mā suttaṁ kantiṁsūti evaṁ bheriṁ carāpethā’’ti vatvā chattaṁ ussāpetvā alaṅkatapaṭiyatto",
  "atk-s0401a13:166_10": "hatthikkhandhavaragato nagaraṁ pavisitvā pāsādaṁ āruyha mahāsampattiṁ anubhavi.",
  "atk-s0401a13:167_0": "Evaṁ kāle gacchante ekadivasaṁ devī rañño mahāsampattiṁ disvā ‘‘aho tapassī’’ti kāruññākāraṁ",
  "atk-s0401a13:167_1": "dassesi. ‘‘Kimidaṁ devī’’ti ca puṭṭhā ‘‘atimahatī te deva sampatti, atīte buddhānaṁ",
  "atk-s0401a13:167_2": "saddahitvā kalyāṇaṁ akattha, idāni anāgatassa paccayaṁ kusalaṁ na karothā’’ti āha.",
  "atk-s0401a13:167_3": "Kassa dassāmi, sīlavanto natthīti. ‘‘Asuñño, deva, jambudīpo arahantehi, tumhe dānameva",
  "atk-s0401a13:167_4": "sajjetha, ahaṁ arahante lacchāmī’’ti āha. Rājā punadivase pācīnadvāre dānaṁ sajjāpesi.",
  "atk-s0401a13:167_5": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā",
  "atk-s0401a13:167_6": "‘‘sace etissā disāya arahanto atthi, sve āgantvā amhākaṁ bhikkhaṁ gaṇhantū’’ti āha.",
  "atk-s0401a13:167_7": "Tassaṁ disāyaṁ arahanto nāhesuṁ, taṁ sakkāraṁ kapaṇayācakānaṁ adaṁsu.",
  "atk-s0401a13:168_0": "Punadivase dakkhiṇadvāre dānaṁ sajjetvā tatheva akāsi, punadivase pacchimadvāre.",
  "atk-s0401a13:168_1": "Uttaradvāre sajjanadivase pana deviyā tatheva nimantite himavante vasantānaṁ padumavatiyā",
  "atk-s0401a13:168_2": "puttānaṁ pañcasatānaṁ paccekabuddhānaṁ jeṭṭhako mahāpadumapaccekabuddho bhātike āmantesi",
  "atk-s0401a13:168_3": "– ‘‘mārisā, nandarājā tumhe nimanteti, adhivāsetha tassā’’ti. Te adhivāsetvā punadivase",
  "atk-s0401a13:168_4": "anotattadahe mukhaṁ dhovitvā ākāsena āgantvā uttaradvāre otariṁsu. Manussā gantvā",
  "atk-s0401a13:168_5": "‘‘pañcasatā, deva, paccekabuddhā āgatā’’ti rañño ārocesuṁ. Rājā saddhiṁ deviyā gantvā",
  "atk-s0401a13:168_6": "vanditvā pattaṁ gahetvā paccekabuddhe pāsādaṁ āropetvā tatra tesaṁ dānaṁ datvā bhattakiccāvasāne",
  "atk-s0401a13:168_7": "rājā saṅghattherassa, devī saṅghanavakassa pādamūle nipajjitvā, ‘‘ayyā, paccayehi",
  "atk-s0401a13:168_8": "na kilamissanti, mayaṁ puññena na hāyissāma, amhākaṁ yāvajīvaṁ idha nivāsāya paṭiññaṁ",
  "atk-s0401a13:168_9": "dethā’’ti. Paṭiññaṁ kāretvā uyyāne pañca paṇṇasālāsatāni pañca caṅkamanasatānīti",
  "atk-s0401a13:168_10": "sabbākārena nivāsaṭṭhānaṁ sampādetvā tattha vasāpesuṁ.",
  "atk-s0401a13:169_0": "Evaṁ kāle gacchante rañño paccanto kupito. So ‘‘ahaṁ paccantaṁ vūpasametuṁ gacchāmi,",
  "atk-s0401a13:169_1": "tvaṁ paccekabuddhesu mā pamajjī’’ti deviṁ ovaditvā gato. Tasmiṁ anāgateyeva paccekabuddhānaṁ",
  "atk-s0401a13:169_2": "āyusaṅkhārā khīṇā. Mahāpadumapaccekabuddho tiyāmarattiṁ jhānakīḷaṁ kīḷitvā aruṇuggamane",
  "atk-s0401a13:169_3": "ālambanaphalakaṁ ālambitvā ṭhitakova anupādisesāya nibbānadhātuyā parinibbāyi. Etenupāyena",
  "atk-s0401a13:169_4": "sesāpīti sabbeva parinibbutā. Punadivase devī paccekabuddhānaṁ nisīdanaṭṭhānaṁ haritupalittaṁ",
  "atk-s0401a13:169_5": "kāretvā pupphāni vikiritvā dhūmaṁ datvā tesaṁ āgamanaṁ olokentī nisinnā; āgamanaṁ",
  "atk-s0401a13:169_6": "apassantī purisaṁ pesesi ‘‘gaccha, tāta, jānāhi, kiṁ ayyānaṁ kiñci aphāsuka’’nti.",
  "atk-s0401a13:169_7": "So gantvā mahāpadumassa paṇṇasālādvāraṁ vivaritvā tattha apassanto caṅkamanaṁ gantvā",
  "atk-s0401a13:169_8": "ālambanaphalakaṁ nissāya ṭhitaṁ disvā vanditvā ‘‘kālo, bhante’’ti āha. Parinibbutasarīraṁ",
  "atk-s0401a13:169_9": "kiṁ kathessati? So ‘‘niddāyati maññe’’ti gantvā piṭṭhipāde hatthena parāmasitvā pādānaṁ",
  "atk-s0401a13:169_10": "sītalatāya ceva thaddhatāya ca parinibbutabhāvaṁ ñatvā dutiyassa santikaṁ agamāsi,",
  "atk-s0401a13:169_11": "evaṁ tatiyassāti sabbesaṁ parinibbutabhāvaṁ ñatvā rājakulaṁ gato. ‘‘Kahaṁ, tāta,",
  "atk-s0401a13:169_12": "paccekabuddhā’’ti puṭṭho ‘‘parinibbutā devī’’ti āha . Devī kandantī rodantī nikkhamitvā",
  "atk-s0401a13:169_13": "nāgarehi saddhiṁ tattha gantvā sādhukīḷitaṁ kāretvā paccekabuddhānaṁ sarīrakiccaṁ",
  "atk-s0401a13:169_14": "katvā dhātuyo gahetvā cetiyaṁ patiṭṭhāpesi.",
  "atk-s0401a13:170_0": "Rājā paccantaṁ vūpasametvā āgato paccuggamanaṁ āgataṁ deviṁ pucchi – ‘‘kiṁ, bhadde,",
  "atk-s0401a13:170_1": "paccekabuddhesu nappamajji, nirogā ayyā’’ti? Parinibbutā devāti. Rājā cintesi – ‘‘evarūpānampi",
  "atk-s0401a13:170_2": "paṇḍitānaṁ maraṇaṁ uppajjati, amhākaṁ kuto mokkho’’ti? So nagaraṁ agantvā uyyānameva",
  "atk-s0401a13:170_3": "pavisitvā jeṭṭhaputtaṁ pakkosāpetvā tassa rajjaṁ paṭiyādetvā sayaṁ samaṇakapabbajjaṁ",
  "atk-s0401a13:170_4": "pabbaji. Devīpi ‘‘imasmiṁ pabbajite ahaṁ kiṁ karissāmī’’ti tattheva uyyāne pabbajitā.",
  "atk-s0401a13:170_5": "Dvepi jhānaṁ bhāvetvā tato cutā brahmaloke nibbattiṁsu.",
  "atk-s0401a13:171_0": "Tesu tattheva vasantesu amhākaṁ satthā loke uppajjitvā pavattitavaradhammacakko anupubbena",
  "atk-s0401a13:171_1": "rājagahaṁ pāvisi. Satthari tattha vasante ayaṁ pippalimāṇavo magadharaṭṭhe mahātitthabrāhmaṇagāme",
  "atk-s0401a13:171_2": "kapilabrāhmaṇassa aggamahesiyā kucchimhi nibbatto, ayaṁ bhaddā kāpilānī maddaraṭṭhe",
  "atk-s0401a13:171_3": "sāgalanagare kosiyagottabrāhmaṇassa aggamahesiyā kucchimhi nibbattā. Tesaṁ anukkamena",
  "atk-s0401a13:171_4": "vaḍḍhamānānaṁ pippalimāṇavassa vīsatime vasse bhaddāya soḷasame vasse sampatte mātāpitaro",
  "atk-s0401a13:171_5": "puttaṁ oloketvā, ‘‘tāta, tvaṁ vayapatto, kulavaṁso nāma patiṭṭhāpetabbo’’ti ativiya",
  "atk-s0401a13:171_6": "nippīḷayiṁsu. Māṇavo āha – ‘‘mayhaṁ sotapathe evarūpaṁ kathaṁ mā kathetha, ahaṁ yāva",
  "atk-s0401a13:171_7": "tumhe dharatha, tāva paṭijaggissāmi, tumhākaṁ accayena nikkhamitvā pabbajissāmī’’ti.",
  "atk-s0401a13:171_8": "Te katipāhaṁ atikkamitvā puna kathayiṁsu, sopi tatheva paṭikkhipi. Punapi kathayiṁsu,",
  "atk-s0401a13:171_9": "punapi paṭikkhipi. Tato paṭṭhāya mātā nirantaraṁ kathesiyeva.",
  "atk-s0401a13:172_0": "Māṇavo ‘‘mama mātaraṁ saññāpessāmī’’ti rattasuvaṇṇassa nikkhasahassaṁ datvā suvaṇṇakārehi",
  "atk-s0401a13:172_1": "ekaṁ itthirūpaṁ kārāpetvā tassa majjanaghaṭṭanādikammapariyosāne taṁ rattavatthaṁ",
  "atk-s0401a13:172_2": "nivāsāpetvā vaṇṇasampannehi pupphehi ceva nānāalaṅkārehi ca alaṅkārāpetvā mātaraṁ",
  "atk-s0401a13:172_3": "pakkosāpetvā āha – ‘‘amma, evarūpaṁ ārammaṇaṁ labhanto gehe vasissāmi, alabhanto",
  "atk-s0401a13:172_4": "na vasissāmī’’ti . Paṇḍitā brāhmaṇī cintesi – ‘‘mayhaṁ putto puññavā dinnadāno katābhinīhāro,",
  "atk-s0401a13:172_5": "puññaṁ karonto na ekakova akāsi, addhā etena saha katapuññā suvaṇṇarūpakapaṭibhāgāva",
  "atk-s0401a13:172_6": "bhavissatī’’ti aṭṭha brāhmaṇe pakkosāpetvā sabbakāmehi santappetvā suvaṇṇarūpakaṁ",
  "atk-s0401a13:172_7": "rathaṁ āropetvā ‘‘gacchatha, tātā, yattha amhākaṁ jātigottabhogehi samānakule evarūpaṁ",
  "atk-s0401a13:172_8": "dārikaṁ passatha, imameva suvaṇṇarūpakaṁ paṇṇākāraṁ katvā dethā’’ti uyyojesi.",
  "atk-s0401a13:173_0": "Te ‘‘amhākaṁ nāma etaṁ kamma’’nti nikkhamitvā ‘‘kattha gamissāmā’’ti cintetvā ‘‘maddaraṭṭhaṁ",
  "atk-s0401a13:173_1": "nāma itthākaro, maddaraṭṭhaṁ gamissāmā’’ti maddaraṭṭhe sāgalanagaraṁ agamaṁsu. Tattha",
  "atk-s0401a13:173_2": "taṁ suvaṇṇarūpakaṁ nhānatitthe ṭhapetvā ekamante nisīdiṁsu. Atha bhaddāya dhātī bhaddaṁ",
  "atk-s0401a13:173_3": "nhāpetvā alaṅkaritvā sirigabbhe nisīdāpetvā nhāyituṁ āgacchantī taṁ rūpakaṁ disvā",
  "atk-s0401a13:173_4": "‘‘ayyadhītā me idhāgatā’’ti saññāya santajjetvā ‘‘dubbinīte kiṁ tvaṁ idhāgatā’’ti",
  "atk-s0401a13:173_5": "talasattikaṁ uggiritvā ‘‘gaccha sīgha’’nti gaṇḍapasse pahari. Hattho pāsāṇe paṭihato",
  "atk-s0401a13:173_6": "viya kampittha. Sā paṭikkamitvā ‘‘evaṁ thaddhaṁ nāma mahāgīvaṁ disvā ‘ayyadhītā me’ti",
  "atk-s0401a13:173_7": "saññaṁ uppādesiṁ, ayyadhītāya hi me nivāsanapaṭiggāhikāyapi ayuttā’’ti āha. Atha",
  "atk-s0401a13:173_8": "naṁ te manussā parivāretvā ‘‘evarūpā te sāmidhītā’’ti pucchiṁsu. Kiṁ esā, imāya sataguṇena",
  "atk-s0401a13:173_9": "sahassaguṇena mayhaṁ ayyādhītā abhirūpatarā, dvādasahatthe gabbhe nisinnāya padīpakiccaṁ",
  "atk-s0401a13:173_10": "natthi, sarīrobhāseneva tamaṁ vidhamatīti. ‘‘Tena hi āgacchā’’ti khujjaṁ gahetvā",
  "atk-s0401a13:173_11": "suvaṇṇarūpakaṁ rathaṁ āropetvā kosiyagottassa brāhmaṇassa gharadvāre ṭhatvā āgamanaṁ nivedayiṁsu.",
  "atk-s0401a13:174_0": "Brāhmaṇo paṭisanthāraṁ katvā ‘‘kuto āgatatthā’’ti pucchi. Magadharaṭṭhe mahātitthagāme",
  "atk-s0401a13:174_1": "kapilabrāhmaṇassa gharatoti. Kiṁ kāraṇā āgatāti? Iminā nāma kāraṇenāti. ‘‘Kalyāṇaṁ,",
  "atk-s0401a13:174_2": "tātā, samajātigottavibhavo amhākaṁ brāhmaṇo, dassāmi dārika’’nti paṇṇākāraṁ gaṇhi.",
  "atk-s0401a13:174_3": "Te kapilabrāhmaṇassa sāsanaṁ pahiṇiṁsu ‘‘laddhā dārikā, kattabbaṁ karothā’’ti. Taṁ",
  "atk-s0401a13:174_4": "sāsanaṁ sutvā pippalimāṇavassa ārocayiṁsu ‘‘laddhā kira dārikā’’ti. Māṇavo ‘‘ahaṁ",
  "atk-s0401a13:174_5": "‘na labhissantī’ti cintesiṁ, ‘ime laddhāti vadanti’, anatthiko hutvā paṇṇaṁ pesessāmī’’ti",
  "atk-s0401a13:174_6": "rahogato paṇṇaṁ likhi ‘‘bhaddā attano jātigottabhogānurūpaṁ gharāvāsaṁ labhatu, ahaṁ",
  "atk-s0401a13:174_7": "nikkhamitvā pabbajissāmi, mā pacchā vippaṭisārinī ahosī’’ti. Bhaddāpi ‘‘asukassa",
  "atk-s0401a13:174_8": "kira maṁ dātukāmo’’ti sutvā rahogatā paṇṇaṁ likhi ‘‘ayyaputto attano jātigottabhogānurūpaṁ",
  "atk-s0401a13:174_9": "gharāvāsaṁ labhatu, ahaṁ nikkhamitvā pabbajissāmi, mā pacchā vippaṭisārī ahosī’’ti.",
  "atk-s0401a13:174_10": "Dve paṇṇāni antarāmagge samāgacchiṁsu. Idaṁ kassa paṇṇanti? Pippalimāṇavena bhaddāya",
  "atk-s0401a13:174_11": "pahitanti. Idaṁ kassāti? Bhaddāya pippalimāṇavassa pahitanti ca vutte dvepi vācetvā",
  "atk-s0401a13:174_12": "‘‘passatha dārakānaṁ kamma’’nti phāletvā araññe chaḍḍetvā samānapaṇṇaṁ likhitvā ito",
  "atk-s0401a13:174_13": "ca etto ca pesesuṁ. Iti tesaṁ anicchamānānaṁyeva samāgamo ahosi.",
  "atk-s0401a13:175_0": "Taṁdivasameva māṇavo ekaṁ pupphadāmaṁ gahetvā ṭhapesi. Bhaddāpi, tāni sayanamajjhe",
  "atk-s0401a13:175_1": "ṭhapesi. Bhuttasāyamāsā ubhopi ‘‘sayanaṁ abhiruhissāmā’’ti samāgantvā māṇavo dakkhiṇapassena",
  "atk-s0401a13:175_2": "sayanaṁ abhiruhi. Bhaddā vāmapassena abhiruhitvā āha – ‘‘yassa passe pupphāni milāyanti,",
  "atk-s0401a13:175_3": "tassa rāgacittaṁ uppannanti vijānissāma, imaṁ pupphadāmaṁ na allīyitabba’’nti. Te",
  "atk-s0401a13:175_4": "pana aññamaññaṁ sarīrasamphassabhayena tiyāmarattiṁ niddaṁ anokkamantāva vītināmenti,",
  "atk-s0401a13:175_5": "divā pana hāsamattampi nāhosi. Te lokāmisena asaṁsaṭṭhā yāva mātāpitaro dharanti,",
  "atk-s0401a13:175_6": "tāva kuṭumbaṁ avicāretvā tesu kālaṅkatesu vicārayiṁsu. Mahatī māṇavassa sampatti",
  "atk-s0401a13:175_7": "sattāsītikoṭidhanaṁ, ekadivasaṁ sarīraṁ ubbaṭṭetvā chaḍḍetabbaṁ suvaṇṇacuṇṇameva",
  "atk-s0401a13:175_8": "magadhanāḷiyā dvādasanāḷimattaṁ laddhuṁ vaṭṭati. Yantabaddhāni saṭṭhi mahātaḷākāni,",
  "atk-s0401a13:175_9": "kammanto dvādasayojaniko, anurādhapurappamāṇā cuddasa gāmā, cuddasa hatthānīkā, cuddasa",
  "atk-s0401a13:175_10": "assānīkā, cuddasa rathānīkā.",
  "atk-s0401a13:176_0": "So ekadivasaṁ alaṅkataassaṁ āruyha mahājanaparivuto kammantaṁ gantvā khettakoṭiyaṁ",
  "atk-s0401a13:176_1": "ṭhito naṅgalehi bhinnaṭṭhānato kākādayo sakuṇe gaṇḍuppādādipāṇake uddharitvā khādante",
  "atk-s0401a13:176_2": "disvā, ‘‘tātā, ime kiṁ khādantī’’ti pucchi. Gaṇḍuppāde, ayyāti. Etehi kataṁ pāpaṁ",
  "atk-s0401a13:176_3": "kassa hotīti? Tumhākaṁ, ayyāti. So cintesi – ‘‘sace etehi kataṁ pāpaṁ mayhaṁ hoti,",
  "atk-s0401a13:176_4": "kiṁ me karissati sattāsītikoṭidhanaṁ, kiṁ dvādasayojaniko kammanto, kiṁ saṭṭhiyantabaddhāni",
  "atk-s0401a13:176_5": "taḷākāni, kiṁ cuddasa gāmā? Sabbametaṁ bhaddāya kāpilāniyā niyyātetvā nikkhamma pabbajissāmī’’ti.",
  "atk-s0401a13:177_0": "Bhaddāpi kāpilānī tasmiṁ khaṇe antaravatthumhi tayo tilakumbhe pattharāpetvā dhātīhi",
  "atk-s0401a13:177_1": "parivutā nisinnā kāke tilapāṇake khādante disvā, ‘‘ammā, kiṁ ime khādantī’’ti pucchi.",
  "atk-s0401a13:177_2": "Pāṇake, ayyeti. Akusalaṁ kassa hotīti? Tumhākaṁ, ayyeti. Sā cintesi – ‘‘mayhaṁ catuhatthavatthaṁ",
  "atk-s0401a13:177_3": "nāḷikodanamattañca laddhuṁ vaṭṭati, yadi panetaṁ ettakena janena kataṁ akusalaṁ mayhaṁ",
  "atk-s0401a13:177_4": "hoti, addhā bhavasahassenapi vaṭṭato sīsaṁ ukkhipituṁ na sakkā, ayyaputte āgatamatteyeva",
  "atk-s0401a13:177_5": "sabbaṁ tassa niyyātetvā nikkhamma pabbajissāmī’’ti.",
  "atk-s0401a13:178_0": "Māṇavo āgantvā nhāyitvā pāsādaṁ āruyha mahārahe pallaṅke nisīdi. Athassa cakkavattino",
  "atk-s0401a13:178_1": "anucchavikaṁ bhojanaṁ sajjayiṁsu. Dvepi bhuñjitvā parijane nikkhante rahogatā phāsukaṭṭhāne",
  "atk-s0401a13:178_2": "nisīdiṁsu. Tato māṇavo bhaddaṁ āha – ‘‘bhadde imaṁ gharaṁ āgacchantī kittakaṁ dhanaṁ",
  "atk-s0401a13:178_3": "āharī’’ti? Pañcapaṇṇāsa sakaṭasahassāni, ayyāti. Etaṁ sabbaṁ, yā ca imasmiṁ ghare",
  "atk-s0401a13:178_4": "sattāsīti koṭiyo yantabaddhā saṭṭhitaḷākādibhedā sampatti atthi, sabbaṁ tuyhaṁyeva",
  "atk-s0401a13:178_5": "niyyātemīti. Tumhe pana kahaṁ gacchatha, ayyāti? Ahaṁ pabbajissāmīti. Ayya, ahampi",
  "atk-s0401a13:178_6": "tumhākaṁyeva āgamanaṁ olokayamānā nisinnā, ahampi pabbajissāmīti. Tesaṁ ādittapaṇṇakuṭi",
  "atk-s0401a13:178_7": "viya tayo bhavā upaṭṭhahiṁsu. Te antarāpaṇato kasāvarasapītāni vatthāni mattikāpatte",
  "atk-s0401a13:178_8": "ca āharāpetvā aññamaññaṁ kese ohārāpetvā ‘‘ye loke arahanto, te uddissa amhākaṁ pabbajjā’’ti",
  "atk-s0401a13:178_9": "vatvā thavikāya patte osāretvā aṁse laggetvā pāsādato otariṁsu. Gehe dāsesu vā kammakāresu vā na koci sañjāni.",
  "atk-s0401a13:179_0": "Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino",
  "atk-s0401a13:179_1": "sañjāniṁsu. Te rodantā pādesu nipatitvā ‘‘kiṁ amhe anāthe karotha, ayyā’’ti āhaṁsu.",
  "atk-s0401a13:179_2": "‘‘Mayaṁ bhaṇe ādittapaṇṇasālā viya tayo bhavāti pabbajimhā, sace tumhesu ekekaṁ bhujissaṁ",
  "atk-s0401a13:179_3": "karoma, vassasatampi nappahoti. Tumheva tumhākaṁ sīsaṁ dhovitvā bhujissā hutvā jīvathā’’ti",
  "atk-s0401a13:179_4": "vatvā tesaṁ rodantānaṁyeva pakkamiṁsu. Thero purato gacchanto nivattitvā olokento",
  "atk-s0401a13:179_5": "cintesi – ‘‘ayaṁ bhaddā kāpilānī sakalajambudīpagghanikā itthī mayhaṁ pacchato āgacchati.",
  "atk-s0401a13:179_6": "Ṭhānaṁ kho panetaṁ vijjati, yaṁ kocideva evaṁ cinteyya ‘ime pabbajitvāpi vinā bhavituṁ",
  "atk-s0401a13:179_7": "na sakkonti, ananucchavikaṁ karontī’ti. Koci vā pana amhesu manaṁ padūsetvā apāyapūrako",
  "atk-s0401a13:179_8": "bhaveyya. Imaṁ pahāya mayā gantuṁ vaṭṭatī’’ti cittaṁ uppādesi.",
  "atk-s0401a13:180_0": "So purato gacchanto dvedhāpathaṁ disvā tassa matthake aṭṭhāsi. Bhaddāpi āgantvā vanditvā",
  "atk-s0401a13:180_1": "aṭṭhāsi. Atha naṁ āha – ‘‘bhadde tādisiṁ itthiṁ mama pacchato āgacchantiṁ disvā ‘ime",
  "atk-s0401a13:180_2": "pabbajitvāpi vinā bhavituṁ na sakkontī’ti cintetvā amhesu paduṭṭhacitto mahājano",
  "atk-s0401a13:180_3": "apāyapūrako bhaveyya. Imasmiṁ dvedhāpathe tvaṁ ekaṁ gaṇha, ahaṁ ekena gamissāmī’’ti.",
  "atk-s0401a13:180_4": "‘‘Āma, ayya, pabbajitānaṁ mātugāmo nāma malaṁ, ‘pabbajitvāpi vinā na bhavantī’ti",
  "atk-s0401a13:180_5": "amhākaṁ dosaṁ dassanti, tumhe ekaṁ maggaṁ gaṇhatha, ahaṁ ekaṁ gaṇhitvā vinā bhavissāmā’’ti",
  "atk-s0401a13:180_6": "tikkhattuṁ padakkhiṇaṁ katvā catūsu ṭhānesu pañcapatiṭṭhitena vanditvā dasanakhasamodhānasamujjalaṁ",
  "atk-s0401a13:180_7": "añjaliṁ paggayha ‘‘satasahassakappappamāṇe addhāne kato mittasanthavo ajja bhijjatī’’ti",
  "atk-s0401a13:180_8": "vatvā ‘‘tumhe dakkhiṇajātikā nāma, tumhākaṁ dakkhiṇamaggo vaṭṭati. Mayaṁ mātugāmā",
  "atk-s0401a13:180_9": "nāma vāmajātikā, amhākaṁ vāmamaggo vaṭṭatī’’ti vanditvā maggaṁ paṭipannā. Tesaṁ dvedhābhūtakāle",
  "atk-s0401a13:180_10": "ayaṁ mahāpathavī ‘‘ahaṁ cakkavāḷagirisinerupabbate dhāretuṁ sakkontīpi tumhākaṁ guṇe",
  "atk-s0401a13:180_11": "dhāretuṁ na sakkomī’’ti vadantī viya viravamānā akampi, ākāse asanisaddo viya pavatti,",
  "atk-s0401a13:180_12": "cakkavāḷapabbato unnadi.",
  "atk-s0401a13:181_0": "Sammāsambuddho veḷuvanamahāvihāre gandhakuṭiyaṁ nisinno pathavīkampanasaddaṁ sutvā",
  "atk-s0401a13:181_1": "‘‘kassa nu kho pathavī kampatī’’ti āvajjento ‘‘pippalimāṇavo ca bhaddā ca kāpilānī",
  "atk-s0401a13:181_2": "maṁ uddissa appameyyaṁ sampattiṁ pahāya pabbajitā, tesaṁ viyogaṭṭhāne ubhinnampi",
  "atk-s0401a13:181_3": "guṇabalena ayaṁ pathavīkampo jāto, mayāpi etesaṁ saṅgahaṁ kātuṁ vaṭṭatī’’ti gandhakuṭito",
  "atk-s0401a13:181_4": "nikkhamma sayameva pattacīvaramādāya asītimahātheresu kañci anāmantetvā tigāvutaṁ",
  "atk-s0401a13:181_5": "maggaṁ paccuggamanaṁ katvā rājagahassa ca nālandāya ca antare bahuputtakanigrodharukkhamūle",
  "atk-s0401a13:181_6": "pallaṅkaṁ ābhujitvā nisīdi. Nisīdanto pana aññatarapaṁsukūliko viya anisīditvā buddhavesaṁ",
  "atk-s0401a13:181_7": "gahetvā asītihatthā ghanabuddharasmiyo vissajjento nisīdi. Iti tasmiṁ khaṇe paṇṇacchattasakaṭacakkakūṭāgārādippamāṇā",
  "atk-s0401a13:181_8": "buddharasmiyo ito cito ca vipphandantiyo vidhāvantiyo candasahassa-sūriyasahassa-uggamanakālo",
  "atk-s0401a13:181_9": "viya kurumānā taṁ vanantaṁ ekobhāsaṁ akaṁsu. Dvattiṁsamahāpurisalakkhaṇasiriyā samujjalatārāgaṇaṁ",
  "atk-s0401a13:181_10": "viya gaganaṁ, supupphitakamalakuvalayaṁ viya salilaṁ vanantaṁ virocittha. Nigrodharukkhassa",
  "atk-s0401a13:181_11": "khandho nāma seto hoti, pattāni nāma nīlāni, pakkāni rattāni. Tasmiṁ pana divase",
  "atk-s0401a13:181_12": "satasākho nigrodho suvaṇṇavaṇṇova ahosi.",
  "atk-s0401a13:182_0": "Mahākassapatthero ‘‘ayaṁ mayhaṁ satthā bhavissati, imāhaṁ uddissa pabbajito’’ti diṭṭhaṭṭhānato",
  "atk-s0401a13:182_1": "paṭṭhāya oṇatoṇato gantvā tīsu ṭhānesu vanditvā ‘‘satthā me, bhante bhagavā, sāvakohamasmi,",
  "atk-s0401a13:182_2": "satthā me, bhante bhagavā, sāvakohamasmī’’ti āha. Atha naṁ bhagavā avoca – ‘‘kassapa,",
  "atk-s0401a13:182_3": "sace tvaṁ imaṁ nipaccakāraṁ mahāpathaviyā kareyyāsi, sāpi dhāretuṁ na sakkuṇeyya.",
  "atk-s0401a13:182_4": "Tathāgatassa evaṁ guṇamahantataṁ jānatā tayā kato nipaccakāro mayhaṁ lomampi cāletuṁ",
  "atk-s0401a13:182_5": "na sakkoti. Nisīda, kassapa, dāyajjaṁ te dassāmī’’ti. Athassa bhagavā tīhi ovādehi",
  "atk-s0401a13:182_6": "upasampadaṁ adāsi. Datvā bahuputtakanigrodhamūlato nikkhamitvā theraṁ pacchāsamaṇaṁ",
  "atk-s0401a13:182_7": "katvā maggaṁ paṭipajji. Satthu sarīraṁ dvattiṁsamahāpurisalakkhaṇavicittaṁ, mahākassapassa",
  "atk-s0401a13:182_8": "sattamahāpurisalakkhaṇapaṭimaṇḍitaṁ. So kañcanamahānāvāya pacchābandho viya satthu",
  "atk-s0401a13:182_9": "padānupadikaṁ anugañchi. Satthā thokaṁ maggaṁ gantvā maggā okkamma aññatarasmiṁ rukkhamūle",
  "atk-s0401a13:182_10": "nisajjākāraṁ dassesi, thero ‘‘nisīditukāmo satthā’’ti ñatvā attano pārupanapilotikasaṅghāṭiṁ",
  "atk-s0401a13:182_11": "catugguṇaṁ katvā paññāpesi.",
  "atk-s0401a13:183_0": "Satthā tasmiṁ nisīditvā hatthena cīvaraṁ parāmasitvā ‘‘mudukā kho tyāyaṁ, kassapa,",
  "atk-s0401a13:183_1": "pilotikasaṅghāṭī’’ti āha. Thero ‘‘satthā me saṅghāṭiyā mudukabhāvaṁ katheti, pārupitukāmo",
  "atk-s0401a13:183_2": "bhavissatī’’ti ñatvā ‘‘pārupatu, bhante, bhagavā saṅghāṭi’’nti āha. Kiṁ tvaṁ pārupissasi",
  "atk-s0401a13:183_3": "kassapāti? Tumhākaṁ nivāsanaṁ labhanto pārupissāmi, bhanteti. ‘‘Kiṁ pana tvaṁ, kassapa,",
  "atk-s0401a13:183_4": "imaṁ paribhogajiṇṇaṁ paṁsukūlaṁ dhāretuṁ sakkhissasi? Mayā hi imassa paṁsukūlassa",
  "atk-s0401a13:183_5": "gahitadivase udakapariyantaṁ katvā mahāpathavī kampi, imaṁ buddhānaṁ paribhogajiṇṇaṁ",
  "atk-s0401a13:183_6": "cīvaraṁ nāma na sakkā parittaguṇena dhāretuṁ, paṭibalenevidaṁ paṭipattipūraṇasamatthena",
  "atk-s0401a13:183_7": "jātipaṁsukūlikena gahetuṁ vaṭṭatī’’ti vatvā therena saddhiṁ cīvaraṁ parivattesi.",
  "atk-s0401a13:184_0": "Evaṁ pana cīvaraparivattaṁ katvā therena pārutacīvaraṁ bhagavā pārupi, satthu cīvaraṁ",
  "atk-s0401a13:184_1": "thero pārupi. Tasmiṁ samaye acetanāpi ayaṁ mahāpathavī ‘‘dukkaraṁ, bhante, akattha,",
  "atk-s0401a13:184_2": "attanā pārutacīvaraṁ sāvakassa dinnapubbaṁ nāma natthi, ahaṁ tumhākaṁ guṇaṁ dhāretuṁ",
  "atk-s0401a13:184_3": "na sakkomī’’ti vadantī viya udakapariyantaṁ katvā kampi. Theropi ‘‘laddhaṁ dāni mayā",
  "atk-s0401a13:184_4": "buddhānaṁ paribhogacīvaraṁ, kiṁ me idāni uttari kattabbaṁ atthī’’ti unnatiṁ akatvā",
  "atk-s0401a13:184_5": "buddhānaṁ santikeyeva terasa dhutaguṇe samādāya sattadivasamattaṁ puthujjano hutvā",
  "atk-s0401a13:184_6": "aṭṭhame aruṇe saha paṭisambhidāhi arahattaṁ pāpuṇi. Satthāpi ‘‘kassapo, bhikkhave,",
  "atk-s0401a13:184_7": "candūpamo kulāni upasaṅkamati, apakasseva kāyaṁ apakassa cittaṁ niccanavako kulesu",
  "atk-s0401a13:184_8": "appagabbho’’ti (saṁ. ni. 2.146) evamādīhi suttehi theraṁ thometvā aparabhāge etadeva",
  "atk-s0401a13:184_9": "kassapasaṁyuttaṁ aṭṭhuppattiṁ katvā ‘‘mama sāsane dhutavādānaṁ bhikkhūnaṁ mahākassapo",
  "atk-s0401a13:184_10": "aggo’’ti theraṁ ṭhānantare ṭhapesīti.",
  "atk-s0401a13:185": "Anuruddhattheravatthu",
  "atk-s0401a13:186_0": "192. Pañcame dibbacakkhukānaṁ yadidaṁ anuruddhoti dibbacakkhukabhikkhūnaṁ anuruddhatthero",
  "atk-s0401a13:186_1": "aggoti vadati. Tassa ciṇṇavasitāya aggabhāvo veditabbo. Thero kira bhojanapapañcamattaṁ",
  "atk-s0401a13:186_2": "ṭhapetvā sesakālaṁ ālokaṁ vaḍḍhetvā dibbacakkhunā satte olokentova viharati. Iti",
  "atk-s0401a13:186_3": "ahorattaṁ ciṇṇavasitāya esa dibbacakkhukānaṁ aggo nāma jāto. Apica kappasatasahassaṁ",
  "atk-s0401a13:186_4": "patthitabhāvenapesa dibbacakkhukānaṁ aggova jāto.",
  "atk-s0401a13:187_0": "Tatrassa pañhakamme ayamanupubbikathā – ayampi hi kulaputto padumuttarasseva bhagavato",
  "atk-s0401a13:187_1": "kāle pacchābhattaṁ dhammassavanatthaṁ vihāraṁ gacchantena mahājanena saddhiṁ agamāsi.",
  "atk-s0401a13:187_2": "Ayaṁ hi tadā aññataro apākaṭanāmo issarakuṭumbiko ahosi. So dasabalaṁ vanditvā parisapariyante",
  "atk-s0401a13:187_3": "ṭhito dhammakathaṁ suṇāti. Satthā desanaṁ yathānusandhikaṁ ghaṭetvā ekaṁ dibbacakkhukaṁ",
  "atk-s0401a13:187_4": "bhikkhuṁ etadaggaṭṭhāne ṭhapesi.",
  "atk-s0401a13:188_0": "Tato kuṭumbikassa etadahosi – ‘‘mahā vatāyaṁ bhikkhu, yaṁ evaṁ satthā sayaṁ dibbacakkhukānaṁ",
  "atk-s0401a13:188_1": "aggaṭṭhāne ṭhapesi. Aho vatāhampi anāgate uppajjanakabuddhassa sāsane dibbacakkhukānaṁ",
  "atk-s0401a13:188_2": "aggo bhaveyya’’nti cittaṁ uppādetvā parisantarena gantvā svātanāya bhagavantaṁ bhikkhusaṅghena",
  "atk-s0401a13:188_3": "saddhiṁ nimantetvā punadivase buddhappamukhassa bhikkhusaṅghassa mahādānaṁ datvā",
  "atk-s0401a13:188_4": "‘‘mahantaṁ ṭhānantaraṁ mayā patthita’’nti teneva niyāmena ajjatanāya svātanāyāti",
  "atk-s0401a13:188_5": "nimantetvā satta divasāni mahādānaṁ pavattetvā saparivārassa bhagavato uttamavatthāni",
  "atk-s0401a13:188_6": "datvā ‘‘bhagavā nāhaṁ imaṁ sakkāraṁ dibbasampattiyā na manussasampattiyā atthāya",
  "atk-s0401a13:188_7": "karomi. Yaṁ pana tumhe ito sattadivasamatthake bhikkhuṁ dibbacakkhukānaṁ aggaṭṭhāne",
  "atk-s0401a13:188_8": "ṭhapayittha, ahampi anāgate ekassa buddhassa sāsane so bhikkhu viya dibbacakkhukānaṁ",
  "atk-s0401a13:188_9": "aggo bhaveyya’’nti patthanaṁ katvā pādamūle nipajji. Satthā anāgataṁ oloketvā tassa",
  "atk-s0401a13:188_10": "patthanāya samijjhanabhāvaṁ ñatvā evamāha – ‘‘ambho purisa, anāgate kappasatasahassapariyosāne",
  "atk-s0401a13:188_11": "gotamo nāma buddho uppajjissati, tassa sāsane tvaṁ dibbacakkhukānaṁ aggo anuruddho",
  "atk-s0401a13:188_12": "nāma bhavissasī’’ti. Evañca pana vatvā bhattānumodanaṁ katvā vihārameva agamāsi.",
  "atk-s0401a13:189_0": "Kuṭumbikopi yāva buddho dharati, tāva avijahitameva kalyāṇakammaṁ katvā parinibbute",
  "atk-s0401a13:189_1": "satthari niṭṭhite sattayojanike suvaṇṇacetiye bhikkhusaṅghaṁ upasaṅkamitvā, ‘‘bhante,",
  "atk-s0401a13:189_2": "kiṁ dibbacakkhussa parikamma’’nti pucchi. Padīpadānaṁ nāma dātuṁ vaṭṭati upāsakāti.",
  "atk-s0401a13:189_3": "Sādhu, bhante, karissāmīti sahassadīpānaṁyeva tāva dīparukkhānaṁ sahassaṁ kāresi,",
  "atk-s0401a13:189_4": "tadanantaraṁ tato parittatare, tadanantaraṁ tato pariyattatareti anekasahasse dīparukkhe",
  "atk-s0401a13:189_5": "kāresi. Sesapadīpā pana aparimāṇā ahesuṁ.",
  "atk-s0401a13:190_0": "Evaṁ yāvajīvaṁ kalyāṇakammaṁ katvā devesu ca manussesu ca saṁsaranto kappasatasahassaṁ",
  "atk-s0401a13:190_1": "atikkamitvā kassapasammāsambuddhassa kāle bārāṇasiyaṁ kuṭumbiyagehe nibbattitvā parinibbute",
  "atk-s0401a13:190_2": "satthari niṭṭhite yojanike cetiye bahu kaṁsapātiyo kārāpetvā sappimaṇḍassa pūretvā",
  "atk-s0401a13:190_3": "majjhe ekekaṁ guḷapiṇḍaṁ ṭhapetvā ujjāletvā mukhavaṭṭiyā mukhavaṭṭiṁ phusāpento cetiyaṁ",
  "atk-s0401a13:190_4": "parikkhipāpetvā attano sabbamahantaṁ kaṁsapātiṁ kāretvā sappimaṇḍassa pūretvā tassā",
  "atk-s0401a13:190_5": "mukhavaṭṭiyaṁ samantato vaṭṭisahassaṁ jālāpetvā majjhaṭṭhāne thūpikaṁ pilotikāya",
  "atk-s0401a13:190_6": "veṭhetvā jālāpetvā kaṁsapātiṁ sīsenādāya sabbarattiṁ yojanikaṁ cetiyaṁ anupariyāyi.",
  "atk-s0401a13:190_7": "Evaṁ tenāpi attabhāvena yāvajīvaṁ kalyāṇakammaṁ katvā devaloke nibbatto.",
  "atk-s0401a13:191_0": "Puna anuppanne buddhe tasmiṁyeva nagare duggatakulassa gehe paṭisandhiṁ gaṇhitvā",
  "atk-s0401a13:191_1": "sumanaseṭṭhiṁ nāma nissāya vasi, annabhārotissa nāmaṁ ahosi. So pana sumanaseṭṭhi",
  "atk-s0401a13:191_2": "devasikaṁ kapaṇaddhikavaṇibbakayācakānaṁ gehadvāre mahādānaṁ deti. Athekadivasaṁ",
  "atk-s0401a13:191_3": "upariṭṭho nāma paccekabuddho gandhamādanapabbate nirodhasamāpattiṁ samāpanno. Tato",
  "atk-s0401a13:191_4": "vuṭṭhāya ‘‘ajja kassa anuggahaṁ kātuṁ vaṭṭatī’’ti vīmaṁsi. Paccekabuddhā ca nāma",
  "atk-s0401a13:191_5": "duggatānukampakā honti. So ‘‘ajja mayā annabhārassa anuggahaṁ kātuṁ vaṭṭatī’’ti cintetvā",
  "atk-s0401a13:191_6": "‘‘idāni annabhāro aṭavito attano gehaṁ āgamissatī’’ti ñatvā pattacīvaramādāya gandhamādanapabbatā",
  "atk-s0401a13:191_7": "vehāsaṁ abbhuggantvā gāmadvāre annabhārassa sammukhe paccuṭṭhāsi.",
  "atk-s0401a13:192_0": "Annabhāro paccekabuddhaṁ tucchapattahatthaṁ disvā paccekabuddhaṁ abhivādetvā ‘‘api,",
  "atk-s0401a13:192_1": "bhante, bhikkhaṁ labhitthā’’ti pucchi. Labhissāma mahāpuññāti. ‘‘Bhante, thokaṁ idheva",
  "atk-s0401a13:192_2": "hothā’’ti vegena gantvā attano gehe mātugāmaṁ pucchi – ‘‘bhadde, mayhaṁ ṭhapitaṁ",
  "atk-s0401a13:192_3": "bhāgabhattaṁ atthi, natthī’’ti? Atthi sāmīti. So tatova gantvā paccekabuddhassa hatthato",
  "atk-s0401a13:192_4": "pattamādāya āgantvā ‘‘bhadde, mayaṁ purimabhave kalyāṇakammassa akatattā bhattaṁ",
  "atk-s0401a13:192_5": "paccāsīsamānā viharāma , amhākaṁ dātukāmatāya sati deyyadhammo na hoti, deyyadhamme",
  "atk-s0401a13:192_6": "sati paṭiggāhakaṁ na labhāma, ajja me upariṭṭhapaccekabuddho diṭṭho, bhāgabhattañca",
  "atk-s0401a13:192_7": "atthi, mayhaṁ bhāgabhattaṁ imasmiṁ patte pakkhipāhī’’ti.",
  "atk-s0401a13:193_0": "Byattā itthī ‘‘yato mayhaṁ sāmiko bhāgabhattaṁ deti, mayāpi imasmiṁ dāne bhāginiyā",
  "atk-s0401a13:193_1": "bhavitabba’’nti attano bhāgabhattampi upariṭṭhassa paccekabuddhassa patte patiṭṭhapetvā",
  "atk-s0401a13:193_2": "adāsi. Annabhāro pattaṁ āharitvā paccekabuddhassa hatthe ṭhapetvā, ‘‘bhante, evarūpā",
  "atk-s0401a13:193_3": "dujjīvitā muccāmā’’ti āha. Evaṁ hotu, mahāpuññāti. So attano uttarasāṭakaṁ ekasmiṁ",
  "atk-s0401a13:193_4": "padese attharitvā , ‘‘bhante, idha nisīditvā paribhuñjathā’’ti āha. Paccekabuddho",
  "atk-s0401a13:193_5": "tattha nisīditvā navavidhaṁ pāṭikūlyaṁ paccavekkhanto paribhuñji. Paribhuttakāle",
  "atk-s0401a13:193_6": "annabhāro pattadhovanaudakaṁ adāsi. Paccekabuddho niṭṭhitabhattakicco –",
  "atk-s0401a13:194": "‘‘Icchitaṁ patthitaṁ tuyhaṁ, sabbameva samijjhatu;",
  "atk-s0401a13:195": "Sabbe pūrentu saṅkappā, cando pannaraso yathā’’ti. –",
  "atk-s0401a13:196_0": "Anumodanaṁ katvā maggaṁ paṭipajji. Sumanaseṭṭhissa chatte adhivatthā devatā ‘‘aho",
  "atk-s0401a13:196_1": "dānaṁ paramadānaṁ upariṭṭhe suppatiṭṭhita’’nti tikkhattuṁ vatvā sādhukāraṁ adāsi.",
  "atk-s0401a13:196_2": "Sumanaseṭṭhi ‘‘kiṁ tvaṁ maṁ ettakaṁ kālaṁ dānaṁ dadamānaṁ na passasī’’ti āha. Nāhaṁ",
  "atk-s0401a13:196_3": "tava dāne sādhukāraṁ demi, annabhārena upariṭṭhapaccekabuddhassa dinnapiṇḍapāte pasīditvā sādhukāraṁ demīti.",
  "atk-s0401a13:197_0": "Sumanaseṭṭhi cintesi – ‘‘acchariyaṁ vatidaṁ, ahaṁ ettakaṁ kālaṁ dānaṁ dento devataṁ",
  "atk-s0401a13:197_1": "sādhukāraṁ dāpetuṁ nāsakkhiṁ. Ayaṁ annabhāro maṁ nissāya vasanto anurūpassa paṭiggāhakapuggalassa",
  "atk-s0401a13:197_2": "laddhattā ekapiṇḍapātadāneneva sādhukāraṁ dāpesi, etassa anucchavikaṁ datvā etaṁ",
  "atk-s0401a13:197_3": "piṇḍapātaṁ mama santakaṁ kātuṁ vaṭṭatī’’ti annabhāraṁ pakkosāpetvā ‘‘ajja tayā kassaci",
  "atk-s0401a13:197_4": "kiñci dānaṁ dinna’’nti pucchi. Āma, ayya, upariṭṭhapaccekabuddhassa me attano bhāgabhattaṁ",
  "atk-s0401a13:197_5": "dinnanti. Handa, bho, kahāpaṇaṁ gaṇhitvā etaṁ piṇḍapātaṁ mayhaṁ dehīti. Na demi ayyāti.",
  "atk-s0401a13:197_6": "So yāva sahassaṁ vaḍḍhesi, annabhāro ‘‘sahassenāpi na demī’’ti āha. Hotu, bho, yadi",
  "atk-s0401a13:197_7": "piṇḍapātaṁ na desi, sahassaṁ gaṇhitvā pattiṁ me dehīti. ‘‘Etampi dātuṁ yuttaṁ vā",
  "atk-s0401a13:197_8": "ayuttaṁ vā na jānāmi, ayyaṁ pana upariṭṭhapaccekabuddhaṁ pucchitvā sace dātuṁ yuttaṁ",
  "atk-s0401a13:197_9": "bhavissati, dassāmī’’ti gantvā paccekabuddhaṁ sampāpuṇitvā, ‘‘bhante, sumanaseṭṭhi",
  "atk-s0401a13:197_10": "mayhaṁ sahassaṁ datvā tumhākaṁ dinnapiṇḍapāte pattiṁ yācati, dammi vā na dammi vā’’ti",
  "atk-s0401a13:197_11": ". Upamaṁ te paṇḍita karissāmi. Seyyathāpi kulasatike gāme ekasmiṁyeva ghare dīpaṁ",
  "atk-s0401a13:197_12": "jāleyya, sesā attano attano telena vaṭṭiṁ temetvā jālāpetvā gaṇheyyuṁ, purimadīpassa",
  "atk-s0401a13:197_13": "pabhā atthi, natthīti. Atirekatarā, bhante, pabhā hotīti. Evameva paṇḍita uḷuṅkayāgu",
  "atk-s0401a13:197_14": "vā hotu kaṭacchubhikkhā vā, attano piṇḍapāte paresaṁ pattiṁ dentassa satassa vā detu",
  "atk-s0401a13:197_15": "sahassassa vā, yattakānaṁ deti, tattakānaṁ puññaṁ vaḍḍhati. Tvaṁ dento ekameva piṇḍapātaṁ",
  "atk-s0401a13:197_16": "adāsi, sumanaseṭṭhissa pana pattiyā dinnāya dve piṇḍapātā honti eko tava, eko ca tassāti.",
  "atk-s0401a13:198_0": "So paccekabuddhaṁ abhivādetvā sumanaseṭṭhissa santikaṁ gantvā ‘‘piṇḍapāte pattiṁ",
  "atk-s0401a13:198_1": "gaṇha sāmī’’ti āha. Handa, kahāpaṇasahassaṁ gaṇhāti. Nāhaṁ piṇḍapātaṁ vikkiṇāmi,",
  "atk-s0401a13:198_2": "saddhāya pana tumhākaṁ pattiṁ demīti. Tāta, tvaṁ mayhaṁ saddhāya pattiṁ desi, ahaṁ",
  "atk-s0401a13:198_3": "pana tuyhaṁ guṇaṁ pūjento sahassaṁ demi, gaṇha, tātāti. So ‘‘evaṁ hotū’’ti sahassaṁ",
  "atk-s0401a13:198_4": "gaṇhi. Tāta, tuyhaṁ sahassaṁ laddhakālato paṭṭhāya sahatthā kammakaraṇakiccaṁ natthi,",
  "atk-s0401a13:198_5": "vīthiyaṁ gharaṁ māpetvā vasa. Yena tuyhaṁ attho, taṁ maṁ āharāpetvā gaṇhāhīti. Nirodhasamāpattito",
  "atk-s0401a13:198_6": "vuṭṭhitapaccekabuddhassa dinnapiṇḍapāto nāma taṁdivasameva vipākaṁ deti. Tasmā sumanaseṭṭhi",
  "atk-s0401a13:198_7": "aññaṁ divasaṁ annabhāraṁ gahetvā rājakulaṁ agacchantopi taṁdivasaṁ gahetvāva gato.",
  "atk-s0401a13:199_0": "Annabhārassa puññaṁ āgamma rājā seṭṭhiṁ anoloketvā annabhārameva olokesi . Kiṁ, deva,",
  "atk-s0401a13:199_1": "imaṁ purisaṁ ativiya olokesīti? Aññaṁ divasaṁ adiṭṭhapubbattā olokemīti. Oloketabbayuttako",
  "atk-s0401a13:199_2": "esa devāti. Ko panassa oloketabbayuttako guṇoti? Ajja attano bhāgabhattaṁ sayaṁ abhuñjitvā",
  "atk-s0401a13:199_3": "upariṭṭhapaccekabuddhassa dinnattā mama hatthato sahassaṁ labhi devāti. Konāmo esoti?",
  "atk-s0401a13:199_4": "Annabhāro nāma devāti. ‘‘Tava hatthato laddhattā mamapi hatthato laddhuṁ arahati,",
  "atk-s0401a13:199_5": "ahampissa pūjaṁ karissāmī’’ti vatvā sahassaṁ adāsi. Etassa vasanagehaṁ jānātha bhaṇeti?",
  "atk-s0401a13:199_6": "Sādhu devāti ekaṁ gehaṭṭhānaṁ sodhentā kuddālena āhatāhataṭṭhāne nidhikumbhiyo gīvāya",
  "atk-s0401a13:199_7": "gīvaṁ āhacca ṭhitā disvā rañño ārocayiṁsu. Rājā ‘‘tena hi gantvā khanathā’’ti āha.",
  "atk-s0401a13:199_8": "Tesaṁ khanantānaṁ khanantānaṁ heṭṭhā gacchanti. Puna gantvā rañño ārocayiṁsu. Rājā",
  "atk-s0401a13:199_9": "‘‘annabhārassa vacanena khanathā’’ti āha. Te gantvā ‘‘annabhārasseva vacana’’nti",
  "atk-s0401a13:199_10": "khaniṁsu. Kuddālena āhatāhataṭṭhāne ahicchattakamakuḷāni viya kumbhiyo uṭṭhahiṁsu.",
  "atk-s0401a13:199_11": "Te dhanaṁ āharitvā rañño santike rāsiṁ akaṁsu. Rājā amacce sannipātetvā ‘‘imasmiṁ",
  "atk-s0401a13:199_12": "nagare kassa aññassa ettakaṁ dhanaṁ atthī’’ti pucchi. Natthi kassaci devāti. Tena",
  "atk-s0401a13:199_13": "hi ayaṁ annabhāro imasmiṁ nagare dhanaseṭṭhi nāma hotūti. Taṁdivasameva seṭṭhicchattaṁ labhi.",
  "atk-s0401a13:200_0": "So tato paṭṭhāya yāvajīvaṁ kalyāṇakammaṁ katvā tato cuto devaloke nibbatto. Dīgharattaṁ",
  "atk-s0401a13:200_1": "devamanussesu saṁsaritvā amhākaṁ satthu uppajjanakāle kapilavatthunagare amittodanasakkassa",
  "atk-s0401a13:200_2": "gehe paṭisandhiṁ gaṇhi. Nāmaggahaṇadivase panassa anuruddhoti nāmaṁ akaṁsu. Mahānāmasakkassa",
  "atk-s0401a13:200_3": "kaniṭṭhabhātā satthu cūḷapituputto paramasukhumālo mahāpuñño ahosi. Suvaṇṇapātiyaṁyevassa",
  "atk-s0401a13:200_4": "bhattaṁ uppajji. Athassa mātā ekadivasaṁ ‘‘mama puttaṁ natthīti padaṁ jānāpessāmī’’ti",
  "atk-s0401a13:200_5": "ekaṁ suvaṇṇapātiṁ aññāya suvaṇṇapātiyā pidahitvā tucchakaṁyeva pesesi. Antarāmagge",
  "atk-s0401a13:200_6": "devatā dibbapūvehi pūresuṁ. Evaṁ mahāpuñño ahosi. Tiṇṇaṁ utūnaṁ anucchavikesu tīsu",
  "atk-s0401a13:200_7": "pāsādesu alaṅkatanāṭakitthīhi parivuto devo viya sampattiṁ anubhavi.",
  "atk-s0401a13:201_0": "Amhākampi bodhisatto tasmiṁ samaye tusitapurā cavitvā suddhodanamahārājassa aggamahesiyā",
  "atk-s0401a13:201_1": "kucchismiṁ paṭisandhiṁ gahetvā anukkamena vuddhippatto ekūnatiṁsa vassāni agāramajjhe",
  "atk-s0401a13:201_2": "vasitvā mahābhinikkhamanaṁ nikkhamitvā anukkamena paṭividdhasabbaññutaññāṇo bodhimaṇḍe",
  "atk-s0401a13:201_3": "sattasattāhaṁ vītināmetvā isipatane migadāye dhammacakkappattanaṁ pavattetvā lokānuggahaṁ",
  "atk-s0401a13:201_4": "karonto rājagahaṁ āgamma ‘‘putto me rājagahaṁ āgato’’ti sutvā ‘‘gacchatha bhaṇe mama",
  "atk-s0401a13:201_5": "puttaṁ ānethā’’ti pitarā pahite sahassasahassaparivāre dasa amacce ehibhikkhupabbajjāya",
  "atk-s0401a13:201_6": "pabbājetvā kāḷudāyittherena cārikāgamanaṁ āyācito rājagahato vīsatisahassabhikkhuparivāro",
  "atk-s0401a13:201_7": "nikkhamitvā kapilavatthupuraṁ gantvā ñātisamāgame anekehi iddhipāṭihāriyehi sappāṭihāriyaṁ",
  "atk-s0401a13:201_8": "vicitradhammadesanaṁ katvā mahājanaṁ amatapānaṁ pāyetvā dutiyadivase pattacīvaramādāya",
  "atk-s0401a13:201_9": "nagaradvāre ṭhatvā ‘‘kiṁ nu kho kulanagaraṁ āgatānaṁ sabbaññubuddhānaṁ āciṇṇa’’nti",
  "atk-s0401a13:201_10": "āvajjamāno ‘‘sapadānaṁ piṇḍāya caraṇaṁ āciṇṇa’’nti ñatvā sapadānaṁ piṇḍāya caranto",
  "atk-s0401a13:201_11": "‘‘putto me piṇḍāya caratī’’ti sutvā āgatassa rañño dhammaṁ kathetvā tena sakanivesanaṁ",
  "atk-s0401a13:201_12": "pavesetvā katasakkārasammāno tattha kātabbaṁ ñātijanānuggahaṁ katvā rāhulakumāraṁ",
  "atk-s0401a13:201_13": "pabbājetvā nacirasseva kapilavatthupurato mallaraṭṭhe cārikaṁ caramāno anupiyaambavanaṁ agamāsi.",
  "atk-s0401a13:202_0": "Tasmiṁ samaye suddhodanamahārājā sākiyajanaṁ sannipātetvā āha – ‘‘sace mama putto",
  "atk-s0401a13:202_1": "agāraṁ ajjhāvasissa, rājā abhavissa cakkavattī sattaratanasamannāgato. Nattāpi me",
  "atk-s0401a13:202_2": "rāhulakumāro khattiyagaṇena saddhiṁ taṁ parivāretvā acarissa, tumhepi etamatthaṁ",
  "atk-s0401a13:202_3": "jānātha. Idāni pana me putto buddho jāto, khattiyāvassa parivārā hontu. Tumhe ekekakulato",
  "atk-s0401a13:202_4": "ekekaṁ dārakaṁ dethā’’ti. Evaṁ vutte ekappahāreneva sahassakhattiyakumārā pabbajiṁsu.",
  "atk-s0401a13:202_5": "Tasmiṁ samaye mahānāmo kuṭumbasāmiko hoti. So anuruddhasakkaṁ upasaṅkamitvā etadavoca",
  "atk-s0401a13:202_6": "– ‘‘etarahi, tāta anuruddha, abhiññātā abhiññātā sakyakumārā bhagavantaṁ pabbajitaṁ",
  "atk-s0401a13:202_7": "anupabbajanti, amhākaṁ kule natthi koci agārasmā anagāriyaṁ pabbajito. Tena hi tvaṁ",
  "atk-s0401a13:202_8": "vā pabbaja, ahaṁ vā pabbajissāmī’’ti. So tassa vacanaṁ sutvā gharāvāse ruciṁ akatvā",
  "atk-s0401a13:202_9": "attasattamo agārasmā anagāriyaṁ pabbajito. Tassa pabbajjānukkamo saṅghabhedakakkhandhake",
  "atk-s0401a13:202_10": "(cūḷava. 330 ādayo) āgatova.",
  "atk-s0401a13:203_0": "Evaṁ anupiyaambavanaṁ gantvā pabbajitesu pana tesu tasmiṁyeva antovasse bhaddiyatthero",
  "atk-s0401a13:203_1": "arahattaṁ pāpuṇi. Anuruddhatthero dibbacakkhuṁ nibbattesi, devadatto aṭṭha samāpattiyo",
  "atk-s0401a13:203_2": "nibbattesi, ānandatthero sotāpattiphale patiṭṭhāsi, bhagutthero ca kimilatthero ca",
  "atk-s0401a13:203_3": "pacchā arahattaṁ pāpuṇiṁsu. Tesaṁ pana sabbesampi therānaṁ attano attano āgataṭṭhāne",
  "atk-s0401a13:203_4": "pubbapatthanābhinīhāro āgamissati. Ayaṁ pana anuruddhatthero dhammasenāpatissa santike",
  "atk-s0401a13:203_5": "kammaṭṭhānaṁ gahetvā cetiyaraṭṭhe pācīnavaṁsamigadāyaṁ gantvā samaṇadhammaṁ karonto",
  "atk-s0401a13:203_6": "satta mahāpurisavitakke vitakkesi, aṭṭhame kilamati. Satthā ‘‘anuruddho aṭṭhame mahāpurisavitakke",
  "atk-s0401a13:203_7": "kilamatī’’ti ñatvā ‘‘tassa saṅkappaṁ pūressāmī’’ti tattha gantvā paññattavarabuddhāsane",
  "atk-s0401a13:203_8": "nisinno aṭṭhamaṁ mahāpurisavitakkaṁ pūretvā catupaccayasantosabhāvanārāmapaṭimaṇḍitaṁ",
  "atk-s0401a13:203_9": "mahāariyavaṁsapaṭipadaṁ (a. ni. 8.30) kathetvā ākāse uppatitvā bhesakalāvanameva gato.",
  "atk-s0401a13:204_0": "Thero tathāgate gatamatteyeva tevijjo mahākhīṇāsavo hutvā ‘‘satthā mayhaṁ manaṁ jānitvā",
  "atk-s0401a13:204_1": "āgantvā aṭṭhamaṁ mahāpurisavitakkaṁ pūretvā adāsi. So ca me manoratho matthakaṁ patto’’ti",
  "atk-s0401a13:204_2": "buddhānaṁ dhammadesanaṁ attano ca paṭividdhadhammaṁ ārabbha imā gāthā abhāsi –",
  "atk-s0401a13:205": "‘‘Mama saṅkappamaññāya, satthā loke anuttaro;",
  "atk-s0401a13:206": "Manomayena kāyena, iddhiyā upasaṅkami.",
  "atk-s0401a13:207": "‘‘Yathā me ahu saṅkappo, tato uttari desayi;",
  "atk-s0401a13:208": "Nippapañcarato buddho, nippapañcamadesayi.",
  "atk-s0401a13:209": "‘‘Tassāhaṁ dhammamaññāya, vihāsiṁ sāsane rato;",
  "atk-s0401a13:210": "Tisso vijjā anuppatto, kataṁ buddhassa sāsana’’nti. (theragā. 901-903);",
  "atk-s0401a13:211": "Atha naṁ aparabhāge satthā jetavanamahāvihāre viharanto ‘‘mama sāsane dibbacakkhukānaṁ anuruddho aggo’’ti aggaṭṭhāne ṭhapesi.",
  "atk-s0401a13:212": "Bhaddiyattheravatthu",
  "atk-s0401a13:213_0": "193. Chaṭṭhe uccākulikānanti ucce kule jātānaṁ. Bhaddiyoti anuruddhattherena saddhiṁ",
  "atk-s0401a13:213_1": "nikkhamanto sakyarājā. Kāḷigodhāya puttoti kāḷavaṇṇā sā devī, godhāti panassā nāmaṁ",
  "atk-s0401a13:213_2": ". Tasmā kāḷigodhāti vuccati , tassā puttoti attho. Kasmā panāyaṁ uccākulikānaṁ aggoti",
  "atk-s0401a13:213_3": "vutto, kiṁ tato uccākulikatarā natthīti? Āma natthi. Tassa hi mātā sākiyānīnaṁ antare",
  "atk-s0401a13:213_4": "vayena sabbajeṭṭhikā, soyeva ca sākiyakule sampattaṁ rajjaṁ pahāya pabbajito. Tasmā",
  "atk-s0401a13:213_5": "uccākulikānaṁ aggoti vutto. Apica pubbapatthanānubhāvena cesa anupaṭipāṭiyā pañca",
  "atk-s0401a13:213_6": "jātisatāni rājakule nibbattitvā rajjaṁ kāresiyeva. Imināpi kāraṇena uccākulikānaṁ aggoti vutto.",
  "atk-s0401a13:214_0": "Pañhakamme panassa ayamanupubbikathā – ayampi hi atīte padumuttarabuddhakāle mahābhogakule",
  "atk-s0401a13:214_1": "nibbatto vuttanayeneva dhammassavanatthāya gato. Taṁdivasaṁ satthāraṁ ekaṁ bhikkhuṁ",
  "atk-s0401a13:214_2": "uccākulikānaṁ bhikkhūnaṁ aggaṭṭhāne ṭhapentaṁ disvā ‘‘mayāpi anāgate ekassa buddhassa",
  "atk-s0401a13:214_3": "sāsane uccākulikānaṁ bhikkhūnaṁ aggena bhavituṁ vaṭṭatī’’ti tathāgataṁ nimantetvā",
  "atk-s0401a13:214_4": "satta divasāni buddhappamukhassa bhikkhusaṅghassa mahādānaṁ datvā, ‘‘bhante, ahaṁ",
  "atk-s0401a13:214_5": "imassa dānassa phalena nāññaṁ sampattiṁ ākaṅkhāmi, anāgate pana ekassa buddhassa",
  "atk-s0401a13:214_6": "sāsane uccākulikānaṁ bhikkhūnaṁ aggo bhaveyya’’nti patthayitvā pādamūle nipajji.",
  "atk-s0401a13:215_0": "Satthā anāgataṁ olokento samijjhanabhāvaṁ disvā ‘‘samijjhissati te idaṁ kammaṁ, ito",
  "atk-s0401a13:215_1": "kappasatasahassāvasāne gotamo nāma buddho uppajjissati, tvaṁ tassa sāsane uccākulikānaṁ",
  "atk-s0401a13:215_2": "bhikkhūnaṁ aggo bhavissasī’’ti byākaritvā bhattānumodanaṁ katvā vihāraṁ agamāsi.",
  "atk-s0401a13:215_3": "Sopi taṁ byākaraṇaṁ labhitvā uccākulikasaṁvattanikakammaṁ pucchitvā dhammāsanāni",
  "atk-s0401a13:215_4": "kāretvā tesu paccattharaṇāni santharāpetvā dhammabījaniyo dhammakathikavaṭṭaṁ uposathāgāre",
  "atk-s0401a13:215_5": "padīpateladānanti evaṁ yāvajīvaṁ bahuvidhaṁ kalyāṇakammaṁ katvā tattha kālakato devesu",
  "atk-s0401a13:215_6": "ca manussesu ca saṁsaranto kassapadasabalassa ca amhākañca bhagavato antare bārāṇasiyaṁ",
  "atk-s0401a13:215_7": "kuṭumbiyaghare nibbatto.",
  "atk-s0401a13:216_0": "Tena ca samayena sambahulā paccekabuddhā gandhamādanapabbatā āgamma bārāṇasiyaṁ gaṅgāya",
  "atk-s0401a13:216_1": "tīre phāsukaṭṭhāne nisīditvā piṇḍapātaṁ paribhuñjanti. So kuṭumbiyo tesaṁ nibaddhameva",
  "atk-s0401a13:216_2": "tasmiṁ ṭhāne bhattavissaggakaraṇaṁ ñatvā aṭṭha pāsāṇaphalakāni attharitvā yāvajīvaṁ",
  "atk-s0401a13:216_3": "paccekabuddhe upaṭṭhahi. Athekaṁ buddhantaraṁ devamanussesu saṁsaritvā imasmiṁ buddhuppāde",
  "atk-s0401a13:216_4": "kapilavatthunagare khattiyakule nibbatti. Nāmaggahaṇadivase cassa bhaddiyakumāroti",
  "atk-s0401a13:216_5": "nāmaṁ akaṁsu. So vayaṁ āgamma heṭṭhā anuruddhasutte vuttanayeneva channaṁ khattiyānaṁ",
  "atk-s0401a13:216_6": "abbhantaro hutvā satthari anupiyaambavane viharante satthu santike pabbajitvā arahattaṁ",
  "atk-s0401a13:216_7": "pāpuṇi. Atha satthā aparabhāge jetavanamahāvihāre viharanto ‘‘mama sāsane uccākulikānaṁ",
  "atk-s0401a13:216_8": "kāḷigodhāya putto bhaddiyatthero aggo’’ti aggaṭṭhāne ṭhapesi.",
  "atk-s0401a13:217": "Lakuṇḍakabhaddiyattheravatthu",
  "atk-s0401a13:218_0": "194. Sattame mañjussarānanti madhurassarānaṁ. Lakuṇḍakabhaddiyoti ubbedhena rasso,",
  "atk-s0401a13:218_1": "nāmena bhaddiyo. Tassāpi pañhakamme ayamanupubbikathā – ayampi hi padumuttarabuddhakāle",
  "atk-s0401a13:218_2": "haṁsavatīnagare mahābhogakule nibbatto vuttanayeneva dhammassavanatthāya vihāraṁ",
  "atk-s0401a13:218_3": "gato. Tasmiṁ samaye satthāraṁ ekaṁ mañjussaraṁ bhikkhuṁ etadagge ṭhapentaṁ disvā",
  "atk-s0401a13:218_4": "‘‘aho vatāhampi anāgate ayaṁ bhikkhu viya ekassa buddhassa sāsane mañjussarānaṁ bhikkhūnaṁ",
  "atk-s0401a13:218_5": "aggo bhaveyya’’nti cittaṁ uppādetvā satthāraṁ nimantetvā satta divasāni buddhappamukhassa",
  "atk-s0401a13:218_6": "bhikkhusaṅghassa mahādānaṁ datvā, ‘‘bhante, ahaṁ imassa dānassa phalena na aññaṁ",
  "atk-s0401a13:218_7": "sampattiṁ ākaṅkhāmi, anāgate pana ekassa buddhassa sāsane mañjussarānaṁ bhikkhūnaṁ",
  "atk-s0401a13:218_8": "aggo bhaveyya’’nti patthayitvā satthupādamūle nipajji. Satthā anāgataṁ olokento samijjhanabhāvaṁ",
  "atk-s0401a13:218_9": "disvā ‘‘samijjhissati te idaṁ kammaṁ, ito kappasatasahassāvasāne gotamo nāma buddho",
  "atk-s0401a13:218_10": "uppajjissati, tvaṁ tassa sāsane mañjussarānaṁ bhikkhūnaṁ aggo bhavissasī’’ti byākaritvā vihāraṁ agamāsi.",
  "atk-s0401a13:219_0": "Sopi taṁ byākaraṇaṁ labhitvā yāvajīvaṁ kalyāṇakammaṁ katvā tato kālakato devesu ca",
  "atk-s0401a13:219_1": "manussesu ca saṁsaranto vipassīsammāsambuddhakāle cittapattakokilo nāma hutvā kheme",
  "atk-s0401a13:219_2": "migadāye vasanto ekadivasaṁ himavantaṁ gantvā madhuraṁ ambaphalaṁ tuṇḍena gahetvā",
  "atk-s0401a13:219_3": "āgacchanto bhikkhusaṅghaparivutaṁ satthāraṁ disvā cintesi – ‘‘ahaṁ aññesu divasesu",
  "atk-s0401a13:219_4": "rittako tathāgataṁ passāmi, ajja pana me imaṁ ambapakkaṁ puttakānaṁ atthāya āgataṁ.",
  "atk-s0401a13:219_5": "Tesaṁ aññampi āharitvā dassāmi, imaṁ pana dasabalassa dātuṁ vaṭṭatī’’ti otaritvā",
  "atk-s0401a13:219_6": "ākāse carati. Satthā tassa cittaṁ ñatvā asokattheraṁ nāma upaṭṭhākaṁ olokesi. So",
  "atk-s0401a13:219_7": "pattaṁ nīharitvā satthu hatthe ṭhapesi. So kokilo dasabalassa patte ambapakkaṁ patiṭṭhāpesi.",
  "atk-s0401a13:219_8": "Satthā tattheva nisīditvā taṁ paribhuñji. Kokilo pasannacitto punappunaṁ dasabalassa",
  "atk-s0401a13:219_9": "guṇe āvajjetvā dasabalaṁ vanditvā attano kulāvakaṁ gantvā sattāhaṁ pītisukhena vītināmesi.",
  "atk-s0401a13:219_10": "Ettakaṁ tasmiṁ attabhāve kalyāṇakammaṁ, imināssa kammena saro madhuro ahosi.",
  "atk-s0401a13:220_0": "Kassapasammāsambuddhakāle pana cetiye āraddhe ‘‘kiṁpamāṇaṁ karoma? Sattayojanappamāṇaṁ.",
  "atk-s0401a13:220_1": "Atimahantaṁ etaṁ, chayojanaṁ karoma. Idampi atimahantaṁ, pañcayojanaṁ karoma, catuyojanaṁ,",
  "atk-s0401a13:220_2": "tiyojanaṁ, dviyojana’’nti vutte ayaṁ tadā jeṭṭhavaḍḍhakī hutvā ‘‘etha, bho, anāgate",
  "atk-s0401a13:220_3": "sukhapaṭijaggiyaṁ kātuṁ vaṭṭatī’’ti vatvā rajjuṁ ādāya parikkhipanto gāvutamattake",
  "atk-s0401a13:220_4": "ṭhatvā ‘‘ekekaṁ mukhaṁ gāvutaṁ gāvutaṁ hotu, cetiyaṁ yojanāvaṭṭaṁ yojanubbedhaṁ bhavissatī’’ti",
  "atk-s0401a13:220_5": "āha. Te tassa vacane aṭṭhaṁsu. Iti appamāṇassa buddhassa pamāṇaṁ akāsīti. Tena kammena",
  "atk-s0401a13:220_6": "nibbattanibbattaṭṭhāne aññehi hīnatarappamāṇo ahosi. So amhākaṁ satthu kāle sāvatthiyaṁ",
  "atk-s0401a13:220_7": "mahābhogakule nibbatti. ‘‘Bhaddiyo’’tissa nāmaṁ akaṁsu. So vayappatto satthari jetavanamahāvihāre",
  "atk-s0401a13:220_8": "paṭivasante vihāraṁ gantvā dhammadesanaṁ sutvā paṭiladdhasaddho pabbajitvā satthu",
  "atk-s0401a13:220_9": "santike kammaṭṭhānaṁ gahetvā vipassanāya kammaṁ karonto arahattaṁ pāpuṇi. Atha naṁ",
  "atk-s0401a13:220_10": "satthā aparabhāge ariyavaragaṇamajjhe nisinno mañjussarānaṁ bhikkhūnaṁ aggaṭṭhāne ṭhapesi.",
  "atk-s0401a13:221": "Piṇḍolabhāradvājattheravatthu",
  "atk-s0401a13:222_0": "195. Aṭṭhame sīhanādikānanti sīhanādaṁ nadantānaṁ. Piṇḍolabhāradvājoti so kira arahattaṁ",
  "atk-s0401a13:222_1": "pattadivase avāpuraṇaṁ ādāya vihārena vihāraṁ pariveṇena pariveṇaṁ gantvā ‘‘yassa",
  "atk-s0401a13:222_2": "magge vā phale vā kaṅkhā atthi, so maṁ pucchatū’’ti sīhanādaṁ nadanto vicari. Buddhānampi",
  "atk-s0401a13:222_3": "purato ṭhatvā ‘‘imasmiṁ , bhante, sāsane katabbakiccaṁ mayhaṁ matthakaṁ patta’’nti",
  "atk-s0401a13:222_4": "sīhanādaṁ nadi. Tasmā sīhanādikānaṁ aggo nāma jāto.",
  "atk-s0401a13:223_0": "Pañhakamme panassa ayamanupubbikathā – ayaṁ kira padumuttarabuddhakāle pabbatapāde",
  "atk-s0401a13:223_1": "sīhayoniyaṁ nibbatto. Satthā paccūsasamaye lokaṁ volokento tassa hetusampattiṁ disvā",
  "atk-s0401a13:223_2": "haṁsavatiyaṁ piṇḍāya caritvā pacchābhattaṁ sīhe gocarāya pakkante tassa vasanaguhaṁ",
  "atk-s0401a13:223_3": "pavisitvā ākāse pallaṅkaṁ ābhujitvā nirodhaṁ samāpajjitvā nisīdi. Sīho gocaraṁ labhitvā",
  "atk-s0401a13:223_4": "nivatto guhādvāre ṭhito antoguhāyaṁ dasabalaṁ nisinnaṁ disvā ‘‘mama vasanaṭṭhānaṁ",
  "atk-s0401a13:223_5": "āgantvā añño satto nisīdituṁ samattho nāma natthi, mahanto vatāyaṁ puriso, yo antoguhāyaṁ",
  "atk-s0401a13:223_6": "pallaṅkaṁ ābhujitvā nisinno. Sarīrappabhāpissa samantā pharitvā gatā, mayā evarūpaṁ",
  "atk-s0401a13:223_7": "acchariyaṁ nadiṭṭhapubbaṁ. Ayaṁ puriso imasmiṁ loke pūjaneyyānaṁ aggo bhavissati,",
  "atk-s0401a13:223_8": "mayāpissa yathāsatti yathābalaṁ sakkāraṁ kātuṁ vaṭṭatī’’ti jalajathalajāni nānākusumāni",
  "atk-s0401a13:223_9": "āharitvā bhūmito yāva nisinnapallaṅkaṭṭhānā pupphāsanaṁ santharitvā sabbarattiṁ sammukhaṭṭhāne",
  "atk-s0401a13:223_10": "tathāgataṁ namassamāno aṭṭhāsi. Punadivase purāṇapupphāni apanetvā navapupphehi āsanaṁ santhari.",
  "atk-s0401a13:224_0": "Eteneva niyāmena satta divasāni pupphāsanaṁ paññāpetvā balavapītisomanassaṁ nibbattetvā",
  "atk-s0401a13:224_1": "guhādvāre ārakkhaṁ gaṇhi. Sattame divase satthā nirodhato vuṭṭhāya guhādvāre aṭṭhāsi.",
  "atk-s0401a13:224_2": "Sīhopi migarājā tathāgataṁ tikkhattuṁ padakkhiṇaṁ katvā catūsu ṭhānesu vanditvā paṭikkamitvā",
  "atk-s0401a13:224_3": "aṭṭhāsi. Satthā ‘‘vaṭṭissati ettako upanissayo etassā’’ti vehāsaṁ abbhuggantvā vihārameva gato.",
  "atk-s0401a13:225_0": "Sopi sīho buddhaviyogena dukkhito kālaṁ katvā haṁsavatīnagare mahāsālakule paṭisandhiṁ",
  "atk-s0401a13:225_1": "gaṇhitvā vayappatto ekadivasaṁ nagaravāsīhi saddhiṁ vihāraṁ gantvā dhammadesanaṁ",
  "atk-s0401a13:225_2": "suṇanto satthāraṁ ekaṁ bhikkhuṁ sīhanādikānaṁ aggaṭṭhāne ṭhapentaṁ disvā vuttanayeneva",
  "atk-s0401a13:225_3": "sattāhaṁ mahādānaṁ pavattetvā taṁ ṭhānantaraṁ patthetvā satthārā samijjhanabhāvaṁ",
  "atk-s0401a13:225_4": "disvā byākato yāvajīvaṁ kusalaṁ katvā tattha kālakato devesu ca manussesu ca saṁsaranto",
  "atk-s0401a13:225_5": "imasmiṁ buddhuppāde rājagahanagare brāhmaṇamahāsālakule nibbatti. Nāmena bhāradvājo",
  "atk-s0401a13:225_6": "nāma ahosi. So vayappatto tayo vede uggahetvā pañca māṇavasatāni mante vācento vicarati.",
  "atk-s0401a13:225_7": "So attano jeṭṭhakabhāvena nimantanaṭṭhānesu sabbesaṁ bhikkhaṁ sayameva sampaṭicchi.",
  "atk-s0401a13:225_8": "Eso kira īsakaṁ loladhātuko ahosi. So tehi māṇavehi saddhiṁ ‘‘kuhiṁ yāgu kuhiṁ bhatta’’nti",
  "atk-s0401a13:225_9": "yāgubhattakhajjakāneva pariyesamāno carati. So gatagataṭṭhāne piṇḍameva paṭimānento",
  "atk-s0401a13:225_10": "caratīti piṇḍolabhāradvājoteva paññāyi.",
  "atk-s0401a13:226_0": "So ekadivasaṁ satthari rājagahamanuppatte dhammakathaṁ sutvā paṭiladdhasaddho pabbajitvā",
  "atk-s0401a13:226_1": "vipassanāya kammaṁ karonto arahattaṁ pāpuṇi. Arahattaṁ pattavelāyameva avāpuraṇaṁ",
  "atk-s0401a13:226_2": "ādāya vihārena vihāraṁ pariveṇena pariveṇaṁ gantvā ‘‘yassa magge vā phale vā kaṅkhā",
  "atk-s0401a13:226_3": "atthi, so maṁ pucchatū’’ti sīhanādaṁ nadanto vicari. So ekadivasaṁ rājagahaseṭṭhinā",
  "atk-s0401a13:226_4": "veḷuparamparāya ussāpetvā ākāse laggitaṁ jayasumanavaṇṇaṁ candanasārapattaṁ iddhiyā",
  "atk-s0401a13:226_5": "ādāya sādhukāraṁ dadantena mahājanena parivuto vihāraṁ āgantvā tathāgatassa hatthe",
  "atk-s0401a13:226_6": "ṭhapesi. Satthā jānantova paṭipucchi – ‘‘kuto te, bhāradvāja, ayaṁ patto laddho’’ti?",
  "atk-s0401a13:226_7": "So laddhakāraṇaṁ kathesi. Satthā ‘‘tvaṁ evarūpaṁ uttarimanussadhammaṁ mahājanassa",
  "atk-s0401a13:226_8": "dassesi, akattabbaṁ tayā kata’’nti anekapariyāyena vigarahitvā ‘‘na, bhikkhave, gihīnaṁ",
  "atk-s0401a13:226_9": "uttarimanussadhammaṁ iddhipāṭihāriyaṁ dassetabbaṁ, yo dasseyya, āpatti dukkaṭassā’’ti",
  "atk-s0401a13:226_10": "(cūḷava. 252) sikkhāpadaṁ paññāpesi.",
  "atk-s0401a13:227_0": "Atha bhikkhusaṅghamajjhe kathā udapādi – ‘‘sīhanādiyatthero arahattaṁ pattadivase",
  "atk-s0401a13:227_1": "bhikkhusaṅghamajjhe ‘yassa magge vā phale vā kaṅkhā atthi, so maṁ pucchatū’ti kathesi.",
  "atk-s0401a13:227_2": "Buddhānampi sammukhe attano arahattappattiṁ kathesi, aññe sāvakā tuṇhī ahesuṁ. Attano",
  "atk-s0401a13:227_3": "sīhanādiyabhāveneva mahājanassa pasādaṁ janetvā vehāsaṁ abbhuggantvā candanasārapattañca",
  "atk-s0401a13:227_4": "gaṇhī’’ti. Te bhikkhū ime tayopi guṇe ekato katvā satthu kathayiṁsu. Buddhā ca nāma",
  "atk-s0401a13:227_5": "garahitabbayuttakaṁ garahanti, pasaṁsitabbayuttakaṁ pasaṁsantīti imasmiṁ ṭhāne therassa",
  "atk-s0401a13:227_6": "pasaṁsitabbayuttameva aṅgaṁ gahetvā ‘‘tiṇṇaṁ kho pana, bhikkhave, indriyānaṁ bhāvitattā",
  "atk-s0401a13:227_7": "bahulīkatattā bhāradvājo bhikkhu aññaṁ byākāsi – ‘khīṇā jāti, vusitaṁ brahmacariyaṁ,",
  "atk-s0401a13:227_8": "kataṁ karaṇīyaṁ , nāparaṁ itthattāyāti pajānāmī’ti. Katamesaṁ tiṇṇaṁ? Satindriyassa,",
  "atk-s0401a13:227_9": "samādhindriyassa, paññindriyassa. Imesaṁ kho, bhikkhave, tiṇṇaṁ indriyānaṁ bhāvitattā",
  "atk-s0401a13:227_10": "bahulīkatattā bhāradvājo bhikkhu aññaṁ byākāsi – ‘khīṇā jāti, vusitaṁ brahmacariyaṁ,",
  "atk-s0401a13:227_11": "kataṁ karaṇīyaṁ, nāparaṁ itthattāyāti pajānāmī’’’ti (saṁ. ni. 5.519) theraṁ pasaṁsitvā",
  "atk-s0401a13:227_12": "sīhanādikānaṁ bhikkhūnaṁ aggaṭṭhāne ṭhapesi.",
  "atk-s0401a13:228": "Mantāṇiputtapuṇṇattheravatthu",
  "atk-s0401a13:229_0": "196. Navame puṇṇo mantāṇiputtoti nāmena puṇṇo, mantāṇibrāhmaṇiyā pana so puttoti",
  "atk-s0401a13:229_1": "mantāṇiputto. Tassa pañhakamme ayamanupubbikathā – ayaṁ kira padumuttaradasabalassa",
  "atk-s0401a13:229_2": "uppattito puretarameva haṁsavatīnagare brāhmaṇamahāsālakule nibbatti. Tassa nāmaggahaṇadivase",
  "atk-s0401a13:229_3": "gotamoti nāmaṁ akaṁsu. So vayappatto tayo vede uggaṇhitvā sabbasippesu kovido hutvā",
  "atk-s0401a13:229_4": "pañcamāṇavakasataparivāro vicaranto tayopi vede oloketvā mokkhadhammaṁ adisvā ‘‘idaṁ",
  "atk-s0401a13:229_5": "vedattayaṁ nāma kadalikkhandho viya bahi maṭṭhaṁ anto nissāraṁ, imaṁ gahetvā vicaraṇaṁ",
  "atk-s0401a13:229_6": "thusakoṭṭanasadisaṁ hoti. Kiṁ me iminā’’ti isipabbajjaṁ pabbajitvā brahmavihāre nibbattetvā",
  "atk-s0401a13:229_7": "‘‘aparihīnajjhāno brahmalokokūpapanno bhavissāmī’’ti pañcahi māṇavakasatehi saddhiṁ",
  "atk-s0401a13:229_8": "pabbatapādaṁ gantvā isipabbajjaṁ pabbaji. Tassa parivārāni aṭṭhārassa jaṭilasahassāni",
  "atk-s0401a13:229_9": "ahesuṁ. So pañca abhiññā aṭṭha samāpattiyo nibbattetvā tesampi kasiṇaparikammaṁ ācikkhi.",
  "atk-s0401a13:229_10": "Te tassa ovāde ṭhatvā sabbepi pañca abhiññā aṭṭha samāpattiyo nibbattesuṁ.",
  "atk-s0401a13:230_0": "Addhāne atikkante tassa gotamatāpasassa mahallakakāle padumuttaradasabalo paṭhamābhisambodhiṁ",
  "atk-s0401a13:230_1": "patvā pavattitavaradhammacakko bhikkhusatasahassaparivāro haṁsavatīnagaraṁ upanissāya",
  "atk-s0401a13:230_2": "vihāsi. So ekadivasaṁ paccūsasamaye lokaṁ olokento gotamatāpasassa parisāya arahattūpanissayaṁ",
  "atk-s0401a13:230_3": "gotamatāpasassa ca ‘‘ahaṁ anāgate uppajjamānakabuddhassa sāsane dhammakathikabhikkhūnaṁ",
  "atk-s0401a13:230_4": "aggo bhaveyya’’nti patthanabhāvañca disvā pātova sarīrapaṭijagganaṁ katvā attano",
  "atk-s0401a13:230_5": "pattacīvaraṁ sayameva gahetvā aññātakavesena gotamatāpasassa antevāsikesu vanamūlaphalāphalatthāya",
  "atk-s0401a13:230_6": "gatesu gantvā gotamassa paṇṇasālādvāre aṭṭhāsi. Gotamo buddhānaṁ uppannabhāvaṁ ajānantopi",
  "atk-s0401a13:230_7": "dūratova dasabalaṁ disvā ‘‘ayaṁ puriso lokato mutto hutvā paññāyati, yathā assa sarīranipphatti",
  "atk-s0401a13:230_8": "yehi ca lakkhaṇehi samannāgato agāramajjhe vā tiṭṭhanto cakkavattī rājā hoti, pabbajanto",
  "atk-s0401a13:230_9": "vā vivaṭṭacchado sabbaññubuddho hotī’’ti ñatvā paṭhamadassaneneva dasabalaṁ abhivādetvā",
  "atk-s0401a13:230_10": "‘‘ito etha bhagavā’’ti buddhāsanaṁ paññāpetvā adāsi. Tathāgato tāpasassa dhammaṁ desayamāno nisīdi.",
  "atk-s0401a13:231_0": "Tasmiṁ samaye te jaṭilā ‘‘paṇītapaṇītaṁ vanamūlaphalāphalaṁ ācariyassa datvā sesakaṁ",
  "atk-s0401a13:231_1": "paribhuñjissāmā’’ti āgacchantā dasabalaṁ uccāsane, ācariyaṁ pana nīcāsane nisinnaṁ",
  "atk-s0401a13:231_2": "disvā ‘‘passatha, mayaṁ ‘imasmiṁ loke amhākaṁ ācariyena uttaritaro natthī’ti vicarāma.",
  "atk-s0401a13:231_3": "Idāni pana no ācariyaṁ nīcāsane nisīdāpetvā uccāsane nisinnako eko paññāyati, mahanto",
  "atk-s0401a13:231_4": "vatāyaṁ puriso bhavissatī’’ti piṭakāni gahetvā āgacchanti. Gotamatāpaso ‘‘ime maṁ",
  "atk-s0401a13:231_5": "dasabalassa santike vandeyyu’’nti bhīto dūrato āha – ‘‘tātā, mā maṁ vandittha, sadevake",
  "atk-s0401a13:231_6": "loke aggapuggalo sabbesaṁ vandanāraho puriso idha nisinno, etaṁ vandathā’’ti. Tāpasā",
  "atk-s0401a13:231_7": "‘‘na ajānitvā ācariyo kathessatī’’ti sabbeva tathāgatassa pāde vandiṁsu. ‘‘Tātā,",
  "atk-s0401a13:231_8": "amhākaṁ aññaṁ dasabalassa dātabbayuttakaṁ bhojanaṁ natthi, imaṁ vanamūlaphalāphalaṁ",
  "atk-s0401a13:231_9": "dassāmā’’ti paṇītapaṇītaṁ buddhānaṁ patte patiṭṭhāpesi. Satthā vanamūlaphalāphalaṁ",
  "atk-s0401a13:231_10": "paribhuñji. Tadanantaraṁ tāpasopi saddhiṁ antevāsikehi paribhuñji. Satthā bhattakiccaṁ",
  "atk-s0401a13:231_11": "katvā ‘‘dve aggasāvakā bhikkhusatasahassaṁ gahetvā āgacchantū’’ti cintesi. Tasmiṁ",
  "atk-s0401a13:231_12": "khaṇe aggasāvako mahādevalatthero ‘‘kahaṁ nu kho satthā gato’’ti āvajjento ‘‘satthā",
  "atk-s0401a13:231_13": "amhākaṁ āgamanaṁ paccāsīsatī’’ti bhikkhusatasahassaṁ gahetvā satthu santikaṁ gantvā",
  "atk-s0401a13:231_14": "vanditvā namassamāno aṭṭhāsi.",
  "atk-s0401a13:232_0": "Gotamo antevāsike āha – ‘‘tātā, amhākaṁ añño sakkāro natthi, bhikkhusaṅgho dukkhena",
  "atk-s0401a13:232_1": "ṭhito. Buddhappamukhassa bhikkhusaṅghassa pupphāsanaṁ paññāpessāma, jalajathalajapupphāni",
  "atk-s0401a13:232_2": "āharathā’’ti. Te tāvadeva pabbatapādato vaṇṇagandhasampannāni pupphāni iddhiyā āharitvā",
  "atk-s0401a13:232_3": "sāriputtattherassa vatthumhi vuttanayeneva āsanāni paññāpayiṁsu. Nirodhasamāpattisamāpajjanampi",
  "atk-s0401a13:232_4": "chattadhāraṇampi sabbaṁ vuttanayeneva veditabbaṁ.",
  "atk-s0401a13:233_0": "Satthā sattame divase nirodhato vuṭṭhāya parivāretvā ṭhite tāpase disvā dhammakathikabhāve",
  "atk-s0401a13:233_1": "etadaggappattaṁ sāvakaṁ āmantesi – ‘‘iminā bhikkhu isigaṇena mahāsakkāro kato, etesaṁ",
  "atk-s0401a13:233_2": "pupphāsanānumodanaṁ karohī’’ti. So satthu vacanaṁ sampaṭicchitvā tīṇi piṭakāni sammasitvā",
  "atk-s0401a13:233_3": "anumodanaṁ akāsi. Tassa desanāpariyosāne satthā sayaṁ brahmaghosaṁ nicchāretvā dhammaṁ",
  "atk-s0401a13:233_4": "desesi. Desanāpariyosāne ṭhapetvā gotamatāpasaṁ sesā aṭṭhārasa sahassajaṭilā arahattaṁ pāpuṇiṁsu.",
  "atk-s0401a13:234_0": "Gotamo pana tenattabhāvena paṭivedhaṁ kātuṁ asakkonto bhagavantaṁ āha – ‘‘bhagavā",
  "atk-s0401a13:234_1": "yena bhikkhunā paṭhamaṁ dhammo desito, ko nāma ayaṁ tumhākaṁ sāsane’’ti? Ayaṁ gotama",
  "atk-s0401a13:234_2": "mayhaṁ sāsane dhammakathikānaṁ aggoti. ‘‘Ahampi, bhante, imassa satta divasāni katassa",
  "atk-s0401a13:234_3": "adhikārassa phalena ayaṁ bhikkhu viya anāgate ekassa buddhassa sāsane dhammakathikānaṁ",
  "atk-s0401a13:234_4": "aggo bhaveyya’’nti patthanaṁ katvā pādamūle nipajji.",
  "atk-s0401a13:235_0": "Satthā anāgataṁ oloketvā anantarāyenassa patthanāya samijjhanabhāvaṁ ñatvā ‘‘anāgate",
  "atk-s0401a13:235_1": "kappasatasahassāvasāne gotamo nāma buddho uppajjissati, tvaṁ tassa sāsane dhammakathikānaṁ",
  "atk-s0401a13:235_2": "aggo bhavissasī’’ti byākaritvā te arahattappatte tāpase ‘‘etha bhikkhavo’’ti āha.",
  "atk-s0401a13:235_3": "Sabbe antarahitakesamassū iddhimayapattacīvaradharā vassasaṭṭhikattherasadisā ahesuṁ.",
  "atk-s0401a13:235_4": "Satthā bhikkhusaṅghamādāya vihāraṁ gato.",
  "atk-s0401a13:236_0": "Gotamopi yāvajīvaṁ tathāgataṁ paricaritvā yathābalaṁ kalyāṇakammaṁ katvā kappasatasahassaṁ",
  "atk-s0401a13:236_1": "devesu ca manussesu ca saṁsaritvā amhākaṁ bhagavato kāle kapilavatthunagarassa avidūre",
  "atk-s0401a13:236_2": "doṇavatthubrāhmaṇagāme brāhmaṇamahāsālakule nibbatti. Tassa nāmaggahaṇadivase puṇṇamāṇavoti",
  "atk-s0401a13:236_3": "nāmaṁ akaṁsu. Satthari abhisambodhiṁ patvā pavattitavaradhammacakke anupubbena āgantvā",
  "atk-s0401a13:236_4": "rājagahaṁ upanissāya viharante aññāsikoṇḍaññatthero kapilavatthuṁ gantvā attano bhāgineyyaṁ",
  "atk-s0401a13:236_5": "puṇṇamāṇavaṁ pabbājetvā punadivase dasabalassa santikaṁ āgantvā bhagavantaṁ vanditvā",
  "atk-s0401a13:236_6": "āpucchitvā nivāsatthāya chaddantadahaṁ gato. Puṇṇopi mantāṇiputto mātulena aññāsikoṇḍaññattherena",
  "atk-s0401a13:236_7": "saddhiṁ dasabalassa santikaṁ agantvā ‘‘mayhaṁ pabbajitakiccaṁ matthakaṁ pāpetvāva",
  "atk-s0401a13:236_8": "dasabalassa santikaṁ gamissāmī’’ti kapilavatthusmiṁyeva ohīno yonisomanasikāre kammaṁ",
  "atk-s0401a13:236_9": "karonto nacirasseva arahattaṁ pāpuṇi. Tassa santike pabbajitakulaputtāpi pañcasatā",
  "atk-s0401a13:236_10": "ahesuṁ. Thero sayaṁ dasakathāvatthulābhitāya tepi dasahi kathāvatthūhi ovadati. Te",
  "atk-s0401a13:236_11": "tassa ovāde ṭhatvā sabbeva arahattaṁ pattā.",
  "atk-s0401a13:237_0": "Te attano pabbajitakiccaṁ matthakaṁ pattaṁ ñatvā upajjhāyaṁ upasaṅkamitvā āhaṁsu",
  "atk-s0401a13:237_1": "– ‘‘bhante, amhākaṁ kiccaṁ matthakaṁ pattaṁ, dasannañca mahākathāvatthūnaṁ lābhino,",
  "atk-s0401a13:237_2": "samayo no dasabalaṁ passitu’’nti. Thero tesaṁ kathaṁ sutvā cintesi – ‘‘mama dasakathāvatthulābhitaṁ",
  "atk-s0401a13:237_3": "satthā jānāti, ahaṁ dhammaṁ desento dasa kathāvatthūni amuñcantova desemi. Mayi gacchante",
  "atk-s0401a13:237_4": "sabbepime bhikkhū parivāretvā gacchissanti, evaṁ gaṇasaṅgaṇikāya gantvā pana ayuttaṁ",
  "atk-s0401a13:237_5": "mayhaṁ dasabalaṁ passituṁ, ime tāva gantvā passantū’’ti te bhikkhū āha – ‘‘āvuso,",
  "atk-s0401a13:237_6": "tumhe purato gantvā tathāgataṁ passatha, mama vacanena dasabalassa pāde vandatha,",
  "atk-s0401a13:237_7": "ahampi tumhākaṁ gatamaggena gamissāmī’’ti.",
  "atk-s0401a13:238_0": "Te therā sabbepi dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino",
  "atk-s0401a13:238_1": "attano upajjhāyassa ovādaṁ abhinditvā anupubbena cārikaṁ carantā saṭṭhiyojanamaggaṁ",
  "atk-s0401a13:238_2": "atikkamma rājagahe veḷuvanamahāvihāraṁ gantvā dasabalassa pāde vanditvā ekamantaṁ",
  "atk-s0401a13:238_3": "nisīdiṁsu. Āciṇṇaṁ kho panetaṁ buddhānaṁ bhagavantānaṁ āgantukehi bhikkhūhi saddhiṁ",
  "atk-s0401a13:238_4": "paṭisammoditunti bhagavā tehi saddhiṁ ‘‘kacci, bhikkhave, khamanīya’’ntiādinā nayena",
  "atk-s0401a13:238_5": "madhurapaṭisanthāraṁ katvā ‘‘kuto ca tumhe, bhikkhave, āgacchathā’’ti pucchi. Tehi",
  "atk-s0401a13:238_6": "‘‘jātibhūmito’’ti vutte ‘‘ko nu kho, bhikkhave, jātibhūmiyaṁ jātibhūmakānaṁ bhikkhūnaṁ",
  "atk-s0401a13:238_7": "sabrahmacārīhi evaṁ sambhāvito attanā ca appiccho appicchakathañca bhikkhūnaṁ kattā’’ti",
  "atk-s0401a13:238_8": "dasakathāvatthulābhiṁ bhikkhuṁ pucchi. Tepi ‘‘puṇṇo nāma, bhante, āyasmā mantāṇiputto’’ti",
  "atk-s0401a13:238_9": "ārocayiṁsu. Taṁ kathaṁ sutvā āyasmā sāriputto therassa dassanakāmo ahosi.",
  "atk-s0401a13:239_0": "Atha satthā rājagahato sāvatthiṁ agamāsi. Puṇṇatthero dasabalassa tattha āgatabhāvaṁ",
  "atk-s0401a13:239_1": "sutvā ‘‘satthāraṁ passissāmī’’ti gantvā antogandhakuṭiyaṁyeva tathāgataṁ sampāpuṇi.",
  "atk-s0401a13:239_2": "Satthā tassa dhammaṁ desesi. Thero dhammaṁ sutvā dasabalaṁ vanditvā paṭisallānatthāya",
  "atk-s0401a13:239_3": "andhavanaṁ gantvā aññatarasmiṁ rukkhamūle divāvihāraṁ nisīdi. Sāriputtattheropi tassa",
  "atk-s0401a13:239_4": "gamanaṁ sutvā sīsānulokiko gantvā okāsaṁ sallakkhetvā taṁ rukkhamūlaṁ upasaṅkamitvā",
  "atk-s0401a13:239_5": "therena saddhiṁ sammoditvā sattavisuddhikkamaṁ pucchi. Theropissa pucchitaṁ pucchitaṁ",
  "atk-s0401a13:239_6": "byākāsi. Te aññamaññassa subhāsitaṁ samanumodiṁsu. Atha satthā aparabhāge bhikkhusaṅghamajjhe",
  "atk-s0401a13:239_7": "nisinno theraṁ dhammakathikānaṁ aggaṭṭhāne ṭhapesīti.",
  "atk-s0401a13:240": "Mahākaccānattheravatthu",
  "atk-s0401a13:241_0": "197. Dasame saṁkhittena bhāsitassāti saṁkhittena kathitadhammassa. Vitthārena atthaṁ",
  "atk-s0401a13:241_1": "vibhajantānanti taṁ desanaṁ vitthāretvā atthaṁ vibhajamānānaṁ. Aññe kira tathāgatassa",
  "atk-s0401a13:241_2": "saṅkhepavacanaṁ atthavasena vā pūretuṁ sakkonti byañjanavasena vā, ayaṁ pana thero",
  "atk-s0401a13:241_3": "ubhayavasenapi sakkoti. Tasmā aggoti vutto. Pubbapatthanāpi cassa evarūpāva.",
  "atk-s0401a13:242_0": "Ayaṁ panassa pañhakamme anupubbikathā – ayaṁ kira padumuttarasammāsambuddhakāle gahapatimahāsālakule",
  "atk-s0401a13:242_1": "nibbattitvā vuddhippatto ekadivasaṁ vuttanayeneva vihāraṁ gantvā parisapariyante",
  "atk-s0401a13:242_2": "ṭhito dhammaṁ suṇanto satthāraṁ attanā saṁkhittena bhāsitassa vitthārena atthaṁ vibhajantānaṁ",
  "atk-s0401a13:242_3": "aggaṭṭhāne ṭhapentaṁ ekaṁ bhikkhuṁ disvā ‘‘mahanto vatāyaṁ bhikkhu, yaṁ satthā evaṁ",
  "atk-s0401a13:242_4": "vaṇṇeti, mayāpi anāgate ekassa buddhassa sāsane evarūpena bhavituṁ vaṭṭatī’’ti satthāraṁ",
  "atk-s0401a13:242_5": "nimantetvā vuttanayeneva sattāhaṁ mahādānaṁ datvā, ‘‘bhante, ahaṁ imassa sakkārassa",
  "atk-s0401a13:242_6": "phalena na aññaṁ sampattiṁ patthemi, anāgate pana ekassa buddhassa sāsane ito sattadivasamatthake",
  "atk-s0401a13:242_7": "tumhehi ṭhānantare ṭhapitabhikkhu viya ahampi taṁ ṭhānantaraṁ labheyya’’nti patthanaṁ",
  "atk-s0401a13:242_8": "katvā pādamūle nipajji. Satthā anāgataṁ olokento ‘‘samijjhissati imassa kulaputtassa",
  "atk-s0401a13:242_9": "patthanā’’ti disvā ‘‘ambho, kulaputta, anāgate kappasatasahassāvasāne gotamo nāma",
  "atk-s0401a13:242_10": "buddho uppajjissati, tvaṁ tassa sāsane saṁkhittena bhāsitassa vitthārena atthaṁ vibhajantānaṁ",
  "atk-s0401a13:242_11": "aggo bhavissasī’’ti byākaritvā anumodanaṁ katvā pakkāmi.",
  "atk-s0401a13:243_0": "Sopi kulaputto yāvajīvaṁ kusalaṁ katvā kappasatasahassaṁ devamanussesu saṁsaritvā",
  "atk-s0401a13:243_1": "kassapabuddhakāle bārāṇasiyaṁ kulagehe paṭisandhiṁ gahetvā satthari parinibbute suvaṇṇacetiyakaraṇaṭṭhānaṁ",
  "atk-s0401a13:243_2": "gantvā satasahassagghanikāya suvaṇṇiṭṭhakāya pūjaṁ katvā ‘‘bhagavā mayhaṁ nibbattanibbattaṭṭhāne",
  "atk-s0401a13:243_3": "sarīraṁ suvaṇṇavaṇṇaṁ hotū’’ti patthanaṁ akāsi. Tato yāvajīvaṁ kusalakammaṁ katvā",
  "atk-s0401a13:243_4": "ekaṁ buddhantaraṁ devamanussesu saṁsaritvā amhākaṁ dasabalassa uppattikāle ujjeninagare",
  "atk-s0401a13:243_5": "purohitassa gehe nibbatti. Tassa nāmaggahaṇadivase ‘‘mayhaṁ putto suvaṇṇavaṇṇasarīro",
  "atk-s0401a13:243_6": "attanāva attano nāmaṁ gahetvā āgato’’ti kañcanamāṇavotevassa nāmaṁ akaṁsu . So vuddhimanvāya",
  "atk-s0401a13:243_7": "tayo vede uggaṇhitvā pitu accayena purohitaṭṭhānaṁ labhi. So gottavasena kaccāno nāma jāto.",
  "atk-s0401a13:244_0": "Caṇḍapajjotarājā amacce sannipātetvā āha – ‘‘buddho loke nibbatto, taṁ ānetuṁ samatthā",
  "atk-s0401a13:244_1": "gantvā ānetha tātā’’ti. Deva, añño dasabalaṁ ānetuṁ samattho nāma natthi, ācariyo",
  "atk-s0401a13:244_2": "kaccānabrāhmaṇova samattho, taṁ pahiṇathāti. Rājā taṁ pakkosāpetvā, ‘‘tāta, dasabalassa",
  "atk-s0401a13:244_3": "santikaṁ gacchāhī’’ti āha. Gantvā pabbajituṁ labhanto gamissāmi, mahārājāti. Yaṁkiñci",
  "atk-s0401a13:244_4": "katvā tathāgataṁ ānehi, tātāti. So ‘‘buddhānaṁ santikaṁ gacchantassa mahāparisāya",
  "atk-s0401a13:244_5": "kammaṁ natthī’’ti attaṭṭhamo agamāsi. Athassa satthā dhammaṁ desesi. Desanāpariyosāne",
  "atk-s0401a13:244_6": "saddhiṁ sattahi janehi saha paṭisambhidāhi arahattaṁ pāpuṇi. Satthā ‘‘etha bhikkhavo’’ti",
  "atk-s0401a13:244_7": "hatthaṁ pasāresi. Taṁkhaṇaṁyeva sabbeva antarahitakesamassū iddhimayapattacīvaradharā",
  "atk-s0401a13:244_8": "vassasaṭṭhikattherā viya jātā.",
  "atk-s0401a13:245_0": "Thero attano kicce matthakaṁ patte tuṇhībhāvena anisīditvā kāḷudāyitthero viya satthu",
  "atk-s0401a13:245_1": "ujjenigamanatthāya gamanavaṇṇaṁ kathesi. Satthā tassa vacanaṁ sutvā ‘‘kaccāno attano",
  "atk-s0401a13:245_2": "jātibhūmiyaṁ mama gamanaṁ paccāsīsatī’’ti aññāsi. Buddhā ca nāma ekaṁ kāraṇaṁ paṭicca",
  "atk-s0401a13:245_3": "gantuṁ ayuttaṭṭhānaṁ na gacchanti. Tasmā theraṁ āha – ‘‘tvaṁyeva bhikkhu gaccha,",
  "atk-s0401a13:245_4": "tayi gatepi rājā pasīdissatī’’ti. Thero ‘‘buddhānaṁ dve kathā nāma natthī’’ti tathāgataṁ",
  "atk-s0401a13:245_5": "vanditvā attanā saddhiṁ āgatehi sattahi bhikkhūhi saddhiṁ ujjeniṁ gacchanto antarāmagge",
  "atk-s0401a13:245_6": "telapanāḷi nāma nigamo, tattha piṇḍāya cari. Tasmiṁ ca nigame dve seṭṭhidhītaro.",
  "atk-s0401a13:245_7": "Tāsu ekā parijiṇṇakule nibbattā duggatā mātāpitūnaṁ accayena dhātiṁ nissāya jīvati.",
  "atk-s0401a13:245_8": "Attabhāvo panassā samiddho, kesā aññāhi ativiya dīghā. Tasmiṁyeva nigame aññā issaraseṭṭhikulassa",
  "atk-s0401a13:245_9": "dhītā nikkesikā. Sā tato pubbe tassā samīpaṁ pesetvā ‘‘sataṁ vā sahassaṁ vā dassāmī’’ti",
  "atk-s0401a13:245_10": "vatvāpi kese āharāpetuṁ nāsakkhi.",
  "atk-s0401a13:246_0": "Tasmiṁ pana divase sā seṭṭhidhītā mahākaccānattheraṁ sattahi bhikkhūhi parivutaṁ",
  "atk-s0401a13:246_1": "tucchapattaṁ āgacchantaṁ disvā ‘‘ayaṁ suvaṇṇavaṇṇo eko brahmabandhubhikkhu yathādhoteneva",
  "atk-s0401a13:246_2": "pattena āgacchati, mayhañca aññaṁ dhanaṁ natthi. Asukaseṭṭhidhītā pana imesaṁ kesānaṁ",
  "atk-s0401a13:246_3": "atthāya pesesi. Idāni ito laddhauppādena sakkā therassa deyyadhammaṁ dātu’’nti dhātiṁ",
  "atk-s0401a13:246_4": "pesetvā there nimantetvā antogehe nisīdāpesi. Therānaṁ nisinnakāle gabbhaṁ pavisitvā",
  "atk-s0401a13:246_5": "dhātiyā attano kese kappāpetvā, ‘‘amma , ime kese asukāya nāma seṭṭhidhītāya datvā",
  "atk-s0401a13:246_6": "yaṁ sā deti, taṁ āhara, ayyānaṁ piṇḍapātaṁ dassāmā’’ti. Dhāti piṭṭhihatthena assūni",
  "atk-s0401a13:246_7": "puñchitvā ekena hatthena hadayamaṁsaṁ sandhāretvā therānaṁ santike paṭicchādetvā",
  "atk-s0401a13:246_8": "te kese ādāya tassā seṭṭhidhītāya santikaṁ gatā.",
  "atk-s0401a13:247_0": "Paṇiyaṁ nāma sāravantampi sayaṁ upanītaṁ gāravaṁ na janeti, tasmā sā seṭṭhidhītā",
  "atk-s0401a13:247_1": "cintesi – ‘‘ahaṁ pubbe bahunāpi dhanena ime kese āharāpetuṁ nāsakkhiṁ, idāni pana",
  "atk-s0401a13:247_2": "chinnakālato paṭṭhāya na yathāmūlameva labhissatī’’ti . Dhātiṁ āha – ‘‘ahaṁ pubbe",
  "atk-s0401a13:247_3": "tava sāminiṁ bahunāpi dhanena kese āharāpetuṁ nāsakkhiṁ, yattha katthaci vinipātā",
  "atk-s0401a13:247_4": "pana nijjīvakesā nāma aṭṭha kahāpaṇe agghantī’’ti aṭṭheva kahāpaṇe adāsi. Dhāti kahāpaṇe",
  "atk-s0401a13:247_5": "āharitvā seṭṭhidhītāya adāsi. Seṭṭhidhītā ekekaṁ piṇḍapātaṁ ekekakahāpaṇagghanakaṁ",
  "atk-s0401a13:247_6": "katvā therānaṁ dāpesi. Thero āvajjitvā seṭṭhidhītāya upanissayaṁ disvā ‘‘kahaṁ seṭṭhidhītā’’ti",
  "atk-s0401a13:247_7": "pucchi. Gabbhe, ayyāti. Pakkosatha nanti. Sā ca theresu gāravena ekavacaneneva āgantvā",
  "atk-s0401a13:247_8": "there vanditvā balavasaddhaṁ uppādesi. Sukhette patiṭṭhitapiṇḍapāto diṭṭheva dhamme",
  "atk-s0401a13:247_9": "vipākaṁ detīti saha therānaṁ vandanena kesā pakatibhāveyeva aṭṭhaṁsu. Therāpi taṁ",
  "atk-s0401a13:247_10": "piṇḍapātaṁ gahetvā passantiyāyeva seṭṭhidhītāya vehāsaṁ abbhuggantvā kañcanavanuyyāne otariṁsu.",
  "atk-s0401a13:248_0": "Uyyānapālo theraṁ disvā rañño santikaṁ gantvā ‘‘deva, me ayyo purohito kaccāno pabbajitvā",
  "atk-s0401a13:248_1": "uyyānamāgato’’ti āha. Rājā caṇḍapajjoto uyyānaṁ gantvā katabhattakiccaṁ theraṁ pañcapatiṭṭhitena",
  "atk-s0401a13:248_2": "vanditvā ekamantaṁ nisinno ‘‘kahaṁ, bhante, bhagavā’’ti pucchi. Satthā sayaṁ anāgantvā",
  "atk-s0401a13:248_3": "maṁ pesesi mahārājāti. Kahaṁ, bhante, ajja bhikkhaṁ alatthāti? Thero rañño pucchāsabhāgena",
  "atk-s0401a13:248_4": "sabbaṁ seṭṭhidhītāya kataṁ dukkaraṁ ārocesi. Rājā therassa vasanaṭṭhānaṁ paṭiyādetvā",
  "atk-s0401a13:248_5": "theraṁ nimantetvā nivesanaṁ gantvā seṭṭhidhītaraṁ āṇāpetvā aggamahesiṭṭhāne ṭhapesi.",
  "atk-s0401a13:248_6": "Imissā itthiyā diṭṭhadhammikova yasapaṭilābho ahosi.",
  "atk-s0401a13:249_0": "Tato paṭṭhāya rājā therassa mahāsakkāraṁ karoti. Therassa dhammakathāya pasīditvā",
  "atk-s0401a13:249_1": "mahājano therassa santike pabbaji. Tato paṭṭhāya sakalanagaraṁ ekakāsāvapajjotaṁ",
  "atk-s0401a13:249_2": "isivātapaṭivātaṁ ahosi. Sāpi devī gabbhaṁ labhitvā dasamāsaccayena puttaṁ vijāyi.",
  "atk-s0401a13:249_3": "Tassa nāmaggahaṇadivase gopālakumāroti mātāmahaseṭṭhino nāmaṁ akaṁsu. Sā puttassa",
  "atk-s0401a13:249_4": "nāmavasena gopālamātā nāma devī jātā. Sā devī there ativiya pasīditvā rājānaṁ sampaṭicchāpetvā",
  "atk-s0401a13:249_5": "kañcanavanuyyāne therassa vihāraṁ kāresi. Thero ujjeninagaraṁ pasādetvā puna satthu",
  "atk-s0401a13:249_6": "santikaṁ gato. Atha satthā aparabhāge jetavane viharanto madhupiṇḍikasuttaṁ (ma.",
  "atk-s0401a13:249_7": "ni. 1.199 ādayo) kaccānapeyyālaṁ (ma. ni. 3.279 ādayo) pārāyanasuttanti ime tayo",
  "atk-s0401a13:249_8": "suttante aṭṭhuppattiṁ katvā theraṁ saṁkhittena bhāsitassa vitthārena atthaṁ vibhajantānaṁ",
  "atk-s0401a13:249_9": "aggaṭṭhāne ṭhapesīti.",
  "atk-s0401a13:250": "Paṭhamavaggavaṇṇanā.",
  "atk-s0401a13:251": "14. Etadaggavaggo",
  "atk-s0401a13:252": "(14) 2. Dutiyaetadaggavaggo",
  "atk-s0401a13:253": "Cūḷapanthakattheravatthu",
  "atk-s0401a13:254_0": "198-200. Dutiyassa paṭhame manomayanti manena nibbattitaṁ. ‘‘Manomayena kāyena, iddhiyā",
  "atk-s0401a13:254_1": "upasaṅkamī’’ti (theragā. 901) vuttaṭṭhānasmiñhi manena katakāyo manomayakāyo nāma",
  "atk-s0401a13:254_2": "jāto. ‘‘Aññataraṁ manomayaṁ kāyaṁ upapajjatī’’ti (cūḷava. 333) vuttaṭṭhāne manena",
  "atk-s0401a13:254_3": "nibbattitakāyo manomayakāyo nāma jāto. Ayamidha adhippeto. Tattha aññe bhikkhū manomayaṁ",
  "atk-s0401a13:254_4": "kāyaṁ nibbattentā tayo vā cattāro vā nibbattenti, na bahuke. Ekasadiseyeva ca katvā",
  "atk-s0401a13:254_5": "nibbattenti ekavidhameva kammaṁ kurumāne. Cūḷapanthakatthero pana ekāvajjanena samaṇasahassaṁ",
  "atk-s0401a13:254_6": "māpesi. Dvepi ca jane na ekasadise akāsi na ekavidhaṁ kammaṁ kurumāne. Tasmā manomayaṁ",
  "atk-s0401a13:254_7": "kāyaṁ abhinimminantānaṁ aggo nāma jāto.",
  "atk-s0401a13:255_0": "Cetovivaṭṭakusalānampi cūḷapanthakova aggo, saññāvivaṭṭakusalānaṁ pana mahāpanthakatthero",
  "atk-s0401a13:255_1": "aggoti vutto. Tattha cūḷapanthakatthero catunnaṁ rūpāvacarajjhānānaṁ lābhitāya ‘‘cetovivaṭṭakusalo’’ti",
  "atk-s0401a13:255_2": "vutto, mahāpanthakatthero catunnaṁ arūpāvacarajjhānānaṁ lābhitāya ‘‘saññāvivaṭṭakusalo’’ti",
  "atk-s0401a13:255_3": "vutto. Cūḷapanthako ca samādhikusalatāya cetovivaṭṭakusalo nāma, mahāpanthako vipassanākusalatāya",
  "atk-s0401a13:255_4": "saññāvivaṭṭakusalo nāma. Eko cettha samādhilakkhaṇe cheko, eko vipassanālakkhaṇe.",
  "atk-s0401a13:255_5": "Tathā eko samādhigāḷho, eko vipassanāgāḷho. Eko cettha aṅgasaṁkhitte cheko, eko ārammaṇasaṁkhitte.",
  "atk-s0401a13:255_6": "Tathā eko aṅgavavatthāne cheko, eko ārammaṇavavatthāneti evamettha yojanā kātabbā.",
  "atk-s0401a13:256_0": "Apica cūḷapanthakatthero rūpāvacarajjhānalābhī hutvā jhānaṅgehi vuṭṭhāya arahattaṁ",
  "atk-s0401a13:256_1": "pattoti cetovivaṭṭakusalo, mahāpanthako arūpāvacarajjhānalābhī hutvā jhānaṅgehi vuṭṭhāya",
  "atk-s0401a13:256_2": "arahattaṁ pattoti saññāvivaṭṭakusalo. Ubhopi panthe jātattā panthakā nāma jātā. Tesaṁ",
  "atk-s0401a13:256_3": "paṭhamajāto mahāpanthako nāma, pacchājāto cūḷapanthako nāma.",
  "atk-s0401a13:257_0": "Imesaṁ pana ubhinnampi pañhakamme ayamanupubbikathā – atīte kira padumuttarabuddhakāle",
  "atk-s0401a13:257_1": "haṁsavatīnagaravāsino dve bhātikā kuṭumbikā saddhā pasannā nibaddhaṁ satthu santikaṁ",
  "atk-s0401a13:257_2": "gantvā dhammaṁ suṇanti. Tesu ekadivasaṁ kaniṭṭho satthāraṁ dvīhaṅgehi samannāgataṁ",
  "atk-s0401a13:257_3": "ekaṁ bhikkhuṁ ‘‘mama sāsane manomayaṁ kāyaṁ abhinimminantānaṁ cetovivaṭṭakusalānañca",
  "atk-s0401a13:257_4": "ayaṁ bhikkhu aggo’’ti etadaggaṭṭhāne ṭhapentaṁ disvā cintesi – ‘‘mahā vatāyaṁ bhikkhu",
  "atk-s0401a13:257_5": "eko hutvā dve aṅgāni paripūretvā carati, mayāpi anāgate ekassa buddhassa sāsane aṅgadvayapūrakena",
  "atk-s0401a13:257_6": "hutvā vicarituṁ vaṭṭatī’’ti. So purimanayeneva satthāraṁ nimantetvā sattāhaṁ mahādānaṁ",
  "atk-s0401a13:257_7": "datvā evamāha – ‘‘yaṁ, bhante, bhikkhuṁ tumhe ito sattadivasamatthake manomayaṅgena",
  "atk-s0401a13:257_8": "ca cetovivaṭṭakusalaṅgena ca ‘ayaṁ mama sāsane aggo’ti etadagge ṭhapayittha, ahampi",
  "atk-s0401a13:257_9": "imassa adhikārakammassa phalena so bhikkhu viya aṅgadvayapūrako bhaveyya’’nti patthanaṁ akāsi.",
  "atk-s0401a13:258_0": "Satthā anāgataṁ oloketvā anantarāyenassa patthanāya samijjhanabhāvaṁ disvā ‘‘anāgate",
  "atk-s0401a13:258_1": "kappasatasahassāvasāne gotamo nāma buddho uppajjissati, so taṁ imasmiṁ ṭhānadvaye",
  "atk-s0401a13:258_2": "ṭhapessatī’’ti byākaritvā anumodanaṁ katvā pakkāmi. Bhātāpissa ekadivasaṁ satthāraṁ",
  "atk-s0401a13:258_3": "saññāvivaṭṭakusalaṁ bhikkhuṁ etadaggaṭṭhāne ṭhapentaṁ disvā tatheva adhikāraṁ katvā",
  "atk-s0401a13:258_4": "patthanaṁ akāsi, satthāpi taṁ byākāsi.",
  "atk-s0401a13:259_0": "Te ubhopi janā satthari dharamāne kusalakammaṁ karitvā satthu parinibbutakāle sarīracetiye",
  "atk-s0401a13:259_1": "suvaṇṇapūjaṁ katvā tato cutā devaloke nibbattā. Tesaṁ devamanussesu saṁsarantānaṁyeva",
  "atk-s0401a13:259_2": "kappasatasahassaṁ atikkantaṁ. Tattha mahāpanthakassa antarā katakalyāṇakammaṁ na",
  "atk-s0401a13:259_3": "kathiyati, cūḷapanthako pana kassapabhagavato sāsane pabbajitvā vīsati vassasahassāni",
  "atk-s0401a13:259_4": "odātakasiṇakammaṁ katvā devapure nibbatti. Atha amhākaṁ satthā abhisambodhiṁ patvā",
  "atk-s0401a13:259_5": "pavattitavaradhammacakko rājagahaṁ upanissāya veḷuvanamahāvihāre paṭivasati.",
  "atk-s0401a13:260_0": "Imasmiṁ ṭhāne ṭhatvā imesaṁ dvinnaṁ nibbattiṁ kathetuṁ vaṭṭati. Rājagahe kira dhanaseṭṭhikulassa",
  "atk-s0401a13:260_1": "dhītā attano dāseneva saddhiṁ santhavaṁ katvā ‘‘aññepi me imaṁ kammaṁ jāneyyu’’nti",
  "atk-s0401a13:260_2": "cintetvā evamāha – ‘‘amhehi imasmiṁ ṭhāne vasituṁ na sakkā, sace me mātāpitaro imaṁ",
  "atk-s0401a13:260_3": "dosaṁ jānissanti, khaṇḍākhaṇḍaṁ karissanti, videsaṁ gantvā vasissāmā’’ti hatthasāraṁ",
  "atk-s0401a13:260_4": "gahetvā aggadvārena nikkhamitvā ‘‘yattha vā tattha vā aññehi ajānanaṭṭhānaṁ gantvā",
  "atk-s0401a13:260_5": "vasissāmā’’ti ubhopi agamaṁsu.",
  "atk-s0401a13:261_0": "Tesaṁ ekasmiṁ ṭhāne vasantānaṁ saṁvāsamanvāya tassā kucchiyaṁ gabbho patiṭṭhāsi.",
  "atk-s0401a13:261_1": "Sā gabbhassa paripākaṁ āgamma sāmikena saddhiṁ mantesi – ‘‘gabbho me paripākaṁ gato,",
  "atk-s0401a13:261_2": "ñātimittādivirahite ṭhāne gabbhavuṭṭhānaṁ nāma ubhinnampi amhākaṁ dukkhameva, kulagehameva",
  "atk-s0401a13:261_3": "gacchāmā’’ti. So ‘‘ajja gacchāma, sve gacchāmā’’ti divase atikkamāpesi. Sā cintesi",
  "atk-s0401a13:261_4": "– ‘‘ayaṁ bālo attano dosamahantāya gantuṁ na ussahati, mātāpitaro ca nāma ekantahitā,",
  "atk-s0401a13:261_5": "ayaṁ gacchatu vā mā vā, mayā gantuṁ vaṭṭatī’’ti. Tasmiṁ gehā nikkhante sā gehe parikkhāraṁ",
  "atk-s0401a13:261_6": "paṭisāmetvā attano kulagharaṁ gatabhāvaṁ anantaragehavāsīnaṁ ārocetvā maggaṁ paṭipajji.",
  "atk-s0401a13:262_0": "Atha so puriso gharaṁ āgato taṁ adisvā paṭivissake pucchitvā ‘‘kulagharaṁ gatā’’ti",
  "atk-s0401a13:262_1": "sutvā vegena anubandhitvā antarāmagge sampāpuṇi. Tassāpi tattheva gabbhavuṭṭhānaṁ",
  "atk-s0401a13:262_2": "ahosi. So ‘‘kiṁ idaṁ bhadde’’ti pucchi. Sāmi eko putto jātoti. Idāni kiṁ karissāmāti?",
  "atk-s0401a13:262_3": "Yassa atthāya mayaṁ kulagharaṁ gacchāma, taṁ kammaṁ antarāva nipphannaṁ, tattha gantvā",
  "atk-s0401a13:262_4": "kiṁ karissāma, nivattāmāti dvepi ekacittā hutvā nivattiṁsu. Tassa dārakassa ca panthe",
  "atk-s0401a13:262_5": "jātattā panthakoti nāmaṁ akaṁsu. Tassā nacirasseva aparopi gabbho patiṭṭhahi. Sabbaṁ",
  "atk-s0401a13:262_6": "purimanayeneva vitthāretabbaṁ. Tassapi dārakassa panthe jātattā paṭhamajātassa mahāpanthakoti",
  "atk-s0401a13:262_7": "nāmaṁ katvā pacchājātassa cūḷapanthakoti nāmaṁ akaṁsu.",
  "atk-s0401a13:263_0": "Te dvepi dārake gahetvā attano vasanaṭṭhānameva gatā. Tesaṁ tattha vasantānaṁ ayaṁ",
  "atk-s0401a13:263_1": "mahāpanthakadārako aññe dārakajane ‘‘cūḷapitā mahāpitā ayyako ayyikā’’ti vadante",
  "atk-s0401a13:263_2": "sutvā mātaraṁ paṭipucchi – ‘‘amma, aññe dārakā kathenti ‘ayyako ayyikā’ti, kiṁ amhākaṁ",
  "atk-s0401a13:263_3": "ñātakā natthī’’ti? Āma, tāta, tumhākaṁ ettha ñātakā natthi, rājagahanagare pana vo",
  "atk-s0401a13:263_4": "dhanaseṭṭhi nāma ayyako, tattha tumhākaṁ bahū ñātakāti. Kasmā tattha na gacchatha",
  "atk-s0401a13:263_5": "ammāti? Sā attano agamanakāraṇaṁ puttassa akathetvā puttesu punappunaṁ kathentesu",
  "atk-s0401a13:263_6": "sāmikamāha – ‘‘ime dārakā ativiya maṁ kilamenti, kiṁ no mātāpitaro disvā maṁsaṁ khādissanti,",
  "atk-s0401a13:263_7": "ehi dārakānaṁ ayyakakulaṁ dassemā’’ti. Ahaṁ sammukhā bhavituṁ na sakkhissāmi, taṁ",
  "atk-s0401a13:263_8": "pana nayissāmīti. ‘‘Sādhu sāmi, yena kenaci upāyena dārakānaṁ ayyakakulameva daṭṭhuṁ",
  "atk-s0401a13:263_9": "vaṭṭatī’’ti dvepi janā dārake ādāya anupubbena rājagahaṁ patvā nagaradvāre ekissā",
  "atk-s0401a13:263_10": "sālāya nivāsaṁ katvā dārakamātā dve dārake gahetvā āgatabhāvaṁ mātāpitūnaṁ ārocāpesi.",
  "atk-s0401a13:264_0": "Te taṁ sāsanaṁ sutvā saṁsāre saṁsarantānaṁ na putto na dhītā nāma natthi, te amhākaṁ",
  "atk-s0401a13:264_1": "mahāparādhikā, na sakkā tehi amhākaṁ cakkhupathe ṭhātuṁ. Ettakaṁ pana dhanaṁ gahetvā",
  "atk-s0401a13:264_2": "dvepi janā phāsukaṭṭhānaṁ gantvā jīvantu, dārake pana idha pesentūti. Seṭṭhidhītā",
  "atk-s0401a13:264_3": "mātāpitūhi pesitaṁ dhanaṁ gahetvā dārake āgatadūtānaṁ hattheyeva datvā pesesi . Dārakā",
  "atk-s0401a13:264_4": "ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṁ",
  "atk-s0401a13:264_5": "dasabalassa dhammakathaṁ sotuṁ gacchati. Tassa niccaṁ satthu sammukhe dhammaṁ suṇantassa",
  "atk-s0401a13:264_6": "pabbajjāya cittaṁ nami. So ayyakaṁ āha – ‘‘sace tumhe anujāneyyātha, ahaṁ pabbajjeyya’’nti.",
  "atk-s0401a13:264_7": "‘‘Kiṁ vadesi, tāta, mayhaṁ sakalalokassapi pabbajjato taveva pabbajjā bhaddikā. Sace",
  "atk-s0401a13:264_8": "sakkosi, pabbaja, tātā’’ti sampaṭicchitvā satthu santikaṁ gato. Satthā ‘‘kiṁ, mahāseṭṭhi,",
  "atk-s0401a13:264_9": "dārako te laddho’’ti? ‘‘Āma, bhante, ayaṁ dārako mayhaṁ nattā, tumhākaṁ santike pabbajāmīti vadatī’’ti āha.",
  "atk-s0401a13:265_0": "Satthā aññataraṁ piṇḍacārikaṁ ‘‘imaṁ dārakaṁ pabbājehī’’ti āṇāpesi. Thero tassa tacapañcakakammaṭṭhānaṁ",
  "atk-s0401a13:265_1": "ācikkhitvā pabbājesi. So bahuṁ buddhavacanaṁ uggaṇhitvā paripuṇṇavasso upasampadaṁ",
  "atk-s0401a13:265_2": "labhi. Upasampanno hutvā yonisomanasikāre kammaṁ karonto catunnaṁ arūpāvacarajjhānānaṁ",
  "atk-s0401a13:265_3": "lābhī hutvā jhānaṅgehi vuṭṭhāya arahattaṁ pāpuṇi. Iti so saññāvivaṭṭakusalānaṁ aggo",
  "atk-s0401a13:265_4": "jāto. So jhānasukhena phalasukhena vītināmento cintesi – ‘‘sakkā nu kho imaṁ sukhaṁ",
  "atk-s0401a13:265_5": "cūḷapanthakassa dātu’’nti. Tato ayyakaseṭṭhissa santikaṁ gantvā ‘‘mahāseṭṭhi sace",
  "atk-s0401a13:265_6": "tumhe sampaṭicchatha, ahaṁ cūḷapanthakaṁ pabbājeyya’’nti āha. Pabbājetha, bhanteti",
  "atk-s0401a13:265_7": ". Thero cūḷapanthakadārakaṁ pabbājetvā dasasu sīlesu patiṭṭhāpesi. Cūḷapanthakasāmaṇero bhātikassa santike.",
  "atk-s0401a13:266": "‘‘Padumaṁ yathā kokanadaṁ sugandhaṁ,",
  "atk-s0401a13:267": "Pāto siyā phullamavītagandhaṁ;",
  "atk-s0401a13:268": "Aṅgīrasaṁ passa virocamānaṁ,",
  "atk-s0401a13:269": "Tapantamādiccamivantalikkhe’’ti. (saṁ. ni. 1.123; a. ni. 5.195) –",
  "atk-s0401a13:270_0": "Imaṁ gāthaṁ gaṇhāti. Gahitagahitapadaṁ uparūparipadaṁ gaṇhantassa nassati. Tassa",
  "atk-s0401a13:270_1": "imaṁ gāthaṁ gahetuṁ vāyamantasseva cattāro māsā atikkantā. Atha naṁ mahāpanthako",
  "atk-s0401a13:270_2": "āha – ‘‘cūḷapanthaka, tvaṁ imasmiṁ sāsane abhabbo, catūhi māsehi ekagāthampi gahetuṁ",
  "atk-s0401a13:270_3": "na sakkosi, pabbajitakiccaṁ pana tvaṁ kathaṁ matthakaṁ pāpessasi, nikkhama ito’’ti.",
  "atk-s0401a13:270_4": "So therena paṇāmito vihārapaccante rodamāno aṭṭhāsi.",
  "atk-s0401a13:271_0": "Tena samayena satthā rājagahaṁ upanissāya jīvakambavane viharati. Tasmiṁ samaye jīvako",
  "atk-s0401a13:271_1": "purisaṁ pesesi ‘‘pañcahi bhikkhusatehi saddhiṁ satthāraṁ nimantehī’’ti. Tena kho",
  "atk-s0401a13:271_2": "pana samayena mahāpanthako bhattuddesako hoti. So ‘‘pañcannaṁ bhikkhusatānaṁ bhikkhaṁ",
  "atk-s0401a13:271_3": "sampaṭicchatha, bhante’’ti vutto ‘‘cūḷapanthakaṁ ṭhapetvā sesānaṁ sampaṭicchāmī’’ti",
  "atk-s0401a13:271_4": "āha. Cūḷapanthako taṁ kathaṁ sutvā bhiyyosomattāya domanassappatto ahosi. Satthā",
  "atk-s0401a13:271_5": "cūḷapanthakassa khedaṁ disvā ‘‘cūḷapanthako mayi gate bujjhissatī’’ti gantvā avidūre",
  "atk-s0401a13:271_6": "ṭhāne attānaṁ dassetvā ‘‘kiṁ tvaṁ, panthaka, rodasī’’ti āha. Bhātā maṁ, bhante, paṇāmetīti.",
  "atk-s0401a13:271_7": "Panthaka, tuyhaṁ bhātikassa parapuggalānaṁ āsayānusayañāṇaṁ natthi, tvaṁ buddhaveneyyapuggalo",
  "atk-s0401a13:271_8": "nāmāti iddhiyā abhisaṅkharitvā suddhaṁ coḷakhaṇḍaṁ adāsi ‘‘imaṁ gahetvā ‘rajoharaṇaṁ",
  "atk-s0401a13:271_9": "rajoharaṇa’nti vatvā bhāvehi panthakā’’ti.",
  "atk-s0401a13:272_0": "So satthārā dinnaṁ coḷakhaṇḍaṁ ‘‘rajoharaṇaṁ rajoharaṇa’’nti hatthena parimajjanto",
  "atk-s0401a13:272_1": "nisīdi. Tassa parimajjantassa lomāni kiliṭṭhadhātukāni jātāni. Puna parimajjantassa",
  "atk-s0401a13:272_2": "ukkhaliparipuñchanasadisaṁ jātaṁ. So ñāṇaparipākaṁ āgamma tattha khayavayaṁ paṭṭhapetvā",
  "atk-s0401a13:272_3": "cintesi – ‘‘idaṁ coḷakhaṇḍaṁ pakatiyā paṇḍaraṁ parisuddhaṁ, upādinnakasarīraṁ nissāya",
  "atk-s0401a13:272_4": "kiliṭṭhaṁ jātaṁ, idaṁ cittampi evaṁgatikamevā’’ti. Samādhiṁ bhāvetvā cattāri rūpāvacarajjhānāni",
  "atk-s0401a13:272_5": "pādakāni katvā saha paṭisambhidāhi arahattaṁ pāpuṇi. So manomayajjhānalābhī hutvā",
  "atk-s0401a13:272_6": "eko hutvā bahudhā, bahudhā hutvā eko bhavituṁ samattho ahosi. Arahattamaggeneva cassa",
  "atk-s0401a13:272_7": "tepiṭakañca cha abhiññā ca āgamiṁsu.",
  "atk-s0401a13:273_0": "Punadivase satthā ekūnehi pañcahi bhikkhusatehi saddhiṁ gantvā jīvakassa nivesane",
  "atk-s0401a13:273_1": "nisīdi. Cūḷapanthako pana attano bhikkhāya asampaṭicchitattāyeva na gato. Jīvako",
  "atk-s0401a13:273_2": "yāguṁ dātuṁ ārabhi, satthā hatthena pattaṁ pidahi. Kasmā, bhante, na gaṇhathāti?",
  "atk-s0401a13:273_3": "Vihāre eko bhikkhu atthi jīvakāti . So purisaṁ pahiṇi ‘‘gaccha, bhaṇe, vihāre nisinnaṁ",
  "atk-s0401a13:273_4": "ayyaṁ gahetvā ehī’’ti. Cūḷapanthakattheropi tassa purisassa pure āgamanāyeva bhikkhusahassaṁ",
  "atk-s0401a13:273_5": "nimminitvā ekampi ekena asadisaṁ, ekassapi ca cīvaravicāraṇādisamaṇakammaṁ aññena",
  "atk-s0401a13:273_6": "asadisaṁ akāsi. So puriso vihāre bhikkhūnaṁ bahubhāvaṁ disvā gantvā jīvakassa kathesi",
  "atk-s0401a13:273_7": "– ‘‘bhante, imasmiṁ vihāre bhikkhusaṅgho bahutaro, tato pakkositabbaṁ bhadantaṁ na",
  "atk-s0401a13:273_8": "jānāmī’’ti. Jīvako satthāraṁ paṭipucchi – ‘‘konāmo, bhante, vihāre nisinnabhikkhū’’ti?",
  "atk-s0401a13:273_9": "Cūḷapanthako nāma jīvakāti. Gaccha bho ‘‘cūḷapanthako nāma kataro’’ti pucchitvā ānehīti.",
  "atk-s0401a13:273_10": "So vihāraṁ gantvā ‘‘cūḷapanthako nāma, bhante, kataro’’ti pucchi. ‘‘Ahaṁ cūḷapanthako",
  "atk-s0401a13:273_11": "ahaṁ cūḷapanthako’’ti bhikkhusahassampi kathesi. So punāgantvā jīvakassa kathesi",
  "atk-s0401a13:273_12": "‘‘sahassamattā bhikkhū sabbepi ‘ahaṁ cūḷapanthako ahaṁ cūḷapanthako’ti kathenti,",
  "atk-s0401a13:273_13": "ahaṁ ‘asuko nāma pakkositabbo’ti na jānāmī’’ti. Jīvakopi paṭividdhasaccatāya ‘‘iddhimā",
  "atk-s0401a13:273_14": "bhikkhū’’ti nayato ñatvā ‘‘paṭhamaṁ kathanabhikkhumeva ‘tumhe satthā pakkosatī’ti",
  "atk-s0401a13:273_15": "vatvā cīvarakaṇṇe gaṇha tātā’’ti āha. So vihāraṁ gantvā tathā akāsi, tāvadeva sahassamattā",
  "atk-s0401a13:273_16": "bhikkhū antaradhāyiṁsu. So theraṁ gahetvā agamāsi. Satthā tasmiṁ khaṇe yāguṁ gaṇhi.",
  "atk-s0401a13:274_0": "Dasabale bhattakiccaṁ katvā vihāraṁ gate dhammasabhāyaṁ kathā udapādi ‘‘yāva mahantā",
  "atk-s0401a13:274_1": "vata buddhā nāma cattāro māse ekagāthaṁ gaṇhituṁ asakkontaṁ bhikkhuṁ evaṁmahiddhikaṁ",
  "atk-s0401a13:274_2": "akaṁsū’’ti. Satthā tesaṁ bhikkhūnaṁ cittācāraṁ ñatvā gantvā paññattāsane nisajja",
  "atk-s0401a13:274_3": "‘‘kiṁ vadetha, bhikkhave’’ti pucchi. Na bhagavā aññaṁ kiñci kathema, cūḷapanthakena",
  "atk-s0401a13:274_4": "tumhākaṁ santikā mahālābho laddhoti tumhākaṁyeva guṇaṁ kathemāti. Anacchariyaṁ, bhikkhave,",
  "atk-s0401a13:274_5": "idāni mayhaṁ ovādaṁ katvā lokuttaradāyajjalābho, ayaṁ atītepi aparipakkañāṇe ṭhitassa",
  "atk-s0401a13:274_6": "mayhaṁ ovādaṁ katvā lokiyadāyajjaṁ labhīti. Bhikkhū ‘‘kadā, bhante’’ti āyāciṁsu.",
  "atk-s0401a13:274_7": "Satthā tesaṁ bhikkhūnaṁ atītaṁ āharitvā dassesi.",
  "atk-s0401a13:275_0": "Bhikkhave, atīte bārāṇasīnagare brahmadatto nāma rājā rajjaṁ kāresi. Tasmiṁ samaye",
  "atk-s0401a13:275_1": "cūḷakaseṭṭhi nāma paṇḍito byatto sabbanimittāni jānāti. So ekadivasaṁ rājūpaṭṭhānaṁ",
  "atk-s0401a13:275_2": "gacchanto antaravīthiyaṁ matamūsikaṁ disvā tasmiṁ khaṇe nakkhattaṁ samānetvā idamāha",
  "atk-s0401a13:275_3": "– ‘‘sakkā cakkhumatā kulaputtena imaṁ undūraṁ gahetvā dārabharaṇañca kātuṁ kammante",
  "atk-s0401a13:275_4": "ca payojetu’’nti. Aññataro duggatakulaputto taṁ seṭṭhissa vacanaṁ sutvā ‘‘nāyaṁ ajānitvā",
  "atk-s0401a13:275_5": "kathessatī’’ti mūsikaṁ gahetvā ekasmiṁ āpaṇe biḷārassatthāya datvā kākaṇikaṁ labhi.",
  "atk-s0401a13:275_6": "Tāya kākaṇikāya phāṇitaṁ kiṇitvā ekena kuṭena pānīyaṁ gaṇhitvā araññato āgacchante",
  "atk-s0401a13:275_7": "mālākāre disvā thokaṁ thokaṁ phāṇitakhaṇḍaṁ datvā uḷuṅkena pānīyaṁ adāsi. Te tassa",
  "atk-s0401a13:275_8": "ekekaṁ pupphamuṭṭhiṁ adaṁsu. So tena pupphamūlena punadivasepi phāṇitañca pānīyaghaṭañca",
  "atk-s0401a13:275_9": "gahetvā pupphārāmameva gato. Tassa taṁdivasaṁ mālākārā aḍḍhaocitake pupphagacche",
  "atk-s0401a13:275_10": "datvā agamaṁsu. So nacirasseva iminā upāyena aṭṭha kahāpaṇe labhi.",
  "atk-s0401a13:276_0": "Puna ekasmiṁ vātavuṭṭhidivase chaḍḍitauyyānaṁ gantvā patitadārūnaṁ rāsiṁ katvā nisinno",
  "atk-s0401a13:276_1": "rājakumbhakārassa santikā soḷasa kahāpaṇe labhi. So catuvīsatiyā kahāpaṇesu jātesu",
  "atk-s0401a13:276_2": "‘‘atthi ayaṁ upāyo mayha’’nti nagaradvārato avidūre ṭhāne ekaṁ pānīyacāṭiṁ ṭhapetvā",
  "atk-s0401a13:276_3": "pañcasate tiṇahārake pānīyena upaṭṭhahi. Te āhaṁsu – ‘‘tvaṁ, samma, amhākaṁ bahupakāro,",
  "atk-s0401a13:276_4": "kiṁ te karomā’’ti? Sopi ‘‘mayhaṁ kicce uppanne karissathā’’ti vatvā ito cito ca vicaranto",
  "atk-s0401a13:276_5": "thalapathakammikena ca jalapathakammikena ca saddhiṁ mittasanthavaṁ akāsi. Tassa",
  "atk-s0401a13:276_6": "thalapathakammiko ‘‘sve imaṁ nagaraṁ assavāṇijako pañca assasatāni gahetvā āgamissatī’’ti",
  "atk-s0401a13:276_7": "ācikkhi. So tassa vacanaṁ sutvā tiṇahārakānaṁ saññaṁ datvā ekekaṁ tiṇakalāpaṁ diguṇaṁ",
  "atk-s0401a13:276_8": "katvā āharāpesi. Atha so assānaṁ nagaraṁ paviṭṭhavelāya tiṇakalāpasahassaṁ antaradvāre",
  "atk-s0401a13:276_9": "rāsiṁ katvā nisīdi. Assavāṇijo sakalanagare assānaṁ cāriṁ alabhitvā tassa sahassaṁ",
  "atk-s0401a13:276_10": "datvā taṁ tiṇaṁ gaṇhi.",
  "atk-s0401a13:277_0": "Tato katipāhaccayenassa samuddakammikasahāyako ārocesi ‘‘paṭṭanaṁ mahānāvā āgatā’’ti.",
  "atk-s0401a13:277_1": "So ‘‘atthi ayaṁ upāyo’’ti aṭṭhahi kahāpaṇehi sabbaparivārasampannaṁ tāvakālikaṁ rathaṁ",
  "atk-s0401a13:277_2": "gahetvā nāvāpaṭṭanaṁ gantvā ekaṁ aṅgulimuddikaṁ nāvikassa saccakāraṁ datvā avidūre",
  "atk-s0401a13:277_3": "ṭhāne sāṇiṁ parikkhipāpetvā tattha nisinno purise āṇāpesi ‘‘bāhirakesu vāṇijesu āgatesu",
  "atk-s0401a13:277_4": "tatiyena paṭihārena ārocethā’’ti. ‘‘Nāvā āgatā’’ti sutvā bārāṇasito satamattā vāṇijā",
  "atk-s0401a13:277_5": "‘‘bhaṇḍaṁ gaṇhāmā’’ti āgamaṁsu. Bhaṇḍaṁ tumhe na labhissatha, asukaṭṭhāne nāma mahāvāṇijena",
  "atk-s0401a13:277_6": "saccakāro dinnoti. Te tesaṁ sutvā tassa santikaṁ āgatā, pādamūlikapurisā purimasaññāvasena",
  "atk-s0401a13:277_7": "tatiyena pāṭihārena tesaṁ āgatabhāvaṁ ārocesuṁ. Te satamattāpi vāṇijā ekekaṁ sahassaṁ",
  "atk-s0401a13:277_8": "datvā tena saddhiṁ nāvāya pattikā hutvā puna ekekaṁ sahassaṁ datvā pattiṁ vissajjāpetvā",
  "atk-s0401a13:277_9": "bhaṇḍaṁ attano santakaṁ akaṁsu. So puriso dve satasahassāni gahetvā bārāṇasiṁ āgantvā",
  "atk-s0401a13:277_10": "‘‘kataññunā bhavituṁ vaṭṭatī’’ti ekaṁ satasahassaṁ gahetvā cūḷaseṭṭhissa santikaṁ gato.",
  "atk-s0401a13:278_0": "Atha taṁ cūḷaseṭṭhi ‘‘kiṁ te, tāta, katvā idaṁ dhanaṁ laddha’’nti pucchi. So ‘‘tumhehi",
  "atk-s0401a13:278_1": "kathitaupāye ṭhatvā catumāsabbhantareyeva laddha’’nti āha. Seṭṭhi tassa vacanaṁ sutvā",
  "atk-s0401a13:278_2": "‘‘idāni evarūpaṁ dārakaṁ parasantakaṁ kātuṁ na vaṭṭatī’’ti vayappattaṁ dhītaraṁ datvā",
  "atk-s0401a13:278_3": "sakalakuṭumbassa sāmikaṁ akāsi. Sopi kulaputto seṭṭhino accayena tasmiṁ nagare seṭṭhiṭṭhānaṁ",
  "atk-s0401a13:278_4": "gahetvā yāvatāyukaṁ ṭhatvā yathākammaṁ gato. Satthā dve vatthūni kathetvā anusandhiṁ",
  "atk-s0401a13:278_5": "ghaṭetvā abhisambuddhakāle imaṁ gāthamāha –",
  "atk-s0401a13:279": "‘‘Appakenapi medhāvī, pābhatena vicakkhaṇo;",
  "atk-s0401a13:280": "Samuṭṭhāpeti attānaṁ, aṇuṁ aggiṁva sandhama’’nti. (jā. 1.1.4);",
  "atk-s0401a13:281_0": "Iti satthā dhammasabhāyaṁ sannisinnānaṁ imaṁ kāraṇaṁ dassesi. Ayaṁ dvinnampi mahāsāvakānaṁ",
  "atk-s0401a13:281_1": "pubbapatthanato paṭṭhāya anupubbikathā. Aparabhāge pana satthā ariyagaṇaparivuto",
  "atk-s0401a13:281_2": "dhammāsane nisinno manomayaṁ kāyaṁ abhinimminantānaṁ cetovivaṭṭakusalānañca cūḷapanthakattheraṁ",
  "atk-s0401a13:281_3": "aggaṭṭhāne ṭhapesi, saññāvivaṭṭakusalānaṁ mahāpanthakanti.",
  "atk-s0401a13:282": "Subhūtittheravatthu",
  "atk-s0401a13:283_0": "201. Tatiye araṇavihārīnanti nikkilesavihārīnaṁ. Raṇanti hi rāgādayo kilesā vuccanti,",
  "atk-s0401a13:283_1": "tesaṁ abhāvena nikkilesavihāro araṇavihāro nāma. So yesaṁ atthi, te araṇavihārino.",
  "atk-s0401a13:283_2": "Tesaṁ araṇavihārīnaṁ subhūtitthero aggoti. Kiñcāpi hi aññepi khīṇāsavā araṇavihārinova,",
  "atk-s0401a13:283_3": "therena pana dhammadesanāya etaṁ nāmaṁ laddhaṁ. Aññe hi bhikkhū dhammaṁ desento uddissakaṁ",
  "atk-s0401a13:283_4": "katvā vaṇṇaṁ vā avaṇṇaṁ vā kathenti, thero pana dhammaṁ desento satthārā desitaniyāmato",
  "atk-s0401a13:283_5": "anokkamitvā deseti, tasmā araṇavihārīnaṁ aggo nāma jāto.",
  "atk-s0401a13:284_0": "202. Catutthe dakkhiṇeyyānanti dakkhiṇārahānaṁ. Tattha kiñcāpi aññepi khīṇāsavā aggadakkhiṇeyyā,",
  "atk-s0401a13:284_1": "thero pana piṇḍāya caranto ghare ghare mettājhānaṁ samāpajjitvā samāpattito vuṭṭhāya",
  "atk-s0401a13:284_2": "bhikkhaṁ gaṇhāti ‘‘evaṁ bhikkhādāyakānaṁ mahapphalaṁ bhavissatī’’ti. Tasmā dakkhiṇeyyānaṁ",
  "atk-s0401a13:284_3": "aggoti vutto. Attabhāvo panassa susamiddho, alaṅkatatoraṇaṁ viya cittapaṭo viya ca",
  "atk-s0401a13:284_4": "ativiya virocati. Tasmā subhūtīti vuccati.",
  "atk-s0401a13:285_0": "Tassa pañhakamme ayamanupubbikathā – ayaṁ kira padumuttare bhagavati anuppanneyeva",
  "atk-s0401a13:285_1": "haṁsavatīnagare brāhmaṇamahāsālakule nibbatti, nandamāṇavotissa nāmaṁ akaṁsu. So",
  "atk-s0401a13:285_2": "vayappatto tayo vede uggaṇhitvā tattha sāraṁ apassanto attano parivārehi catucattālīsāya",
  "atk-s0401a13:285_3": "māṇavakasahassehi saddhiṁ pabbatapāde isipabbajjaṁ pabbajitvā pañca abhiññā aṭṭha",
  "atk-s0401a13:285_4": "samāpattiyo nibbattesi, antevāsikepi jhānalābhino akāsi.",
  "atk-s0401a13:286_0": "Tasmiṁ samaye padumuttaro bhagavā loke nibbattitvā haṁsavatīnagaraṁ upanissāya viharanto",
  "atk-s0401a13:286_1": "ekadivasaṁ paccūsasamaye lokaṁ olokento nandatāpasassa antevāsikānaṁ jaṭilānaṁ arahattūpanissayaṁ",
  "atk-s0401a13:286_2": "nandatāpasassa ca dvīhaṅgehi samannāgatassa sāvakassa ṭhānantarapatthanaṁ disvā pātova",
  "atk-s0401a13:286_3": "sarīrapaṭijagganaṁ katvā pubbaṇhasamayaṁ pattacīvaramādāya sāriputtattherassa vatthumhi",
  "atk-s0401a13:286_4": "vuttanayeneva nandatāpasassa assamaṁ agamāsi. Tattha phalāphaladānañca pupphāsanapaññāpanañca",
  "atk-s0401a13:286_5": "nirodhasamāpattisamāpajjanañca vuttanayeneva veditabbaṁ.",
  "atk-s0401a13:287_0": "Satthā pana nirodhā vuṭṭhito araṇavihāriaṅgena ca dakkhiṇeyyaṅgena cāti dvīhaṅgehi",
  "atk-s0401a13:287_1": "samannāgataṁ ekaṁ sāvakaṁ ‘‘isigaṇassa pupphāsanānumodanaṁ karohī’’ti āṇāpesi. So",
  "atk-s0401a13:287_2": "attano visaye ṭhatvā tepiṭakaṁ sammasitvā anumodanaṁ akāsi. Tassa desanāvasāne satthā",
  "atk-s0401a13:287_3": "sayaṁ dhammaṁ desesi. Desanāpariyosāne sabbe catucattālīsasahassāpi tāpasā arahattaṁ",
  "atk-s0401a13:287_4": "pāpuṇiṁsu. Nandatāpaso pana anumodakassa bhikkhuno nimittaṁ gaṇhitvā satthu desanānusārena",
  "atk-s0401a13:287_5": "ñāṇaṁ pesetuṁ nāsakkhi. Satthā ‘‘etha, bhikkhavo’’ti sesabhikkhūnaṁ hatthaṁ pasāresi.",
  "atk-s0401a13:287_6": "Sabbepi antarahitakesamassū iddhimayaparikkhārā vassasaṭṭhikattherā viya ahesuṁ.",
  "atk-s0401a13:288_0": "Nandatāpaso tathāgataṁ vanditvā sammukhe ṭhito āha – ‘‘bhante, yena bhikkhunā isigaṇassa",
  "atk-s0401a13:288_1": "pupphāsanānumodanā katā, ko nāmoyaṁ tumhākaṁ sāsane’’ti? Araṇavihāriaṅgena ca dakkhiṇeyyaṅgena",
  "atk-s0401a13:288_2": "ca etadaggaṁ patto esoti. ‘‘Bhante, ahampi iminā sattāhakatena adhikārakammena aññaṁ",
  "atk-s0401a13:288_3": "sampattiṁ na patthemi, anāgate panāhaṁ ekassa buddhassa sāsane ayaṁ thero viya dvīhaṅgehi",
  "atk-s0401a13:288_4": "samannāgato bhaveyya’’nti patthanaṁ akāsi. Satthā anantarāyaṁ disvā byākaritvā pakkāmi.",
  "atk-s0401a13:288_5": "Nandatāpasopi kālena kālaṁ dasabalassa santike dhammaṁ sutvā aparihīnajjhāno brahmaloke",
  "atk-s0401a13:288_6": "nibbatto. Idamassa kalyāṇakammaṁ. Antarā pana kammaṁ na kathiyati.",
  "atk-s0401a13:289_0": "So kappasatasahassaṁ atikkamitvā sāvatthiyaṁ sumanaseṭṭhissa gehe nibbatti, subhūtītissa",
  "atk-s0401a13:289_1": "nāmaṁ akaṁsu. Aparabhāge amhākaṁ satthā loke nibbatto rājagahaṁ upanissāya viharati.",
  "atk-s0401a13:289_2": "Tadā anāthapiṇḍiko seṭṭhi sāvatthiyaṁ uṭṭhānakabhaṇḍaṁ gahetvā attano sahāyakassa",
  "atk-s0401a13:289_3": "rājagahaseṭṭhino gharaṁ gato satthu uppannabhāvaṁ ñatvā satthāraṁ sītavane viharantaṁ",
  "atk-s0401a13:289_4": "upasaṅkamitvā paṭhamadassaneneva sotāpattiphale patiṭṭhāya satthāraṁ sāvatthiṁ āgamanatthāya",
  "atk-s0401a13:289_5": "yācitvā pañcacattālīsayojane magge yojane yojane satasahassapariccāgena vihāre patiṭṭhāpetvā",
  "atk-s0401a13:289_6": "sāvatthiyaṁ rājamānena aṭṭhakarīsappamāṇaṁ jetarājakumārassa uyyānabhūmiṁ koṭisanthārena",
  "atk-s0401a13:289_7": "kiṇitvā tattha bhagavato vihāraṁ kāretvā adāsi. Vihāramahadivase ayaṁ subhūtikuṭimbiko",
  "atk-s0401a13:289_8": "anāthapiṇḍikaseṭṭhinā saddhiṁ gantvā dhammaṁ suṇanto saddhaṁ paṭilabhitvā pabbaji.",
  "atk-s0401a13:289_9": "So upasampanno dve mātikā paguṇaṁ katvā kammaṭṭhānaṁ kathāpetvā araññe samaṇadhammaṁ",
  "atk-s0401a13:289_10": "karonto vipassanaṁ vaḍḍhetvā mettājhānaṁ pādakaṁ katvā arahattaṁ pāpuṇi. Dhammaṁ",
  "atk-s0401a13:289_11": "desento vuttanayeneva dhammaṁ katheti, piṇḍāya caranto vuttanayeneva mettājhānato",
  "atk-s0401a13:289_12": "vuṭṭhāya bhikkhaṁ gaṇhāti. Atha naṁ satthā imaṁ kāraṇadvayaṁ paṭicca araṇavihārīnañca",
  "atk-s0401a13:289_13": "dakkhiṇeyyānañca bhikkhūnaṁ aggaṭṭhāne ṭhapesīti.",
  "atk-s0401a13:290": "Khadiravaniyarevatattheravatthu",
  "atk-s0401a13:291_0": "203. Pañcame āraññakānanti araññavāsīnaṁ. Revato khadiravaniyoti dhammasenāpatittherassa",
  "atk-s0401a13:291_1": "kaniṭṭhabhātiko. So yathā aññe therā araññe vasamānā vanasabhāgaṁ udakasabhāgaṁ bhikkhācārasabhāgañca",
  "atk-s0401a13:291_2": "sallakkhetvā araññe vasanti, na evaṁ vasi. Etāni pana sabhāgāni anādiyitvā ujjaṅgalasakkharapāsāṇavisame",
  "atk-s0401a13:291_3": "khadiravane paṭivasati. Tasmā āraññakānaṁ aggoti vutto.",
  "atk-s0401a13:292_0": "Tassa pañhakamme ayamanupubbikathā – ayaṁ kira atīte padumuttarabuddhakāle haṁsavatīnagare",
  "atk-s0401a13:292_1": "nibbatto mahāgaṅgāya payāgapatiṭṭhānatitthe nāvākammaṁ karonto paṭivasati. Tasmiṁ",
  "atk-s0401a13:292_2": "samaye satthā satasahassabhikkhuparivāro cārikaṁ caranto payāgapatiṭṭhānatitthaṁ",
  "atk-s0401a13:292_3": "sampāpuṇi. So dasabalaṁ disvā cintesi – ‘‘mayhaṁ kālena kālaṁ buddhadassanaṁ nāma",
  "atk-s0401a13:292_4": "natthi, ayaṁ me kalyāṇakammāyūhanakkhaṇo’’ti nāvāsaṅghāṭaṁ bandhāpetvā upari celavitānaṁ",
  "atk-s0401a13:292_5": "kāretvā gandhamālādāmāni osāretvā heṭṭhā varapotthakaṁ cittattharaṇaṁ attharāpetvā",
  "atk-s0401a13:292_6": "saparivāraṁ satthāraṁ paratīraṁ tāresi.",
  "atk-s0401a13:293_0": "Tasmiṁ samaye satthā ekaṁ āraññakaṁ bhikkhuṁ etadagge ṭhapesi. So nāviko taṁ disvā",
  "atk-s0401a13:293_1": "‘‘mayāpi evamevaṁ anāgate ekassa buddhassa sāsane āraññakānaṁ aggena bhavituṁ vaṭṭatī’’ti",
  "atk-s0401a13:293_2": "satthāraṁ nimantetvā sattāhaṁ mahādānaṁ datvā satthu pādamūle nipajjitvā, ‘‘bhante,",
  "atk-s0401a13:293_3": "tumhehi etadagge ṭhapito so bhikkhu viya ahampi anāgate ekassa buddhassa sāsane āraññakānaṁ",
  "atk-s0401a13:293_4": "aggo bhaveyya’’nti patthanaṁ akāsi. Satthā anantarāyaṁ disvā ‘‘anāgate gotamabuddhassa",
  "atk-s0401a13:293_5": "sāsane tvaṁ āraññakānaṁ aggo bhavissasī’’ti byākaritvā pakkāmi. Antarā pana aññaṁ",
  "atk-s0401a13:293_6": "kammaṁ na kathiyati.",
  "atk-s0401a13:294_0": "So yāvajīvaṁ kalyāṇakammaṁ katvā devamanussesu saṁsaranto imasmiṁ buddhuppāde magadhakkhette",
  "atk-s0401a13:294_1": "nālakabrāhmaṇagāme sārībrāhmaṇiyā kucchimhi paṭisandhiṁ gahetvā tiṇṇaṁ bhātikānaṁ",
  "atk-s0401a13:294_2": "tissannañca bhaginīnaṁ sabbakaniṭṭho hutvā nibbatti, revatotissa nāmaṁ akaṁsu. Athassa",
  "atk-s0401a13:294_3": "mātāpitaro cintesuṁ – ‘‘vaḍḍhitavaḍḍhite dārake samaṇā sakyaputtiyā netvā pabbājenti,",
  "atk-s0401a13:294_4": "amhākaṁ puttaṁ revataṁ daharameva gharabandhanena bandhissāmā’’ti samānakulato dārikaṁ",
  "atk-s0401a13:294_5": "ānetvā revatassa ayyikaṁ vandāpetvā, ‘‘amma, tava ayyikāya mahallakatarā hohī’’ti",
  "atk-s0401a13:294_6": "āhaṁsu. Revato tesaṁ kathaṁ sutvā cintesi – ‘‘ayaṁ dārikā daharā paṭhamavaye ṭhitā,",
  "atk-s0401a13:294_7": "imissā kira evaṁvidhaṁ rūpaṁ mama ayyikāya rūpasadisaṁ bhavissati, pucchissāmi tāva",
  "atk-s0401a13:294_8": "nesaṁ adhippāya’’nti cintetvā āha – ‘‘tumhe kiṁ kathethā’’ti? Tāta, ‘‘ayaṁ dārikā",
  "atk-s0401a13:294_9": "ayyikā viya te jaraṁ pāpuṇātū’’ti vadāmāti. So ‘‘imissā rūpaṁ evaṁvidhaṁ bhavissatī’’ti",
  "atk-s0401a13:294_10": "pucchi. Tāta, kiṁ vadesi, mahāpuññā evaṁvidhā hontīti.",
  "atk-s0401a13:295_0": "So cintesi – ‘‘idaṁ kira rūpaṁ iminā niyāmena valittacaṁ bhavissati palitakesaṁ khaṇḍadantaṁ,",
  "atk-s0401a13:295_1": "ahaṁ evarūpe rūpe rajjitvā kiṁ karissāmi, mama bhātikānaṁ gatamaggameva gamissāmī’’ti",
  "atk-s0401a13:295_2": "kīḷanto viya hutvā samavaye taruṇadārake āha – ‘‘etha, bho, vidhāvanikaṁ karissāmā’’ti",
  "atk-s0401a13:295_3": "nikkhami. Tāta, maṅgaladivase mā bahi gacchāti. So dārakehi saddhiṁ kīḷanto viya",
  "atk-s0401a13:295_4": "attano dhāvanavāre sampatte thokaṁ gantvā papañcetvā āgacchati . Puna dutiyavāre",
  "atk-s0401a13:295_5": "sampatte tato turitaṁ viya gantvā āgato, tatiyavāre sampatte ‘‘ayaṁ me kālo’’ti ñatvā",
  "atk-s0401a13:295_6": "sammukhaṭṭhāneneva palāyitvā paṁsukūlikabhikkhūnaṁ nivāsaṭṭhānaṁ araññaṁ gantvā there",
  "atk-s0401a13:295_7": "abhivādetvā pabbajjaṁ yāci. Sappurisa mayaṁ taṁ na jānāma ‘‘kassāsi putto’’ti, tvañca",
  "atk-s0401a13:295_8": "alaṅkataniyāmeneva āgato, ko taṁ pabbājetuṁ ussahissatīti. So ubho bāhā paggayha",
  "atk-s0401a13:295_9": "‘‘vilumpanti maṁ vilumpanti ma’’nti mahāravaṁ viravi. Ito cito ca bhikkhū sannipatitvā",
  "atk-s0401a13:295_10": "‘‘sappurisa, imasmiṁ ṭhāne tava vatthaṁ vā piḷandhanaṁ vā koci gaṇhanto nāma natthi,",
  "atk-s0401a13:295_11": "tvañca ‘vilumpantī’ti vadasi, kiṁ sandhāya vadasī’’ti? Bhante, nāhaṁ vatthālaṅkāraṁ",
  "atk-s0401a13:295_12": "sandhāya vadāmi, tissannaṁ pana me sampattīnaṁ vilopo vattati, taṁ sandhāya vadāmi.",
  "atk-s0401a13:295_13": "Maṁ tāva tumhe mā pabbājayittha, bhātaraṁ pana me jānāthāti. Konāmo pana te bhātāti?",
  "atk-s0401a13:295_14": "Gihikāle upatisso nāma, idāni pana sāriputto nāma jātoti vadantīti. ‘‘Āvuso, evaṁ",
  "atk-s0401a13:295_15": "sante ayaṁ kulaputto amhākaṁ kaniṭṭhabhātiko nāma hoti, jeṭṭhabhātiko no dhammasenāpati",
  "atk-s0401a13:295_16": "puretaraṁyeva āha – ‘amhākaṁ ñātakā sabbeva micchādiṭṭhikā, yo koci amhākaṁ ñātīti",
  "atk-s0401a13:295_17": "āgacchati, taṁ yena tenupāyena pabbājeyyathā’ti. Ayaṁ pana therassa ajjhattabhātiko,",
  "atk-s0401a13:295_18": "pabbājetha na’’nti vatvā tacapañcakakammaṭṭhānaṁ ācikkhitvā pabbājayiṁsu. Atha naṁ",
  "atk-s0401a13:295_19": "paripuṇṇavassaṁ upasampādetvā kammaṭṭhāne yojayiṁsu.",
  "atk-s0401a13:296_0": "Thero kammaṭṭhānaṁ gahetvā ācariyupajjhāyānaṁ avidūre ṭhāne vuttappakāraṁ khadiravanaṁ",
  "atk-s0401a13:296_1": "pavisitvā samaṇadhammaṁ karoti. Tassa ‘‘arahattaṁ appatvā dasabalaṁ vā bhātikattheraṁ",
  "atk-s0401a13:296_2": "vā na passissāmī’’ti vāyamantasseva tayo māsā atikkantā, sukhumālakulaputtassa lūkhabhojanaṁ",
  "atk-s0401a13:296_3": "bhuñjantassa cittaṁ valītaṁ nāma hoti, kammaṭṭhānaṁ vimokkhaṁ na gataṁ. So temāsaccayena",
  "atk-s0401a13:296_4": "pavāretvā vutthavasso hutvā tasmiṁyeva ṭhāne samaṇadhammaṁ karoti. Tassa samaṇadhammaṁ",
  "atk-s0401a13:296_5": "karontassa cittaṁ ekaggaṁ ahosi, so vipassanaṁ vaḍḍhetvā arahattaṁ pāpuṇi.",
  "atk-s0401a13:297_0": "Athāyasmā sāriputto satthāraṁ āha – ‘‘bhante, mayhaṁ kira kaniṭṭhabhātā revato pabbajito,",
  "atk-s0401a13:297_1": "so abhirameyya vā na vā, gantvā naṁ passissāmī’’ti. Bhagavā revatassa āraddhavipassakabhāvaṁ",
  "atk-s0401a13:297_2": "ñatvā dve vāre paṭikkhipitvā tatiyavāre yācito arahattaṁ pattabhāvaṁ ñatvā, ‘‘sāriputta,",
  "atk-s0401a13:297_3": "ahampi gamissāmi, bhikkhūnaṁ ārocehī’’ti. Thero bhikkhusaṅghaṁ sannipātetvā, ‘‘āvuso,",
  "atk-s0401a13:297_4": "satthā cārikaṁ caritukāmo, gantukāmā āgacchantū’’ti sabbesaṁyeva ārocesi. Dasabalassa",
  "atk-s0401a13:297_5": "cārikatthāya gamanakāle ohīnakabhikkhū nāma appakā honti, ‘‘satthu suvaṇṇavaṇṇaṁ",
  "atk-s0401a13:297_6": "sarīraṁ passissāma, madhuradhammakathaṁ vā suṇissāmā’’ti yebhuyyena gantukāmāva bahukā",
  "atk-s0401a13:297_7": "honti. Iti satthā mahābhikkhusaṅghaparivāro ‘‘revataṁ passissāmī’’ti nikkhanto.",
  "atk-s0401a13:298_0": "Athekasmiṁ padese ānandatthero dvedhāpathaṁ patvā bhagavantaṁ pucchi – ‘‘bhante,",
  "atk-s0401a13:298_1": "imasmiṁ ṭhāne dve maggā, kataramaggena saṅgho gacchatū’’ti. Kataramaggo, ānanda,",
  "atk-s0401a13:298_2": "ujukoti? Bhante, ujumaggo tiṁsayojano amanussapatho, parihāramaggo pana saṭṭhiyojaniko",
  "atk-s0401a13:298_3": "khemo subhikkhoti. Ānanda , sīvali amhehi saddhiṁ āgatoti? Āma, bhante, āgatoti.",
  "atk-s0401a13:298_4": "Tena hi saṅgho ujumaggameva gaṇhatu, sīvalissa puññaṁ vīmaṁsissāmāti. Satthā bhikkhusaṅghaparivāro",
  "atk-s0401a13:298_5": "sīvalittherassa puññavīmaṁsanatthaṁ aṭavimaggaṁ abhiruhi. Maggaṁ abhiruhanaṭṭhānato",
  "atk-s0401a13:298_6": "paṭṭhāya devasaṅgho yojane yojane ṭhāne nagaraṁ māpetvā buddhappamukhassa bhikkhusaṅghassa",
  "atk-s0401a13:298_7": "vasanatthāya vihāre paṭiyādesi. Devaputtā raññā pesitakammakārā viya hutvā yāgukhajjakādīni",
  "atk-s0401a13:298_8": "gahetvā ‘‘kahaṁ ayyo sīvali, kahaṁ ayyo sīvalī’’ti pucchantā gacchanti. Thero taṁ",
  "atk-s0401a13:298_9": "sakkārasammānaṁ gaṇhāpetvā satthu santikaṁ gacchati. Satthā bhikkhusaṅghena saddhiṁ paribhuñji.",
  "atk-s0401a13:299_0": "Imināva niyāmena satthā sakkārasammānaṁ anubhavanto devasikaṁ yojanaparamaṁ gantvā",
  "atk-s0401a13:299_1": "tiṁsayojanikaṁ kantāraṁ atikkamma khadiravaniyattherassa sabhāgaṭṭhānaṁ patto. Thero",
  "atk-s0401a13:299_2": "satthu āgamanaṁ ñatvā attano vasanaṭṭhāne buddhappamukhassa bhikkhusaṅghassa pahonakavihāre",
  "atk-s0401a13:299_3": "dasabalassa gandhakuṭiṁ rattiṭṭhānadivāṭṭhānādīni ca iddhiyā māpetvā tathāgatassa",
  "atk-s0401a13:299_4": "paccuggamanaṁ gato. Satthā alaṅkatapaṭiyattena maggena vihāraṁ pāvisi. Atha tathāgate",
  "atk-s0401a13:299_5": "gandhakuṭiṁ paviṭṭhe bhikkhū vassaggena pattasenāsanāni pavisiṁsu. Devatā ‘‘akālo",
  "atk-s0401a13:299_6": "āhārassā’’ti aṭṭhavidhaṁ pānakaṁ āhariṁsu. Satthā saṅghena saddhiṁ pānakaṁ pivi.",
  "atk-s0401a13:299_7": "Imināva niyāmena tathāgatassa sakkārasammānaṁ anubhavantasseva addhamāso atikkanto.",
  "atk-s0401a13:300_0": "Athekacce ukkaṇṭhitabhikkhū ekasmiṁ ṭhāne nisīditvā kathaṁ uppādayiṁsu ‘‘satthā dasabalo",
  "atk-s0401a13:300_1": "‘mayhaṁ aggasāvakassa kaniṭṭhabhātā’ti vatvā evarūpaṁ navakammikabhikkhuṁ passituṁ",
  "atk-s0401a13:300_2": "āgato, imassa vihārassa santike jetavanamahāvihāro vā veḷuvanavihārādayo vā kiṁ karissanti.",
  "atk-s0401a13:300_3": "Ayampi bhikkhu evarūpassa navakammassa kārako, kiṁ nāma samaṇadhammaṁ karissatī’’ti?",
  "atk-s0401a13:300_4": "Atha satthā cintesi – ‘‘mayi ciraṁ vasante idaṁ ṭhānaṁ ākiṇṇaṁ bhavissati, āraññakā",
  "atk-s0401a13:300_5": "bhikkhū nāma pavivekatthikā honti, revatassa aphāsuvihāro bhavissatī’’ti tato revatassa",
  "atk-s0401a13:300_6": "divāṭṭhānaṁ gato. Thero ekakova caṅkamanakoṭiyaṁ ālambanaphalakaṁ nissāya pāsāṇaphalake",
  "atk-s0401a13:300_7": "nisinno satthāraṁ dūratova āgacchantaṁ disvā paccuggantvā vandi.",
  "atk-s0401a13:301_0": "Atha naṁ satthā pucchi – ‘‘revata, imaṁ vāḷamigaṭṭhānaṁ , caṇḍānaṁ hatthiassādīnaṁ",
  "atk-s0401a13:301_1": "saddaṁ sutvā kinti karosī’’ti? Tesaṁ me, bhante, saddaṁ suṇato araññarati nāma uppajjatīti.",
  "atk-s0401a13:301_2": "Satthā tasmiṁ ṭhāne revatattherassa pañcahi gāthāsatehi araññe nivāsānisaṁsaṁ nāma",
  "atk-s0401a13:301_3": "kathetvā punadivase avidūre ṭhāne piṇḍāya caritvā revatattheraṁ nivattetvā yehi bhikkhūhi",
  "atk-s0401a13:301_4": "therassa avaṇṇo kathito, tesaṁ kattarayaṭṭhiupāhanātelanāḷichattānaṁ pamussanabhāvaṁ",
  "atk-s0401a13:301_5": "akāsi. Te attano parikkhāratthāya nivattā āgatamaggeneva gacchantāpi taṁ ṭhānaṁ sallakkhetuṁ",
  "atk-s0401a13:301_6": "na sakkonti. Paṭhamaṁ hi te alaṅkatapaṭiyattena maggena gantvā taṁdivasaṁ pana visamamaggena",
  "atk-s0401a13:301_7": "gacchantā tasmiṁ tasmiṁ ṭhāne ukkuṭikaṁ nisīdanti, jāṇukena gacchanti. Te gumbe ca",
  "atk-s0401a13:301_8": "gacche ca kaṇṭake ca maddantā attano vasitasabhāgaṭṭhānaṁ gantvā tasmiṁ tasmiṁ khadirakhāṇuke",
  "atk-s0401a13:301_9": "attano chattaṁ sañjānanti, upāhanaṁ kattarayaṭṭhiṁ telanāḷiṁ sañjānanti. Te tasmiṁ",
  "atk-s0401a13:301_10": "samaye ‘‘iddhimā ayaṁ bhikkhū’’ti ñatvā attano parikkhāre ādāya ‘‘dasabalassa paṭiyattasakkāro",
  "atk-s0401a13:301_11": "nāma evarūpo hotī’’ti vadantā āgamaṁsu.",
  "atk-s0401a13:302_0": "Purato gatabhikkhū, visākhā upāsikā, attano gehe nisinnakāle pucchati – ‘‘manāpaṁ",
  "atk-s0401a13:302_1": "nu kho, bhante, revatattherassa vasanaṭṭhāna’’nti? Manāpaṁ upāsike nandanavanacittalatādipaṭibhāgaṁ",
  "atk-s0401a13:302_2": "taṁ senāsananti. Atha nesaṁ sabbapacchato āgatabhikkhū pucchi – ‘‘manāpaṁ, ayyā,",
  "atk-s0401a13:302_3": "revatattherassa vasanaṭṭhāna’’nti. Mā puccha upāsike, kathetuṁ ayuttaṭṭhānametaṁ,",
  "atk-s0401a13:302_4": "ujjaṅgalaṁ sakkharapāsāṇavisamaṁ khadiravanaṁ etaṁ, tattha so bhikkhu viharatīti.",
  "atk-s0401a13:302_5": "Visākhā, purimānañca pacchimānañca bhikkhūnaṁ kathaṁ sutvā ‘‘kesaṁ nu kho kathā saccā’’ti",
  "atk-s0401a13:302_6": "pacchābhatte gandhamālaṁ ādāya dasabalassa upaṭṭhānaṁ gantvā, vanditvā ekamantaṁ",
  "atk-s0401a13:302_7": "nisinnā satthāraṁ pucchi – ‘‘bhante, revatattherassa vasanaṭṭhānaṁ ekacce, ayyā,",
  "atk-s0401a13:302_8": "vaṇṇenti, ekacce nindanti, kiṁ nāmetaṁ, bhante’’ti? Visākhe ramaṇīyaṁ vā hotu mā",
  "atk-s0401a13:302_9": "vā, yasmiṁ ṭhāne ariyānaṁ cittaṁ ramati, tadeva ṭhānaṁ ramaṇīyaṁ nāmāti vatvā imaṁ gāthamāha –",
  "atk-s0401a13:303": "‘‘Gāme vā yadi vāraññe, ninne vā yadi vā thale;",
  "atk-s0401a13:304": "Yattha arahanto viharanti, taṁ bhūmirāmaṇeyyaka’’nti. (dha. pa. 98; saṁ. ni. 1.261);",
  "atk-s0401a13:305": "Atha satthā aparabhāge jetavanamahāvihāre ariyagaṇamajjhe nisinno theraṁ āraññakānaṁ bhikkhūnaṁ aggaṭṭhāne ṭhapesīti.",
  "atk-s0401a13:306": "Kaṅkhārevatattheravatthu",
  "atk-s0401a13:307_0": "204. Chaṭṭhe jhāyīnanti jhānalābhīnaṁ jhānābhiratānaṁ. So kira thero yā jhānasamāpattiyo",
  "atk-s0401a13:307_1": "dasabalo samāpajjati, tato appataraṁ ṭhapetvā bahutarā samāpajjati. Tasmā jhāyīnaṁ",
  "atk-s0401a13:307_2": "aggo nāma jāto. Kaṅkhāyanabhāvena kaṅkhārevatoti vuccati. Kaṅkhā nāma kukkuccaṁ,",
  "atk-s0401a13:307_3": "kukkuccakoti attho. Kiṁ pana aññe kukkuccakā natthīti? Atthi, ayaṁ pana thero kappiyepi",
  "atk-s0401a13:307_4": "kukkuccaṁ uppādesi. Tenassa kukkuccakatā atipākaṭā jātāti kaṅkhārevatotveva saṅkhaṁ gato.",
  "atk-s0401a13:308_0": "Tassa pañhakamme ayamanupubbikathā – ayaṁ kira padumuttarabuddhakāle purimanayeneva",
  "atk-s0401a13:308_1": "mahājanena saddhiṁ vihāraṁ gantvā parisapariyante ṭhito dhammaṁ suṇanto satthāraṁ",
  "atk-s0401a13:308_2": "ekaṁ bhikkhuṁ jhānābhiratānaṁ aggaṭṭhāne ṭhapentaṁ disvā ‘‘mayāpi anāgate evarūpena",
  "atk-s0401a13:308_3": "bhavituṁ vaṭṭatī’’ti desanāvasāne satthāraṁ nimantetvā purimanayeneva sattāhaṁ mahāsakkāraṁ",
  "atk-s0401a13:308_4": "katvā bhagavantaṁ āha – ‘‘bhante, ahaṁ iminā adhikārakammena na aññaṁ sampattiṁ patthemi,",
  "atk-s0401a13:308_5": "yathā pana so tumhehi ito sattadivasamatthake bhikkhu jhāyīnaṁ aggaṭṭhāne ṭhapito,",
  "atk-s0401a13:308_6": "evaṁ ahampi anāgate ekassa buddhassa sāsane jhāyīnaṁ aggo bhaveyya’’nti patthanaṁ",
  "atk-s0401a13:308_7": "akāsi. Satthā anāgataṁ oloketvā samijjhanabhāvaṁ disvā ‘‘anāgate kappasatasahassāvasāne",
  "atk-s0401a13:308_8": "gotamo nāma buddho uppajjissati, tassa sāsane tvaṁ jhāyīnaṁ aggo bhavissasī’’ti byākaritvā pakkāmi.",
  "atk-s0401a13:309_0": "So yāvajīvaṁ kalyāṇakammaṁ katvā kappasatasahassaṁ devamanussesu saṁsaritvā amhākaṁ",
  "atk-s0401a13:309_1": "bhagavato kāle sāvatthinagare mahābhogakule nibbatto pacchābhattaṁ dhammassavanatthaṁ",
  "atk-s0401a13:309_2": "gacchantena mahājanena saddhiṁ vihāraṁ gantvā parisapariyante ṭhito dasabalassa dhammakathaṁ",
  "atk-s0401a13:309_3": "sutvā saddhaṁ paṭilabhitvā pabbajito upasampadaṁ labhitvā kammaṭṭhānaṁ kathāpetvā",
  "atk-s0401a13:309_4": "jhānaparikammaṁ karonto jhānalābhī hutvā jhānameva pādakaṁ katvā arahattaphalaṁ pāpuṇi.",
  "atk-s0401a13:309_5": "So dasabalena samāpajjitabbasamāpattīnaṁ appatarā ṭhapetvā bahutarā samāpajjanto",
  "atk-s0401a13:309_6": "ahorattaṁ jhānesu ciṇṇavasī ahosi. Atha naṁ aparabhāge satthā imaṁ guṇaṁ gahetvā",
  "atk-s0401a13:309_7": "jhāyīnaṁ aggaṭṭhāne ṭhapesi. ‘‘Akappiyo, āvuso guḷo, akappiyā muggā’’ti (mahāva.",
  "atk-s0401a13:309_8": "272) evaṁ pana kappiyesveva vatthūsu kukkuccassa uppāditatāya kukkuccasaṅkhātāya",
  "atk-s0401a13:309_9": "kaṅkhāya bhāvena kaṅkhārevatoti saṅkhaṁ gatoti.",
  "atk-s0401a13:310": "Soṇakoḷivisattheravatthu",
  "atk-s0401a13:311_0": "205. Sattame āraddhavīriyānanti paggahitavīriyānaṁ paripuṇṇavīriyānaṁ. Soṇo koḷivisoti",
  "atk-s0401a13:311_1": "soṇoti tassa nāmaṁ, koḷivisoti gottaṁ. Koṭivessoti vā attho, issariyena koṭippattassa",
  "atk-s0401a13:311_2": "vessakulassa dārakoti adhippāyo. Yasmā pana aññesaṁ bhikkhūnaṁ vīriyaṁ nāma vaḍḍhetabbaṁ",
  "atk-s0401a13:311_3": "hoti, therassa pana hāpetabbameva ahosi. Tasmā esa āraddhavīriyānaṁ aggo nāma jāto.",
  "atk-s0401a13:312_0": "Tassa pañhakamme ayamanupubbikathā – ayaṁ kira atīte padumuttarabuddhakāle seṭṭhikule",
  "atk-s0401a13:312_1": "nibbatti, sirivaḍḍhakumārotissa nāmaṁ akaṁsu. So vayappatto purimanayeneva vihāraṁ",
  "atk-s0401a13:312_2": "gantvā parisapariyante ṭhito dhammaṁ suṇanto satthāraṁ ekaṁ bhikkhuṁ āraddhavīriyānaṁ",
  "atk-s0401a13:312_3": "aggaṭṭhāne ṭhapentaṁ disvā ‘‘mayāpi anāgate evarūpena bhavituṁ vaṭṭatī’’ti desanāpariyosāne",
  "atk-s0401a13:312_4": "dasabalaṁ nimantetvā sattāhaṁ mahādānaṁ datvā vuttanayeneva patthanaṁ akāsi. Satthā",
  "atk-s0401a13:312_5": "tassa patthanāya samijjhanabhāvaṁ disvā purimanayeneva byākaritvā vihāraṁ gato.",
  "atk-s0401a13:313_0": "Sopi sirivaḍḍhaseṭṭhi yāvajīvaṁ kusalaṁ katvā devamanussesu saṁsaranto kappasatasahassaṁ",
  "atk-s0401a13:313_1": "atikkamitvā imasmiṁ kappe parinibbute kassapadasabale anuppanne amhākaṁ bhagavati",
  "atk-s0401a13:313_2": "bārāṇasiyaṁ kulagehe paṭisandhiṁ gaṇhi. So attano sahāyakehi saddhiṁ gaṅgāyaṁ kīḷati.",
  "atk-s0401a13:313_3": "Tasmiṁ samaye eko jiṇṇacīvariko paccekabuddho ‘‘bārāṇasiṁ upanissāya gaṅgātīre paṇṇasālaṁ",
  "atk-s0401a13:313_4": "katvā vassaṁ upagacchissāmī’’ti udakena samupabyūḷhe daṇḍake ca valliyo ca saṁkaḍḍhati.",
  "atk-s0401a13:313_5": "Ayaṁ kumāro sahāyakehi saddhiṁ gantvā abhivādetvā ṭhito, ‘‘bhante, kiṁ karothā’’ti",
  "atk-s0401a13:313_6": "pucchi. Kumāra upakaṭṭhe antovasse pabbajitānaṁ vasanaṭṭhānaṁ nāma laddhuṁ vaṭṭatīti.",
  "atk-s0401a13:313_7": "‘‘Bhante, ajjeva ekadivasaṁ ayyo yathā tathā āgametu, ahaṁ sve ayyassa vasanaṭṭhānaṁ",
  "atk-s0401a13:313_8": "karissāmī’’ti āha. Paccekabuddho ‘‘tasseva kumārassa saṅgahaṁ karissāmī’’ti āgatattā",
  "atk-s0401a13:313_9": "adhivāsesi. So tassa adhivāsanaṁ viditvā gato punadivase sakkārasammānaṁ sajjetvā",
  "atk-s0401a13:313_10": "paccekabuddhassa āgamanaṁ olokento aṭṭhāsi. Paccekabuddhopi ‘‘kahaṁ nu kho ajja bhikkhācāraṁ",
  "atk-s0401a13:313_11": "labhissāmī’’ti āvajjento ñatvā tasseva gehadvāraṁ agamāsi.",
  "atk-s0401a13:314_0": "Kumāro paccekabuddhaṁ disvā sampiyāyamāno pattaṁ ādāya bhikkhaṁ datvā ‘‘imaṁ antovassaṁ",
  "atk-s0401a13:314_1": "mayhaṁ gehadvārameva āgacchatha, bhante’’ti paṭiññaṁ gahetvā paccekabuddhe bhattakiccaṁ",
  "atk-s0401a13:314_2": "katvā pakkante attano sahāyakehi saddhiṁ gantvā ekadivaseneva paccekabuddhassa vasanapaṇṇasālañca",
  "atk-s0401a13:314_3": "caṅkamanañca rattiṭṭhānadivāṭṭhānāni ca kārāpetvā adāsi. Tasseva paṇṇasālaṁ pavisanavelāya",
  "atk-s0401a13:314_4": "haritūpalittāya bhūmiyā ‘‘pādesu kalalaṁ mā laggī’’ti attano pārupanaṁ satasahassagghanakaṁ",
  "atk-s0401a13:314_5": "rattakambalaṁ bhūmattharaṇaṁ santharitvā kambalassa vaṇṇena saddhiṁ paccekabuddhassa",
  "atk-s0401a13:314_6": "sarīrappabhaṁ ekasadisaṁ disvā ativiya pasanno hutvā āha – ‘‘yathā tumhehi akkantakālato",
  "atk-s0401a13:314_7": "paṭṭhāya imassa kambalassa ativiya pabhā virocati, evameva mayhampi nibbattanibbattaṭṭhāne",
  "atk-s0401a13:314_8": "hatthapādānaṁ vaṇṇo bandhujīvakapupphavaṇṇo hotu, satakkhattuṁ vihatakappāsapaṭalaphassasadisova",
  "atk-s0401a13:314_9": "phasso hotū’’ti. So temāsaṁ paccekabuddhaṁ upaṭṭhahitvā pavāritakāle ticīvaraṁ adāsi.",
  "atk-s0401a13:314_10": "Paccekabuddho paripuṇṇapattacīvaro gandhamādanameva gato.",
  "atk-s0401a13:315_0": "Sopi kulaputto devamanussesu saṁsaranto amhākaṁ bhagavato kāle kāḷacampānagare upaseṭṭhissa",
  "atk-s0401a13:315_1": "ghare paṭisandhiṁ gaṇhi. Tassa paṭisandhiggahaṇakālato paṭṭhāya seṭṭhikulaṁ anekāni",
  "atk-s0401a13:315_2": "paṇṇākārasahassāni āgacchanti. Jātadivase ca sakalanagaraṁ ekasakkārasammānaṁ ahosi.",
  "atk-s0401a13:315_3": "Athassa nāmaggahaṇadivase mātāpitaro ‘‘amhākaṁ putto attano nāmaṁ gaṇhitvāva āgato,",
  "atk-s0401a13:315_4": "rattasuvaṇṇarasaparisittā viyassa sarīracchavī’’ti soṇakumārotvevassa nāmaṁ akaṁsu.",
  "atk-s0401a13:316_0": "Athassa saṭṭhi dhātiyo upanetvā devakumāraṁ viya naṁ sukhena vaḍḍhesuṁ. Tassa evarūpaṁ",
  "atk-s0401a13:316_1": "āhāravidhānaṁ ahosi – saṭṭhikarīsamattaṁ ṭhānaṁ kasitvā tividhena udakena posenti.",
  "atk-s0401a13:316_2": "Kedāre pavisantīsu udakamātikāsu khīrodakassa ca gandhodakassa ca anekāni cāṭisahassāni",
  "atk-s0401a13:316_3": "āsiñcanti. Sālisīsānaṁ khīraggahaṇakāle sukādīnaṁ pāṇānaṁ ucchiṭṭhakaraṇanivāraṇatthaṁ",
  "atk-s0401a13:316_4": "vīhigabbhānaṁ sukhumālabhāvatthañca pariyantaparikkhepe ca antarantarā ca thambhe",
  "atk-s0401a13:316_5": "nikhanitvā upari daṇḍake datvā kilañjehi chādetvā samantā sāṇiyā parikkhipitvā sabbapariyante",
  "atk-s0401a13:316_6": "ārakkhaṁ gaṇhanti. Sasse nipphanne koṭṭhe catujātigandhehi paribhaṇḍaṁ katvā upari",
  "atk-s0401a13:316_7": "uttamagandhehi paribhāventi . Anekasahassapurisā khettaṁ oruyha sālisīsāni vaṇṭesu",
  "atk-s0401a13:316_8": "chinditvā muṭṭhimuṭṭhiyo katvā rajjukehi bandhitvā sukkhāpenti. Tato koṭṭhakassa",
  "atk-s0401a13:316_9": "heṭṭhimatale gandhe santharitvā upari sālisīsāni santharanti. Evaṁ ekantarikaṁ katvā",
  "atk-s0401a13:316_10": "santharantā koṭṭhakaṁ pūretvā dvāraṁ pidahanti , tivassasampattakāle koṭṭhakaṁ vivaranti.",
  "atk-s0401a13:316_11": "Vivaṭakāle sakalanagaraṁ sugandhagandhikaṁ hoti. Sālimhi pahate dhuttā thuse kiṇitvā",
  "atk-s0401a13:316_12": "gaṇhanti, kuṇḍakaṁ pana cūḷupaṭṭhākā labhanti. Musalaghaṭṭitake sālitaṇḍule vicinitvā",
  "atk-s0401a13:316_13": "gaṇhanti . Te suvaṇṇahīrakapacchiyaṁ pakkhipitvā satakālaṁ parissāvetvā gahite pakkuthitajātirase",
  "atk-s0401a13:316_14": "ekavāraṁ pakkhipitvā uddharanti, pamukhaṭṭhānaṁ sumanapupphasadisaṁ hoti. Taṁ bhojanaṁ",
  "atk-s0401a13:316_15": "suvaṇṇasarake pakkhipitvā pakkuthitaappodakamadhupāyāsapūritassa rajatathālassa upari",
  "atk-s0401a13:316_16": "katvā ādāya gantvā seṭṭhiputtassa purato ṭhapenti.",
  "atk-s0401a13:317_0": "So attano yāpanamattaṁ bhuñjitvā gandhavāsitena udakena mukhaṁ vikkhāletvā hatthapāde",
  "atk-s0401a13:317_1": "dhovati. Athassa dhotahatthapādassa nānappakāraṁ mukhavāsaṁ upanenti. Tassa akkamanaṭṭhāne",
  "atk-s0401a13:317_2": "varapotthakacittattharaṇaṁ attharanti. Hatthapādatalānissa bandhujīvakapupphavaṇṇāni",
  "atk-s0401a13:317_3": "honti, satakālavihatakappāsassa viya phasso, pādatalesu maṇikuṇḍalāvattavaṇṇāni lomāni",
  "atk-s0401a13:317_4": "jāyiṁsu. So kassacideva kujjhitvā ‘‘ājānāhi bhūmiṁ akkamissāmī’’ti vadati. Tassa",
  "atk-s0401a13:317_5": "vayappattassa tiṇṇaṁ utūnaṁ anucchavike tayo pāsāde kāretvā nāṭakāni ca upaṭṭhāpesuṁ.",
  "atk-s0401a13:317_6": "So mahāsampattiṁ anubhavanto devo maññe paṭivasati.",
  "atk-s0401a13:318_0": "Atha amhākaṁ satthari sabbaññutaṁ patvā pavattitavaradhammacakke rājagahaṁ upanissāya",
  "atk-s0401a13:318_1": "viharante pādalomadassanatthaṁ raññā māgadhena pakkosāpetvā asītiyā gāmiyasahassehi",
  "atk-s0401a13:318_2": "saddhiṁ satthu santikaṁ pahito dhammadesanaṁ sutvā paṭiladdhasaddho satthāraṁ pabbajjaṁ",
  "atk-s0401a13:318_3": "yāci. Atha naṁ bhagavā ‘‘anuññātosi mātāpitūhī’’ti pucchitvā ananuññātabhāvaṁ sutvā",
  "atk-s0401a13:318_4": "‘‘na kho, soṇa, tathāgatā mātāpitūhi ananuññātaṁ puttaṁ pabbājentī’’ti paṭikkhipi.",
  "atk-s0401a13:318_5": "So ‘‘sādhu bhagavā’’ti tathāgatassa vacanaṁ sirasā sampaṭicchitvā mātāpitūnaṁ santikaṁ",
  "atk-s0401a13:318_6": "gantvā anujānāpetvā satthu santikaṁ āgamma aññatarassa bhikkhuno santike pabbaji.",
  "atk-s0401a13:318_7": "Ayamettha saṅkhepo, vitthārato panassa pabbajjāvidhānaṁ pāḷiyaṁ (mahāva. 243) āgatameva.",
  "atk-s0401a13:319_0": "Tassa pabbajjañca upasampadañca labhitvā rājagahe viharantassa sambahulā ñātisālohitā",
  "atk-s0401a13:319_1": "ca sandiṭṭhasambhattā ca sakkārasammānaṁ āharanti, rūpanipphattiyā vaṇṇaṁ kathenti,",
  "atk-s0401a13:319_2": "aññepi janā passituṁ āgacchanti. Thero cintesi – ‘‘mama santikaṁ bahū janā āgacchanti,",
  "atk-s0401a13:319_3": "kammaṭṭhāne vā vipassanāya vā kammaṁ kātuṁ kathaṁ sakkhissāmi, yaṁnūnāhaṁ satthu",
  "atk-s0401a13:319_4": "santike kammaṭṭhānaṁ kathāpetvā sītavanasusānaṁ gantvā samaṇadhammaṁ kareyyaṁ. Tatra",
  "atk-s0401a13:319_5": "hi susānanti jigucchitvā bahū janā nāgamissanti, evaṁsante mama kiccaṁ matthakaṁ",
  "atk-s0401a13:319_6": "pāpuṇissatī’’ti satthu santike kammaṭṭhānaṁ kathāpetvā sītavanaṁ gantvā samaṇadhammaṁ",
  "atk-s0401a13:319_7": "kātuṁ ārabhi. So cintesi – ‘‘mayhaṁ sarīraṁ paramasukhumālaṁ, na kho pana sakkā sukheneva",
  "atk-s0401a13:319_8": "sukhaṁ pāpuṇituṁ, kāyaṁ kilametvāpi samaṇadhammaṁ kātuṁ vaṭṭatī’’ti. Tato ṭhānacaṅkamameva",
  "atk-s0401a13:319_9": "adhiṭṭhāya padhānamakāsi. Tassa sukhumālānaṁ pādatalānaṁ antantehi phoṭā uṭṭhāya",
  "atk-s0401a13:319_10": "bhijjiṁsu, caṅkamo ekalohitova ahosi. Pādesu avahantesu jaṇṇukehipi hatthehipi vāyamitvā",
  "atk-s0401a13:319_11": "caṅkamati. Evaṁ vīriyaṁ daḷhaṁ karontopi obhāsamattampi nibbattetuṁ asakkonto cintesi",
  "atk-s0401a13:319_12": "– ‘‘sace aññopi āraddhavīriyo bhaveyya, mādisova bhaveyya. Ahaṁ kho pana evaṁ vāyamantopi",
  "atk-s0401a13:319_13": "maggaṁ vā phalaṁ vā uppādetuṁ na sakkomi, addhā nevāhaṁ ugghaṭitaññū, na vipañcitaññū,",
  "atk-s0401a13:319_14": "na neyyo, padaparamena mayā bhavitabbaṁ. Kiṁ me pabbajjāya, hīnāyāvattitvā bhoge",
  "atk-s0401a13:319_15": "ca bhuñjissāmi puññāni ca karissāmī’’ti.",
  "atk-s0401a13:320_0": "Tasmiṁ samaye satthā therassa vitakkaṁ ñatvā sāyanhasamaye bhikkhusaṅghaparivuto",
  "atk-s0401a13:320_1": "tattha gantvā lohitena phuṭṭhaṁ caṅkamaṁ disvā theraṁ vīṇovādena (mahāva. 243) ovaditvā",
  "atk-s0401a13:320_2": "vīriyasamathayojanatthāya tassa kammaṭṭhānaṁ kathetvā gijjhakūṭameva gato. Soṇattheropi",
  "atk-s0401a13:320_3": "dasabalassa sammukhā ovādaṁ labhitvā nacirasseva arahatte patiṭṭhāsi. Atha satthā",
  "atk-s0401a13:320_4": "aparabhāge jetavane bhikkhusaṅghaparivuto dhammaṁ desento theraṁ āraddhavīriyānaṁ",
  "atk-s0401a13:320_5": "aggaṭṭhāne ṭhapesīti.",
  "atk-s0401a13:321": "Soṇakuṭikaṇṇattheravatthu",
  "atk-s0401a13:322_0": "206. Aṭṭhame kalyāṇavākkaraṇānanti vākkaraṇaṁ vuccati vacanakiriyā, madhuravacanānanti",
  "atk-s0401a13:322_1": "attho. Ayañhi thero dasabalena saddhiṁ ekagandhakuṭiyā tathāgatassa madhurena sarena",
  "atk-s0401a13:322_2": "dhammakathaṁ kathesi. Athassa satthā sādhukāraṁ adāsi. Tasmā so kalyāṇavākkaraṇānaṁ",
  "atk-s0401a13:322_3": "aggo nāma jāto. Soṇoti tassa nāmaṁ, koṭiagghanakaṁ pana kaṇṇapiḷandhanaṁ dhāresi.",
  "atk-s0401a13:322_4": "Tasmā kuṭikaṇṇoti vuccati, koṭikaṇṇoti attho.",
  "atk-s0401a13:323_0": "Tassa pañhakamme ayamanupubbikathā – ayampi padumuttarabuddhakāle purimanayeneva",
  "atk-s0401a13:323_1": "mahājanena saddhiṁ vihāraṁ gantvā parisapariyante ṭhatvā satthu dhammaṁ suṇanto satthāraṁ",
  "atk-s0401a13:323_2": "ekaṁ bhikkhuṁ kalyāṇavākkaraṇānaṁ aggaṭṭhāne ṭhapentaṁ disvā ‘‘mayāpi anāgate ekassa",
  "atk-s0401a13:323_3": "buddhassa sāsane kalyāṇavākkaraṇānaṁ aggena bhavituṁ vaṭṭatī’’ti cintetvā dasabalaṁ",
  "atk-s0401a13:323_4": "nimantetvā sattāhaṁ mahādānaṁ datvā, ‘‘bhante, yaṁ bhikkhuṁ tumhe ito sattadivasamatthake",
  "atk-s0401a13:323_5": "kalyāṇavākkaraṇānaṁ aggaṭṭhāne ṭhapayittha, ahampi imassa adhikārakammassa phalena",
  "atk-s0401a13:323_6": "anāgate ekassa buddhassa sāsane tathārūpo bhaveyya’’nti patthanaṁ akāsi. Satthā tassa",
  "atk-s0401a13:323_7": "anantarāyaṁ disvā ‘‘anāgate gotamabuddhassa sāsane kalyāṇavākkaraṇānaṁ aggo bhavissasī’’ti byākaritvā pakkāmi.",
  "atk-s0401a13:324_0": "Sopi yāvajīvaṁ kusalaṁ katvā kappasatasahassaṁ devesu ca manussesu ca saṁsaranto",
  "atk-s0401a13:324_1": "amhākaṁ dasabalassa uppattito puretarameva devalokā cavitvā kāḷiyā nāma kuraragharikāya",
  "atk-s0401a13:324_2": "upāsikāya kucchismiṁ paṭisandhiṁ gaṇhi. Sā paripakke gabbhe rājagahanagare attano",
  "atk-s0401a13:324_3": "kulanivesanaṁ āgatā.",
  "atk-s0401a13:325_0": "Tasmiṁ samaye amhākaṁ satthā sabbaññutaṁ patto isipatane dhammacakkaṁ pavattesi.",
  "atk-s0401a13:325_1": "Dhammacakkappavattane dasasahassacakkavāḷadevatā sannipatiṁsu. Tattha eko aṭṭhavīsatiyā",
  "atk-s0401a13:325_2": "yakkhasenāpatīnaṁ abbhantare sātāgiro nāma yakkho dasabalassa dhammakathaṁ sutvā",
  "atk-s0401a13:325_3": "sotāpattiphale patiṭṭhāya cintesi – ‘‘kiṁ nu kho ayaṁ evaṁ madhuradhammakathā mama",
  "atk-s0401a13:325_4": "sahāyena hemavatena sutā na sutā’’ti? So devasaṅghassa antare olokento taṁ apassitvā",
  "atk-s0401a13:325_5": "‘‘addhā mama sahāyo tiṇṇaṁ ratanānaṁ uppannabhāvaṁ na jānāti, gacchāmi dasabalassa",
  "atk-s0401a13:325_6": "ceva vaṇṇaṁ kathessāmi, paṭividdhadhammañca ārocessāmī’’ti attano parisāya saddhiṁ",
  "atk-s0401a13:325_7": "rājagahamatthakena tassa santikaṁ pāyāsi.",
  "atk-s0401a13:326_0": "Hemavatopi tiyojanasahassaṁ himavantaṁ akālapupphitaṁ disvā ‘‘mama sahāyena sātāgirena",
  "atk-s0401a13:326_1": "saddhiṁ himavantakīḷitaṁ kīḷissāmī’’ti attano parisāya saddhiṁ rājagahamatthakeneva",
  "atk-s0401a13:326_2": "pāyāsi. Tesaṁ dvinnampi aggabalakāyā kulagharikāya kāḷiupāsikāya nivesanamatthake",
  "atk-s0401a13:326_3": "samāgantvā ‘‘tumhe kassa parisā, mayaṁ sātāgirassa. Tumhe kassa parisā, mayaṁ hemavatassā’’ti",
  "atk-s0401a13:326_4": "āhaṁsu. Te haṭṭhatuṭṭhāva gantvā tesaṁ yakkhasenāpatīnaṁ ārocayiṁsu. Tepi taṁkhaṇaññeva",
  "atk-s0401a13:326_5": "upāsikāya nivesanamatthake samāgacchiṁsu. Sātāgiro hemavataṁ āha – ‘‘kahaṁ, samma,",
  "atk-s0401a13:326_6": "gacchasī’’ti? Tava santikaṁ sammāti. Kiṁkāraṇāti? Himavantaṁ pupphitaṁ disvā tayā",
  "atk-s0401a13:326_7": "saddhiṁ tattha kīḷissāmīti. Tvaṁ pana, samma, kahaṁ gacchasīti? Tava santikaṁ, sammāti.",
  "atk-s0401a13:326_8": "Kiṁkāraṇāti? Tvaṁ himavantassa kena pupphitabhāvaṁ jānāsīti? Na jānāmi, sammāti.",
  "atk-s0401a13:326_9": "Suddhodanamahārājassa putto siddhatthakumāro dasasahassilokadhātuṁ kampetvā paṭividdhasabbaññutaññāṇo",
  "atk-s0401a13:326_10": "dasasahassacakkavāḷadevatānaṁ majjhe anuttaraṁ dhammacakkaṁ pavattesi. Tassa pavattitabhāvaṁ",
  "atk-s0401a13:326_11": "na jānāsīti? Na jānāmi, sammāti. Tvaṁ ettakameva ṭhānaṁ pupphitanti aññāsi, tassa",
  "atk-s0401a13:326_12": "pana purisassa sakkāratthāya sakaladasasahassacakkavāḷaṁ ekamālāguḷasadisaṁ ajja",
  "atk-s0401a13:326_13": "jātaṁ sammāti. Mālā tāva pupphantu, tayā so satthā akkhīni pūretvā diṭṭhoti. Āma,",
  "atk-s0401a13:326_14": "samma, satthā ca me diṭṭho, dhammo ca suto, amatañca pītaṁ. Ahaṁ ‘‘etaṁ amatadhammaṁ",
  "atk-s0401a13:326_15": "tampi jānāpessāmī’’ti tava santikaṁ āgatosmi, sammāti. Tesaṁ aññamaññaṁ kathentānaṁyeva",
  "atk-s0401a13:326_16": "upāsikā sirisayanato uṭṭhāya nisinnā taṁ kathāsallāpaṁ sutvā sadde nimittaṁ gaṇhi.",
  "atk-s0401a13:326_17": "‘‘Ayaṁ saddo uddhaṁ, na heṭṭhā, amanussabhāsito, no manussabhāsito’’ti sallakkhetvā",
  "atk-s0401a13:326_18": "ohitasotā paggahitamānasā hutvā nisīdi. Tato –",
  "atk-s0401a13:327": "‘‘Ajja pannaraso uposatho (iti sātāgiro yakkho),",
  "atk-s0401a13:328": "Dibbā ratti upaṭṭhitā;",
  "atk-s0401a13:329": "Anomanāmaṁ satthāraṁ,",
  "atk-s0401a13:330": "Handa passāma gotama’’nti. (su. ni. 153) –",
  "atk-s0401a13:331": "Evaṁ sātāgirena vutte –",
  "atk-s0401a13:332": "‘‘Kacci mano supaṇihito (iti hemavato yakkho),",
  "atk-s0401a13:333": "Sabbabhūtesu tādino;",
  "atk-s0401a13:334": "Kacci iṭṭhe aniṭṭhe ca,",
  "atk-s0401a13:335": "Saṅkappassa vasīkatā’’ti. (su. ni. 154);",
  "atk-s0401a13:336_0": "Evaṁ hemavato satthu kāyasamācārañca ājīvañca manosamācārañca pucchi. Pucchitaṁ pucchitaṁ",
  "atk-s0401a13:336_1": "sātāgiro vissajjesi. Evaṁ satthu sarīravaṇṇaguṇavaṇṇakathanavasena hemavatasuttante",
  "atk-s0401a13:336_2": "niṭṭhite hemavato sahāyakassa dhammadesanānusārena ñāṇaṁ pesetvā sotāpattiphale patiṭṭhahi.",
  "atk-s0401a13:337_0": "Atha, kāḷī upāsikā, parassa dhamme desīyamāne tathāgataṁ adiṭṭhapubbāva hutvā anussavappasādaṁ",
  "atk-s0401a13:337_1": "uppādetvā parassa vaḍḍhitaṁ bhojanaṁ bhuñjamānā viya sotāpattiphale patiṭṭhāsi. Sā",
  "atk-s0401a13:337_2": "sabbamātugāmānaṁ antare paṭhamakasotāpannā sabbajeṭṭhikā ahosi. Tassā saha sotāpattibhāvena",
  "atk-s0401a13:337_3": "tameva rattiṁ gabbhavuṭṭhānaṁ jātaṁ, paṭiladdhadārakassa nāmaggahaṇadivase soṇoti",
  "atk-s0401a13:337_4": "nāmaṁ akāsi. Sā yathāruciyā kulagehe vasitvā kulagharameva agamāsi.",
  "atk-s0401a13:338_0": "Tasmiṁ samaye mahākaccānatthero taṁ nagaraṁ upanissāya upavatte pabbate paṭivasati.",
  "atk-s0401a13:338_1": "Upāsikā theraṁ upaṭṭhāti. Thero nibaddhaṁ tassā nivesanaṁ gacchati. Soṇadārakopi",
  "atk-s0401a13:338_2": "nibaddhaṁ therassa santike vicaranto vissāsiko ahosi. So aparena samayena therassa",
  "atk-s0401a13:338_3": "santike pabbaji. Thero taṁ upasampādetukāmo tīṇi vassāni gaṇaṁ pariyesitvā upasampādesi.",
  "atk-s0401a13:338_4": "So upasampanno kammaṭṭhānaṁ kathāpetvā vipassanaṁ vaḍḍhetvā arahattaṁ patvā therasseva",
  "atk-s0401a13:338_5": "santike suttanipātaṁ uggaṇhitvā vutthavasso pavāretvā satthāraṁ passitukāmo hutvā",
  "atk-s0401a13:338_6": "upajjhāyaṁ āpucchi. Thero āha – ‘‘soṇa, tayi gate satthā taṁ ekagandhakuṭiyaṁ vasāpetvā",
  "atk-s0401a13:338_7": "dhammaṁ ajjhesissati, tvaṁ dhammaṁ kathessasi. Satthā tava dhammakathāya pasīditvā",
  "atk-s0401a13:338_8": "tuyhaṁ varaṁ dassati. Tvaṁ varaṁ gaṇhanto imañca imañca gaṇhāhi, mama vacanena dasabalassa",
  "atk-s0401a13:338_9": "pāde vandāhī’’ti. So upajjhāyena anuññāto mātuupāsikāya gehaṁ gantvā ārocesi. Sāpi",
  "atk-s0401a13:338_10": "‘‘sādhu , tāta, tvaṁ dasabalaṁ passituṁ gacchanto imaṁ kambalaṁ āharitvā satthu vasanagandhakuṭiyā",
  "atk-s0401a13:338_11": "bhūmattharaṇaṁ katvā attharāhī’’ti kambalaṁ adāsi. Soṇatthero taṁ ādāya senāsanaṁ",
  "atk-s0401a13:338_12": "saṁsāmetvā anupubbena satthu vasanaṭṭhānaṁ gantvā dasabalassa buddhāsane nisinnavelāyameva",
  "atk-s0401a13:338_13": "upasaṅkamitvā abhivādetvā ekamantaṁ aṭṭhāsi. Satthā tena saddhiṁ paṭisanthāraṁ katvā",
  "atk-s0401a13:338_14": "ānandattheraṁ āmantesi – ‘‘ānanda, imassa bhikkhussa senāsanaṁ jānāhī’’ti. Thero",
  "atk-s0401a13:338_15": "satthu adhippāyaṁ ñatvā antogandhakuṭiyaṁyeva bhūmattharaṇaṁ ussārento viya atthari.",
  "atk-s0401a13:339_0": "Atha kho bhagavā bahudevarattiṁ ajjhokāse vītināmetvā vihāraṁ pāvisi, āyasmāpi kho",
  "atk-s0401a13:339_1": "soṇo bahudevarattiṁ ajjhokāse vītināmetvā vihāraṁ pāvisi. Satthā pacchimayāme sīhaseyyaṁ",
  "atk-s0401a13:339_2": "kappetvā paccūsasamaye vuṭṭhāya nisīditvā ‘‘ettakena kālena soṇassa kāyadaratho paṭippassaddho",
  "atk-s0401a13:339_3": "bhavissatī’’ti ñatvā āyasmantaṁ soṇaṁ ajjhesi – ‘‘paṭibhātu taṁ bhikkhu dhammo bhāsitu’’nti.",
  "atk-s0401a13:339_4": "Soṇatthero madhurassarena ekabyañjanampi avināsento aṭṭhakavaggiyāni suttāni (su.",
  "atk-s0401a13:339_5": "ni. 772 ādayo) abhāsi. Kathāpariyosāne bhagavā sādhukāraṁ datvā ‘‘suggahito te bhikkhu",
  "atk-s0401a13:339_6": "dhammo, mayā desitakāle ca ajja ca ekasadisāva desanā, kiñci ūnaṁ vā adhikaṁ vā natthī’’ti",
  "atk-s0401a13:339_7": "pasannabhāvaṁ pakāsesi. Soṇattheropi ‘‘ayaṁ okāso’’ti sallakkhetvā upajjhāyassa vacanena",
  "atk-s0401a13:339_8": "dasabalaṁ vanditvā vinayadharapañcamena gaṇena upasampadaṁ ādiṁ katvā sabbe vare",
  "atk-s0401a13:339_9": "yāci, satthā adāsi. Puna thero mātuupāsikāya vacanena vanditvā ‘‘ayaṁ, bhante, upāsikāya",
  "atk-s0401a13:339_10": "tumhākaṁ vasanagandhakuṭiyaṁ bhūmattharaṇatthaṁ kambalo pahito’’ti kambalaṁ datvā",
  "atk-s0401a13:339_11": "uṭṭhāyāsanā satthāraṁ vanditvā padakkhiṇaṁ katvā pakkāmi. Ayamettha saṅkhepo, vitthārato",
  "atk-s0401a13:339_12": "pana therassa pabbajjaṁ ādiṁ katvā sabbaṁ sutte āgatameva.",
  "atk-s0401a13:340_0": "Iti thero satthu santikā aṭṭha vare labhitvā upajjhāyassa santikaṁ gantvā sabbaṁ",
  "atk-s0401a13:340_1": "taṁ pavattiṁ ārocesi. Punadivase mātuupāsikāya nivesanadvāraṁ gantvā bhikkhāya aṭṭhāsi.",
  "atk-s0401a13:340_2": "Upāsikā ‘‘putto kira me dvāre ṭhito’’ti sutvā vegena āgantvā abhivādetvā hatthato",
  "atk-s0401a13:340_3": "pattaṁ gahetvā antonivesane nisīdāpetvā bhojanaṁ adāsi. Atha naṁ bhattakiccapariyosāne",
  "atk-s0401a13:340_4": "āha – ‘‘diṭṭho te, tāta, dasabalo’’ti? Āma upāsiketi. Vandito te mama vacanenāti?",
  "atk-s0401a13:340_5": "Āma vandito, sopi ca me kambalo tathāgatassa vasanaṭṭhāne bhūmattharaṇaṁ katvā atthatoti.",
  "atk-s0401a13:340_6": "Kiṁ, tāta, tayā kira satthu dhammakathā kathitā, satthārā ca te sādhukāro dinnoti?",
  "atk-s0401a13:340_7": "Tayā kathaṁ ñātaṁ upāsiketi? Tāta, mayhaṁ gehe adhivatthā devatā dasabalena tuyhaṁ",
  "atk-s0401a13:340_8": "sādhukāraṁ dinnadivase ‘‘sakaladasasahassacakkavāḷe devatā sādhukāraṁ adaṁsū’’ti",
  "atk-s0401a13:340_9": "āha – tāta, tayā kathitadhammakathaṁ buddhānaṁ kathitaniyāmeneva mayhampi kathetuṁ",
  "atk-s0401a13:340_10": "paccāsīsāmīti. Thero mātu kathaṁ sampaṭicchi. Sā tassa adhivāsanaṁ viditvā dvāre",
  "atk-s0401a13:340_11": "maṇḍapaṁ kāretvā dasabalassa kathitaniyāmeneva attano dhammakathaṁ kathāpesīti vatthu",
  "atk-s0401a13:340_12": "ettha samuṭṭhitaṁ. Satthā aparabhāge ariyagaṇamajjhe nisinno theraṁ kalyāṇavākkaraṇānaṁ",
  "atk-s0401a13:340_13": "aggaṭṭhāne ṭhapesīti.",
  "atk-s0401a13:341": "Sīvalittheravatthu",
  "atk-s0401a13:342_0": "207. Navame lābhīnaṁ yadidaṁ sīvalīti ṭhapetvā tathāgataṁ lābhīnaṁ bhikkhūnaṁ sīvalitthero",
  "atk-s0401a13:342_1": "aggoti dasseti. Tassa pañhakamme ayamanupubbikathā – ayampi atīte padumuttarabuddhakāle",
  "atk-s0401a13:342_2": "vuttanayeneva vihāraṁ gantvā parisapariyante ṭhito dhammaṁ suṇanto satthāraṁ ekaṁ",
  "atk-s0401a13:342_3": "bhikkhuṁ lābhīnaṁ aggaṭṭhāne ṭhapentaṁ disvā ‘‘mayāpi anāgate evarūpena bhavituṁ",
  "atk-s0401a13:342_4": "vaṭṭatī’’ti dasabalaṁ nimantetvā purimanayeneva sattāhaṁ mahādānaṁ datvā ‘‘bhagavā",
  "atk-s0401a13:342_5": "ahampi iminā adhikārakammena aññaṁ sampattiṁ na patthemi, anāgate pana ekassa buddhassa",
  "atk-s0401a13:342_6": "sāsane ahampi tumhehi so etadagge ṭhapitabhikkhu viya lābhīnaṁ aggo bhaveyya’’nti",
  "atk-s0401a13:342_7": "patthanaṁ akāsi. Satthā anantarāyaṁ disvā ‘‘ayaṁ te patthanā anāgate gotamassa buddhassa",
  "atk-s0401a13:342_8": "sāsane samijjhissatī’’ti byākaritvā pakkāmi.",
  "atk-s0401a13:343_0": "Sopi kulaputto yāvajīvaṁ kusalaṁ katvā devamanussesu saṁsaranto vipassībuddhakāle",
  "atk-s0401a13:343_1": "bandhumatīnagarato avidūre ekasmiṁ gāme paṭisandhiṁ gaṇhi. Tasmiṁ samaye bandhumatīnagaravāsino",
  "atk-s0401a13:343_2": "raññā saddhiṁ sākacchitvā sākacchitvā dasabalassa dānaṁ denti. Te ekadivasaṁ sabbeva",
  "atk-s0401a13:343_3": "ekato hutvā dānaṁ dentā ‘‘kiṁ nu kho amhākaṁ dānamukhe natthī’’ti madhuñca guḷadadhiñca",
  "atk-s0401a13:343_4": "na addasaṁsu. Te ‘‘yato kutoci āharissāmā’’ti janapadato nagaraṁ pavisanamagge purisaṁ",
  "atk-s0401a13:343_5": "ṭhapesuṁ. Tadā esa kulaputto attano gāmato guḷadadhivārakaṁ gahetvā ‘‘kiñcideva āharissāmī’’ti",
  "atk-s0401a13:343_6": "nagaraṁ gacchanto mukhaṁ dhovitvā ‘‘dhotahatthapādo pavisissāmī’’ti phāsukaṭṭhānaṁ",
  "atk-s0401a13:343_7": "olokento naṅgalasīsamattaṁ nimmakkhikaṁ daṇḍakamadhuṁ disvā ‘‘puññena me idaṁ uppanna’’nti",
  "atk-s0401a13:343_8": "gahetvā nagaraṁ pavisati. Nāgarehi ṭhapitapuriso taṁ disvā, ‘‘bho purisa, kassimaṁ",
  "atk-s0401a13:343_9": "āharasī’’ti pucchi. Na kassaci sāmi, vikkiṇituṁ pana me idaṁ ānītanti. Tena hi, bho",
  "atk-s0401a13:343_10": "purisa, imaṁ kahāpaṇaṁ gahetvā etaṁ madhuñca guḷadadhiñca dehīti.",
  "atk-s0401a13:344_0": "So cintesi – ‘‘idaṁ na bahumūlaṁ, ayañca ekappahāreneva bahuṁ deti, vīmaṁsituṁ vaṭṭatī’’ti",
  "atk-s0401a13:344_1": ". Tato naṁ ‘‘nāhaṁ ekakahāpaṇena demī’’ti āha. Yadi evaṁ, dve gahetvā dehīti. Dvīhipi",
  "atk-s0401a13:344_2": "na demīti. Etenupāyena vaḍḍhantaṁ vaḍḍhantaṁ sahassaṁ pāpuṇi. So cintesi – ‘‘atiañchituṁ",
  "atk-s0401a13:344_3": "na vaṭṭati, hotu tāva, imassa kattabbakiccaṁ pucchissāmī’’ti. Atha naṁ āha – ‘‘idaṁ",
  "atk-s0401a13:344_4": "na bahuagghanakaṁ, tvañca bahuṁ desi, kena kammena idaṁ gaṇhāsī’’ti? Idha, bho, nagaravāsino",
  "atk-s0401a13:344_5": "raññā saddhiṁ paṭivirujjhitvā vipassīdasabalassa dānaṁ dentā idaṁ dvayaṁ dānamukhe",
  "atk-s0401a13:344_6": "apassantā pariyesanti. Sace idaṁ dvayaṁ na labhissanti, nāgarānaṁ parājayo bhavissati.",
  "atk-s0401a13:344_7": "Tasmā sahassaṁ datvā gaṇhāmīti. Kiṁ panetaṁ nāgarānameva vaṭṭati, na aññesaṁ dātuṁ",
  "atk-s0401a13:344_8": "vaṭṭatīti? Yassa kassaci dātuṁ avāritametanti. Atthi pana te koci nāgarānaṁ dāne",
  "atk-s0401a13:344_9": "ekadivasaṁ sahassaṁ dātāti? Natthi sammāti. Imesaṁ pana dvinnaṁ sahassagghanakabhāvaṁ",
  "atk-s0401a13:344_10": "jānāsīti? Āma jānāmīti. Tena hi gaccha, nāgarānaṁ ācikkha – ‘‘eko puriso imāni dve",
  "atk-s0401a13:344_11": "mūlena na deti, sahattheneva dātukāmo, tumhe imesaṁ dvinnaṁ kāraṇā nirussukkā hothā’’ti.",
  "atk-s0401a13:344_12": "Tvaṁ pana me imasmiṁ dānamukhe jeṭṭhakabhāvassa kāyasakkhī hohīti.",
  "atk-s0401a13:345_0": "So gāmavāsī paribbayatthaṁ gahitamāsakena pañcakaṭukaṁ gahetvā cuṇṇaṁ katvā dadhito",
  "atk-s0401a13:345_1": "kañjiyaṁ vāhetvā tattha madhupaṭalaṁ pīḷetvā pañcakaṭukacuṇṇena yojetvā ekasmiṁ paduminipatte",
  "atk-s0401a13:345_2": "pakkhipitvā taṁ saṁvidahitvā ādāya dasabalassa avidūre ṭhāne nisīdi. Mahājanena āhariyamānassa",
  "atk-s0401a13:345_3": "sakkārassa antare attano pattavāraṁ olokayamāno okāsaṁ ñatvā satthu santikaṁ gantvā",
  "atk-s0401a13:345_4": "‘‘bhagavā ayaṁ mayhaṁ duggatapaṇṇākāro, imaṁ me anukampaṁ paṭicca gaṇhathā’’ti. Satthā",
  "atk-s0401a13:345_5": "tassa anukampaṁ paṭicca catumahārājadattiyena selamayena pattena taṁ paṭiggahetvā",
  "atk-s0401a13:345_6": "yathā aṭṭhasaṭṭhibhikkhusatasahassassa diyyamānaṁ na khīyati, evaṁ adhiṭṭhāsi. Sopi",
  "atk-s0401a13:345_7": "kulaputto niṭṭhitabhattakiccaṁ bhagavantaṁ abhivādetvā ekamantaṁ ṭhito āha – ‘‘diṭṭho",
  "atk-s0401a13:345_8": "me bhagavā ajja bandhumatīnagaravāsikehi tumhākaṁ sakkāro āhariyamāno, ahampi imassa",
  "atk-s0401a13:345_9": "kammassa nissandena nibbattanibbattabhave lābhaggayasaggappatto bhaveyya’’nti. Satthā",
  "atk-s0401a13:345_10": "‘‘evaṁ hotu kulaputtā’’ti vatvā tassa ca nagaravāsīnañca bhattānumodanaṁ katvā pakkāmi.",
  "atk-s0401a13:346_0": "Sopi kulaputto yāvajīvaṁ kusalaṁ katvā devamanussesu saṁsaranto imasmiṁ buddhuppāde",
  "atk-s0401a13:346_1": "suppavāsāya rājadhītāya kucchismiṁ paṭisandhiṁ gaṇhi. Paṭisandhiggahaṇato paṭṭhāya",
  "atk-s0401a13:346_2": "sāyaṁ pātañca paṇṇākārasatāni pāpuṇanti, suppavāsā sampattiṁ gacchati. Atha naṁ puññavīmaṁsanatthaṁ",
  "atk-s0401a13:346_3": "hatthena bījapacchiṁ phusāpenti, ekekabījato salākasatampi salākasahassampi nigacchati.",
  "atk-s0401a13:346_4": "Ekakarīsakhettato paññāsampi saṭṭhipi sakaṭāni uppajjanti. Koṭṭhapūraṇakālepi koṭṭhadvāraṁ",
  "atk-s0401a13:346_5": "hatthena phusāpenti, rājadhītāya puññena gaṇhantānaṁ gahitagahitaṭṭhānaṁ puna pūrati.",
  "atk-s0401a13:346_6": "Paripuṇṇabhattakumbhitopi ‘‘rājadhītāya puñña’’nti vatvā yassa kassaci dentānaṁ yāva",
  "atk-s0401a13:346_7": "na ukkaḍḍhanti, na tāva bhattaṁ khīyati. Dārake kucchigateyeva satta vassāni atikkamiṁsu.",
  "atk-s0401a13:347_0": "Gabbhe pana paripakke sattāhaṁ mahādukkhaṁ anubhosi. Sā sāmikaṁ āmantetvā ‘‘pure",
  "atk-s0401a13:347_1": "maraṇā jīvamānāva dānaṁ dassāmī’’ti satthu santikaṁ pesesi – ‘‘gaccha imaṁ pavattiṁ",
  "atk-s0401a13:347_2": "satthu ārocetvā satthāraṁ nimantehi, yañca satthā vadeti, taṁ sādhukaṁ upalakkhetvā",
  "atk-s0401a13:347_3": "āgantvā mayhaṁ kathehī’’ti. So gantvā tassā sāsanaṁ bhagavato ārocesi. Satthā ‘‘sukhinī",
  "atk-s0401a13:347_4": "hotu suppavāsā koliyadhītā, sukhinī arogā arogaṁ puttaṁ vijāyatū’’ti āha. Rājā taṁ",
  "atk-s0401a13:347_5": "sutvā bhagavantaṁ abhivādetvā antogāmābhimukho pāyāsi. Tassa pure āgamanāyeva suppavāsāya",
  "atk-s0401a13:347_6": "kucchito dhamakaraṇā udakaṁ viya gabbho nikkhami, parivāretvā nisinnajano assumukhova",
  "atk-s0401a13:347_7": "hasituṁ āraddho. Haṭṭhatuṭṭho mahājano rañño puttasāsanaṁ ārocetuṁ agamāsi.",
  "atk-s0401a13:348_0": "Rājā tesaṁ iṅgitaṁ disvāva ‘‘dasabalena kathitakathā nipphannā maññe’’ti cintesi.",
  "atk-s0401a13:348_1": "So āgantvā satthu sāsanaṁ rājadhītāya ārocesi. Rājadhītā ‘‘tayā nimantitaṁ jīvitabhattameva",
  "atk-s0401a13:348_2": "maṅgalabhattaṁ bhavissati, gaccha sattāhaṁ dasabalaṁ nimantehī’’ti. Rājā tathā akāsi.",
  "atk-s0401a13:348_3": "Sattāhaṁ buddhappamukhassa bhikkhusaṅghassa mahādānaṁ pavattayiṁsu. Dārako sabbesaṁ",
  "atk-s0401a13:348_4": "ñātīnaṁ santattacittaṁ nibbāpento jātoti sīvalidārakotvevassa nāmaṁ akaṁsu. So satta",
  "atk-s0401a13:348_5": "vassāni gabbhe vasitattā jātakālato paṭṭhāya sabbakammakkhamo ahosi. Dhammasenāpati",
  "atk-s0401a13:348_6": "sāriputto sattame divase tena saddhiṁ kathāsallāpaṁ akāsi. Satthāpi dhammapade gāthaṁ abhāsi –",
  "atk-s0401a13:349": "‘‘Yomaṁ palipathaṁ duggaṁ, saṁsāraṁ mohamaccagā;",
  "atk-s0401a13:350": "Tiṇṇo pāraṅgato jhāyī, anejo akathaṁkathī;",
  "atk-s0401a13:351": "Anupādāya nibbuto, tamahaṁ brūmi brāhmaṇa’’nti. (dha. pa. 414);",
  "atk-s0401a13:352_0": "Atha naṁ thero evamāha – ‘‘kiṁ pana tayā evarūpaṁ dukkharāsiṁ anubhavitvā pabbajituṁ",
  "atk-s0401a13:352_1": "na vaṭṭatī’’ti? Labhamāno pabbajeyyaṁ, bhanteti. Suppavāsā taṁ dārakaṁ therena saddhiṁ",
  "atk-s0401a13:352_2": "kathentaṁ disvā ‘‘kiṁ nu kho me putto dhammasenāpatinā saddhiṁ kathetī’’ti theraṁ",
  "atk-s0401a13:352_3": "upasaṅkamitvā pucchi – ‘‘mayhaṁ putto tumhehi saddhiṁ kiṁ katheti, bhadante’’ti?",
  "atk-s0401a13:352_4": "Attanā anubhūtaṁ gabbhavāsadukkhaṁ kathetvā tumhehi anuññāto pabbajissāmīti vadatīti.",
  "atk-s0401a13:352_5": "Sādhu, bhante, pabbājetha nanti. Thero taṁ vihāraṁ netvā tacapañcakakammaṭṭhānaṁ",
  "atk-s0401a13:352_6": "datvā pabbājento, ‘‘sīvali, na tuyhaṁ aññena ovādena kammaṁ atthi, tayā satta vassāni",
  "atk-s0401a13:352_7": "anubhūtadukkhameva paccavekkhāhī’’ti. Bhante, pabbājanameva tumhākaṁ bhāro, yaṁ pana",
  "atk-s0401a13:352_8": "mayā kātuṁ sakkā, tamahaṁ jānissāmīti. So paṭhamakesavaṭṭiyā ohāritakkhaṇeyeva sotāpattiphale",
  "atk-s0401a13:352_9": "patiṭṭhāsi, dutiyāya ohāritakkhaṇe sakadāgāmiphale, tatiyāya anāgāmiphale. Sabbesaṁyeva",
  "atk-s0401a13:352_10": "pana kesānaṁ oropanañca arahattasacchikiriyā ca apacchā apurimā ahosi. Tassa pabbajitadivasato",
  "atk-s0401a13:352_11": "paṭṭhāya bhikkhusaṅghassa cattāro paccayā yadicchakaṁ uppajjanti. Evaṁ ettha vatthu samuṭṭhitaṁ.",
  "atk-s0401a13:353_0": "Aparabhāge satthā sāvatthiṁ agamāsi. Thero satthāraṁ abhivādetvā, ‘‘bhante, mayhaṁ",
  "atk-s0401a13:353_1": "puññaṁ vīmaṁsissāmi, pañca me bhikkhusatāni dethā’’ti āha . Gaṇha, sīvalīti. So pañcasate",
  "atk-s0401a13:353_2": "bhikkhū gahetvā himavantābhimukhaṁ gacchanto aṭavimaggaṁ gacchati. Tassa paṭhamaṁ",
  "atk-s0401a13:353_3": "diṭṭhā nigrodhe adhivatthā devatā satta divasāni dānaṁ adāsi. Iti so –",
  "atk-s0401a13:354": "‘‘Nigrodhaṁ paṭhamaṁ passi, dutiyaṁ paṇḍavapabbataṁ;",
  "atk-s0401a13:355": "Tatiyaṁ aciravatiyaṁ, catutthaṁ varasāgaraṁ.",
  "atk-s0401a13:356": "‘‘Pañcamaṁ himavantaṁ so, chaṭṭhaṁ chaddantupāgami;",
  "atk-s0401a13:357": "Sattamaṁ gandhamādanaṁ, aṭṭhamaṁ atha revata’’nti.",
  "atk-s0401a13:358_0": "Sabbaṭṭhānesu satta satta divasāneva dānaṁ adaṁsu. Gandhamādanapabbate pana nāgadattadevarājā",
  "atk-s0401a13:358_1": "nāma sattadivasesu ekadivasaṁ khīrapiṇḍapātaṁ adāsi, ekadivasaṁ sappipiṇḍapātaṁ adāsi.",
  "atk-s0401a13:358_2": "Bhikkhusaṅgho āha – ‘‘āvuso, imassa devarañño neva dhenuyo duyhamānā paññāyanti,",
  "atk-s0401a13:358_3": "na dadhinimmathanaṁ, kuto te, devarāja, imaṁ uppajjatī’’ti? ‘‘Bhante, kassapadasabalassa",
  "atk-s0401a13:358_4": "kāle khīrasalākabhattadānassetaṁ phala’’nti devarājā āha. Aparabhāge satthā khadiravaniyarevatassa",
  "atk-s0401a13:358_5": "paccuggamanaṁ aṭṭhuppattiṁ katvā theraṁ attano sāsane lābhaggayasaggappattānaṁ aggaṭṭhāne ṭhapesīti.",
  "atk-s0401a13:359": "Vakkalittheravatthu",
  "atk-s0401a13:360_0": "208. Dasame saddhādhimuttānanti saddhāya adhimuttānaṁ, balavasaddhānaṁ bhikkhūnaṁ",
  "atk-s0401a13:360_1": "vakkalitthero aggoti dasseti. Aññesaṁ hi saddhā vaḍḍhetabbā hoti, therassa pana hāpetabbā",
  "atk-s0401a13:360_2": "jātā. Tasmā so saddhādhimuttānaṁ aggoti vutto. Vakkalīti panassa nāmaṁ.",
  "atk-s0401a13:361_0": "Tassa pañhakamme ayamanupubbikathā – ayampi hi atīte padumuttarabuddhakāle vuttanayeneva",
  "atk-s0401a13:361_1": "vihāraṁ gantvā parisapariyante ṭhito dhammaṁ suṇanto satthāraṁ ekaṁ bhikkhuṁ saddhādhimuttānaṁ",
  "atk-s0401a13:361_2": "aggaṭṭhāne ṭhapentaṁ disvā ‘‘mayāpi anāgate evarūpena bhavituṁ vaṭṭatī’’ti vuttanayeneva",
  "atk-s0401a13:361_3": "satthāraṁ nimantetvā sattāhaṁ mahādānaṁ datvā dasabalaṁ vanditvā, ‘‘bhante, ahampi",
  "atk-s0401a13:361_4": "iminā adhikārakammena tumhehi saddhādhimuttānaṁ etadagge ṭhapitabhikkhu viya anāgate",
  "atk-s0401a13:361_5": "ekassa buddhassa sāsane saddhādhimuttānaṁ aggo bhaveyya’’nti patthanaṁ akāsi. Satthā",
  "atk-s0401a13:361_6": "tassa anantarāyaṁ disvā byākaritvā pakkāmi.",
  "atk-s0401a13:362_0": "Sopi yāvajīvaṁ kusalaṁ katvā devamanussesu saṁsaranto amhākaṁ satthukāle sāvatthiyaṁ",
  "atk-s0401a13:362_1": "brāhmaṇakule paṭisandhiṁ gaṇhi, vakkalītissa nāmaṁ akaṁsu. So vuddhippatto tayo vede",
  "atk-s0401a13:362_2": "uggaṇhitvā dasabalaṁ bhikkhusaṅghaparivutaṁ sāvatthiyaṁ carantaṁ disvā satthu sarīrasampattiṁ",
  "atk-s0401a13:362_3": "olokento sarīrasampattidassanena atitto dasabalena saddhiṁyeva vicarati. Vihāraṁ",
  "atk-s0401a13:362_4": "gacchantena saddhiṁ vihāraṁ gantvā sarīranipphattiṁ olokentova tiṭṭhati. Dhammasabhāyaṁ",
  "atk-s0401a13:362_5": "nisīditvā dhammaṁ kathentassa sammukhaṭṭhāne ṭhito dhammaṁ suṇāti. So saddhaṁ paṭilabhitvā",
  "atk-s0401a13:362_6": "‘‘agāramajjhe vasanto nibaddhaṁ dasabalassa dassanaṁ na labhissāmī’’ti pabbajjaṁ",
  "atk-s0401a13:362_7": "yācitvā satthu santike pabbaji.",
  "atk-s0401a13:363_0": "Tato paṭṭhāya ṭhapetvā āhārakaraṇavelaṁ avasesakāle yattha ṭhitena sakkā dasabalaṁ",
  "atk-s0401a13:363_1": "passituṁ, tattha ṭhito yonisomanasikāraṁ pahāya dasabalaṁ olokentova viharati. Satthā",
  "atk-s0401a13:363_2": "tassa ñāṇaparipākaṁ āgamento dīghampi addhānaṁ tasmiṁ rūpadassanavaseneva vicarante",
  "atk-s0401a13:363_3": "kiñci avatvā ‘‘idānissa ñāṇaṁ paripākagataṁ, sakkā etaṁ bodhetu’’nti ñatvā evamāha",
  "atk-s0401a13:363_4": "– ‘‘kiṁ te, vakkali, iminā pūtikāyena diṭṭhena, yo kho, vakkali, dhammaṁ passati,",
  "atk-s0401a13:363_5": "so maṁ passati. Yo maṁ passati, so dhammaṁ passati. Dhammañhi, vakkali , passanto",
  "atk-s0401a13:363_6": "maṁ passati, maṁ passanto dhammaṁ passatī’’ti.",
  "atk-s0401a13:364_0": "Satthari evaṁ ovadantepi thero dasabalassa dassanaṁ pahāya neva aññattha gantuṁ sakkoti.",
  "atk-s0401a13:364_1": "Tato satthā ‘‘nāyaṁ bhikkhu saṁvegaṁ alabhitvā bujjhissatī’’ti upakaṭṭhāya vassūpanāyikāya",
  "atk-s0401a13:364_2": "rājagahaṁ gantvā vassūpanāyikadivase ‘‘apehi, vakkalī’’ti theraṁ paṇāmeti. Buddhā",
  "atk-s0401a13:364_3": "ca nāma ādeyyavacanā honti, tasmā thero satthāraṁ paṭippharitvā ṭhātuṁ asakkonto",
  "atk-s0401a13:364_4": "temāsaṁ dasabalassa sammukhe āgantuṁ avisahanto ‘‘kiṁ dāni sakkā kātuṁ, tathāgatenamhi",
  "atk-s0401a13:364_5": "paṇāmito, sammukhībhāvaṁ na labhāmi, kiṁ mayhaṁ jīvitenā’’ti gijjhakūṭapabbate papātaṭṭhānaṁ",
  "atk-s0401a13:364_6": "abhiruhi. Satthā tassa kilamanabhāvaṁ ñatvā ‘‘ayaṁ bhikkhu mama santikā assāsaṁ alabhanto",
  "atk-s0401a13:364_7": "maggaphalānaṁ upanissayaṁ nāseyyā’’ti attānaṁ dassetuṁ obhāsaṁ vissajjesi. Athassa",
  "atk-s0401a13:364_8": "satthu diṭṭhakālato paṭṭhāya eva mahantaṁ sokasallaṁ pahīnaṁ. Satthā sukkhataḷāke",
  "atk-s0401a13:364_9": "oghaṁ āharanto viya vakkalittherassa balavapītisomanassaṁ uppādetuṁ dhammapade imaṁ gāthamāha –",
  "atk-s0401a13:365": "‘‘Pāmojjabahulo bhikkhu, pasanno buddhasāsane;",
  "atk-s0401a13:366": "Adhigacche padaṁ santaṁ, saṅkhārūpasamaṁ sukha’’nti. (dha. pa. 381);",
  "atk-s0401a13:367_0": "Vakkalittherassa ca ‘‘ehi, vakkalī’’ti hatthaṁ pasāresi. Thero ‘‘dasabalo me diṭṭho,",
  "atk-s0401a13:367_1": "ehīti avhāyanampi laddha’’nti balavapītiṁ uppādetvā ‘‘kuto gacchāmī’’ti attano gamanabhāvaṁ",
  "atk-s0401a13:367_2": "ajānitvāva dasabalassa sammukhe ākāse pakkhanditvā paṭhamapādena pabbate ṭhitoyeva",
  "atk-s0401a13:367_3": "satthārā vuttagāthaṁ āvajjento ākāseyeva pītiṁ vikkhambhetvā saha paṭisambhidāhi",
  "atk-s0401a13:367_4": "arahattaṁ patvā tathāgataṁ vandamānova otari. Aparabhāge satthā ariyagaṇamajjhe nisinno",
  "atk-s0401a13:367_5": "theraṁ saddhādhimuttānaṁ aggaṭṭhāne ṭhapesīti.",
  "atk-s0401a13:368": "Dutiyavaggavaṇṇanā.",
  "atk-s0401a13:369": "14. Etadaggavaggo",
  "atk-s0401a13:370": "(14) 3. Tatiyaetadaggavaggo",
  "atk-s0401a13:371_0": "209. Tatiyavaggassa paṭhame sikkhākāmānanti tisso sikkhā kāmayamānānaṁ sampiyāyitvā",
  "atk-s0401a13:371_1": "sikkhantānanti attho. Rāhuloti attano puttaṁ rāhulattheraṁ dasseti. Thero kira pabbajitadivasato",
  "atk-s0401a13:371_2": "paṭṭhāya pātova uṭṭhahanto hatthapūraṁ vālikaṁ ukkhipitvā ‘‘aho vatāhaṁ ajja dasabalassa",
  "atk-s0401a13:371_3": "ceva ācariyupajjhāyānañca santikā ettakaṁ ovādañceva anusāsaniñca labheyya’’nti pattheti.",
  "atk-s0401a13:371_4": "Tasmā sikkhākāmānaṁ aggo nāma jātoti.",
  "atk-s0401a13:372_0": "210. Dutiye saddhāpabbajitānanti saddhāya pabbajitānaṁ. Raṭṭhapāloti raṭṭhaṁ pāletuṁ",
  "atk-s0401a13:372_1": "samattho, bhinnaṁ vā raṭṭhaṁ sandhāretuṁ samatthe kule jātotipi raṭṭhapāloti saṅkhaṁ",
  "atk-s0401a13:372_2": "gato. So hi satthu dhammadesanaṁ sutvā paṭiladdhasaddho cuddasabhattacchede katvā",
  "atk-s0401a13:372_3": "mātāpitaro pabbajjaṁ anujānāpetvā pabbajito. Tasmā saddhāpabbajitānaṁ aggo nāma jāto.",
  "atk-s0401a13:373": "Rāhula-raṭṭhapālattheravatthu",
  "atk-s0401a13:374_0": "Imesaṁ pana ubhinnampi therānaṁ pañhakamme ayamanupubbikathā – ete kira dvepi atīte",
  "atk-s0401a13:374_1": "padumuttarabuddhakāle haṁsavatīnagare gahapatimahāsālakule nibbattiṁsu. Tesaṁ daharakāle",
  "atk-s0401a13:374_2": "nāmaṁ vā gottaṁ vā na kathiyati. Vayappattā pana gharāvāse patiṭṭhāya attano attano",
  "atk-s0401a13:374_3": "pitu accayena ubhopi attano attano ratanakoṭṭhāgārakammike pakkosāpetvā aparimāṇaṁ",
  "atk-s0401a13:374_4": "dhanaṁ disvā – ‘‘imaṁ ettakaṁ dhanarāsiṁ ayyakapayyakādayo attanā saddhiṁ gahetvā",
  "atk-s0401a13:374_5": "gantuṁ nāsakkhiṁsu, amhehi dāni yena kenaci upāyena imaṁ dhanaṁ gahetvā gantuṁ vaṭṭatī’’ti",
  "atk-s0401a13:374_6": "te ubhopi janā catūsu ṭhānesu kapaṇaddhikādīnaṁ mahādānaṁ dātuṁ āraddhā. Eko attano",
  "atk-s0401a13:374_7": "dānagge āgatāgatajanaṁ pucchitvā yāgukhajjakādīsu yassa yaṁ paṭibhāti, tassa taṁ",
  "atk-s0401a13:374_8": "adāsi, tassa teneva kāraṇena āgatapākoti nāmaṁ jātaṁ. Itaro apucchitvāva gahitagahitabhājanaṁ",
  "atk-s0401a13:374_9": "pūretvā pūretvā deti, tassapi teneva kāraṇena anaggapākoti nāmaṁ jātaṁ, appamāṇapākoti attho.",
  "atk-s0401a13:375_0": "Te ubhopi ekadivasaṁ pātova mukhadhovanatthaṁ bahigāmaṁ agamaṁsu. Tasmiṁ samaye himavantato",
  "atk-s0401a13:375_1": "dve mahiddhikā tāpasā bhikkhācāratthāya ākāsena āgantvā tesaṁ sahāyakānaṁ avidūre",
  "atk-s0401a13:375_2": "otaritvā ‘‘mā no ete passiṁsū’’ti ekapasse aṭṭhaṁsu. Te ubhopi janā tesaṁ lābubhājanādiparikkhāraṁ",
  "atk-s0401a13:375_3": "saṁvidhāya antogāmaṁ sandhāya bhikkhāya gatānaṁ santikaṁ āgamma vandiṁsu. Atha ne",
  "atk-s0401a13:375_4": "tāpasā ‘‘kāya velāya āgatattha mahāpuññā’’ti āhaṁsu. Te ‘‘adhunāva, bhante’’ti vatvā",
  "atk-s0401a13:375_5": "tesaṁ hatthato lābubhājanaṁ gahetvā attano attano gehaṁ netvā bhattakiccapariyosāne",
  "atk-s0401a13:375_6": "nibaddhaṁ bhikkhāgahaṇatthaṁ paṭiññaṁ gaṇhiṁsu.",
  "atk-s0401a13:376_0": "Tesu eko tāpaso sapariḷāhakāyadhātuko hoti. So attano ānubhāvena mahāsamuddaudakaṁ",
  "atk-s0401a13:376_1": "dvedhā katvā pathavindharanāgarājassa bhavanaṁ gantvā divāvihāraṁ nisīdati. So utusappāyaṁ",
  "atk-s0401a13:376_2": "gahetvā paccāgantvā attano upaṭṭhākassa gehe bhattānumodanaṁ karonto ‘‘pathavindharanāgabhavanaṁ",
  "atk-s0401a13:376_3": "viya hotū’’ti vadati. Atha naṁ ekadivasaṁ upaṭṭhāko pucchi – ‘‘bhante, tumhe anumodanaṁ",
  "atk-s0401a13:376_4": "karontā ‘pathavindharanāgabhavanaṁ viya hotū’ti vadatha, mayamassa atthaṁ na jānāma,",
  "atk-s0401a13:376_5": "kiṁ vuttaṁ hoti idaṁ, bhante’’ti? Āma, kuṭumbiya ahaṁ ‘‘tumhākaṁ sampatti pathavindharanāgarājasampattisadisā",
  "atk-s0401a13:376_6": "hotū’’ti vadāmīti. Kuṭumbiko tato paṭṭhāya pathavindharanāgarājabhavane cittaṁ ṭhapesi.",
  "atk-s0401a13:377_0": "Itaro tāpaso tāvatiṁsabhavanaṁ gantvā suññe serisakavimāne divāvihāraṁ karoti. So",
  "atk-s0401a13:377_1": "āgacchanto gacchanto ca sakkassa devarājassa sampattiṁ disvā attano upaṭṭhākassa",
  "atk-s0401a13:377_2": "anumodanaṁ karonto ‘‘sakkavimānaṁ viya hotū’’ti vadati. Atha naṁ sopi kuṭumbiyo itaro",
  "atk-s0401a13:377_3": "sahāyako taṁ tāpasaṁ viya pucchi. So tassa vacanaṁ sutvā sakkabhavane cittaṁ ṭhapesi.",
  "atk-s0401a13:377_4": "Te ubhopi patthitaṭṭhānesuyeva nibbattā.",
  "atk-s0401a13:378_0": "Pathavindharabhavane nibbatto pathavindharanāgarājā nāma jāto. So nibbattakkhaṇe",
  "atk-s0401a13:378_1": "attano attabhāvaṁ disvā ‘‘amanāpassa vata me ṭhānassa kulupakatāpaso vaṇṇaṁ kathesi,",
  "atk-s0401a13:378_2": "urena parisakkitvā vicaraṇaṭṭhānametaṁ, nūna so aññaṁ ṭhānaṁ na jānātī’’ti vippaṭisārī",
  "atk-s0401a13:378_3": "ahosi. Athassa taṁkhaṇeyeva alaṅkatapaṭiyattāni nāganāṭakāni sabbadisāsu tūriyāni",
  "atk-s0401a13:378_4": "paggaṇhiṁsu. So tasmiṁyeva khaṇe taṁ attabhāvaṁ vijahitvā māṇavakavaṇṇī ahosi. Anvaddhamāsañca",
  "atk-s0401a13:378_5": "cattāro mahārājāno sakkassa upaṭṭhānaṁ gacchanti. Tasmā sopi virūpakkhena nāgaraññā",
  "atk-s0401a13:378_6": "saddhiṁ sakkassa upaṭṭhānaṁ gato. Sakko taṁ dūratova āgacchantaṁ disvā sañjāni. Atha",
  "atk-s0401a13:378_7": "naṁ samīpe āgantvā ṭhitakāle ‘‘kahaṁ nibbattosi sammā’’ti pucchi. Mā kathesi, mahārāja,",
  "atk-s0401a13:378_8": "urena parisakkanaṭṭhāne nibbattomhi, tumhe pana kalyāṇamittaṁ labhitthāti. Samma,",
  "atk-s0401a13:378_9": "tvaṁ ‘‘aṭṭhāne nibbattomhī’’ti mā vitakkayi , padumuttaradasabalo loke nibbatto,",
  "atk-s0401a13:378_10": "tassa adhikārakammaṁ katvā imaṁyeva ṭhānaṁ patthehi, ubho sukhaṁ vasissāmāti. So",
  "atk-s0401a13:378_11": "‘‘evaṁ, deva, karissāmī’’ti gantvā padumuttaradasabalaṁ nimantetvā attano nāgabhavane",
  "atk-s0401a13:378_12": "nāgaparisāya saddhiṁ sabbarattiṁ sakkārasammānaṁ sajjesi.",
  "atk-s0401a13:379_0": "Satthā punadivase uṭṭhite aruṇe attano upaṭṭhākaṁ sumanattheraṁ āmantesi – ‘‘sumana,",
  "atk-s0401a13:379_1": "ajja tathāgato dūraṁ bhikkhācāraṁ gamissati, mā puthujjanabhikkhū āgacchantu, tepiṭakā",
  "atk-s0401a13:379_2": "paṭisambhidāppattā chaḷabhiññāva āgacchantū’’ti. Thero satthu vacanaṁ sutvā sabbesaṁ",
  "atk-s0401a13:379_3": "ārocesi. Satthārā saddhiṁ satasahassā bhikkhū ākāsaṁ pakkhandiṁsu. Pathavindharo",
  "atk-s0401a13:379_4": "nāgaparisāya saddhiṁ dasabalassa paccuggamanaṁ āgato satthāraṁ parivāretvā samuddamatthake",
  "atk-s0401a13:379_5": "maṇivaṇṇā ūmiyo maddamānaṁ bhikkhusaṅghaṁ oloketvā ādito satthāraṁ, pariyosāne saṅghanavakaṁ",
  "atk-s0401a13:379_6": "tathāgatassa puttaṁ uparevatasāmaṇeraṁ nāma olokento ‘‘anacchariyo sesasāvakānaṁ",
  "atk-s0401a13:379_7": "evarūpo iddhānubhāvo, imassa pana taruṇabāladārakassa evarūpo iddhānubhāvo ativiya",
  "atk-s0401a13:379_8": "acchariyo’’ti pītipāmojjaṁ uppādesi.",
  "atk-s0401a13:380_0": "Athassa bhavane dasabale nisinne sesabhikkhūsu koṭito paṭṭhāya nisīdantesu satthu",
  "atk-s0401a13:380_1": "sammukhaṭṭhāneyeva uparevatasāmaṇerassa āsanaṁ pāpuṇi. Nāgarājā yāguṁ dentopi khajjakaṁ",
  "atk-s0401a13:380_2": "dentopi sakiṁ dasabalaṁ oloketi, sakiṁ uparevatasāmaṇeraṁ. Tassa kira sarīre satthu",
  "atk-s0401a13:380_3": "sarīre viya dvattiṁsa mahāpurisalakkhaṇāni paññāyanti. Tato nāgarājā ‘‘ayaṁ sāmaṇero",
  "atk-s0401a13:380_4": "buddhānaṁ sadiso paññāyati, kiṁ nu kho hotī’’ti avidūre nisinnaṁ aññataraṁ bhikkhuṁ",
  "atk-s0401a13:380_5": "pucchi – ‘‘ayaṁ, bhante, sāmaṇero dasabalassa kiṁ hotī’’ti? Putto, mahārājāti. So",
  "atk-s0401a13:380_6": "cintesi – ‘‘mahā vatāyaṁ bhikkhu, evarūpassa sobhaggappattassa tathāgatassa puttabhāvaṁ",
  "atk-s0401a13:380_7": "labhi. Sarīrampissa ekadesena buddhānaṁ sarīrasadisaṁ paññāyati, mayāpi anāgate evarūpena",
  "atk-s0401a13:380_8": "bhavituṁ vaṭṭatī’’ti sattāhaṁ mahādānaṁ datvā, ‘‘bhante, ahaṁ imassa adhikārakammassānubhāvena",
  "atk-s0401a13:380_9": "ayaṁ uparevato viya anāgate ekassa buddhassa putto bhaveyya’’nti patthanaṁ akāsi.",
  "atk-s0401a13:380_10": "Satthā anantarāyaṁ disvā ‘‘anāgate gotamabuddhassa putto bhavissasī’’ti byākaritvā pakkāmi.",
  "atk-s0401a13:381_0": "Pathavindharopi puna addhamāse sampatte virūpakkhena saddhiṁ sakkassa upaṭṭhānaṁ",
  "atk-s0401a13:381_1": "gato. Atha naṁ samīpe ṭhitaṁ sakko pucchi – ‘‘patthito te, samma, ayaṁ devaloko’’ti?",
  "atk-s0401a13:381_2": "Na patthito mahārājāti. Kiṁ dosaṁ addasāti? Doso natthi, mahārāja, ahaṁ pana dasabalassa",
  "atk-s0401a13:381_3": "puttaṁ uparevatasāmaṇeraṁ passiṁ. Tassa me diṭṭhakālato paṭṭhāya aññattha cittaṁ",
  "atk-s0401a13:381_4": "na nami, svāhaṁ ‘‘anāgate ekassa buddhassa evarūpo putto bhaveyya’’nti patthanaṁ",
  "atk-s0401a13:381_5": "akāsiṁ. Tvampi, mahārāja, ekaṁ patthanaṁ karohi, te mayaṁ nibbattaṭṭhāne na vinā",
  "atk-s0401a13:381_6": "bhavissāmāti. Sakko tassa vacanaṁ sampaṭicchitvā ekaṁ mahānubhāvaṁ bhikkhuṁ disvā",
  "atk-s0401a13:381_7": "‘‘katarakulā nu kho nikkhamitvā ayaṁ kulaputto pabbajito’’ti āvajjento ‘‘ayaṁ bhinnaṁ",
  "atk-s0401a13:381_8": "raṭṭhaṁ sandhāretuṁ samatthassa kulassa putto hutvā cuddasa bhattacchede katvā mātāpitaro",
  "atk-s0401a13:381_9": "pabbajjaṁ anujānāpetvā pabbajito’’ti aññāsi. Ñatvā ca pana ajānanto viya dasabalaṁ",
  "atk-s0401a13:381_10": "pucchitvā sattāhaṁ mahāsakkāraṁ katvā, ‘‘bhante, ahaṁ imassa kalyāṇakammassa nissandena",
  "atk-s0401a13:381_11": "tumhākaṁ sāsane ayaṁ kulaputto viya anāgate ekassa buddhassa sāsane saddhāpabbajitānaṁ",
  "atk-s0401a13:381_12": "aggo bhaveyya’’nti patthanaṁ akāsi. Satthā anantarāyaṁ disvā ‘‘tvaṁ, mahārāja, anāgate",
  "atk-s0401a13:381_13": "gotamassa buddhassa sāsane saddhāpabbajitānaṁ aggo bhavissasī’’ti byākaritvā pakkāmi.",
  "atk-s0401a13:381_14": "Sakkopi attano devapurameva gato.",
  "atk-s0401a13:382_0": "Te ubhopi nibbattaṭṭhānato cavitvā devamanussesu saṁsarantā anekasahassakappe atikkamiṁsu.",
  "atk-s0401a13:382_1": "Ito pana dvānavutikappamatthake phusso nāma buddho loke udapādi. Tassa pitā mahindo",
  "atk-s0401a13:382_2": "nāma rājā ahosi, vemātikā tayo kaniṭṭhabhātaro. Rājā divase divase ‘‘mayhaṁyeva buddho",
  "atk-s0401a13:382_3": "mayhaṁ dhammo mayhaṁ saṅgho’’ti mamāyanto sayameva dasabalaṁ nibaddhaṁ bhojanaṁ bhojeti.",
  "atk-s0401a13:383_0": "Athassa ekadivasaṁ paccanto kupito. So putte āmantesi – ‘‘tātā, paccanto kupito ,",
  "atk-s0401a13:383_1": "tumhehi vā mayā vā gantabbaṁ. Yadi ahaṁ gacchāmi, tumhehi iminā niyāmena dasabalo",
  "atk-s0401a13:383_2": "paricaritabbo’’ti. Te tayopi ekappahāreneva āhaṁsu – ‘‘tāta, tumhākaṁ gamanakiccaṁ",
  "atk-s0401a13:383_3": "natthi, mayaṁ core vidhamissāmā’’ti pitaraṁ vanditvā paccantaṁ gantvā core vidhamitvā",
  "atk-s0401a13:383_4": "vijitasaṅgāmā hutvā nivattiṁsu. Te antarāmagge pādamūlikehi saddhiṁ mantayiṁsu –",
  "atk-s0401a13:383_5": "‘‘tātā, amhākaṁ gatakkhaṇeyeva pitā varaṁ dassati, kataraṁ varaṁ gaṇhāmā’’ti? Ayyā,",
  "atk-s0401a13:383_6": "tumhākaṁ pitu accayena dullabhaṁ nāma natthi, tumhākaṁ pana jeṭṭhabhātikaṁ phussabuddhaṁ",
  "atk-s0401a13:383_7": "paṭijagganavaraṁ gaṇhathā’’ti āhaṁsu. Te ‘‘kalyāṇaṁ tumhehi vutta’’nti sabbepi ekacittā",
  "atk-s0401a13:383_8": "hutvā gantvā pitaraṁ addasaṁsu. Tadā pitā tesaṁ pasīditvā varaṁ adāsi. Te ‘‘temāsaṁ",
  "atk-s0401a13:383_9": "tathāgataṁ paṭijaggissāmā’’ti varaṁ yāciṁsu. Rājā ‘‘ayaṁ dātuṁ na sakkā, aññaṁ varaṁ",
  "atk-s0401a13:383_10": "gaṇhathā’’ti āha. Tāta, amhākaṁ aññena varena kiccaṁ natthi, sace tumhe dātukāmā,",
  "atk-s0401a13:383_11": "etaṁyeva no varaṁ dethāti. Rājā tesu punappunaṁ kathentesu attanā paṭiññātattā ‘‘na",
  "atk-s0401a13:383_12": "sakkā na dātu’’nti cintetvā āha – ‘‘tātā, ahaṁ tumhākaṁ varaṁ demi, apica kho pana",
  "atk-s0401a13:383_13": "buddhā nāma durāsadā honti sīhā viya ekacarā, dasabalaṁ paṭijaggantā appamattā bhaveyyāthā’’ti.",
  "atk-s0401a13:384_0": "Te cintayiṁsu – ‘‘amhehi tathāgataṁ paṭijaggantehi anucchavikaṁ katvā paṭijaggituṁ",
  "atk-s0401a13:384_1": "vaṭṭatī’’ti sabbepi ekacittā hutvā dasasīlāni samādāya nirāmagandhā hutvā satthu",
  "atk-s0401a13:384_2": "dānaggaparivahanake tayo purise ṭhapayiṁsu. Tesu eko dhanadhaññuppādako ahosi, eko",
  "atk-s0401a13:384_3": "māpako, eko dānasaṁvidhāyako. Tesu dhanadhaññuppādako paccuppanne bimbisāro mahārājā",
  "atk-s0401a13:384_4": "jāto, māpako visākho upāsako, dānasaṁvidhāyako raṭṭhapālattheroti. So tattha yāvajīvaṁ",
  "atk-s0401a13:384_5": "kusalaṁ katvā devapure nibbatto. Ayaṁ pana rāhulatthero nāma kassapadasabalassa kāle",
  "atk-s0401a13:384_6": "kikissa kāsirañño jeṭṭhaputto hutvā nibbatti, pathavindharakumārotissa nāmaṁ akaṁsu.",
  "atk-s0401a13:384_7": "Tassa satta bhaginiyo ahesuṁ. Tā dasabalassa satta pariveṇāni kārayiṁsu. Pathavindharo",
  "atk-s0401a13:384_8": "oparajjaṁ labhi. So tā bhaginiyo āha – ‘‘tumhehi kāritapariveṇesu mayhampi ekaṁ dethā’’ti.",
  "atk-s0401a13:384_9": "Bhātika, tumhe uparājaṭṭhāne ṭhitā, tumhehi nāma amhākaṁ dātabbaṁ, tumhe aññaṁ pariveṇaṁ",
  "atk-s0401a13:384_10": "karothāti. So tāsaṁ vacanaṁ sutvā pañca vihārasatāni kāresi. Pañca pariveṇasatānītipi",
  "atk-s0401a13:384_11": "vadanti. So tattha yāvajīvaṁ kusalaṁ katvā devapure nibbatti. Imasmiṁ pana buddhuppāde",
  "atk-s0401a13:384_12": "pathavindharakumāro amhākaṁ bodhisattassa aggamahesiyā kucchismiṁ paṭisandhiṁ gaṇhi,",
  "atk-s0401a13:384_13": "tassa sahāyako kururaṭṭhe thullakoṭṭhitanigame raṭṭhapālaseṭṭhigehe nibbatti.",
  "atk-s0401a13:385_0": "Atha amhākaṁ dasabalo abhisambodhiṁ patvā pavattitavaradhammacakko anupubbena kapilavatthuṁ",
  "atk-s0401a13:385_1": "āgantvā rāhulakumāraṁ pabbājesi. Tassa pabbajjāvidhānaṁ pāḷiyaṁ (mahāva. 105) āgatameva.",
  "atk-s0401a13:385_2": "Evaṁ pabbajitassa panassa satthā abhiṇhaovādavasena rāhulovādasuttaṁ abhāsi. Rāhulopi",
  "atk-s0401a13:385_3": "pātova vuṭṭhāya hatthena vālukaṁ ukkhipitvā ‘‘dasabalassa ceva ācariyupajjhāyānañca",
  "atk-s0401a13:385_4": "santikā ajja ettakaṁ ovādaṁ labheyya’’nti vadati. Bhikkhusaṅghamajjhe kathā udapādi",
  "atk-s0401a13:385_5": "‘‘ovādakkhamo vata rāhulasāmaṇero pitu anucchaviko putto’’ti. Satthā bhikkhūnaṁ cittācāraṁ",
  "atk-s0401a13:385_6": "ñatvā ‘‘mayi gate ekā dhammadesanā ca vaḍḍhissati, rāhulassa ca guṇo pākaṭo bhavissatī’’ti",
  "atk-s0401a13:385_7": "gantvā dhammasabhāyaṁ buddhāsāne nisinno bhikkhū āmantesi – ‘‘kāya nuttha, bhikkhave,",
  "atk-s0401a13:385_8": "etarahi kathāya sannisinnā’’ti. Rāhulasāmaṇerassa ovādakkhamabhāvaṁ kathema bhagavāti.",
  "atk-s0401a13:385_9": "Satthā imasmiṁ ṭhāne ṭhatvā rāhulassa guṇadīpanatthaṁ migajātakaṁ āharitvā kathesi –",
  "atk-s0401a13:386": "‘‘Migaṁ tipallatthamanekamāyaṁ,",
  "atk-s0401a13:387": "Aṭṭhakkhuraṁ aḍḍharattā papāyiṁ;",
  "atk-s0401a13:388": "Ekena sotena chamā’ssasanto,",
  "atk-s0401a13:389": "Chahi kalāhitibhoti bhāgineyyo’’ti. (jā. 1.1.16);",
  "atk-s0401a13:390_0": "Athassa sattavassikasāmaṇerakāle ‘‘mā heva kho rāhulo daharabhāvena kīḷanatthāyapi",
  "atk-s0401a13:390_1": "sampajānamusā bhāseyyā’’ti ambalaṭṭhiyarāhulovādaṁ (ma. ni. 2.107 ādayo) desesi.",
  "atk-s0401a13:390_2": "Aṭṭhārasavassikasāmaṇerakāle tathāgatassa pacchato piṇḍāya pavisantassa satthu ceva",
  "atk-s0401a13:390_3": "attano ca rūpasampattiṁ disvā gehasitaṁ vitakkaṁ vitakkentassa ‘‘yaṁkiñci, rāhula,",
  "atk-s0401a13:390_4": "rūpa’’ntiādinā nayena mahārāhulovādasuttantaṁ (ma. ni. 2.113) kathesi. Saṁyuttake",
  "atk-s0401a13:390_5": "(saṁ. ni. 4.121) pana rāhulovādopi aṅguttare (a. ni. 4.177) rāhulovādopi therassa",
  "atk-s0401a13:390_6": "vipassanācāroyeva. Athassa satthā ñāṇaparipākaṁ ñatvā avassikabhikkhukāle andhavane",
  "atk-s0401a13:390_7": "nisinno cūḷarāhulovādaṁ (ma. ni. 3.416 ādayo) kathesi. Desanāpariyosāne rāhulatthero",
  "atk-s0401a13:390_8": "koṭisatasahassadevatāhi saddhiṁ arahattaṁ pāpuṇi, sotāpannasakadāgāmianāgāmidevatānaṁ",
  "atk-s0401a13:390_9": "gaṇanā natthi. Atha satthā aparabhāge ariyasaṅghamajjhe nisinno theraṁ imasmiṁ sāsane",
  "atk-s0401a13:390_10": "sikkhākāmānaṁ aggaṭṭhāne ṭhapesi.",
  "atk-s0401a13:391_0": "Satthari pana kururaṭṭhe cārikāya nikkhamitvā thullakoṭṭhitaṁ anuppatte raṭṭhapālo",
  "atk-s0401a13:391_1": "kulaputto satthu dhammadesanaṁ sutvā paṭiladdhasaddho mātāpitaro anujānāpetvā dasabalaṁ",
  "atk-s0401a13:391_2": "upasaṅkamitvā satthu āṇattiyā aññatarassa therassa santike pabbaji. Tassa pabbajitadivasato",
  "atk-s0401a13:391_3": "paṭṭhāya seṭṭhigahapati bhikkhū attano nivesanadvārena gacchante disvā ‘‘kiṁ tumhākaṁ",
  "atk-s0401a13:391_4": "imasmiṁ gehe kammaṁ, ekova puttako ahosi, taṁ gaṇhitvā gatattha, idāni kiṁ karissathā’’ti",
  "atk-s0401a13:391_5": "akkosati paribhāsati. Satthā addhamāsaṁ thullakoṭṭhite vasitvā puna sāvatthimeva",
  "atk-s0401a13:391_6": "agamāsi. Tatthāyasmā raṭṭhapālo yoniso manasikaronto kammaṁ katvā vipassanaṁ vaḍḍhetvā",
  "atk-s0401a13:391_7": "arahattaṁ pāpuṇi. So satthāraṁ anujānāpetvā mātāpitaro dassanatthaṁ thullakoṭṭhitaṁ",
  "atk-s0401a13:391_8": "gantvā tattha sapadānaṁ piṇḍāya caranto pitu nivesane ābhidosikaṁ kummāsaṁ labhitvā",
  "atk-s0401a13:391_9": "taṁ amataṁ viya paribhuñjanto pitarā nimantito adhivāsetvā dutiyadivase pitu nivesane",
  "atk-s0401a13:391_10": "piṇḍapātaṁ paribhuñjitvā alaṅkatapaṭiyatte itthijane asubhasaññaṁ uppādetvā ṭhitakova",
  "atk-s0401a13:391_11": "dhammaṁ desetvā jiyā mutto viya nārāco ākāsaṁ uppatitvā korabyarañño migacīraṁ gantvā",
  "atk-s0401a13:391_12": "maṅgalasilāpaṭṭe nisinno dassanatthāya āgatassa rañño catupārijuññapaṭimaṇḍitaṁ dhammaṁ",
  "atk-s0401a13:391_13": "(ma. ni. 2.304) desetvā anupubbena cārikaṁ caramāno puna satthu santikaṁyeva āgato.",
  "atk-s0401a13:391_14": "Evametaṁ vatthu samuṭṭhitaṁ. Atha satthā aparabhāge ariyagaṇamajjhe nisinno theraṁ",
  "atk-s0401a13:391_15": "imasmiṁ sāsane saddhāpabbajitānaṁ kulaputtānaṁ aggaṭṭhāne ṭhapesīti.",
  "atk-s0401a13:392": "Kuṇḍadhānattheravatthu",
  "atk-s0401a13:393_0": "211. Tatiye paṭhamaṁ salākaṁ gaṇhantānanti sabbapaṭhamaṁ salākagāhakānaṁ bhikkhūnaṁ",
  "atk-s0401a13:393_1": "kuṇḍadhānatthero aggoti dasseti. So kira thero mahāsubhaddāya nimantitadivase tathāgate",
  "atk-s0401a13:393_2": "ugganagaraṁ gacchante ‘‘ajja satthā dūraṁ bhikkhācāraṁ gamissati, puthujjanā salākaṁ",
  "atk-s0401a13:393_3": "mā gaṇhantu, pañcasatā khīṇāsavāva gaṇhantū’’ti vutte paṭhamameva sīhanādaṁ naditvā",
  "atk-s0401a13:393_4": "salākaṁ gaṇhi. Cūḷasubhaddāya nimantitadivase tathāgate sāketaṁ gacchantepi pañcannaṁ",
  "atk-s0401a13:393_5": "bhikkhusatānaṁ antare paṭhamameva salākaṁ gaṇhi, sunāparantajanapadaṁ gacchantepi.",
  "atk-s0401a13:393_6": "Imehi kāraṇehi thero paṭhamaṁ salākaṁ gaṇhantānaṁ aggo nāma jāto. Kuṇḍadhānoti panassa nāmaṁ.",
  "atk-s0401a13:394_0": "Tassa pañhakamme ayamanupubbikathā – ayaṁ kira padumuttarabuddhakāle haṁsavatīnagare",
  "atk-s0401a13:394_1": "kulagehe nibbatto vuttanayeneva vihāraṁ gantvā dhammaṁ suṇanto satthāraṁ ekaṁ bhikkhuṁ",
  "atk-s0401a13:394_2": "paṭhamaṁ salākaṁ gaṇhantānaṁ aggaṭṭhāne ṭhapentaṁ disvā buddhānaṁ adhikārakammaṁ",
  "atk-s0401a13:394_3": "katvā taṁ ṭhānantaraṁ patthetvā satthārā anantarāyaṁ disvā byākato yāvajīvaṁ kusalaṁ",
  "atk-s0401a13:394_4": "katvā devesu ca manussesu ca saṁsaranto kassapabuddhakāle bhūmaṭṭhakadevatā hutvā",
  "atk-s0401a13:394_5": "nibbatti. Dīghāyukabuddhānañca nāma na anvaddhamāsiko uposatho hoti. Vipassīdasabalassa",
  "atk-s0401a13:394_6": "hi chabbassantare chabbassantare uposatho ahosi, kassapadasabalo pana chaṭṭhe chaṭṭhe",
  "atk-s0401a13:394_7": "māse pātimokkhaṁ osāresi. Tassa pātimokkhaṁ osāraṇakāle disāvāsikā dve sahāyakā bhikkhū",
  "atk-s0401a13:394_8": "‘‘uposathaṁ karissāmā’’ti gacchanti. Ayaṁ bhummadevatā cintesi – ‘‘imesaṁ dvinnaṁ",
  "atk-s0401a13:394_9": "bhikkhūnaṁ metti ativiya daḷhā, kiṁ nu kho bhedake sati bhijjeyya, na bhijjeyyā’’ti?",
  "atk-s0401a13:394_10": "Tesaṁ okāsaṁ olokayamānā tesaṁ avidūreneva gacchati.",
  "atk-s0401a13:395_0": "Atheko thero ekassa hatthe pattacīvaraṁ datvā sarīravaḷañjanatthaṁ udakaphāsukaṭṭhānaṁ",
  "atk-s0401a13:395_1": "gantvā dhotahatthapādo hutvā gumbasabhāgato nikkhamati. Bhummadevatā tassa therassa",
  "atk-s0401a13:395_2": "pacchato pacchato uttamarūpā itthī hutvā kese vidhunitvā saṁvidhāya bandhantī viya",
  "atk-s0401a13:395_3": "piṭṭhito paṁsuṁ puñchamānā viya sāṭakaṁ saṁvidhāya nivāsayamānā viya ca hutvā therassa",
  "atk-s0401a13:395_4": "padānupadikā hutvā gumbato nikkhantā. Ekamante ṭhito sahāyakatthero imaṁ kāraṇaṁ",
  "atk-s0401a13:395_5": "disvā domanassajāto ‘‘naṭṭho dāni me iminā bhikkhunā saddhiṁ dīgharattānugato sineho.",
  "atk-s0401a13:395_6": "Sacāhaṁ evaṁvidhabhāvaṁ jāneyyaṁ, ettakaṁ addhānaṁ iminā saddhiṁ vissāsaṁ na kareyya’’nti",
  "atk-s0401a13:395_7": "cintetvā āgacchantassevassa ‘‘handāvuso, tuyhaṁ pattacīvaraṁ, tādisena pāpena sahāyena",
  "atk-s0401a13:395_8": "saddhiṁ ekamaggaṁ na gacchāmī’’ti āha . Taṁ kathaṁ sutvā tassa lajjibhikkhuno hadayaṁ",
  "atk-s0401a13:395_9": "tikhiṇasattiṁ gahetvā viddhaṁ viya ahosi. Tato naṁ āha – ‘‘āvuso, kiṁ nāmetaṁ vadasi,",
  "atk-s0401a13:395_10": "ahaṁ ettakaṁ kālaṁ dukkaṭamattampi āpattiṁ na jānāmi. Tvaṁ pana maṁ ajja ‘pāpo’ti",
  "atk-s0401a13:395_11": "vadasi, kiṁ te diṭṭha’’nti? Kiṁ aññena diṭṭhena, kiṁ tvaṁ evaṁvidhena alaṅkatapaṭiyattena",
  "atk-s0401a13:395_12": "mātugāmena saddhiṁ ekaṭṭhāne hutvā nikkhantoti? Natthetaṁ, āvuso, mayhaṁ, nāhaṁ evarūpaṁ",
  "atk-s0401a13:395_13": "mātugāmaṁ passāmīti. Tassa yāvatatiyaṁ kathentassāpi itaro thero kathaṁ asaddahitvā",
  "atk-s0401a13:395_14": "attanā diṭṭhakāraṇaṁyeva atthaṁ gahetvā tena saddhiṁ ekamaggena agantvā aññena maggena",
  "atk-s0401a13:395_15": "satthu santikaṁ gato. Itaropi aññena maggena satthu santikaṁyeva gato.",
  "atk-s0401a13:396_0": "Tato bhikkhusaṅghassa uposathāgāraṁ pavisanavelāya so bhikkhu taṁ bhikkhuṁ uposathagge",
  "atk-s0401a13:396_1": "sañjānitvā ‘‘imasmiṁ uposathagge evarūpo nāma pāpabhikkhu atthi, nāhaṁ tena saddhiṁ",
  "atk-s0401a13:396_2": "uposathaṁ karissāmī’’ti nikkhamitvā bahi aṭṭhāsi. Bhummadevatā ‘‘bhāriyaṁ mayā kammaṁ",
  "atk-s0401a13:396_3": "kata’’nti mahallakaupāsakavaṇṇena tassa santikaṁ gantvā ‘‘kasmā, bhante, ayyo imasmiṁ",
  "atk-s0401a13:396_4": "ṭhāne ṭhito’’ti āha. Upāsaka, imaṁ uposathaggaṁ eko pāpabhikkhu paviṭṭho, ahaṁ tena",
  "atk-s0401a13:396_5": "saddhiṁ uposathaṁ na karomīti vatvā nikkhamitvā bahi ṭhitomhīti. Bhante, mā evaṁ",
  "atk-s0401a13:396_6": "gaṇhatha, parisuddhasīlo esa bhikkhu. Tumhehi diṭṭhamātugāmo nāma ahaṁ, mayā tumhākaṁ",
  "atk-s0401a13:396_7": "vīmaṁsanatthāya ‘‘daḷhā nu kho imesaṁ therānaṁ metti, no daḷhā’’ti lajjialajjibhāvaṁ",
  "atk-s0401a13:396_8": "olokentena taṁ kammaṁ katanti. Ko pana tvaṁ sappurisāti? Ahaṁ ekā bhummadevatā, bhanteti.",
  "atk-s0401a13:396_9": "Devaputto kathentova dibbānubhāvena ṭhatvā therassa pādesu patitvā ‘‘mayhaṁ, bhante,",
  "atk-s0401a13:396_10": "khamatha, etaṁ dosaṁ thero na jānāti, uposathaṁ karothā’’ti theraṁ yācitvā uposathaggaṁ",
  "atk-s0401a13:396_11": "pavesesi. So thero uposathaṁ tāva ekaṭṭhāne akāsi, mittasanthavavasena na puna tena",
  "atk-s0401a13:396_12": "saddhiṁ ekaṭṭhāne ahosīti. Imassa therassa kammaṁ na kathiyati, cuditakatthero pana",
  "atk-s0401a13:396_13": "aparāparaṁ vipassanāya kammaṁ karonto arahattaṁ pāpuṇi.",
  "atk-s0401a13:397_0": "Bhummadevatā tassa kammassa nissandena ekaṁ buddhantaraṁ apāyato na muccittha. Sace",
  "atk-s0401a13:397_1": "pana kālena kālaṁ manussattaṁ āgacchati, aññena yena kenaci kato doso tasseva upari",
  "atk-s0401a13:397_2": "patati. So amhākaṁ bhagavato kāle sāvatthiyaṁ brāhmaṇakule nibbatti, dhānamāṇavotissa",
  "atk-s0401a13:397_3": "nāmaṁ akaṁsu. So vayappatto tayo vede uggaṇhitvā mahallakakāle satthu dhammadesanaṁ",
  "atk-s0401a13:397_4": "sutvā paṭiladdhasaddho pabbaji, tassa upasampannadivasato paṭṭhāya ekā alaṅkatapaṭiyattā",
  "atk-s0401a13:397_5": "itthī tasmiṁ gāmaṁ pavisante saddhiṁyeva gāmaṁ pavisati, nikkhamante nikkhamati.",
  "atk-s0401a13:397_6": "Vihāraṁ pavisantepi pavisati, tiṭṭhantepi tiṭṭhatīti evaṁ niccānubandhā paññāyati.",
  "atk-s0401a13:397_7": "Thero taṁ na passati, tassa pana purimassa kammassa nissandena sā aññesaṁ upaṭṭhāti.",
  "atk-s0401a13:398_0": "Gāme yāgubhikkhaṁ dadamānā itthiyo, ‘‘bhante, ayaṁ eko yāguuḷuṅko tumhākaṁ, eko imissā",
  "atk-s0401a13:398_1": "amhākaṁ sahāyikāyā’’ti parihāsaṁ karonti. Therassa mahatī vihesā hoti. Vihāraṁ gatampi",
  "atk-s0401a13:398_2": "naṁ sāmaṇerā ceva daharabhikkhū ca parivāretvā ‘‘dhāno koṇḍo jāto’’ti parihāsaṁ karonti.",
  "atk-s0401a13:398_3": "Athassa teneva kāraṇena kuṇḍadhānattheroti nāmaṁ jātaṁ . So uṭṭhāya samuṭṭhāya tehi",
  "atk-s0401a13:398_4": "kayiramānaṁ keḷiṁ sahituṁ asakkonto ummādaṁ gahetvā ‘‘tumhe koṇḍā, tumhākaṁ upajjhāyā",
  "atk-s0401a13:398_5": "koṇḍā , ācariyā koṇḍā’’ti vadati. Atha naṁ satthu ārocesuṁ – ‘‘kuṇḍadhāno daharasāmaṇerehi",
  "atk-s0401a13:398_6": "saddhiṁ evaṁ pharusavācaṁ vadatī’’ti. Satthā taṁ pakkosāpetvā ‘‘saccaṁ bhikkhū’’ti",
  "atk-s0401a13:398_7": "pucchitvā ‘‘saccaṁ bhagavā’’ti vutte ‘‘kasmā evaṁ vadesī’’ti āha. Bhante, nibaddhaṁ",
  "atk-s0401a13:398_8": "vihesaṁ asahanto evaṁ kathemīti. ‘‘Tvaṁ pubbe katakammaṁ yāvajjadivasā jīrāpetuṁ",
  "atk-s0401a13:398_9": "na sakkosi, puna evarūpaṁ pharusaṁ mā vada bhikkhū’’ti vatvā āha –",
  "atk-s0401a13:399": "‘‘Māvoca pharusaṁ kañci, vuttā paṭivadeyyu taṁ;",
  "atk-s0401a13:400": "Dukkhā hi sārambhakathā, paṭidaṇḍā phuseyyu taṁ.",
  "atk-s0401a13:401": "‘‘Sace neresi attānaṁ, kaṁso upahato yathā;",
  "atk-s0401a13:402": "Esa pattosi nibbānaṁ, sārambho te na vijjatī’’ti. (dha. pa. 133-134);",
  "atk-s0401a13:403_0": "Imañca pana tassa therassa mātugāmena saddhiṁ vicaraṇabhāvaṁ kosalaraññopi kathayiṁsu.",
  "atk-s0401a13:403_1": "Rājā ‘‘gacchatha, bhaṇe, vīmaṁsathā’’ti pesetvā sayampi mandeneva parivārena saddhiṁ",
  "atk-s0401a13:403_2": "therassa vasanaṭṭhānaṁ gantvā ekamante olokento aṭṭhāsi. Tasmiṁ khaṇe thero sūcikammaṁ",
  "atk-s0401a13:403_3": "karonto nisinno hoti, sāpissa itthī avidūre ṭhāne ṭhitā viya paññāyati.",
  "atk-s0401a13:404_0": "Rājā taṁ disvā ‘‘atthidaṁ kāraṇa’’nti tassā ṭhitaṭṭhānaṁ agamāsi. Sā tasmiṁ āgacchante",
  "atk-s0401a13:404_1": "therassa vasanapaṇṇasālaṁ paviṭṭhā viya ahosi. Rājāpi tāya saddhiṁyeva paṇṇasālaṁ",
  "atk-s0401a13:404_2": "pavisitvā sabbattha olokento adisvā ‘‘nāyaṁ mātugāmo, therassa eko kammavipāko’’ti",
  "atk-s0401a13:404_3": "saññaṁ katvā paṭhamaṁ therassa samīpena gacchantopi theraṁ avanditvā tassa kāraṇassa",
  "atk-s0401a13:404_4": "abhūtabhāvaṁ ñatvā āgamma theraṁ vanditvā ekamantaṁ nisinno ‘‘kacci, bhante, piṇḍakena",
  "atk-s0401a13:404_5": "na kilamathā’’ti pucchi. Thero ‘‘vaṭṭati mahārājā’’ti āha. ‘‘Jānāmi, bhante, ayyassa",
  "atk-s0401a13:404_6": "kathaṁ, evarūpena ca parikkilesena saddhiṁ carantānaṁ tumhākaṁ ke nāma pasīdissanti,",
  "atk-s0401a13:404_7": "ito paṭṭhāya vo katthaci gamanakiccaṁ natthi, ahaṁ catūhi paccayehi upaṭṭhahissāmi,",
  "atk-s0401a13:404_8": "tumhe yonisomanasikāre mā pamajjitthā’’ti nibaddhaṁ bhikkhaṁ paṭṭhapesi. Thero rājānaṁ",
  "atk-s0401a13:404_9": "upatthambhakaṁ labhitvā bhojanasappāyena ekaggacitto hutvā vipassanaṁ vaḍḍhetvā arahattaṁ",
  "atk-s0401a13:404_10": "pāpuṇi. Tato paṭṭhāya sā itthī antaradhāyi.",
  "atk-s0401a13:405_0": "Mahāsubhaddā ugganagare micchādiṭṭhikule vasamānā ‘‘satthā maṁ anukampatū’’ti uposathaṁ",
  "atk-s0401a13:405_1": "adhiṭṭhāya nirāmagandhā hutvā uparipāsādatale ṭhitā ‘‘imāni pupphāni antare aṭṭhatvā",
  "atk-s0401a13:405_2": "dasabalassa matthake vitānaṁ hutvā tiṭṭhantu, dasabalo imāya saññāya sve pañcahi",
  "atk-s0401a13:405_3": "bhikkhusatehi saddhiṁ mayhaṁ bhikkhaṁ gaṇhatū’’ti saccakiriyaṁ katvā aṭṭha sumanapupphamuṭṭhiyo",
  "atk-s0401a13:405_4": "vissajjesi. Pupphāni gantvā dhammadesanāvelāya satthu matthake vitānaṁ hutvā aṭṭhaṁsu.",
  "atk-s0401a13:405_5": "Satthā taṁ sumanapupphavitānaṁ disvā citteneva subhaddāya bhikkhaṁ adhivāsetvā punadivase",
  "atk-s0401a13:405_6": "aruṇe uṭṭhite ānandattheraṁ āha – ‘‘ānanda, mayaṁ ajja dūraṁ bhikkhācāraṁ gamissāma,",
  "atk-s0401a13:405_7": "puthujjanānaṁ adatvā ariyānaṁyeva salākaṁ dehī’’ti. Thero bhikkhūnaṁ ārocesi – ‘‘āvuso,",
  "atk-s0401a13:405_8": "satthā ajja dūraṁ bhikkhācāraṁ gamissati, puthujjanā mā gaṇhantu, ariyāva salākaṁ",
  "atk-s0401a13:405_9": "gaṇhantū’’ti. Kuṇḍadhānatthero ‘‘āharāvuso, salāka’’nti paṭhamaṁyeva hatthaṁ pasāresi.",
  "atk-s0401a13:405_10": "Ānandā ‘‘satthā tādisānaṁ bhikkhūnaṁ salākaṁ na dāpeti, ariyānaṁyeva dāpetī’’ti vitakkaṁ",
  "atk-s0401a13:405_11": "uppādetvā gantvā satthu ārocesi. Satthā ‘‘āharāpentassa salākaṁ dehī’’ti āha. Thero",
  "atk-s0401a13:405_12": "cintesi – ‘‘sace kuṇḍadhānassa salākā dātuṁ na yuttā assa, atha satthā paṭibāheyya,",
  "atk-s0401a13:405_13": "bhavissati ekaṁ kāraṇa’’nti. ‘‘Kuṇḍadhānassa salākaṁ dassāmī’’ti gamanaṁ abhinīhari.",
  "atk-s0401a13:405_14": "Kuṇḍadhānatthero tassa pure āgamanāva abhiññāpādakaṁ catutthajjhānaṁ samāpajjitvā",
  "atk-s0401a13:405_15": "iddhiyā ākāse ṭhatvā ‘‘āharāvuso ānanda, satthā maṁ jānāti, mādisaṁ bhikkhuṁ paṭhamaṁ",
  "atk-s0401a13:405_16": "salākaṁ gaṇhantaṁ na satthā vāretī’’ti hatthaṁ pasāretvā salākaṁ gaṇhi. Satthā taṁ",
  "atk-s0401a13:405_17": "aṭṭhuppattiṁ katvā theraṁ imasmiṁ sāsane paṭhamaṁ salākaṁ gaṇhantānaṁ aggaṭṭhāne ṭhapesīti.",
  "atk-s0401a13:406": "Vaṅgīsattheravatthu",
  "atk-s0401a13:407_0": "212. Catutthe paṭibhānavantānanti sampannapaṭibhānānaṁ vaṅgīsatthero aggoti dasseti.",
  "atk-s0401a13:407_1": "Ayaṁ kira thero dasabalassa santikaṁ upasaṅkamanto cakkhupathato paṭṭhāya candena",
  "atk-s0401a13:407_2": "saddhiṁ upametvā, sūriyena, ākāsena, mahāsamuddena, hatthināgena, sīhena migaraññā",
  "atk-s0401a13:407_3": "saddhiṁ upametvāpi anekehi padasatehi padasahassehi satthu vaṇṇaṁ vadantoyeva upasaṅkamati.",
  "atk-s0401a13:407_4": "Tasmā paṭibhānavantānaṁ aggo nāma jāto.",
  "atk-s0401a13:408_0": "Tassa pañhakamme ayamanupubbikathā – ayampi kira padumuttarabuddhakāle haṁsavatīnagare",
  "atk-s0401a13:408_1": "mahābhogakule paṭisandhiṁ gaṇhitvā purimanayeneva vihāraṁ gantvā dhammaṁ suṇanto",
  "atk-s0401a13:408_2": "satthāraṁ ekaṁ bhikkhuṁ paṭibhānavantānaṁ aggaṭṭhāne ṭhapentaṁ disvā satthu adhikārakammaṁ",
  "atk-s0401a13:408_3": "katvā ‘‘ahampi anāgate paṭibhānavantānaṁ aggo bhaveyya’’nti patthanaṁ katvā satthārā",
  "atk-s0401a13:408_4": "byākato yāvajīvaṁ kusalaṁ katvā devamanussesu saṁsaranto imasmiṁ buddhuppāde sāvatthiyaṁ",
  "atk-s0401a13:408_5": "brāhmaṇakule nibbatti. Vaṅgīsamāṇavotissa nāmaṁ akaṁsu. So vayappatto tayo vede uggaṇhanto",
  "atk-s0401a13:408_6": "ācariyaṁ ārādhetvā chavasīsamantaṁ nāma sikkhitvā chavasīsaṁ nakhena ākoṭetvā ‘‘ayaṁ",
  "atk-s0401a13:408_7": "satto asukayoniyaṁ nāma nibbatto’’ti jānāti.",
  "atk-s0401a13:409_0": "Brāhmaṇā ‘‘ayaṁ amhākaṁ jīvikamaggo’’ti ñatvā vaṅgīsamāṇavaṁ paṭicchannayāne nisīdāpetvā",
  "atk-s0401a13:409_1": "gāmanigamarājadhāniyo carantā nagaradvāre vā nigamadvāre vā ṭhapetvā mahājanassa",
  "atk-s0401a13:409_2": "rāsibhūtabhāvaṁ ñatvā ‘‘yo vaṅgīsaṁ passati, so dhanaṁ vā labhati, yasaṁ vā labhati,",
  "atk-s0401a13:409_3": "saggaṁ vā gacchatī’’ti vadanti. Tesaṁ kathaṁ sutvā bahū janā lañjaṁ datvā passitukāmā",
  "atk-s0401a13:409_4": "honti. Rājarājamahāmattā tesaṁ santikaṁ gantvā ‘‘ko ācariyassa jānaviseso’’ti pucchanti.",
  "atk-s0401a13:409_5": "Tumhe na jānātha, sakalajambudīpe amhākaṁ ācariyasadiso añño paṇḍito nāma natthi,",
  "atk-s0401a13:409_6": "tivassamatthake matakānaṁ sīsaṁ āharāpetvā nakhena ākoṭetvā ‘‘ayaṁ satto asukayoniyaṁ",
  "atk-s0401a13:409_7": "nibbatto’’ti jānāti. Vaṅgīsopi mahājanassa kaṅkhachedanatthaṁ te te jane āvāhetvā",
  "atk-s0401a13:409_8": "attano attano gatiṁ kathāpeti. Taṁ nissāya mahājanassa hatthato satampi sahassampi labhati.",
  "atk-s0401a13:410_0": "Brāhmaṇā vaṅgīsamāṇavaṁ ādāya yathāruciṁ vicaritvā puna sāvatthiṁ āgamaṁsu. Vaṅgīso",
  "atk-s0401a13:410_1": "jetavanamahāvihārassa avidūraṭṭhāne ṭhito cintesi – ‘‘samaṇo gotamo paṇḍitoti vadanti,",
  "atk-s0401a13:410_2": "na kho pana sabbakālaṁ mayā imesaṁyeva vacanaṁ karontena carituṁ vaṭṭati, paṇḍitānampi",
  "atk-s0401a13:410_3": "santikaṁ gantuṁ vaṭṭatī’’ti. So brāhmaṇe āha – ‘‘tumhe gacchatha, ahaṁ na bahukehi",
  "atk-s0401a13:410_4": "saddhiṁ gantvā samaṇaṁ gotamaṁ passissāmī’’ti. Te āhaṁsu – ‘‘vaṅgīsa, mā te rucci",
  "atk-s0401a13:410_5": "samaṇaṁ gotamaṁ passituṁ . Yo hi naṁ passati, taṁ so māyāya āvaṭṭetī’’ti. Vaṅgīso",
  "atk-s0401a13:410_6": "tesaṁ kathaṁ anādiyitvā satthu santikaṁ gantvā madhurapaṭisanthāraṁ katvā ekamantaṁ nisīdi.",
  "atk-s0401a13:411_0": "Atha naṁ satthā pucchi – ‘‘vaṅgīsa, kiñci sippaṁ jānāsī’’ti. Āma, bho gotama, chavasīsamantaṁ",
  "atk-s0401a13:411_1": "nāmekaṁ jānāmīti. Kiṁ so manto karotīti? Tivassamatthake matānampi taṁ mantaṁ jappitvā",
  "atk-s0401a13:411_2": "sīsaṁ nakhena ākoṭetvā nibbattaṭṭhānaṁ jānāmīti. Satthā tassa ekaṁ niraye uppannassa",
  "atk-s0401a13:411_3": "sīsaṁ dassesi, ekaṁ manussesu uppannassa, ekaṁ devesu, ekaṁ parinibbutassa sīsaṁ",
  "atk-s0401a13:411_4": "dassesi. So paṭhamaṁ sīsaṁ ākoṭetvā, ‘‘bho gotama, ayaṁ satto nirayaṁ gato’’ti āha.",
  "atk-s0401a13:411_5": "Sādhu sādhu, vaṅgīsa, sudiṭṭhaṁ tayā, ayaṁ satto kahaṁ gatoti pucchi. Manussalokaṁ,",
  "atk-s0401a13:411_6": "bho gotamāti. Ayaṁ satto kahaṁ gatoti? Devalokaṁ, bho gotamāti tiṇṇampi gataṭṭhānaṁ",
  "atk-s0401a13:411_7": "kathesi. Parinibbutassa pana sīsaṁ nakhena ākoṭento neva antaṁ na koṭiṁ passati.",
  "atk-s0401a13:411_8": "Atha naṁ satthā ‘‘na sakkosi tvaṁ, vaṅgīsā’’ti pucchi. ‘‘Passatha, bho gotama, upaparikkhāmi",
  "atk-s0401a13:411_9": "tāvā’’ti punappunaṁ parivatteti. Bāhirakamantena khīṇāsavassa gatiṁ kathaṁ jānissati,",
  "atk-s0401a13:411_10": "athassa matthakato sedo mucci. So lajjitvā tuṇhībhūto aṭṭhāsi. Atha naṁ satthā ‘‘kilamasi,",
  "atk-s0401a13:411_11": "vaṅgīsā’’ti āha. Āma, bho gotama, imassa sattassa gataṭṭhānaṁ jānituṁ na sakkomi.",
  "atk-s0401a13:411_12": "Sace tumhe jānātha, kathethāti. ‘‘Vaṅgīsa, ahaṁ etampi jānāmi ito uttaritarampī’’ti",
  "atk-s0401a13:411_13": "vatvā dhammapade imā dve gāthā abhāsi –",
  "atk-s0401a13:412": "‘‘Cutiṁ yo vedi sattānaṁ, upapattiṁ ca sabbaso;",
  "atk-s0401a13:413": "Asattaṁ sugataṁ buddhaṁ, tamahaṁ brūmi brāhmaṇaṁ.",
  "atk-s0401a13:414": "‘‘Yassa gatiṁ na jānanti, devā gandhabbamānusā;",
  "atk-s0401a13:415": "Khīṇāsavaṁ arahantaṁ, tamahaṁ brūmi brāhmaṇa’’nti. (dha. pa. 419-420);",
  "atk-s0401a13:416_0": "Tato vaṅgīso āha – ‘‘bho gotama, vijjāya vijjaṁ dentassa nāma parihāni natthi, ahaṁ",
  "atk-s0401a13:416_1": "attanā jānanakaṁ mantaṁ tumhākaṁ dassāmi, tumhe etaṁ mantaṁ mayhaṁ dethā’’ti. Vaṅgīsa,",
  "atk-s0401a13:416_2": "na mayaṁ mantena mantaṁ dema, evameva demāti. ‘‘Sādhu, bho gotama, detha me manta’’nti",
  "atk-s0401a13:416_3": "apacitiṁ dassetvā hatthakacchapakaṁ katvā nisīdi. Kiṁ, vaṅgīsa, tumhākaṁ samaye mahagghamantaṁ",
  "atk-s0401a13:416_4": "vā kiñci vā gaṇhantānaṁ parivāso nāma na hotīti? Hoti, bho gotamāti. Amhākaṁ pana",
  "atk-s0401a13:416_5": "manto nipparivāsoti saññaṁ karosīti? Brāhmaṇā nāma mantehi atittā honti, tasmā so",
  "atk-s0401a13:416_6": "bhagavantaṁ āha – ‘‘bho gotama, tumhehi kathitaniyāmaṁ karissāmī’’ti. Bhagavā āha",
  "atk-s0401a13:416_7": "– ‘‘vaṅgīsa, mayaṁ imaṁ mantaṁ dentā amhehi samānaliṅgassa demā’’ti. Vaṅgīso ‘‘yaṁkiñci",
  "atk-s0401a13:416_8": "katvā mayā imaṁ mantaṁ gaṇhitvā gantuṁ vaṭṭatī’’ti brāhmaṇe āha. Tumhe mayi pabbajante",
  "atk-s0401a13:416_9": "mā cintayittha, ahaṁ imaṁ mantaṁ gaṇhitvā sakalajambudīpe jeṭṭhako bhavissāmi. Evaṁ",
  "atk-s0401a13:416_10": "sante tumhākampi bhaddakaṁ bhavissatī’’ti mantatthāya satthu santike pabbaji. Satthā",
  "atk-s0401a13:416_11": "‘‘mantaparivāsaṁ tāva vasāhī’’ti dvattiṁsākāraṁ ācikkhi. Paññavā satto dvattiṁsākāraṁ",
  "atk-s0401a13:416_12": "sajjhāyantova tattha khayavayaṁ paṭṭhapetvā vipassanaṁ vaḍḍhetvā arahattaṁ pāpuṇi .",
  "atk-s0401a13:417_0": "Tasmiṁ arahattaṁ patte brāhmaṇā ‘‘kā nu kho vaṅgīsassa pavatti, passissāma na’’nti",
  "atk-s0401a13:417_1": "tassa santikaṁ gantvā ‘‘kiṁ, bho vaṅgīsa, samaṇassa gotamassa santike sippaṁ sikkhita’’nti",
  "atk-s0401a13:417_2": "pucchiṁsu. Āma, sikkhitanti. Tena hi ehi gamissāmāti. Gacchatha tumhe, tumhehi saddhiṁ",
  "atk-s0401a13:417_3": "gantabbakiccaṁ mayhaṁ niṭṭhitanti. Paṭhamameva amhehi tuyhaṁ kathitaṁ ‘‘samaṇo gotamo",
  "atk-s0401a13:417_4": "attānaṁ passituṁ āgate māyāya āvaṭṭetī’’ti. Tvaṁ hi idāni samaṇassa gotamassa vasaṁ",
  "atk-s0401a13:417_5": "āpanno, kiṁ mayaṁ tava santike karissāmāti āgatamaggeneva pakkamiṁsu. Vaṅgīsattheropi",
  "atk-s0401a13:417_6": "yaṁ yaṁ velaṁ dasabalaṁ passituṁ gacchati, ekaṁ thutiṁ karontova gacchati. Tena taṁ",
  "atk-s0401a13:417_7": "satthā saṅghamajjhe nisinno paṭibhānavantānaṁ aggaṭṭhāne ṭhapesīti.",
  "atk-s0401a13:418": "Upasenavaṅgantaputtattheravatthu",
  "atk-s0401a13:419_0": "213. Pañcame samantapāsādikānanti sabbapāsādikānaṁ. Upasenoti tassa therassa nāmaṁ.",
  "atk-s0401a13:419_1": "Vaṅgantabrāhmaṇassa pana so putto, tasmā vaṅgantaputtoti vuccati. Ayaṁ pana thero",
  "atk-s0401a13:419_2": "na kevalaṁ attanāva pāsādiko, parisāpissa pāsādikā, iti parisaṁ nissāya laddhanāmavasena",
  "atk-s0401a13:419_3": "samantapāsādikānaṁ aggo nāma jāto.",
  "atk-s0401a13:420_0": "Pañhakamme panassa ayamanupubbikathā – ayampi hi padumuttarabuddhakāle haṁsavatīnagare",
  "atk-s0401a13:420_1": "kulagehe nibbatto vayaṁ āgamma purimanayeneva satthu santikaṁ gantvā dhammaṁ suṇamāno",
  "atk-s0401a13:420_2": "satthāraṁ ekaṁ bhikkhuṁ samantapāsādikānaṁ aggaṭṭhāne ṭhapentaṁ disvā satthu adhikārakammaṁ",
  "atk-s0401a13:420_3": "katvā taṁ ṭhānantaraṁ patthetvā yāvajīvaṁ kusalaṁ katvā devamanussesu saṁsaranto",
  "atk-s0401a13:420_4": "imasmiṁ buddhuppāde nālakabrāhmaṇagāme sāribrāhmaṇiyā kucchismiṁ paṭisandhiṁ gaṇhi,",
  "atk-s0401a13:420_5": "upasenadārakotissa nāmaṁ akaṁsu.",
  "atk-s0401a13:421_0": "So vayappatto tayo vede uggaṇhitvā dasabalassa santike dhammaṁ sutvā paṭiladdhasaddho",
  "atk-s0401a13:421_1": "pabbaji. So upasampadāya ekavassiko hutvā ‘‘ariyagabbhaṁ vaḍḍhemī’’ti ekaṁ kulaputtaṁ",
  "atk-s0401a13:421_2": "attano santike pabbājetvā upasampādesi. So pavāretvā saddhivihārikassa ekavassikakāle",
  "atk-s0401a13:421_3": "attanā duvasso ‘‘dasabalo maṁ passitvā tusissatī’’ti saddhivihārikaṁ ādāya dasabalaṁ",
  "atk-s0401a13:421_4": "passituṁ āgato. Satthā taṁ vanditvā ekamante nisinnaṁ pucchi – ‘‘kativassosi tvaṁ",
  "atk-s0401a13:421_5": "bhikkhū’’ti? Duvasso ahaṁ bhagavāti. Ayaṁ pana bhikkhu kativassoti? Ekavasso bhagavāti.",
  "atk-s0401a13:421_6": "Kintāyaṁ bhikkhu hotīti? Saddhivihāriko me bhagavāti. Atha naṁ satthā ‘‘atilahuṁ",
  "atk-s0401a13:421_7": "kho tvaṁ, moghapurisa, bāhullāya āvatto’’ti vatvā anekapariyāyena vigarahi. Thero",
  "atk-s0401a13:421_8": "satthu santikā garahaṁ labhitvā bhagavantaṁ vanditvā ‘‘imināva puṇṇacandasassirikena",
  "atk-s0401a13:421_9": "mukhena satthāraṁ parisameva nissāya sādhukāraṁ dāpessāmī’’ti taṁdivaseyeva ekaṁ",
  "atk-s0401a13:421_10": "ṭhānaṁ gantvā vipassanāya kammaṁ katvā nacirasseva arahattaṁ pāpuṇi.",
  "atk-s0401a13:422_0": "Tato yasmā thero mahākulato nikkhamitvā pabbajito pathavighuṭṭhadhammakathikova,",
  "atk-s0401a13:422_1": "tasmā tassa dhammakathāya ceva pasīditvā mittāmaccañātikulehi ca nikkhamitvā bahū",
  "atk-s0401a13:422_2": "kuladārakā therassa santike pabbajanti. ‘‘Ahaṁ āraññako, tumhepi āraññakā bhavituṁ",
  "atk-s0401a13:422_3": "sakkontā pabbajathā’’ti terasa dhutaṅgāni ācikkhitvā ‘‘sakkhissāma, bhante’’ti vadante",
  "atk-s0401a13:422_4": "pabbājeti. Te attano balena taṁ taṁ dhutaṅgaṁ adhiṭṭhahanti. Thero attano dasavassakāle",
  "atk-s0401a13:422_5": "vinayaṁ paguṇaṁ katvā sabbeva upasampādesi. Evaṁ upasampannā cassa pañcasatamattā",
  "atk-s0401a13:422_6": "bhikkhū parivārā ahesuṁ.",
  "atk-s0401a13:423_0": "Tasmiṁ samaye satthā jetavanamahāvihāre vasanto ‘‘icchāmahaṁ, bhikkhave, addhamāsaṁ",
  "atk-s0401a13:423_1": "paṭisallīyitu’’nti bhikkhusaṅghassa ārocetvā ekavihārī hoti. Bhikkhusaṅghopi ‘‘yo",
  "atk-s0401a13:423_2": "bhagavantaṁ dassanāya upasaṅkamati, so pācittiyaṁ desāpetabbo’’ti katikaṁ akāsi.",
  "atk-s0401a13:423_3": "Tadā upasenatthero ‘‘bhagavantaṁ passissāmī’’ti attano parisāya saddhiṁ jetavanaṁ",
  "atk-s0401a13:423_4": "gantvā satthāraṁ upasaṅkamitvā abhivādetvā ekamantaṁ nisīdi. Satthā kathāsamuṭṭhāpanatthaṁ",
  "atk-s0401a13:423_5": "aññataraṁ therassa saddhivihārikaṁ āmantesi – ‘‘manāpāni te bhikkhu paṁsukūlānī’’ti.",
  "atk-s0401a13:423_6": "‘‘Na kho me, bhante, manāpāni paṁsukūlānī’’ti vatvā upajjhāye gāravena paṁsukūlikabhāvaṁ",
  "atk-s0401a13:423_7": "ārocesi. Imasmiṁ ṭhāne satthā ‘‘sādhu sādhu, upasenā’’ti therassa sādhukāraṁ datvā",
  "atk-s0401a13:423_8": "anekapariyāyena guṇakathaṁ kathesi. Ayamettha saṅkhepo, vitthārato pana idaṁ vatthu",
  "atk-s0401a13:423_9": "pāḷiyaṁ (pārā. 565) āgatameva. Atha satthā aparabhāge ariyagaṇamajjhe nisinno imasmiṁ",
  "atk-s0401a13:423_10": "sāsane theraṁ samantapāsādikānaṁ aggaṭṭhāne ṭhapesīti.",
  "atk-s0401a13:424": "Dabbattheravatthu",
  "atk-s0401a13:425_0": "214. Chaṭṭhe senāsanapaññāpakānanti senāsanaṁ paññāpentānaṁ. Therassa kira senāsanapaññāpanakāle",
  "atk-s0401a13:425_1": "aṭṭhārasasu mahāvihāresu asammaṭṭhaṁ pariveṇaṁ vā apaṭijaggitaṁ senāsanaṁ vā asodhitaṁ",
  "atk-s0401a13:425_2": "mañcapīṭhaṁ vā anupaṭṭhitaṁ pānīyaparibhojanīyaṁ vā nāhosi. Tasmā senāsanapaññāpakānaṁ",
  "atk-s0401a13:425_3": "aggo nāma jāto. Dabbotissa nāmaṁ. Mallarājakule pana uppannattā mallaputto nāma jāto.",
  "atk-s0401a13:426_0": "Tassa pañhakamme ayamanupubbikathā – ayañhi padumuttarabuddhakāle haṁsavatīnagare",
  "atk-s0401a13:426_1": "kulagehe nibbattitvā vayappatto vuttanayeneva vihāraṁ gantvā dhammaṁ suṇanto satthāraṁ",
  "atk-s0401a13:426_2": "ekaṁ bhikkhuṁ senāsanapaññāpakānaṁ aggaṭṭhāne ṭhapentaṁ disvā adhikārakammaṁ katvā",
  "atk-s0401a13:426_3": "taṁ ṭhānantaraṁ patthetvā satthārā byākato yāvajīvaṁ kusalaṁ katvā devamanussesu",
  "atk-s0401a13:426_4": "saṁsaritvā kassapadasabalassa sāsanassa osakkanakāle pabbaji, tadā tena saddhiṁ apare",
  "atk-s0401a13:426_5": "cha janāti satta bhikkhū ekacittā hutvā aññe sāsane agāravaṁ karonte disvā ‘‘idha",
  "atk-s0401a13:426_6": "kiṁ karoma, ekamante samaṇadhammaṁ katvā dukkhassantaṁ karissāmā’’ti nisseṇiṁ bandhitvā",
  "atk-s0401a13:426_7": "uccapabbatasikharaṁ abhiruhitvā ‘‘attano cittabalaṁ jānantā nisseṇiṁ pātentu, jīvite",
  "atk-s0401a13:426_8": "sālayā otarantu, mā pacchānutāpino ahuvatthā’’ti vatvā sabbe ekacittā hutvā nisseṇiṁ",
  "atk-s0401a13:426_9": "pātetvā ‘‘appamattā hotha, āvuso’’ti aññamaññaṁ ovaditvā cittaruciyesu ṭhānesu nisīditvā",
  "atk-s0401a13:426_10": "samaṇadhammaṁ kātuṁ ārabhiṁsu.",
  "atk-s0401a13:427_0": "Tatreko thero pañcame divase arahattaṁ patvā ‘‘mama kiccaṁ nipphannaṁ, ahaṁ imasmiṁ",
  "atk-s0401a13:427_1": "ṭhāne kiṁ karissāmī’’ti iddhiyā uttarakuruto piṇḍapātaṁ āharitvā, ‘‘āvuso, imaṁ piṇḍapātaṁ",
  "atk-s0401a13:427_2": "paribhuñjatha , bhikkhācārakiccaṁ mamāyattaṁ hotu, tumhe attano kammaṁ karothā’’ti",
  "atk-s0401a13:427_3": "āha. Kiṁ nu kho mayaṁ, āvuso, nisseṇiṁ pātentā evaṁ avocumhā ‘‘yo paṭhamaṁ dhammaṁ",
  "atk-s0401a13:427_4": "sacchikaroti, so bhikkhaṁ āharatu, tena ābhataṁ sesā paribhuñjitvā samaṇadhammaṁ",
  "atk-s0401a13:427_5": "karissantī’’ti. Natthi, āvusoti. Tumhe attano pubbahetunā labhittha, mayampi sakkontā",
  "atk-s0401a13:427_6": "vaṭṭassantaṁ karissāma, gacchatha tumheti . Thero te saññāpetuṁ asakkonto phāsukaṭṭhāne",
  "atk-s0401a13:427_7": "piṇḍapātaṁ paribhuñjitvā gato. Aparo thero sattame divase anāgāmiphalaṁ patvā tato",
  "atk-s0401a13:427_8": "cuto suddhāvāsabrahmaloke nibbatto.",
  "atk-s0401a13:428_0": "Itarepi therā tato cutā ekaṁ buddhantaraṁ devamanussesu saṁsaritvā imasmiṁ buddhuppāde",
  "atk-s0401a13:428_1": "tesu tesu kulesu nibbattā. Eko gandhāraraṭṭhe takkasilanagare rājagehe nibbatto,",
  "atk-s0401a13:428_2": "eko pabbateyyaraṭṭhe paribbājikāya kucchimhi nibbatto, eko bāhiyaraṭṭhe kuṭumbikagehe",
  "atk-s0401a13:428_3": "nibbatto, eko rājagahe kuṭumbikagehe nibbatto. Ayaṁ pana dabbatthero mallaraṭṭhe",
  "atk-s0401a13:428_4": "anupiyanagare ekassa mallarañño gehe paṭisandhiṁ gaṇhi. Tassa mātā upavijaññakāle",
  "atk-s0401a13:428_5": "kālamakāsi, matasarīraṁ susānaṁ netvā dārucitakaṁ āropetvā aggiṁ adaṁsu. Tassā aggivegasantattaṁ",
  "atk-s0401a13:428_6": "udarapaṭalaṁ dvedhā ahosi. Dārako attano puññabalena uppatitvā ekasmiṁ dabbatthambhe",
  "atk-s0401a13:428_7": "nipati. Taṁ dārakaṁ gahetvā ayyikāya adaṁsu. Sā tassa nāmaṁ gaṇhantī dabbatthambhe",
  "atk-s0401a13:428_8": "nipatitvā laddhajīvitattā dabbotissa nāmaṁ akāsi.",
  "atk-s0401a13:429_0": "Tassa sattavassikakāle satthā bhikkhusaṅghaparivāro mallaraṭṭhe cārikaṁ caramāno",
  "atk-s0401a13:429_1": "anupiyanigamaṁ patvā anupiyambavane viharati. Dabbakumāro satthāraṁ disvā dassaneneva",
  "atk-s0401a13:429_2": "pasīditvā pabbajitukāmo hutvā ‘‘ahaṁ dasabalassa santike pabbajissāmī’’ti ayyikaṁ",
  "atk-s0401a13:429_3": "āpucchi. Sā ‘‘sādhu, tātā’’ti dabbakumāraṁ ādāya satthu santikaṁ gantvā, ‘‘bhante,",
  "atk-s0401a13:429_4": "imaṁ kumāraṁ pabbājethā’’ti āha. Satthā aññatarassa bhikkhuno saññaṁ adāsi ‘‘bhikkhu",
  "atk-s0401a13:429_5": "imaṁ dārakaṁ pabbājehī’’ti. So thero satthu vacanaṁ sutvā dabbakumāraṁ pabbājento",
  "atk-s0401a13:429_6": "tacapañcakaṁ kammaṭṭhānaṁ ācikkhi. Pubbahetusampanno katābhinīhāro satto paṭhamakesavaṭṭiyā",
  "atk-s0401a13:429_7": "oropiyamānāya sotāpattiphale patiṭṭhāsi, dutiyakesavaṭṭiyā oropiyamānāya sakadāgāmiphale,",
  "atk-s0401a13:429_8": "tatiyāya anāgāmiphale. Sabbakesānaṁ pana oropanañca arahattaphalasacchikiriyā ca",
  "atk-s0401a13:429_9": "apacchā apure ahosi.",
  "atk-s0401a13:430_0": "Satthā mallaraṭṭhe yathābhirantaṁ viharitvā rājagahaṁ gantvā veḷuvane vāsaṁ kappesi.",
  "atk-s0401a13:430_1": "Tatrāyasmā dabbo mallaputto rahogato attano kiccanipphattiṁ oloketvā saṅghassa veyyāvaccakaraṇe",
  "atk-s0401a13:430_2": "kāyaṁ yojetukāmo cintesi – ‘‘yaṁnūnāhaṁ saṅghassa senāsanañca paññāpeyyaṁ, bhattāni",
  "atk-s0401a13:430_3": "ca uddiseyya’’nti. So satthu santikaṁ gantvā attano parivitakkaṁ ārocesi. Satthā",
  "atk-s0401a13:430_4": "tassa sādhukāraṁ datvā senāsanapaññāpakattañca bhattuddesakattañca sampaṭicchi. Atha",
  "atk-s0401a13:430_5": "naṁ ‘‘ayaṁ dabbo daharova samāno mahantaṭṭhāne ṭhito’’ti sattavassikakāleyeva upasampādesi.",
  "atk-s0401a13:430_6": "Thero upasampannakālatoyeva paṭṭhāya rājagahaṁ upanissāya viharantānaṁ sabbabhikkhūnaṁ",
  "atk-s0401a13:430_7": "senāsanāni ca paññāpeti, bhikkhañca sampaṭicchitvā uddisati. Tassa senāsanapaññāpakabhāvo",
  "atk-s0401a13:430_8": "sabbadisāsu pākaṭo ahosi – ‘‘dabbo kira mallaputto sabhāgasabhāgānaṁ bhikkhūnaṁ ekaṭṭhāne",
  "atk-s0401a13:430_9": "senāsanāni paññāpeti, dūrepi senāsanaṁ paññāpetiyeva. Gantuṁ asakkonte iddhiyā netīti.",
  "atk-s0401a13:431_0": "Atha naṁ bhikkhū kālepi vikālepi ‘‘amhākaṁ, āvuso, jīvakambavane senāsanaṁ paññāpehi,",
  "atk-s0401a13:431_1": "amhākaṁ maddakucchismiṁ migadāye’’ti evaṁ senāsanaṁ uddisāpetvā tassa iddhiṁ passantā",
  "atk-s0401a13:431_2": "gacchanti. Sopi iddhiyā manomaye kāye abhisaṅkharitvā ekekassa therassa ekekaṁ attanā",
  "atk-s0401a13:431_3": "sadisaṁ bhikkhuṁ nimminitvā aṅguliyā jalamānāya purato purato gantvā ‘‘ayaṁ mañco,",
  "atk-s0401a13:431_4": "idaṁ pīṭha’’ntiādīni vatvā senāsanaṁ paññāpetvā puna attano vasanaṭṭhānameva āgacchati.",
  "atk-s0401a13:431_5": "Ayamettha saṅkhepo, vitthārato panidaṁ vatthu pāḷiyaṁ āgatameva. Satthā idameva kāraṇaṁ",
  "atk-s0401a13:431_6": "aṭṭhuppattiṁ katvā aparabhāge ariyagaṇamajjhe nisinno theraṁ senāsanapaññāpakānaṁ",
  "atk-s0401a13:431_7": "aggaṭṭhāne ṭhapesīti.",
  "atk-s0401a13:432": "Pilindavacchattheravatthu",
  "atk-s0401a13:433_0": "215. Sattame devatānaṁ piyamanāpānanti devatānaṁ piyānañceva manāpānañca pilindavacchatthero",
  "atk-s0401a13:433_1": "aggoti dasseti. So kira anuppanne buddhe cakkavattī rājā hutvā mahājanaṁ pañcasu",
  "atk-s0401a13:433_2": "sīlesu patiṭṭhāpetvā saggaparāyaṇaṁ akāsi. Yebhuyyena kira chasu kāmasaggesu nibbattadevatā",
  "atk-s0401a13:433_3": "tasseva ovādaṁ labhitvā nibbattanibbattaṭṭhāne attano sampattiṁ oloketvā ‘‘kaṁ nu",
  "atk-s0401a13:433_4": "kho nissāya imaṁ saggasampattiṁ labhimhā’’ti āvajjamānā imaṁ theraṁ disvā ‘‘theraṁ",
  "atk-s0401a13:433_5": "nissāya amhehi sampati laddhā’’ti sāyaṁpātaṁ theraṁ namassanti. Tasmā so devatānaṁ",
  "atk-s0401a13:433_6": "piyamanāpānaṁ aggo nāma jāto. Pilindoti panassa gottaṁ, vacchoti nāmaṁ. Tadubhayaṁ",
  "atk-s0401a13:433_7": "saṁsandetvā pilindavacchoti vuccati.",
  "atk-s0401a13:434_0": "Tassa pañhakamme ayamanupubbikathā – ayaṁ kira padumuttarabuddhakāle haṁsavatīnagare",
  "atk-s0401a13:434_1": "mahābhogakule nibbatto purimanayeneva satthu dhammadesanaṁ suṇanto satthāraṁ ekaṁ",
  "atk-s0401a13:434_2": "bhikkhuṁ devatānaṁ piyamanāpaṭṭhāne ṭhapentaṁ disvā taṁ ṭhānantaraṁ patthetvā yāvajīvaṁ",
  "atk-s0401a13:434_3": "kusalaṁ katvā devamanussesu saṁsaranto imasmiṁ buddhuppāde sāvatthiyaṁ brāhmaṇakule",
  "atk-s0401a13:434_4": "nibbatti. Pilindavacchotissa nāmaṁ akaṁsu. So aparena samayena satthu dhammadesanaṁ",
  "atk-s0401a13:434_5": "sutvā paṭiladdhasaddho pabbajitvā upasampanno vipassanaṁ vaḍḍhetvā arahattaṁ pāpuṇi.",
  "atk-s0401a13:434_6": "So gihīhipi bhikkhūhipi saddhiṁ kathento ‘‘ehi, vasala, gaccha, vasala, āhara, vasala,",
  "atk-s0401a13:434_7": "gaṇha, vasalā’’ti vasalavādeneva samudācarati. Taṁ kathaṁ āharitvā tathāgataṁ pucchiṁsu",
  "atk-s0401a13:434_8": "– ‘‘bhagavā ariyā nāma pharusavācā na hontī’’ti. Bhikkhave, ariyānaṁ paravambhanavasena",
  "atk-s0401a13:434_9": "pharusavācā nāma natthi, apica kho pana bhavantare āciṇṇavasena bhaveyyāti. Bhante,",
  "atk-s0401a13:434_10": "pilindavacchatthero uṭṭhāya samuṭṭhāya gihīhipi bhikkhūhipi saddhiṁ kathento, ‘‘vasala,",
  "atk-s0401a13:434_11": "vasalā’’ti katheti, kimettha kāraṇaṁ bhagavāti. Bhikkhave, na mayhaṁ puttassa etaṁ",
  "atk-s0401a13:434_12": "idāneva āciṇṇaṁ, atīte panesa pañca jātisatāni vasalavādibrāhmaṇakule nibbatti. Iccesa",
  "atk-s0401a13:434_13": "bhavāciṇṇeneva kathesi, na pharusavasena. Ariyānañhi vohāro pharusopi samāno cetanāya",
  "atk-s0401a13:434_14": "apharusabhāvena parisuddhova, appamattakampettha pāpaṁ na upalabbhatīti vatvā dhammapade imaṁ gāthamāha –",
  "atk-s0401a13:435": "‘‘Akakkasaṁ viññāpaniṁ, giraṁ saccamudīraye;",
  "atk-s0401a13:436": "Yāya nābhisaje kañci, tamahaṁ brūmi brāhmaṇa’’nti.",
  "atk-s0401a13:437_0": "Athekadivasaṁ thero rājagahaṁ piṇḍāya pavisanto ekaṁ purisaṁ pippalīnaṁ bhājanaṁ",
  "atk-s0401a13:437_1": "pūretvā ādāya antonagaraṁ pavisantaṁ disvā ‘‘kiṁ te, vasala, bhājane’’ti āha. So",
  "atk-s0401a13:437_2": "cintesi – ‘‘ayaṁ samaṇo mayā saddhiṁ pātova pharusakathaṁ kathesi, imassa anucchavikameva",
  "atk-s0401a13:437_3": "vattuṁ vaṭṭatī’’ti ‘‘mūsikavaccaṁ me, bhante, bhājane’’ti āha. Evaṁ bhavissati, vasalāti.",
  "atk-s0401a13:437_4": "Tassa therassa dassanaṁ vijahantassa sabbaṁ mūsikavaccameva ahosi. So cintesi – ‘‘imā",
  "atk-s0401a13:437_5": "pippaliyo mūsikavaccasadisā paññāyanti, sabhāvo nu kho no’’ti vīmaṁsanto hatthena",
  "atk-s0401a13:437_6": "uppīḷesi . Athassa undūravaccabhāvaṁ ñatvā balavadomanassaṁ uppajji. So ‘‘imāyeva",
  "atk-s0401a13:437_7": "nu kho evarūpā, udāhu sakaṭepī’’ti gantvā olokento sabbāpi pippaliyo tādisāva disvā",
  "atk-s0401a13:437_8": "hadayaṁ hatthena sandhāretvā ‘‘idaṁ na aññassa kammaṁ, mayā pātova diṭṭhabhikkhussetaṁ",
  "atk-s0401a13:437_9": "kammaṁ, addhā ekaṁ upāyaṁ bhavissati, tassa gataṭṭhānaṁ anuvicinitvā etaṁ kāraṇaṁ",
  "atk-s0401a13:437_10": "jānissāmī’’ti therassa gatamaggaṁ pucchitvā pāyāsi.",
  "atk-s0401a13:438_0": "Atheko puriso taṁ ativiya caṇḍikataṁ gacchantaṁ disvā, ‘‘bho purisa, tvaṁ ativiya",
  "atk-s0401a13:438_1": "caṇḍikatova gacchasi, kena kammena gacchasī’’ti pucchi. So tassa taṁ pavattiṁ ārocesi.",
  "atk-s0401a13:438_2": "So tassa kathaṁ sutvā evamāha – ‘‘bho, mā cintayi, mayhaṁ ayyo pilindavaccho bhavissati,",
  "atk-s0401a13:438_3": "tvaṁ etadeva bhājanaṁ pūretvā ādāya gantvā therassa purato tiṭṭha. ‘Kiṁ nāmetaṁ,",
  "atk-s0401a13:438_4": "vasalā’ti vuttakāle ca ‘pippaliyo, bhante’ti vada, thero ‘evaṁ bhavissati, vasalā’ti",
  "atk-s0401a13:438_5": "vakkhati. Puna sabbāpi pippaliyo bhavissantī’’ti. So tathā akāsi. Sabbā pippaliyo",
  "atk-s0401a13:438_6": "paṭipākatikā ahesuṁ. Idamettakaṁ vatthu. Aparabhāge pana satthā devatānaṁ piyamanāpakāraṇameva",
  "atk-s0401a13:438_7": "vatthuṁ katvā theraṁ devatānaṁ piyamanāpānaṁ aggaṭṭhāne ṭhapesīti.",
  "atk-s0401a13:439": "Bāhiyadārucīriyattheravatthu",
  "atk-s0401a13:440_0": "216. Aṭṭhame khippābhiññānanti khippaṁ adhigataabhiññānaṁ dārucīriyatthero aggoti",
  "atk-s0401a13:440_1": "dasseti. Ayañhi thero saṁkhittadhammadesanāpariyosāne arahattaṁ pāpuṇi, maggaphalānaṁ",
  "atk-s0401a13:440_2": "parikammakiccaṁ nāhosi. Tasmā khippābhiññānaṁ aggo nāma jāto. Bāhiyaraṭṭhe pana jātattā",
  "atk-s0401a13:440_3": "bāhiyotissa nāmaṁ ahosi. So aparabhāge dārucīraṁ nivāsesi. Tasmā dārucīriyo nāma jāto.",
  "atk-s0401a13:441_0": "Tassa pañhakamme ayamanupubbikathā – ayampi hi padumuttarabuddhakāle haṁsavatīnagare",
  "atk-s0401a13:441_1": "kulagehe nibbatto dasabalassa dhammadesanaṁ suṇanto satthāraṁ ekaṁ bhikkhuṁ khippābhiññānaṁ",
  "atk-s0401a13:441_2": "aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthetvā yāvajīvaṁ",
  "atk-s0401a13:441_3": "kusalaṁ katvā devamanussesu saṁsaranto kassapadasabalassa sāsanassa osakkanakāle",
  "atk-s0401a13:441_4": "heṭṭhā vuttehi bhikkhūhi saddhiṁ samaṇadhammaṁ katvā paripuṇṇasīlo jīvitakkhayaṁ",
  "atk-s0401a13:441_5": "patvā devaloke nibbatti.",
  "atk-s0401a13:442_0": "So ekaṁ buddhantaraṁ devaloke vasitvā imasmiṁ buddhuppāde bāhiyaraṭṭhe kulagehe nibbatto.",
  "atk-s0401a13:442_1": "Vayaṁ āgamma gharāvāsaṁ vasanto ‘‘vohāraṁ karissāmī’’ti suvaṇṇabhūmigamanīyaṁ nāvaṁ",
  "atk-s0401a13:442_2": "abhiruhi. Nāvā icchitaṁ desaṁ appatvāva samuddamajjhe bhinnā, mahājano macchakacchapabhakkho",
  "atk-s0401a13:442_3": "ahosi. Ayaṁ pana ekaṁ dārukhaṇḍaṁ gahetvā sattame divase suppārakapaṭṭane uttiṇṇo",
  "atk-s0401a13:442_4": "manussāvāsaṁ patvā ‘‘acelakaniyāmena manusse upasaṅkamituṁ ayutta’’nti avidūre ṭhāne",
  "atk-s0401a13:442_5": "ekaṁ mahātaḷākā sevālaṁ gahetvā sarīraṁ veṭhetvā ekasmiṁ ṭhāne patitaṁ ekaṁ kapālaṁ",
  "atk-s0401a13:442_6": "ādāya bhikkhāya pāvisi.",
  "atk-s0401a13:443_0": "Manussā taṁ disvā cintesuṁ – ‘‘sace loke arahantā nāma atthi, evaṁvidhehi bhavitabbaṁ.",
  "atk-s0401a13:443_1": "Kiṁ nu kho ayyo ukkaṭṭhabhāvena vatthaṁ na gaṇhāti, udāhu diyyamānaṁ gaṇheyyā’’ti",
  "atk-s0401a13:443_2": "vīmaṁsantā nānādisāhi vatthāni āhariṁsu. So cintesi – ‘‘sacāhaṁ na iminā niyāmena",
  "atk-s0401a13:443_3": "āgamissaṁ, na me ete pasīdeyyuṁ, yaṁkiñci katvā ime vañcetvā jīvikupāyaṁ kātuṁ vaṭṭatī’’ti",
  "atk-s0401a13:443_4": "vatthāni na paṭiggaṇhi. Manussā bhiyyosomattāya pasannā mahāsakkāraṁ kariṁsu. Sopi",
  "atk-s0401a13:443_5": "bhattakiccaṁ katvā avidūraṭṭhāne devakulaṁ gato. Mahājano tena saddhiṁyeva gantvā",
  "atk-s0401a13:443_6": "devakulaṁ paṭijaggitvā adāsi. So cintesi – ‘‘ime mayhaṁ sevāle nivāsanamatte pasīditvā",
  "atk-s0401a13:443_7": "evaṁvidhaṁ sakkāraṁ karonti, etesaṁ mayā ukkaṭṭheneva bhavituṁ vaṭṭatī’’ti sallahukāni",
  "atk-s0401a13:443_8": "rukkhaphalakāni gahetvā tacchetvā vākesu āvuṇitvā cīraṁ katvā nivāsetvā pārupitvā",
  "atk-s0401a13:443_9": "jīvikaṁ kappento vasi.",
  "atk-s0401a13:444_0": "Atha yo so kassapabuddhakāle sattasu janesu samaṇadhammaṁ karontesu eko bhikkhu suddhāvāsabrahmaloke",
  "atk-s0401a13:444_1": "nibbatto. So nibbattasamanantarameva attano brahmasampattiṁ oloketvā āgataṭṭhānaṁ",
  "atk-s0401a13:444_2": "āvajjento sattannaṁ janānaṁ pabbataṁ āruyha samaṇadhammakaraṇaṭṭhānaṁ disvā sesānaṁ",
  "atk-s0401a13:444_3": "channaṁ nibbattaṭṭhānaṁ āvajjento ekassa parinibbutabhāvaṁ itaresaṁ pañcannaṁ kāmāvacaradevaloke",
  "atk-s0401a13:444_4": "nibbattabhāvaṁ ñatvā kālānukālaṁ te pañca jane āvajjeti . Imasmiṁ pana kāle ‘‘kahaṁ",
  "atk-s0401a13:444_5": "nu kho’’ti āvajjento dārucīriyaṁ suppārakapaṭṭanaṁ upanissāya kuhanakammena jīvikaṁ",
  "atk-s0401a13:444_6": "kappentaṁ disvā ‘‘naṭṭho vatāyaṁ bālo, pubbe samaṇadhammaṁ karonto atiukkaṭṭhabhāvena",
  "atk-s0401a13:444_7": "arahatāpi ābhataṁ piṇḍapātaṁ aparibhuñjitvā idāni udaratthāya anarahāva arahattaṁ",
  "atk-s0401a13:444_8": "paṭijānitvā lokaṁ vañcento vicarati, dasabalassa ca nibbattabhāvaṁ na jānāti, gacchāmi",
  "atk-s0401a13:444_9": "naṁ saṁvejetvā dasabalassa nibbattabhāvaṁ jānāpemī’’ti taṁkhaṇaṁyeva brahmalokato",
  "atk-s0401a13:444_10": "suppārakapaṭṭane rattibhāgasamanantare dārucīriyassa sammukhe pāturahosi.",
  "atk-s0401a13:445_0": "So attano vasanaṭṭhāne obhāsaṁ disvā bahi nikkhamitvā ṭhito mahābrahmaṁ oloketvā",
  "atk-s0401a13:445_1": "añjaliṁ paggayha ‘‘ke tumhe’’ti pucchi. Ahaṁ tuyhaṁ porāṇakasahāyo anāgāmiphalaṁ",
  "atk-s0401a13:445_2": "patvā brahmaloke nibbatto. Amhākaṁ pana sabbajeṭṭhako arahattaṁ patvā parinibbuto,",
  "atk-s0401a13:445_3": "tumhe pañca janā devaloke nibbattā. Svāhaṁ taṁ imasmiṁ ṭhāne kuhanakammena jīvantaṁ",
  "atk-s0401a13:445_4": "disvā dametuṁ āgatoti vatvā idaṁ kāraṇamāha – ‘‘na kho tvaṁ, bāhiya arahā, napi arahattamaggaṁ",
  "atk-s0401a13:445_5": "samāpanno, sāpi te paṭipadā natthi, yāya tvaṁ arahā vā assa arahattamaggaṁ vā samāpanno’’ti.",
  "atk-s0401a13:445_6": "Athassa satthu uppannabhāvaṁ sāvatthiyaṁ vasanabhāvañca ācikkhitvā ‘‘satthu santikaṁ",
  "atk-s0401a13:445_7": "gacchāhī’’ti taṁ uyyojetvā brahmalokameva agamāsi.",
  "atk-s0401a13:446_0": "Dārucīriyo mahābrahmunā saṁvejito ‘‘mokkhamaggaṁ gavesissāmī’’ti vīsayojanasataṁ",
  "atk-s0401a13:446_1": "maggaṁ ekarattivāsena gantvā satthāraṁ piṇḍāya paviṭṭhaṁ antaraghare sampāpuṇitvā",
  "atk-s0401a13:446_2": "satthu pādesu nipatitvā ‘‘desetu me, bhante, bhagavā dhammaṁ, desetu sugato dhamma’’nti",
  "atk-s0401a13:446_3": "yāvatatiyaṁ yāci. Satthā ‘‘ettāvatā bāhiyassa ñāṇaṁ paripākaṁ gata’’nti ñatvā ‘‘tasmātiha",
  "atk-s0401a13:446_4": "te, bāhiya, evaṁ sikkhitabbaṁ diṭṭhe diṭṭhamattaṁ bhavissatī’’ti (udā. 10) iminā",
  "atk-s0401a13:446_5": "ovādena ovadi . Sopi desanāpariyosāne antaravīthiyaṁ ṭhitova desanānusārena ñāṇaṁ",
  "atk-s0401a13:446_6": "pesetvā saha paṭisambhidāhi arahattaṁ pāpuṇi.",
  "atk-s0401a13:447_0": "So attano kiccaṁ matthakappattaṁ ñatvā bhagavantaṁ pabbajjaṁ yācitvā aparipuṇṇapattacīvaratāya",
  "atk-s0401a13:447_1": "pattacīvaraṁ pariyesanto saṅkāraṭṭhānato coḷakkhaṇḍāni saṁkaḍḍhati. Atha naṁ pubbaveriko",
  "atk-s0401a13:447_2": "amanusso ekissā taruṇavacchāya gāviyā sarīre adhimuccitvā jīvitakkhayaṁ pāpesi. Satthā",
  "atk-s0401a13:447_3": "sāvatthito nikkhamanto antaravīthiyaṁ bāhiyaṁ saṅkāraṭṭhāne patitaṁ disvā ‘‘gaṇhatha,",
  "atk-s0401a13:447_4": "bhikkhave, bāhiyassa dārucīriyassa sarīra’’nti nīharāpetvā sarīrakiccaṁ kāretvā cātumahāpathe",
  "atk-s0401a13:447_5": "cetiyaṁ kārāpesi. Tato saṅghamajjhe kathā udapādi – ‘‘tathāgato bhikkhusaṅghena bāhiyassa",
  "atk-s0401a13:447_6": "sarīrajjhāpanakiccaṁ kāresi, dhātuyo gahetvā cetiyaṁ kāresi, kataramaggo nu kho tena",
  "atk-s0401a13:447_7": "sacchikato, sāmaṇero nu kho so, bhikkhu nu kho’’ti cittaṁ uppādayiṁsu . Satthā taṁ",
  "atk-s0401a13:447_8": "aṭṭhuppattiṁ katvā ‘‘paṇḍito, bhikkhave, bāhiyo’’ti upari dhammadesanaṁ vaḍḍhetvā",
  "atk-s0401a13:447_9": "tassa parinibbutabhāvaṁ pakāsesi. Puna saṅghamajjhe kathā udapādi ‘‘na ca satthārā",
  "atk-s0401a13:447_10": "bāhiyassa bahu dhammo desito, arahattaṁ pattoti ca vadeti. Kiṁ nāmeta’’nti? Satthā",
  "atk-s0401a13:447_11": "‘‘dhammo mando bahūti akāraṇaṁ, visapītakassa agado viya ceso’’ti vatvā dhammapade gāthamāha –",
  "atk-s0401a13:448": "‘‘Sahassamapi ce gāthā, anatthapadasaṁhitā;",
  "atk-s0401a13:449": "Ekaṁ gāthāpadaṁ seyyo, yaṁ sutvā upasammatī’’ti. (dha. pa. 100);",
  "atk-s0401a13:450_0": "Desanāpariyosāne caturāsīti pāṇasahassāni amatapānaṁ piviṁsu. Idañca pana bāhiyattherassa",
  "atk-s0401a13:450_1": "vatthu sutte (udā. 10) āgatattā vitthārena na kathitaṁ. Aparabhāge pana satthā saṅghamajjhe",
  "atk-s0401a13:450_2": "nisinno bāhiyattheraṁ khippābhiññānaṁ aggaṭṭhāne ṭhapesīti.",
  "atk-s0401a13:451": "Kumārakassapattheravatthu",
  "atk-s0401a13:452_0": "217. Navame cittakathikānanti vicittaṁ katvā dhammaṁ kathentānaṁ. Thero kira ekassapi",
  "atk-s0401a13:452_1": "dvinnampi dhammaṁ kathento bahūhi upamāhi ca kāraṇehi ca maṇḍayitvā bodhento katheti.",
  "atk-s0401a13:452_2": "Tasmā cittakathikānaṁ aggo nāma jāto.",
  "atk-s0401a13:453_0": "Tassa pañhakamme ayamanupubbikathā – ayampi hi padumuttarabuddhakāle haṁsavatīnagare",
  "atk-s0401a13:453_1": "kulagehe paṭisandhiṁ gaṇhitvā vayappatto dasabalassa dhammakathaṁ suṇanto satthāraṁ",
  "atk-s0401a13:453_2": "ekaṁ bhikkhuṁ cittakathikānaṁ aggaṭṭhāne ṭhapentaṁ disvā adhikārakammaṁ katvā taṁ",
  "atk-s0401a13:453_3": "ṭhānantaraṁ patthetvā devamanussesu saṁsaranto kassapabuddhasāsanosakkanakāle sattannaṁ",
  "atk-s0401a13:453_4": "bhikkhūnaṁ abbhantaro hutvā pabbatamatthake samaṇadhammaṁ katvā aparihīnasīlo tato",
  "atk-s0401a13:453_5": "cuto devaloke nibbattitvā ekaṁ buddhantaraṁ sampattiṁ anubhavamāno amhākaṁ satthu",
  "atk-s0401a13:453_6": "kāle rājagahe ekissā kuladārikāya kucchimhi uppanno. Sā ca paṭhamaṁ mātāpitaro yācitvā",
  "atk-s0401a13:453_7": "pabbajjaṁ alabhamānā kulagharaṁ gatā gabbhaṁ gaṇhi. Tampi ajānantī sāmikaṁ ārādhetvā",
  "atk-s0401a13:453_8": "tena anuññātā bhikkhunīsu pabbajitā. Tassā gabbhanimittaṁ disvā bhikkhuniyo devadattaṁ",
  "atk-s0401a13:453_9": "pucchiṁsu, so ‘‘assamaṇī’’ti āha. Dasabalaṁ pucchiṁsu, satthā upālittheraṁ paṭicchāpesi.",
  "atk-s0401a13:453_10": "Thero sāvatthinagaravāsīni kulāni visākhañca upāsikaṁ pakkosāpetvā sodhento ‘‘pure",
  "atk-s0401a13:453_11": "laddho gabbho, pabbajjā arogā’’ti āha. Satthā ‘‘suvinicchitaṁ adhikaraṇa’’nti therassa sādhukāraṁ adāsi.",
  "atk-s0401a13:454_0": "Sā bhikkhunī suvaṇṇabimbasadisaṁ puttaṁ vijāyi. Taṁ gahetvā rājā pasenadikosalo posāpesi,",
  "atk-s0401a13:454_1": "kassapoti cassa nāmaṁ katvā aparabhāge alaṅkaritvā satthu santikaṁ netvā pabbājesi.",
  "atk-s0401a13:454_2": "Kumārakāle pana pabbajitattā bhagavatā ‘‘kassapaṁ pakkosatha, idaṁ phalaṁ vā khādanīyaṁ",
  "atk-s0401a13:454_3": "vā kassapassa dethā’’ti vutte ‘‘katarakassapassāti. Kumārakassapassā’’ti evaṁ gahitanāmattā",
  "atk-s0401a13:454_4": "tato paṭṭhāya vuḍḍhakālepi kumārakassapotveva vuccati. Apica rañño posāvanikaputtattāpi",
  "atk-s0401a13:454_5": "kumārakassapoti taṁ sañjāniṁsu.",
  "atk-s0401a13:455_0": "So pabbajitakālato paṭṭhāya vipassanāya ceva kammaṁ karoti, buddhavacanañca gaṇhāti.",
  "atk-s0401a13:455_1": "Atha so tena saddhiṁ pabbatamatthake samaṇadhammaṁ katvā anāgāmiphalaṁ patvā suddhāvāse",
  "atk-s0401a13:455_2": "nibbatto mahābrahmā tasmiṁ samaye āvajjento kumārakassapaṁ disvā ‘‘sahāyako me vipassanāya",
  "atk-s0401a13:455_3": "kilamati, gantvā tassa vipassanāya nayamukhaṁ dassetvā maggaphalapattiyā upāyaṁ karissāmī’’ti",
  "atk-s0401a13:455_4": "brahmaloke ṭhitova pañcadasa pañhe abhisaṅkharitvā rattibhāgasamanantare kumārakassapattherassa",
  "atk-s0401a13:455_5": "vasanaṭṭhāne andhavane pāturahosi. Thero ālokaṁ disvā ‘‘ko etthā’’ti āha. ‘‘Ahaṁ",
  "atk-s0401a13:455_6": "pubbe tayā saddhiṁ samaṇadhammaṁ katvā anāgāmiphalaṁ patvā suddhāvāse nibbattabrahmā’’ti",
  "atk-s0401a13:455_7": "āha. Kena kammena āgatatthāti? Mahābrahmā attano āgatakāraṇaṁ dīpetuṁ te pañhe ācikkhitvā",
  "atk-s0401a13:455_8": "‘‘tvaṁ ime pañhe uggaṇhitvā aruṇe uṭṭhite tathāgataṁ upasaṅkamitvā puccha, ṭhapetvā",
  "atk-s0401a13:455_9": "hi tathāgataṁ añño ime pañhe kathetuṁ samattho nāma natthī’’ti vatvā brahmalokameva gato.",
  "atk-s0401a13:456_0": "Theropi punadivase satthāraṁ upasaṅkamitvā vanditvā mahābrahmunā kathitaniyāmeneva",
  "atk-s0401a13:456_1": "pañhe pucchi. Satthā kumārakassapattherassa arahattaṁ pāpetvā pañhe kathesi. Thero",
  "atk-s0401a13:456_2": "satthārā kathitaniyāmeneva uggaṇhitvā andhavanaṁ gantvā vipassanaṁ gabbhaṁ gāhāpetvā",
  "atk-s0401a13:456_3": "arahattaṁ pāpuṇi. Tato paṭṭhāya catunnaṁ parisānaṁ dhammakathaṁ kathento bahukāhi",
  "atk-s0401a13:456_4": "upamāhi ca kāraṇehi ca maṇḍetvā cittakathameva katheti. Atha naṁ satthā pāyāsirañño",
  "atk-s0401a13:456_5": "pañcadasahi pañhehi paṭimaṇḍetvā suttante (dī. ni. 2.406 ādayo) desite taṁ suttantaṁ",
  "atk-s0401a13:456_6": "aṭṭhuppattiṁ katvā imasmiṁ sāsane cittakathikānaṁ aggaṭṭhāne ṭhapesīti.",
  "atk-s0401a13:457": "Mahākoṭṭhitattheravatthu",
  "atk-s0401a13:458_0": "218. Dasame paṭisambhidāpattānanti catasso paṭisambhidā patvā ṭhitānaṁ mahākoṭṭhitatthero",
  "atk-s0401a13:458_1": "aggoti dasseti. Ayaṁ hi thero attano paṭisambhidāsu ciṇṇavasibhāvena abhiññāte abhiññāte",
  "atk-s0401a13:458_2": "mahāsāvake upasaṅkamitvā pañhaṁ pucchantopi dasabalaṁ upasaṅkamitvā pañhaṁ pucchantopi",
  "atk-s0401a13:458_3": "paṭisambhidāsuyeva pañhaṁ pucchati. Iti iminā ciṇṇavasibhāvena paṭisambhidāpattānaṁ aggo nāma jāto.",
  "atk-s0401a13:459_0": "Tassa pañhakamme ayamanupubbikathā – ayampi hi padumuttarabuddhakāle haṁsavatīnagare",
  "atk-s0401a13:459_1": "mahābhogakule nibbatto aparena samayena satthu dhammakathaṁ suṇanto satthāraṁ ekaṁ",
  "atk-s0401a13:459_2": "bhikkhuṁ paṭisambhidāpattānaṁ aggaṭṭhāne ṭhapentaṁ disvā adhikārakammaṁ katvā taṁ",
  "atk-s0401a13:459_3": "ṭhānantaraṁ patthesi. So yāvajīvaṁ kusalaṁ katvā devamanussesu saṁsaranto imasmiṁ",
  "atk-s0401a13:459_4": "buddhuppāde sāvatthiyaṁ brāhmaṇakule nibbatti. Koṭṭhitamāṇavotissa nāmaṁ akaṁsu.",
  "atk-s0401a13:459_5": "So vayappatto tayo vede uggaṇhitvā ekadivasaṁ satthu dhammakathaṁ sutvā paṭiladdhasaddho",
  "atk-s0401a13:459_6": "pabbaji. So upasampannakālato paṭṭhāya vipassanāya kammaṁ karonto saha paṭisambhidāhi",
  "atk-s0401a13:459_7": "arahattaṁ patvā niccakālaṁ paṭisambhidāsu ciṇṇavasī hutvā pañhaṁ pucchanto paṭisambhidāsuyeva",
  "atk-s0401a13:459_8": "pucchati. Atha naṁ satthā aparabhāge mahāvedallasuttaṁ (ma. ni. 1.449 ādayo) aṭṭhuppattiṁ",
  "atk-s0401a13:459_9": "katvā paṭisambhidāpattānaṁ aggaṭṭhāne ṭhapesīti.",
  "atk-s0401a13:460": "Tatiyavaggavaṇṇanā.",
  "atk-s0401a13:461": "14. Etadaggavaggo",
  "atk-s0401a13:462": "(14) 4. Catutthaetadaggavaggo",
  "atk-s0401a13:463": "Ānandattheravatthu",
  "atk-s0401a13:464_0": "219-223. Catutthassa paṭhame bahussutānantiādīsu aññepi therā bahussutā satimantā",
  "atk-s0401a13:464_1": "gatimantā dhitimantā upaṭṭhākā ca atthi. Ayaṁ panāyasmā buddhavacanaṁ uggaṇhanto",
  "atk-s0401a13:464_2": "dasabalassa sāsane bhaṇḍāgārikapariyattiyaṁ ṭhatvā gaṇhi. Tasmā bahussutānaṁ aggo",
  "atk-s0401a13:464_3": "nāma jāto. Imasseva ca therassa buddhavacanaṁ gahetvā dhāraṇakasati aññehi therehi",
  "atk-s0401a13:464_4": "balavatarā ahosi, tasmā satimantānaṁ aggo nāma jāto. Ayameva cāyasmā ekapade ṭhatvā",
  "atk-s0401a13:464_5": "saṭṭhi padasahassāni gaṇhanto satthārā kathitaniyāmeneva sabbapadāni jānāti, tasmā",
  "atk-s0401a13:464_6": "gatimantānaṁ aggo nāma jāto. Tasseva cāyasmato buddhavacanaṁ uggaṇhanavīriyaṁ sajjhāyanavīriyañca",
  "atk-s0401a13:464_7": "dhāraṇavīriyañca satthu upaṭṭhānavīriyañca aññehi asadisaṁ ahosi, tasmā dhitimantānaṁ",
  "atk-s0401a13:464_8": "aggo nāma jāto. Tathāgataṁ upaṭṭhahanto cesa na aññesaṁ upaṭṭhākabhikkhūnaṁ upaṭṭhānākārena",
  "atk-s0401a13:464_9": "upaṭṭhahi, aññe hi tathāgataṁ upaṭṭhahantā na ciraṁ upaṭṭhahiṁsu, na ca buddhānaṁ",
  "atk-s0401a13:464_10": "manaṁ gahetvā upaṭṭhahiṁsu. Ayaṁ thero pana upaṭṭhākaṭṭhānaṁ laddhadivasato paṭṭhāya",
  "atk-s0401a13:464_11": "āraddhavīriyo hutvā tathāgatassa manaṁ gahetvā upaṭṭhahi. Tasmā upaṭṭhākānaṁ aggo nāma jāto.",
  "atk-s0401a13:465_0": "Tassa pañhakamme ayamanupubbikathā – ito kira satasahassamatthake kappe padumuttaro",
  "atk-s0401a13:465_1": "nāma satthā loke uppajji. Tassa haṁsavatī nāma nagaraṁ ahosi, nando nāma rājā pitā,",
  "atk-s0401a13:465_2": "sumedhā nāma devī mātā, bodhisatto uttarakumāro nāma ahosi. So puttassa jātadivase",
  "atk-s0401a13:465_3": "mahābhinikkhamanaṁ nikkhamma pabbajitvā padhānamanuyutto anukkamena sabbaññutaṁ patvā",
  "atk-s0401a13:465_4": "‘‘anekajātisaṁsāra’’nti udānaṁ udānetvā sattāhaṁ bodhipallaṅke vītināmetvā ‘‘pathaviyaṁ",
  "atk-s0401a13:465_5": "ṭhapessāmī’’ti pādaṁ abhinīhari. Atha pathaviṁ bhinditvā heṭṭhā vuttappamāṇaṁ padumaṁ",
  "atk-s0401a13:465_6": "uṭṭhāsi. Tadupādāya bhagavā padumuttaroteva paññāyittha. Tassa devalo ca sujāto ca",
  "atk-s0401a13:465_7": "dve aggasāvakā ahesuṁ , amitā ca asamā ca dve aggasāvikā, sumano nāma upaṭṭhāko.",
  "atk-s0401a13:465_8": "Padumuttaro bhagavā pitu saṅgahaṁ kurumāno bhikkhusatasahassaparivāro haṁsavatiyā rājadhāniyā vasati.",
  "atk-s0401a13:466_0": "Kaniṭṭhabhātā panassa sumanakumāro nāma. Tassa rājā haṁsavatito vīsayojanasate bhogagāmaṁ",
  "atk-s0401a13:466_1": "adāsi. So kadāci kadāci āgantvā pitarañca satthārañca passati. Athekadivasaṁ paccanto",
  "atk-s0401a13:466_2": "kupito sumano rañño pesesi. Rājā ‘‘tvaṁ mayā tattha kasmā ṭhapito’’ti paṭipesesi.",
  "atk-s0401a13:466_3": "So core vūpasametvā ‘‘upasanto, deva, janapado’’ti rañño pesesi. Rājā tuṭṭho ‘‘sīghaṁ",
  "atk-s0401a13:466_4": "mama putto āgacchatū’’ti āha. Tassa sahassamattā amaccā honti. So tehi saddhiṁ antarāmagge",
  "atk-s0401a13:466_5": "mantesi – ‘‘mayhaṁ pitā tuṭṭho sace me varaṁ deti, kiṁ gaṇhāmī’’ti? Atha naṁ ekacce",
  "atk-s0401a13:466_6": "‘‘hatthiṁ gaṇhatha, assaṁ gaṇhatha, janapadaṁ gaṇhatha, satta ratanāni gaṇhathā’’ti",
  "atk-s0401a13:466_7": "āhaṁsu. Apare ‘‘tumhe pathavissarassa puttā, na tumhākaṁ dhanaṁ dullabhaṁ, laddhampi",
  "atk-s0401a13:466_8": "cetaṁ sabbaṁ pahāya gamanīyaṁ, puññameva ekaṁ ādāya gamanīyaṁ. Tasmā deve varaṁ dadamāne",
  "atk-s0401a13:466_9": "temāsaṁ padumuttarabhagavantaṁ upaṭṭhātuṁ varaṁ gaṇhathā’’ti āhaṁsu. So ‘‘tumhe mayhaṁ",
  "atk-s0401a13:466_10": "kalyāṇamittā, na metaṁ cittaṁ atthi, tumhehi pana uppāditaṁ, evaṁ karissāmī’’ti gantvā",
  "atk-s0401a13:466_11": "pitaraṁ vanditvā pitarā āliṅgetvā matthake cumbetvā ‘‘varaṁ te putta demī’’ti vutte",
  "atk-s0401a13:466_12": "‘‘icchāmahaṁ, mahārāja, bhagavantaṁ temāsaṁ catūhi paccayehi upaṭṭhahanto jīvitaṁ",
  "atk-s0401a13:466_13": "avañjhaṁ kātuṁ, imaṁ me deva varaṁ dehī’’ti āha. Na sakkā, tāta, aññaṁ varehīti.",
  "atk-s0401a13:466_14": "Deva, khattiyānaṁ nāma dve kathā natthi, etadeva me varaṁ dehi, na mama aññena atthoti.",
  "atk-s0401a13:466_15": "Tāta, buddhānaṁ nāma cittaṁ dujjānaṁ, sace bhagavā na icchissati, mayā dinnepi kiṁ",
  "atk-s0401a13:466_16": "bhavissatīti? ‘‘Sādhu, deva, ahaṁ bhagavato cittaṁ jānissāmī’’ti vihāraṁ gato.",
  "atk-s0401a13:467_0": "Tena ca samayena bhattakiccaṁ niṭṭhāpetvā bhagavā gandhakuṭiṁ paviṭṭho hoti, so maṇḍalamāḷe",
  "atk-s0401a13:467_1": "sannipatitānaṁ bhikkhūnaṁ santikaṁ agamāsi. Te naṁ āhaṁsu – ‘‘rājaputta, kasmā āgatosī’’ti?",
  "atk-s0401a13:467_2": "Bhagavantaṁ dassanāya, dassetha me bhagavantanti. Na mayaṁ, rājaputta, icchiticchitakkhaṇe",
  "atk-s0401a13:467_3": "satthāraṁ daṭṭhuṁ labhāmāti. Ko pana, bhante, labhatīti? Sumanatthero nāma rājaputtāti.",
  "atk-s0401a13:467_4": "So ‘‘kuhiṁ, bhante, thero’’ti? Therassa nisinnaṭṭhānaṁ pucchitvā gantvā vanditvā",
  "atk-s0401a13:467_5": "‘‘icchāmahaṁ, bhante, bhagavantaṁ passituṁ, dassetha me bhagavanta’’nti āha. Thero",
  "atk-s0401a13:467_6": "passantasseva rājakumārassa āpokasiṇajjhānaṁ samāpajjitvā mahāpathaviṁ udakaṁ adhiṭṭhāya",
  "atk-s0401a13:467_7": "pathaviyaṁ nimujjitvā satthu gandhakuṭiyaṁyeva pāturahosi. Atha naṁ bhagavā ‘‘sumana",
  "atk-s0401a13:467_8": "kasmā āgatosī’’ti āha. Rājaputto, bhante, bhagavantaṁ dassanāya āgatoti. Tena hi",
  "atk-s0401a13:467_9": "bhikkhu āsanaṁ paññāpehīti. Puna thero passantasseva rājakumārassa buddhāsanaṁ gahetvā",
  "atk-s0401a13:467_10": "antogandhakuṭiyaṁ nimujjitvā bahipariveṇe pātubhavitvā pariveṇe āsanaṁ paññāpesi.",
  "atk-s0401a13:467_11": "Rājakumāro imāni dve acchariyākārāni disvā ‘‘mahanto vatāyaṁ bhikkhū’’ti cintesi.",
  "atk-s0401a13:468_0": "Bhagavāpi gandhakuṭito nikkhamitvā paññatte āsane nisīdi. Rājaputto bhagavantaṁ vanditvā",
  "atk-s0401a13:468_1": "paṭisanthāraṁ akāsi. ‘‘Kadā āgatosi rājaputtā’’ti vutte, ‘‘bhante, tumhesu gandhakuṭiṁ",
  "atk-s0401a13:468_2": "paviṭṭhesu, bhikkhū pana ‘na mayaṁ icchiticchitakkhaṇe bhagavantaṁ daṭṭhuṁ labhāmā’ti",
  "atk-s0401a13:468_3": "maṁ therassa santikaṁ pāhesuṁ. Thero pana ekavacaneneva dasseti, thero, bhante, tumhākaṁ",
  "atk-s0401a13:468_4": "sāsane vallabho maññe’’ti. Āma rājakumāra, vallabho esa bhikkhu mayhaṁ sāsaneti.",
  "atk-s0401a13:468_5": "Bhante, buddhānaṁ sāsane kiṁ katvā vallabhā hontīti? Dānaṁ datvā sīlaṁ samādiyitvā",
  "atk-s0401a13:468_6": "uposathakammaṁ katvā kumārāti. Bhagavā ahaṁ thero viya buddhasāsane vallabho hotukāmo,",
  "atk-s0401a13:468_7": "sve mayhaṁ bhikkhaṁ adhivāsethāti. Adhivāsesi bhagavā tuṇhībhāvena . Rājakumāro attano",
  "atk-s0401a13:468_8": "vasanaṭṭhānaṁ gantvā sabbarattiṁ mahāsakkāraṁ sajjetvā satta divasāni khandhāvārabhattaṁ nāma adāsi.",
  "atk-s0401a13:469_0": "Sattame divase satthāraṁ vanditvā, bhante, mayā pitu santikā temāsaṁ antovassaṁ tumhākaṁ",
  "atk-s0401a13:469_1": "paṭijagganavaro laddho, temāsaṁ me vassāvāsaṁ adhivāsethāti. Bhagavā ‘‘atthi nu kho",
  "atk-s0401a13:469_2": "tattha gatena attho’’ti oloketvā ‘‘atthī’’ti disvā ‘‘suññāgāre kho, rājakumāra, tathāgatā",
  "atk-s0401a13:469_3": "abhiramantī’’ti āha. Kumāro ‘‘aññātaṁ bhagavā aññātaṁ sugatā’’ti vatvā ‘‘ahaṁ, bhante,",
  "atk-s0401a13:469_4": "purimataraṁ gantvā vihāraṁ kāremi, mayā pesite bhikkhusatasahassena saddhiṁ āgacchathā’’ti",
  "atk-s0401a13:469_5": "bhagavantaṁ paṭiññaṁ gāhāpetvā pitu santikaṁ gantvā ‘‘dinnā me, deva, bhagavatā paṭiññā,",
  "atk-s0401a13:469_6": "mayā pahite bhagavantaṁ peseyyathā’’ti vatvā pitaraṁ vanditvā nikkhamitvā yojane",
  "atk-s0401a13:469_7": "yojane vihāraṁ kārento vīsayojanasataṁ addhānaṁ gato. Gantvā ca attano nagare vihāraṭṭhānaṁ",
  "atk-s0401a13:469_8": "vicinanto sobhananāmassa kuṭumbikassa uyyānaṁ disvā satasahassena kiṇitvā satasahassaṁ",
  "atk-s0401a13:469_9": "vissajjetvā vihāraṁ kāresi. Tattha bhagavato gandhakuṭiṁ sesabhikkhūnañca rattiṭṭhānadivāṭṭhānatthāya",
  "atk-s0401a13:469_10": "kuṭileṇamaṇḍape kāretvā pākāraparikkhepaṁ dvārakoṭṭhakañca niṭṭhāpetvā pitu santikaṁ",
  "atk-s0401a13:469_11": "pesesi – ‘‘niṭṭhitaṁ mayhaṁ kiccaṁ, satthāraṁ pahiṇathā’’ti.",
  "atk-s0401a13:470_0": "Rājā bhagavantaṁ bhojetvā ‘‘bhagavā sumanassa kiccaṁ niṭṭhitaṁ, tumhākaṁ gamanaṁ",
  "atk-s0401a13:470_1": "paccāsīsatī’’ti āha. Bhagavā bhikkhusatasahassaparivuto yojane yojane vihāresu vasamāno",
  "atk-s0401a13:470_2": "agamāsi. Kumāro ‘‘satthā āgacchatī’’ti sutvā yojanaṁ paccuggantvā gandhamālādīhi",
  "atk-s0401a13:470_3": "pūjayamāno vihāraṁ pavesetvā –",
  "atk-s0401a13:471": "‘‘Satasahassena me kītaṁ, satasahassena māpitaṁ;",
  "atk-s0401a13:472": "Sobhanaṁ nāma uyyānaṁ, paṭiggaṇha mahāmunī’’ti. –",
  "atk-s0401a13:473_0": "Vihāraṁ niyyādesi. So vassūpanāyikādivase dānaṁ datvā attano puttadāre ca amacce",
  "atk-s0401a13:473_1": "ca pakkosāpetvā āha – ‘‘satthā amhākaṁ santikaṁ dūratova āgato, buddhā ca nāma dhammagarukā",
  "atk-s0401a13:473_2": "na āmisacakkhukā . Tasmā ahaṁ imaṁ temāsaṁ dve sāṭake nivāsetvā dasa sīlāni samādiyitvā",
  "atk-s0401a13:473_3": "idheva vasissāmi, tumhe khīṇāsavasatasahassassa imināva nīhārena temāsaṁ dānaṁ dadeyyāthā’’ti.",
  "atk-s0401a13:474_0": "So sumanattherassa vasanaṭṭhānasabhāgeyeva ṭhāne vasanto yaṁ thero bhagavato vattaṁ",
  "atk-s0401a13:474_1": "karoti, taṁ sabbaṁ disvā ‘‘imasmiṁ ṭhāne ekantavallabho esa thero, etasseva me ṭhānantaraṁ",
  "atk-s0401a13:474_2": "patthetuṁ vaṭṭatī’’ti cintetvā upakaṭṭhāya pavāraṇāya gāmaṁ pavisitvā sattāhaṁ mahādānaṁ",
  "atk-s0401a13:474_3": "datvā sattame divase bhikkhusatasahassassa pādamūle ticīvaraṁ ṭhapetvā bhagavantaṁ",
  "atk-s0401a13:474_4": "vanditvā, ‘‘bhante, yadetaṁ mayā sattāhaṁ khandhāvāradānato paṭṭhāya puññaṁ kataṁ,",
  "atk-s0401a13:474_5": "taṁ neva sakkasampattiṁ, na mārabrahmasampattiṁ patthayantena, buddhassa pana upaṭṭhākabhāvaṁ",
  "atk-s0401a13:474_6": "patthentena kataṁ. Tasmā ahampi bhagavā anāgate sumanatthero viya ekassa buddhassa",
  "atk-s0401a13:474_7": "upaṭṭhāko homī’’ti pañcapatiṭṭhitena patiṭṭhahitvā vandi. Satthā tassa anantarāyaṁ",
  "atk-s0401a13:474_8": "disvā byākaritvā pakkāmi. Kumāro taṁ sutvā ‘‘buddhā ca nāma advejjhakathā hontī’’ti",
  "atk-s0401a13:474_9": "dutiyadivase gotamabuddhassa pattacīvaraṁ gahetvā piṭṭhito piṭṭhito gacchanto viya ahosi.",
  "atk-s0401a13:475_0": "So tasmiṁ buddhuppāde vassasatasahassaṁ dānaṁ datvā sagge nibbattitvā kassapabuddhakāle",
  "atk-s0401a13:475_1": "piṇḍāya carato therassa pattaggahaṇatthaṁ uttarisāṭakaṁ datvā pūjaṁ akāsi. Puna sagge",
  "atk-s0401a13:475_2": "nibbattitvā tato cuto bārāṇasirājā hutvā uparipāsādavaragato gandhamādanato ākāsena",
  "atk-s0401a13:475_3": "āgacchante aṭṭha paccekabuddhe disvā nimantāpetvā bhojetvā attano maṅgalauyyāne tesaṁ",
  "atk-s0401a13:475_4": "aṭṭha paṇṇasālāyo kāretvā tesaṁ nisīdanatthāya attano nivesane aṭṭha sabbaratanamayāni",
  "atk-s0401a13:475_5": "pīṭhāni ceva maṇiādhārake ca paṭiyādetvā dasa vassasahassāni upaṭṭhānaṁ akāsi. Etāni pākaṭaṭṭhānāni.",
  "atk-s0401a13:476_0": "Kappasatasahassaṁ pana dānaṁ dadamānova amhākaṁ bodhisattena saddhiṁ tusitapure nibbattitvā",
  "atk-s0401a13:476_1": "tato cuto amitodanasakkassa gehe nibbatti. Athassa sabbeva ñātake ānandite pamudite",
  "atk-s0401a13:476_2": "karonto jātoti ānandotveva nāmaṁ akaṁsu. So anupubbena katābhinikkhamane sammāsambodhiṁ",
  "atk-s0401a13:476_3": "patvā paṭhamagamanena kapilavatthuṁ āgantvā tato nikkhante bhagavati bhagavato parivāratthaṁ",
  "atk-s0401a13:476_4": "rājakumāresu pabbajantesu bhaddiyādīhi saddhiṁ nikkhamitvā bhagavato santike pabbajitvā",
  "atk-s0401a13:476_5": "nacirasseva āyasmato puṇṇassa mantāṇiputtassa santike dhammakathaṁ sutvā sotāpattiphale patiṭṭhahi.",
  "atk-s0401a13:477_0": "Tena kho pana samayena bhagavato paṭhamabodhiyaṁ vīsati vassāni anibaddhā upaṭṭhākā",
  "atk-s0401a13:477_1": "ahesuṁ. Ekadā nāgasamālo pattacīvaraṁ gahetvā vicari ekadā nāgito, ekadā upavāno,",
  "atk-s0401a13:477_2": "ekadā sunakkhatto, ekadā cundo samaṇuddeso , ekadā sāgato, ekadā rādho, ekadā meghiyo.",
  "atk-s0401a13:477_3": "Tattha ekadā bhagavā nāgasamālattherena saddhiṁ addhānamaggappaṭipanno dvedhāpathaṁ",
  "atk-s0401a13:477_4": "patto. Thero maggā okkamma ‘‘bhagavā ahaṁ iminā maggena gacchāmī’’ti āha. Atha naṁ",
  "atk-s0401a13:477_5": "bhagavā ‘‘ehi bhikkhu, iminā maggena gacchāmā’’ti āha. So ‘‘handa bhagavā tumhākaṁ",
  "atk-s0401a13:477_6": "pattacīvaraṁ gaṇhatha, ahaṁ iminā maggena gacchāmī’’ti vatvā pattacīvaraṁ bhūmiyaṁ",
  "atk-s0401a13:477_7": "ṭhapetuṁ āraddho. Atha naṁ bhagavā ‘‘āhara bhikkhū’’ti vatvā pattacīvaraṁ gahetvā",
  "atk-s0401a13:477_8": "gato. Tassapi bhikkhuno itarena maggena gacchato corā pattacīvarañceva hariṁsu, sīsañca",
  "atk-s0401a13:477_9": "bhindiṁsu. So ‘‘bhagavā idāni me paṭisaraṇaṁ, na añño’’ti cintetvā lohitena galantena",
  "atk-s0401a13:477_10": "bhagavato santikaṁ āgami. ‘‘Kimidaṁ bhikkhū’’ti ca vutte taṁ pavattiṁ ārocesi. Atha",
  "atk-s0401a13:477_11": "naṁ bhagavā ‘‘mā cinteyi bhikkhu, etassa kāraṇāyeva taṁ nivārayimhā’’ti vatvā samassāsesi.",
  "atk-s0401a13:478_0": "Ekadā pana bhagavā meghiyattherena saddhiṁ pācīnavaṁse migadāye jantugāmaṁ agamāsi.",
  "atk-s0401a13:478_1": "Tatrāpi meghiyo jantugāme piṇḍāya caritvā nadītīre pāsādikaṁ ambavanaṁ disvā ‘‘bhagavā",
  "atk-s0401a13:478_2": "tumhākaṁ pattacīvaraṁ gaṇhatha, ahaṁ tasmiṁ ambavane samaṇadhammaṁ karomī’’ti vatvā",
  "atk-s0401a13:478_3": "bhagavatā tikkhattuṁ nivāriyamānopi gantvā akusalavitakkehi anvāsatto paccāgantvā",
  "atk-s0401a13:478_4": "taṁ pavattiṁ ārocesi. Tampi bhagavā ‘‘imameva te kāraṇaṁ sallakkhetvā nivārayimhā’’ti",
  "atk-s0401a13:478_5": "vatvā anupubbena sāvatthiṁ agamāsi. Tattha gandhakuṭipariveṇe paññattavarabuddhāsane",
  "atk-s0401a13:478_6": "nisinno bhikkhusaṅghaparivuto bhikkhū āmantesi – ‘‘bhikkhave, idānimhi mahallako,",
  "atk-s0401a13:478_7": "‘ekacce bhikkhū iminā maggena gacchāmā’ti vutte aññena gacchanti, ekacce mayhaṁ pattacīvaraṁ",
  "atk-s0401a13:478_8": "bhūmiyaṁ nikkhipanti, mayhaṁ nibaddhupaṭṭhākaṁ ekaṁ bhikkhuṁ jānāthā’’ti . Bhikkhūnaṁ",
  "atk-s0401a13:478_9": "dhammasaṁvego udapādi. Athāyasmā sāriputto uṭṭhāyāsanā bhagavantaṁ vanditvā ‘‘ahaṁ,",
  "atk-s0401a13:478_10": "bhante, tumheyeva patthayamāno satasahassakappādhikaṁ asaṅkhyeyyaṁ pāramiyo pūrayiṁ,",
  "atk-s0401a13:478_11": "nanu mādiso mahāpañño upaṭṭhāko nāma vaṭṭati, ahaṁ upaṭṭhahissāmī’’ti āha. Taṁ bhagavā",
  "atk-s0401a13:478_12": "‘‘alaṁ, sāriputta, yassaṁ disāyaṁ tvaṁ viharasi, asuññā ve sā disā, tava hi ovādo",
  "atk-s0401a13:478_13": "buddhānaṁ ovādasadiso, tena me tayā upaṭṭhākakiccaṁ atthī’’ti paṭikkhipi. Eteneva",
  "atk-s0401a13:478_14": "upāyena mahāmoggallānaṁ ādiṁ katvā asīti mahāsāvakā uṭṭhahiṁsu. Te sabbe bhagavā paṭikkhipi.",
  "atk-s0401a13:479_0": "Ānandatthero pana tuṇhīyeva nisīdi. Atha naṁ bhikkhū āhaṁsu – ‘‘āvuso ānanda, bhikkhusaṅgho",
  "atk-s0401a13:479_1": "upaṭṭhākaṭṭhānaṁ yācati, tvampi yācāhī’’ti. Yācitvā laddhaṭṭhānaṁ nāma, āvuso, kīdisaṁ",
  "atk-s0401a13:479_2": "hoti, kiṁ maṁ satthā na passati? Sace satthā rocissati, ‘‘ānando maṁ upaṭṭhahatū’’ti",
  "atk-s0401a13:479_3": "vakkhatīti. Atha bhagavā ‘‘na, bhikkhave, ānando aññehi ussāhetabbo, sayameva jānitvā",
  "atk-s0401a13:479_4": "maṁ upaṭṭhahissatī’’ti āha. Tato bhikkhū ‘‘uṭṭhehi, āvuso ānanda, uṭṭhehi, āvuso",
  "atk-s0401a13:479_5": "ānanda, dasabalaṁ upaṭṭhākaṭṭhānaṁ yācāhī’’ti āhaṁsu. Thero uṭṭhahitvā cattāro paṭikkhepā",
  "atk-s0401a13:479_6": "catasso ca āyācanāti aṭṭha vare yāci.",
  "atk-s0401a13:480_0": "Cattāro paṭikkhepā nāma – ‘‘sace me, bhante, bhagavā attanā laddhaṁ paṇītaṁ cīvaraṁ",
  "atk-s0401a13:480_1": "na dassati, piṇḍapātaṁ na dassati, ekagandhakuṭiyaṁ vasituṁ na dassati, nimantanaṁ",
  "atk-s0401a13:480_2": "gahetvā na gamissati, evāhaṁ bhagavantaṁ upaṭṭhahissāmī’’ti vatvā ‘‘kaṁ panettha,",
  "atk-s0401a13:480_3": "ānanda, ādīnavaṁ addasā’’ti vutte āha – ‘‘sacāhaṁ, bhante, imāni vatthūni labhissāmi,",
  "atk-s0401a13:480_4": "bhavissanti vattāro ‘ānando dasabalena laddhaṁ paṇītaṁ cīvaraṁ paribhuñjati, piṇḍapātaṁ",
  "atk-s0401a13:480_5": "paribhuñjati, ekagandhakuṭiyaṁ vasati , ekato nimantanaṁ gacchati. Etaṁ lābhaṁ labhanto",
  "atk-s0401a13:480_6": "tathāgataṁ upaṭṭhāti, ko evaṁ upaṭṭhahato bhāro’’’ti? Ime cattāro paṭikkhepe yāci.",
  "atk-s0401a13:481_0": "Catasso āyācanā nāma – ‘‘sace, bhante, bhagavā mayā gahitanimantanaṁ gamissati, sacāhaṁ",
  "atk-s0401a13:481_1": "tiroraṭṭhā tirojanapadā bhagavantaṁ daṭṭhuṁ āgataṁ parisaṁ āgatakkhaṇeyeva bhagavantaṁ",
  "atk-s0401a13:481_2": "dassetuṁ lacchāmi, yadā me kaṅkhā uppajjati, tasmiṁyeva khaṇe bhagavantaṁ upasaṅkamituṁ",
  "atk-s0401a13:481_3": "lacchāmi, tathā yaṁ bhagavā mayhaṁ parammukhe dhammaṁ deseti, taṁ āgantvā mayhaṁ",
  "atk-s0401a13:481_4": "kathessati, evāhaṁ bhagavantaṁ upaṭṭhahissāmī’’ti vatvā ‘‘kaṁ panettha, ānanda, ānisaṁsaṁ",
  "atk-s0401a13:481_5": "passasī’’ti vutte āha – ‘‘idha, bhante, saddhā kulaputtā bhagavato okāsaṁ alabhantā",
  "atk-s0401a13:481_6": "maṁ evaṁ vadanti ‘sve, bhante ānanda, bhagavatā saddhiṁ amhākaṁ ghare bhikkhaṁ gaṇheyyāthā’ti.",
  "atk-s0401a13:481_7": "Sace bhagavā tattha na gamissati, icchiticchitakkhaṇeyeva parisaṁ dassetuṁ, kaṅkhañca",
  "atk-s0401a13:481_8": "vinodetuṁ okāsaṁ na lacchāmi, bhavissanti vattāro ‘kiṁ ānando dasabalaṁ upaṭṭhāti",
  "atk-s0401a13:481_9": ". Ettakampissa bhagavā anuggahaṁ na karotī’ti. Bhagavato ca parammukhā maṁ pucchissanti",
  "atk-s0401a13:481_10": "‘ayaṁ, āvuso ānanda, gāthā, idaṁ suttaṁ, idaṁ jātakaṁ kattha desita’nti. Sacāhaṁ",
  "atk-s0401a13:481_11": "taṁ na sampādayissāmi, bhavissanti vattāro – ‘ettakampi, āvuso, na jānāsi, kasmā",
  "atk-s0401a13:481_12": "tvaṁ chāyā viya bhagavantaṁ avijahanto dīgharattaṁ vicarasī’ti. Tenāhaṁ parammukhā",
  "atk-s0401a13:481_13": "desitassapi dhammassa puna kathanaṁ icchāmī’’ti. Imā catasso āyācanā yāci. Bhagavāpissa adāsi.",
  "atk-s0401a13:482_0": "Evaṁ ime aṭṭha vare gahetvā nibaddhupaṭṭhāko ahosi. Tasseva ṭhānantarassa atthāya",
  "atk-s0401a13:482_1": "kappasatasahassaṁ pūritānaṁ pāramīnaṁ phalaṁ pāpuṇi. So upaṭṭhākaṭṭhānaṁ laddhadivasato",
  "atk-s0401a13:482_2": "paṭṭhāya dasabalassa duvidhena udakena tividhena dantakaṭṭhena hatthapādaparikammena",
  "atk-s0401a13:482_3": "piṭṭhiparikammena gandhakuṭipariveṇaṁ sammajjanenāti evamādīhi kiccehi upaṭṭhahanto",
  "atk-s0401a13:482_4": "‘‘imāya nāma velāya satthu imaṁ nāma laddhuṁ vaṭṭati, idaṁ nāma kātuṁ vaṭṭatī’’ti",
  "atk-s0401a13:482_5": "divasabhāgaṁ santikāvacaro hutvā rattibhāgasamanantare daṇḍadīpikaṁ gahetvā ekarattiṁ",
  "atk-s0401a13:482_6": "gandhakuṭipariveṇaṁ nava vāre anupariyāyati. Evañhissa ahosi – ‘‘sace me thinamiddhaṁ",
  "atk-s0401a13:482_7": "okkameyya, dasabale pakkosante paṭivacanaṁ dātuṁ na sakkuṇeyya’’nti. Tasmā sabbarattiṁ",
  "atk-s0401a13:482_8": "daṇḍadīpikaṁ hatthena na muñcati. Idamettakaṁ vatthu. Aparabhāge pana satthā jetavane",
  "atk-s0401a13:482_9": "viharanto anekapariyāyena dhammabhaṇḍāgārikaānandattherassa vaṇṇaṁ kathetvā theraṁ",
  "atk-s0401a13:482_10": "imasmiṁ sāsane bahussutānaṁ satimantānaṁ gatimantānaṁ dhitimantānaṁ upaṭṭhākānañca",
  "atk-s0401a13:482_11": "bhikkhūnaṁ aggaṭṭhāne ṭhapesīti.",
  "atk-s0401a13:483": "Uruvelakassapattheravatthu",
  "atk-s0401a13:484_0": "224. Dutiye mahāparisānanti mahāparivārānaṁ uruvelakassapo aggoti dasseti. Aññesañhi",
  "atk-s0401a13:484_1": "therānaṁ kañci kālaṁ parivāro mahā hoti kañci kālaṁ appo, imassa pana therassa dvīhi",
  "atk-s0401a13:484_2": "bhātikehi saddhiṁ ekaṁ samaṇasahassaṁ nibaddhaparivārova ahosi. Tesu ekekasmiṁ ekekaṁ",
  "atk-s0401a13:484_3": "pabbājente dve samaṇasahassāni honti, dve dve pabbājente tīṇi sahassāni honti. Tasmā",
  "atk-s0401a13:484_4": "so mahāparivārānaṁ aggo nāma jāto. Kassapoti panassa gottaṁ. Uruvelāyaṁ pabbajitattā",
  "atk-s0401a13:484_5": "uruvelakassapoti paññāyittha.",
  "atk-s0401a13:485_0": "Tassa pañhakamme ayamanupubbikathā – ayampi hi padumuttarabuddhakāle haṁsavatīnagare",
  "atk-s0401a13:485_1": "kulagehe paṭisandhiṁ gahetvā vayappatto satthu dhammakathaṁ suṇanto satthāraṁ ekaṁ",
  "atk-s0401a13:485_2": "bhikkhuṁ mahāparisānaṁ aggaṭṭhāne ṭhapentaṁ disvā ‘‘mayāpi anāgate evarūpena bhavituṁ",
  "atk-s0401a13:485_3": "vaṭṭatī’’ti sattāhaṁ buddhappamukhassa bhikkhusaṅghassa mahādānaṁ datvā ticīvarena",
  "atk-s0401a13:485_4": "acchādetvā satthāraṁ vanditvā mahāparisānaṁ aggabhāvatthaṁ patthanaṁ akāsi. Satthā",
  "atk-s0401a13:485_5": "anantarāyaṁ disvā anāgate gotamabuddhassa sāsane mahāparisānaṁ aggo bhavissatī’’ti byākaritvā pakkāmi.",
  "atk-s0401a13:486_0": "Sopi kulaputto yāvajīvaṁ kalyāṇakammaṁ katvā devamanussesu saṁsaranto ito dvenavutikappamatthake",
  "atk-s0401a13:486_1": "phussabuddhassa vemātikakaniṭṭhabhātā hutvā nibbatto, pitā mahindarājā nāma. Apare",
  "atk-s0401a13:486_2": "panassa dve kaniṭṭhabhātaro ahesuṁ. Evaṁ te tayo bhātaro visuṁ visuṁ ṭhānantaraṁ",
  "atk-s0401a13:486_3": "labhiṁsu. Te heṭṭhā vuttanayeneva kupitaṁ paccantaṁ vūpasametvā pitu santikā varaṁ",
  "atk-s0401a13:486_4": "labhitvā ‘‘temāsaṁ dasabalaṁ paṭijaggissāmā’’ti varaṁ gaṇhiṁsu. Atha nesaṁ etadahosi",
  "atk-s0401a13:486_5": "– ‘‘amhehi dasabalaṁ paṭijaggantehi anucchavikaṁ kātuṁ vaṭṭatī’’ti ekaṁ amaccaṁ uppādakaṭṭhāne",
  "atk-s0401a13:486_6": "ṭhapetvā ekaṁ āyavayajānanakaṁ katvā ekaṁ buddhappamukhassa bhikkhusaṅghassa parivesakaṭṭhāne",
  "atk-s0401a13:486_7": "ṭhapetvā attanā dasa sīlāni samādāya temāsaṁ sikkhāpadāni rakkhiṁsu. Te tayo amaccā",
  "atk-s0401a13:486_8": "heṭṭhā vuttanayeneva imasmiṁ buddhuppāde bimbisāravisākharaṭṭhapālā jātā.",
  "atk-s0401a13:487_0": "Te pana rājakumārā vutthavasse dasabale sahatthā buddhappamukhaṁ bhikkhusaṅghaṁ paccayapūjāya",
  "atk-s0401a13:487_1": "pūjetvā yāvajīvaṁ kalyāṇakammaṁ katvā amhākaṁ dasabalassa nibbattito puretarameva",
  "atk-s0401a13:487_2": "brāhamaṇakule nibbattitvā attano gottavasena tayopi janā kassapā eva nāma jātā. Te",
  "atk-s0401a13:487_3": "vayappattā tayo vede uggaṇhiṁsu. Tesaṁ jeṭṭhabhātikassa pañca māṇavakasatāni parivāro",
  "atk-s0401a13:487_4": "ahosi, majjhimassa tīṇi, kaniṭṭhassa dve. Te attano ganthe sāraṁ olokentā diṭṭhadhammikameva",
  "atk-s0401a13:487_5": "passiṁsu, na samparāyikaṁ. Atha nesaṁ jeṭṭhabhātā attano parivārena saddhiṁ uruvelaṁ",
  "atk-s0401a13:487_6": "gantvā isipabbajjaṁ pabbajitvā uruvelakassapo nāma jāto, mahāgaṅgānadīvaṅke pabbajito",
  "atk-s0401a13:487_7": "nadīkassapo nāma jāto, gayāsīse pabbajito gayākassapo nāma jāto.",
  "atk-s0401a13:488_0": "Evaṁ tesu isipabbajjaṁ pabbajitvā tattha vasantesu bahūnaṁ divasānaṁ accayena amhākaṁ",
  "atk-s0401a13:488_1": "bodhisatto mahābhinikkhamanaṁ nikkhamitvā paṭividdhasabbaññutaññāṇo anukkamena dhammacakkaṁ",
  "atk-s0401a13:488_2": "pavattetvā pañcavaggiye there arahatte patiṭṭhāpetvā yasadārakappamukhe pañcapaññāsa",
  "atk-s0401a13:488_3": "sahāyakepi vinetvā saṭṭhi arahante ‘‘caratha, bhikkhave , cārika’’nti bahujanahitāya",
  "atk-s0401a13:488_4": "cārikaṁ pesetvā bhaddavaggiye vinetvā uruvelakassapassa hetuṁ disvā ‘‘mayi gate tayo",
  "atk-s0401a13:488_5": "bhātikā saparivārā arahattaṁ pāpuṇissantī’’ti ñatvā ekako adutiyo uruvelakassapassa",
  "atk-s0401a13:488_6": "vasanaṭṭhānaṁ gantvā vasanatthāya agyāgāraṁ yācitvā tattha kataṁ nāgadamanaṁ ādiṁ",
  "atk-s0401a13:488_7": "katvā aḍḍhuḍḍhasahassehi pāṭihāriyehi uruvelakassapaṁ saparivāraṁ vinetvā pabbājesi.",
  "atk-s0401a13:488_8": "Tassa pabbajitabhāvaṁ ñatvā itarepi dve bhātaro saparivārā āgantvā pabbajiṁsu, sabbepi",
  "atk-s0401a13:488_9": "ehibhikkhū iddhimayapattacīvaradharā ahesuṁ.",
  "atk-s0401a13:489_0": "Satthā taṁ samaṇasahassaṁ ādāya gayāsīsaṁ gantvā piṭṭhipāsāṇe nisinno ‘‘kathaṁrūpā",
  "atk-s0401a13:489_1": "nu kho etesaṁ dhammadesanā sappāyā’’ti olokento ‘‘ime aggiṁ paricarantā vicariṁsu,",
  "atk-s0401a13:489_2": "imesaṁ tayo bhave ādittāgārasadise katvā dassetuṁ vaṭṭatī’’ti ādittapariyāyasuttaṁ",
  "atk-s0401a13:489_3": "(mahāva. 54) desesi. Desanāpariyosāne sabbeva arahattaṁ pattā. Satthā tehi parivuto",
  "atk-s0401a13:489_4": "pubbe bimbisārarañño dinnapaṭiññattā rājagahanagare laṭṭhivanuyyānaṁ agamāsi. Rājā",
  "atk-s0401a13:489_5": "dasabalassa āgatabhāvaṁ sutvā dvādasanahutehi brāhmaṇagahapatikehi saddhiṁ satthāraṁ",
  "atk-s0401a13:489_6": "upasaṅkamitvā vanditvā ekamantaṁ nisīdi. Satthā sabbāvantaṁ parisaṁ oloketvā mahājanaṁ",
  "atk-s0401a13:489_7": "uruvelakassapassa nipaccakāraṁ karontaṁ disvā ‘‘ime mayhaṁ vā kassapassa vā mahantabhāvaṁ",
  "atk-s0401a13:489_8": "na jānanti, savitakkā ca nāma desanaṁ sampaṭicchituṁ na sakkontī’’ti cintetvā, ‘‘kassapa,",
  "atk-s0401a13:489_9": "tuyhaṁ upaṭṭhākānaṁ vitakkaṁ chindā’’ti therassa saññaṁ adāsi. Thero satthu vacanaṁ",
  "atk-s0401a13:489_10": "sampaṭicchitvā uṭṭhāyāsanā satthāraṁ pañcapatiṭṭhitena vanditvā tālappamāṇaṁ ākāsaṁ",
  "atk-s0401a13:489_11": "uppatitvā iddhivikubbanaṁ dassetvā ‘‘satthā me, bhante, bhagavā, sāvakohamasmi, satthā",
  "atk-s0401a13:489_12": "me, bhante, bhagavā, sāvakohamasmī’’ti vatvā oruyha dasabalassa pāde vandi. Etenupāyena",
  "atk-s0401a13:489_13": "sattame vāre sattatālappamāṇaṁ ākāsaṁ abbhuggantvā puna āgantvā dasabalassa pāde",
  "atk-s0401a13:489_14": "vanditvā ekamantaṁ nisīdi.",
  "atk-s0401a13:490_0": "Tasmiṁ kāle mahājano ‘‘ayaṁ loke mahāsamaṇo’’ti satthari nibbitakko jāto, athassa",
  "atk-s0401a13:490_1": "satthā dhammaṁ desesi. Desanāpariyosāne rājā ekādasanahutehi brāhmaṇagahapatikehi",
  "atk-s0401a13:490_2": "saddhiṁ sotāpattiphale patiṭṭhito, ekanahutaṁ upāsakattaṁ paṭivedesi. Tepi uruvelakassapassa",
  "atk-s0401a13:490_3": "parivārā sahassamattā bhikkhū attano āsevanavasena cintesuṁ – ‘‘amhākaṁ pabbajitakiccaṁ",
  "atk-s0401a13:490_4": "matthakaṁ pattaṁ, bahi gantvā kiṁ karissāmā’’ti uruvelakassapattheraṁyeva parivāretvā",
  "atk-s0401a13:490_5": "vicariṁsu. Tesu ekekasmiṁ ekekaṁ nissitakaṁ gaṇhante dve sahassāni honti, dve dve",
  "atk-s0401a13:490_6": "gaṇhante tīṇi sahassāni honti. Tato paṭṭhāya yattakā tesaṁ nissitakā, tattake kathetuṁ",
  "atk-s0401a13:490_7": "vaṭṭatīti. Idamettha vatthu. Aparabhāge pana satthā jetavane viharanto theraṁ mahāparisānaṁ",
  "atk-s0401a13:490_8": "aggaṭṭhāne ṭhapesīti.",
  "atk-s0401a13:491": "Kāḷudāyittheravatthu",
  "atk-s0401a13:492": "225. Tatiye kulappasādakānanti kulaṁ pasādentānaṁ. Ayaṁ hi thero adiṭṭhabuddhadassanaṁyeva suddhodanamahārājassa nivesanaṁ pasādesi, tasmā kulappasādakānaṁ aggo nāma jāto.",
  "atk-s0401a13:493_0": "Tassa pañhakamme ayamanupubbikathā – ayampi hi padumuttarabuddhakāle haṁsavatīnagare",
  "atk-s0401a13:493_1": "kulagehe nibbatto satthu dhammadesanaṁ suṇanto satthāraṁ ekaṁ bhikkhuṁ kulappasādakānaṁ",
  "atk-s0401a13:493_2": "aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi. So yāvajīvaṁ",
  "atk-s0401a13:493_3": "kusalaṁ katvā devamanussesu saṁsaranto amhākaṁ bodhisattassa mātukucchiyaṁ paṭisandhiggahaṇadivase",
  "atk-s0401a13:493_4": "kapilavatthusmiṁyeva amaccagehe paṭisandhiṁ gaṇhi. Jātadivase bodhisattena saddhiṁyeva",
  "atk-s0401a13:493_5": "jātoti taṁdivasaṁyeva taṁ dukūlacumbuṭake nipajjāpetvā bodhisattassa upaṭṭhānatthāya",
  "atk-s0401a13:493_6": "nayiṁsu. Bodhisattena hi saddhiṁ bodhirukkho rāhulamātā catasso nidhikumbhiyo ārohaniyahatthī",
  "atk-s0401a13:493_7": "kaṇḍako channo kāḷudāyīti ime satta ekadivase jātattā sahajātā nāma ahesuṁ. Athassa",
  "atk-s0401a13:493_8": "nāmaggahaṇadivase sakalanagarassa udaggacittadivase jātoti udāyītveva nāmaṁ akaṁsu.",
  "atk-s0401a13:493_9": "Thokaṁ kāḷadhātukattā pana kāḷudāyī nāma jāto. So bodhisattena saddhiṁ kumārakīḷaṁ",
  "atk-s0401a13:493_10": "kīḷanto vuddhiṁ agamāsi.",
  "atk-s0401a13:494_0": "Aparabhāge bodhisatto mahābhinikkhamanaṁ nikkhamitvā anukkamena sabbaññutaṁ patvā",
  "atk-s0401a13:494_1": "pavattitavaradhammacakko lokānuggahaṁ karonto rājagahaṁ upanissāya viharati. Tasmiṁ",
  "atk-s0401a13:494_2": "samaye suddhodanamahārājā ‘‘siddhatthakumāro abhisambodhiṁ patvā rājagahaṁ upanissāya",
  "atk-s0401a13:494_3": "veḷuvane viharatī’’ti sutvā purisasahassaparivāraṁ ekaṁ amaccaṁ ‘‘puttaṁ me idha",
  "atk-s0401a13:494_4": "ānehī’’ti pesesi. So saṭṭhiyojanamaggaṁ gantvā dasabalassa catuparisamajjhe nisīditvā",
  "atk-s0401a13:494_5": "dhammadesanāvelāya vihāraṁ pāvisi. So ‘‘tiṭṭhatu tāva raññā pahitasāsana’’nti parisapariyante",
  "atk-s0401a13:494_6": "ṭhito satthu dhammadesanaṁ sutvā yathāṭhitova saddhiṁ purisasahassehi arahattaṁ pāpuṇi.",
  "atk-s0401a13:494_7": "Atha nesaṁ satthā ‘‘etha bhikkhavo’’ti hatthaṁ pasāresi, sabbe taṁkhaṇaṁyeva iddhimayapattacīvaradharā",
  "atk-s0401a13:494_8": "vassasaṭṭhikattherā viya ahesuṁ. Arahattaṁ pattakālato paṭṭhāya pana ariyā nāma majjhattāva",
  "atk-s0401a13:494_9": "hontīti raññā pahitasāsanaṁ dasabalassa na kathesi. Rājā ‘‘neva gato āgacchati, na",
  "atk-s0401a13:494_10": "sāsanaṁ suyyatī’’ti ‘‘ehi, tāta, tvaṁ gacchā’’ti teneva niyāmena aññaṁ amaccaṁ pesesi.",
  "atk-s0401a13:494_11": "Sopi gantvā purimanayeneva saddhiṁ parisāya arahattaṁ patvā tuṇhī ahosi. Evaṁ navahi",
  "atk-s0401a13:494_12": "amaccehi saddhiṁ nava purisasahassāni pesesi. Sabbe attano kiccaṁ niṭṭhāpetvā tuṇhī ahesuṁ.",
  "atk-s0401a13:495_0": "Atha rājā cintesi – ‘‘ettakā janā mayi sinehābhāvena dasabalassa idhāgamanatthāya",
  "atk-s0401a13:495_1": "na kiñci kathayiṁsu, aññe gantvāpi dasabalaṁ ānetuṁ na sakkhissanti. Mayhaṁ kho pana",
  "atk-s0401a13:495_2": "putto udāyī dasabalena saddhiṁ ekavayo sahapaṁsukīḷiko, mayi cassa sineho atthī’’ti",
  "atk-s0401a13:495_3": "kāḷudāyiṁ pakkosāpetvā, ‘‘tāta, purisasahassaparivāro gantvā dasabalaṁ ānehī’’ti",
  "atk-s0401a13:495_4": "āha. Paṭhamaṁ gatapurisā viya pabbajituṁ labhanto ānessāmi, devāti. Yaṁkiñci katvā",
  "atk-s0401a13:495_5": "mama puttaṁ dassehīti. ‘‘Sādhu, devā’’ti rañño sāsanaṁ ādāya rājagahaṁ gantvā satthu",
  "atk-s0401a13:495_6": "dhammadesanāvelāya parisapariyante ṭhito dhammaṁ sutvā saparivāro arahattaphalaṁ",
  "atk-s0401a13:495_7": "patvā ehibhikkhubhāve patiṭṭhāsi. Tato cintesi – ‘‘na tāva dasabalassa kulanagaraṁ",
  "atk-s0401a13:495_8": "gantuṁ esa kālo, vasantasamaye supupphitesu vanasaṇḍesu haritatiṇasañchannāya pathaviyā",
  "atk-s0401a13:495_9": "esa kālo bhavissatī’’ti kālaṁ paṭimānento tassa kālassa āgatabhāvaṁ ñatvā –",
  "atk-s0401a13:496": "‘‘Nātisītaṁ nātiuṇhaṁ, nātidubbhikkhachātakaṁ;",
  "atk-s0401a13:497": "Saddalā haritā bhūmi, esa kālo mahāmunī’’ti. –",
  "atk-s0401a13:498_0": "Saṭṭhimattāhi gāthāhi dasabalassa kulanagaraṁ gamanatthāya gamanavaṇṇaṁ vaṇṇesi.",
  "atk-s0401a13:498_1": "Satthā ‘‘udāyī gamanavaṇṇaṁ katheti, kapilavatthunagaraṁ gantuṁ esa kālo’’ti vīsatisahassabhikkhuparivāro",
  "atk-s0401a13:498_2": "aturitagamanena cārikaṁ nikkhami.",
  "atk-s0401a13:499_0": "Udāyitthero satthu nikkhantabhāvaṁ ñatvā ‘‘pitu mahārājassa saññaṁ dātuṁ vaṭṭatī’’ti",
  "atk-s0401a13:499_1": "vehāsaṁ abbhuggantvā rañño nivesane pāturahosi. Suddhodanamahārājā theraṁ disvā tuṭṭhacitto",
  "atk-s0401a13:499_2": "mahārahe pallaṅke nisīdāpetvā attano paṭiyāditassa nānaggarasabhojanassa pattaṁ pūretvā",
  "atk-s0401a13:499_3": "adāsi. Thero uṭṭhāya gamanākappaṁ dassesi. Nisīditvāva bhuñja, tātāti. Satthu santikaṁ",
  "atk-s0401a13:499_4": "gantvā bhuñjissāmi, mahārājāti. Kahaṁ pana, tāta, satthāti? Vīsatisahassabhikkhuparivāro",
  "atk-s0401a13:499_5": "tumhākaṁ dassanatthāya cārikaṁ nikkhanto, mahārājāti. Tumhe imaṁ piṇḍapātaṁ paribhuñjitvā",
  "atk-s0401a13:499_6": "yāva mama putto imaṁ nagaraṁ sampāpuṇāti, tāvassa itova piṇḍapātaṁ harathāti. Thero",
  "atk-s0401a13:499_7": "bhattakiccaṁ katvā dasabalassa āharitabbaṁ bhattaṁ gahetvā dhammakathaṁ kathetvā",
  "atk-s0401a13:499_8": "dasabalassa adassaneneva sakalarājanivesanaṁ saddhāpaṭilābhaṁ labhāpetvā sabbesaṁ",
  "atk-s0401a13:499_9": "passantānaññeva pattaṁ ākāse vissajjetvā sayampi vehāsaṁ abbhuggantvā piṇḍapātaṁ",
  "atk-s0401a13:499_10": "ādāya satthu hatthe ṭhapesi, satthā taṁ piṇḍapātaṁ paribhuñji. Thero saṭṭhiyojanamaggaṁ",
  "atk-s0401a13:499_11": "yojanaparamaṁ gacchantassa satthuno divase divase rājagehato bhattaṁ āharitvā adāsi.",
  "atk-s0401a13:499_12": "Evaṁ vatthu veditabbaṁ. Atha aparabhāge satthā ‘‘mayhaṁ pitu mahārājassa sakalanivesanaṁ",
  "atk-s0401a13:499_13": "pasādesī’’ti theraṁ kulappasādakānaṁ aggaṭṭhāne ṭhapesīti.",
  "atk-s0401a13:500": "Bākulattheravatthu",
  "atk-s0401a13:501": "226. Catutthe appābādhānanti nirābādhānaṁ. Bākuloti dvīsu kulesu vaḍḍhitattā evaṁladdhanāmo thero.",
  "atk-s0401a13:502_0": "Tassa pañhakamme ayamanupubbikathā – ayaṁ kira atīte ito kappasatasahassādhike asaṅkhyeyyamatthake",
  "atk-s0401a13:502_1": "anomadassidasabalassa nibbattito puretarameva brāhmaṇakule paṭisandhiṁ gaṇhitvā vayaṁ",
  "atk-s0401a13:502_2": "āgamma uggahitavedo vedattaye sāraṁ apassanto ‘‘samparāyikatthaṁ gavesissāmī’’ti",
  "atk-s0401a13:502_3": "pabbatapāde isipabbajjaṁ pabbajitvā pañcābhiññā-aṭṭhasamāpattilābhī hutvā jhānakīḷitāya",
  "atk-s0401a13:502_4": "vītināmesi. Tasmiṁ samaye anomadassī bodhisatto sabbaññutaṁ patvā ariyagaṇaparivuto",
  "atk-s0401a13:502_5": "cārikaṁ carati. Tāpaso ‘‘tīṇi ratanāni uppannānī’’ti sutvā satthu santikaṁ gantvā",
  "atk-s0401a13:502_6": "dhammaṁ sutvā desanāpariyosāne saraṇesu patiṭṭhito, attano ṭhānaṁ pana vijahituṁ",
  "atk-s0401a13:502_7": "nāsakkhi. So kālena kālaṁ satthu dassanāya ceva gacchati, dhammañca suṇāti.",
  "atk-s0401a13:503_0": "Athekasmiṁ samaye tathāgatassa udaravāto uppajji. Tāpaso satthu dassanatthāya āgato",
  "atk-s0401a13:503_1": "‘‘satthā gilāno’’ti sutvā ‘‘ko, bhante, ābādho’’ti. ‘‘Udaravāto’’ti vutte ‘‘ayaṁ",
  "atk-s0401a13:503_2": "kālo mayhaṁ puññaṁ kātu’’nti pabbatapādaṁ gantvā nānāvidhāni bhesajjāni samodhānetvā",
  "atk-s0401a13:503_3": "‘‘idaṁ bhesajjaṁ satthu upanethā’’ti upaṭṭhākattherassa adāsi. Saha bhesajjassa upayogena",
  "atk-s0401a13:503_4": "udaravāto paṭippassambhi. So satthu phāsukakāle gantvā evamāha – ‘‘bhante, yadidaṁ",
  "atk-s0401a13:503_5": "mama bhesajjena tathāgatassa phāsukaṁ jātaṁ, tassa me nissandena nibbattanibbattabhave",
  "atk-s0401a13:503_6": "gaddūhanamattampi sarīre byādhi nāma mā hotū’’ti. Idamassa tasmiṁ attabhāve kalyāṇakammaṁ.",
  "atk-s0401a13:504_0": "So tato cuto brahmaloke nibbattitvā ekaṁ asaṅkhyeyyaṁ devamanussesu saṁsaranto padumuttarabuddhakāle",
  "atk-s0401a13:504_1": "haṁsavatīnagare kulagehe paṭisandhiṁ gahetvā satthāraṁ ekaṁ bhikkhuṁ appābādhānaṁ",
  "atk-s0401a13:504_2": "aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi. So yāvatāyukaṁ",
  "atk-s0401a13:504_3": "kusalaṁ katvā devamanussesu saṁsaranto vipassīdasabalassa nibbattito puretarameva",
  "atk-s0401a13:504_4": "bandhumatīnagare brāhmaṇakule nibbatto purimanayeneva isipabbajjaṁ pabbajitvā jhānalābhī",
  "atk-s0401a13:504_5": "hutvā pabbatapāde vasati.",
  "atk-s0401a13:505_0": "Vipassībodhisattopi sabbaññutaṁ patvā aṭṭhasaṭṭhibhikkhusatasahassaparivāro bandhumatīnagaraṁ",
  "atk-s0401a13:505_1": "upanissāya pitu mahārājassa saṅgahaṁ karonto kheme migadāye viharati. Athāyaṁ tāpaso",
  "atk-s0401a13:505_2": "dasabalassa loke nibbattabhāvaṁ ñatvā āgantvā satthu dhammakathaṁ sutvā saraṇesu",
  "atk-s0401a13:505_3": "patiṭṭhāsi, attano pabbajjaṁ jahituṁ nāsakkhi, kālena kālaṁ pana satthu upaṭṭhānaṁ gacchati.",
  "atk-s0401a13:506_0": "Athekasmiṁ samaye ṭhapetvā satthārañceva dve aggasāvake ca himavati pupphitānaṁ visarukkhānaṁ",
  "atk-s0401a13:506_1": "vātasamphassena sesabhikkhūnaṁ matthakarogo nāma udapādi. Tāpaso satthu upaṭṭhānaṁ",
  "atk-s0401a13:506_2": "āgato bhikkhū sasīsaṁ pārupitvā nipanne disvā – ‘‘kiṁ, bhante, bhikkhusaṅghassa aphāsuka’’nti",
  "atk-s0401a13:506_3": "pucchi. Bhikkhūnaṁ tiṇapupphakarogo, āvusoti. Tāpaso cintesi – ‘‘ayaṁ kālo mayhaṁ",
  "atk-s0401a13:506_4": "bhikkhusaṅghassa kāyaveyyāvatikakammaṁ katvā puññaṁ nibbattetu’’nti attano ānubhāvena",
  "atk-s0401a13:506_5": "nānāvidhāni bhesajjāni saṁkaḍḍhitvā yojetvā adāsi. Sabbabhikkhūnaṁ rogo taṁkhaṇaṁyeva vūpasanto.",
  "atk-s0401a13:507_0": "So yāvatāyukaṁ ṭhatvā brahmaloke nibbattitvā ekanavutikappe devamanussesu saṁsaranto",
  "atk-s0401a13:507_1": "kassapabuddhakāle bārāṇasiyaṁ kulagehe nibbatto gharāvāsaṁ vasanto ‘‘mayhaṁ vasanagehaṁ",
  "atk-s0401a13:507_2": "dubbalaṁ, paccantaṁ gantvā dabbasambhāraṁ āharitvā gehaṁ karissāmī’’ti vaḍḍhakīhi",
  "atk-s0401a13:507_3": "saddhiṁ gacchanto antarāmagge ekaṁ jiṇṇaṁ mahāvihāraṁ disvā ‘‘tiṭṭhatu tāva mayhaṁ",
  "atk-s0401a13:507_4": "gehakammaṁ, na taṁ mayā saddhiṁ gamissati, yaṁkiñci katvā pana saddhiṁ gamanakammameva",
  "atk-s0401a13:507_5": "puretaraṁ kātuṁ vaṭṭatī’’ti teheva vaḍḍhakīhi dabbasambhāraṁ gāhāpetvā tasmiṁ vihāre",
  "atk-s0401a13:507_6": "uposathāgāraṁ kāresi, bhojanasālaṁ aggisālaṁ dīghacaṅkamaṁ jantāgharaṁ kappiyakuṭiṁ",
  "atk-s0401a13:507_7": "vaccakuṭiṁ ārogyasālaṁ kāresi, yaṁkiñci bhikkhusaṅghassa upabhogaparibhogaṁ bhesajjaṁ",
  "atk-s0401a13:507_8": "nāma sabbaṁ paṭiyādetvā ṭhapesi.",
  "atk-s0401a13:508_0": "So yāvajīvaṁ kusalaṁ katvā ekaṁ buddhantaraṁ devamanussesu saṁsaranto amhākaṁ dasabalassa",
  "atk-s0401a13:508_1": "nibbattito puretarameva kosambiyaṁ seṭṭhigehe paṭisandhiṁ gaṇhi. Tassa paṭisandhiggahaṇadivasato",
  "atk-s0401a13:508_2": "paṭṭhāya taṁ seṭṭhikulaṁ lābhaggayasaggappattaṁ ahosi. Athassa mātā puttaṁ vijāyitvā",
  "atk-s0401a13:508_3": "cintesi – ‘‘ayaṁ dārako puññavā katādhikāro, yattakaṁ kālaṁ arogo dīghāyuko hutvā",
  "atk-s0401a13:508_4": "tiṭṭhati, tattakaṁ amhākaṁ sampattidāyako bhavissati. Jātadivaseyeva mahāyamunāya",
  "atk-s0401a13:508_5": "nhātadārakā nirogā hontī’’ti nhāpanatthāya naṁ pesesi. ‘‘Pañcame divase sīsaṁ nhāpetvā",
  "atk-s0401a13:508_6": "nadīkīḷanatthāya naṁ pesesī’’ti majjhimabhāṇakā. Tattha dhātiyā dārakaṁ nimujjanummujjanavasena",
  "atk-s0401a13:508_7": "kīḷāpentiyā eko maccho dārakaṁ disvā ‘‘bhakkho me aya’’nti maññamāno mukhaṁ vivaritvā",
  "atk-s0401a13:508_8": "upagato. Dhātī dārakaṁ chaḍḍetvā palātā, maccho taṁ gili. Puññavā satto dukkhaṁ na",
  "atk-s0401a13:508_9": "pāpuṇi, sayanagabbhaṁ pavisitvā nipanno viya ahosi. Maccho dārakassa tejena tattaphālaṁ",
  "atk-s0401a13:508_10": "gilitvā ḍayhamāno viya vegena tiṁsayojanaṁ gantvā bārāṇasinagaravāsino macchabandhassa",
  "atk-s0401a13:508_11": "jālaṁ pāvisi. Mahāmacchā nāma jālena baddhā māriyamānāva maranti, ayaṁ pana dārakassa",
  "atk-s0401a13:508_12": "tejena jālato nīhaṭamattova mato. Macchabandhā ca mahāmacchaṁ labhitvā phāletvā vikkiṇanti,",
  "atk-s0401a13:508_13": "taṁ pana dārakassa ānubhāvena aphāletvā sakalameva kājena haritvā ‘‘sahassena demā’’ti",
  "atk-s0401a13:508_14": "vadantā nagare vicariṁsu, koci na gaṇhāti.",
  "atk-s0401a13:509_0": "Tasmiṁ pana nagare aputtakaṁ asītikoṭivibhavaṁ seṭṭhikulaṁ atthi. Tassa dvāramūlaṁ",
  "atk-s0401a13:509_1": "patvā ‘‘kiṁ gahetvā dethā’’ti vuttā ‘‘kahāpaṇa’’nti āhaṁsu. Tehi kahāpaṇaṁ datvā",
  "atk-s0401a13:509_2": "gahito. Seṭṭhibhariyāpi aññesu divasesu macche na keḷāyati, taṁdivasaṁ pana macchaṁ",
  "atk-s0401a13:509_3": "phalake ṭhapetvā sayameva phālesi. Macchañca nāma kucchito phālenti, sā pana piṭṭhito",
  "atk-s0401a13:509_4": "phālentī macchakucchiyaṁ suvaṇṇavaṇṇaṁ dārakaṁ disvā ‘‘macchakucchiyaṁ me putto laddho’’ti",
  "atk-s0401a13:509_5": "nādaṁ naditvā dārakaṁ ādāya sāmikassa santikaṁ agamāsi. Seṭṭhi tāvadeva bheriṁ carāpetvā",
  "atk-s0401a13:509_6": "dārakamādāya rañño santikaṁ gantvā ‘‘macchakucchiyaṁ me, deva, dārako laddho, kiṁ",
  "atk-s0401a13:509_7": "karomā’’ti āha. Puññavā esa, yo macchakucchiyaṁ ārogo vasi, posehi nanti .",
  "atk-s0401a13:510_0": "Assosi kho itaraṁ kulaṁ ‘‘bārāṇasiyaṁ kira ekaṁ seṭṭhikulaṁ macchakucchiyaṁ dārakaṁ",
  "atk-s0401a13:510_1": "labhī’’ti. Te tattha agamaṁsu. Athassa mātā dārakaṁ alaṅkaritvā kīḷāpiyamānaṁ disvā",
  "atk-s0401a13:510_2": "‘‘manāpo vatāyaṁ dārako’’ti gahetvā pakatiṁ ācikkhi. Itarā ‘‘mayhaṁ putto’’ti āha.",
  "atk-s0401a13:510_3": "Kahaṁ te laddhoti. Macchakucchiyanti. Na tuyhaṁ putto, mayhaṁ puttoti. Kahaṁ te laddhoti.",
  "atk-s0401a13:510_4": "Mayā dasa māse kucchiyā dhārito, atha naṁ nadiyā kīḷāpiyamānaṁ maccho gilīti. Tuyhaṁ",
  "atk-s0401a13:510_5": "putto aññena macchena gilito bhavissati, ayaṁ pana mayā macchakucchiyaṁ laddhoti",
  "atk-s0401a13:510_6": "ubhopi rājakulaṁ agamaṁsu. Rājā āha – ‘‘ayaṁ dasa māse kucchiyā dhāritattā amātā",
  "atk-s0401a13:510_7": "kātuṁ na sakkā, macchaṁ gaṇhantāpi vakkayakanādīni bahi katvā gaṇhantā nāma natthīti",
  "atk-s0401a13:510_8": "macchakucchiyaṁ laddhattā ayampi amātā kātuṁ na sakkā, dārako ubhinnampi kulānaṁ",
  "atk-s0401a13:510_9": "dāyādo hotū’’ti. Tato paṭṭhāya dvepi kulāni ativiya lābhaggayasaggappattāni ahesuṁ.",
  "atk-s0401a13:510_10": "Tassa dvīhi kulehi vaḍḍhitattā bākulakumāroti nāmaṁ kariṁsu.",
  "atk-s0401a13:511_0": "Tassa viññutaṁ pattassa dvīsupi nagaresu tayo tayo pāsāde kāretvā nāṭakāni paccupaṭṭhapesuṁ.",
  "atk-s0401a13:511_1": "Ekekasmiṁ nagare cattāro cattāro māse vasati. Ekasmiṁ nagare cattāro māse vutthassa",
  "atk-s0401a13:511_2": "saṅghāṭanāvāsu maṇḍapaṁ kāretvā tattha naṁ saddhiṁ nāṭakehi āropenti. So sampattiṁ",
  "atk-s0401a13:511_3": "anubhavamāno catūhi māsehi itaraṁ nagaraṁ gacchati. Taṁnagaravāsīni nāṭakāni ‘‘dvīhi",
  "atk-s0401a13:511_4": "māsehi upaḍḍhamaggaṁ āgato bhavissatī’’ti paccuggantvā taṁ parivāretvā dvīhi māsehi",
  "atk-s0401a13:511_5": "attano nagaraṁ nenti, itarāni nāṭakāni nivattitvā attano nagarameva gacchanti. Tattha",
  "atk-s0401a13:511_6": "cattāro māse vasitvā teneva niyāmena puna itaraṁ nagaraṁ gacchati. Evamassa sampattiṁ",
  "atk-s0401a13:511_7": "anubhavantassa asīti vassāni paripuṇṇāni.",
  "atk-s0401a13:512_0": "Tasmiṁ samaye amhākaṁ bodhisatto sabbaññutaṁ patvā pavattitavaradhammacakko anukkamena",
  "atk-s0401a13:512_1": "cārikaṁ caramāno kosambiṁ pāpuṇi, bārāṇasinti majjhimabhāṇakā. Bākulo seṭṭhipi kho",
  "atk-s0401a13:512_2": "‘‘dasabalo āgato’’ti sutvā bahuṁ gandhamālaṁ ādāya satthu santikaṁ gantvā dhammakathaṁ",
  "atk-s0401a13:512_3": "sutvā paṭiladdhasaddho pabbaji. So sattāhameva puthujjano hutvā aṭṭhame aruṇe saha",
  "atk-s0401a13:512_4": "paṭisambhidāhi arahattaṁ pāpuṇi. Athassa dvīsu nagaresu gihikāle paricārikamātugāmā",
  "atk-s0401a13:512_5": "attano kulagharāni āgantvā tattha vasamānā cīvarāni katvā pahiṇiṁsu. Thero ekaṁ addhamāsaṁ",
  "atk-s0401a13:512_6": "kosambivāsikehi pahitaṁ cīvaraṁ bhuñjati, ekaṁ addhamāsaṁ bārāṇasivāsikehīti. Eteneva",
  "atk-s0401a13:512_7": "niyāmena dvīsupi nagaresu yaṁ yaṁ uttamaṁ, taṁ taṁ therasseva āhariyati. Therassa",
  "atk-s0401a13:512_8": "asīti vassāni agāramajjhe vasantassa dvīhaṅgulehi gandhapiṇḍaṁ gahetvā upasiṅghanamattampi",
  "atk-s0401a13:512_9": "kālaṁ na koci ābādho nāma ahosi. Āsītime vasse sukheneva pabbajjaṁ upagato. Pabbajitassāpissa",
  "atk-s0401a13:512_10": "appamattakopi ābādho vā catūhi paccayehi vekallaṁ vā nāhosi. So pacchime kāle parinibbānasamayepi",
  "atk-s0401a13:512_11": "purāṇagihisahāyakassa acelakassapassa attano kāyikacetasikasukhadīpanavaseneva sakalaṁ",
  "atk-s0401a13:512_12": "bākulasuttaṁ (ma. ni. 3.209 ādayo) kathetvā anupādisesāya nibbānadhātuyā parinibbāyi.",
  "atk-s0401a13:512_13": "Evaṁ aṭṭhuppatti samuṭṭhitā. Satthā pana therassa dharamānakāleyeva there yathā paṭipāṭiyā",
  "atk-s0401a13:512_14": "ṭhānantare ṭhapento bākulattheraṁ imasmiṁ sāsane appābādhānaṁ aggaṭṭhāne ṭhapesīti.",
  "atk-s0401a13:513": "Sobhitattheravatthu",
  "atk-s0401a13:514_0": "227. Pañcame pubbenivāsaṁ anussarantānanti pubbe nivutthakkhandhasantānaṁ anussaraṇasamatthānaṁ",
  "atk-s0401a13:514_1": "sobhitatthero aggoti dasseti. So kira pubbenivāsaṁ anupaṭipāṭiyā anussaramāno pañca",
  "atk-s0401a13:514_2": "kappasatāni asaññibhave acittakapaṭisandhiṁ nayato aggahesi ākāse padaṁ dassento",
  "atk-s0401a13:514_3": "viya. Tasmā pubbenivāsaṁ anussarantānaṁ aggo nāma jāto.",
  "atk-s0401a13:515_0": "Tassa pañhakamme ayamanupubbikathā – ayampi kira padumuttarabuddhakāle haṁsavatīnagare",
  "atk-s0401a13:515_1": "kulagehe paṭisandhiṁ gaṇhitvā vayappatto satthu dhammadesanaṁ suṇanto satthāraṁ ekaṁ",
  "atk-s0401a13:515_2": "bhikkhuṁ pubbenivāsañāṇalābhīnaṁ bhikkhūnaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:515_3": "katvā taṁ ṭhānantaraṁ patthesi. So yāvajīvaṁ kusalakammaṁ katvā devamanussesu saṁsaranto",
  "atk-s0401a13:515_4": "imasmiṁ buddhuppāde sāvatthiyaṁ brāhmaṇakule nibbatti, sobhitotissa nāmaṁ akaṁsu.",
  "atk-s0401a13:516_0": "So aparena samayena satthu dhammadesanaṁ sutvā paṭiladdhasaddho pabbajitvā vipassanaṁ",
  "atk-s0401a13:516_1": "vaḍḍhetvā arahattaṁ patvā pubbenivāsañāṇe ciṇṇavasī ahosi. So anupaṭipāṭiyā attano",
  "atk-s0401a13:516_2": "nibbattaṭṭhānaṁ anussaranto yāva asaññibhave acittakapaṭisandhi, tāva paṭisandhiṁ",
  "atk-s0401a13:516_3": "addasa. Tato paraṁ antare pañca kappasatāni pavattiṁ adisvā avasāne cutiṁ disvā ‘‘kiṁ",
  "atk-s0401a13:516_4": "nāmeta’’nti āvajjamāno nayavasena ‘‘asaññibhavo bhavissatī’’ti niṭṭhaṁ agamāsi. Satthā",
  "atk-s0401a13:516_5": "imaṁ kāraṇaṁ aṭṭhuppattiṁ katvā theraṁ pubbenivāsaṁ anussarantānaṁ aggaṭṭhāne ṭhapesīti.",
  "atk-s0401a13:517": "Upālittheravatthu",
  "atk-s0401a13:518_0": "228. Chaṭṭhe vinayadharānaṁ yadidaṁ upālīti vinayadharānaṁ bhikkhūnaṁ upālitthero",
  "atk-s0401a13:518_1": "aggoti dasseti. Thero kira tathāgatasseva santike kammaṭṭhānaṁ gahetvā vipassanaṁ",
  "atk-s0401a13:518_2": "vaḍḍhetvā arahattaṁ pāpuṇi. Tathāgatasseva santike vinayapiṭakaṁ uggaṇhitvā bhārukacchakavatthuṁ,",
  "atk-s0401a13:518_3": "ajjukavatthuṁ, (pārā. 158) kumārakassapavatthunti imāni tīṇi vatthūni sabbaññutaññāṇena",
  "atk-s0401a13:518_4": "saddhiṁ saṁsandetvā kathesi. Tasmā vinayadharānaṁ aggo nāma jāto.",
  "atk-s0401a13:519_0": "Tassa pañhakamme ayamanupubbikathā – padumuttarabuddhakāle kiresa haṁsavatiyaṁ kulaghare",
  "atk-s0401a13:519_1": "nibbatto ekadivasaṁ satthu dhammakathaṁ suṇanto satthāraṁ ekaṁ bhikkhuṁ vinayadharānaṁ",
  "atk-s0401a13:519_2": "aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi. So yāvajīvaṁ",
  "atk-s0401a13:519_3": "kusalaṁ katvā devamanussesu saṁsaranto imasmiṁ buddhuppāde kappakagehe paṭisandhiṁ",
  "atk-s0401a13:519_4": "gaṇhi , upālidārakotissa nāmaṁ akaṁsu. So vayappatto channaṁ khattiyānaṁ pasādhako",
  "atk-s0401a13:519_5": "hutvā tathāgate anupiyambavane viharante pabbajjatthāya nikkhamantehi teti chahi",
  "atk-s0401a13:519_6": "khattiyehi saddhiṁ nikkhamitvā pabbaji. Tassa pabbajjāvidhānaṁ pāḷiyaṁ (cūḷava. 330) āgatameva.",
  "atk-s0401a13:520_0": "So pabbajitvā upasampanno satthāraṁ kammaṭṭhānaṁ kathāpetvā ‘‘mayhaṁ, bhante, araññavāsaṁ",
  "atk-s0401a13:520_1": "anujānāthā’’ti āha. Bhikkhu tava araññe vasantassa ekameva dhuraṁ vaḍḍhissati, amhākaṁ",
  "atk-s0401a13:520_2": "pana santike vasantassa vipassanādhurañca ganthadhurañca paripūressatīti. Thero satthu",
  "atk-s0401a13:520_3": "vacanaṁ sampaṭicchitvā vipassanāya kammaṁ karonto nacirasseva arahattaṁ pāpuṇi. Atha",
  "atk-s0401a13:520_4": "naṁ satthā sayameva sakalaṁ vinayapiṭakaṁ uggaṇhāpesi. So aparabhāge heṭṭhā vuttāni",
  "atk-s0401a13:520_5": "tīṇi vatthūni vinicchini. Satthā ekekasmiṁ vinicchite sādhukāraṁ datvā tayopi vinicchaye",
  "atk-s0401a13:520_6": "aṭṭhuppattiṁ katvā theraṁ vinayadharānaṁ aggaṭṭhāne ṭhapesīti.",
  "atk-s0401a13:521": "Nandakattheravatthu",
  "atk-s0401a13:522": "229. Sattame bhikkhunovādakānaṁ yadidaṁ nandakoti ayaṁ hi thero dhammakathaṁ kathento ekasamodhāne pañca bhikkhunīsatāni arahattaṁ pāpesi. Tasmā bhikkhunovādakānaṁ aggo nāma jāto.",
  "atk-s0401a13:523_0": "Tassa pañhakamme ayamanupubbikathā – ayañhi padumuttarabuddhakāle haṁsavatīnagare",
  "atk-s0401a13:523_1": "kulagehe nibbatto satthu dhammadesanaṁ suṇanto satthāraṁ ekaṁ bhikkhuṁ bhikkhunovādakānaṁ",
  "atk-s0401a13:523_2": "aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi. So yāvajīvaṁ",
  "atk-s0401a13:523_3": "kusalaṁ katvā devamanussesu saṁsaranto imasmiṁ buddhuppāde sāvatthiyaṁ kulagehe paṭisandhiṁ",
  "atk-s0401a13:523_4": "gahetvā vayappatto satthu dhammadesanaṁ sutvā paṭiladdhasaddho satthu santike pabbajitvā",
  "atk-s0401a13:523_5": "vipassanaṁ vaḍḍhetvā arahattaṁ pāpuṇi, pubbenivāsañāṇe ca ciṇṇavasī ahosi. So catūsu",
  "atk-s0401a13:523_6": "parisāsu sampattāsu ‘‘sabbesaṁyeva manaṁ gahetvā kathetuṁ sakkotī’’ti dhammakathikanandako",
  "atk-s0401a13:523_7": "nāma jāto. Tathāgatopi kho rohiṇīnadītīre cumbaṭakakalahe nikkhamitvā pabbajitānaṁ",
  "atk-s0401a13:523_8": "pañcannaṁ sākiyakumārasatānaṁ anabhiratiyā uppannāya te bhikkhū ādāya kuṇāladahaṁ",
  "atk-s0401a13:523_9": "gantvā kuṇālajātakakathāya (jā. 2.21.kuṇālajātaka) nesaṁ saṁviggabhāvaṁ ñatvā catusaccakathaṁ",
  "atk-s0401a13:523_10": "kathetvā sotāpattiphale patiṭṭhāpesi. Aparabhāge mahāsamayasuttaṁ (dī. ni. 2.331",
  "atk-s0401a13:523_11": "ādayo) kathetvā aggaphalaṁ arahattaṁ pāpesi. Tesaṁ therānaṁ purāṇadutiyikā ‘‘amhe",
  "atk-s0401a13:523_12": "dāni idha kiṁ karissāmā’’ti vatvā sabbāva ekacittā hutvā mahāpajāpatiṁ upasaṅkamitvā",
  "atk-s0401a13:523_13": "pabbajjaṁ yāciṁsu. Tāpi pañcasatā theriyā santike pabbajjañca upasampadañca labhiṁsu.",
  "atk-s0401a13:523_14": "Atītānantarāya pana jātiyā sabbāva tā nandakattherassa rājaputtabhāve ṭhitassa pādaparicārikā ahesuṁ.",
  "atk-s0401a13:524_0": "Tena samayena satthā ‘‘bhikkhū bhikkhuniyo ovadantū’’ti āha. Thero attano vāre sampatte",
  "atk-s0401a13:524_1": "tāsaṁ purimabhave attano pādaparicārikabhāvaṁ ñatvā cintesi – ‘‘maṁ imassa bhikkhunīsaṅghassa",
  "atk-s0401a13:524_2": "majjhe nisinnaṁ upamāyo ca kāraṇāni ca āharitvā dhammaṁ kathayamānaṁ disvā añño pubbenivāsañāṇalābhī",
  "atk-s0401a13:524_3": "bhikkhu imaṁ kāraṇaṁ oloketvā ‘āyasmā nandako yāvajjadivasā orodhe na vissajjeti,",
  "atk-s0401a13:524_4": "sobhatāyamāyasmā orodhaparivuto’ti vattabbaṁ maññeyyā’’ti. Tasmā sayaṁ agantvā aññaṁ",
  "atk-s0401a13:524_5": "bhikkhuṁ pesesi. Tā pana pañcasatā bhikkhuniyo therasseva ovādaṁ paccāsīsanti. Iminā",
  "atk-s0401a13:524_6": "kāraṇena bhagavā ‘‘attano vāre sampatte aññaṁ apesetvā sayameva gantvā bhikkhunīsaṅghaṁ",
  "atk-s0401a13:524_7": "ovadāhī’’ti theraṁ āha. So satthu kathaṁ paṭibāhituṁ asakkonto attano vāre sampatte",
  "atk-s0401a13:524_8": "cātuddase bhikkhunisaṅghassa ovādaṁ datvā sabbāva tā bhikkhuniyo saḷāyatanapaṭimaṇḍitāya",
  "atk-s0401a13:524_9": "dhammadesanāya sotāpattiphale patiṭṭhāpesi.",
  "atk-s0401a13:525_0": "Tā bhikkhuniyo therassa dhammadesanāya attamanā hutvā satthu santikaṁ gantvā attano",
  "atk-s0401a13:525_1": "paṭividdhaguṇaṁ ārocesuṁ. Satthā ‘‘kasmiṁ nu kho dhammaṁ desente imā bhikkhuniyo",
  "atk-s0401a13:525_2": "uparimaggaphalāni pāpuṇeyyu’’nti āvajjento puna ‘‘taṁyeva nandakassa dhammadesanaṁ",
  "atk-s0401a13:525_3": "sutvā pañcasatāpi etā arahattaṁ pāpuṇissantī’’ti disvā punadivasepi therasseva santikaṁ",
  "atk-s0401a13:525_4": "dhammassavanatthāya pesesi. Tā punadivase dhammaṁ sutvā sabbāva arahattaṁ pattā.",
  "atk-s0401a13:525_5": "Taṁdivasaṁ bhagavā tāsaṁ bhikkhunīnaṁ attano santikaṁ āgatakāle dhammadesanāya saphalabhāvaṁ",
  "atk-s0401a13:525_6": "ñatvā ‘‘hiyyo nandakassa dhammadesanā cātuddasiyaṁ candasadisī ahosi, ajja pannarasiyaṁ",
  "atk-s0401a13:525_7": "candasadisī’’ti vatvā therassa sādhukāraṁ datvā tadeva ca kāraṇaṁ aṭṭhuppattiṁ katvā",
  "atk-s0401a13:525_8": "theraṁ bhikkhunovādakānaṁ aggaṭṭhāne ṭhapesīti.",
  "atk-s0401a13:526": "Nandattheravatthu",
  "atk-s0401a13:527_0": "230. Aṭṭhame indriyesu guttadvārānanti chasu indriyesu pihitadvārānaṁ nandatthero",
  "atk-s0401a13:527_1": "aggoti dasseti. Kiñcāpi hi satthusāvakā aguttadvārā nāma natthi, nandatthero pana",
  "atk-s0401a13:527_2": "dasasu disāsu yaṁ yaṁ disaṁ oloketukāmo hoti, na taṁ catusampajaññavasena aparicchinditvā",
  "atk-s0401a13:527_3": "oloketi. Tasmā indriyesu guttadvārānaṁ aggo nāma jāto.",
  "atk-s0401a13:528_0": "Tassa pañhakamme ayamanupubbikathā – ayampi hi padumuttarabuddhakāle haṁsavatīnagare",
  "atk-s0401a13:528_1": "kulagehe paṭisandhiṁ gahetvā vayappatto satthu santike dhammaṁ suṇanto satthāraṁ",
  "atk-s0401a13:528_2": "ekaṁ bhikkhuṁ indriyesu guttadvārānaṁ aggaṭṭhāne ṭhapentaṁ disvā adhikārakammaṁ katvā",
  "atk-s0401a13:528_3": "taṁ ṭhānantaraṁ patthesi. So yāvajīvaṁ kusalaṁ katvā devamanussesu saṁsaranto kapilavatthupure",
  "atk-s0401a13:528_4": "mahāpajāpatigotamiyā kucchimhi paṭisandhiṁ gaṇhi. Athassa nāmaggahaṇadivase ñātisaṅghaṁ",
  "atk-s0401a13:528_5": "nandayanto tosento jātoti nandakumāroteva nāmaṁ akaṁsu.",
  "atk-s0401a13:529_0": "Mahāsattopi sabbaññutaṁ patvā pavattitavaradhammacakko lokānuggahaṁ karonto rājagahato",
  "atk-s0401a13:529_1": "kapilavatthupuraṁ gantvā paṭhamadassaneneva pitaraṁ sotāpattiphale patiṭṭhāpesi.",
  "atk-s0401a13:529_2": "Punadivase pitu nivesanaṁ gantvā rāhulamātāya ovādaṁ datvā sesajanassapi dhammaṁ",
  "atk-s0401a13:529_3": "kathesi. Punadivase nandakumārassa abhisekagehapavesanaāvāhamaṅgalesu vattamānesu",
  "atk-s0401a13:529_4": "tassa nivesanaṁ gantvā kumāraṁ pattaṁ gāhāpetvā pabbājetuṁ vihārābhimukho pāyāsi.",
  "atk-s0401a13:529_5": "Nandakumāraṁ abhisekamaṅgalaṁ na tathā pīḷesi, pattaṁ ādāya gamanakāle pana janapadakalyāṇī",
  "atk-s0401a13:529_6": "uparipāsādavaragatā sīhapañjaraṁ ugghāṭetvā ‘‘tuvaṭaṁ kho, ayyaputta, āgaccheyyāsī’’ti",
  "atk-s0401a13:529_7": "yaṁ vācaṁ nicchāresi. Taṁ sutvā gehasitachandarāgavasena olokento panesa satthari",
  "atk-s0401a13:529_8": "gāravena yathāruciyā nimittaṁ gahetuṁ nāsakkhi, tenassa cittasantāpo ahosi. Atha",
  "atk-s0401a13:529_9": "naṁ ‘‘imasmiṁ ṭhāne nivattessati, imasmiṁ ṭhāne nivattessatī’’ti cintentameva satthā",
  "atk-s0401a13:529_10": "vihāraṁ netvā pabbājesi. Pabbajitopi paṭibāhituṁ asakkonto tuṇhī ahosi. Pabbajitadivasato",
  "atk-s0401a13:529_11": "paṭṭhāya pana janapadakalyāṇiyā vuttavacanameva sarati. Athassa sā āgantvā avidūre",
  "atk-s0401a13:529_12": "ṭhitā viya ahosi. So anabhiratiyā pīḷito thokaṁ ṭhānaṁ gacchati, tassa gumbaṁ vā",
  "atk-s0401a13:529_13": "gacchaṁ vā atikkamantasseva dasabalo purato ṭhitako viya ahosi. So aggimhi pakkhittaṁ",
  "atk-s0401a13:529_14": "kukkuṭapattaṁ viya paṭinivattitvā attano vasanaṭṭhānameva pavisati.",
  "atk-s0401a13:530_0": "Satthā cintesi – ‘‘nando ativiya pamatto viharati, anabhiratiṁ vūpasametuṁ na sakkoti,",
  "atk-s0401a13:530_1": "etassa cittanibbāpanaṁ kātuṁ vaṭṭatī’’ti. Tato naṁ āha – ‘‘ehi, nanda, devacārikaṁ",
  "atk-s0401a13:530_2": "gacchissāmā’’ti. Bhagavā kathāhaṁ iddhimantehi gantabbaṭṭhānaṁ gamissāmīti. Tvaṁ",
  "atk-s0401a13:530_3": "kevalaṁ gamanacittaṁ uppādehi, gantvā passissasīti. So dasabalassa ānubhāvena tathāgateneva",
  "atk-s0401a13:530_4": "saddhiṁ devacārikaṁ gantvā sakkassa devarañño nivesanaṁ oloketvā pañca accharāsatāni",
  "atk-s0401a13:530_5": "addasa. Satthā nandattheraṁ subhanimittavasena tā olokentaṁ disvā, ‘‘nanda, imā nu",
  "atk-s0401a13:530_6": "kho accharā manāpā, atha janapadakalyāṇī’’ti pucchi. Bhante, janapadakalyāṇī imā",
  "atk-s0401a13:530_7": "accharā upanidhāya kaṇṇanāsacchinnakā makkaṭī viya khāyatīti. Nanda, evarūpā accharā",
  "atk-s0401a13:530_8": "samaṇadhammaṁ karontānaṁ na dullabhāti. Sace me, bhante bhagavā, pāṭibhogo hoti,",
  "atk-s0401a13:530_9": "ahaṁ samaṇadhammaṁ karissāmīti. Vissattho tvaṁ, nanda, samaṇadhammaṁ karohi. Sace",
  "atk-s0401a13:530_10": "te sappaṭisandhikā kālakiriyā bhavissati, ahaṁ etāsaṁ paṭilābhatthāya pāṭibhogoti.",
  "atk-s0401a13:530_11": "Iti satthā yathāruciyā devacārikaṁ caritvā jetavanameva paccāgañchi.",
  "atk-s0401a13:531_0": "Tato paṭṭhāya nandatthero accharānaṁ hetu rattindivaṁ samaṇadhammaṁ karoti. Satthā",
  "atk-s0401a13:531_1": "bhikkhū āṇāpesi – ‘‘tumhe nandassa vasanaṭṭhāne ‘eko kira bhikkhu dasabalaṁ pāṭibhogaṁ",
  "atk-s0401a13:531_2": "katvā accharānaṁ hetu samaṇadhammaṁ karotī’ti tattha tattha kathentā vicarathā’’ti.",
  "atk-s0401a13:531_3": "Te satthu vacanaṁ sampaṭicchitvā ‘‘bhatako kirāyasmā nando, upakkitako kirāyasmā",
  "atk-s0401a13:531_4": "nando, accharānaṁ hetu brahmacariyaṁ carati, bhagavā kirassa pāṭibhogo pañcannaṁ",
  "atk-s0401a13:531_5": "accharāsatānaṁ paṭilābhāya kakuṭapādīna’’nti therassa savanūpacāre kathentā vicaranti.",
  "atk-s0401a13:531_6": "Nandatthero taṁ kathaṁ sutvā ‘‘ime bhikkhū na aññaṁ kathenti, maṁ ārabbha kathenti,",
  "atk-s0401a13:531_7": "ayuttaṁ mama kamma’’nti paṭisaṅkhānaṁ uppādetvā vipassanaṁ vaḍḍhetvā arahattaṁ pāpuṇi.",
  "atk-s0401a13:531_8": "Athassa arahattapattakkhaṇeyeva aññatarā devatā bhagavato etamatthaṁ ārocesi, sayampi",
  "atk-s0401a13:531_9": "bhagavā aññāsiyeva. Punadivase nandatthero bhagavantaṁ upasaṅkamitvā evamāha – ‘‘yaṁ",
  "atk-s0401a13:531_10": "me, bhante bhagavā , pāṭibhogo pañcannaṁ accharāsatānaṁ paṭilābhāya kakuṭapādīnaṁ,",
  "atk-s0401a13:531_11": "muñcāmahaṁ, bhante, bhagavantaṁ etasmā paṭissavā’’ti. Evaṁ vatthu (udā. 22) samuṭṭhitaṁ",
  "atk-s0401a13:531_12": ". Satthā aparabhāge jetavanavihāre viharanto theraṁ indriyesu guttadvārānaṁ aggaṭṭhāne ṭhapesīti.",
  "atk-s0401a13:532": "Mahākappinattheravatthu",
  "atk-s0401a13:533_0": "231. Navame bhikkhuovādakānanti bhikkhū ovadantānaṁ mahākappinatthero aggoti dasseti.",
  "atk-s0401a13:533_1": "Ayaṁ kira thero ekasamodhānasmiṁyeva dhammakathaṁ kathento bhikkhusahassaṁ arahattaṁ",
  "atk-s0401a13:533_2": "pāpesi. Tasmā bhikkhuovādakānaṁ aggo nāma jāto.",
  "atk-s0401a13:534_0": "Tassa pañhakamme ayamanupubbikathā – ayampi hi padumuttarabuddhakāle haṁsavatiyaṁ",
  "atk-s0401a13:534_1": "kulaghare nibbattitvā aparabhāge satthu dhammakathaṁ suṇanto satthāraṁ ekaṁ bhikkhuṁ",
  "atk-s0401a13:534_2": "bhikkhuovādakānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ",
  "atk-s0401a13:534_3": "patthesi. So yāvajīvaṁ kusalaṁ katvā devamanussesu saṁsaranto kassapasammāsambuddhakāle",
  "atk-s0401a13:534_4": "bārāṇasiyaṁ kulagehe paṭisandhiṁ gahetvā purisasahassassa gaṇajeṭṭhako hutvā gabbhasahassapaṭimaṇḍitaṁ",
  "atk-s0401a13:534_5": "mahāpariveṇaṁ kāresi. Te sabbepi janā yāvajīvaṁ kusalaṁ katvā kappinaupāsakaṁ jeṭṭhakaṁ",
  "atk-s0401a13:534_6": "katvā saputtadārā devaloke nibbattā. Ekaṁ buddhantaraṁ devamanussesu saṁsariṁsu.",
  "atk-s0401a13:535_0": "Atha amhākaṁ satthu nibbattito puretarameva ayaṁ kappino paccantadese kukkuṭavatīnagare",
  "atk-s0401a13:535_1": "rājagehe paṭisandhiṁ gaṇhi, sesapurisā tasmiṁyeva nagare amaccakulesu nibbattiṁsu.",
  "atk-s0401a13:535_2": "Tesu kappinakumāro pitu accayena chattaṁ ussāpetvā mahākappinarājā nāma jāto. Pubbe",
  "atk-s0401a13:535_3": "kalyāṇakammakaraṇakāle tassa gharasāminī itthī samānajātike rājakule nibbattitvā",
  "atk-s0401a13:535_4": "mahākappinarañño aggamahesī jātā, anojāpupphasadisavaṇṇatāya panassā anojādevītveva",
  "atk-s0401a13:535_5": "nāmaṁ ahosi. Mahākappinarājāpi sutavittako ahosi. So pātova uṭṭhāya catūhi dvārehi",
  "atk-s0401a13:535_6": "sīghaṁ dūte pesesi – ‘‘yattha bahussute sutadhare passatha, tato nivattitvā mayhaṁ ārocethā’’ti.",
  "atk-s0401a13:536_0": "Tena kho pana samayena amhākaṁ satthā loke nibbattitvā sāvatthiṁ upanissāya paṭivasati.",
  "atk-s0401a13:536_1": "Tasmiṁ kāle sāvatthinagaravāsino vāṇijā sāvatthiyaṁ uṭṭhānakabhaṇḍaṁ gahetvā, taṁ",
  "atk-s0401a13:536_2": "nagaraṁ gantvā, bhaṇḍaṁ paṭisāmetvā, ‘‘rājānaṁ passissāmā’’ti paṇṇākāraṁ gahetvā,",
  "atk-s0401a13:536_3": "rājakuladvāraṁ gantvā, ‘‘rājā uyyānaṁ gato’’ti sutvā, uyyānaṁ gantvā, dvāre ṭhitā",
  "atk-s0401a13:536_4": "paṭihārakassa ārocayiṁsu. Atha rañño nivedi, te rājā pakkosāpetvā niyyātitapaṇṇākāre",
  "atk-s0401a13:536_5": "vanditvā ṭhite, ‘‘tātā, kuto āgacchathā’’ti pucchi. Sāvatthito, devāti. Kacci vo",
  "atk-s0401a13:536_6": "raṭṭhaṁ subhikkhaṁ, dhammiko rājāti? Āma, devāti. Atthi pana tumhākaṁ dese kiñci",
  "atk-s0401a13:536_7": "sāsananti? Atthi deva, na pana sakkā ucchiṭṭhamukhehi kathetunti. Rājā suvaṇṇabhiṅgārena",
  "atk-s0401a13:536_8": "udakaṁ dāpesi. Te mukhaṁ vikkhāletvā dasabalābhimukhā añjaliṁ paggahetvā, ‘‘deva,",
  "atk-s0401a13:536_9": "amhākaṁ dese buddharatanaṁ nāma uppanna’’nti āhaṁsu. Rañño ‘‘buddho’’ti vacane sutamatteyeva",
  "atk-s0401a13:536_10": "sakalasarīraṁ pharamānā pīti uppajji. Tato ‘‘buddhoti, tātā, vadathā’’ti āha. Buddhoti,",
  "atk-s0401a13:536_11": "deva, vadāmāti. Evaṁ tikkhattuṁ vadāpetvā ‘‘buddhotipadaṁ aparimāṇaṁ, nāssa sakkā",
  "atk-s0401a13:536_12": "parimāṇaṁ kātu’’nti tasmiṁyeva pade pasanno satasahassaṁ datvā ‘‘aparaṁ kiṁ sāsana’’nti",
  "atk-s0401a13:536_13": "pucchi. Deva dhammaratanaṁ nāma uppannanti. Tampi sutvā tatheva tikkhattuṁ paṭiññaṁ",
  "atk-s0401a13:536_14": "gahetvā aparampi satasahassaṁ datvā puna ‘‘aññaṁ kiṁ sāsana’’nti pucchi. Saṅgharatanaṁ",
  "atk-s0401a13:536_15": "deva uppannanti. Tampi sutvā tatheva paṭiññaṁ gahetvā aparampi satasahassaṁ datvā",
  "atk-s0401a13:536_16": "dinnabhāvaṁ paṇṇe likhitvā, ‘‘tātā, deviyā santikaṁ gacchathā’’ti pesesi. Tesu gatesu",
  "atk-s0401a13:536_17": "amacce pucchi – ‘‘tātā, buddho loke uppanno, tumhe kiṁ karissathā’’ti? Deva tumhe",
  "atk-s0401a13:536_18": "kiṁ kattukāmāti? Ahaṁ pabbajissāmīti. Mayampi pabbajissāmāti. Te sabbepi gharaṁ vā",
  "atk-s0401a13:536_19": "kuṭumbaṁ vā anapaloketvā ye asse āruyha gatā teheva nikkhamiṁsu.",
  "atk-s0401a13:537_0": "Vāṇijā anojādeviyā santikaṁ gantvā paṇṇaṁ dassesuṁ. Sā taṁ vācetvā ‘‘raññā tumhākaṁ",
  "atk-s0401a13:537_1": "bahū kahāpaṇā dinnā, kiṁ tumhehi kataṁ, tātā’’ti pucchi. Piyasāsanaṁ, devi, ānītanti.",
  "atk-s0401a13:537_2": "Amhepi sakkā, tātā, suṇāpetunti? Sakkā, devi, ucchiṭṭhamukhehi pana vattuṁ na sakkāti.",
  "atk-s0401a13:537_3": "Sā suvaṇṇabhiṅgārena udakaṁ dāpesi. Te mukhaṁ vikkhāletvā rañño ārocitaniyāmeneva",
  "atk-s0401a13:537_4": "ārocesuṁ. Sāpi taṁ sutvā uppannapāmojjā teneva nayena ekekasmiṁ pade tikkhattuṁ paṭiññaṁ",
  "atk-s0401a13:537_5": "gahetvā paṭiññāgaṇanāya tīṇi tīṇi katvā nava satasahassāni adāsi. Vāṇijā sabbānipi",
  "atk-s0401a13:537_6": "dvādasa satasahassāni labhiṁsu. Atha ne ‘‘rājā kahaṁ, tātā’’ti pucchi. Pabbajissāmīti",
  "atk-s0401a13:537_7": "nikkhanto, devīti. ‘‘Tena hi, tātā, tumhe gacchathā’’ti te uyyojetvā raññā saddhiṁ",
  "atk-s0401a13:537_8": "gatānaṁ amaccānaṁ mātugāme pakkosāpetvā ‘‘tumhe attano sāmikānaṁ gataṭṭhānaṁ jānātha",
  "atk-s0401a13:537_9": "ammā’’ti pucchi. Jānāma, ayye, raññā saddhiṁ uyyānakīḷaṁ gatāti. Āma, ammā gatā,",
  "atk-s0401a13:537_10": "tattha pana gantvā ‘‘buddho uppanno, dhammo uppanno, saṅgho uppanno’’ti sutvā ‘‘dasabalassa",
  "atk-s0401a13:537_11": "santike pabbajissāmā’’ti gatā, tumhe kiṁ karissathāti? Tumhe pana, ayye, kiṁ kattukāmāti?",
  "atk-s0401a13:537_12": "‘‘Ahaṁ pabbajissāmi, na tehi vantavamanaṁ jivhagge ṭhapeyyanti. ‘‘Yadi evaṁ, mayampi",
  "atk-s0401a13:537_13": "pabbajissāmā’’ti sabbāpi rathe yojetvā nikkhamiṁsu.",
  "atk-s0401a13:538_0": "Rājāpi amaccasahassehi saddhiṁ gaṅgātīraṁ pāpuṇi, tasmiṁ samaye gaṅgā pūrā hoti.",
  "atk-s0401a13:538_1": "Atha naṁ disvā ‘‘ayaṁ gaṅgā pūrā hoti caṇḍamacchākiṇṇā, amhehi ca saddhiṁ āgatā dāsā",
  "atk-s0401a13:538_2": "vā manussā vā natthi, ye no nāvaṁ vā uḷumpaṁ vā katvā dadeyyuṁ. Etassa pana satthu",
  "atk-s0401a13:538_3": "guṇā nāma heṭṭhā avīcito upari yāva bhavaggā patthaṭā. Sace esa satthā sammāsambuddho,",
  "atk-s0401a13:538_4": "imesaṁ assānaṁ khurapiṭṭhāni mā tementū’’ti udakapiṭṭhena asse pakkhandāpesuṁ. Ekassa",
  "atk-s0401a13:538_5": "assassāpi khurapiṭṭhamattaṁ na temi, rājamaggena gacchantā viya paratīraṁ patvā parato",
  "atk-s0401a13:538_6": "aññaṁ mahānadiṁ pāpuṇiṁsu. ‘‘Dutiyā kinnamā’’ti pucchi. Nīlavāhinī nāma gambhīratopi",
  "atk-s0401a13:538_7": "puthulatopi aḍḍhayojanamattā devāti. Tattha aññā saccakiriyā natthi, tāya eva saccakiriyāya",
  "atk-s0401a13:538_8": "tampi aḍḍhayojanavitthāraṁ nadiṁ atikkamiṁsu. Atha tatiyaṁ candabhāgaṁ nāma mahānadiṁ",
  "atk-s0401a13:538_9": "patvā tampi tāya eva saccakiriyāya atikkamiṁsu.",
  "atk-s0401a13:539_0": "Satthāpi taṁdivasaṁ paccūsasamaye mahākaruṇāsamāpattito vuṭṭhāya lokaṁ olokento ‘‘ajja",
  "atk-s0401a13:539_1": "mahākappino tiyojanasatikaṁ rajjaṁ pahāya amaccasahassaparivāro mama santike pabbajituṁ",
  "atk-s0401a13:539_2": "āgacchatī’’ti disvā ‘‘mayā tesaṁ paccuggamanaṁ kātuṁ yutta’’nti pātova sarīrapaṭijagganaṁ",
  "atk-s0401a13:539_3": "katvā bhikkhusaṅghaparivāro sāvatthiyaṁ piṇḍāya caritvā pacchābhattaṁ piṇḍapātapaṭikkanto",
  "atk-s0401a13:539_4": "sayameva pattacīvaraṁ gahetvā ākāse uppatitvā candabhāgāya tīre tesaṁ uttaraṇatitthaabhimukhaṭṭhāne",
  "atk-s0401a13:539_5": "mahānigrodharukkho atthi, tattha pallaṅkena nisīditvā parimukhaṁ satiṁ upaṭṭhapetvā",
  "atk-s0401a13:539_6": "chabbaṇṇabuddharasmiyo vissajjesi. Te tena titthena uttarantā buddharasmiyo ito cito",
  "atk-s0401a13:539_7": "ca dhāvantiyo oloketvā dasabalassa puṇṇacandasassirikaṁ mukhaṁ disvā ‘‘yaṁ satthāraṁ",
  "atk-s0401a13:539_8": "uddissa mayaṁ pabbajitā, addhā so eso’’ti dassaneneva niṭṭhaṁ gantvā diṭṭhaṭṭhānato",
  "atk-s0401a13:539_9": "paṭṭhāya oṇamitvā vandamānā āgamma satthāraṁ vandiṁsu. Rājā gopphakesu gahetvā satthāraṁ",
  "atk-s0401a13:539_10": "vanditvā ekamantaṁ nisīdi saddhiṁ amaccasahassena. Satthā tesaṁ dhammakathaṁ kathesi.",
  "atk-s0401a13:539_11": "Desanāpariyosāne sabbeva arahatte patiṭṭhāya satthāraṁ pabbajjaṁ yāciṁsu. Satthā",
  "atk-s0401a13:539_12": "‘‘pubbe ime cīvaradānassa dinnattā attano pattacīvarāni gahetvāva āgatā’’ti suvaṇṇavaṇṇaṁ",
  "atk-s0401a13:539_13": "hatthaṁ pasāretvā ‘‘etha bhikkhavo, svākkhāto dhammo, caratha brahmacariyaṁ sammā",
  "atk-s0401a13:539_14": "dukkhassa antakiriyāyā’’ti āha. Sāva tesaṁ āyasmantānaṁ pabbajjā ca upasampadā ca",
  "atk-s0401a13:539_15": "ahosi, vassasaṭṭhikattherā viya satthāraṁ parivārayiṁsu.",
  "atk-s0401a13:540_0": "Anojāpi devī rathasahassaparivārā gaṅgātīraṁ patvā rañño atthāya ābhataṁ nāvaṁ vā",
  "atk-s0401a13:540_1": "uḷumpaṁ vā adisvā attano byattatāya cintesi – ‘‘rājā saccakiriyaṁ katvā gato bhavissati,",
  "atk-s0401a13:540_2": "so pana satthā na kevalaṁ tesaṁyeva atthāya nibbatto, sace so satthā sammāsambuddho,",
  "atk-s0401a13:540_3": "amhākaṁ rathā mā udake nimujjiṁsū’’ti udakapiṭṭhena rathe pakkhandāpesi. Rathānaṁ",
  "atk-s0401a13:540_4": "nemivaṭṭimattampi na temi. Dutiyanadimpi tatiyanadimpi teneva saccakārena uttari.",
  "atk-s0401a13:540_5": "Uttaramānā eva ca nigrodharukkhamūle satthāraṁ addasa. Satthāpi ‘‘imāsaṁ attano sāmike",
  "atk-s0401a13:540_6": "passantīnaṁ chandarāgo uppajjitvā maggaphalānaṁ antarāyaṁ kareyya, dhammaṁ sotuṁ",
  "atk-s0401a13:540_7": "ca na sakkhissantī’’ti. Yathā aññamaññaṁ na passanti, tathā akāsi. Tā sabbāpi titthato",
  "atk-s0401a13:540_8": "uttaritvā dasabalaṁ vanditvā nisīdiṁsu. Satthā tāsaṁ dhammakathaṁ kathesi. Desanāpariyosāne",
  "atk-s0401a13:540_9": "sabbā sotāpattiphale patiṭṭhāya aññamaññaṁ passiṁsu. Satthā ‘‘uppalavaṇṇā āgacchatū’’ti",
  "atk-s0401a13:540_10": "cintesi. Therī āgantvā sabbā pabbājetvā ādāya bhikkhuniupassayaṁ gatā, satthā bhikkhusahassaṁ",
  "atk-s0401a13:540_11": "gahetvā ākāsena jetavanaṁ agamāsi.",
  "atk-s0401a13:541_0": "Athāyaṁ mahākappinatthero attano kiccaṁ matthakappattaṁ ñatvā appossukko hutvā phalasamāpattisukhena",
  "atk-s0401a13:541_1": "vītināmento araññagatopi rukkhamūlagatopi suññāgāragatopi ‘‘aho sukhaṁ aho sukha’’nti",
  "atk-s0401a13:541_2": "abhiṇhaṁ udānaṁ udānesi. Bhikkhū kathaṁ uppādesuṁ ‘‘kappinatthero rajjasukhaṁ anussaranto",
  "atk-s0401a13:541_3": "udānaṁ udānetī’’ti. Te tathāgatassa ārocesuṁ. Bhagavā ‘‘mama putto maggasukhaṁ phalasukhaṁ",
  "atk-s0401a13:541_4": "ārabbha udānaṁ udānesī’’ti vatvā dhammapade imaṁ gāthamāha –",
  "atk-s0401a13:542": "‘‘Dhammapīti sukhaṁ seti, vippasannena cetasā;",
  "atk-s0401a13:543": "Ariyappavedite dhamme, sadā ramati paṇḍito’’ti. (dha. pa. 79);",
  "atk-s0401a13:544_0": "Athekadivasaṁ satthā tassa antevāsikabhikkhusahassaṁ āmantetvā āha – ‘‘kacci vo,",
  "atk-s0401a13:544_1": "bhikkhave, ācariyo dhammaṁ desetī’’ti. Na bhagavā deseti, appossukko diṭṭhadhammasukhavihāraṁ",
  "atk-s0401a13:544_2": "anuyutto viharati, kassaci ovādamattampi na detīti. Satthā taṁ pakkosāpetvā ‘‘saccaṁ",
  "atk-s0401a13:544_3": "kira tvaṁ, kappina, antevāsikānaṁ ovādamattampi na desī’’ti? Saccaṁ bhagavāti. Brāhmaṇa,",
  "atk-s0401a13:544_4": "mā evaṁ kari, ajja paṭṭhāya antevāsikānaṁ dhammaṁ desehīti. ‘‘Sādhu, bhante’’ti thero",
  "atk-s0401a13:544_5": "satthu kathaṁ siravarena sampaṭicchitvā ekasamodhāneyeva samaṇasahassassa dhammaṁ",
  "atk-s0401a13:544_6": "desetvā sabbe arahattaṁ pāpesi. Aparabhāge satthā saṅghamajjhe nisinno paṭipāṭiyā",
  "atk-s0401a13:544_7": "there ṭhānantaresu ṭhapento mahākappinattheraṁ bhikkhuovādakānaṁ aggaṭṭhāne ṭhapesīti.",
  "atk-s0401a13:545": "Sāgatattheravatthu",
  "atk-s0401a13:546_0": "232. Dasame tejodhātukusalānanti tejodhātuṁ samāpajjituṁ kusalānaṁ sāgatatthero aggoti",
  "atk-s0401a13:546_1": "dasseti. Ayañhi thero tejodhātusamāpattiyā ambatitthanāgassa tejasā tejaṁ pariyādiyitvā",
  "atk-s0401a13:546_2": "taṁ nāgaṁ nibbisevanaṁ akāsi. Tasmā tejodhātukusalānaṁ aggo nāma jāto.",
  "atk-s0401a13:547_0": "Tassa pañhakamme ayamanupubbikathā – ayampi hi padumuttarabuddhakāle haṁsavatiyaṁ",
  "atk-s0401a13:547_1": "kulagehe paṭisandhiṁ gahetvā aparabhāge satthudhammadesanaṁ suṇanto satthāraṁ ekaṁ",
  "atk-s0401a13:547_2": "bhikkhuṁ tejodhātukusalānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ",
  "atk-s0401a13:547_3": "patthesi. So yāvajīvaṁ kusalaṁ katvā devamanussesu saṁsaranto imasmiṁ buddhuppāde",
  "atk-s0401a13:547_4": "sāvatthiyaṁ brāhmaṇakule nibbatti, sāgatamāṇavotissa nāmaṁ akaṁsu. So aparabhāge",
  "atk-s0401a13:547_5": "satthu dhammadesanaṁ sutvā paṭiladdhasaddho pabbajitvā aṭṭha samāpattiyo nibbattetvā",
  "atk-s0401a13:547_6": "tattha vasībhāvaṁ pāpuṇi.",
  "atk-s0401a13:548_0": "Athekadivasaṁ satthā cārikaṁ caramāno kosambinagarasamīpaṁ agamāsi. Tena ca samayena",
  "atk-s0401a13:548_1": "nadītitthe porāṇakanāvikassa bahū āgantukagamikā verino hutvā taṁ pothetvā mārayiṁsu.",
  "atk-s0401a13:548_2": "So viruddhena cittena patthanaṁ paṭṭhapetvā tasmiṁyeva titthe mahānubhāvo nāgarājā",
  "atk-s0401a13:548_3": "hutvā nibbatto. So viruddhacittattā akāleyeva vassāpeti, kāle pana na vassāpeti,",
  "atk-s0401a13:548_4": "sassāni na sammā sampajjanti. Sakalaraṭṭhavāsino ca tassa vūpasamanatthaṁ anusaṁvaccharaṁ",
  "atk-s0401a13:548_5": "balikammaṁ karonti, vasanatthāya cassa ekaṁ gehaṁ akaṁsu. Satthāpi teneva titthena",
  "atk-s0401a13:548_6": "uttaritvā bhikkhusaṅghaparivuto ‘‘tasmiṁyeva padese rattiṁ vasissāmī’’ti agamāsi.",
  "atk-s0401a13:549_0": "Athāyaṁ thero ‘‘caṇḍo kirettha nāgarājā’’ti sutvā ‘‘imaṁ nāgarājānaṁ dametvā nibbisevanaṁ",
  "atk-s0401a13:549_1": "katvā satthu vasanaṭṭhānaṁ pariyādetuṁ vaṭṭatī’’ti nāgarājassa vasanaṭṭhānaṁ pavisitvā",
  "atk-s0401a13:549_2": "pallaṅkaṁ ābhujitvā nisīdi. Nāgo kujjhitvā ‘‘konāmāyaṁ muṇḍako mayhaṁ vasanaṭṭhānaṁ",
  "atk-s0401a13:549_3": "pavisitvā nisinno’’ti dhūpāyi, thero uttaritaraṁ dhūpāyi. Nāgo, pajjali, theropi",
  "atk-s0401a13:549_4": "uttaritaraṁ pajjalitvā tassa tejaṁ pariyādiyi. So ‘‘mahanto vatāyaṁ bhikkhū’’ti therassa",
  "atk-s0401a13:549_5": "pādamūle nipatitvā, ‘‘bhante, tumhākaṁ saraṇaṁ gacchāmī’’ti āha. Mayhaṁ saraṇagamanakiccaṁ",
  "atk-s0401a13:549_6": "natthi, dasabalassa saraṇaṁ gacchāti. So ‘‘sādhū’’ti saraṇagato hutvā tato paṭṭhāya",
  "atk-s0401a13:549_7": "na kañci viheṭheti, devampi sammā vassāpeti, sassāni sammā sampajjanti.",
  "atk-s0401a13:550_0": "Kosambivāsino ‘‘ayyena kira sāgatena ambatitthakanāgo damito’’ti sutvā satthu āgamanaṁ",
  "atk-s0401a13:550_1": "udikkhamānā dasabalassa mahāsakkāraṁ sajjayiṁsu. Te dasabalassa mahāsakkāraṁ katvā",
  "atk-s0401a13:550_2": "chabbaggiyānaṁ vacanena sabbagehesu kāpotikaṁ pasannaṁ paṭiyādetvā punadivase sāgatattherassa",
  "atk-s0401a13:550_3": "piṇḍāya carantassa gehe gehe thokaṁ thokaṁ adaṁsu. Thero apaññatte sikkhāpade manussehi",
  "atk-s0401a13:550_4": "yāciyamāno gehe gehe thokaṁ thokaṁ pivitvā avidūraṁ gantvāva anāhārikabhāvena satiṁ",
  "atk-s0401a13:550_5": "vissajjetvā saṅkāraṭṭhāne pati.",
  "atk-s0401a13:551_0": "Satthā katabhattakicco nikkhamanto taṁ disvā gāhāpetvā vihāraṁ gantvā vigarahitvā",
  "atk-s0401a13:551_1": "sikkhāpadaṁ paññāpesi. So punadivase satiṁ labhitvā attanā katakāraṇaṁ sutvā accayaṁ",
  "atk-s0401a13:551_2": "desetvā dasabalaṁ khamāpetvā uppannasaṁvego vipassanaṁ vaḍḍhetvā arahattaṁ pāpuṇi.",
  "atk-s0401a13:551_3": "Evaṁ vatthu vinaye samuṭṭhitaṁ. Taṁ tattha āgatanayeneva vitthārato veditabbaṁ. Aparabhāge",
  "atk-s0401a13:551_4": "pana satthā jetavane mahāvihāre nisīditvā paṭipāṭiyā there ṭhānantaresu ṭhapento",
  "atk-s0401a13:551_5": "sāgatattheraṁ tejodhātukusalānaṁ aggaṭṭhāne ṭhapesīti.",
  "atk-s0401a13:552": "Rādhattheravatthu",
  "atk-s0401a13:553_0": "233. Ekādasame paṭibhāneyyakānanti satthu dhammadesanāpaṭibhānassa paccayabhūtānaṁ",
  "atk-s0401a13:553_1": "paṭibhānajanakānaṁ bhikkhūnaṁ rādhatthero aggoti dasseti. Therassa hi diṭṭhisamudācārañca",
  "atk-s0401a13:553_2": "okappaniyasaddhañca āgamma dasabalassa navanavā dhammadesanā paṭibhāti. Tasmā thero",
  "atk-s0401a13:553_3": "paṭibhāneyyakānaṁ aggo nāma jāto.",
  "atk-s0401a13:554_0": "Tassa pañhakamme ayamanupubbikathā – ayampi hi padumuttarabuddhakāle haṁsavatiyaṁ",
  "atk-s0401a13:554_1": "kulagehe nibbattitvā aparabhāge satthu dhammadesanaṁ suṇanto satthāraṁ ekaṁ bhikkhuṁ",
  "atk-s0401a13:554_2": "paṭibhāneyyakānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ",
  "atk-s0401a13:554_3": "patthesi. So yāvajīvaṁ tathāgataṁ paricaritvā devamanussesu saṁsaranto imasmiṁ buddhuppāde",
  "atk-s0401a13:554_4": "rājagahanagare brāhmaṇakule paṭisandhiṁ gaṇhi, rādhamāṇavotissa nāmaṁ akaṁsu.",
  "atk-s0401a13:555_0": "So mahallakakāle attano puttadārena abahumato ‘‘pabbajitvā kālaṁ vītināmessāmī’’ti",
  "atk-s0401a13:555_1": "vihāraṁ gantvā there pabbajjaṁ yāci. ‘‘Jiṇṇo mahallakabrāhmaṇo’’ti na koci pabbājetuṁ",
  "atk-s0401a13:555_2": "icchi. Athekadivasaṁ brāhmaṇo satthu santikaṁ gantvā paṭisanthāraṁ katvā ekamantaṁ",
  "atk-s0401a13:555_3": "nisīdi. Satthā tassa upanissayasampattiṁ disvā kathaṁ samuṭṭhāpetukāmo ‘‘kiṁ, brāhmaṇa,",
  "atk-s0401a13:555_4": "puttadārā taṁ paṭijaggantī’’ti? Kuto, bho gotama, paṭijagganaṁ, mahallakoti maṁ bahi",
  "atk-s0401a13:555_5": "nīhariṁsu. Kiṁ pana te, brāhmaṇa, pabbajituṁ na vaṭṭatīti? Ko maṁ, bho gotama, pabbājessati,",
  "atk-s0401a13:555_6": "mahallakabhāvena maṁ na koci icchatīti. Satthā sāriputtattherassa saññaṁ adāsi. Thero",
  "atk-s0401a13:555_7": "satthu vacanaṁ sirasā sampaṭicchitvā rādhabrāhmaṇaṁ pabbājetvā cintesi – ‘‘satthā",
  "atk-s0401a13:555_8": "imaṁ brāhmaṇaṁ sādarena pabbajāpesi, na kho me etaṁ anādarena pariharituṁ vaṭṭatī’’ti",
  "atk-s0401a13:555_9": "rādhattheraṁ ādāya gāmakāvāsaṁ agamāsi. Tatrassa adhunā pabbajitattā kicchalābhissa",
  "atk-s0401a13:555_10": "thero attano pattaṁ āvāsaṁ deti, attano pattaṁ paṇītapiṇḍapātampi tasseva datvā sayaṁ",
  "atk-s0401a13:555_11": "piṇḍāya carati. Rādhatthero senāsanasappāyañca bhojanasappāyañca labhitvā sāriputtattherassa",
  "atk-s0401a13:555_12": "santike kammaṭṭhānaṁ gahetvā nacirasseva arahattaṁ pāpuṇi.",
  "atk-s0401a13:556_0": "Atha naṁ thero gahetvā dasabalaṁ passituṁ āgato. Satthā jānantova pucchi – ‘‘yo te",
  "atk-s0401a13:556_1": "mayā , sāriputta, nissitako dinno, kīdisaṁ tassa, na ukkaṇṭhatī’’ti? Bhante, sāsane",
  "atk-s0401a13:556_2": "abhiramitabhikkhu nāma evarūpo bhaveyyāti. Athāyasmato sāriputtassa ‘‘sāriputtatthero",
  "atk-s0401a13:556_3": "kataññū katavedī’’ti saṅghamajjhe kathā udapādi. Taṁ sutvā satthā bhikkhū āmantesi",
  "atk-s0401a13:556_4": "– ‘‘anacchariyaṁ, bhikkhave, sāriputtassa idāni kataññūkataveditā, so atīte ahetukapaṭisandhiyaṁ",
  "atk-s0401a13:556_5": "nibbattopi kataññūkatavedīyeva ahosī’’ti. Katarasmiṁ kāle bhagavāti?",
  "atk-s0401a13:557_0": "Atīte, bhikkhave, pabbatapādamhi pañcasatamattā vaḍḍhakipurisā mahāaraññaṁ pavisitvā",
  "atk-s0401a13:557_1": "dabbasambhāre chinditvā mahāuḷumpaṁ bandhitvā nadiyā otārenti. Atheko hatthināgo",
  "atk-s0401a13:557_2": "ekasmiṁ visamaṭṭhāne soṇḍāya sākhaṁ gaṇhanto sākhābhaṅgavegaṁ sandhāretuṁ asakkonto",
  "atk-s0401a13:557_3": "tikhiṇakhāṇuke pādena avatthāsi, pādo viddho, dukkhavedanā vattanti. So gamanaṁ abhinīharituṁ",
  "atk-s0401a13:557_4": "asakkonto tattheva nipajji. So katipāhaccayena te vaḍḍhakī attano samīpena gacchante",
  "atk-s0401a13:557_5": "disvā ‘‘ime nissāyāhaṁ jīvitaṁ labhissāmī’’ti tesaṁ anupadaṁ agamāsi. Te nivattitvā",
  "atk-s0401a13:557_6": "hatthiṁ disvā bhītā palāyanti. So tesaṁ palāyanabhāvaṁ ñatvā aṭṭhāsi, puna ṭhitakāle anubandhi.",
  "atk-s0401a13:558_0": "Vaḍḍhakijeṭṭhako cintesi – ‘‘ayaṁ hatthi amhesu tiṭṭhantesu anubandhati, palāyantesu",
  "atk-s0401a13:558_1": "tiṭṭhati, bhavissati tattha kāraṇa’’nti. Sabbe taṁ taṁ rukkhaṁ āruyha tassa āgamanaṁ",
  "atk-s0401a13:558_2": "paṭimānentā nisīdiṁsu. So tesaṁ santikaṁ āgantvā attano pādaṁ dassento parivattetvā",
  "atk-s0401a13:558_3": "nipajji. Tadā vaḍḍhakīnaṁ saññā udapādi – ‘‘gilānabhāvena, bho, esa āgacchati, na",
  "atk-s0401a13:558_4": "aññena kāraṇenā’’ti tassa santikaṁ gantvā pāde paviṭṭhakhāṇukaṁ disvā ‘‘iminā kāraṇena",
  "atk-s0401a13:558_5": "esa āgato’’ti tikhiṇavāsiyā khāṇukakoṭiyaṁ odhiṁ datvā daḷhāya rajjuyā bandhitvā",
  "atk-s0401a13:558_6": "kaḍḍhitvā nīhariṁsu. Athassa vaṇamukhaṁ pīḷetvā pubbalohitaṁ nīharitvā kasāvodakena",
  "atk-s0401a13:558_7": "dhovitvā attano jānanabhesajjaṁ makkhetvā nacirasseva phāsukaṁ akaṁsu.",
  "atk-s0401a13:559_0": "Hatthināgo gilānā vuṭṭhito cintesi – ‘‘ime mayhaṁ bahupakārā, ime mayā nissāya jīvitaṁ",
  "atk-s0401a13:559_1": "laddhaṁ, mayā imesaṁ kataññunā katavedinā bhavituṁ vaṭṭatī’’ti attano vasanaṭṭhānaṁ",
  "atk-s0401a13:559_2": "gantvā setaṁ gandhahatthipotakaṁ ānesi. Vaḍḍhakino hatthipotakaṁ disvā ‘‘amhākaṁ",
  "atk-s0401a13:559_3": "hatthī puttampi gahetvā āgato’’ti ativiya tuṭṭhacittā ahesuṁ. Hatthināgo cintesi",
  "atk-s0401a13:559_4": "– ‘‘mayi tiṭṭhante ‘kiṁ nu kho ayaṁ āgato’ti mama āgatakāraṇaṁ na jānissantī’’ti",
  "atk-s0401a13:559_5": "ṭhitaṭṭhānato pakkāmi. Hatthipotako pitu pacchato pacchato anupāyāsi. Hatthināgo",
  "atk-s0401a13:559_6": "tassa āgatabhāvaṁ ñatvā nivattanatthāya saddasaññaṁ adāsi. So pitu kathaṁ sutvā nivattitvā",
  "atk-s0401a13:559_7": "vaḍḍhakīnaṁ santikaṁ gato. Vaḍḍhakino ‘‘imaṁ hatthipotakaṁ amhākaṁ dātuṁ āgato bhavissati",
  "atk-s0401a13:559_8": "eso’’ti ñatvā ‘‘amhākaṁ santike tayā kattabbakiccaṁ natthi, pitu santikaṁyeva gacchā’’ti",
  "atk-s0401a13:559_9": "pahiṇiṁsu. Hatthināgo yāvatatiyaṁ attano santikaṁ āgatampi puna vaḍḍhakīnaṁyeva samīpaṁ",
  "atk-s0401a13:559_10": "pesesi. Tato paṭṭhāya vaḍḍhakino hatthipotakaṁ attano santike katvā paṭijagganti.",
  "atk-s0401a13:559_11": "Bhojanakāle ekekaṁ bhattapiṇḍaṁ denti, bhattaṁ tassa yāvadatthaṁ ahosi. So vaḍḍhakīhi",
  "atk-s0401a13:559_12": "antogahane koṭṭitaṁ dabbasambhāraṁ āharitvā aṅgaṇaṭṭhāne rāsiṁ karoti. Eteneva niyāmena",
  "atk-s0401a13:559_13": "aññampi upakārakammaṁ karoti.",
  "atk-s0401a13:560_0": "Satthā imaṁ kāraṇaṁ āharitvā pubbepi sāriputtassa kataññūkatavedibhāvaṁ dīpeti. Sāriputtatthero",
  "atk-s0401a13:560_1": "hi tadā mahāhatthī ahosi, aṭṭhuppattiyaṁ āgato ossaṭṭhavīriyo bhikkhu hatthipotako",
  "atk-s0401a13:560_2": "ahosi. Saṁyuttanikāyaṁ pana patvā sakalaṁ rādhasaṁyuttaṁ, dhammapade ca –",
  "atk-s0401a13:561": "‘‘Nidhīnaṁva pavattāraṁ, yaṁ passe vajjadassinaṁ;",
  "atk-s0401a13:562": "Niggayhavādiṁ medhāviṁ, tādisaṁ paṇḍitaṁ bhaje;",
  "atk-s0401a13:563": "Tādisaṁ bhajamānassa, seyyo hoti na pāpiyo’’ti. (dha. pa. 76) –",
  "atk-s0401a13:564": "Gāthā therassa dhammadesanā nāma. Aparabhāge pana satthā paṭipāṭiyā there ṭhānantaresu ṭhapento rādhattheraṁ paṭibhāneyyakānaṁ aggaṭṭhāne ṭhapesīti.",
  "atk-s0401a13:565": "Mogharājattheravatthu",
  "atk-s0401a13:566_0": "234. Dvādasame lūkhacīvaradharānanti lūkhacīvaraṁ dhārentānaṁ mogharājā aggoti dasseti.",
  "atk-s0401a13:566_1": "Ayaṁ hi thero satthalūkhaṁ suttalūkhaṁ rajanalūkhanti tividhenapi lūkhena samannāgataṁ",
  "atk-s0401a13:566_2": "paṁsukūlaṁ dhāresi. Tasmā lūkhacīvaradharānaṁ aggo nāma jāto.",
  "atk-s0401a13:567_0": "Tassa pañhakamme ayamanupubbikathā – ayampi hi padumuttarabuddhakāle haṁsavatiyaṁ",
  "atk-s0401a13:567_1": "kulagehe paṭisandhiṁ gahetvā nibbatti, tato aparabhāge satthu dhammakathaṁ suṇanto",
  "atk-s0401a13:567_2": "satthāraṁ ekaṁ bhikkhuṁ lūkhacīvaradharānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:567_3": "katvā taṁ ṭhānantaraṁ patthesi. So yāvajīvaṁ kusalaṁ katvā devamanussesu saṁsaranto",
  "atk-s0401a13:567_4": "kassapadasabalassa nibbattito puretarameva kaṭṭhavāhananagare amaccagehe paṭisandhiṁ",
  "atk-s0401a13:567_5": "gaṇhi. Aparabhāge vayappatto kaṭṭhavāhanarājānaṁ upaṭṭhahanto amaccaṭṭhānaṁ labhi.",
  "atk-s0401a13:568_0": "Tasmiṁ kāle kassapadasabalo loke uppajji. Kaṭṭhavāhanarājā ‘‘buddho kira loke uppanno’’ti",
  "atk-s0401a13:568_1": "sutvā taṁ pakkosāpetvā āha – ‘‘tāta, buddho kira loke uppanno, imaṁ paccantanagaraṁ",
  "atk-s0401a13:568_2": "ekappahāreneva ubhohi amhehi tucchaṁ kātuṁ na sakkā, tvaṁ tāva majjhimadesaṁ gantvā",
  "atk-s0401a13:568_3": "buddhassa uppannabhāvaṁ ñatvā dasabalaṁ imaṁ nagaraṁ ānehī’’ti purisasahassena saddhiṁ",
  "atk-s0401a13:568_4": "pesesi. So anupubbena satthu santikaṁ gantvā dhammakathaṁ sutvā paṭiladdhasaddho",
  "atk-s0401a13:568_5": "tattheva pabbajitvā vīsati vassasahassāni samaṇadhammaṁ akāsi. Tena saddhiṁ gatapurisā",
  "atk-s0401a13:568_6": "pana sabbepi nivattitvā puna rañño santikaṁ āgatā.",
  "atk-s0401a13:569_0": "Ayaṁ thero paripuṇṇasīlo kālaṁ katvā ekaṁ buddhantaraṁ devamanussesu saṁsaranto amhākaṁ",
  "atk-s0401a13:569_1": "dasabalassa nibbattito puretarameva sāvatthiyaṁ brāhmaṇakule paṭisandhiṁ gaṇhi, mogharājamāṇavotissa",
  "atk-s0401a13:569_2": "nāmaṁ akaṁsu. Kaṭṭhavāhanarājāpi kassapassa bhagavato adhikārakammaṁ katvā ekaṁ buddhantaraṁ",
  "atk-s0401a13:569_3": "saparivāro devamanussesu saṁsaritvā amhākaṁ dasabalassa nibbattito puretarameva sāvatthiyaṁ",
  "atk-s0401a13:569_4": "purohitagehe paṭisandhiṁ gaṇhi, bāvarimāṇavotissa nāmaṁ akaṁsu. So aparena samayena",
  "atk-s0401a13:569_5": "tayo vede uggaṇhitvā soḷasannaṁ māṇavakasahassānaṁ sippaṁ vācento carati. Athassa",
  "atk-s0401a13:569_6": "pasenadikosalarañño kāle pitu accayena purohitaṭṭhānaṁ adaṁsu. Tadā ayampi mogharājamāṇavo",
  "atk-s0401a13:569_7": "bāvaribrāhmaṇassa santike sippaṁ gaṇhāti.",
  "atk-s0401a13:570_0": "Athekadivasaṁ bāvaribrāhmaṇo rahogato attano sippe sāraṁ olokento samparāyikaṁ sāraṁ",
  "atk-s0401a13:570_1": "adisvā ‘‘ekaṁ pabbajjaṁ pabbajitvā samparāyikaṁ gavesessāmī’’ti kosalarājānaṁ upasaṅkamitvā",
  "atk-s0401a13:570_2": "attano pabbajjaṁ anujānāpesi. So tena anuññāto soḷasahi māṇavakasahassehi parivuto",
  "atk-s0401a13:570_3": "pabbajjatthāya nikkhami. Kosalarājāpi tena saddhiṁyeva ekaṁ amaccaṁ kahāpaṇasahassaṁ",
  "atk-s0401a13:570_4": "datvā pesesi – ‘‘yasmiṁ ṭhāne ācariyo pabbajati, tatrassa vasanaṭṭhānaṁ gahetvā dethā’’ti.",
  "atk-s0401a13:570_5": "Bāvaribrāhmaṇo phāsukaṭṭhānaṁ olokento majjhimadesato paṭikkamma assakarañño ca muḷhakarañño",
  "atk-s0401a13:570_6": "ca sīmantare godhāvaritīre attano vasanaṭṭhānaṁ kāresi.",
  "atk-s0401a13:571_0": "Atheko puriso jaṭilānaṁ dassanāya gato tesaṁ santake bhūmiṭṭhāne tehi anuññāto attano",
  "atk-s0401a13:571_1": "vasanaṭṭhānaṁ akāsi. Tena kataṁ disvā aparaṁ kulasataṁ gehasataṁ kāresi. Te sabbepi",
  "atk-s0401a13:571_2": "sannipatitvā ‘‘mayaṁ ayyānaṁ santake bhūmibhāge vasāma, mudhā vasituṁ na kāraṇaṁ,",
  "atk-s0401a13:571_3": "sukhavāsaṁ vo dassāmā’’ti ekeko ekekaṁ kahāpaṇaṁ bāvaribrāhmaṇassa vasanaṭṭhāne ṭhapesi.",
  "atk-s0401a13:571_4": "Sabbehipi ābhatakahāpaṇā satasahassamattā ahesuṁ. Bāvaribrāhmaṇo ‘‘kimatthaṁ ete",
  "atk-s0401a13:571_5": "ābhatā’’ti āha. Sukhavāsadānatthāya, bhanteti. Sacāhaṁ hiraññasuvaṇṇena atthiko assaṁ,",
  "atk-s0401a13:571_6": "ahaṁ mahantaṁ dhanarāsiṁ pahāya na pabbajeyyaṁ. Tumhākaṁ kahāpaṇe gaṇhitvā gacchathāti.",
  "atk-s0401a13:571_7": "Amhehi ayyassa pariccattaṁ na puna gaṇhāma, anusaṁvaccharaṁ pana eteneva niyāmena",
  "atk-s0401a13:571_8": "āharissāma, ime gahetvā ayyo dānaṁ detūti. Brāhmaṇo adhivāsetvā kapaṇaddhikavaṇibbakayācakānaṁ",
  "atk-s0401a13:571_9": "dānamukhe niyyātesi. Tassa aparāparaṁ dāyakabhāvo sakalajambudīpe paññāyittha.",
  "atk-s0401a13:572_0": "Tato kāliṅgaraṭṭhe dunniviṭṭhe nāma gāme jūjakabrāhmaṇassa vaṁse jātabrāhmaṇassa",
  "atk-s0401a13:572_1": "brāhmaṇī uṭṭhāya samuṭṭhāya brāhmaṇaṁ codeti – ‘‘bāvarī, kira dānaṁ deti, gantvā",
  "atk-s0401a13:572_2": "tato hiraññasuvaṇṇaṁ āharā’’ti. So tāya codiyamāno saṇṭhātuṁ asakkonto bāvarissa",
  "atk-s0401a13:572_3": "santikaṁ gacchamāno bāvarimhi dānaṁ datvā paṇṇasālaṁ pavisitvā nipajjitvā dānaṁ anussaramāne",
  "atk-s0401a13:572_4": "gato. Gantvā ca ‘‘dānaṁ me, brāhmaṇa, dehi, dānaṁ me, brāhmaṇa, dehī’’ti āha. Akāle",
  "atk-s0401a13:572_5": "tvaṁ, brāhmaṇa, āgato, sampattayācakānaṁ me dinnaṁ, idāni kahāpaṇaṁ natthīti. Na",
  "atk-s0401a13:572_6": "mayhaṁ, brāhmaṇa, bahūhi kahāpaṇehi attho, tava ettakaṁ dānaṁ dadantassa na sakkā",
  "atk-s0401a13:572_7": "kahāpaṇehi vinā bhavituṁ, mayhaṁ pañca kahāpaṇasatāni dehīti. Brāhmaṇa, pañcapi satāni",
  "atk-s0401a13:572_8": "natthi, puna dānakāle sampatte labhissasīti. Kiṁ panāhaṁ tava dānakāle āgamissāmīti?",
  "atk-s0401a13:572_9": "Bāvaribrāhmaṇassa paṇṇasāladvāre vālukaṁ thūpaṁ katvā samantato rattavaṇṇāni pupphāni",
  "atk-s0401a13:572_10": "vikiritvā mantaṁ jappento viya oṭṭhe cāletvā cāletvā ‘‘muddhā phalatu sattadhā’’ti vadati.",
  "atk-s0401a13:573_0": "Bāvaribrāhmaṇo cintesi – ‘‘ayaṁ mahātapo tapacāraṁ gaṇhitvā caraṇabrāhmaṇako mayhaṁ",
  "atk-s0401a13:573_1": "sattadivasamatthake ‘sattadhā muddhā phālatū’ti vadati, mayhañca imassa dātabbāni",
  "atk-s0401a13:573_2": "pañca kahāpaṇasatāni natthi, ekaṁsena maṁ esa ghātessatī’’ti. Evaṁ tasmiṁ sokasallasamappite",
  "atk-s0401a13:573_3": "nipanne rattibhāgasamanantare anantarattabhāve bāvarissa mātā devatā hutvā nibbatti.",
  "atk-s0401a13:573_4": "Sā puttassa sokasallasamappitabhāvaṁ disvā āgantvā āha – ‘‘tāta , esa muddhaṁ vā",
  "atk-s0401a13:573_5": "muddhaphālanaṁ vā na jānāti, tvampi loke buddhānaṁ uppannabhāvaṁ na jānāsi. Sace",
  "atk-s0401a13:573_6": "te saṁsayo atthi, satthu santikaṁ gantvā puccha, so te etaṁ kāraṇaṁ kathessatī’’ti.",
  "atk-s0401a13:573_7": "Brāhmaṇo devatāya kathaṁ sutakālato paṭṭhāya assāsaṁ labhitvā punadivase uṭṭhite",
  "atk-s0401a13:573_8": "aruṇe sabbeva antevāsike pakkositvā, ‘‘tātā, buddho kira loke uppanno, tumhe sīghaṁ",
  "atk-s0401a13:573_9": "gantvā ‘buddho vā no vā’ti ñatvā āgantvā mayhaṁ ārocetha, ahaṁ satthu santikaṁ gamissāmi.",
  "atk-s0401a13:573_10": "Apica kho pana mayhaṁ mahallakabhāvena jīvitantarāyo dujjāno, tumhe tassa santikaṁ",
  "atk-s0401a13:573_11": "gantvā iminā ca iminā ca niyāmena pañhe pucchathā’’ti muddhaphālanapañhaṁ nāma abhisaṅkharitvā adāsi.",
  "atk-s0401a13:574_0": "Tato cintesi – ‘‘sabbe ime māṇavā paṇḍitā, satthu dhammakathaṁ sutvā attano kicce",
  "atk-s0401a13:574_1": "matthakaṁ patte puna mayhaṁ santikaṁ āgaccheyyuṁ vā no vā’’ti. Atha attano bhāgineyyassa",
  "atk-s0401a13:574_2": "ajitamāṇavassa nāma saññaṁ adāsi – ‘‘tvaṁ pana ekanteneva mama santikaṁ āgantuṁ arahasi,",
  "atk-s0401a13:574_3": "tayā paṭiladdhaguṇaṁ āgantvā mayhaṁ katheyyāsī’’ti. Atha te soḷasasahassajaṭilā ajitamāṇavaṁ",
  "atk-s0401a13:574_4": "jeṭṭhakaṁ katvā soḷasahi jeṭṭhantevāsikehi saddhiṁ ‘‘satthāraṁ pañhaṁ pucchissāmā’’ti",
  "atk-s0401a13:574_5": "cārikaṁ carantā gatagataṭṭhāne, ‘‘ayyā, kahaṁ gacchatha, kahaṁ gacchathā’’ti pucchitā",
  "atk-s0401a13:574_6": "‘‘dasabalassa santikaṁ pañhaṁ pucchituṁ gacchāmā’’ti koṭito paṭṭhāya parisaṁ saṁkaḍḍhantā",
  "atk-s0401a13:574_7": "anekayojanasataṁ maggaṁ gatā. Satthā ‘‘tesaṁ āgamanadivase aññassa okāso na bhavissati,",
  "atk-s0401a13:574_8": "idaṁ imissā parisāya anucchavikaṭṭhāna’’nti gantvā pāsāṇacetiye piṭṭhipāsāṇe nisīdi.",
  "atk-s0401a13:574_9": "So ajitamāṇavopi sapariso taṁ piṭṭhipāsāṇaṁ āruyha satthu sarīrasampattiṁ disvā ‘‘ayaṁ",
  "atk-s0401a13:574_10": "puriso imasmiṁ loke vivaṭacchado buddho bhavissatī’’ti attano ācariyena pahite pañhe",
  "atk-s0401a13:574_11": "manasā pucchantova gato.",
  "atk-s0401a13:575_0": "Taṁdivasaṁ tasmiṁ ṭhāne sampattaparisā dvādasayojanikā ahosi. Tesaṁ soḷasannaṁ antevāsikānaṁ",
  "atk-s0401a13:575_1": "antare mogharājamāṇavo ‘‘ahaṁ sabbehi paṇḍitataro’’ti mānatthaddho, tassa etadahosi",
  "atk-s0401a13:575_2": "– ‘‘ayaṁ ajitamāṇavo sabbesaṁ jeṭṭhako, etassa paṭhamataraṁ mama pañhaṁ pucchituṁ",
  "atk-s0401a13:575_3": "na yutta’’nti . Tassa lajjāyanto paṭhamataraṁ pañhaṁ apucchitvā tena pucchite dutiyo",
  "atk-s0401a13:575_4": "hutvā satthāraṁ pañhaṁ pucchi. Satthā ‘‘mānatthaddho mogharājamāṇavā, na tāvassa",
  "atk-s0401a13:575_5": "ñāṇaṁ paripākaṁ gacchati, assa mānaṁ nivārituṁ vaṭṭatī’’ti cintetvā āha – ‘‘tiṭṭha",
  "atk-s0401a13:575_6": "tvaṁ, mogharāja, aññe tāva pañhe pucchantū’’ti. So satthu santikā apasādaṁ labhitvā",
  "atk-s0401a13:575_7": "cintesi – ‘‘ahaṁ ettakaṁ kālaṁ mayā paṇḍitataro nāma natthīti vicarāmi, buddhā ca",
  "atk-s0401a13:575_8": "nāma ajānitvā na kathenti. Satthārā mama pucchāya doso diṭṭho bhavissatī’’ti tuṇhī",
  "atk-s0401a13:575_9": "ahosi. So aṭṭhahi janehi paṭipāṭiyā pañhe pucchite adhivāsetuṁ asakkonto navamo hutvā",
  "atk-s0401a13:575_10": "puna uṭṭhāsi. Punapi naṁ satthā apasādesi.",
  "atk-s0401a13:576_0": "So punapi tuṇhī hutvā ‘‘saṅghanavako dāni bhavituṁ na sakkhissāmī’’ti pañcadasamo",
  "atk-s0401a13:576_1": "hutvā pañhaṁ pucchi. Atha satthā ñāṇassa paripākabhāvaṁ ñatvā pañhaṁ kathesi. So",
  "atk-s0401a13:576_2": "desanāpariyosāne attano parivārena jaṭilasahassena saddhiṁ arahattaṁ pāpuṇi. Imināva",
  "atk-s0401a13:576_3": "niyāmena sesānipi pannarasa jaṭilasahassāni arahattaṁ pāpuṇiṁsu. Sabbepi iddhimayapattacīvaradharā",
  "atk-s0401a13:576_4": "ehibhikkhūva ahesuṁ. Sesajanā pana na kathiyanti. Ayaṁ mogharājatthero tato paṭṭhāya",
  "atk-s0401a13:576_5": "tīhi lūkhehi samannāgataṁ cīvaraṁ dhāreti. Evaṁ pārāyane (su. ni. 982 ādayo) vatthu",
  "atk-s0401a13:576_6": "samuṭṭhitaṁ. Satthā pana aparabhāge jetavane nisinno there paṭipāṭiyā ṭhānantaresu",
  "atk-s0401a13:576_7": "ṭhapento mogharājattheraṁ imasmiṁ sāsane lūkhacīvaradharānaṁ aggaṭṭhāne ṭhapento",
  "atk-s0401a13:576_8": "‘‘etadaggaṁ, bhikkhave, mama sāvakānaṁ bhikkhūnaṁ lūkhacīvaradharānaṁ yadidaṁ mogharājā’’ti āha.",
  "atk-s0401a13:577": "Catutthavaggavaṇṇanā.",
  "atk-s0401a13:578": "Ekacattālīsasuttamattāya therapāḷiyā vaṇṇanā niṭṭhitā.",
  "atk-s0401a13:579": "14. Etadaggavaggo",
  "atk-s0401a13:580": "(14) 5. Pañcamaetadaggavaggo",
  "atk-s0401a13:581": "Mahāpajāpatigotamītherīvatthu",
  "atk-s0401a13:582": "235. Theripāḷiyā paṭhame yadidaṁ mahāpajāpatigotamīti mahāpajāpatigotamī therī rattaññūnaṁ aggāti dasseti.",
  "atk-s0401a13:583_0": "Tassā pañhakamme pana ayamanupubbikathā – ayaṁ kira padumuttarabuddhakāle haṁsavatiyaṁ",
  "atk-s0401a13:583_1": "kulagehe paṭisandhiṁ gaṇhitvā aparena samayena satthu dhammadesanaṁ suṇantī satthāraṁ",
  "atk-s0401a13:583_2": "ekaṁ bhikkhuniṁ rattaññūnaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ",
  "atk-s0401a13:583_3": "patthesi. Sā yāvajīvaṁ dānaṁ datvā sīlaṁ rakkhitvā tato cuto devaloke nibbattitvā",
  "atk-s0401a13:583_4": "pana ekasmiṁ buddhantare devalokato cavitvā bārāṇasiyaṁ pañcannaṁ dāsisatānaṁ jeṭṭhakadāsī",
  "atk-s0401a13:583_5": "hutvā nibbatti. Atha vassūpanāyikasamaye pañca paccekabuddhā nandamūlakapabbhārato",
  "atk-s0401a13:583_6": "isipatane otaritvā nagare piṇḍāya caritvā isipatanameva gantvā ‘‘vassūpanāyikakuṭiyā",
  "atk-s0401a13:583_7": "atthāya hatthakammaṁ yācissāmā’’ti cintesuṁ. Kasmā? Vassaṁ upagacchantena hi nālakapaṭipadaṁ",
  "atk-s0401a13:583_8": "paṭipannenāpi pañcannaṁ chadanānaṁ aññatarena chadanena channe sadvārabaddhe senāsane",
  "atk-s0401a13:583_9": "upagantabbaṁ. Vuttañhetaṁ ‘‘na, bhikkhave, asenāsanikena vassaṁ upagantabbaṁ, yo",
  "atk-s0401a13:583_10": "upagaccheyya, āpatti dukkaṭassā’’ti (mahāva. 204). Tasmā vassakāle upakaṭṭhe sace",
  "atk-s0401a13:583_11": "senāsanaṁ labhati, iccetaṁ kusalaṁ. No ce labhati, hatthakammaṁ pariyesitvāpi kātabbaṁ.",
  "atk-s0401a13:583_12": "Hatthakammaṁ alabhantena sāmampi kātabbaṁ, na tveva asenāsanikena vassaṁ upagantabbaṁ.",
  "atk-s0401a13:583_13": "Ayamanudhammatā. Tasmā te paccekabuddhā ‘‘hatthakammaṁ yācissāmā’’ti cīvaraṁ pārupitvā",
  "atk-s0401a13:583_14": "sāyanhasamaye nagaraṁ pavisitvā seṭṭhissa gharadvāre aṭṭhaṁsu. Jeṭṭhakadāsī kuṭaṁ",
  "atk-s0401a13:583_15": "gahetvā udakatitthaṁ gacchantī paccekabuddhe nagaraṁ pavisante addasa. Seṭṭhi tesaṁ",
  "atk-s0401a13:583_16": "āgatakāraṇaṁ sutvā ‘‘amhākaṁ okāso natthi, gacchantū’’ti āha.",
  "atk-s0401a13:584_0": "Atha te nagarā nikkhante jeṭṭhakadāsī kuṭaṁ gahetvā pavisantī disvā kuṭaṁ otāretvā",
  "atk-s0401a13:584_1": "vanditvā onamitvā mukhaṁ ukkhipitvā, ‘‘ayyā, nagaraṁ paviṭṭhamattāva nikkhantā, kiṁ",
  "atk-s0401a13:584_2": "nu kho’’ti pucchi. Vassūpanāyikakuṭiyā hatthakammaṁ yācituṁ āgatamhāti. Laddhaṁ,",
  "atk-s0401a13:584_3": "bhanteti? Na laddhaṁ upāsiketi. Kiṁ panesā kuṭi issareheva kātabbā, udāhu duggatehipi",
  "atk-s0401a13:584_4": "sakkā kātunti? Yena kenaci sakkā kātunti. Sādhu, bhante, mayaṁ karissāma, sve mayhaṁ",
  "atk-s0401a13:584_5": "bhikkhaṁ gaṇhathāti nimantetvā puna kuṭaṁ gahetvā āgamanatitthamagge ṭhatvā āgatāgatā",
  "atk-s0401a13:584_6": "avasesadāsiyo ‘‘ettheva hothā’’ti vatvā sabbāsaṁ āgatakāle āha – ‘‘ammā, kiṁ niccameva",
  "atk-s0401a13:584_7": "parassa dāsikammaṁ karissatha, udāhu dāsibhāvato muccituṁ icchathā’’ti. Ajjeva muccituṁ",
  "atk-s0401a13:584_8": "icchāma, ayyeti. Yadi evaṁ, mayā paccekabuddhā hatthakammaṁ alabhantā svātanāya nimantitā,",
  "atk-s0401a13:584_9": "tumhākaṁ sāmikehi ekadivasaṁ hatthakammaṁ dāpethāti. Tā ‘‘sādhū’’ti sampaṭicchitvā",
  "atk-s0401a13:584_10": "sāyaṁ aṭavito āgatakāle sāmikānaṁ ārocesuṁ. Te ‘‘sādhū’’ti jeṭṭhakadāsassa gehadvāre sannipatiṁsu.",
  "atk-s0401a13:585_0": "Atha ne jeṭṭhakadāsī ‘‘sve, tātā, paccekabuddhānaṁ hatthakammaṁ dethā’’ti ānisaṁsaṁ",
  "atk-s0401a13:585_1": "ācikkhitvā yepi na kātukāmā, te gāḷhena ovādena tajjetvā sabbepi sampaṭicchāpesi.",
  "atk-s0401a13:585_2": "Sā punadivase paccekabuddhānaṁ bhattaṁ datvā sabbesaṁ dāsaputtānaṁ saññaṁ adāsi.",
  "atk-s0401a13:585_3": "Te tāvadeva araññaṁ pavisitvā dabbasambhāre samodhānetvā sataṁ sataṁ hutvā ekekaṁ",
  "atk-s0401a13:585_4": "kuṭiṁ caṅkamanādiparivāraṁ katvā mañcapīṭhapānīya-paribhojanīyādīni ṭhapetvā paccekabuddhānaṁ",
  "atk-s0401a13:585_5": "temāsaṁ tattheva vasanatthāya paṭiññaṁ kāretvā vārabhikkhaṁ paṭṭhapesuṁ. Yā attano",
  "atk-s0401a13:585_6": "vāradivase na sakkoti, tassā jeṭṭhakadāsī sakagehato nīharitvā deti. Evaṁ temāsaṁ",
  "atk-s0401a13:585_7": "paṭijaggitvā jeṭṭhakadāsī ekekaṁ dāsiṁ ekekaṁ sāṭakaṁ sajjāpesi, pañca thūlasāṭakasatāni",
  "atk-s0401a13:585_8": "ahesuṁ. Tāni parivattāpetvā pañcannaṁ paccekabuddhānaṁ ticīvarāni katvā adāsi. Paccekabuddhā",
  "atk-s0401a13:585_9": "tāsaṁ passantīnaṁyeva ākāsena gandhamādanapabbataṁ agamaṁsu.",
  "atk-s0401a13:586_0": "Tāpi sabbā yāvajīvaṁ kusalaṁ katvā devaloke nibbattiṁsu. Tāsu jeṭṭhikā tato cavitvā",
  "atk-s0401a13:586_1": "bārāṇasiyā avidūre pesakāragāme pesakārajeṭṭhakassa gehe nibbatti. Athekadivasaṁ",
  "atk-s0401a13:586_2": "padumavatiyā puttā pañcasatā paccekabuddhā bārāṇasiraññā nimantitā rājadvāraṁ āgantvā",
  "atk-s0401a13:586_3": "kañci olokentampi adisvā nivattitvā nagaradvārena nikkhamitvā taṁ pesakāragāmaṁ agamaṁsu",
  "atk-s0401a13:586_4": ". Sā itthī paccekabuddhe disvā sampiyāyamānā sabbe vanditvā bhikkhaṁ adāsi. Te bhattakiccaṁ",
  "atk-s0401a13:586_5": "katvā gandhamādanameva agamaṁsu.",
  "atk-s0401a13:587_0": "Sāpi yāvajīvaṁ kusalaṁ katvā devamanussesu saṁsarantī amhākaṁ satthu nibbattito puretarameva",
  "atk-s0401a13:587_1": "devadahanagare mahāsuppabuddhassa gehe paṭisandhiṁ gaṇhi, gotamītissā nāmaṁ akaṁsu.",
  "atk-s0401a13:587_2": "Mahāmāyāya kaniṭṭhabhaginī hoti. Mantajjhāyakā brāhmaṇā lakkhaṇāni pariggaṇhantā",
  "atk-s0401a13:587_3": "‘‘imāsaṁ dvinnampi kucchiyaṁ vasitadārakā cakkavattino bhavissantī’’ti byākariṁsu.",
  "atk-s0401a13:587_4": "Suddhodanamahārājā vayappattakāle tā dvepi maṅgalaṁ katvā attano gharaṁ ānesi. Aparabhāge",
  "atk-s0401a13:587_5": "amhākaṁ bodhisatto tusitapurā cavitvā mahāmāyāya deviyā kucchiyaṁ paṭisandhiṁ gaṇhi.",
  "atk-s0401a13:587_6": "Mahāmāyā tassa jātadivasato sattame divase kālaṁ katvā tusitapure nibbatti. Suddhodanamahārājā",
  "atk-s0401a13:587_7": "mahāsattassa mātucchaṁ mahāpajāpatigotamiṁ aggamahesiṭṭhāne ṭhapesi. Tasmiṁ kāle",
  "atk-s0401a13:587_8": "nandakumāro jāto. Ayaṁ mahāpajāpati nandakumāraṁ dhātīnaṁ datvā sayaṁ bodhisattaṁ parihari.",
  "atk-s0401a13:588_0": "Aparena samayena bodhisatto mahābhinikkhamanaṁ nikkhamitvā sabbaññutaṁ patvā lokānuggahaṁ",
  "atk-s0401a13:588_1": "karonto anukkamena kapilavatthuṁ patvā nagaraṁ piṇḍāya pāvisi. Athassa pitā suddhodanamahārājā",
  "atk-s0401a13:588_2": "antaravīthiyaṁyeva dhammakathaṁ sutvā sotāpanno ahosi. Atha dutiyadivase nando pabbaji,",
  "atk-s0401a13:588_3": "sattame divase rāhulo. Satthā aparena samayena vesāliṁ upanissāya kūṭāgārasālāyaṁ",
  "atk-s0401a13:588_4": "viharati. Tasmiṁ samaye suddhodanamahārājā setacchattassa heṭṭhā arahattaṁ sacchikatvā",
  "atk-s0401a13:588_5": "parinibbāyi. Tadā mahāpajāpatigotamī pabbajjāya cittaṁ uppādesi. Tato rohiṇīnadītīre",
  "atk-s0401a13:588_6": "kalahavivādasuttapariyosāne (su. ni. 868 ādayo) nikkhamitvā pabbajitānaṁ pañcannaṁ",
  "atk-s0401a13:588_7": "kumārasatānaṁ pādaparicārikā sabbāva ekacittā hutvā ‘‘mahāpajāpatiyā santikaṁ gantvā",
  "atk-s0401a13:588_8": "sabbāva satthu santike pabbajissāmā’’ti mahāpajāpatiṁ jeṭṭhikaṁ katvā satthu santikaṁ",
  "atk-s0401a13:588_9": "gantvā pabbajitukāmā ahesuṁ. Ayañca mahāpajāpati paṭhamameva ekavāraṁ satthāraṁ pabbajjaṁ",
  "atk-s0401a13:588_10": "yācamānā nālattha, tasmā kappakaṁ pakkosāpetvā kese chinnāpetvā kāsāyāni acchādetvā",
  "atk-s0401a13:588_11": "sabbā tā sākiyāniyo ādāya vesāliṁ gantvā ānandattherena dasabalaṁ yācāpetvā aṭṭhahi",
  "atk-s0401a13:588_12": "garudhammehi pabbajjañca upasampadañca alattha. Itarā pana sabbāpi ekatova upasampannā",
  "atk-s0401a13:588_13": "ahesuṁ. Ayamettha saṅkhepo, vitthārato panetaṁ vatthu pāḷiyaṁ (cūḷava. 402 ādayo) āgatameva.",
  "atk-s0401a13:589_0": "Evaṁ upasampannā pana mahāpajāpati satthāraṁ upasaṅkamitvā abhivādetvā ekamantaṁ",
  "atk-s0401a13:589_1": "aṭṭhāsi, athassā satthā dhammaṁ desesi. Sā satthu santike kammaṭṭhānaṁ gahetvā arahattaṁ",
  "atk-s0401a13:589_2": "pāpuṇi. Sesā pañcasatā bhikkhuniyo nandakovādasuttapariyosāne (ma. ni. 3.398 ādayo)",
  "atk-s0401a13:589_3": "arahattaṁ pāpuṇiṁsu. Evametaṁ vatthu samuṭṭhitaṁ. Aparabhāge satthā jetavane nisinno",
  "atk-s0401a13:589_4": "bhikkhuniyo ṭhānantare ṭhapento mahāpajāpatiṁ rattaññūnaṁ aggaṭṭhāne ṭhapesīti.",
  "atk-s0401a13:590": "Khemātherīvatthu",
  "atk-s0401a13:591": "236. Dutiye khemāti evaṁnāmikā bhikkhunī. Ito paṭṭhāya ca panassā pañhakamme ayamanupubbikathāti avatvā sabbattha abhinīhāraṁ ādiṁ katvā vattabbameva vakkhāma.",
  "atk-s0401a13:592_0": "Atīte kira padumuttarabuddhakāle haṁsavatiyaṁ ayaṁ parapariyāpannā hutvā nibbatti.",
  "atk-s0401a13:592_1": "Athekadivasaṁ tassa bhagavato aggasāvikaṁ sujātattheriṁ nāma piṇḍāya carantaṁ disvā",
  "atk-s0401a13:592_2": "tayo modake datvā taṁdivasameva attano kese vissajjetvā theriyā dānaṁ datvā ‘‘anāgate",
  "atk-s0401a13:592_3": "buddhuppāde tumhe viya mahāpaññā bhaveyya’’nti patthanaṁ katvā yāvajīvaṁ kusalakammesu",
  "atk-s0401a13:592_4": "appamattā hutvā kappasatasahassaṁ devamanussesu saṁsarantī kassapabuddhakāle kikissa",
  "atk-s0401a13:592_5": "kāsirañño gehe paṭisandhiṁ gahetvā sattannaṁ bhaginīnaṁ abbhantarā hutvā vīsativassasahassāni",
  "atk-s0401a13:592_6": "geheyeva komāribrahmacariyaṁ caritvā tāhi bhaginīhi saddhiṁ dasabalassa vasanapariveṇaṁ",
  "atk-s0401a13:592_7": "kāretvā ekaṁ buddhantaraṁ devamanussesu saṁsarantī imasmiṁ buddhuppāde maddaraṭṭhe",
  "atk-s0401a13:592_8": "sāgalanagare rājakule paṭisandhiṁ gaṇhi, khemātissā nāmaṁ akaṁsu. Tassā sarīravaṇṇo",
  "atk-s0401a13:592_9": "suvaṇṇarasapiñjaro viya ahosi. Sā vayappattā bimbisārarañño gehaṁ agamāsi.",
  "atk-s0401a13:593_0": "Sā tathāgate rājagahaṁ upanissāya veḷuvane viharante ‘‘satthā kira rūpe dosaṁ dassetī’’ti",
  "atk-s0401a13:593_1": "rūpamadamattā hutvā ‘‘mayhampi rūpe dosaṁ dasseyyā’’ti bhayena dasabalaṁ dassanāya",
  "atk-s0401a13:593_2": "na gacchati. Rājā cintesi – ‘‘ahaṁ satthu aggupaṭṭhāko, mādisassa ca nāma ariyasāvakassa",
  "atk-s0401a13:593_3": "aggamahesī dasabalaṁ dassanāya na gacchati, na me etaṁ ruccatī’’ti. So kavīhi veḷuvanuyyānassa",
  "atk-s0401a13:593_4": "vaṇṇaṁ bandhāpetvā ‘‘khemāya deviyā savanūpacāre gāyathā’’ti āha. Sā uyyānassa vaṇṇaṁ",
  "atk-s0401a13:593_5": "sutvā gantukāmā hutvā rājānaṁ paṭipucchi. Rājā ‘‘uyyānaṁ gaccha, satthāraṁ pana adisvā",
  "atk-s0401a13:593_6": "āgantuṁ na labhissasī’’ti āha. Sā rañño paṭivacanaṁ adatvāva maggaṁ paṭipajji. Rājā",
  "atk-s0401a13:593_7": "tāya saddhiṁ gacchante purise āha – ‘‘sace devī uyyānato nivattamānā dasabalaṁ passati,",
  "atk-s0401a13:593_8": "iccetaṁ kusalaṁ. Sace na passati, rājāṇāya naṁ dassethā’’ti. Atha kho sā devī divasabhāgaṁ",
  "atk-s0401a13:593_9": "uyyāne caritvā nivattantī dasabalaṁ adisvāva gantuṁ āraddhā. Atha naṁ rājapurisā",
  "atk-s0401a13:593_10": "attano aruciyāva deviṁ satthu santikaṁ nayiṁsu.",
  "atk-s0401a13:594_0": "Satthā taṁ āgacchantiṁ disvā iddhiyā ekaṁ devaccharaṁ nimminitvā tālavaṇṭaṁ gahetvā",
  "atk-s0401a13:594_1": "bījamānaṁ viya akāsi. Khemā devī taṁ disvā cintesi – ‘‘mānamhi naṭṭhā, evarūpā nāma",
  "atk-s0401a13:594_2": "devaccharappaṭibhāgā itthiyo dasabalassa avidūre tiṭṭhanti, ahaṁ etāsaṁ paricārikāpi",
  "atk-s0401a13:594_3": "nappahomi, mānamadaṁ hi nissāya pāpacittassa vasena naṭṭhā’’ti taṁ nimittaṁ gahetvā",
  "atk-s0401a13:594_4": "tameva itthiṁ olokayamānā aṭṭhāsi. Athassā passantiyāva tathāgatassa adhiṭṭhānabalena",
  "atk-s0401a13:594_5": "sā itthī paṭhamavayaṁ atikkamma majjhimavaye ṭhitā viya majjhimavayaṁ atikkamma pacchimavaye",
  "atk-s0401a13:594_6": "ṭhitā viya ca valittacā palitakesā khaṇḍaviraḷadantā ahosi. Tato tassā passantiyāva",
  "atk-s0401a13:594_7": "saddhiṁ tālavaṇṭena parivattitvā paripati. Tato khemā pubbahetusampannattā tasmiṁ",
  "atk-s0401a13:594_8": "ārammaṇe āpāthagate evaṁ cintesi – ‘‘evaṁvidhampi nāma sarīraṁ evarūpaṁ vipattiṁ",
  "atk-s0401a13:594_9": "pāpuṇāti, mayhampi sarīraṁ evaṁgatikameva bhavissatī’’ti. Athassā evaṁ cintitakkhaṇe",
  "atk-s0401a13:594_10": "satthā imaṁ dhammapade gāthamāha –",
  "atk-s0401a13:595": "‘‘Ye rāgarattānupatanti sotaṁ,",
  "atk-s0401a13:596": "Sayaṁkataṁ makkaṭakova jālaṁ;",
  "atk-s0401a13:597": "Etampi chetvāna vajanti dhīrā,",
  "atk-s0401a13:598": "Anapekkhino sabbadukkhaṁ pahāyā’’ti.",
  "atk-s0401a13:599_0": "Sā gāthāpariyosāne ṭhitapade ṭhitāyeva saha paṭisambhidāhi arahattaṁ pāpuṇi. Agāramajjhe",
  "atk-s0401a13:599_1": "vasantena nāma arahattaṁ pattena taṁdivasameva parinibbāyitabbaṁ vā pabbajitabbaṁ",
  "atk-s0401a13:599_2": "vā hoti, sā pana attano āyusaṅkhārānaṁ pavattanabhāvaṁ ñatvā ‘‘attano pabbajjaṁ anujānāpessāmī’’ti",
  "atk-s0401a13:599_3": "satthāraṁ vanditvā rājanivesanaṁ gantvā rājānaṁ anabhivādetvāva aṭṭhāsi. Rājā iṅgiteneva",
  "atk-s0401a13:599_4": "aññāsi – ‘‘ariyadhammaṁ pattā bhavissatī’’ti. Atha naṁ āha – ‘‘devi gatā nu kho satthudassanāyā’’ti.",
  "atk-s0401a13:599_5": "Mahārāja, tumhehi diṭṭhadassanaṁ parittaṁ, ahaṁ pana dasabalaṁ sudiṭṭhamakāsiṁ, pabbajjaṁ",
  "atk-s0401a13:599_6": "me anujānāthāti . Rājā ‘‘sādhu, devī’’ti sampaṭicchitvā suvaṇṇasivikāya bhikkhuniupassayaṁ",
  "atk-s0401a13:599_7": "upanetvā pabbājesi. Athassā ‘‘khemātherī nāma gihibhāve ṭhatvā arahattaṁ pattā’’ti",
  "atk-s0401a13:599_8": "mahāpaññabhāvo pākaṭo ahosi. Idamettha vatthu. Atha satthā aparabhāge jetavane nisinno",
  "atk-s0401a13:599_9": "bhikkhuniyo paṭipāṭiyā ṭhānantare ṭhapento khemātheriṁ mahāpaññānaṁ aggaṭṭhāne ṭhapesīti.",
  "atk-s0401a13:600": "Uppalavaṇṇātherīvatthu",
  "atk-s0401a13:601_0": "237. Tatiye uppalavaṇṇāti nīluppalagabbhasadiseneva vaṇṇena samannāgatattā evaṁladdhanāmā",
  "atk-s0401a13:601_1": "therī. Sā kira padumuttarabuddhakāle haṁsavatiyaṁ kulagehe paṭisandhiṁ gaṇhitvā aparabhāge",
  "atk-s0401a13:601_2": "mahājanena saddhiṁ satthu santikaṁ gantvā dhammaṁ suṇantī satthāraṁ ekaṁ bhikkhuniṁ",
  "atk-s0401a13:601_3": "iddhimantīnaṁ aggaṭṭhāne ṭhapentaṁ disvā sattāhaṁ buddhappamukhassa bhikkhusaṅghassa",
  "atk-s0401a13:601_4": "mahādānaṁ datvā taṁ ṭhānantaraṁ patthesi. Sā yāvajīvaṁ kusalaṁ katvā devamanussesu",
  "atk-s0401a13:601_5": "saṁsarantī kassapabuddhakāle bārāṇasinagare kikissa kāsirañño gehe paṭisandhiṁ gaṇhitvā",
  "atk-s0401a13:601_6": "sattannaṁ bhaginīnaṁ abbhantarā hutvā vīsati vassasahassāni brahmacariyaṁ caritvā",
  "atk-s0401a13:601_7": "bhikkhusaṅghassa pariveṇaṁ katvā devaloke nibbattā.",
  "atk-s0401a13:602_0": "Tato cavitvā puna manussalokaṁ āgacchantī ekasmiṁ gāme sahatthā kammaṁ katvā jīvanakaṭṭhāne",
  "atk-s0401a13:602_1": "nibbattā. Sā ekadivasaṁ khettakuṭiṁ gacchantī antarāmagge ekasmiṁ sare pātova pupphitaṁ",
  "atk-s0401a13:602_2": "padumapupphaṁ disvā taṁ saraṁ oruyha tañceva pupphaṁ lājapakkhipanatthāya paduminiyā",
  "atk-s0401a13:602_3": "pattañca gahetvā kedāre sālisīsāni chinditvā kuṭikāya nisinnā lāje bhajjitvā pañca",
  "atk-s0401a13:602_4": "lājasatāni gaṇesi. Tasmiṁ khaṇe gandhamādanapabbate nirodhasamāpattito vuṭṭhito eko",
  "atk-s0401a13:602_5": "paccekabuddho āgantvā tassā avidūre aṭṭhāsi. Sā paccekabuddhaṁ disvā lājehi saddhiṁ",
  "atk-s0401a13:602_6": "padumapupphaṁ gahetvā kuṭito oruyha lāje paccekabuddhassa patte pakkhipitvā padumapupphena",
  "atk-s0401a13:602_7": "pattaṁ pidhāya adāsi. Athassā paccekabuddhe thokaṁ gate etadahosi – ‘‘pabbajitā nāma",
  "atk-s0401a13:602_8": "pupphena anatthikā, ahaṁ pupphaṁ gahetvā piḷandhissāmī’’ti gantvā paccekabuddhassa",
  "atk-s0401a13:602_9": "hatthato pupphaṁ gahetvā puna cintesi – ‘‘sace, ayyo, pupphena anatthiko abhavissa,",
  "atk-s0401a13:602_10": "pattamatthake ṭhapetuṁ na adassa, addhā ayyassa attho bhavissatī’’ti puna gantvā",
  "atk-s0401a13:602_11": "pattamatthake ṭhapetvā paccekabuddhaṁ khamāpetvā, ‘‘bhante , imesaṁ me lājānaṁ nissandena",
  "atk-s0401a13:602_12": "lājagaṇanāya puttā assu, padumapupphassa nissandena nibbattanibbattaṭṭhāne me pade",
  "atk-s0401a13:602_13": "pade padumapupphaṁ uṭṭhahatū’’ti patthanaṁ akāsi. Paccekabuddho tassā passantiyāva",
  "atk-s0401a13:602_14": "ākāsena gandhamādanapabbataṁ gantvā taṁ padumaṁ nandamūlakapabbhāre paccekabuddhānaṁ",
  "atk-s0401a13:602_15": "akkamanasopānasamīpe pādapuñchanaṁ katvā ṭhapesi.",
  "atk-s0401a13:603_0": "Sāpi tassa kammassa nissandena devaloke paṭisandhiṁ gaṇhi, nibbattakālato paṭṭhāya",
  "atk-s0401a13:603_1": "cassā pade pade mahāpadumapupphaṁ uṭṭhāsi. Sā tato cavitvā pabbatapāde ekasmiṁ padumassare",
  "atk-s0401a13:603_2": "padumagabbhe nibbatti. Taṁ nissāya eko tāpaso vasati, so pātova mukhadhovanatthāya",
  "atk-s0401a13:603_3": "saraṁ gantvā taṁ pupphaṁ disvā cintesi – ‘‘idaṁ pupphaṁ sesehi mahantataraṁ, sesāni",
  "atk-s0401a13:603_4": "ca pupphitāni, idaṁ makuḷitameva, bhavitabbamettha kāraṇenā’’ti udakaṁ otaritvā taṁ",
  "atk-s0401a13:603_5": "pupphaṁ gaṇhi. Taṁ tena gahitamattameva pupphitaṁ. Tāpaso antopadumagabbhe nipannadārikaṁ",
  "atk-s0401a13:603_6": "addasa. Diṭṭhakālato paṭṭhāya ca dhītusinehaṁ labhitvā padumeneva saddhiṁ paṇṇasālaṁ",
  "atk-s0401a13:603_7": "netvā mañcake nipajjāpesi. Athassā puññānubhāvena aṅguṭṭhake khīraṁ nibbatti. So",
  "atk-s0401a13:603_8": "tasmiṁ pupphe milāte aññaṁ navapupphaṁ āharitvā taṁ nipajjāpesi. Athassā ādhāvanavidhāvanena",
  "atk-s0401a13:603_9": "kīḷituṁ samatthakālato paṭṭhāya padavāre padavāre padumapupphaṁ uṭṭhāsi, kuṅkumarāsissa",
  "atk-s0401a13:603_10": "viyassā sarīravaṇṇo ahosi. Sā appattā devavaṇṇaṁ, atikkantā mānusavaṇṇaṁ ahosi. Sā",
  "atk-s0401a13:603_11": "pitari phalāphalatthāya gate paṇṇasālāyaṁ ohīyati.",
  "atk-s0401a13:604_0": "Athekadivasaṁ tassā vayappattakāle pitari phalāphalatthāya gate eko vanacarako taṁ",
  "atk-s0401a13:604_1": "disvā cintesi – ‘‘manussānaṁ nāma evaṁvidhaṁ rūpaṁ natthi, vīmaṁsissāmi na’’nti tāpasassa",
  "atk-s0401a13:604_2": "āgamanaṁ udikkhanto nisīdi. Sā pitari āgacchante paṭipathaṁ gantvā tassa hatthato",
  "atk-s0401a13:604_3": "kājakamaṇḍaluṁ aggahesi, āgantvā nisinnassa cassa attanā karaṇavattaṁ dassesi. Tadā",
  "atk-s0401a13:604_4": "so vanacarako manussabhāvaṁ ñatvā tāpasaṁ abhivādetvā nisīdi. Tāpaso taṁ vanacarakaṁ",
  "atk-s0401a13:604_5": "vanamūlaphalāphalehi ca pānīyena ca nimantetvā, ‘‘bho purisa, imasmiṁyeva ṭhāne vasissasi,",
  "atk-s0401a13:604_6": "udāhu gamisassī’’ti pucchi. Gamissāmi, bhante, idha kiṁ karissāmīti. Idaṁ tayā diṭṭhakāraṇaṁ",
  "atk-s0401a13:604_7": "etto gantvā akathetuṁ sakkhissasīti. Sace, ayyo, na icchati, kiṁ kāraṇā kathessāmīti",
  "atk-s0401a13:604_8": "tāpasaṁ vanditvā puna āgamanakāle maggasañjānanatthaṁ sākhāsaññañca rukkhasaññañca karonto pakkāmi.",
  "atk-s0401a13:605_0": "So bārāṇasiṁ gantvā rājānaṁ addasa, rājā ‘‘kasmā āgatosī’’ti pucchi. ‘‘Ahaṁ, deva,",
  "atk-s0401a13:605_1": "tumhākaṁ vanacarako pabbatapāde acchariyaṁ itthiratanaṁ disvā āgatomhī’’ti sabbaṁ",
  "atk-s0401a13:605_2": "pavattiṁ kathesi. So tassa vacanaṁ sutvā vegena pabbatapādaṁ gantvā avidūre ṭhāne",
  "atk-s0401a13:605_3": "khandhāvāraṁ nivesetvā vanacarakena ceva aññehi ca purisehi saddhiṁ tāpasassa bhattakiccaṁ",
  "atk-s0401a13:605_4": "katvā nisinnavelāya tattha gantvā abhivādetvā paṭisanthāraṁ katvā ekamantaṁ nisīdi.",
  "atk-s0401a13:605_5": "Rājā tāpasassa pabbajitaparikkhārabhaṇḍaṁ pādamūle ṭhapetvā, ‘‘bhante, imasmiṁ ṭhāne",
  "atk-s0401a13:605_6": "kiṁ karoma, gacchāmā’’ti āha. Gaccha, mahārājāti. Āma, gacchāmi, bhante. Ayyassa",
  "atk-s0401a13:605_7": "pana samīpe visabhāgaparisā atthīti assumha, asāruppā esā pabbajitānaṁ, mayā saddhiṁ",
  "atk-s0401a13:605_8": "gacchatu, bhanteti. Manussānaṁ cittaṁ nāma duttosayaṁ, kathaṁ bahūnaṁ majjhe vasissatīti",
  "atk-s0401a13:605_9": ". Amhākaṁ rucitakālato paṭṭhāya sesānaṁ jeṭṭhakaṭṭhāne ṭhapetvā paṭijaggissāmi, bhanteti.",
  "atk-s0401a13:606_0": "So rañño kathaṁ sutvā daharakāle gahitanāmavaseneva, ‘‘amma, padumavatī’’ti dhītaraṁ",
  "atk-s0401a13:606_1": "pakkosi. Sā ekavacaneneva paṇṇasālato nikkhamitvā pitaraṁ abhivādetvā aṭṭhāsi. Atha",
  "atk-s0401a13:606_2": "naṁ pitā āha – ‘‘tvaṁ, amma, vayappattā, imasmiṁ ṭhāne raññā diṭṭhakālato paṭṭhāya",
  "atk-s0401a13:606_3": "vasituṁ ayuttā, raññā saddhiṁ gaccha, ammā’’ti. Sā ‘‘sādhu, tātā’’ti pitu vacanaṁ",
  "atk-s0401a13:606_4": "sampaṭicchitvā abhivādetvā parodamānā aṭṭhāsi. Rājā ‘‘imissā pitu cittaṁ gaṇhāmī’’ti",
  "atk-s0401a13:606_5": "tasmiṁyeva ṭhāne kahāpaṇarāsimhi ṭhapetvā abhisekaṁ akāsi. Atha naṁ gahetvā attano",
  "atk-s0401a13:606_6": "nagaraṁ ānetvā āgatakālato paṭṭhāya sesaitthiyo anoloketvā tāya saddhiṁyeva ramati.",
  "atk-s0401a13:606_7": "Tā itthiyo issāpakatā taṁ rañño antare paribhinditukāmā evamāhaṁsu – ‘‘nāyaṁ, mahārāja,",
  "atk-s0401a13:606_8": "manussajātikā, kahaṁ nāma tumhehi manussānaṁ vicaraṇaṭṭhāne padumāni uṭṭhahantāni",
  "atk-s0401a13:606_9": "diṭṭhapubbāni, addhā ayaṁ yakkhinī, nīharatha naṁ mahārājā’’ti. Rājā tāsaṁ kathaṁ sutvā tuṇhī ahosi.",
  "atk-s0401a13:607_0": "Athassa aparena samayena paccanto kupito. So ‘‘garugabbhā padumavatī’’ti taṁ nagare",
  "atk-s0401a13:607_1": "ṭhapetvā paccantaṁ agamāsi. Atha tā itthiyo tassā upaṭṭhāyikāya lañjaṁ datvā ‘‘imissā",
  "atk-s0401a13:607_2": "dārakaṁ jātamattameva apanetvā ekaṁ dārughaṭikaṁ lohitena makkhetvā santike ṭhapehī’’ti",
  "atk-s0401a13:607_3": "āhaṁsu. Padumavatiyāpi nacirasseva gabbhavuṭṭhānaṁ ahosi. Mahāpadumakumāro ekakova",
  "atk-s0401a13:607_4": "kucchiyaṁ paṭisandhiṁ gaṇhi. Avasesā ekūnapañcasatā dārakā mahāpadumakumārassa mātukucchito",
  "atk-s0401a13:607_5": "nikkhamitvā nipannakāle saṁsedajā hutvā nibbattiṁsu. Athassa ‘‘na tāvāyaṁ satiṁ paṭilabhatī’’ti",
  "atk-s0401a13:607_6": "ñatvā upaṭṭhāyikā ekaṁ dārughaṭikaṁ lohitena makkhetvā samīpe ṭhapetvā tāsaṁ itthīnaṁ",
  "atk-s0401a13:607_7": "saññaṁ adāsi. Tā pañcasatāpi itthiyo ekekā ekekaṁ dārakaṁ gahetvā cundakārakānaṁ",
  "atk-s0401a13:607_8": "santikaṁ pesetvā karaṇḍake āharāpetvā attanā attanā gahitadārake tattha nipajjāpetvā",
  "atk-s0401a13:607_9": "bahi lañchanaṁ katvā ṭhapayiṁsu.",
  "atk-s0401a13:608_0": "Padumavatīpi kho saññaṁ labhitvā taṁ upaṭṭhāyikaṁ ‘‘kiṁ vijātamhi, ammā’’ti pucchi.",
  "atk-s0401a13:608_1": "Sā taṁ santajjetvā ‘‘kuto tvaṁ dārakaṁ labhissasī’’ti vatvā ‘‘ayaṁ te kucchito nikkhantadārako’’ti",
  "atk-s0401a13:608_2": "lohitamakkhitaṁ dārughaṭikaṁ purato ṭhapesi. Sā taṁ disvā domanassappattā ‘‘sīghaṁ",
  "atk-s0401a13:608_3": "naṁ phāletvā apanehi, sace koci passeyya lajjitabbaṁ bhaveyyā’’ti āha. Sā tassā kathaṁ",
  "atk-s0401a13:608_4": "sutvā atthakāmā viya dārughaṭikaṁ phāletvā uddhane pakkhipi.",
  "atk-s0401a13:609_0": "Rājāpi paccantato āgantvā nakkhattaṁ paṭimānento bahinagare khandhāvāraṁ bandhitvā",
  "atk-s0401a13:609_1": "nisīdi. Atha tā pañcasatā itthiyo rañño paccuggamanaṁ āgantvā āhaṁsu – ‘‘tvaṁ, mahārāja,",
  "atk-s0401a13:609_2": "na amhākaṁ saddahasi, amhehi vuttaṁ akāraṇaṁ viya hoti. Tvaṁ mahesiyā upaṭṭhāyikaṁ",
  "atk-s0401a13:609_3": "pakkosāpetvā paṭipuccha, dārughaṭikaṁ te devī vijātā’’ti. Rājā taṁ kāraṇaṁ na upaparikkhitvāva",
  "atk-s0401a13:609_4": "‘‘amanussajātikā bhavissatī’’ti taṁ gehato nikkaḍḍhi. Tassā rājagehato saha nikkhamaneneva",
  "atk-s0401a13:609_5": "padumapupphāni antaradhāyiṁsu, sarīracchavipi vivaṇṇā ahosi. Sā ekikāva antaravīthiyā",
  "atk-s0401a13:609_6": "pāyāsi. Atha naṁ ekā vayappattā mahallikā itthī disvā dhītusinehaṁ uppādetvā ‘‘kahaṁ",
  "atk-s0401a13:609_7": "gacchasi ammā’’ti āha. Āgantukamhi, vasanaṭṭhānaṁ olokentī vicarāmīti. Idhāgaccha,",
  "atk-s0401a13:609_8": "ammāti vasanaṭṭhānaṁ datvā bhojanaṁ paṭiyādesi.",
  "atk-s0401a13:610_0": "Tassā imināva niyāmena tattha vasamānāya tā pañcasatā itthiyo ekacittā hutvā rājānaṁ",
  "atk-s0401a13:610_1": "āhaṁsu – ‘‘mahārāja, tumhesu yuddhaṁ gatesu amhehi gaṅgādevatāya ‘amhākaṁ deve vijitasaṅgāme",
  "atk-s0401a13:610_2": "āgate balikammaṁ katvā udakakīḷaṁ karissāmā’ti patthitaṁ atthi, etamatthaṁ , deva,",
  "atk-s0401a13:610_3": "jānāpemā’’ti. Rājā tāsaṁ vacanena tuṭṭho gaṅgāyaṁ udakakīḷaṁ kātuṁ agamāsi. Tāpi",
  "atk-s0401a13:610_4": "attanā attanā gahitaṁ karaṇḍakaṁ paṭicchannaṁ katvā ādāya nadiṁ gantvā tesaṁ karaṇḍakānaṁ",
  "atk-s0401a13:610_5": "paṭicchādanatthaṁ pārupitvā pārupitvā udake patitvā karaṇḍake vissajjesuṁ. Tepi kho",
  "atk-s0401a13:610_6": "karaṇḍakā sabbe saha gantvā heṭṭhāsote pasāritajālamhi laggiṁsu. Tato udakakīḷaṁ",
  "atk-s0401a13:610_7": "kīḷitvā rañño uttiṇṇakāle jālaṁ ukkhipantā te karaṇḍake disvā rañño santikaṁ ānayiṁsu.",
  "atk-s0401a13:610_8": "Rājā karaṇḍake disvā ‘‘kiṁ, tātā, karaṇḍakesū’’ti āha. Na jānāma, devāti. So te karaṇḍake",
  "atk-s0401a13:610_9": "vivarāpetvā olokento paṭhamaṁ mahāpadumakumārassa karaṇḍakaṁ vivarāpesi. Tesaṁ pana",
  "atk-s0401a13:610_10": "sabbesampi karaṇḍakesu nipajjāpitadivaseyeva puññiddhiyā aṅguṭṭhato khīraṁ nibbatti.",
  "atk-s0401a13:610_11": "Sakko devarājā tassa rañño nikkaṅkhabhāvatthaṁ antokaraṇḍake akkharāni likhāpesi",
  "atk-s0401a13:610_12": "‘‘ime kumārā padumavatiyā kucchimhi nibbattā bārāṇasirañño puttā, atha ne padumavatiyā",
  "atk-s0401a13:610_13": "sapattiyo pañcasatā itthiyo karaṇḍakesu pakkhipitvā udake khipiṁsu, rājā imaṁ kāraṇaṁ",
  "atk-s0401a13:610_14": "jānātū’’ti. Karaṇḍake vivaritamatte rājā akkharāni vācetvā dārake disvā mahāpadumakumāraṁ",
  "atk-s0401a13:610_15": "ukkhipitvā ‘‘vegena rathe yojetha, asse kappetha, ahaṁ ajja antonagaraṁ pavisitvā",
  "atk-s0401a13:610_16": "ekaccānaṁ mātugāmānaṁ piyaṁ karissāmī’’ti pāsādaṁ āruyha hatthigīvāya sahassabhaṇḍikaṁ",
  "atk-s0401a13:610_17": "ṭhapetvā bheriṁ carāpesi ‘‘yo padumavatiṁ passati, so imaṁ sahassaṁ gaṇhatū’’ti.",
  "atk-s0401a13:611_0": "Taṁ kathaṁ sutvā padumavatī mātuyā saññaṁ adāsi – ‘‘hatthigīvato sahassaṁ gaṇha,",
  "atk-s0401a13:611_1": "ammā’’ti. Ahaṁ evarūpaṁ gaṇhituṁ na visahāmīti. Sā dutiyampi tatiyampi vutte, ‘‘kiṁ",
  "atk-s0401a13:611_2": "vatvā gaṇhāmi ammā’’ti āha. ‘‘Mama dhītā, padumavatiṁ deviṁ passatī’’ti vatvā gaṇhāhīti.",
  "atk-s0401a13:611_3": "Sā ‘‘yaṁ vā taṁ vā hotū’’ti gantvā sahassacaṅkoṭakaṁ gaṇhi. Atha naṁ manussā pucchiṁsu",
  "atk-s0401a13:611_4": "– ‘‘padumavatiṁ deviṁ passasi, ammā’’ti. ‘‘Ahaṁ na passāmi, dhītā kira me passatī’’ti",
  "atk-s0401a13:611_5": "āha. Te ‘‘kahaṁ pana sā, ammā’’ti vatvā tāya saddhiṁ gantvā padumavatiṁ sañjānitvā",
  "atk-s0401a13:611_6": "pādesu nipatiṁsu. Tasmiṁ kāle sā ‘‘padumavatī devī aya’’nti ñatvā ‘‘bhāriyaṁ vata",
  "atk-s0401a13:611_7": "itthiyā kammaṁ kataṁ, yā evaṁvidhassa rañño mahesī samānā evarūpe ṭhāne nirārakkhā",
  "atk-s0401a13:611_8": "vasī’’ti āha. Tepi rājapurisā padumavatiyā nivesanaṁ setasāṇīhi parikkhipāpetvā dvāre",
  "atk-s0401a13:611_9": "ārakkhaṁ ṭhapetvā rañño ārocesuṁ. Rājā suvaṇṇasivikaṁ pesesi. Sā ‘‘ahaṁ evaṁ na gamissāmi,",
  "atk-s0401a13:611_10": "mama vasanaṭṭhānato paṭṭhāya yāva rājagehaṁ etthantare varapotthakacittattharaṇe",
  "atk-s0401a13:611_11": "attharāpetvā upari suvaṇṇatārakavicittaṁ celavitānaṁ bandhāpetvā pasādhanatthāya",
  "atk-s0401a13:611_12": "sabbālaṅkāresu pahitesu padasāva gamissāmi, evaṁ me nāgarā sampattiṁ passissantī’’ti",
  "atk-s0401a13:611_13": "āha. Rājā ‘‘padumavatiyā yathāruciṁ karothā’’ti āha. Tato padumavatī sabbapasādhanaṁ",
  "atk-s0401a13:611_14": "pasādhetvā ‘‘rājagehaṁ gamissāmī’’ti maggaṁ paṭipajji. Athassā akkantaakkantaṭṭhāne",
  "atk-s0401a13:611_15": "varapotthakacittattharaṇāni bhinditvā padumapupphāni uṭṭhahiṁsu. Sā mahājanassa attano",
  "atk-s0401a13:611_16": "sampattiṁ dassetvā rājanivesanaṁ āruyha sabbe cittattharaṇe tassā mahallikāya posāvanikamūlaṁ katvā dāpesi.",
  "atk-s0401a13:612_0": "Rājāpi kho tā pañcasatā itthiyo pakkosāpetvā ‘‘imāyo te devi dāsiyo katvā demī’’ti",
  "atk-s0401a13:612_1": "āha. Sādhu, mahārāja, etāsaṁ mayhaṁ dinnabhāvaṁ sakalanagare jānāpehīti . Rājā nagare",
  "atk-s0401a13:612_2": "bheriṁ carāpesi – ‘‘padumavatiyā dūbbhikā pañcasatā itthiyo etissā eva dāsiyo katvā",
  "atk-s0401a13:612_3": "dinnā’’ti. Sā ‘‘tāsaṁ sakalanagarena dāsibhāvo sallakkhito’’ti ñatvā ‘‘ahaṁ mama",
  "atk-s0401a13:612_4": "dāsiyo bhujissā kātuṁ labhāmi devā’’ti rājānaṁ pucchi. Tava icchā devīti. Evaṁ sante",
  "atk-s0401a13:612_5": "tameva bhericārikaṁ pakkosāpetvā ‘‘padumavatideviyā attano dāsiyo katvā dinnā pañcasatā",
  "atk-s0401a13:612_6": "itthiyo sabbāva bhujissā katāti puna bheriṁ carāpethā’’ti āha. Sā tāsaṁ bhujissabhāve",
  "atk-s0401a13:612_7": "kate ekūnāni pañcasattaputtāni tāsaṁyeva hatthe posanatthāya datvā sayaṁ mahāpadumakumāraṁyeva gaṇhi.",
  "atk-s0401a13:613_0": "Atha aparabhāge tesaṁ kumārānaṁ kīḷanavaye sampatte rājā uyyāne nānāvidhaṁ kīḷanaṭṭhānaṁ",
  "atk-s0401a13:613_1": "kāresi. Te attano soḷasavassuddesikakāle sabbeva ekato hutvā uyyāne padumasañchannāya",
  "atk-s0401a13:613_2": "maṅgalapokkharaṇiyā kīḷantā navapadumāni pupphitāni purāṇapadumāni ca vaṇṭato patantāni",
  "atk-s0401a13:613_3": "disvā ‘‘imassa tāva anupādinnakassa evarūpā jarā pāpuṇāti, kimaṅgaṁ pana amhākaṁ",
  "atk-s0401a13:613_4": "sarīrassa. Idampi hi evaṁgatikameva bhavissatī’’ti ārammaṇaṁ gahetvā sabbeva paccekabodhiñāṇaṁ",
  "atk-s0401a13:613_5": "nibbattetvā uṭṭhāyuṭṭhāya padumakaṇṇikāsu pallaṅkena nisīdiṁsu.",
  "atk-s0401a13:614_0": "Atha tehi saddhiṁ āgatā rājapurisā bahugataṁ divasaṁ ñatvā ‘‘ayyaputtā tumhākaṁ velaṁ",
  "atk-s0401a13:614_1": "jānāthā’’ti āhaṁsu. Te tuṇhī ahesuṁ. Te purisā gantvā rañño ārocesuṁ – ‘‘kumārā deva,",
  "atk-s0401a13:614_2": "padumakaṇṇikāsu nisinnā, amhesu kathentesupi vacībhedaṁ na karontī’’ti. Yathāruciyā",
  "atk-s0401a13:614_3": "tesaṁ nisīdituṁ dethāti. Te sabbarattiṁ gahitārakkhā padumakaṇṇikāsu nisinnaniyāmeneva",
  "atk-s0401a13:614_4": "aruṇaṁ uṭṭhāpesuṁ. Purisā punadivase upasaṅkamitvā ‘‘devā velaṁ jānāthā’’ti āhaṁsu.",
  "atk-s0401a13:614_5": "Na mayaṁ devā, paccekabuddhā nāma mayanti. Ayyā, tumhe bhāriyaṁ kathaṁ kathetha,",
  "atk-s0401a13:614_6": "paccekabuddhā nāma tumhādisā na honti, dvaṅgulakesamassudharā kāye paṭimukkaaṭṭhaparikkhārā",
  "atk-s0401a13:614_7": "hontīti. Te dakkhiṇahatthena sīsaṁ parāmasiṁsu. Tāvadeva gihiliṅgaṁ antaradhāyi,",
  "atk-s0401a13:614_8": "aṭṭha parikkhārā kāye paṭimukkāva ahesuṁ. Tato passantasseva mahājanassa ākāsena",
  "atk-s0401a13:614_9": "nandamūlakapabbhāraṁ agamaṁsu.",
  "atk-s0401a13:615_0": "Sāpi kho, padumavatī devī, ‘‘ahaṁ bahuputtā hutvā niputtā jātā’’ti hadayasokaṁ patvā",
  "atk-s0401a13:615_1": "teneva sokena kālaṁ katvā rājagahanagaradvāragāmake sahatthena kammaṁ katvā jīvanakaṭṭhāne",
  "atk-s0401a13:615_2": "nibbatti. Aparabhāge kulagharaṁ gantvā ekadivasaṁ sāmikassa khettaṁ yāguṁ haramānā",
  "atk-s0401a13:615_3": "tesaṁ attano puttānaṁ antare aṭṭha paccekabuddhe bhikkhācāravelāya ākāsena gacchante",
  "atk-s0401a13:615_4": "disvā sīghaṁ sīghaṁ gantvā sāmikassa ārocesi – ‘‘passa, ayya, paccekabuddhe, ete",
  "atk-s0401a13:615_5": "nimantetvā bhojessāmā’’ti. So āha – ‘‘samaṇasakuṇā nāmete aññatthāpi evaṁ caranti,",
  "atk-s0401a13:615_6": "na ete paccekabuddhā’’ti. Te tesaṁ kathentānaṁyeva avidūre ṭhāne otariṁsu. Sā itthī",
  "atk-s0401a13:615_7": "taṁdivasaṁ attano bhattakhajjabhojanaṁ tesaṁ datvā ‘‘svepi aṭṭha janā mayhaṁ bhikkhaṁ",
  "atk-s0401a13:615_8": "gaṇhathā’’ti āha. Sādhu, upāsike, tava sakkāro ettakova hotu, āsanāni ca aṭṭheva",
  "atk-s0401a13:615_9": "hontu, aññepi bahū paccekabuddhe disvā tava cittaṁ pasādeyyāsīti. Sā punadivase aṭṭha",
  "atk-s0401a13:615_10": "āsanāni paññāpetvā aṭṭhannaṁ sakkārasammānaṁ paṭiyādetvā nisīdi.",
  "atk-s0401a13:616_0": "Nimantitapaccekabuddhā sesānaṁ saññaṁ adaṁsu – ‘‘mārisā, ajja aññattha agantvā sabbeva",
  "atk-s0401a13:616_1": "tumhākaṁ mātu saṅgahaṁ karothā’’ti. Te tesaṁ vacanaṁ sutvā sabbeva ekato ākāsena",
  "atk-s0401a13:616_2": "āgantvā mātu-gehadvāre pāturahesuṁ. Sāpi paṭhamaṁ laddhasaññatāya bahūpi disvā na",
  "atk-s0401a13:616_3": "kampittha, sabbepi te gehaṁ pavesetvā āsanesu nisīdāpesi. Tesu paṭipāṭiyā nisīdantesu",
  "atk-s0401a13:616_4": "navamo aññāni aṭṭha āsanāni māpetvā sayaṁ dhurāsane nisīdi. Yāva āsanāni vaḍḍhanti,",
  "atk-s0401a13:616_5": "tāva gehaṁ vaḍḍhati. Evaṁ tesu sabbesupi nisinnesu sā itthī aṭṭhannaṁ paccekabuddhānaṁ",
  "atk-s0401a13:616_6": "paṭiyāditaṁ sakkāraṁ pañcasatānampi yāvadatthaṁ datvā aṭṭha nīluppalahatthake āharitvā",
  "atk-s0401a13:616_7": "nimantitapaccekabuddhānaṁyeva pādamūle ṭhapetvā āha – ‘‘mayhaṁ, bhante, nibbattanibbattaṭṭhāne",
  "atk-s0401a13:616_8": "sarīravaṇṇo imesaṁ nīluppalānaṁ antogabbhavaṇṇo viya hotū’’ti patthanaṁ akāsi. Paccekabuddhā",
  "atk-s0401a13:616_9": "mātu anumodanaṁ katvā gandhamādanaṁyeva agamaṁsu.",
  "atk-s0401a13:617_0": "Sāpi yāvajīvaṁ kusalaṁ katvā tato cutā devaloke nibbattitvā imasmiṁ buddhuppāde sāvatthiyaṁ",
  "atk-s0401a13:617_1": "seṭṭhikule paṭisandhiṁ gaṇhi, nīluppalagabbhasamānavaṇṇatāya cassā uppalavaṇṇātveva",
  "atk-s0401a13:617_2": "nāmaṁ akaṁsu. Athassā vayappattakāle sakalajambudīparājāno ca seṭṭhino ca seṭṭhissa",
  "atk-s0401a13:617_3": "santikaṁ pahiṇiṁsu – ‘‘dhītaraṁ amhākaṁ detū’’ti . Apahiṇanto nāma nāhosi. Tato seṭṭhi",
  "atk-s0401a13:617_4": "cintesi – ‘‘ahaṁ sabbesaṁ manaṁ gahetuṁ na sakkhissāmi, upāyaṁ panekaṁ karissāmī’’ti",
  "atk-s0401a13:617_5": "dhītaraṁ pakkosāpetvā ‘‘pabbajituṁ amma sakkhissasī’’ti āha. Tassā pacchimabhavikattā",
  "atk-s0401a13:617_6": "pituvacanaṁ sīse āsittasatapākatelaṁ viya ahosi, tasmā pitaraṁ ‘‘pabbajissāmi, tātā’’ti",
  "atk-s0401a13:617_7": "āha. So tassā sakkāraṁ katvā bhikkhuniupassayaṁ netvā pabbājesi. Tassā acirapabbajitāya",
  "atk-s0401a13:617_8": "eva uposathāgāre kālavāro pāpuṇi. Sā dīpaṁ jāletvā uposathāgāraṁ sammajjitvā dīpasikhāya",
  "atk-s0401a13:617_9": "nimittaṁ gaṇhitvā punappunaṁ olokayamānā tejokasiṇārammaṇaṁ jhānaṁ nibbattetvā tadeva",
  "atk-s0401a13:617_10": "pādakaṁ katvā arahattaṁ pāpuṇi. Arahattaphalena saddhiṁyeva ca iddhivikubbane ciṇṇavasī",
  "atk-s0401a13:617_11": "ahosi. Sā aparabhāge satthu yamakapāṭihāriyakaraṇadivase ‘‘ahaṁ, bhante, pāṭihāriyaṁ",
  "atk-s0401a13:617_12": "karissāmī’’ti sīhanādaṁ nadi. Satthā idaṁ kāraṇaṁ aṭṭhuppattiṁ katvā jetavanavihāre",
  "atk-s0401a13:617_13": "nisinno paṭipāṭiyā bhikkhuniyo ṭhānantare ṭhapento imaṁ theriṁ iddhimantīnaṁ aggaṭṭhāne ṭhapesīti.",
  "atk-s0401a13:618": "Paṭācārātherīvatthu",
  "atk-s0401a13:619_0": "238. Catutthe vinayadharānaṁ yadidaṁ paṭācārāti paṭācārā therī vinayadharānaṁ aggāti",
  "atk-s0401a13:619_1": "dasseti. Sā kira padumuttarabuddhakāle haṁsavatiyaṁ kulagehe paṭisandhiṁ gaṇhitvā",
  "atk-s0401a13:619_2": "aparabhāge satthu dhammadesanaṁ suṇantī satthāraṁ ekaṁ bhikkhuniṁ vinayadharānaṁ",
  "atk-s0401a13:619_3": "aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi. Sā yāvajīvaṁ",
  "atk-s0401a13:619_4": "kusalaṁ katvā devamanussesu saṁsaritvā kassapabuddhakāle kikissa kāsirañño gehe paṭisandhiṁ",
  "atk-s0401a13:619_5": "gaṇhitvā sattannaṁ bhaginīnaṁ abbhantarā hutvā vīsati vassasahassāni brahmacariyaṁ",
  "atk-s0401a13:619_6": "caritvā bhikkhusaṅghassa pariveṇaṁ katvā puna devaloke nibbattitvā ekaṁ buddhantaraṁ",
  "atk-s0401a13:619_7": "sampattiṁ anubhavitvā imasmiṁ buddhuppāde sāvatthiyaṁ seṭṭhigehe paṭisandhiṁ gaṇhi.",
  "atk-s0401a13:620_0": "Sā aparabhāge vayappattā attano gehe ekena kammakārena saddhiṁ santhavaṁ katvā aparabhāge",
  "atk-s0401a13:620_1": "attano samānajātikaṁ kulaṁ gacchantī katasanthavassa purisassa saññaṁ adāsi – ‘‘na",
  "atk-s0401a13:620_2": "tvaṁ sve paṭṭhāya maṁ paṭihārasatenapi daṭṭhuṁ labhissasi, sace te kammaṁ atthi,",
  "atk-s0401a13:620_3": "idāni maṁ gaṇhitvā gacchāhī’’ti. So ‘‘evaṁ hotū’’ti anucchavikaṁ hatthasāraṁ gahetvā",
  "atk-s0401a13:620_4": "taṁ ādāya nagarato tīṇi cattāri yojanāni paṭikkamitvā ekasmiṁ gāmake vāsaṁ kappesi.",
  "atk-s0401a13:621_0": "Atha aparabhāge tassā kucchiyaṁ gabbho patiṭṭhāsi. Sā gabbhe paripakke ‘‘idaṁ amhākaṁ",
  "atk-s0401a13:621_1": "anāthaṭṭhānaṁ, kulagehaṁ gacchāma sāmī’’ti āha. So ‘‘ajja gacchāma, sve gacchāmā’’ti",
  "atk-s0401a13:621_2": "gantuṁ asakkonto kālaṁ vītināmesi. Sā tassa kāraṇaṁ ñatvā ‘‘nāyaṁ bālo maṁ nessatī’’ti",
  "atk-s0401a13:621_3": "tasmiṁ bahi gate ‘‘ekikāva kulagehaṁ gamissāmī’’ti maggaṁ paṭipajji. So āgantvā taṁ",
  "atk-s0401a13:621_4": "gehe apassanto paṭivissake pucchitvā ‘‘kulagehaṁ gatā’’ti sutvā ‘‘maṁ nissāya kuladhītā",
  "atk-s0401a13:621_5": "anāthā jātā’’ti padānupadikaṁ gantvā sampāpuṇi. Tassā antarāmaggeva gabbhavuṭṭhānaṁ",
  "atk-s0401a13:621_6": "ahosi. Tato ‘‘yassatthāya mayaṁ gaccheyyāma, so attho antarāmaggeva nipphanno, idāni",
  "atk-s0401a13:621_7": "gantvā kiṁ karissāmā’’ti paṭinivattiṁsu. Puna tassā kucchiyaṁ gabbho patiṭṭhāsīti",
  "atk-s0401a13:621_8": "purimanayeneva vitthāretabbaṁ.",
  "atk-s0401a13:622_0": "Antarāmagge panassā gabbhavuṭṭhāne jātamatteyeva catūsu disāsu mahāmegho uṭṭhahi.",
  "atk-s0401a13:622_1": "Sā taṁ purisaṁ āha – ‘‘sāmi, avelāya catūsu disāsu megho uṭṭhito, attano vasanaṭṭhānaṁ",
  "atk-s0401a13:622_2": "kātuṁ vāyamāhī’’ti. So ‘‘evaṁ karissāmī’’ti daṇḍakehi kuṭikaṁ katvā ‘‘chadanatthāya",
  "atk-s0401a13:622_3": "tiṇaṁ āharissāmī’’ti ekasmiṁ mahāvammikapāde tiṇaṁ chindati. Atha naṁ vammike nipanno",
  "atk-s0401a13:622_4": "kaṇhasappo pāde ḍaṁsi, so tasmiṁyeva ṭhāne patito. Sāpi ‘‘idāni āgamissati, idāni",
  "atk-s0401a13:622_5": "āgamissatī’’ti sabbarattiṁ khepetvā ‘‘addhā maṁ so ‘anāthā esā’ti magge chaḍḍetvā",
  "atk-s0401a13:622_6": "gato bhavissatī’’ti āloke sañjāte padānusārena olokentī vammikapāde patitaṁ disvā",
  "atk-s0401a13:622_7": "‘‘maṁ nissāya naṭṭho puriso’’ti paridevitvā daharadārakaṁ passenādāya mahallakaṁ",
  "atk-s0401a13:622_8": "aṅgulīhi gāhāpetvā maggena gacchantī antarāmagge ekaṁ uttānanadiṁ disvā ‘‘dvepi dārake",
  "atk-s0401a13:622_9": "ekappahāreneva ādāya gantuṁ na sakkhissāmī’’ti jeṭṭhakaṁ orimatīre ṭhapetvā daharaṁ",
  "atk-s0401a13:622_10": "paratīraṁ netvā pilotikacumbaṭake nipajjāpetvā puna nivattitvā ‘‘itaraṁ gahetvā gamissāmī’’ti nadiṁ otari.",
  "atk-s0401a13:623_0": "Athassā nadīmajjhaṁ pattakāle eko seno ‘‘maṁsapiṇḍo aya’’nti saññāya dārakaṁ vijjhituṁ",
  "atk-s0401a13:623_1": "āgacchati. Sā hatthaṁ pasāretvā senaṁ palāpesi. Tassā taṁ hatthavikāraṁ disvā mahallakadārako",
  "atk-s0401a13:623_2": "‘‘maṁ pakkosatī’’ti saññāya nadiṁ otaritvā sote patito yathāsotaṁ agamāsi . Sopi",
  "atk-s0401a13:623_3": "seno tassā asampattāya eva taṁ daharadārakaṁ gaṇhitvā agamāsi. Sā balavasokābhibhūtā",
  "atk-s0401a13:623_4": "antarāmagge imaṁ vilāpagītaṁ gāyantī gacchati –",
  "atk-s0401a13:624": "‘‘Ubho puttā kālaṅkatā, panthe mayhaṁ patī mato’’ti.",
  "atk-s0401a13:625_0": "Sā evaṁ vilapamānāva sāvatthiṁ patvā kulasabhāgaṁ gantvāpi sokavaseneva attano gehaṁ",
  "atk-s0401a13:625_1": "vavatthapetuṁ asakkontī ‘‘imasmiṁ ṭhāne evaṁvidhaṁ nāma kulaṁ atthi, kataraṁ taṁ",
  "atk-s0401a13:625_2": "geha’’nti paṭipucchi. Tvaṁ taṁ kulaṁ paṭipucchitvā kiṁ karissasi? Tesaṁ vasanagehaṁ",
  "atk-s0401a13:625_3": "vātappahārena patitaṁ, tattheva te sabbepi jīvitakkhayaṁ pattā, atha ne khuddakamahallake",
  "atk-s0401a13:625_4": "ekacitakasmiṁyeva jhāpenti, passa esā dhūmavaṭṭi paññāyatīti. Sā taṁ kathaṁ sutvāva",
  "atk-s0401a13:625_5": "kiṁ tumhe vadathā’’ti attano nivatthasāṭakaṁ sandhāretuṁ asakkontī jātaniyāmeneva",
  "atk-s0401a13:625_6": "bāhā paggayha kandamānā ñātīnaṁ citakaṭṭhānaṁ gantvā taṁ vilāpagītaṁ paripuṇṇaṁ katvā paridevamānā –",
  "atk-s0401a13:626": "‘‘Ubho puttā kālaṅkatā, panthe mayhaṁ patī mato;",
  "atk-s0401a13:627": "Mātā pitā ca bhātā ca, ekacitakasmiṁ ḍayhare’’ti. –",
  "atk-s0401a13:628_0": "Āha. Aññena janena sāṭakaṁ dinnampi phāletvā phāletvā chaḍḍeti. Atha naṁ diṭṭhadiṭṭhaṭṭhāne",
  "atk-s0401a13:628_1": "mahājano parivāretvā carati. Athassā ‘‘ayaṁ paṭācāraṁ paṭapariharaṇaṁ vinā caratī’’ti",
  "atk-s0401a13:628_2": "paṭācārāteva nāmaṁ akaṁsu. Yasmā cassā so naggabhāvena alajjīācāro pākaṭo ahosi,",
  "atk-s0401a13:628_3": "tasmā patito ācāro assāti paṭācārātveva nāmaṁ akaṁsu.",
  "atk-s0401a13:629_0": "Sā ekadivasaṁ satthari mahājanassa dhammaṁ desente vihāraṁ pavisitvā parisapariyante",
  "atk-s0401a13:629_1": "aṭṭhāsi. Satthā mettāpharaṇena pharitvā ‘‘satiṁ paṭilabha, bhagini, satiṁ paṭilabha,",
  "atk-s0401a13:629_2": "bhaginī’’ti āha. Tassā satthu vacanaṁ sutvā balavahirottappaṁ āgataṁ, sā tattheva",
  "atk-s0401a13:629_3": "bhūmiyaṁ nisīdi. Avidūre ṭhito puriso uttarisāṭakaṁ khipitvā adāsi. Sā taṁ nivāsetvā",
  "atk-s0401a13:629_4": "dhammaṁ assosi. Satthā tassā cariyavasena imā dhammapade gāthā āha –",
  "atk-s0401a13:630": "‘‘Na santi puttā tāṇāya, na pitā nāpi bandhavā;",
  "atk-s0401a13:631": "Antakenādhipannassa, natthi ñātīsu tāṇatā.",
  "atk-s0401a13:632": "‘‘Etamatthavasaṁ ñatvā, paṇḍito sīlasaṁvuto;",
  "atk-s0401a13:633": "Nibbānagamanaṁ maggaṁ, khippameva visodhaye’’ti. (dha. pa. 288-289);",
  "atk-s0401a13:634_0": "Sā gāthāpariyosāne yathāṭhitāva sotāpattiphale patiṭṭhāya satthāraṁ upasaṅkamitvā",
  "atk-s0401a13:634_1": "vanditvā pabbajjaṁ yāci. Satthā ‘‘tassā bhikkhuniupassayaṁ gantvā pabbajā’’ti pabbajjaṁ",
  "atk-s0401a13:634_2": "sampaṭicchi. Sā pabbajitvā nacirasseva arahattaṁ patvā buddhavacanaṁ gaṇhantī vinayapiṭake",
  "atk-s0401a13:634_3": "ciṇṇavasī ahosi. Aparabhāge satthā jetavane nisinno bhikkhuniyo paṭipāṭiyā ṭhānantare",
  "atk-s0401a13:634_4": "ṭhapento paṭācāraṁ vinayadharānaṁ aggaṭṭhāne ṭhapesīti.",
  "atk-s0401a13:635": "Dhammadinnātherīvatthu",
  "atk-s0401a13:636_0": "239. Pañcame dhammakathikānanti dhammakathikānaṁ bhikkhunīnaṁ dhammadinnā aggāti",
  "atk-s0401a13:636_1": "dasseti. Sā kira padumuttarabuddhakāle haṁsavatiyaṁ parāyattaṭṭhāne nibbattitvā padumuttarassa",
  "atk-s0401a13:636_2": "bhagavato aggasāvakassa sujātattherassa adhikārakammaṁ katvā taṁ ṭhānantaraṁ patthesi.",
  "atk-s0401a13:636_3": "Sā yāvajīvaṁ kusalaṁ katvā sagge nibbatti. Sabbaṁ heṭṭhā khemātheriyā abhinīhāravaseneva",
  "atk-s0401a13:636_4": "veditabbaṁ. Phussabuddhakāle panesā satthu vemātikānaṁ tiṇṇaṁ bhātikānaṁ dānādhikāre",
  "atk-s0401a13:636_5": "ṭhapitakammikassa gehe vasamānā ‘‘ekaṁ dehī’’ti vuttā dve adāsi. Evaṁ sabbaṁ aparihāpentī",
  "atk-s0401a13:636_6": "datvā dvenavutikappe atikkamma kassapabuddhakāle kikissa kāsirañño gehe paṭisandhiṁ",
  "atk-s0401a13:636_7": "gaṇhitvā sattannaṁ bhaginīnaṁ abbhantarā hutvā vīsati vassasahassāni brahmacariyaṁ",
  "atk-s0401a13:636_8": "caritvā bhikkhusaṅghassa vasanapariveṇaṁ kāretvā ekaṁ buddhantaraṁ devamanussesu",
  "atk-s0401a13:636_9": "saṁsarantī imasmiṁ buddhuppāde kulagehe paṭisandhiṁ gaṇhitvā aparabhāge visākhaseṭṭhino",
  "atk-s0401a13:636_10": "gehaṁ gatā. Visākhaseṭṭhi nāma bimbisārassa sahāyako raññā saddhiṁ dasabalassa paṭhamadassanaṁ",
  "atk-s0401a13:636_11": "gantvā dhammaṁ sutvā sotāpattiphale patiṭṭhito, aparabhāge anāgāmiphalaṁ sacchākāsi.",
  "atk-s0401a13:637_0": "So taṁdivasaṁ gharaṁ gantvā sopānamatthake ṭhitāya dhammadinnāya hatthe pasārite",
  "atk-s0401a13:637_1": "hatthaṁ anālambitvāva pāsādaṁ abhiruhi. Bhuñjamānopi ‘‘imaṁ detha, imaṁ harathā’’ti",
  "atk-s0401a13:637_2": "na byāhari. Dhammadinnā kaṭacchuṁ gahetvā parivisamānā cintesi – ‘‘ayaṁ me hatthālambakaṁ",
  "atk-s0401a13:637_3": "dentiyāpi hatthaṁ na ālambi, bhuñjamānopi kiñci na katheti, ko nu kho mayhaṁ doso’’ti?",
  "atk-s0401a13:637_4": "Atha naṁ bhuttāviṁ ‘‘ko nu kho me, ayya, doso’’ti pucchi. Dhammadinne tuyhaṁ doso",
  "atk-s0401a13:637_5": "natthi, ahaṁ pana ajja paṭṭhāya santhavavasena tumhākaṁ santike nisīdituṁ vā ṭhātuṁ",
  "atk-s0401a13:637_6": "vā āharāpetvā khādituṁ vā bhuñjituṁ vā abhabbo. Tvaṁ sace icchasi, imasmiṁ gehe vasa.",
  "atk-s0401a13:637_7": "No ce icchasi, yattakena te dhanena attho, taṁ gaṇhitvā kulagharaṁ gacchāhīti. Ayyaputta,",
  "atk-s0401a13:637_8": "evaṁ sante ahaṁ tumhehi chaḍḍitakheḷaṁ vamitavamanaṁ sīsena ukkhipitvā na carissāmi,",
  "atk-s0401a13:637_9": "mayhaṁ pabbajjaṁ anujānāthāti. Visākho ‘‘sādhu, dhammadinne’’ti rañño ārocetvā dhammadinnaṁ",
  "atk-s0401a13:637_10": "suvaṇṇasivikāya bhikkhuniupassayaṁ pabbajjatthāya pesesi.",
  "atk-s0401a13:638_0": "Sā pabbajitvā cintesi – ‘‘ayaṁ tāva seṭṭhi gharamajjhe ṭhitova dukkhassantaṁ akāsi,",
  "atk-s0401a13:638_1": "pabbajjaṁ laddhakālato paṭṭhāya pana mayāpi dukkhassantaṁ kātuṁ vaṭṭatī’’ti ācariyupajjhāyānaṁ",
  "atk-s0401a13:638_2": "santikaṁ gantvā, ‘‘ayye, mayhaṁ ākiṇṇaṭṭhāne cittaṁ na ramati, gāmakāvāsaṁ gacchāmī’’ti",
  "atk-s0401a13:638_3": "āha. Theriyo tassā mahākulā nikkhamma pabbajitabhāvena cittaṁ vāretuṁ asakkontiyo",
  "atk-s0401a13:638_4": "taṁ gahetvā gāmakāvāsaṁ agamaṁsu. Sā atīte madditasaṅkhāratāya nacirasseva saha paṭisambhidāhi",
  "atk-s0401a13:638_5": "arahattaṁ pāpuṇi. Athassā etadahosi – ‘‘mayhaṁ kiccaṁ matthakaṁ pattaṁ, idha vasitvā",
  "atk-s0401a13:638_6": "kiṁ karissāmi, rājagahameva gacchāmi, tatra maṁ nissāya bahu ñātisaṅgho puññāni karissatī’’ti",
  "atk-s0401a13:638_7": "theriyo gahetvā nagarameva paccāgatā.",
  "atk-s0401a13:639_0": "Visākho tassā āgatabhāvaṁ ñatvā ‘‘sīghaṁ āgatā ukkaṇṭhitā nu kho bhavissatī’’ti sāyanhasamaye",
  "atk-s0401a13:639_1": "tassā santikaṁ gantvā abhivādetvā ekamantaṁ nisinno ‘‘ukkaṇṭhitabhāvaṁ pucchituṁ",
  "atk-s0401a13:639_2": "ayutta’’nti pañcakkhandhādivasena pañhe pucchi, dhammadinnā khaggena uppalanālaṁ",
  "atk-s0401a13:639_3": "chindantī viya pucchitaṁ pucchitaṁ vissajjesi. Upāsako dhammadinnātheriyā ñāṇassa",
  "atk-s0401a13:639_4": "sūrabhāvaṁ ñatvā attano adhigataṭṭhāne paṭipāṭiyā tīsu maggesu sabbākārena pañhe",
  "atk-s0401a13:639_5": "pucchitvā uggahavasena arahattamaggepi pucchi. Dhammadinnātherīpi upāsakassa yāva",
  "atk-s0401a13:639_6": "anāgāmiphalāva visayabhāvaṁ ñatvā ‘‘idāni attano visayaṁ atikkamitvā dhāvatī’’ti",
  "atk-s0401a13:639_7": "taṁ nivattentī ‘‘accasarā, āvuso visākha, pañhe, nāsakkhi pañhānaṁ pariyantaṁ gahetuṁ,",
  "atk-s0401a13:639_8": "nibbānogadhañhi , āvuso visākha, brahmacariyaṁ nibbānaparāyaṇaṁ nibbānapariyosānaṁ.",
  "atk-s0401a13:639_9": "Ākaṅkhamāno ca tvaṁ, āvuso visākha, bhagavantaṁ upasaṅkamitvā etamatthaṁ puccheyyāsi.",
  "atk-s0401a13:639_10": "Yathā ca te bhagavā byākaroti, tathā naṁ dhāreyyāsī’’ti (ma. ni. 1.466) āha.",
  "atk-s0401a13:640_0": "Visākho satthu santikaṁ gantvā sabbaṁ pucchāvissajjananayaṁ kathesi. Satthā tassa",
  "atk-s0401a13:640_1": "vacanaṁ sutvā ‘‘mama dhītāya atītānāgatapaccuppannesu khandhesu taṇhā natthī’’ti",
  "atk-s0401a13:640_2": "vatvā dhammapade imaṁ gāthamāha –",
  "atk-s0401a13:641": "‘‘Yassa pure ca pacchā ca, majjhe ca natthi kiñcanaṁ;",
  "atk-s0401a13:642": "Akiñcanaṁ anādānaṁ, tamahaṁ brūmi brāhmaṇa’’nti. (dha. pa. 421);",
  "atk-s0401a13:643_0": "Tato dhammadinnāya sādhukāraṁ datvā visākhaṁ upāsakaṁ etadavoca – ‘‘paṇḍitā, visākha,",
  "atk-s0401a13:643_1": "dhammadinnā bhikkhunī, mahāpaññā visākha, dhammadinnā bhikkhunī. Maṁ cepi tvaṁ, visākha,",
  "atk-s0401a13:643_2": "etamatthaṁ puccheyyāsi, ahampi taṁ evameva byākareyyaṁ, yathā taṁ dhammadinnāya bhikkhuniyā",
  "atk-s0401a13:643_3": "byākataṁ, eso cevetassa attho, evañca naṁ dhārehī’’ti. Evametaṁ vatthu samuṭṭhitaṁ.",
  "atk-s0401a13:643_4": "Aparabhāge satthā jetavane nisinno paṭipāṭiyā bhikkhuniyo ṭhānantare ṭhapento idameva",
  "atk-s0401a13:643_5": "cūḷavedallaṁ aṭṭhuppattiṁ katvā theriṁ imasmiṁ sāsane dhammakathikānaṁ aggaṭṭhāne ṭhapesīti.",
  "atk-s0401a13:644": "Nandātherīvatthu",
  "atk-s0401a13:645_0": "240. Chaṭṭhe jhāyīnaṁ yadidaṁ nandāti jhānābhiratānaṁ, nandā therī, aggāti dasseti.",
  "atk-s0401a13:645_1": "Sā kira padumuttarabuddhakāle haṁsavatiyaṁ kulagehe paṭisandhiṁ gahetvā aparabhāge",
  "atk-s0401a13:645_2": "satthu dhammaṁ suṇantī satthāraṁ ekaṁ bhikkhuniṁ jhānābhiratānaṁ aggaṭṭhāne ṭhapentaṁ",
  "atk-s0401a13:645_3": "disvā adhikārakammaṁ katvā taṁ ṭhānantaraṁ patthesi. Sā tato kappasatasahassaṁ devamanussesu",
  "atk-s0401a13:645_4": "saṁsaritvā amhākaṁ satthu nibbattito puretarameva mahāpajāpatigotamiyā kucchimhi",
  "atk-s0401a13:645_5": "paṭisandhiṁ gaṇhi, nandātissā nāmaṁ akaṁsu. Rūpanandātipi vuccati. Sā aparabhāge",
  "atk-s0401a13:645_6": "uttamarūpabhāvena janapadakalyāṇī nāma jātā.",
  "atk-s0401a13:646_0": "Sā amhākaṁ dasabale sabbaññutaṁ patvā anupubbena kapilavatthuṁ āgantvā nandañca rāhulañca",
  "atk-s0401a13:646_1": "pabbājetvā pakkante suddhodanamahārājassa parinibbutakāle ‘‘mahāpajāpatigotamī ca",
  "atk-s0401a13:646_2": "rāhulamātā ca nikkhamitvā satthu santike pabbajitā’’ti ñatvā ‘‘imāsaṁ pabbajitakālato",
  "atk-s0401a13:646_3": "paṭṭhāya mayhaṁ idha kiṁ kamma’’nti mahāpajāpatiyā santikaṁ gantvā pabbaji. Pabbajitadivasato",
  "atk-s0401a13:646_4": "paṭṭhāya ‘‘satthā rūpaṁ garahatī’’ti satthu upaṭṭhānaṁ na gacchati, ovādavāre sampatte",
  "atk-s0401a13:646_5": "aññaṁ pesetvā ovādaṁ āharāpeti. Satthā tassā rūpamadamattabhāvaṁ ñatvā ‘‘attano ovādaṁ",
  "atk-s0401a13:646_6": "attanāva āgantvā gaṇhantu, na bhikkhunīhi aññā pesetabbā’’ti āha. Tato rūpanandā",
  "atk-s0401a13:646_7": "aññaṁ maggaṁ apassantī akāmā ovādaṁ agamāsi.",
  "atk-s0401a13:647_0": "Satthā tassā caritavasena iddhiyā ekaṁ itthirūpaṁ nimminitvā tālavaṇṭaṁ gahetvā bījamānaṁ",
  "atk-s0401a13:647_1": "viya akāsi. Rūpanandā taṁ disvā cintesi – ‘‘ahaṁ akāraṇeneva pamattā hutvā nāgacchāmi,",
  "atk-s0401a13:647_2": "evarūpāpi itthiyo satthu santike vissatthā caranti. Mama rūpaṁ etāsaṁ rūpassa kalaṁ",
  "atk-s0401a13:647_3": "nāgghati soḷasiṁ, ajānitvāva ettakaṁ kālaṁ na āgatamhī’’ti tameva itthinimittaṁ gaṇhitvā",
  "atk-s0401a13:647_4": "olokentī aṭṭhāsi. Satthā tassā pubbahetusampannatāya ‘‘aṭṭhīnaṁ nagaraṁ kata’’nti",
  "atk-s0401a13:647_5": "(dha. pa. 150) dhammapade gāthaṁ vatvā –",
  "atk-s0401a13:648": "‘‘Caraṁ vā yadi vā tiṭṭhaṁ, nisinno uda vā saya’’nti. (su. ni. 195) –",
  "atk-s0401a13:649_0": "Suttaṁ abhāsi. Sā tasmiṁyeva rūpe khayavayaṁ paṭṭhapetvā arahattaṁ pāpuṇi. Imasmiṁ",
  "atk-s0401a13:649_1": "ṭhāne idaṁ vatthu heṭṭhā khemātheriyā vatthunā sadisamevāti na vitthāritaṁ. Tato",
  "atk-s0401a13:649_2": "paṭṭhāya, rūpanandā, jhānābhiratānaṁ antare dhurappattā ahosi. Satthā aparabhāge",
  "atk-s0401a13:649_3": "jetavane nisinno paṭipāṭiyā bhikkhuniyo ṭhānantare ṭhapento nandātheriṁ jhāyīnaṁ",
  "atk-s0401a13:649_4": "aggaṭṭhāne ṭhapesīti.",
  "atk-s0401a13:650": "Soṇātherīvatthu",
  "atk-s0401a13:651_0": "241. Sattame āraddhavīriyānanti paggahitaparipuṇṇavīriyānaṁ soṇā aggāti dasseti.",
  "atk-s0401a13:651_1": "Ayaṁ kira padumuttarabuddhakāle haṁsavatīnagare kulagehe paṭisandhiṁ gahetvā aparabhāge",
  "atk-s0401a13:651_2": "dhammaṁ suṇantī satthāraṁ ekaṁ bhikkhuniṁ āraddhavīriyānaṁ aggaṭṭhāne ṭhapentaṁ disvā",
  "atk-s0401a13:651_3": "adhikārakammaṁ katvā taṁ ṭhānantaraṁ patthesi. Sā kappasatasahassaṁ devamanussesu",
  "atk-s0401a13:651_4": "saṁsaritvā imasmiṁ buddhuppāde sāvatthiyaṁ kulagehe paṭisandhiṁ gahetvā aparabhāge",
  "atk-s0401a13:651_5": "gharāvāse vutthā bahū puttadhītaro labhitvā sabbepi visuṁ visuṁ gharāvāse patiṭṭhāpesi.",
  "atk-s0401a13:651_6": "Te tato paṭṭhāya ‘‘ayaṁ amhākaṁ kiṁ karissatī’’ti taṁ attano santikaṁ āgataṁ ‘‘mātā’’ti",
  "atk-s0401a13:651_7": "saññampi na kariṁsu. Bahuputtikasoṇā tesaṁ attani agāravabhāvaṁ ñatvā ‘‘gharāvāsena",
  "atk-s0401a13:651_8": "kiṁ karissāmī’’ti nikkhamitvā pabbaji. Atha naṁ bhikkhuniyo ‘‘ayaṁ vattaṁ na jānāti,",
  "atk-s0401a13:651_9": "ayuttaṁ karotī’’ti daṇḍakammaṁ karonti. Puttadhītaro taṁ daṇḍakammaṁ āharantiṁ disvā",
  "atk-s0401a13:651_10": "‘‘ayaṁ yāvajjadivasā sikkhāmattampi na jānātī’’ti diṭṭhadiṭṭhaṭṭhāne uppaṇḍesuṁ.",
  "atk-s0401a13:651_11": "Sā tesaṁ vacanaṁ sutvā uppannasaṁvegā ‘‘attano gativisodhanaṁ kātuṁ vaṭṭatī’’ti nisinnaṭṭhānepi",
  "atk-s0401a13:651_12": "ṭhitaṭṭhānepi dvattiṁsākāraṁ sajjhāyati. Sā yatheva pubbe bahuputtikasoṇattherīti",
  "atk-s0401a13:651_13": "paññāyittha, evaṁ pacchā āraddhavīriyasoṇattherīti pākaṭā jātā.",
  "atk-s0401a13:652_0": "Athekadivasaṁ bhikkhuniyo vihāraṁ gacchantiyo ‘‘bhikkhunisaṅghassa udakaṁ tāpeyyāsi,",
  "atk-s0401a13:652_1": "soṇe’’ti vatvā agamaṁsu. Sāpi udakatāpanato puretarameva aggisālāya caṅkamitvā caṅkamitvā",
  "atk-s0401a13:652_2": "dvattiṁsākāraṁ sajjhāyantī vipassanaṁ vaḍḍhesi. Satthā gandhakuṭiyaṁ nisinnova imaṁ",
  "atk-s0401a13:652_3": "obhāsagāthaṁ abhāsi –",
  "atk-s0401a13:653": "‘‘Yo ca vassasataṁ jīve, apassaṁ dhammamuttamaṁ;",
  "atk-s0401a13:654": "Ekāhaṁ jīvitaṁ seyyo, passato dhammamuttama’’nti. (dha. pa. 115);",
  "atk-s0401a13:655_0": "Sā gāthāpariyosāne arahattaṁ patvā cintesi – ‘‘ahaṁ arahattaṁ pattā, āgantukajano",
  "atk-s0401a13:655_1": "ca anupadhāretvāva mayi avaññāya kiñci vatvā bahuṁ apuññampi pasaveyya, tasmā saṁlakkhaṇakāraṇaṁ",
  "atk-s0401a13:655_2": "kātuṁ vaṭṭatī’’ti. Sā udakabhājanaṁ uddhanaṁ āropetvā heṭṭhā aggiṁ na akāsi. Bhikkhuniyo",
  "atk-s0401a13:655_3": "āgantvā uddhanaṁ olokentiyo aggiṁ adisvā ‘‘imaṁ mahallikaṁ ‘bhikkhunisaṅghassa udakaṁ",
  "atk-s0401a13:655_4": "tāpehī’ti avocumha, ajjāpi uddhane aggimpi na karotī’’ti āhaṁsu. Ayye, kiṁ tumhākaṁ",
  "atk-s0401a13:655_5": "agginā, uṇhodakena nhāyitukāmā bhājanato udakaṁ gahetvā nhāyathāti? Tāpi ‘‘bhavissati",
  "atk-s0401a13:655_6": "ettha kāraṇa’’nti gantvā udake hatthaṁ otāretvā uṇhabhāvaṁ ñatvā ekakuṭaṁ āharitvā",
  "atk-s0401a13:655_7": "udakaṁ gaṇhanti, gahitagahitaṭṭhānaṁ paripūrati. Tadā sabbāva tassā arahatte ṭhitabhāvaṁ",
  "atk-s0401a13:655_8": "ñatvā daharatarā tāva pañcapatiṭṭhitena pādesu patitvā ‘‘mayaṁ, ayye, ettakaṁ kālaṁ",
  "atk-s0401a13:655_9": "tumhe anupadhāretvā viheṭhetvā viheṭhetvā kathayimha, khamatha no’’ti khamāpesuṁ.",
  "atk-s0401a13:655_10": "Vuddhatarāpi ukkuṭikaṁ nisīditvā ‘‘khama, ayye’’ti khamāpesuṁ. Tato paṭṭhāya ‘‘mahallakakāle",
  "atk-s0401a13:655_11": "pabbajitvāpi āraddhavīriyabhāvena nacirasseva aggaphale patiṭṭhitā’’ti theriyā guṇo",
  "atk-s0401a13:655_12": "pākaṭo ahosi. Aparabhāge satthā jetavane nisīditvā bhikkhuniyo paṭipāṭiyā ṭhānantare",
  "atk-s0401a13:655_13": "ṭhapento soṇattheriṁ āraddhavīriyānaṁ aggaṭṭhāne ṭhapesīti.",
  "atk-s0401a13:656": "Bakulātherīvatthu",
  "atk-s0401a13:657_0": "242. Aṭṭhame dibbacakkhukānaṁ yadidaṁ bakulāti dibbacakkhukānaṁ, bakulā therī, aggāti",
  "atk-s0401a13:657_1": "dasseti. Ayaṁ kira padumuttarabuddhakāle haṁsavatiyaṁ kulagehe nibbattitvā satthu",
  "atk-s0401a13:657_2": "dhammakathaṁ suṇantī satthāraṁ ekaṁ bhikkhuniṁ dibbacakkhukānaṁ aggaṭṭhāne ṭhapentaṁ",
  "atk-s0401a13:657_3": "disvā adhikārakammaṁ katvā taṁ ṭhānantaraṁ patthesi. Sā kappasatasahassaṁ devesu",
  "atk-s0401a13:657_4": "ca manussesu ca saṁsaritvā imasmiṁ buddhuppāde sāvatthiyaṁ kulagehe nibbattitvā aparabhāge",
  "atk-s0401a13:657_5": "satthu dhammadesanaṁ sutvā paṭiladdhasaddhā pabbajitvā nacirasseva arahattaṁ pāpuṇi.",
  "atk-s0401a13:657_6": "Sā tato paṭṭhāya dibbacakkhumhi ciṇṇavasī ahosi. Aparabhāge satthā jetavane nisinno",
  "atk-s0401a13:657_7": "bhikkhuniyo paṭipāṭiyā ṭhānantare ṭhapento imaṁ theriṁ dibbacakkhukānaṁ aggaṭṭhāne ṭhapesīti.",
  "atk-s0401a13:658": "Kuṇḍalakesātherīvatthu",
  "atk-s0401a13:659_0": "243. Navame khippābhiññānanti khippābhiññānaṁ bhikkhunīnaṁ, bhaddā kuṇḍalakesā, aggāti",
  "atk-s0401a13:659_1": "dasseti. Ayampi hi padumuttarabuddhakāle haṁsavatiyaṁ kulagehe nibbattā satthu dhammakathaṁ",
  "atk-s0401a13:659_2": "sutvā satthāraṁ ekaṁ bhikkhuniṁ khippābhiññānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:659_3": "katvā taṁ ṭhānantaraṁ patthesi. Sā kappasatasahassaṁ devamanussesu saṁsaritvā kassapabuddhakāle",
  "atk-s0401a13:659_4": "kikissa kāsirañño gehe sattannaṁ bhaginīnaṁ abbhantarā hutvā vīsati vassasahassāni",
  "atk-s0401a13:659_5": "dasa sīlāni samādāya komārikabrahmacariyaṁ carantī saṅghassa vasanapariveṇaṁ kāretvā",
  "atk-s0401a13:659_6": "ekaṁ buddhantaraṁ devamanussesu saṁsaritvā imasmiṁ buddhuppāde rājagahanagare seṭṭhikule",
  "atk-s0401a13:659_7": "paṭisandhiṁ gaṇhi, bhaddātissā nāmaṁ akaṁsu.",
  "atk-s0401a13:660_0": "Taṁdivasaṁyeva ca tasmiṁ nagare purohitaputto jāto. Tassa jātavelāya rājanivesanaṁ",
  "atk-s0401a13:660_1": "ādiṁ katvā sakalanagare āvudhāni pajjaliṁsu. Purohito pātova rājakulaṁ gantvā rājānaṁ",
  "atk-s0401a13:660_2": "sukhaseyyaṁ pucchi. Rājā ‘‘kuto me, ācariya, sukhaseyyā, ajja sabbarattiṁ rājanivesane",
  "atk-s0401a13:660_3": "āvudhāni pajjalitāni disvā bhayappattā ahumhā’’ti āha. Mahārāja, tappaccayā mā cintayittha,",
  "atk-s0401a13:660_4": "na tumhākaṁyeva gehe āvudhāni pajjaliṁsu, sakalanagare evaṁ ahosīti. Kiṁ kāraṇā,",
  "atk-s0401a13:660_5": "ācariyāti? Amhākaṁ gehe coranakkhattena dārako jāto, so sakalanagarassa sattu hutvā",
  "atk-s0401a13:660_6": "uppanno, tassetaṁ pubbanimittaṁ. Tumhākaṁ upaddavo natthi, sace pana icchatha, hārema",
  "atk-s0401a13:660_7": "nanti. Amhākaṁ pīḷāya asatiyā hāraṇakammaṁ natthīti. Purohito ‘‘mama putto attano",
  "atk-s0401a13:660_8": "nāmaṁ gahetvāva āgato’’ti sattukotevassa nāmaṁ akāsi. Seṭṭhigehepi bhaddā vaḍḍhati,",
  "atk-s0401a13:660_9": "purohitagehepi sattuko vaḍḍhati. So attano ādhāvanavidhāvanena kīḷituṁ samatthakālato",
  "atk-s0401a13:660_10": "paṭṭhāya attano vicaraṇaṭṭhāne yaṁ yaṁ passati, taṁ taṁ sabbaṁ āharitvā mātāpitūnaṁ",
  "atk-s0401a13:660_11": "gehaṁ pūreti. Pitā naṁ kāraṇasahassampi vatvā vāretuṁ nāsakkhi.",
  "atk-s0401a13:661_0": "Aparabhāge panassa vayappattassa sabbākārenāpi vāretuṁ asakkuṇeyyabhāvaṁ ñatvā dve",
  "atk-s0401a13:661_1": "nīlasāṭake datvā sandhicchedanaupakaraṇañca siṅghāṭakayantañca hatthe datvā ‘‘tvaṁ",
  "atk-s0401a13:661_2": "imināva kammena jīvāhī’’ti naṁ vissajjesi. So taṁdivasato paṭṭhāya siṅghāṭakayantaṁ",
  "atk-s0401a13:661_3": "khipitvā kulānaṁ pāsāde āruyha sandhiṁ chinditvā parakulesu nikkhittabhaṇḍaṁ attanā",
  "atk-s0401a13:661_4": "ṭhapitaṁ viya gahetvā gacchati. Sakalanagare tena aviluttagehaṁ nāma nāhosi. Ekadivasaṁ",
  "atk-s0401a13:661_5": "rājā rathena nagare vicaranto sārathiṁ pucchi – ‘‘kiṁ nu kho imasmiṁ nagare tasmiṁ",
  "atk-s0401a13:661_6": "tasmiṁ ghare chiddameva paññāyatī’’ti. Deva imasmiṁ nagare sattuko nāma coro bhittiṁ",
  "atk-s0401a13:661_7": "chinditvā kulānaṁ santakaṁ haratīti. Rājā nagaraguttikaṁ pakkosāpetvā ‘‘imasmiṁ kira",
  "atk-s0401a13:661_8": "nagare evarūpo nāma coro atthi, kasmā naṁ na gaṇhasī’’ti āha. Mayaṁ, deva, taṁ coraṁ",
  "atk-s0401a13:661_9": "sahoḍḍhaṁ passituṁ na sakkomāti. Sace ajja naṁ coraṁ gaṇhasi, jīvasi. Sace na gaṇhasi,",
  "atk-s0401a13:661_10": "rājāṇaṁ te karissāmīti. Evaṁ devāti nagaraguttiko sakalanagare manusse cāretvā taṁ",
  "atk-s0401a13:661_11": "bhittiṁ chinditvā parabhaṇḍaṁ avaharantaṁ sahoḍḍhameva gahetvā rañño dassesi. Rājā",
  "atk-s0401a13:661_12": "‘‘imaṁ coraṁ dakkhiṇadvārena nīharitvā ghātethā’’ti āha. Nagaraguttiko rañño paṭissuṇitvā",
  "atk-s0401a13:661_13": "taṁ coraṁ catukke catukke pahārasahassena tāḷento gāhāpetvā dakkhiṇadvāraṁ gacchati.",
  "atk-s0401a13:662_0": "Tasmiṁ samaye ayaṁ bhaddā nāma seṭṭhidhītā mahājanassa kolāhalasaddena sīhapañjaraṁ",
  "atk-s0401a13:662_1": "ugghāṭetvā olokentī taṁ sattukaṁ coraṁ tathā nīyamānaṁ disvā ubhohi hatthehi hadayaṁ",
  "atk-s0401a13:662_2": "sandhārentī gantvā sirisayane adhomukhā nipajji . Sā ca tassa kulassa ekadhītā, tenassā",
  "atk-s0401a13:662_3": "ñātakā appamattakampi mukhavikāraṁ sahituṁ na sakkonti. Atha naṁ mātā sayane nipannaṁ",
  "atk-s0401a13:662_4": "disvā ‘‘kiṁ karosi, ammā’’ti pucchi. Etaṁ vajjhaṁ katvā nīyamānaṁ coraṁ addasa, ammāti?",
  "atk-s0401a13:662_5": "Āma, ammāti. Etaṁ labhamānā jīvissāmi, alabhamānāya me maraṇamevāti. Te taṁ nānappakārenapi",
  "atk-s0401a13:662_6": "saññāpetuṁ asakkontā ‘‘maraṇā jīvitaṁ seyyo’’ti sallakkhesuṁ. Athassā pitā nagaraguttikassa",
  "atk-s0401a13:662_7": "santikaṁ gantvā sahassaṁ lañjaṁ datvā ‘‘mayhaṁ dhītā core paṭibaddhacittā, yena kenaci",
  "atk-s0401a13:662_8": "upāyena imaṁ muñcā’’ti āha. So ‘‘sādhū’’ti seṭṭhissa paṭissuṇitvā coraṁ gahetvā yāva",
  "atk-s0401a13:662_9": "sūriyassa atthaṅgamanā ito cito ca papañcāpetvā sūriye atthaṅgate cārakato ekaṁ manussaṁ",
  "atk-s0401a13:662_10": "nīharāpetvā sattukassa bandhanaṁ mocetvā sattukaṁ seṭṭhigehaṁ pesetvā tena bandhanena",
  "atk-s0401a13:662_11": "itaraṁ bandhitvā dakkhiṇadvārena nīharitvā ghātesi. Seṭṭhidāsāpi sattukaṁ gahetvā",
  "atk-s0401a13:662_12": "seṭṭhino nivesanaṁ āgamaṁsu. Taṁ disvā seṭṭhi ‘‘dhītu manaṁ pūressāmī’’ti sattukaṁ",
  "atk-s0401a13:662_13": "gandhodakena nhāpetvā sabbālaṅkārapaṭimaṇḍitaṁ kāretvā pāsādaṁ pesesi. Bhaddāpi ‘‘paripuṇṇo",
  "atk-s0401a13:662_14": "me saṅkappo’’ti anekālaṅkārena alaṅkaritvā taṁ paricarati.",
  "atk-s0401a13:663_0": "Sattuko katipāhaṁ vītināmetvā cintesi – ‘‘imissā pasādhanabhaṇḍakaṁ mayhaṁ bhavissati,",
  "atk-s0401a13:663_1": "kenaci upāyena imaṁ ābharaṇaṁ gahetuṁ vaṭṭatī’’ti samīpe sukhena nisinnakāle bhaddaṁ",
  "atk-s0401a13:663_2": "āha – ‘‘mayhaṁ ekaṁ vacanaṁ vattabbaṁ atthī’’ti. Seṭṭhidhītā sahassalābhaṁ labhitvā",
  "atk-s0401a13:663_3": "viya tuṭṭhamānasā ‘‘vissatthaṁ vadehi, ayyā’’ti āha. Tvaṁ cintesi – ‘‘maṁ nissāya",
  "atk-s0401a13:663_4": "iminā jīvitaṁ laddha’’nti, ahaṁ pana gahitamattova corapapātapabbate adhivatthāya",
  "atk-s0401a13:663_5": "devatāya ‘‘sacāhaṁ jīvitaṁ labhissāmi, balikammaṁ te dassāmī’’ti āyāciṁ. Taṁ nissāya",
  "atk-s0401a13:663_6": "mayā jīvitaṁ laddhaṁ , sīghaṁ balikammaṁ sajjāpehīti. Bhaddā, ‘‘ahaṁ tassa manaṁ",
  "atk-s0401a13:663_7": "pūressāmī’’ti balikammaṁ sajjāpetvā sabbaṁ pasādhanaṁ pasādhetvā ekayāne āruyha sāmikena",
  "atk-s0401a13:663_8": "saddhiṁ corapapātapabbataṁ gantvā ‘‘pabbatadevatāya balikammaṁ karissāmī’’ti abhiruhituṁ",
  "atk-s0401a13:663_9": "āraddhā. Sattuko cintesi – ‘‘sabbesu abhiruhantesu mama imissā ābharaṇaṁ gahetuṁ",
  "atk-s0401a13:663_10": "na okāso bhavissatī’’ti tameva balibhājanaṁ gāhāpetvā pabbataṁ abhiruhi.",
  "atk-s0401a13:664_0": "So bhaddāya saddhiṁ kathento piyakathaṁ na katheti. Sā iṅgiteneva tassa adhippāyaṁ",
  "atk-s0401a13:664_1": "aññāsi. Atha naṁ so āha – ‘‘bhadde, tava uttarisāṭakaṁ omuñcitvā kāyāruḷhaṁ te pasādhanaṁ",
  "atk-s0401a13:664_2": "ettha bhaṇḍikaṁ karohī’’ti. Sāmi mayhaṁ ko aparādhoti? Kiṁ panāhaṁ, bāle, balikammatthaṁ",
  "atk-s0401a13:664_3": "āgatoti saññaṁ karosi? Ahañhi imissā devatāya yakanaṁ ubbaṭṭhetvā dadeyyaṁ, balikammāpadesena",
  "atk-s0401a13:664_4": "pana tava ābharaṇaṁ gaṇhitukāmo hutvā āgatomhīti. Kassa pana, ayya, pasādhanaṁ, kassa",
  "atk-s0401a13:664_5": "ahanti? Mayaṁ evarūpaṁ na jānāma, aññaṁ tava santakaṁ, aññaṁ mama santakanti. Sādhu,",
  "atk-s0401a13:664_6": "ayya, ekaṁ pana me adhippāyaṁ pūretha, alaṅkataniyāmeneva me purato ca pacchato ca",
  "atk-s0401a13:664_7": "āliṅgituṁ dethāti. So ‘‘sādhū’’ti sampaṭicchi. Sā tena sampaṭicchitabhāvaṁ ñatvā",
  "atk-s0401a13:664_8": "purato āliṅgitvā pacchato āliṅgantī viya hutvā pabbatapapāte pātesi. So patanto ākāseyeva",
  "atk-s0401a13:664_9": "cuṇṇavicuṇṇo ahosi. Tāya kataṁ vicitrabhāvaṁ disvā pabbate adhivatthā devatā guṇakittanavasena imā gāthā āha –",
  "atk-s0401a13:665": "‘‘Na so sabbesu ṭhānesu, puriso hoti paṇḍito;",
  "atk-s0401a13:666": "Itthīpi paṇḍitā hoti, tattha tattha vicakkhaṇā.",
  "atk-s0401a13:667": "‘‘Na so sabbesu ṭhānesu, puriso hoti paṇḍito;",
  "atk-s0401a13:668": "Itthīpi paṇḍitā hoti, muhuttamapi cintaye’’ti. (apa. therī 2.3.31-32);",
  "atk-s0401a13:669_0": "Tato bhaddā cintesi – ‘‘na sakkā mayā iminā niyāmena puna gehaṁ gantuṁ, itova gantvā",
  "atk-s0401a13:669_1": "ekaṁ pabbajjaṁ pabbajissāmī’’ti, nigaṇṭhārāmaṁ gantvā nigaṇṭhe pabbajjaṁ yāci. Atha",
  "atk-s0401a13:669_2": "naṁ te āhaṁsu – ‘‘kena niyāmena pabbajjā hotū’’ti? Yaṁ tumhākaṁ pabbajjāya uttamaṁ,",
  "atk-s0401a13:669_3": "tadeva karothāti. Te ‘‘sādhū’’ti tassā tālaṭṭhinā kese luñcitvā pabbājesuṁ. Kesā",
  "atk-s0401a13:669_4": "puna vaḍḍhantā rāsirāsivasena kuṇḍalāvattā hutvā vaḍḍhiṁsu. Sā teneva kāraṇena kuṇḍalakesā",
  "atk-s0401a13:669_5": "nāma jātā. Sā attano pabbajitaṭṭhāne sabbasippaṁ uggaṇhitvā ‘‘etesaṁ ito uttari viseso",
  "atk-s0401a13:669_6": "natthī’’ti ñatvā gāmanigamarājadhāniyo vicarantī yattha yattha paṇḍitā atthi , tattha",
  "atk-s0401a13:669_7": "tattha gantvā tesaṁ jānanasippaṁ sabbameva uggaṇhāti. Athassā bahūsu ṭhānesu sikkhitabhāvena",
  "atk-s0401a13:669_8": "paṭivādaṁ dātuṁ samatthā na honti. Sā attanā saddhiṁ kathetuṁ samatthaṁ adisvā yaṁ",
  "atk-s0401a13:669_9": "gāmaṁ vā nigamaṁ vā pavisati, tassa dvāre vālukarāsiṁ katvā tattha jambusākhaṁ ṭhapeti.",
  "atk-s0401a13:669_10": "‘‘Yo mama vādaṁ āropetuṁ sakkoti, so imaṁ sākhaṁ maddatū’’ti samīpe ṭhitānaṁ dārakānaṁ",
  "atk-s0401a13:669_11": "saññaṁ deti. Taṁ sattāhampi maddantā na honti. Atha naṁ gahetvā pakkamati.",
  "atk-s0401a13:670_0": "Tasmiṁ samaye amhākaṁ bhagavā loke nibbattitvā sāvatthiṁ upanissāya jetavane viharati.",
  "atk-s0401a13:670_1": "Kuṇḍalakesāpi kho anupubbena sāvatthiṁ patvā antonagaraṁ pavisamānā porāṇakaniyāmeneva",
  "atk-s0401a13:670_2": "vālukārāsimhi sākhaṁ ṭhapetvā dārakānaṁ saññaṁ datvā pāvisi. Tasmiṁ samaye dhammasenāpati",
  "atk-s0401a13:670_3": "bhikkhusaṅghe paviṭṭhe ekakova nagaraṁ pavisanto vālukāthūpe jambusākhaṁ disvā ‘‘kasmā",
  "atk-s0401a13:670_4": "ayaṁ ṭhapitā’’ti pucchi. Dārakā taṁ kāraṇaṁ aparihāpetvā kathesuṁ. Evaṁ sante imaṁ",
  "atk-s0401a13:670_5": "gahetvā maddatha, dārakāti. Tesu therassa vacanaṁ sutvā ekacce maddituṁ na visahiṁsu,",
  "atk-s0401a13:670_6": "ekacce taṁkhaṇeyeva madditvā cuṇṇavicuṇṇaṁ akaṁsu. Kuṇḍalakesā bhattakiccaṁ katvā",
  "atk-s0401a13:670_7": "nikkhamantī taṁ sākhaṁ madditaṁ disvā ‘‘kassetaṁ kamma’’nti pucchi. Athassā dhammasenāpatinā",
  "atk-s0401a13:670_8": "kārāpitabhāvaṁ kathayiṁsu. Sā ‘‘attano thāmaṁ ajānanto imaṁ sākhaṁ maddāpetuṁ no",
  "atk-s0401a13:670_9": "visahissati, addhā mahanto eso bhavissati . Ahampi pana khuddikā bhavantī na sobhissāmi,",
  "atk-s0401a13:670_10": "antogāmameva pavisitvā parisāya saññaṁ dātuṁ vaṭṭatī’’ti cintetvā tathā akāsi. Asītikulasahassanivāse",
  "atk-s0401a13:670_11": "nagare sabhāgasabhāgavasena sabbeva sañjāniṁsūti veditabbaṁ.",
  "atk-s0401a13:671_0": "Theropi bhattakiccaṁ katvā aññatarasmiṁ rukkhamūle nisīdi. Athāyaṁ kuṇḍalakesā mahājanaparivutā",
  "atk-s0401a13:671_1": "therassa santikaṁ gantvā paṭisanthāraṁ katvā ekamantaṁ ṭhatvā, ‘‘bhante, tumhehi",
  "atk-s0401a13:671_2": "sākhā maddāpitā’’ti pucchi. Āma, mayā maddāpitāti. Evaṁ sante tumhehi saddhiṁ amhākaṁ",
  "atk-s0401a13:671_3": "vādo hotu, bhanteti . Hotu, bhaddeti. Kassa pucchā hotu, kassa vissajjananti? Pucchā",
  "atk-s0401a13:671_4": "nāma amhākaṁ pattā, tvaṁ pana tuyhaṁ jānanakaṁ pucchāti. Sā therena dinnaanumatiyā",
  "atk-s0401a13:671_5": "sabbameva attano jānanakaṁ vādaṁ pucchi, thero sabbaṁ vissajjesi. Sā sabbaṁ pucchitvā",
  "atk-s0401a13:671_6": "tuṇhī ahosi. Atha naṁ thero āha – ‘‘tayā bahuṁ pucchitaṁ, mayampi ekaṁ pañhaṁ pucchāmā’’ti.",
  "atk-s0401a13:671_7": "Pucchatha, bhanteti. Ekaṁ nāma kinti? Kuṇḍalakesā ‘‘na jānāmi, bhante’’ti āha. Tvaṁ",
  "atk-s0401a13:671_8": "ettakampi na jānāsi, aññaṁ kiṁ jānissasīti? Sā therassa pādesu patitvā ‘‘tumhākaṁ",
  "atk-s0401a13:671_9": "saraṇaṁ gacchāmi, bhante’’ti āha. Mama saraṇagamanakammaṁ natthi, sadevake loke aggapuggalo",
  "atk-s0401a13:671_10": "dhuravihāre vasati, taṁ saraṇaṁ gacchāhīti. Sā ‘‘evaṁ karissāmi, bhante’’ti sāyanhasamaye",
  "atk-s0401a13:671_11": "satthu dhammadesanāvelāya satthu santikaṁ gantvā pañcapatiṭṭhitena vanditvā ekamantaṁ",
  "atk-s0401a13:671_12": "aṭṭhāsi. Satthā tassā madditasaṅkhārāya cariyāvasena dhammapade imaṁ gāthamāha –",
  "atk-s0401a13:672": "‘‘Sahassamapi ce gāthā, anatthapadasaṁhitā;",
  "atk-s0401a13:673": "Ekaṁ gāthāpadaṁ seyyo, yaṁ sutvā upasammatī’’ti. (dha. pa. 101);",
  "atk-s0401a13:674_0": "Sā gāthāpariyosāne yathāṭhitāva saha paṭisambhidāhi arahattaṁ patvā pabbajjaṁ yāci.",
  "atk-s0401a13:674_1": "Satthā tassā pabbajjaṁ sampaṭicchi. Sā bhikkhunupassayaṁ gantvā pabbaji. Aparabhāge",
  "atk-s0401a13:674_2": "catuparisamajjhe kathā udapādi – ‘‘mahantā vatāyaṁ bhaddā kuṇḍalakesā, yā catuppadikagāthāvasāne",
  "atk-s0401a13:674_3": "arahattaṁ pattā’’ti. Satthā taṁ kāraṇaṁ aṭṭhuppattiṁ katvā theriṁ khippābhiññānaṁ",
  "atk-s0401a13:674_4": "aggaṭṭhāne ṭhapesīti.",
  "atk-s0401a13:675": "Bhaddākāpilānītherīvatthu",
  "atk-s0401a13:676_0": "244. Dasame pubbenivāsanti pubbe nivutthakkhandhasantānaṁ anussarantīnaṁ bhaddā kāpilānī",
  "atk-s0401a13:676_1": "aggāti dasseti. Sā kira padumuttarabuddhakāle haṁsavatiyaṁ kulagehe nibbattitvā satthu",
  "atk-s0401a13:676_2": "dhammadesanaṁ suṇantī satthāraṁ ekaṁ bhikkhuniṁ pubbenivāsaṁ anussarantīnaṁ aggaṭṭhāne",
  "atk-s0401a13:676_3": "ṭhapentaṁ disvā adhikārakammaṁ katvā taṁ ṭhānantaraṁ patthesi. Sā kappasatasahassaṁ",
  "atk-s0401a13:676_4": "devamanussesu saṁsaritvā anuppanne buddhe bārāṇasiyaṁ kulagehe paṭisandhiṁ gaṇhitvā",
  "atk-s0401a13:676_5": "attano sāmibhaginiyā saddhiṁ kalahaṁ karontī tāya paccekabuddhassa piṇḍapāte dinne,",
  "atk-s0401a13:676_6": "‘‘ayaṁ imassa piṇḍapātaṁ datvā attano vasaṁ vattetī’’ti paccekabuddhassa hatthato",
  "atk-s0401a13:676_7": "pattaṁ gaṇhitvā bhattaṁ chaḍḍetvā kalalassa pūretvā adāsi. Mahājano ‘‘bālā aya’’nti",
  "atk-s0401a13:676_8": "garahitvā, ‘‘yāya te saddhiṁ kalaho kato, tassā kiñci na karosi, paccekabuddho te",
  "atk-s0401a13:676_9": "kiṁ aparajjhatī’’ti āha. Sā tesaṁ vacanena lajjāyamānā puna pattaṁ gahetvā kalalaṁ",
  "atk-s0401a13:676_10": "hāretvā dhovitvā gandhacuṇṇena ubbaṭṭetvā catumadhurassa pūretvā upari āsittena padumagabbhavaṇṇena",
  "atk-s0401a13:676_11": "sappinā vijjotamānaṁ paccekabuddhassa hatthe ṭhapetvā ‘‘yathā ayaṁ piṇḍapāto obhāsajāto,",
  "atk-s0401a13:676_12": "evaṁ obhāsajātaṁ me sarīraṁ hotū’’ti patthanaṁ paṭṭhapesīti sabbaṁ mahākassapattherassa",
  "atk-s0401a13:676_13": "vatthumhi vuttanayeneva veditabbaṁ.",
  "atk-s0401a13:677_0": "Mahākassapatthero pana dakkhiṇamaggaṁ gahetvā dasabalassa santikaṁ bahuputtakanigrodhamūlaṁ",
  "atk-s0401a13:677_1": "gato, ayaṁ bhaddā kāpilānī vāmamaggaṁ gaṇhitvā mātugāmassa pabbajjāya ananuññātabhāvena",
  "atk-s0401a13:677_2": "paribbājikārāmaṁ agamāsi. Yadā pana mahāpajāpatigotamī pabbajjañca upasampadañca",
  "atk-s0401a13:677_3": "labhi, tadā sā therī theriyā santike pabbajjañca upasampadañca labhitvā aparabhāge",
  "atk-s0401a13:677_4": "vipassanāya kammaṁ karontī arahattaṁ patvā pubbenivāsañāṇe ciṇṇavasī ahosi. Atha",
  "atk-s0401a13:677_5": "satthā jetavane nisīditvā bhikkhuniyo paṭipāṭiyā ṭhānantaresu ṭhapento imaṁ theriṁ",
  "atk-s0401a13:677_6": "pubbenivāsaṁ anussarantīnaṁ aggaṭṭhāne ṭhapesīti.",
  "atk-s0401a13:678": "Bhaddākaccānātherīvatthu",
  "atk-s0401a13:679_0": "245. Ekādasame mahābhiññāppattānanti mahatiyo abhiññāyo pattānaṁ, bhaddā kaccānā,",
  "atk-s0401a13:679_1": "nāma aggāti dasseti. Ekassa hi buddhassa cattārova janā mahābhiññā honti, na avasesasāvakā.",
  "atk-s0401a13:679_2": "Avasesasāvakā hi kappasatasahassameva anussarituṁ sakkonti, na tato paraṁ. Mahābhiññāppattā",
  "atk-s0401a13:679_3": "pana kappasatasahassādhikaṁ asaṅkhyeyyaṁ anussaranti. Amhākampi satthu sāsane dve",
  "atk-s0401a13:679_4": "aggasāvakā bākulatthero bhaddā kaccānāti ime cattāro ettakaṁ anussarituṁ sakkhiṁsu.",
  "atk-s0401a13:679_5": "Tasmā ayaṁ therī mahābhiññāppattānaṁ aggā nāma jātā. Bhaddā kaccānāti tassā nāmaṁ.",
  "atk-s0401a13:679_6": "Bhaddakañcanassa hi uttamasuvaṇṇassa viya tassā sarīravaṇṇo ahosi, sā tasmā bhaddakañcanāti",
  "atk-s0401a13:679_7": "nāmaṁ labhi, sā pacchā kaccānātveva saṅkhaṁ gatā. Rāhulamātāyetaṁ adhivacanaṁ.",
  "atk-s0401a13:680_0": "Sā hi padumuttarabuddhakāle haṁsavatiyaṁ kulagehe paṭisandhiṁ gahetvā aparabhāge",
  "atk-s0401a13:680_1": "satthu dhammakathaṁ suṇantī satthāraṁ ekaṁ bhikkhuniṁ mahābhiññāppattānaṁ aggaṭṭhāne",
  "atk-s0401a13:680_2": "ṭhapentaṁ disvā adhikārakammaṁ katvā taṁ ṭhānantaraṁ patthesi. Sā kappasatasahassaṁ",
  "atk-s0401a13:680_3": "devamanussesu saṁsaritvā imasmiṁ buddhuppāde suppabuddhasakkassa gehe paṭisandhiṁ",
  "atk-s0401a13:680_4": "gaṇhi, bhaddā kaccānātissā nāmaṁ akaṁsu.",
  "atk-s0401a13:681_0": "Sā vayappattā bodhisattassa gehaṁ agamāsi. Sā aparabhāge rāhulakumāraṁ nāma puttaṁ",
  "atk-s0401a13:681_1": "vijāyi. Tassa jātadivaseva bodhisatto nikkhamitvā bodhimaṇḍe sabbaññutaṁ patvā lokānuggahaṁ",
  "atk-s0401a13:681_2": "karonto anupubbena kapilavatthuṁ āgamma ñātīnaṁ saṅgahaṁ akāsi. Aparabhāge parinibbute",
  "atk-s0401a13:681_3": "suddhodanamahārāje mahāpajāpatigotamī pañcahi mātugāmasatehi saddhiṁ satthu santike",
  "atk-s0401a13:681_4": "pabbaji. Rāhulamātāpi janapadakalyāṇīpi theriyā santikaṁ gantvā pabbaji. Sā pabbajitakālato",
  "atk-s0401a13:681_5": "paṭṭhāya bhaddakaccānattherītveva pākaṭā ahosi. Sā aparabhāge vipassanaṁ vaḍḍhetvā",
  "atk-s0401a13:681_6": "arahattaṁ patvā abhiññāsu ciṇṇavasī ahosi, ekapallaṅkena nisinnā ekāvajjanena kappasatasahassādhikaṁ",
  "atk-s0401a13:681_7": "asaṅkhyeyyaṁ anussarati. Tassā tasmiṁ guṇe pākaṭe jāte satthā jetavane nisinno bhikkhuniyo",
  "atk-s0401a13:681_8": "paṭipāṭiyā ṭhānantare ṭhapento imaṁ theriṁ mahābhiññāppattānaṁ aggaṭṭhāne ṭhapesīti.",
  "atk-s0401a13:682": "Kisāgotamītherīvatthu",
  "atk-s0401a13:683_0": "246. Dvādasame lūkhacīvaradharānanti tīhi lūkhehi samannāgataṁ paṁsukūlaṁ dhārentīnaṁ,",
  "atk-s0401a13:683_1": "kisāgotamī, aggāti dasseti. Gotamīti tassā nāmaṁ, thokaṁ kisadhātukattā pana kisāgotamīti",
  "atk-s0401a13:683_2": "vuccati. Ayampi padumuttarabuddhakāle haṁsavatiyaṁ kulagehe nibbattitvā satthu dhammadesanaṁ",
  "atk-s0401a13:683_3": "suṇantī satthāraṁ ekaṁ bhikkhuniṁ lūkhacīvaradharānaṁ aggaṭṭhāne ṭhapentaṁ disvā",
  "atk-s0401a13:683_4": "adhikārakammaṁ katvā taṁ ṭhānantaraṁ patthesi. Sā kappasatasahassaṁ devamanussesu",
  "atk-s0401a13:683_5": "saṁsaritvā imasmiṁ buddhuppāde sāvatthiyaṁ duggatakule nibbattitvā vayappattakāle",
  "atk-s0401a13:683_6": "ekaṁ kulaṁ agamāsi. Tattha naṁ ‘‘duggatakulassa dhītā’’ti paribhaviṁsu.",
  "atk-s0401a13:684_0": "Sā aparabhāge puttaṁ vijāyi, athassā sammānamakaṁsu. So panassā dārako ādhāvitvā",
  "atk-s0401a13:684_1": "paridhāvitvā kīḷanavaye ṭhito kālamakāsi, tassā soko udapādi. Sā ‘‘ahaṁ imasmiṁyeva",
  "atk-s0401a13:684_2": "gehe hatalābhasakkārā hutvā puttassa jātakālato paṭṭhāya sakkāraṁ pāpuṇiṁ, ime mayhaṁ",
  "atk-s0401a13:684_3": "puttaṁ bahi chaḍḍetumpi vāyameyyu’’nti puttaṁ aṅkenādāya ‘‘puttassa me bhesajjaṁ",
  "atk-s0401a13:684_4": "dethā’’ti gehadvārapaṭipāṭiyā vicarati. Diṭṭhadiṭṭhaṭṭhāne manussā ‘‘kattha te matakassa",
  "atk-s0401a13:684_5": "bhesajjaṁ diṭṭhapubba’’nti pāṇiṁ paharitvā parihāsaṁ karonti. Sā tesaṁ kathāya neva",
  "atk-s0401a13:684_6": "saññattiṁ gacchati. Atha naṁ eko paṇḍitapuriso disvā, ‘‘ayaṁ puttasokena cittavikkhepaṁ",
  "atk-s0401a13:684_7": "pattā bhavissati, etissā pana bhesajjaṁ na añño jānissati, dasabalova jānissatī’’ti",
  "atk-s0401a13:684_8": "cintetvā evamāha – ‘‘amma, tava puttassa bhesajjaṁ añño jānanto nāma natthi, sadevake",
  "atk-s0401a13:684_9": "pana loke aggapuggalo dasabalo dhuravihāre vasati, tassa santikaṁ gantvā pucchāhī’’ti.",
  "atk-s0401a13:684_10": "Sā ‘‘saccaṁ puriso kathetī’’ti puttamādāya tathāgatassa buddhāsane nisinnavelāya",
  "atk-s0401a13:684_11": "parisapariyante ṭhatvā ‘‘puttassa me bhesajjaṁ detha bhagavā’’ti āha.",
  "atk-s0401a13:685_0": "Satthā tassā upanissayaṁ disvā ‘‘bhaddakaṁ te gotami kataṁ bhesajjatthāya idhāgacchantiyā,",
  "atk-s0401a13:685_1": "gaccha nagaraṁ pavisitvā koṭito paṭṭhāya sakalanagaraṁ caritvā yasmiṁ gehe koci matapubbo",
  "atk-s0401a13:685_2": "natthi, tato siddhatthakaṁ āharā’’ti āha. Sā ‘‘sādhu, bhante’’ti tuṭṭhamānasā antonagaraṁ",
  "atk-s0401a13:685_3": "pavisitvā paṭhamageheyeva ‘‘dasabalo mama puttassa bhesajjatthāya siddhatthakaṁ āharāpeti,",
  "atk-s0401a13:685_4": "siddhatthakaṁ me dethā’’ti āha. ‘‘Handa gotamī’’ti nīharitvā adaṁsu. Ahaṁ evaṁ gahetuṁ",
  "atk-s0401a13:685_5": "na sakkomi, imasmiṁ gehe koci matapubbo nāma natthīti? Kiṁ vadesi gotami, ko idha",
  "atk-s0401a13:685_6": "matake gaṇetuṁ sakkotīti? ‘‘Tena hi alaṁ nāhaṁ gaṇhissāmi, dasabalo maṁ yattha matapubbo",
  "atk-s0401a13:685_7": "natthi, tato naṁ gaṇhāpetī’’ti āha. Sā imināva niyāmena tatiyagharaṁ gantvā cintesi",
  "atk-s0401a13:685_8": "– ‘‘sakalanagare ayameva niyāmo bhavissati, idaṁ hitānukampakena buddhena diṭṭhaṁ",
  "atk-s0401a13:685_9": "bhavissatī’’ti saṁvegaṁ labhitvā tatova bahi nikkhamitvā āmakasusānaṁ gantvā puttaṁ",
  "atk-s0401a13:685_10": "hatthena gahetvā, ‘‘puttaka, ahaṁ imaṁ maraṇaṁ taveva uppannanti cintesiṁ, na panetaṁ",
  "atk-s0401a13:685_11": "taveva, mahājanasādhāraṇo esa dhammo’’ti vatvā puttaṁ āmakasusāne chaḍḍetvā imaṁ gāthamāha –",
  "atk-s0401a13:686": "‘‘Na gāmadhammo no nigamassa dhammo,",
  "atk-s0401a13:687": "Na cāpiyaṁ ekakulassa dhammo;",
  "atk-s0401a13:688": "Sabbassa lokassa sadevakassa,",
  "atk-s0401a13:689": "Eseva dhammo yadidaṁ aniccatā’’ti. (apa. therī 2.3.82);",
  "atk-s0401a13:690_0": "Evañca pana vatvā satthu santikaṁ agamāsi. Atha naṁ satthā ‘‘laddho te, gotami, siddhatthako’’ti",
  "atk-s0401a13:690_1": "āha. Niṭṭhitaṁ, bhante, siddhatthakena kammaṁ, patiṭṭhaṁ pana me dethāti āha. Athassā",
  "atk-s0401a13:690_2": "satthā dhammapade imaṁ gāthamāha –",
  "atk-s0401a13:691": "‘‘Taṁ puttapasusammattaṁ, byāsattamanasaṁ naraṁ;",
  "atk-s0401a13:692": "Suttaṁ gāmaṁ mahoghova, maccu ādāya gacchatī’’ti. (dha. pa. 287);",
  "atk-s0401a13:693_0": "Sā gāthāpariyosāne yathāṭhitāva sotāpattiphale patiṭṭhāya pabbajjaṁ yāci, satthā",
  "atk-s0401a13:693_1": "pabbajjaṁ anujāni. Sā tikkhattuṁ satthāraṁ padakkhiṇaṁ katvā vanditvā bhikkhuniupassayaṁ",
  "atk-s0401a13:693_2": "gantvā pabbajjañca upasampadañca labhitvā nacirasseva yonisomanasikāre kammaṁ karontī",
  "atk-s0401a13:693_3": "vipassanaṁ vaḍḍhesi. Athassā satthā imaṁ obhāsagāthamāha –",
  "atk-s0401a13:694": "‘‘Yo ca vassasataṁ jīve, apassaṁ amataṁ padaṁ;",
  "atk-s0401a13:695": "Ekāhaṁ jīvitaṁ seyyo, passato amataṁ pada’’nti. (dha. pa. 114);",
  "atk-s0401a13:696_0": "Sā gāthāpariyosāne arahattaṁ pattā parikkhāravalañje paramukkaṭṭhā hutvā tīhi lūkhehi",
  "atk-s0401a13:696_1": "samannāgataṁ cīvaraṁ pārupitvā vicari. Aparabhāge satthā jetavane nisinno bhikkhuniyo",
  "atk-s0401a13:696_2": "paṭipāṭiyā ṭhānantare ṭhapento imaṁ theriṁ lūkhacīvaradharānaṁ aggaṭṭhāne ṭhapesīti.",
  "atk-s0401a13:697": "Siṅgālakamātātherīvatthu",
  "atk-s0401a13:698_0": "247. Terasame saddhādhimuttānanti saddhālakkhaṇe abhiniviṭṭhānaṁ, siṅgālakamātā,",
  "atk-s0401a13:698_1": "aggāti dasseti. Ayaṁ kira padumuttarabuddhakāle haṁsavatiyaṁ kulaghare nibbattā satthu",
  "atk-s0401a13:698_2": "dhammakathaṁ suṇantī satthāraṁ ekaṁ bhikkhuniṁ saddhādhimuttānaṁ aggaṭṭhāne ṭhapentaṁ",
  "atk-s0401a13:698_3": "disvā adhikārakammaṁ katvā taṁ ṭhānantaraṁ patthesi. Sā kappasatasahassaṁ devamanussesu",
  "atk-s0401a13:698_4": "saṁsaritvā imasmiṁ buddhuppāde rājagahanagare seṭṭhikule nibbattā samānajātikaṁ kulaṁ",
  "atk-s0401a13:698_5": "gantvā ekaṁ puttaṁ vijāyi, tassa siṅgālakakumāroti nāmaṁ akaṁsu. Sāpi teneva kāraṇena",
  "atk-s0401a13:698_6": "siṅgālakamātā nāma jātā. Sā ekadivasaṁ satthu dhammakathaṁ sutvā paṭiladdhasaddhā",
  "atk-s0401a13:698_7": "satthu santikaṁ gantvā pabbaji. Pabbajitakālato paṭṭhāya saddhindriyaṁ adhimattaṁ",
  "atk-s0401a13:698_8": "paṭilabhi. Sā dhammassavanatthāya vihāraṁ gantvā dasabalassa sarīrasampattiṁ olokayamānāva",
  "atk-s0401a13:698_9": "tiṭṭhati. Satthā tassā saddhālakkhaṇe abhiniviṭṭhabhāvaṁ ñatvā sappāyaṁ katvā pasādanīyameva",
  "atk-s0401a13:698_10": "dhammaṁ desesi. Sāpi therī saddhālakkhaṇameva dhuraṁ katvā arahattaṁ pāpuṇi. Atha",
  "atk-s0401a13:698_11": "naṁ satthā aparabhāge jetavane nisīditvā bhikkhuniyo paṭipāṭiyā ṭhānantare ṭhapento",
  "atk-s0401a13:698_12": "imaṁ theriṁ saddhādhimuttānaṁ aggaṭṭhāne ṭhapesīti.",
  "atk-s0401a13:699": "Pañcamavaggavaṇṇanā.",
  "atk-s0401a13:700": "Terasasuttapaṭimaṇḍitāya theripāḷiyā vaṇṇanā niṭṭhitā.",
  "atk-s0401a13:701": "14. Etadaggavaggo",
  "atk-s0401a13:702": "(14) 6. Chaṭṭhaetadaggavaggo",
  "atk-s0401a13:703": "Tapussabhallikavatthu",
  "atk-s0401a13:704_0": "248. Upāsakapāḷiyā paṭhame paṭhamaṁ saraṇaṁ gacchantānanti sabbapaṭhamaṁ saraṇaṁ",
  "atk-s0401a13:704_1": "gacchantānaṁ tapusso ca bhalliko cāti ime dve vāṇijā aggāti dasseti. Ime kira padumuttarabuddhakāle",
  "atk-s0401a13:704_2": "haṁsavatiyaṁ kulagehe paṭisandhiṁ gahetvā aparabhāge satthu dhammadesanaṁ suṇantā",
  "atk-s0401a13:704_3": "satthāraṁ dve upāsake paṭhamaṁ saraṇaṁ gacchantānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:704_4": "katvā taṁ ṭhānantaraṁ patthayiṁsu. Te kappasatasahassaṁ devamanussesu saṁsaritvā",
  "atk-s0401a13:704_5": "amhākaṁ bodhisattassa sabbaññutaññāṇapattito puretarameva asitañjananagare kuṭumbiyagehe",
  "atk-s0401a13:704_6": "nibbattiṁsu. Jeṭṭhabhātiko tapusso nāma ahosi, kaniṭṭho bhalliko nāma.",
  "atk-s0401a13:705_0": "Te aparena samayena gharāvāsaṁ vasantā kālena kālaṁ pañca sakaṭasatāni yojāpetvā",
  "atk-s0401a13:705_1": "vāṇijakammaṁ karontā caranti. Tasmiṁ samaye amhākaṁ bodhisatto sabbaññutaṁ patvā",
  "atk-s0401a13:705_2": "sattasattāhaṁ bodhimaṇḍe viharitvā aṭṭhame sattāhe rājāyatanamūle nisīdi. Tasmiṁ",
  "atk-s0401a13:705_3": "samaye te vāṇijā pañcamattehi sakaṭasatehi taṁ ṭhānaṁ anuppattā ahesuṁ. Tesaṁ anantare",
  "atk-s0401a13:705_4": "attabhāve mātā tasmiṁ padese devatā hutvā nibbatti. Sā cintesi – ‘‘idāni buddhānaṁ",
  "atk-s0401a13:705_5": "āhāro laddhuṁ vaṭṭati. Na hi sakkā ito paraṁ nirāhārehi yāpetuṁ. Ime ca me puttā",
  "atk-s0401a13:705_6": "iminā maggena gacchanti, tehi ajja buddhānaṁ piṇḍapātaṁ dāpetuṁ vaṭṭatī’’ti pañcasu",
  "atk-s0401a13:705_7": "sakaṭasatesu yuttagoṇānaṁ gamanupacchedaṁ akāsi. Te ‘‘kiṁ nāmeta’’nti nānāvidhāni",
  "atk-s0401a13:705_8": "nimittāni olokenti. Atha tesaṁ kilamanabhāvaṁ ñatvā ekassa purisassa sarīre adhimuccitvā",
  "atk-s0401a13:705_9": "‘‘kiṁ kāraṇā kilamatha? Tumhākaṁ añño yakkhāvaṭṭo vā bhūtāvaṭṭo vā nāgāvaṭṭo vā natthi,",
  "atk-s0401a13:705_10": "ahaṁ pana vo atītattabhāve mātā imasmiṁ ṭhāne bhummadevatā hutvā nibbattā. Esa dasabalo",
  "atk-s0401a13:705_11": "rājāyatanamūle nisinno, tassa paṭhamaṁ piṇḍapātaṁ dethā’’ti.",
  "atk-s0401a13:706_0": "Te tassā kathaṁ sutvā tuṭṭhamānasā hutvā manthañca madhupiṇḍikañca suvaṇṇathālakena",
  "atk-s0401a13:706_1": "ādāya satthu santikaṁ gantvā ‘‘imaṁ bhojanaṁ paṭiggaṇhatha, bhante’’ti āhaṁsu. Satthā",
  "atk-s0401a13:706_2": "atītabuddhānaṁ āciṇṇaṁ olokesi, athassa cattāro mahārājāno selamaye patte upanāmesuṁ.",
  "atk-s0401a13:706_3": "Satthā ‘‘tesaṁ mahapphalaṁ hotū’’ti cattāropi patte ‘‘ekova patto hotū’’ti adhiṭṭhāsi.",
  "atk-s0401a13:706_4": "Tasmiṁ khaṇe te vāṇijā tathāgatassa patte manthañca madhupiṇḍikañca patiṭṭhapetvā",
  "atk-s0401a13:706_5": "paribhuttakāle udakaṁ datvā bhattakiccapariyosāne satthāraṁ abhivādetvā ekamantaṁ",
  "atk-s0401a13:706_6": "nisīdiṁsu. Atha nesaṁ satthā dhammaṁ desesi, desanāpariyosāne dvepi janā dvevācike",
  "atk-s0401a13:706_7": "saraṇe patiṭṭhāya satthāraṁ abhivādetvā attano nagaraṁ gantukāmā , ‘‘bhante, amhākaṁ",
  "atk-s0401a13:706_8": "paricaraṇacetiyaṁ dethā’’ti vadiṁsu. Satthā dakkhiṇena hatthena sīsaṁ parāmasitvā",
  "atk-s0401a13:706_9": "dvinnampi janānaṁ aṭṭha kesadhātuyo adāsi. Te ubhopi janā kesadhātuyo suvaṇṇasamuggesu",
  "atk-s0401a13:706_10": "ṭhapetvā attano nagaraṁ netvā asitañjananagaradvāre jīvakesadhātuyā cetiyaṁ patiṭṭhāpesuṁ.",
  "atk-s0401a13:706_11": "Uposathadivase cetiyato nīlasmiyo niggacchanti. Evametaṁ vatthu samuṭṭhitaṁ. Satthā",
  "atk-s0401a13:706_12": "pana aparabhāge jetavane nisīditvā upāsake paṭipāṭiyā ṭhānantaresu ṭhapento ime dve",
  "atk-s0401a13:706_13": "jane paṭhamaṁ saraṇaṁ gacchantānaṁ aggaṭṭhāne ṭhapesīti.",
  "atk-s0401a13:707": "Anāthapiṇḍikaseṭṭhivatthu",
  "atk-s0401a13:708_0": "249. Dutiye dāyakānanti dānābhiratānaṁ sudatto, gahapati, anāthapiṇḍiko aggoti dasseti.",
  "atk-s0401a13:708_1": "So kira padumuttarabuddhakāle haṁsavatiyaṁ kulagehe nibbatto satthu dhammakathaṁ",
  "atk-s0401a13:708_2": "suṇanto satthāraṁ ekaṁ upāsakaṁ dāyakānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:708_3": "katvā taṁ ṭhānantaraṁ patthesi. So kappasatasahassaṁ devamanussesu saṁsaritvā imasmiṁ",
  "atk-s0401a13:708_4": "buddhuppāde sāvatthiyaṁ sumanaseṭṭhissa gehe nibbatti, sudattotissa nāmaṁ akaṁsu.",
  "atk-s0401a13:709_0": "So aparabhāge gharāvāse patiṭṭhito dāyako dānapati hutvā teneva guṇena patthaṭanāmadheyyo",
  "atk-s0401a13:709_1": "anāthapiṇḍiko nāma ahosi. So pañcahi sakaṭasatehi bhaṇḍaṁ ādāya rājagahe attano piyasahāyakassa",
  "atk-s0401a13:709_2": "seṭṭhino gehaṁ gantvā tattha buddhassa bhagavato uppannabhāvaṁ sutvā balavapaccūsakāle",
  "atk-s0401a13:709_3": "devatānubhāvena vivaṭena dvārena satthāraṁ upasaṅkamitvā dhammaṁ sutvā sotāpattiphale",
  "atk-s0401a13:709_4": "patiṭṭhāya dutiyadivase ca buddhappamukhassa bhikkhusaṅghassa mahādānaṁ datvā sāvatthiṁ",
  "atk-s0401a13:709_5": "āgamanatthāya satthu paṭiññaṁ gahetvā antarāmagge pañcacattālīsayojanamagge satasahassaṁ",
  "atk-s0401a13:709_6": "satasahassaṁ datvā yojanikavihāre kāretvā jetavanaṁ koṭisanthārena santharitvā aṭṭhārasahi",
  "atk-s0401a13:709_7": "koṭīhi kiṇitvā aṭṭhārasahi koṭīhi vihāraṁ kāretvā vihāre niṭṭhite catunnaṁ parisānaṁ",
  "atk-s0401a13:709_8": "purebhattapacchābhattesu yadicchakaṁ dānaṁ dadanto aṭṭhārasahi koṭīhi vihāramahaṁ",
  "atk-s0401a13:709_9": "niṭṭhāpesi. Vihāramaho navahi māsehi niṭṭhānaṁ agamāsi , ‘‘pañcahī’’ti apare. Temāse",
  "atk-s0401a13:709_10": "pana sabbācariyānaṁ vivādo natthi.",
  "atk-s0401a13:710_0": "Evaṁ catupaṇṇāsakoṭidhanaṁ vissajjetvā niccakālaṁ gehe evarūpaṁ dānaṁ pavattesi.",
  "atk-s0401a13:710_1": "Devasikaṁ pañca salākabhattasatāni honti, pañca pakkhikabhattasatāni, pañca salākayāgusatāni,",
  "atk-s0401a13:710_2": "pañca pakkhikayāgusatāni, pañca dhurabhattasatāni, pañca āgantukabhattasatāni, pañca",
  "atk-s0401a13:710_3": "gamikabhattasatāni, pañca gilānabhattasatāni, pañca gilānupaṭṭhākabhattasatāni, pañca",
  "atk-s0401a13:710_4": "āsanasatāni gehe niccapaññattāneva hontīti. Atha naṁ aparabhāge satthā jetavane nisinno",
  "atk-s0401a13:710_5": "upāsake paṭipāṭiyā ṭhānantaresu ṭhapento dāyakānaṁ aggaṭṭhāne ṭhapesīti.",
  "atk-s0401a13:711": "Cittagahapativatthu",
  "atk-s0401a13:712_0": "250. Tatiye dhammakathikānanti dhammakathikānaṁ upāsakānaṁ citto, gahapati, aggoti",
  "atk-s0401a13:712_1": "dasseti. So kira padumuttarabuddhakāle haṁsavatiyaṁ kulagehe nibbatto aparabhāge",
  "atk-s0401a13:712_2": "dhammakathaṁ suṇanto satthāraṁ ekaṁ upāsakaṁ dhammakathikānaṁ aggaṭṭhāne ṭhapentaṁ",
  "atk-s0401a13:712_3": "disvā adhikārakammaṁ katvā taṁ ṭhānantaraṁ patthesi. So kappasatasahassaṁ devamanussesu",
  "atk-s0401a13:712_4": "saṁsaritvā kassapabuddhakāle migaluddakagehe nibbatto aparabhāge araññe kammaṁ kātuṁ",
  "atk-s0401a13:712_5": "samatthakāle ekadivasaṁ deve vassante migamāraṇatthāya sattiṁ ādāya araññaṁ gantvā",
  "atk-s0401a13:712_6": "migarūpāni olokento ekasmiṁ akatapabbhāre sasīsaṁ paṁsukūlaṁ pārupitvā pāsāṇaphalake",
  "atk-s0401a13:712_7": "nisinnaṁ ekaṁ bhikkhuṁ disvā ‘‘eko ayyo samaṇadhammaṁ karonto nisinno bhavissatī’’ti",
  "atk-s0401a13:712_8": "saññaṁ uppādetvā vegena gharaṁ gantvā ekasmiṁ uddhane hiyyo ābhatamaṁsaṁ, ekasmiṁ",
  "atk-s0401a13:712_9": "bhattaṁ pacāpetvā piṇḍācārike dve bhikkhū disvā tesaṁ pattaṁ ādāya paññattāsane nisīdāpetvā",
  "atk-s0401a13:712_10": "bhikkhaṁ samādāpetvā, ‘‘ayye, parivisathā’’ti aññe āṇāpetvā taṁ bhattaṁ kuṭe pakkhipitvā",
  "atk-s0401a13:712_11": "paṇṇena mukhaṁ bandhitvā kuṭaṁ ādāya gacchanto antarāmagge nānāvidhāni pupphāni ocinitvā",
  "atk-s0401a13:712_12": "pattapuṭakena gahetvā therassa nisinnaṭṭhānaṁ gantvā kuṭaṁ otāretvā ekamante ṭhapetvā",
  "atk-s0401a13:712_13": "‘‘mayhaṁ , bhante, saṅgahaṁ karothā’’ti vatvā therassa pattaṁ ādāya bhattassa pūretvā",
  "atk-s0401a13:712_14": "therassa hatthe patiṭṭhapetvā tehi missakapupphehi theraṁ pūjetvā ekamante ṭhito",
  "atk-s0401a13:712_15": "‘‘yathāyaṁ rasapiṇḍapātena saddhiṁ pupphapūjā cittaṁ paritoseti, evaṁ nibbattanibbattaṭṭhāne",
  "atk-s0401a13:712_16": "me paṇṇākārasahassāni ceva āgacchantu pañcavaṇṇakusumavassañca vassatū’’ti āha.",
  "atk-s0401a13:713_0": "Thero tassa upanissayaṁ disvā dvattiṁsākārakammaṭṭhānaṁ ācikkhitvā adāsi. So yāvajīvaṁ",
  "atk-s0401a13:713_1": "kusalaṁ katvā devaloke nibbatti, nibbattaṭṭhāne jaṇṇumattena odhinā dibbapupphavassaṁ",
  "atk-s0401a13:713_2": "vassi, sayañca aññāhi devatāhi adhikatarena rūpena samannāgato ahosi. So ekaṁ buddhantaraṁ",
  "atk-s0401a13:713_3": "devamanussesu saṁsaritvā imasmiṁ buddhuppāde magadharaṭṭhe macchikāsaṇḍanagare seṭṭhikule",
  "atk-s0401a13:713_4": "nibbatti, jātakālevassa sakalanagare jaṇṇumattena odhinā pañcavaṇṇakusumavassaṁ vassi.",
  "atk-s0401a13:713_5": "Athassa mātāpitaro ‘‘amhākaṁ putto attanāva attano nāmaṁ gahetvā āgato, jātadivasevassa",
  "atk-s0401a13:713_6": "sakalanagaraṁ pañcavaṇṇehi pupphehi vicittaṁ jāta’’nti cittakumāroti nāmaṁ akaṁsu.",
  "atk-s0401a13:714_0": "So aparabhāge gharāvāse patiṭṭhito pitu accayena tasmiṁ nagare seṭṭhiṭṭhānaṁ pāpuṇi.",
  "atk-s0401a13:714_1": "Tasmiṁ samaye pañcavaggiyattherānaṁ abbhantaro mahānāmatthero nāma macchikāsaṇḍanagaraṁ",
  "atk-s0401a13:714_2": "agamāsi. Citto gahapati tassa iriyāpathe pasīditvā pattaṁ ādāya gehaṁ ānetvā piṇḍapātena",
  "atk-s0401a13:714_3": "patimānetvā katabhattakiccaṁ ambāṭakārāmaṁ nāma uyyānaṁ netvā tatthassa vasanaṭṭhānaṁ",
  "atk-s0401a13:714_4": "kāretvā nibaddhaṁ attano gehe piṇḍapātaṁ gahetvā vasanatthāya paṭiññaṁ gaṇhi. Theropi",
  "atk-s0401a13:714_5": "tassa upanissayaṁ disvā dhammaṁ desento saḷāyatanavibhattimeva desesi. Citto gahapati",
  "atk-s0401a13:714_6": "purimabhave madditasaṅkhāratāya nacirasseva anāgāmiphalaṁ sampāpuṇi. Athekadivasaṁ",
  "atk-s0401a13:714_7": "isidattatthero tattha gantvā viharanto seṭṭhissa nivesane bhattakiccapariyosāne āyasmatā",
  "atk-s0401a13:714_8": "therena pañhaṁ vissajjetuṁ asakkontena ajjhiṭṭho upāsakassa pañhaṁ vissajjetvā tena",
  "atk-s0401a13:714_9": "pubbe gihisahāyakabhāve ñāte ‘‘na idāni idha vatthabba’’nti yathāsukhaṁ pakkāmi.",
  "atk-s0401a13:714_10": "Punekadivasaṁ, seṭṭhi gahapati, mahānāmattheraṁ iddhipāṭihāriyakaraṇatthaṁ yāci .",
  "atk-s0401a13:714_11": "Sopi tassa tejosamāpattipāṭihāriyaṁ dassetvā ‘‘idāni idha vasituṁ na yutta’’nti yathāsukhaṁ pakkāmi.",
  "atk-s0401a13:715_0": "Athekadivasaṁ dve aggasāvakā bhikkhusahassaparivārā ambāṭakārāmaṁ agamaṁsu. Seṭṭhi",
  "atk-s0401a13:715_1": "gahapati, tesaṁ mahāsakkāraṁ sajjesi. Sudhammatthero taṁ asahamāno seṭṭhiṁ tilasaṅgulikāvādena",
  "atk-s0401a13:715_2": "khuṁsetvā tena paṇāmito satthu santikaṁ gantvā ovādaṁ labhitvā dasabalassa ovāde",
  "atk-s0401a13:715_3": "ṭhito cittaṁ gahapatiṁ khamāpetvā tattheva ambāṭakārāme viharanto vipassanaṁ vaḍḍhetvā",
  "atk-s0401a13:715_4": "arahattaṁ pāpuṇi. Tadā upāsako cintesi – ‘‘ahaṁ dasabalaṁ adisvāva ciraṁ vītināmesiṁ,",
  "atk-s0401a13:715_5": "satthu santikaṁ gacchantena pana ayuttaṁ tucchahatthena gantu’’nti pañcahi sakaṭasatehi",
  "atk-s0401a13:715_6": "telamadhuphāṇitādīni ādāya ‘‘ye dasabalaṁ passitukāmā, te mayā saddhiṁ āgacchantū’’ti",
  "atk-s0401a13:715_7": "nagare bheriṁ carāpetvā dvīhi purisasahassehi parivuto satthāraṁ passituṁ pakkāmi.",
  "atk-s0401a13:715_8": "Tiṁsayojane magge devatā paṇṇākāraṁ upaṭṭhapesuṁ. So satthu santikaṁ gantvā pañcapatiṭṭhitena",
  "atk-s0401a13:715_9": "satthāraṁ vandi, tasmiṁ khaṇe ākāsā pañcavaṇṇānaṁ pupphānaṁ vassaṁ vassi.",
  "atk-s0401a13:716_0": "Satthā tassa ajjhāsayavasena saḷāyatanavibhattimeva kathesi. Tassa aḍḍhamāsamattaṁ",
  "atk-s0401a13:716_1": "dasabalassa dānaṁ dentassāpi sakanivesanato nītāni taṇḍulatelamadhuphāṇitādīni na",
  "atk-s0401a13:716_2": "khīyiṁsu. Rājagahavāsikehi pahitapaṇṇākārova alaṁ ahosi. So satthāraṁ passitvā attano",
  "atk-s0401a13:716_3": "nagaraṁ gacchanto sakaṭehi ābhataṁ sabbaṁ bhikkhusaṅghassa adāsi. Sakaṭesu tucchesu",
  "atk-s0401a13:716_4": "jātamattesveva devatā satta ratanāni pūrayiṁsu. Mahājanantare kathā udapādi ‘‘yāva",
  "atk-s0401a13:716_5": "sakkārasammānappatto vatāyaṁ citto gahapatī’’ti. Taṁ sutvā satthā dhammapade imaṁ gāthamāha –",
  "atk-s0401a13:717": "‘‘Saddho sīlena sampanno, yaso bhogasamappito;",
  "atk-s0401a13:718": "Yaṁ yaṁ padesaṁ bhajati, tattha tattheva pūjito’’ti. (dha. pa. 303);",
  "atk-s0401a13:719_0": "So tato paṭṭhāya ariyasāvakānaṁyeva upāsakānaṁ pañcahi satehi parivuto vicarati.",
  "atk-s0401a13:719_1": "Atha naṁ satthā aparabhāge upāsake paṭipāṭiyā ṭhānantare ṭhapento cittasaṁyuttaṁ",
  "atk-s0401a13:719_2": "aṭṭhuppattiṁ katvā dhammakathikānaṁ aggaṭṭhāne ṭhapesīti.",
  "atk-s0401a13:720": "Hatthakaāḷavakavatthu",
  "atk-s0401a13:721_0": "251. Catutthe catūhi saṅgahavatthūhīti catubbidhena saṅgahavatthunā parisaṁ saṅgaṇhantānaṁ",
  "atk-s0401a13:721_1": "hatthako āḷavako aggoti dasseti. Ayaṁ kira padumuttarabuddhakāle haṁsavatiyaṁ kulaghare",
  "atk-s0401a13:721_2": "nibbatto aparabhāge satthu dhammakathaṁ suṇanto satthāraṁ catūhi saṅgahavatthūhi",
  "atk-s0401a13:721_3": "samannāgataṁ ekaṁ upāsakaṁ ṭhānantare ṭhapentaṁ disvā adhikārakammaṁ katvā taṁ ṭhānantaraṁ",
  "atk-s0401a13:721_4": "patthesi. So kappasatasahassaṁ devamanussesu saṁsaritvā imasmiṁ buddhuppāde āḷaviraṭṭhe",
  "atk-s0401a13:721_5": "āḷavinagare āḷavakassa rañño gehe paṭisandhiṁ gaṇhi, sve bhattacāṭiyā saddhiṁ āḷavakassa pesetabbo ahosi.",
  "atk-s0401a13:722_0": "Tatrāyaṁ anupubbikathā – ekadivasaṁ kira āḷavako rājā migavatthāya araññaṁ gantvā",
  "atk-s0401a13:722_1": "ekaṁ migaṁ anubandhitvā ghātetvā chinditvā dhanukoṭiyaṁ lagetvā nivattetvā āgacchanto",
  "atk-s0401a13:722_2": "vātātapena kilantakāyo ekaṁ sandacchāyaṁ nigrodharukkhamūlaṁ pavisitvā nisīdi. Atha",
  "atk-s0401a13:722_3": "naṁ muhuttaṁ darathaṁ vinodetvā nikkhamantaṁ rukkhe adhivatthā devatā ‘‘tiṭṭha tiṭṭha,",
  "atk-s0401a13:722_4": "bhakkhosi me’’ti hatthe gaṇhi. So daḷhaṁ gahitattā aññaṁ upāyaṁ apassanto ‘‘devasikaṁ",
  "atk-s0401a13:722_5": "te ekekapurisena saddhiṁ cāṭibhattaṁ pesessāmī’’ti vatvā nagaraṁ gato. Tato paṭṭhāya",
  "atk-s0401a13:722_6": "bandhanāgārato ekekamanussena saddhiṁ cāṭibhattaṁ pesesi. Eteneva niyāmena bandhanāgāre",
  "atk-s0401a13:722_7": "manussesu khīṇesu ‘‘mahallakamanussesu gayhamānesu raṭṭhakhobho hotī’’ti te aggahetvā",
  "atk-s0401a13:722_8": "daharakumāre gaṇhituṁ ārabhiṁsu. Tato paṭṭhāya nagare dārakamātaro ca gabbhiniyo",
  "atk-s0401a13:722_9": "ca aññaṁ raṭṭhaṁ gacchanti.",
  "atk-s0401a13:723_0": "Tasmiṁ samaye satthā paccūsasamayante lokaṁ volokento āḷavakakumārassa tiṇṇaṁ maggaphalānaṁ",
  "atk-s0401a13:723_1": "upanissayaṁ disvā ‘‘ayaṁ kumāro kappasatasahassaṁ patthitapatthano devalokā cavitvā",
  "atk-s0401a13:723_2": "āḷavakarañño gehe nibbatto, aññaṁ kumāraṁ alabhantā sve kumāraṁ cāṭibhattena saddhiṁ",
  "atk-s0401a13:723_3": "gahetvā gacchissantī’’ti cintetvā sāyanhasamaye aññātakavesena āḷavakassa yakkhassa",
  "atk-s0401a13:723_4": "bhavanadvāraṁ gantvā tassa dovārikaṁ gadrabhaṁ nāma yakkhaṁ bhavanaṁ pavisanatthāya",
  "atk-s0401a13:723_5": "yāci. So āha – ‘‘bhagavā tumhe pavisatha, mayhaṁ pana āḷavakassa anārocanaṁ nāma",
  "atk-s0401a13:723_6": "ayutta’’nti. So himavante yakkhasamāgamaṁ gatassa āḷavakassa santikaṁ agamāsi. Satthāpi",
  "atk-s0401a13:723_7": "taṁ bhavanaṁ pavisitvā āḷavakassa nisīdanapallaṅke nisīdi.",
  "atk-s0401a13:724_0": "Tasmiṁ samaye sātāgirahemavatā āḷavakassa bhavanamatthakena yakkhasamāgamaṁ gacchantā",
  "atk-s0401a13:724_1": "attano gamane asampajjamāne ‘‘kiṁ nu kho kāraṇa’’nti āvajjentā satthāraṁ āḷavakassa",
  "atk-s0401a13:724_2": "bhavane nisinnaṁ disvā satthu santikaṁ gantvā vanditvā yakkhasamāgamaṁ gantvā āḷavakassa",
  "atk-s0401a13:724_3": "tuṭṭhiṁ pavedayiṁsu – ‘‘lābhā te, āvuso āḷavaka, yassa te sadevake loke aggapuggalo",
  "atk-s0401a13:724_4": "bhavane nisinno , gantvā satthu santike dhammaṁ suṇāhī’’ti. So tesaṁ kathaṁ sutvā",
  "atk-s0401a13:724_5": "cintesi – ‘‘ime ekassa muṇḍakasamaṇassa mama pallaṅke nisinnabhāvaṁ kathentī’’ti",
  "atk-s0401a13:724_6": "anattamano kodhābhibhūto hutvā ‘‘ajja mayhaṁ etena samaṇena saddhiṁ saṅgāmo bhavissati,",
  "atk-s0401a13:724_7": "tattha me sahāyā nāma hothā’’ti dakkhiṇapādaṁ ukkhipitvā saṭṭhiyojanamattaṁ pabbatakūṭaṁ",
  "atk-s0401a13:724_8": "akkami, taṁ bhijjitvā dvidhā ahosi. Ito paṭṭhāya āḷavakayuddhaṁ vitthāretabbaṁ. Āḷavako",
  "atk-s0401a13:724_9": "pana sabbarattiṁ tathāgatena saddhiṁ nānappakārena yujjhantopi kiñci kātuṁ asakkonto",
  "atk-s0401a13:724_10": "satthāraṁ upasaṅkamitvā aṭṭha pañhe pucchi, satthā vissajjesi . Desanāpariyosāne",
  "atk-s0401a13:724_11": "sotāpattiphale patiṭṭhāsi. Vitthāretvā kathetukāmena āḷavakasuttavaṇṇanā (saṁ. ni.",
  "atk-s0401a13:724_12": "aṭṭha. 1.1.246) oloketabbā.",
  "atk-s0401a13:725_0": "Punadivase uṭṭhite aruṇe cāṭibhattāharaṇavelāya sakalanagare gahetabbayuttaṁ dārakaṁ",
  "atk-s0401a13:725_1": "adisvā rañño ārocesuṁ. Rājā āha – ‘‘gaṇhituṁ ayuttaṭṭhāne pana atthi, tātā’’ti. Āma,",
  "atk-s0401a13:725_2": "deva, ajja rājakule putto jātoti. Gacchatha, tātā, mayaṁ jīvantā puttaṁ labhissāma,",
  "atk-s0401a13:725_3": "cāṭibhattena naṁ pesethāti. Te deviyā vikkandamānāya dārakaṁ gahetvā cāṭibhattena",
  "atk-s0401a13:725_4": "saddhiṁ āḷavakassa bhavanadvāraṁ gantvā ‘‘handa, ayya, tava bhāgaṁ paṭicchāhī’’ti",
  "atk-s0401a13:725_5": "āhaṁsu. Āḷavako tesaṁ kathaṁ sutvā ariyasāvakattā lajjamāno adhomukho nisīdi. Atha",
  "atk-s0401a13:725_6": "naṁ satthā āha – ‘‘idāni te, āḷavaka, lajjanakiccaṁ natthi, dārakaṁ gahetvā mama",
  "atk-s0401a13:725_7": "hatthe ṭhapehī’’ti. Te rājapurisā āḷavakakumāraṁ āḷavakassa hatthe ṭhapesuṁ, āḷavako",
  "atk-s0401a13:725_8": "taṁ ādāya dasabalassa hatthe ṭhapesi, satthā paṭiggaṇhitvā puna āḷavakassa hatthe",
  "atk-s0401a13:725_9": "ṭhapesi, āḷavako taṁ gahetvā rājapurisānaṁ hatthe ṭhapesi. Itissa hatthato hatthaṁ",
  "atk-s0401a13:725_10": "gatattā ‘‘hatthako āḷavako’’tveva nāmaṁ akaṁsu.",
  "atk-s0401a13:726_0": "Atha naṁ te rājapurisā tuṭṭhamānasā ādāya rañño santikaṁ agamaṁsu. Rājā taṁ disvā",
  "atk-s0401a13:726_1": "‘‘ajja cāṭibhattaṁ na sampaṭicchatī’’ti saññaṁ katvā ‘‘kasmā, tātā, evameva āgatatthā’’ti",
  "atk-s0401a13:726_2": "āha. Deva, rājakulassa tuṭṭhi ca vaḍḍhi ca, satthā āḷavakassa bhavane nisīditvā āḷavakaṁ",
  "atk-s0401a13:726_3": "dametvā upāsakatte patiṭṭhāpetvā kumāraṁ amhākaṁ dāpesīti. Satthāpi āḷavakaṁ pattacīvaraṁ",
  "atk-s0401a13:726_4": "gāhāpetvā āḷavinagarābhimukho pāyāsi. So nagaraṁ upasaṅkamanto lajjitvāva osakkati.",
  "atk-s0401a13:726_5": "Satthā naṁ oloketvā ‘‘lajjasi, āḷavakā’’ti pucchi. Āma, bhante, nagaravāsino maṁ",
  "atk-s0401a13:726_6": "nissāya mātimaraṇaṁ pitimaraṇaṁ puttadāramaraṇañca pāpuṇiṁsu. Te maṁ passitvā daṇḍehipi",
  "atk-s0401a13:726_7": "leḍḍūhipi paharissanti. Tasmā osakkāmi, bhanteti. ‘‘Āḷavaka, natthi te mayā saddhiṁ",
  "atk-s0401a13:726_8": "gacchantassa bhayaṁ, vissattho ehī’’ti vatvā nagarassa avidūre ṭhāne vanasaṇḍe aṭṭhāsi.",
  "atk-s0401a13:726_9": "Āḷavakarājāpi nāgare gahetvā satthu paccuggamanaṁ gato. Satthā sampattaparisāya dhammaṁ",
  "atk-s0401a13:726_10": "desesi, desanāvasāne caturāsīti pāṇasahassāni amatapānaṁ piviṁsu. Te āḷavakassa tattheva",
  "atk-s0401a13:726_11": "vasanaṭṭhānaṁ katvā anusaṁvaccharaṁ balikammaṁ paṭṭhapesuṁ.",
  "atk-s0401a13:727_0": "Āḷavakopi nāgare dhammikāya rakkhāya saṅgaṇhi. Sopi āḷavakakumāro vuḍḍhippatto satthu",
  "atk-s0401a13:727_1": "dhammadesanaṁ sutvā tīṇi maggaphalāni paṭivijjhi. So sabbakālaṁ ariyasāvakaupāsakānaṁ",
  "atk-s0401a13:727_2": "pañcahi satehi parivuto carati. Athekadivasaṁ tehi upāsakehi saddhiṁ satthu santikaṁ",
  "atk-s0401a13:727_3": "gantvā vanditvā ekamantaṁ nisīdi. Satthā suvinītaṁ parisaṁ disvā ‘‘mahatī te, āḷavaka,",
  "atk-s0401a13:727_4": "parisā, kathaṁ taṁ saṅgaṇhāsī’’ti āha. Bhagavā dānena tussantaṁ dānena saṅgaṇhāmi,",
  "atk-s0401a13:727_5": "piyavacanena tussantaṁ piyavacanena saṅgaṇhāmi, uppannesu kiccesu tesaṁ nittharaṇena",
  "atk-s0401a13:727_6": "tussantaṁ uppannakiccanittharaṇena saṅgaṇhāmi, samānattaṭṭhānena tussantaṁ samānattatāya",
  "atk-s0401a13:727_7": "saṅgaṇhāmīti. Evametaṁ vatthu samuṭṭhitaṁ. Atha satthā aparabhāge jetavane nisīditvā",
  "atk-s0401a13:727_8": "upāsake ṭhānantaresu ṭhapento hatthakaṁ āḷavakaṁ catūhi saṅgahavatthūhi parisaṁ saṅgaṇhantānaṁ",
  "atk-s0401a13:727_9": "aggaṭṭhāne ṭhapesīti.",
  "atk-s0401a13:728": "Mahānāmasakkavatthu",
  "atk-s0401a13:729_0": "252. Pañcame paṇītadāyakānanti paṇītarasadāyakānaṁ mahānāmo sakko aggoti dasseti.",
  "atk-s0401a13:729_1": "So kira padumuttarabuddhakāle haṁsavatiyaṁ kulagehe nibbatto satthu dhammakathaṁ",
  "atk-s0401a13:729_2": "suṇanto satthāraṁ ekaṁ upāsakaṁ paṇītarasadāyakānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:729_3": "katvā taṁ ṭhānantaraṁ patthesi. So kappasatasahassaṁ devamanussesu saṁsaritvā imasmiṁ",
  "atk-s0401a13:729_4": "buddhuppāde kapilavatthupure sakyarājakule nibbattitvā vayappatto dasabalassa paṭhamadassaneyeva",
  "atk-s0401a13:729_5": "sotāpattiphale patiṭṭhāsi.",
  "atk-s0401a13:730_0": "Athekasmiṁ samaye satthā verañjāyaṁ vassāvāsaṁ vasitvā anupubbena kapilavatthupuraṁ",
  "atk-s0401a13:730_1": "gantvā nigrodhārāme paṭivasati. Mahānāmo ‘‘satthā āgato’’ti sutvā satthu santikaṁ",
  "atk-s0401a13:730_2": "gantvā abhivādetvā ekamantaṁ nisinno satthāraṁ evamāha – ‘‘bhagavā sutametaṁ ‘bhikkhusaṅgho",
  "atk-s0401a13:730_3": "kira verañjāyaṁ bhikkhācārena kilamatī’ti, mama catumāsaṁ bhikkhusaṅghassa paṭijaggane",
  "atk-s0401a13:730_4": "paṭiññaṁ detha, ahaṁ bhikkhusaṅghassa sarīre ojaṁ pavesessāmī’’ti. Satthā adhivāsesi.",
  "atk-s0401a13:730_5": "So satthu adhivāsanaṁ viditvā punadivasato paṭṭhāya buddhappamukhaṁ bhikkhusaṅghaṁ",
  "atk-s0401a13:730_6": "paṇītarasabhojanacatumadhurādīhi paṭijaggitvā puna catumāsaṁ paṭiññaṁ gahetvā aṭṭha",
  "atk-s0401a13:730_7": "māse pūretvā puna catumāsaṁ paṭiññaṁ gahetvā sakalasaṁvaccharaṁ paṭijaggi. Satthā",
  "atk-s0401a13:730_8": "tato paraṁ paṭiññaṁ nādāsi. Mahānāmo pana tato paṭṭhāya aparāparaṁ sampattabhikkhusaṅghassa",
  "atk-s0401a13:730_9": "teneva niyāmena sakkāraṁ karoti. Tassa so guṇo sakalajambudīpe pākaṭo jāto. Evametaṁ",
  "atk-s0401a13:730_10": "vatthu samuṭṭhitaṁ. Satthā pana aparabhāge jetavane nisīditvā mahānāmaṁ sakkaṁ paṇītadāyakānaṁ",
  "atk-s0401a13:730_11": "aggaṭṭhāne ṭhapesīti.",
  "atk-s0401a13:731": "Uggagahapativatthu",
  "atk-s0401a13:732_0": "253. Chaṭṭhe manāpadāyakānanti manāpaṁ cittarucitabhojanaṁ dāyakānaṁ uggo gahapati,",
  "atk-s0401a13:732_1": "vesāliko aggoti dasseti. So kira padumuttarabuddhakāle haṁsavatiyaṁ kulagehe nibbatto",
  "atk-s0401a13:732_2": "aparabhāge satthu dhammakathaṁ suṇanto satthāraṁ ekaṁ upāsakaṁ manāpadāyakānaṁ aggaṭṭhāne",
  "atk-s0401a13:732_3": "ṭhapentaṁ disvā adhikārakammaṁ katvā taṁ ṭhānantaraṁ patthesi. So kappasatasahassaṁ",
  "atk-s0401a13:732_4": "devamanussesu saṁsaritvā imasmiṁ buddhuppāde vesāliyaṁ seṭṭhikule nibbatti. Tassa",
  "atk-s0401a13:732_5": "jātakāle nāmaṁ aniyāmitaṁ. Aparabhāge panassa attabhāvopi uggato ahosi samiddho,",
  "atk-s0401a13:732_6": "alaṅkatatoraṇaṁ viya ussitacittapaṭo viya ca ativirocittha. Guṇāpissa uggatā ahesuṁ.",
  "atk-s0401a13:732_7": "So imesaṁ dvinnampi uggatattā uggaseṭṭhitveva saṅkhaṁ gato. So panāyaṁ dasabalassa",
  "atk-s0401a13:732_8": "paṭhamadassaneyeva sotāpattiphale patiṭṭhāya aparabhāge tīṇipi maggaphalāni sacchākāsi.",
  "atk-s0401a13:732_9": "So attano mahallakakāle rahogato nisīditvā cintesi – ‘‘yaṁ yaṁ mayhaṁ piyaṁ manāpaṁ,",
  "atk-s0401a13:732_10": "taṁ tadeva dasabalassa dassāmi, idaṁ me satthu sammukhāpi sutaṁ ‘manāpadāyī labhate",
  "atk-s0401a13:732_11": "manāpa’’’nti. Athassa etadahosi – ‘‘api nu kho me cittaṁ jānitvā satthāpi nivesanadvāraṁ āgaccheyyā’’ti.",
  "atk-s0401a13:733_0": "Satthāpi kho tassa cittaṁ ñatvā bhikkhusaṅghaparivuto nivesanadvāreyeva pāturahosi.",
  "atk-s0401a13:733_1": "So ‘‘satthā āgato’’ti sutvā ativiya ussāhajāto dasabalassa santikaṁ gantvā pañcapatiṭṭhitena",
  "atk-s0401a13:733_2": "vanditvā satthu pattaṁ paṭiggahetvā gharaṁ pavesetvā paññattavarabuddhāsane satthāraṁ,",
  "atk-s0401a13:733_3": "avasesaāsanesu bhikkhusaṅghaṁ nisīdāpetvā buddhappamukhaṁ bhikkhusaṅghaṁ nānaggarasehi",
  "atk-s0401a13:733_4": "parivisitvā bhattakiccapariyosāne ekamantaṁ nisīditvā evamāha – ‘‘sammukhā metaṁ,",
  "atk-s0401a13:733_5": "bhante, bhagavato sutaṁ sammukhā paṭiggahitaṁ ‘manāpadāyī labhate manāpa’’’nti. Yaṁ",
  "atk-s0401a13:733_6": "yaṁ, bhante, mayhaṁ manāpaṁ, taṁ taṁ mayā buddhappamukhassa bhikkhusaṅghassa dinnamevā’’ti",
  "atk-s0401a13:733_7": "satthāraṁ jānāpetvā tato paṭṭhāya yaṁ yaṁ tassa manāpaṁ, taṁ taṁ buddhappamukhassa",
  "atk-s0401a13:733_8": "bhikkhusaṅghassa deti. Taṁ pana sabbaṁ pañcakanipāte uggasutte vitthārato āgamissati.",
  "atk-s0401a13:733_9": "Evametaṁ vatthu samuṭṭhitaṁ. Satthā aparabhāge jetavane viharanto taṁ upāsakaṁ manāpadāyakānaṁ",
  "atk-s0401a13:733_10": "aggaṭṭhāne ṭhapesīti.",
  "atk-s0401a13:734": "Uggatagahapativatthu",
  "atk-s0401a13:735_0": "254. Sattame saṅghupaṭṭhākānanti bhikkhusaṅghassa upaṭṭhākānaṁ hatthigāmako uggato",
  "atk-s0401a13:735_1": "gahapati, aggoti dasseti. Sopi padumuttarabuddhakāle haṁsavatiyaṁ kulagehe nibbatto",
  "atk-s0401a13:735_2": "aparabhāge satthu dhammadesanaṁ sutvā satthāraṁ ekaṁ upāsakaṁ saṅghupaṭṭhākānaṁ aggaṭṭhāne",
  "atk-s0401a13:735_3": "ṭhapentaṁ disvā adhikārakammaṁ katvā taṁ ṭhānantaraṁ patthesi. So kappasatasahassaṁ",
  "atk-s0401a13:735_4": "devamanussesu saṁsaritvā imasmiṁ buddhuppāde hatthigāme seṭṭhikule nibbatti, tassa",
  "atk-s0401a13:735_5": "uggatakumāroti nāmaṁ akaṁsu.",
  "atk-s0401a13:736_0": "So aparabhāge gharāvāse patiṭṭhito pitu accayena seṭṭhiṭṭhānaṁ pāpuṇi. Tena samayena",
  "atk-s0401a13:736_1": "satthā bhikkhusaṅghaparivuto cārikaṁ caranto hatthigāmaṁ patvā nāgavanuyyāne viharati.",
  "atk-s0401a13:736_2": "Tadā ayaṁ uggataseṭṭhi sattāhaṁ pānamadamatto hutvā nāṭakehi parivuto nāgavanuyyānaṁ",
  "atk-s0401a13:736_3": "gantvā paricārayamāno dasabalaṁ disvā balavahirottappaṁ paccupaṭṭhāpesi. Athassa",
  "atk-s0401a13:736_4": "satthāraṁ upasaṅkamantassa sabbo surāmado abbhatthaṁ agamāsi. So satthāraṁ vanditvā",
  "atk-s0401a13:736_5": "ekamantaṁ nisīdi. Athassa satthā dhammaṁ desesi. Desanāpariyosāne tīṇi maggaphalāni",
  "atk-s0401a13:736_6": "paṭivijjhi. Tato paṭṭhāya nāṭakāni ‘‘tumhe yathāsukhaṁ gacchathā’’ti vissajjetvā",
  "atk-s0401a13:736_7": "dānābhirato hutvā bhikkhusaṅghassa dānameva deti. Devatā rattibhāgasamanantare āgantvā",
  "atk-s0401a13:736_8": "seṭṭhissa ārocenti – ‘‘gahapati, asuko bhikkhu tevijjo, asuko bhikkhu chaḷabhiñño,",
  "atk-s0401a13:736_9": "asuko sīlavā, asuko dussīlo’’ti. So tāsaṁ vacanaṁ sutvāpi guṇaṁ tāva yathābhūtato",
  "atk-s0401a13:736_10": "jānāti, deyyadhammaṁ pana samacitteneva deti. Satthu santike nisīditvāpi tameva guṇaṁ",
  "atk-s0401a13:736_11": "katheti. Aparabhāge satthā jetavane nisīditvā taṁ gahapatiṁ saṅghupaṭṭhākānaṁ aggaṭṭhāne ṭhapesīti.",
  "atk-s0401a13:737": "Sūrambaṭṭhavatthu",
  "atk-s0401a13:738_0": "255. Aṭṭhame aveccappasannānanti avigacchanasabhāvena acalena pasādena samannāgatānaṁ",
  "atk-s0401a13:738_1": "sūrambaṭṭho aggoti dasseti. Ayaṁ kira padumuttarabuddhakāle haṁsavatiyaṁ kulagehe",
  "atk-s0401a13:738_2": "nibbatto satthu dhammakathaṁ sutvā satthāraṁ ekaṁ upāsakaṁ aveccappasannānaṁ aggaṭṭhāne",
  "atk-s0401a13:738_3": "ṭhapentaṁ disvā adhikārakammaṁ katvā taṁ ṭhānantaraṁ patthesi. So kappasatasahassaṁ",
  "atk-s0401a13:738_4": "devamanussesu saṁsaritvā imasmiṁ buddhuppāde sāvatthiyaṁ seṭṭhikule nibbatti, sūrambaṭṭhotissa nāmaṁ akaṁsu.",
  "atk-s0401a13:739_0": "So aparabhāge vayappatto gharāvāse patiṭṭhāya aññatitthiyānaṁ upaṭṭhāko hutvā carati.",
  "atk-s0401a13:739_1": "Atha satthā paccūsasamaye lokaṁ volokento tassa sotāpattimaggahetuṁ disvā bhikkhācāravelāya",
  "atk-s0401a13:739_2": "nivesanadvāraṁ agamāsi. So dasabalaṁ disvā cintesi – ‘‘samaṇo gotamo mahākule ceva",
  "atk-s0401a13:739_3": "jāto, loke ca abhiññāto, tenassa santikaṁ agamanaṁ nāma na yutta’’nti satthu santikaṁ",
  "atk-s0401a13:739_4": "gantvā pādesu vanditvā pattaṁ gahetvā gharaṁ pavesetvā mahārahe pallaṅke nisīdāpetvā",
  "atk-s0401a13:739_5": "bhikkhaṁ datvā bhattakiccapariyosāne ekamantaṁ nisīdi. Satthā tassa caritavasena",
  "atk-s0401a13:739_6": "dhammaṁ desesi. Desanāpariyosāne sotāpattiphale patiṭṭhahi. Satthāpi taṁ dametvā vihārameva gato.",
  "atk-s0401a13:740_0": "Tato māro cintesi – ‘‘ayaṁ sūrambaṭṭho nāma amhākaṁ santako, satthā panassa ajja",
  "atk-s0401a13:740_1": "gehaṁ gato, kiṁ nu kho satthu dhammaṁ sutvā maggapātubhāvaṁ akaritthāti yāvassa mama",
  "atk-s0401a13:740_2": "visayā atikkantabhāvaṁ vā anatikkantabhāvaṁ vā jānāmī’’ti attano kāmarūpitāya dasabalassa",
  "atk-s0401a13:740_3": "sarikkhakaṁ rūpaṁ māpetvā cīvaraggahaṇampi pattaggahaṇampi buddhākappeneva katvā",
  "atk-s0401a13:740_4": "dvattiṁsalakkhaṇadharo hutvā sūrambaṭṭhassa gehadvāre aṭṭhāsi. Sūrambaṭṭhopi ‘‘puna",
  "atk-s0401a13:740_5": "dasabalo āgato’’ti sutvā ‘‘buddhānaṁ aniyyānikagamanaṁ nāma natthi, kena nu kho kāraṇena",
  "atk-s0401a13:740_6": "āgato’’ti vegena ‘‘dasabalo’’ti saññāya tassa santikaṁ gantvā abhivādetvā ekamantaṁ",
  "atk-s0401a13:740_7": "ṭhito, ‘‘bhante, tumhe idāneva imasmiṁ gehe bhattakiccaṁ katvā gatā, kiṁ nu kho kāraṇaṁ",
  "atk-s0401a13:740_8": "paṭicca puna āgatatthā’’ti āha. ‘‘Sūrambaṭṭha mayā dhammaṁ kathentena ekaṁ anupadhāretvā",
  "atk-s0401a13:740_9": "kathitaṁ. Mayā hi pañcakkhandhā ‘sabbeva aniccā dukkhā anattā’ti kathitā, na panete",
  "atk-s0401a13:740_10": "sabbeva evarūpā. Ekacce hi khandhā niccā dhuvā sassatā atthī’’ti āha.",
  "atk-s0401a13:741_0": "Tato sūrambaṭṭho cintesi – ‘‘ayaṁ kathā ativiya bhāriyā. Buddhānañhi anupadhāretvā",
  "atk-s0401a13:741_1": "kathanaṁ nāma natthi, dasabalassa māro kira paṭipakkho, addhā ayaṁ māro bhavissatī’’ti",
  "atk-s0401a13:741_2": "cintetvā – ‘‘mārosi tva’’nti āha. Ariyasāvakena kathitakathā tassa pharasuppahāro",
  "atk-s0401a13:741_3": "viya ahosi, tasmā sakabhāvena ṭhātuṁ asakkonto ‘‘āma, sūrambaṭṭha, ahaṁ māro’’ti",
  "atk-s0401a13:741_4": "āha. ‘‘Tādisānaṁ mārānaṁ satampi sahassampi āgantvā mama saddhaṁ cāletuṁ na sakkoti,",
  "atk-s0401a13:741_5": "mahāgotamo dasabalo mayhaṁ dhammaṁ desento ‘sabbe saṅkhārā aniccā’ti bodhetvā desesi,",
  "atk-s0401a13:741_6": "mā me gharadvāre tiṭṭhā’’ti accharaṁ pahari. Māro tassa vacanaṁ sutvā paṭippharitvā",
  "atk-s0401a13:741_7": "kathetuṁ asakkonto tattheva antaradhāyi. Sūrambaṭṭhopi sāyanhasamaye satthu santikaṁ",
  "atk-s0401a13:741_8": "gantvā mārena katakiriyaṁ kathetvā, ‘‘bhante, evaṁ māro mama saddhaṁ cāletuṁ vāyamitthā’’ti",
  "atk-s0401a13:741_9": "āha. Satthā etadeva kāraṇaṁ aṭṭhupattiṁ katvā imasmiṁ sāsane sūrambaṭṭhaṁ aveccappasannānaṁ",
  "atk-s0401a13:741_10": "aggaṭṭhāne ṭhapesīti.",
  "atk-s0401a13:742": "Jīvakavatthu",
  "atk-s0401a13:743_0": "256. Navame puggalappasannānanti puggaliyappasādena samannāgatānaṁ upāsakānaṁ jīvako",
  "atk-s0401a13:743_1": "komārabhacco aggoti dasseti. So hi padumuttarabuddhakāle haṁsavatiyaṁ kulagehe nibbatto",
  "atk-s0401a13:743_2": ". Satthu dhammakathaṁ suṇanto satthāraṁ ekaṁ upāsakaṁ puggalappasannānaṁ aggaṭṭhāne",
  "atk-s0401a13:743_3": "ṭhapentaṁ disvā adhikārakammaṁ katvā taṁ ṭhānantaraṁ patthesi. So kappasatasahassaṁ",
  "atk-s0401a13:743_4": "devamanussesu saṁsaritvā imasmiṁ buddhuppāde rājagahanagare abhayarājakumāraṁ paṭicca",
  "atk-s0401a13:743_5": "sālavatiyā nāma rūpūpajīviniyā kucchimhi nibbatto. Rūpūpajīviniyo ca nāma vijātakāle",
  "atk-s0401a13:743_6": "sace putto hoti, chaḍḍenti. Sace dhītā, paṭijagganti. Iti sā taṁ dārakaṁ kattarasuppakena",
  "atk-s0401a13:743_7": "saṅkārakūṭe chaḍḍāpesi. Atha naṁ abhayo rājakumāro rājupaṭṭhānaṁ gacchanto taṁ disvā",
  "atk-s0401a13:743_8": "‘‘kiṁ, bhaṇe, etaṁ kākehi samparikiṇṇa’’nti manusse pesetvā ‘‘dārako devā’’ti. Jīvati,",
  "atk-s0401a13:743_9": "bhaṇeti, ‘‘jīvati, devā’’ti sutvā attano antepure posāpesi. Tassa jīvatīti kathitattā",
  "atk-s0401a13:743_10": "jīvakoti nāmaṁ akaṁsu, kumārena posāpitoti komārabhaccoti nāmaṁ akaṁsu.",
  "atk-s0401a13:744_0": "So attano soḷasavassuddesikakāle takkasilaṁ gantvā vejjasippaṁ uggaṇhitvā bimbisārarañño",
  "atk-s0401a13:744_1": "santikā sakkāraṁ labhitvā caṇḍapajjotassa rañño rogaṁ phāsukaṁ akāsi. So tassa pañca",
  "atk-s0401a13:744_2": "taṇḍulasakaṭasatāni soḷasa kahāpaṇasahassāni dussasahassaparivāraṁ anagghaṁ siveyyakaṁ",
  "atk-s0401a13:744_3": "dussayugañca pesesi. Tasmiṁ samaye satthā rājagahaṁ upanissāya gijjhakūṭe pabbate",
  "atk-s0401a13:744_4": "viharati. Jīvako satthu ussannadhātuke kāye virecanaṁ datvā bhesajjaṁ karonto ‘‘cattāro",
  "atk-s0401a13:744_5": "paccayā mama santakāva hontū’’ti satthāraṁ attano vihāre vasāpetvā satthu bhesajjaṁ",
  "atk-s0401a13:744_6": "katvā taṁ dussayugaṁ upanetvā ‘‘idaṁ, bhante, tumheyeva paribhogaṁ karothā’’ti vatvā",
  "atk-s0401a13:744_7": "tena saddhiṁ laddhaṁ dussasahassaṁ bhikkhusaṅghassa adāsi. Ayamettha saṅkhepo, vitthārena",
  "atk-s0401a13:744_8": "pana jīvakavatthu khandhake (mahāva. 326 ādayo) āgatameva. Satthā aparabhāge jetavane",
  "atk-s0401a13:744_9": "viharanto jīvakaṁ komārabhaccaṁ puggalappasannānaṁ aggaṭṭhāne ṭhapesīti.",
  "atk-s0401a13:745": "Nakulapitugahapativatthu",
  "atk-s0401a13:746_0": "257. Dasame vissāsakānanti vissāsikakathaṁ kathentānaṁ upāsakānaṁ antare, nakulapitā",
  "atk-s0401a13:746_1": "gahapati, aggoti dasseti. So kira padumuttarabuddhakāle haṁsavatiyaṁ kulagehe nibbatto",
  "atk-s0401a13:746_2": "satthu dhammadesanaṁ suṇanto satthāraṁ ekaṁ upāsakaṁ vissāsakānaṁ aggaṭṭhāne ṭhapentaṁ",
  "atk-s0401a13:746_3": "disvā adhikārakammaṁ katvā taṁ ṭhānantaraṁ patthesi. So kappasatasahassaṁ devamanussesu",
  "atk-s0401a13:746_4": "saṁsaritvā imasmiṁ buddhuppāde bhaggaraṭṭhe susumāragirinagare seṭṭhikule nibbatti.",
  "atk-s0401a13:746_5": "Satthāpi bhikkhusaṅghaparivuto cārikaṁ caramāno taṁ nagaraṁ patvā bhesakaḷāvane viharati.",
  "atk-s0401a13:746_6": "Athāyaṁ, nakulapitā gahapati, susumāragirivāsīhi saddhiṁ satthu santikaṁ gantvā paṭhamadassaneneva",
  "atk-s0401a13:746_7": "so ca bhariyā cassa dasabalaṁ ‘‘ayaṁ amhākaṁ putto’’ti saññaṁ paṭṭhapetvā ubhopi",
  "atk-s0401a13:746_8": "satthu pādesu nipatitvā, ‘‘tāta, tvaṁ ettakaṁ kālaṁ amhe chaḍḍetvā kahaṁ vicarasī’’ti",
  "atk-s0401a13:746_9": "āhaṁsu. Ayaṁ kira, nakulapitā gahapati, pubbe pañca jātisatāni dasabalassa pitā ahosi,",
  "atk-s0401a13:746_10": "pañca jātisatāni cūḷapitā, pañca jātisatāni mahāpitā, pañca jātisatāni mātulo, nakulamātāpi",
  "atk-s0401a13:746_11": "pañca jātisatāni mātā ahosi, pañca jātisatāni cūḷamātā, pañca jātisatāni mahāmātā,",
  "atk-s0401a13:746_12": "pañca jātisatāni pitucchā. Iti dīgharattaṁ anugatasinehattā dasabalaṁ disvāva ‘‘putto’’ti",
  "atk-s0401a13:746_13": "saññaṁ katvā saṇṭhātuṁ nāsakkhiṁsu. Satthā yāva tesaṁ cittaṁ saññattiṁ na gacchati,",
  "atk-s0401a13:746_14": "tāva ‘‘apethā’’ti nāvoca. Atha nesaṁ yathāmaneneva satiṁ paṭilabhitvā majjhattabhūtānaṁ",
  "atk-s0401a13:746_15": "āsayaṁ ñatvā dhammaṁ desesi. Desanāpariyosāne ubhopi sotāpattiphale patiṭṭhahiṁsu.",
  "atk-s0401a13:747_0": "Satthā aparabhāge tesaṁ mahallakakāle puna taṁ nagaraṁ agamāsi. Te ‘‘satthā āgato’’ti",
  "atk-s0401a13:747_1": "sutvā satthu santikaṁ gantvā pañcapatiṭṭhitena vanditvā svātanāya nimantetvā punadivase",
  "atk-s0401a13:747_2": "attano nivesane buddhappamukhaṁ bhikkhusaṅghaṁ nānaggarasehi parivisitvā satthāraṁ",
  "atk-s0401a13:747_3": "katabhattakiccaṁ upasaṅkamitvā ekamantaṁ nisīdiṁsu. Ekamantaṁ nisinno kho nakulapitā",
  "atk-s0401a13:747_4": "gahapati, bhagavantaṁ etadavoca – ‘‘yato me, bhante, nakulamātā gahapatānī, daharasseva",
  "atk-s0401a13:747_5": "daharā ānītā, nābhijānāmi nakulamātaraṁ gahapatāniṁ manasāpi aticaritā, kuto pana",
  "atk-s0401a13:747_6": "kāyena. Iccheyyāma mayaṁ, bhante, diṭṭhe ceva dhamme aññamaññaṁ passituṁ abhisamparāyañca",
  "atk-s0401a13:747_7": "aññamaññaṁ passitu’’nti. Nakulamātāpi kho, gahapatānī, bhagavantaṁ etadavoca – ‘‘yato",
  "atk-s0401a13:747_8": "ahaṁ, bhante, nakulapituno gahapatissa daharasseva daharā ānītā, nābhijānāmi nakulapitaraṁ",
  "atk-s0401a13:747_9": "gahapatiṁ manasāpi aticaritā, kuto pana kāyena. Iccheyyāma mayaṁ, bhante, diṭṭhe",
  "atk-s0401a13:747_10": "ceva dhamme aññamaññaṁ passituṁ abhisamparāyañca aññamaññaṁ passitu’’nti. Atha aparabhāge",
  "atk-s0401a13:747_11": "satthā jetavane nisīditvā upāsake paṭipāṭiyā ṭhānantaresu ṭhapento imaṁ imesaṁ dvinnampi",
  "atk-s0401a13:747_12": "kathaṁ aṭṭhuppattiṁ katvā nakulapitaraṁ gahapatiṁ vissāsakānaṁ aggaṭṭhāne ṭhapesīti.",
  "atk-s0401a13:748": "Chaṭṭhavaggavaṇṇanā.",
  "atk-s0401a13:749": "Dasasuttapaṭimaṇḍitāya upāsakapāḷiyā vaṇṇanā niṭṭhitā.",
  "atk-s0401a13:750": "14. Etadaggavaggo",
  "atk-s0401a13:751": "(14) 7. Sattamaetadaggavaggo",
  "atk-s0401a13:752": "Sujātāvatthu",
  "atk-s0401a13:753_0": "258. Upāsikāpāḷiyā paṭhame paṭhamaṁ saraṇaṁ gacchantīnanti sabbapaṭhamaṁ saraṇesu",
  "atk-s0401a13:753_1": "patiṭṭhitānaṁ upāsikānaṁ, sujātā nāma, seniyadhītā aggāti dasseti. Sāpi padumuttarabuddhakāle",
  "atk-s0401a13:753_2": "haṁsavatiyaṁ kulagehe nibbattā aparabhāge satthu dhammakathaṁ suṇantī satthāraṁ ekaṁ",
  "atk-s0401a13:753_3": "upāsikaṁ paṭhamaṁ saraṇaṁ gacchantīnaṁ aggaṭṭhāne ṭhapentaṁ disvā adhikāraṁ katvā",
  "atk-s0401a13:753_4": "taṁ ṭhānantaraṁ patthesi. Sā kappasatasahassaṁ devamanussesu saṁsaritvā amhākaṁ satthu",
  "atk-s0401a13:753_5": "nibbattito puretarameva uruvelāyaṁ senānigame seniyakuṭumbikassa gehe nibbattitvā",
  "atk-s0401a13:753_6": "vayappattā ekasmiṁ nigrodhamūle patthanaṁ akāsi – ‘‘sace samajātikaṁ kulagharaṁ gantvā",
  "atk-s0401a13:753_7": "paṭhamagabbhe puttaṁ labhissāmi, anusaṁvaccharaṁ balikammaṁ karissāmī’’ti. Tassā",
  "atk-s0401a13:753_8": "sā patthanā samijjhi.",
  "atk-s0401a13:754_0": "Sā mahāsattassa dukkarakārikaṁ karontassa chaṭṭhe vasse paripuṇṇe visākhapuṇṇamadivase",
  "atk-s0401a13:754_1": "‘‘pātova balikammaṁ karissāmī’’ti rattiyā paccūsasamayaṁ paccuṭṭhāya dhenuyo duhāpesi.",
  "atk-s0401a13:754_2": "Vacchakā dhenūnaṁ thanamūlaṁ na āgamaṁsu, thanamūle navabhājanamhi upanītamatte attanova",
  "atk-s0401a13:754_3": "dhammatāya khīradhārā patiṁsu. Taṁ acchariyaṁ disvā, sujātā, sahattheneva khīraṁ",
  "atk-s0401a13:754_4": "gaṇhitvā navabhājane pakkhipitvā sahattheneva aggiṁ katvā pacituṁ ārabhi. Tasmiṁ",
  "atk-s0401a13:754_5": "pāyāse paccamāne mahantamahantā bubbuḷā uṭṭhahitvā dakkhiṇāvattā hutvā sañcaranti,",
  "atk-s0401a13:754_6": "ekaphusitampi bahi na niggacchati. Mahābrahmā chattaṁ dhāresi, cattāro lokapālā khaggahatthā",
  "atk-s0401a13:754_7": "ārakkhaṁ gaṇhiṁsu, sakko alātāni samānento aggiṁ jālesi. Devatā catūsu dīpesu ojaṁ",
  "atk-s0401a13:754_8": "saṁharitvā tattha pakkhipiṁsu. Sujātā, ekadivaseyeva imāni acchariyāni disvā puṇṇādāsiṁ",
  "atk-s0401a13:754_9": "āmantesi – ‘‘amma, puṇṇe ajja amhākaṁ devatā ativiya pasannā, mayā ettakaṁ kālaṁ",
  "atk-s0401a13:754_10": "evarūpaṁ acchariyaṁ nāma na diṭṭhapubbaṁ , vegena gantvā devaṭṭhānaṁ paṭijaggāhī’’ti.",
  "atk-s0401a13:754_11": "Sā ‘‘sādhu, ayye’’ti tassā vacanaṁ sampaṭicchitvā turitaturitā rukkhamūlaṁ agamāsi.",
  "atk-s0401a13:755_0": "Bodhisattopi kho bhikkhācārakālaṁ āgamayamāno pātova gantvā rukkhamūle nisīdi. Rukkhamūlaṁ",
  "atk-s0401a13:755_1": "sodhanatthāya gatā puṇṇā āgantvā sujātāya ārocesi – ‘‘devatā rukkhamūle nisinnā’’ti.",
  "atk-s0401a13:755_2": "Sujātā, ‘‘sace je saccaṁ bhaṇasi, adāsiṁ karomī’’ti vatvā sabbapasādhanaṁ pasādhetvā",
  "atk-s0401a13:755_3": "satasahassagghanake suvaṇṇathāle pāyāsaṁ vaḍḍhetvā aparāya suvaṇṇapātiyā pidahitvā",
  "atk-s0401a13:755_4": "setavatthena sampaliveṭhetvā samantā gandhadāmamālādāmāni osāretvā ukkhipitvā gantvā",
  "atk-s0401a13:755_5": "mahāpurisaṁ disvā balavapītiṁ uppādetvā diṭṭhaṭṭhānato paṭṭhāya oṇatoṇatā gantvā",
  "atk-s0401a13:755_6": "sīsato thālaṁ otāretvā vivaritvā saheva pātiyā pāyāsaṁ mahāpurisassa hatthe ṭhapetvā",
  "atk-s0401a13:755_7": "vanditvā ‘‘yathā mayhaṁ manoratho nipphanno, evaṁ tumhākampi nipphajjatū’’ti vatvā",
  "atk-s0401a13:755_8": "pakkāmi. Bodhisatto nerañjarāya nadiyā tīraṁ gantvā suvaṇṇathālaṁ tīre ṭhapetvā nhatvā",
  "atk-s0401a13:755_9": "paccuttaritvā ekūnapaṇṇāsa piṇḍe karonto pāyāsaṁ paribhuñjitvā suvaṇṇapātiṁ nadiyā",
  "atk-s0401a13:755_10": "sampavāhetvā anukkamena bodhimaṇḍaṁ āruyha sabbaññutaṁ patvā sattasattāhaṁ bodhimaṇḍe",
  "atk-s0401a13:755_11": "atikkamitvā isipatane migadāye pavattitavaradhammacakko sujātāya puttassa yasadārakassa",
  "atk-s0401a13:755_12": "upanissayaṁ disvā gantvā aññatarasmiṁ rukkhamūle nisīdi.",
  "atk-s0401a13:756_0": "Yasopi kulaputto rattibhāgasamanantare vivaṭaṁ itthāgāraṁ disvā sañjātasaṁvego ‘‘upaddutaṁ",
  "atk-s0401a13:756_1": "vata, bho, upasaṭṭhaṁ vata, bho’’ti vatvā nivesanato nikkhamitvāva bahinagare satthu",
  "atk-s0401a13:756_2": "santikaṁ gantvā dhammadesanaṁ sutvā tīṇi maggaphalāni paṭivijjhi. Athassa pitā padānupadikaṁ",
  "atk-s0401a13:756_3": "gantvā bhagavantaṁ upasaṅkamitvā yasassa pavattiṁ pucchi. Satthā yasaṁ kulaputtaṁ",
  "atk-s0401a13:756_4": "paṭicchādetvā dhammaṁ desesi. Desanāpariyosāne so seṭṭhigahapati sotāpattiphale patiṭṭhāsi,",
  "atk-s0401a13:756_5": "yaso arahattaphalaṁ pāpuṇi. Taṁ bhagavā ‘‘ehi bhikkhū’’ti āha, tāvadevassa gihiliṅgaṁ",
  "atk-s0401a13:756_6": "antaradhāyi, iddhimayapattacīvaradharo ahosi. Pitāpissa satthāraṁ nimantesi. Satthā",
  "atk-s0401a13:756_7": "yasaṁ kulaputtaṁ pacchāsamaṇaṁ katvā tassa gharaṁ gantvā katabhattakicco dhammaṁ",
  "atk-s0401a13:756_8": "desesi, desanāpariyosāne yasassa mātā, sujātā, purāṇadutiyikā ca sotāpattiphale patiṭṭhahiṁsu.",
  "atk-s0401a13:756_9": "Taṁdivasaṁ ayaṁ, sujātā, tevācikasaraṇe patiṭṭhāsi saddhiṁ suṇisāya. Ayamettha saṅkhepo",
  "atk-s0401a13:756_10": ", vitthārato panetaṁ vatthu khandhake (mahāva. 25-28) āgatameva . Satthā aparabhāge",
  "atk-s0401a13:756_11": "paṭipāṭiyā upāsikāyo ṭhānantaresu ṭhapento imaṁ upāsikaṁ paṭhamaṁ saraṇaṁ gacchantīnaṁ",
  "atk-s0401a13:756_12": "aggaṭṭhāne ṭhapesīti.",
  "atk-s0401a13:757": "Visākhāvatthu",
  "atk-s0401a13:758_0": "259. Dutiye dāyikānanti dānābhiratānaṁ upāsikānaṁ, visākhā migāramātā, aggāti dasseti.",
  "atk-s0401a13:758_1": "Sā kira padumuttarabuddhakāle haṁsavatiyaṁ kulagehe nibbattā aparabhāge satthu dhammadesanaṁ",
  "atk-s0401a13:758_2": "suṇantī satthāraṁ ekaṁ upāsikaṁ dāyikānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:758_3": "katvā taṁ ṭhānantaraṁ patthesi. Sā kappasatasahassaṁ devamanussesu saṁsaritvā kassapabuddhakāle",
  "atk-s0401a13:758_4": "kikissa kāsirañño gehe sattannaṁ bhaginīnaṁ sabbakaniṭṭhā hutvā nibbatti. Tadā kira –",
  "atk-s0401a13:759": "‘‘Samaṇī samaṇaguttā ca, bhikkhunī bhikkhudāyikā;",
  "atk-s0401a13:760": "Dhammā ceva sudhammā ca, saṅghadāsī ca sattamā’’ti.",
  "atk-s0401a13:761": "Imā satta bhaginiyo ahesuṁ. Tā etarahi –",
  "atk-s0401a13:762": "‘‘Khemā uppalavaṇṇā ca, paṭācārā ca gotamī;",
  "atk-s0401a13:763": "Dhammadinnā mahāmāyā, visākhā ceva sattamī’’ti. –",
  "atk-s0401a13:764_0": "Evaṁnāmā hutvā nibbattā. Tatrāyaṁ saṅghadāsī ekaṁ buddhantaraṁ devamanussesu saṁsaritvā",
  "atk-s0401a13:764_1": "imasmiṁ buddhuppāde aṅgaraṭṭhe bhaddiyanagare meṇḍakaseṭṭhiputtassa dhanañcayaseṭṭhino",
  "atk-s0401a13:764_2": "aggamahesiyā sumanadeviyā nāma kucchismiṁ nibbatti, visākhātissā nāmaṁ akaṁsu. Tassā",
  "atk-s0401a13:764_3": "sattavassikakāle dasabalo selabrāhmaṇassa ca aññesañca bodhaneyyabandhavānaṁ upanissayasampattiṁ",
  "atk-s0401a13:764_4": "disvā mahābhikkhusaṅghaparivāro cārikaṁ caramāno tasmiṁ raṭṭhe taṁ nagaraṁ pāpuṇi.",
  "atk-s0401a13:765_0": "Tasmiñca samaye meṇḍako gahapati tasmiṁ nagare pañcannaṁ mahāpuññānaṁ jeṭṭhako hutvā",
  "atk-s0401a13:765_1": "seṭṭhiṭṭhānaṁ kāresi. Pañca mahāpuññā nāma meṇḍako seṭṭhi, candapadumā nāma tasseva",
  "atk-s0401a13:765_2": "aggamahesī, tassa ca putto dhanañcayo nāma, tassa bhariyā sumanadevī nāma, meṇḍakaseṭṭhissa",
  "atk-s0401a13:765_3": "dāso puṇṇo nāmāti. Na kevalañca meṇḍakaseṭṭhiyeva, bimbisāramahārājassa pana āṇāpavattiṭṭhāne",
  "atk-s0401a13:765_4": "pañca amitabhogā nāma ahesuṁ jotiko jaṭilo meṇḍako puṇṇo kākavaliyoti. Tesu ayaṁ",
  "atk-s0401a13:765_5": "meṇḍakaseṭṭhi dasabalassa attano nagaraṁ sampattabhāvaṁ sutvā puttassa dhanañcayaseṭṭhino",
  "atk-s0401a13:765_6": "dhītaraṁ visākhādārikaṁ pakkositvā evamāha – ‘‘amma, tuyhampi maṅgalaṁ amhākampi",
  "atk-s0401a13:765_7": "maṅgalaṁ, tava paricārikāhi pañcadārikāsatehi saddhiṁ pañca rathasatāni āruyha pañcahi",
  "atk-s0401a13:765_8": "dāsisatehi parivutā dasabalassa paccuggamanaṁ karohī’’ti. Sā pitāmahassa vacanaṁ",
  "atk-s0401a13:765_9": "sutvā tathā akāsi. Kāraṇākāraṇesu pana kusalattā yāvatikā yānassa bhūmi, yānena gantvā",
  "atk-s0401a13:765_10": "yānā paccorohitvā pattikāva satthāraṁ upasaṅkamitvā vanditvā ekamantaṁ aṭṭhāsi. Athassā",
  "atk-s0401a13:765_11": "caritavasena satthā dhammaṁ desesi. Desanāpariyosāne pañcahi dārikāsatehi saddhiṁ",
  "atk-s0401a13:765_12": "sotāpattiphale patiṭṭhāsi. Meṇḍakaseṭṭhipi kho satthu santikaṁ gantvā satthāraṁ vanditvā",
  "atk-s0401a13:765_13": "ekamantaṁ aṭṭhāsi. Atha satthā tassapi caritavasena dhammaṁ desesi. So desanāpariyosāne",
  "atk-s0401a13:765_14": "sotāpattiphale patiṭṭhāya satthāraṁ svātanāya nimantetvā punadivase attano nivesane",
  "atk-s0401a13:765_15": "paṇītena khādanīyena bhojanīyena buddhappamukhaṁ bhikkhusaṅghaṁ parivisitvā etenupāyena",
  "atk-s0401a13:765_16": "aḍḍhamāsaṁ mahādānaṁ adāsi. Satthā bhaddiyanagare yathābhirantaṁ viharitvā pakkāmi.",
  "atk-s0401a13:766_0": "Ito paraṁ aññaṁ kathāmaggaṁ vissajjetvā visākhāya uppattikathāva kathetabbā. Sāvatthiyañhi",
  "atk-s0401a13:766_1": "kosalarājā bimbisārassa santikaṁ pesesi – ‘‘mama āṇāpavattiṭṭhāne amitabhogavindanakulaṁ",
  "atk-s0401a13:766_2": "nāma natthi, amhākaṁ amitabhogavindanakulaṁ pesetū’’ti. Rājā amaccehi saddhiṁ mantesi.",
  "atk-s0401a13:766_3": "Amaccā ‘‘mahākulaṁ pesetuṁ na sakkā, ekaṁ pana seṭṭhiputtaṁ pesessāmā’’ti meṇḍakaseṭṭhino",
  "atk-s0401a13:766_4": "puttaṁ dhanañcayaseṭṭhiṁ āyāciṁsu. Rājā tesaṁ vacanaṁ sutvā taṁ pesesi. Atha naṁ",
  "atk-s0401a13:766_5": "kosalarājā sāvatthito sattayojanamatthake sāketanagare seṭṭhiṭṭhānaṁ datvā vāsesi.",
  "atk-s0401a13:767_0": "Sāvatthiyañca migāraseṭṭhino putto puṇṇavaḍḍhanakumāro nāma vayappatto ahosi. Athassa",
  "atk-s0401a13:767_1": "pitā ‘‘putto me vayappatto, gharāvāsenassa ābandhanasamayo’’ti ñatvā ‘‘amhākaṁ samānajātike",
  "atk-s0401a13:767_2": "kule dārikaṁ pariyesathā’’ti kāraṇākāraṇakusale purise pesesi. Te sāvatthiyaṁ attano",
  "atk-s0401a13:767_3": "rucitaṁ dārikaṁ adisvā sāketaṁ agamaṁsu. Taṁdivasañca, visākhā, attano samānavayehi",
  "atk-s0401a13:767_4": "pañcahi kumārikāsatehi parivāritā nakkhattakīḷanatthāya ekaṁ mahāgāmaṁ agamāsi .",
  "atk-s0401a13:767_5": "Tepi purisā antonagare caritvā attano rucitaṁ dārikaṁ adisvā bahinagaradvāre aṭṭhaṁsu.",
  "atk-s0401a13:767_6": "Tasmiṁ samaye devo vassituṁ ārabhi. Atha tā visākhāya saddhiṁ nikkhantā dārikā temanabhayena",
  "atk-s0401a13:767_7": "vegena sālaṁ pavisiṁsu. Te purisā tāsampi antare yathārucitaṁ dārikaṁ na passiṁsu.",
  "atk-s0401a13:767_8": "Tāsaṁ pana sabbapacchato, visākhā, devaṁ vassantampi agaṇetvā aturitagamanena temayamānāva",
  "atk-s0401a13:767_9": "sālaṁ pāvisi. Te purisā taṁ disvā cintayiṁsu – ‘‘rūpavatī tāva kaññā etaparamā bhaveyya,",
  "atk-s0401a13:767_10": "rūpaṁ panetaṁ ekaccāya kāritapattaṁ viya hoti, kathaṁ samuṭṭhāpetvā kathentā jānissāma",
  "atk-s0401a13:767_11": "madhuravacanā vā no vā’’ti. Tato naṁ āhaṁsu – ‘‘ativiya pariṇatavayā itthī viya yāsi,",
  "atk-s0401a13:767_12": "ammā’’ti. Kiṁ disvā kathetha, tātāti? Aññā tayā saddhiṁ kīḷanakumāriyo temanabhayena",
  "atk-s0401a13:767_13": "vegena āgantvā sālaṁ paviṭṭhā, tvaṁ pana mahallikā viya padavāraṁ atikkamma nāgacchasi,",
  "atk-s0401a13:767_14": "sāṭakassa temanabhāvampi na gaṇesi. Sace taṁ hatthī vā asso vā anubandheyya, kiṁ",
  "atk-s0401a13:767_15": "evamevaṁ kareyyāsīti? Tātā, sāṭakā nāma na dullabhā, sulabhā mayhaṁ kule sāṭakā.",
  "atk-s0401a13:767_16": "Vayappattā mātugāmā pana paṇiyabhaṇḍasadisā, hatthe vā pāde vā bhagge aṅgavikalaṁ",
  "atk-s0401a13:767_17": "mātugāmaṁ jigucchantā niṭṭhubhitvā gacchanti, tasmā saṇikaṁ āgatāmhīti.",
  "atk-s0401a13:768_0": "Te cintayiṁsu – ‘‘imāya sadisā imasmiṁ jambudīpe itthī nāma natthi, yādisā rūpena,",
  "atk-s0401a13:768_1": "kathāyapi tādisāva. Kāraṇākāraṇaṁ ñatvā kathetī’’ti tassā upari mālāguḷaṁ khipiṁsu.",
  "atk-s0401a13:768_2": "Atha, visākhā, cintesi – ‘‘ahaṁ pubbe apariggahitā, idāni pana pariggahitāmhī’’ti",
  "atk-s0401a13:768_3": "vinītenākārena bhūmiyaṁ nisīdi. Atha naṁ tattheva sāṇiyā parikkhipiṁsu. Sā paṭicchannabhāvaṁ",
  "atk-s0401a13:768_4": "ñatvā dāsigaṇaparivutā gehaṁ agamāsi. Tepi migāraseṭṭhino purisā tāya saddhiṁyeva",
  "atk-s0401a13:768_5": "dhanañcayaseṭṭhissa santikaṁ agamaṁsu. ‘‘Kataragāmavāsino , tātā, tumhe’’ti pucchitā",
  "atk-s0401a13:768_6": "‘‘sāvatthinagare migāraseṭṭhino purisamhā’’ti vatvā ‘‘mayaṁ amhākaṁ seṭṭhinā tumhākaṁ",
  "atk-s0401a13:768_7": "gehe vayappattā dārikā atthīti sutvā pesitā’’ti. Sādhu, tātā, tumhākaṁ seṭṭhi kiñcāpi",
  "atk-s0401a13:768_8": "bhogena amhehi asadiso, jātiyā pana sadiso. Sabbākārasampanno nāma dullabho gacchatha",
  "atk-s0401a13:768_9": "tumhe seṭṭhissa amhehi sampaṭicchitabhāvaṁ ārocethāti.",
  "atk-s0401a13:769_0": "Te tassa vacanaṁ sutvā sāvatthiṁ gantvā migāraseṭṭhissa tuṭṭhiṁ vaḍḍhiṁ ca pavedetvā",
  "atk-s0401a13:769_1": "‘‘laddhā no sāmi sākete dhanañcayaseṭṭhissa gehe dārikā’’ti āhaṁsu. Taṁ sutvā migāraseṭṭhi",
  "atk-s0401a13:769_2": "‘‘mahākulagehe kira no dārikā laddhā’’ti tuṭṭhamānaso hutvā tāvadeva dhanañcayaseṭṭhissa",
  "atk-s0401a13:769_3": "sāsanaṁ pahiṇi ‘‘idāneva dārikaṁ ānayissāma, kattabbakiccaṁ karontū’’ti. Sopissa",
  "atk-s0401a13:769_4": "paṭisāsanaṁ pesesi – ‘‘nayidaṁ amhākaṁ bhāriyaṁ, seṭṭhi pana attano kattabbakiccaṁ",
  "atk-s0401a13:769_5": "karotū’’ti. So kosalarañño santikaṁ gantvā ārocesi – ‘‘deva, ekā me maṅgalakiriyā",
  "atk-s0401a13:769_6": "atthi, dāsassa te puṇṇavaḍḍhanassa dhanañcayaseṭṭhino dhītaraṁ visākhaṁ nāma dārikaṁ",
  "atk-s0401a13:769_7": "ānessāmi, sāketagamanaṁ me anujānāthā’’ti. Sādhu, mahāseṭṭhi, kiṁ pana amhehipi āgantabbanti?",
  "atk-s0401a13:769_8": "Deva tumhādisānaṁ gamanaṁ laddhuṁ sakkāti? Rājā mahākulassa saṅgahaṁ kātukāmo ‘‘hotu",
  "atk-s0401a13:769_9": "seṭṭhi, āgamissāmī’’ti sampaṭicchitvā migāraseṭṭhinā saddhiṁ sāketanagaraṁ agamāsi.",
  "atk-s0401a13:769_10": "Dhanañcayaseṭṭhi ‘‘migāraseṭṭhi kira kosalarājānaṁ gahetvā āgato’’ti sutvā paccuggamanaṁ",
  "atk-s0401a13:769_11": "katvā rājānaṁ gahetvā attano nivesanaṁ agamāsi. Tāvadeva rañño ca rājabalassa ca",
  "atk-s0401a13:769_12": "migāraseṭṭhino ca vasanaṭṭhānaṁ ceva mālāgandhabhattādīni ca sabbāni paṭiyādesi.",
  "atk-s0401a13:769_13": "‘‘Idaṁ imassa laddhuṁ vaṭṭati, idaṁ imassā’’ti sabbaṁ attanāva jānāti. Te te janā",
  "atk-s0401a13:769_14": "cintayiṁsu – ‘‘seṭṭhi amhākameva sakkāraṁ karotī’’ti.",
  "atk-s0401a13:770_0": "Athekadivasaṁ rājā dhanañcayaseṭṭhissa sāsanaṁ pahiṇi ‘‘na sakkā seṭṭhinā cirakālaṁ",
  "atk-s0401a13:770_1": "amhākaṁ bharaṇaposanaṁ kātuṁ, dārikāya gamanakālaṁ jānātū’’ti. Sopi rañño sāsanaṁ",
  "atk-s0401a13:770_2": "pesesi – ‘‘idāni vassakālo āgato, na sakkā catumāsaṁ vicarituṁ, tumhākaṁ balakāyassa",
  "atk-s0401a13:770_3": "yaṁ yaṁ laddhuṁ vaṭṭati, sabbaṁ taṁ mama bhāro. Kevalaṁ devo mayā pesitakāle gacchatū’’ti.",
  "atk-s0401a13:770_4": "Tato paṭṭhāya sāketanagaraṁ niccanakkhattagāmo viya ahosi. Evaṁ tayo māsā atikkantā.",
  "atk-s0401a13:770_5": "Dhanañcayaseṭṭhino pana dhītāya mahālatāpasādhanaṁ na tāva niṭṭhaṁ gacchati. Athassa",
  "atk-s0401a13:770_6": "kammantādhiṭṭhāyakā āgantvā ārocayiṁsu – ‘‘sesaṁ asantaṁ nāma natthi, balakāyassa",
  "atk-s0401a13:770_7": "pana bhattapacanadārūni nappahontī’’ti. ‘‘Gacchatha, tātā, hatthisālā assasālā viyojetvā",
  "atk-s0401a13:770_8": "bhattaṁ pacathā’’ti. Evaṁ pacantānampi aḍḍhamāso atikkanto. Tato puna ārocayiṁsu",
  "atk-s0401a13:770_9": "– ‘‘dārūni sāmi nappahontī’’ti. ‘‘Tātā, imasmiṁ kāle dārūni laddhuṁ na sakkā, dussakoṭṭhāgāraṁ",
  "atk-s0401a13:770_10": "pana vivaritvā thūlasāṭake gahetvā vaṭṭiyo katvā telacāṭiyaṁ temetvā bhattaṁ pacathā’’ti.",
  "atk-s0401a13:770_11": "Iminā niyāmena pacantānaṁ cattāro māsā pūrayiṁsu.",
  "atk-s0401a13:771_0": "Tato dhanañcayaseṭṭhi dhītuyā mahālatāpasādhanassa niṭṭhitabhāvaṁ ñatvā ‘‘sve dārikaṁ",
  "atk-s0401a13:771_1": "pesessāmī’’ti dhītaraṁ samīpe nisīdāpetvā ‘‘amma patikule vasantiyā nāma imañcimañca",
  "atk-s0401a13:771_2": "ācāraṁ sikkhituṁ vaṭṭatī’’ti ovādaṁ adāsi. Ayaṁ migāraseṭṭhi anantaragabbhe nisinno",
  "atk-s0401a13:771_3": "dhanañcayaseṭṭhino ovādaṁ assosi. Sopi seṭṭhi dhītaraṁ evaṁ ovadi –",
  "atk-s0401a13:772_0": "‘‘Amma sasurakule vasantiyā nāma antoaggi bahi na nīharitabbo, bahiaggi anto na pavesetabbo,",
  "atk-s0401a13:772_1": "dadantasseva dātabbaṁ, adadantassa na dātabbaṁ, dadantassapi adadantassapi dātabbaṁ,",
  "atk-s0401a13:772_2": "sukhaṁ nisīditabbaṁ, sukhaṁ paribhuñjitabbaṁ, sukhaṁ nipajjitabbaṁ, aggi paricaritabbo,",
  "atk-s0401a13:772_3": "antodevatā namassitabbā’’ti.",
  "atk-s0401a13:773_0": "Imaṁ dasavidhaṁ ovādaṁ datvā punadivase sabbā seniyo sannipātetvā rājasenāya majjhe",
  "atk-s0401a13:773_1": "aṭṭha kuṭumbike pāṭibhoge gahetvā ‘‘sace me dhītu gataṭṭhāne doso uppajjati, tumhehi",
  "atk-s0401a13:773_2": "sodhetabbo’’ti vatvā navakoṭiagghanakena mahālatāpasādhanena dhītaraṁ pasādhetvā",
  "atk-s0401a13:773_3": "nhānacuṇṇamūlaṁ catupaṇṇāsasakaṭasataṁ dhanaṁ datvā dhītāya saddhiṁ nibaddhaṁ gamanacāriniyo",
  "atk-s0401a13:773_4": "pañcasatā dāsiyo pañca ājaññarathasatāni sabbūpakārañca sataṁ sataṁ datvā kosalarājānañca",
  "atk-s0401a13:773_5": "migāraseṭṭhiñca, vissajjetvā dhītu gamanavelāyaṁ vajādhiṭṭhāyake purise pakkosāpetvā,",
  "atk-s0401a13:773_6": "‘‘tātā, mama dhītāya gataṭṭhāne khīrapānatthaṁ dhenūhi, yānayojanatthaṁ usabhehi",
  "atk-s0401a13:773_7": "ca attho hoti, tasmā mama dhītu gamanamagge vajadvāraṁ vivaritvā puthulato aṭṭha",
  "atk-s0401a13:773_8": "usabhāni gogaṇena pūretvā tigāvutamatthake asukā nāma kandarā atthi, aggagoyūthe",
  "atk-s0401a13:773_9": "taṁ ṭhānaṁ patte bherisaññāya vajadvāraṁ pidaheyyāthā’’ti. Te ‘‘sādhū’’ti seṭṭhissa",
  "atk-s0401a13:773_10": "vacanaṁ sampaṭicchitvā tathā akaṁsu . Vajadvāre vivaṭe uḷāruḷārāyeva gāviyo nikkhamiṁsu.",
  "atk-s0401a13:773_11": "Dvāre pidahite pana visākhāya puññabalena balavagāvo ca dammagāvo ca bahi laṅghitvā",
  "atk-s0401a13:773_12": "maggaṁ paṭipajjiṁsu. Atha, visākhā, sāvatthinagaradvāraṁ pattakāle cintesi – ‘‘paṭicchannayānasmiṁ",
  "atk-s0401a13:773_13": "nu kho nisīditvā pavisāmi, udāhu rathe ṭhatvā’’ti. Athassā etadahosi – ‘‘paṭicchannayānena",
  "atk-s0401a13:773_14": "me pavisantiyā mahālatāpasādhanassa viseso na paññāyissatī’’ti. Sā sakalanagarassa",
  "atk-s0401a13:773_15": "attānaṁ dassentī rathe ṭhatvā nagaraṁ pāvisi. Sāvatthivāsino visākhāya sampattiṁ",
  "atk-s0401a13:773_16": "disvā ‘‘esā kira, visākhā, nāma evarūpā, ayañca sampatti etissāva anucchavikā’’ti",
  "atk-s0401a13:773_17": "āhaṁsu. Iti sā mahāsampattiyā migāraseṭṭhino gehaṁ pāvisi. Āgatadivase cassā sakalanagaravāsino",
  "atk-s0401a13:773_18": "‘‘amhākaṁ, dhanañcayaseṭṭhi, attano nagaraṁ sampattānaṁ mahāsakkāraṁ akāsī’’ti yathābalaṁ",
  "atk-s0401a13:773_19": "paṇṇākāraṁ pahiṇiṁsu. Visākhā, pahitapahitaṁ paṇṇākāraṁ tasmiṁyeva nagare aññamaññesu",
  "atk-s0401a13:773_20": "kulesu sabbatthakameva dāpesi. Athassā rattibhāgasamanantare ekissā ājaññavaḷavāya",
  "atk-s0401a13:773_21": "gabbhavuṭṭhānaṁ ahosi. Sā dāsīhi daṇḍadīpikā gāhāpetvā tattha gantvā vaḷavaṁ uṇhodakena",
  "atk-s0401a13:773_22": "nhāpetvā telena makkhāpetvā attano vasanaṭṭhānameva agamāsi.",
  "atk-s0401a13:774_0": "Migāraseṭṭhipi sattāhaṁ puttassa āvāhasakkāraṁ karonto dhuravihāre vasantampi tathāgataṁ",
  "atk-s0401a13:774_1": "amanasikatvā sattame divase sakalanivesanaṁ pūrento naggasamaṇake nisīdāpetvā ‘‘āgacchatu",
  "atk-s0401a13:774_2": "me dhītā, arahante vandatū’’ti visākhāya sāsanaṁ pahiṇi. Sā ‘‘arahantā’’ti vacanaṁ",
  "atk-s0401a13:774_3": "sutvā sotāpannā ariyasāvikā haṭṭhatuṭṭhā hutvā tesaṁ nisinnaṭṭhānaṁ gantvā te oloketvā",
  "atk-s0401a13:774_4": "‘‘na evarūpā nāma arahantā honti, hirottappavivajjitānaṁ nāma santikaṁ kasmā maṁ",
  "atk-s0401a13:774_5": "sasuro pakkosāpetī’’ti ‘‘dhī, dhī’’ti garahitvā attano vasanaṭṭhānameva gatā. Naggasamaṇā",
  "atk-s0401a13:774_6": "taṁ disvā sabbe ekappahāreneva seṭṭhiṁ garahiṁsu – ‘‘kiṁ tvaṁ, gahapati, aññaṁ nālattha,",
  "atk-s0401a13:774_7": "samaṇassa gotamassa sāvikaṁ mahākāḷakaṇṇiṁ kasmā imaṁ gehaṁ pavesesi, vegena naṁ",
  "atk-s0401a13:774_8": "imasmā gehā nīharāhī’’ti. Tato seṭṭhi ‘‘na sakkā mayā imesaṁ vacanena imaṁ gehā nīharituṁ,",
  "atk-s0401a13:774_9": "mahākulassa dhītā aya’’nti cintetvā – ‘‘ācariyā daharā nāma jānitvā vā ajānitvā vā",
  "atk-s0401a13:774_10": "kareyyuṁ, tumhe tuṇhī hothā’’ti nagge uyyojetvā mahāpallaṅke nisīdāpetvā suvaṇṇakaṭacchuṁ",
  "atk-s0401a13:774_11": "gahetvā visākhāya parivisiyamāno suvaṇṇapātiyaṁ appodakamadhupāyāsaṁ paribhuñji.",
  "atk-s0401a13:775_0": "Tasmiṁ samaye eko piṇḍacāriko thero piṇḍāya caranto seṭṭhissa gharadvāraṁ pāpuṇi.",
  "atk-s0401a13:775_1": "Visākhā, taṁ disvā ‘‘sasurassa ācikkhituṁ na yutta’’nti yathā so theraṁ passati,",
  "atk-s0401a13:775_2": "evaṁ apagantvā aṭṭhāsi. So pana bālo theraṁ disvāpi apassanto viya hutvā adhomukho",
  "atk-s0401a13:775_3": "pāyāsameva bhuñjati. Visākhā, ‘‘theraṁ disvāpi me sasuro saññaṁ na karotī’’ti ñatvā",
  "atk-s0401a13:775_4": "theraṁ upasaṅkamitvā ‘‘aticchatha, bhante, mayhaṁ sasuro purāṇaṁ khādatī’’ti āha.",
  "atk-s0401a13:775_5": "So nigaṇṭhehi tāva kathitakāle adhivāsesi, ‘‘purāṇaṁ khādatī’’ti vuttakkhaṇeyeva",
  "atk-s0401a13:775_6": "pana hatthaṁ apanetvā ‘‘imaṁ pāyāsaṁ ito haratha, etañca imasmā gehā nīharatha. Ayañhi",
  "atk-s0401a13:775_7": "maṁ evarūpe maṅgalagehe asucikhādakaṁ nāma karotī’’ti āha. Tasmiṁ kho pana nivesane",
  "atk-s0401a13:775_8": "sabbepi dāsakammakarā visākhāya santakāva, ko naṁ hatthe vā pāde vā gaṇhissati, mukhena",
  "atk-s0401a13:775_9": "kathetuṁ samatthopi nāma natthi. Tato, visākhā, sasurassa kathaṁ sutvā āha – ‘‘tāta,",
  "atk-s0401a13:775_10": "na ettakena vacanena mayaṁ nikkhamāma, nāhaṁ tumhehi udakatitthato kumbhadāsikā viya",
  "atk-s0401a13:775_11": "ānītā. Dharamānakamātāpitūnaṁ dhītaro nāma na ettakeneva nikkhamanti, eteneva me",
  "atk-s0401a13:775_12": "kāraṇena pitā idhāgamanadivase aṭṭha kuṭumbike pakkosāpetvā ‘sace me dhītaraṁ upādāya",
  "atk-s0401a13:775_13": "doso uppajjati, sodheyyāthā’ti vatvā tesaṁ hatthe ṭhapesi. Te pakkosāpetvā mayhaṁ",
  "atk-s0401a13:775_14": "dosādosaṁ sodhāpethā’’ti.",
  "atk-s0401a13:776_0": "Tato seṭṭhi ‘‘kalyāṇaṁ esā kathetī’’ti aṭṭha kuṭumbike pakkosāpetvā ‘‘ayaṁ dārikā",
  "atk-s0401a13:776_1": "sattame divase aparipuṇṇeyeva maṅgalagehe nisinnaṁ maṁ ‘asucikhādako’ti vadatī’’ti",
  "atk-s0401a13:776_2": "āha. Evaṁ kira, ammāti? ‘‘Tātā, mayhaṁ sasuro asuciṁ khāditukāmo bhavissati, ahaṁ",
  "atk-s0401a13:776_3": "pana evaṁ katvā na kathemi. Ekasmiṁ pana piṇḍapātikatthere gharadvāre ṭhite ayaṁ",
  "atk-s0401a13:776_4": "appodakamadhupāyāsaṁ bhuñjanto na taṁ manasi karoti, ahaṁ iminā kāraṇena ‘aticchatha,",
  "atk-s0401a13:776_5": "bhante, mayhaṁ sasuro imasmiṁ attabhāve puññaṁ na karoti, purāṇapuññaṁ khādatī’ti",
  "atk-s0401a13:776_6": "ettakaṁ kathayinti āha. Ayya, idha doso natthi, amhākaṁ dhītā kāraṇaṁ katheti, tvaṁ",
  "atk-s0401a13:776_7": "kasmā kujjhasīti? Ayyā, esa tāva doso mā hotu, ayaṁ pana dārikā āgatadivaseyeva mama",
  "atk-s0401a13:776_8": "putte saññaṁ akatvā attano icchitaṭṭhānaṁ agamāsīti. Evaṁ kira, ammāti? Tātā, nāhaṁ",
  "atk-s0401a13:776_9": "icchitaṭṭhānaṁ gacchāmi, imasmiṁ pana gehe ājānīyavaḷavāya vijātāya saññampi akatvā",
  "atk-s0401a13:776_10": "nisīdanaṁ nāma ayuttanti daṇḍadīpikā gāhāpetvā dāsīhi parivutā tattha gantvā vaḷavāya",
  "atk-s0401a13:776_11": "vijātaparihāraṁ kārāpesinti. Ayya, amhākaṁ dhītā tava gehe dāsīhipi akattabbakammaṁ",
  "atk-s0401a13:776_12": "akāsi, tvaṁ ettha kiṁ dosaṁ passasīti?",
  "atk-s0401a13:777_0": "Ayyā, esa tāva guṇo hotu, imissā pana pitā idhāgamanadivase ovādaṁ dento ‘‘antoaggi",
  "atk-s0401a13:777_1": "bahi na nīharitabbo’’ti āha, kiṁ pana sakkā amhehi ubhato paṭivissakagehānaṁ aggiṁ",
  "atk-s0401a13:777_2": "adatvā vasitunti? Evaṁ kira, ammāti? Tātā, na mayhaṁ pitā etaṁ aggiṁ upādāya kathesi,",
  "atk-s0401a13:777_3": "yā pana antonivesane sassuādīnaṁ rahassakathā uppajjati, sā dāsidāsānaṁ na kathetabbā.",
  "atk-s0401a13:777_4": "Evarūpā hi kathā vaḍḍhamānā kalahāya saṁvattati, idaṁ sandhāya mayhaṁ pitā kathesi, tātāti.",
  "atk-s0401a13:778_0": "Ayyā, etaṁ tāva evaṁ hotu, imissā pitā ‘‘bāhirato aggi na anto pavesetabbo’’ti āha,",
  "atk-s0401a13:778_1": "kiṁ sakkā amhehi antoaggimhi nibbute bāhirato aggiṁ anāharitunti ? Evaṁ kira, ammāti?",
  "atk-s0401a13:778_2": "Tātā, mayhaṁ pitā etaṁ aggiṁ sandhāya na kathesi, yaṁ pana dosaṁ dāsakammakārehi",
  "atk-s0401a13:778_3": "kathitaṁ hoti, taṁ antomānusakānaṁ na kathetabbaṁ…pe….",
  "atk-s0401a13:779": "Yampi tena ‘‘ye dadanti, tesaṁyeva dātabba’’nti vuttaṁ, taṁ ‘‘yācitakaṁ upakaraṇaṁ gahetvā ye paṭidadanti, tesaṁyeva dātabba’’nti sandhāya vuttaṁ.",
  "atk-s0401a13:780": "‘‘Ye na dadantī’’ti idampi yācitakaṁ upakaraṇaṁ gahetvā ye na paṭidadanti, tesaṁ na dātabbanti sandhāya vuttaṁ.",
  "atk-s0401a13:781": "‘‘Dadantassapi adadantassapi dātabba’’nti , idaṁ pana duggatesu ñātimittesu sampattesu paṭidātuṁ sakkontu vā mā vā, dātumeva vaṭṭatīti sandhāya vuttaṁ.",
  "atk-s0401a13:782": "‘‘Sukhaṁ nisīditabba’’nti idampi sassusasure disvā uṭṭhātabbaṭṭhāne nisīdituṁ na vaṭṭatīti sandhāya vuttaṁ.",
  "atk-s0401a13:783": "‘‘Sukhaṁ bhuñjitabba’’nti idaṁ pana sassusasurasāmikehi puretaraṁ abhuñjitvā te parivisitvā sabbehi laddhāladdhaṁ ñatvā pacchā sayaṁ bhuñjituṁ vaṭṭatīti sandhāya vuttaṁ.",
  "atk-s0401a13:784_0": "‘‘Sukhaṁ nipajjitabba’’nti idampi sassusasurasāmikehi puretarameva sayanaṁ āruyha",
  "atk-s0401a13:784_1": "na nipajjitabbaṁ, tesaṁ kattabbayuttakaṁ vattapaṭivattaṁ katvā pacchā sayaṁ nipajjituṁ",
  "atk-s0401a13:784_2": "yuttanti idaṁ sandhāya vuttaṁ.",
  "atk-s0401a13:785": "‘‘Aggi paricaritabbo’’ti idaṁ pana sassumpi sasurampi sāmikampi aggikkhandhaṁ viya uragarājānaṁ viya ca katvā passituṁ vaṭṭatīti idaṁ sandhāya vuttanti.",
  "atk-s0401a13:786_0": "Ete tāva ettakā guṇā hontu, imissā pana pitā antodevatā namassāpeti, imassa ko atthoti?",
  "atk-s0401a13:786_1": "Evaṁ kira, ammāti? Āma, tātā, etampi hi me pitarā idaṁ sandhāya vuttaṁ – ‘‘āveṇikagharāvāsaṁ",
  "atk-s0401a13:786_2": "vasanakālato paṭṭhāya attano gharadvāraṁ sampattapabbajitaṁ disvā yaṁ ghare khādanīyaṁ",
  "atk-s0401a13:786_3": "bhojanīyaṁ atthi, tato pabbajitānaṁ datvāva khādituṁ vaṭṭatī’’ti. Atha naṁ te āhaṁsu",
  "atk-s0401a13:786_4": "– ‘‘tuyhaṁ pana mahāseṭṭhi pabbajite disvā adānameva ruccati maññeti. So aññaṁ paṭivacanaṁ",
  "atk-s0401a13:786_5": "apassanto adhomukho nisīdi’’.",
  "atk-s0401a13:787_0": "Atha naṁ kuṭumbikā ‘‘kiṁ seṭṭhi aññopi amhākaṁ dhītu doso atthī’’ti pucchiṁsu. Natthi",
  "atk-s0401a13:787_1": ", ayyāti. Kasmā pana naṁ niddosaṁ akāraṇā gehato nīharāpesīti? Tasmiṁ khaṇe, visākhā,",
  "atk-s0401a13:787_2": "āha – ‘‘paṭhamaṁ tāva mayhaṁ mama sasurassa vacanena gamanaṁ na yuttaṁ, mayhaṁ pana",
  "atk-s0401a13:787_3": "āgamanadivase mama dosādosaṁ sodhanatthāya mama pitā tumhākaṁ hatthe ṭhapetvā adāsi,",
  "atk-s0401a13:787_4": "idāni mayhaṁ gantuṁ sukha’’nti dāsidāse ‘‘yānādīni sajjāni karothā’’ti āṇāpesi. Atha",
  "atk-s0401a13:787_5": "naṁ seṭṭhi te kuṭumbike gahetvā, ‘‘amma, mayā ajānitvā kathitaṁ, khamāhi mayha’’nti",
  "atk-s0401a13:787_6": "āha. ‘‘Tātā, tumhākaṁ khamitabbaṁ tāva khamāmi, ahaṁ pana buddhasāsane aveccappasannassa",
  "atk-s0401a13:787_7": "kulassa dhītā, na mayaṁ vinā bhikkhusaṅghena vattāma. Sace mama ruciyā bhikkhusaṅghaṁ",
  "atk-s0401a13:787_8": "paṭijaggituṁ labhāmi, vasissāmī’’ti. ‘‘Amma, tvaṁ yathāruciyā tava samaṇe paṭijaggāhī’’ti.",
  "atk-s0401a13:788_0": "Tato, visākhā, dasabalaṁ nimantāpetvā punadivase nivesanaṁ pūrentī buddhappamukhaṁ",
  "atk-s0401a13:788_1": "bhikkhusaṅghaṁ nisīdāpesi. Naggaparisāpi satthu migāraseṭṭhino gehaṁ gatabhāvaṁ sutvā",
  "atk-s0401a13:788_2": "tattha gantvā gehaṁ parivāretvā nisīdiṁsu. Visākhā, dakkhiṇodakaṁ datvā ‘‘sabbo sakkāro",
  "atk-s0401a13:788_3": "paṭiyādito, sasuro me āgantvā dasabalaṁ parivisatū’’ti sāsanaṁ pesesi. So nigaṇṭhānaṁ",
  "atk-s0401a13:788_4": "vacanaṁ sutvā ‘‘mama dhītā sammāsambuddhaṁ parivisatū’’ti āha. Visākhā, nānaggarasehi",
  "atk-s0401a13:788_5": "dasabalaṁ parivisitvā niṭṭhite bhattakicce puna sāsanaṁ pahiṇi – ‘‘sasuro me āgantvā",
  "atk-s0401a13:788_6": "dasabalassa dhammakathaṁ suṇātū’’ti. Atha naṁ ‘‘idāni agamanaṁ nāma ativiya akāraṇa’’nti",
  "atk-s0401a13:788_7": "dhammakathaṁ sotukamyatāya gacchantaṁ naggasamaṇā āhaṁsu – ‘‘samaṇassa gotamassa",
  "atk-s0401a13:788_8": "dhammaṁ suṇanto bahisāṇiyaṁ nisīditvā suṇāhī’’ti. Puretarameva ca gantvā sāṇiyā parikkhipiṁsu.",
  "atk-s0401a13:788_9": "Migāraseṭṭhi gantvā bahisāṇiyaṁ nisīdi. Tathāgato ‘‘tvaṁ bahisāṇiyaṁ vā nisīda, parakuṭṭe",
  "atk-s0401a13:788_10": "vā parasele vā paracakkavāḷe vā nisīda. Ahaṁ buddho nāma sakkomi taṁ mama saddaṁ",
  "atk-s0401a13:788_11": "sāvetu’’nti suvaṇṇavaṇṇaphalaṁ ambarukkhaṁ khandhe gahetvā cālento viya dhammakathaṁ",
  "atk-s0401a13:788_12": "kathesi, desanāpariyosāne seṭṭhi sotāpattiphale patiṭṭhāya sāṇiṁ ukkhipitvā satthu",
  "atk-s0401a13:788_13": "pāde pañcapatiṭṭhitena vanditvā satthu santikeyeva ca ‘‘tvaṁ, amma, ajja ādiṁ katvā",
  "atk-s0401a13:788_14": "mama mātā’’ti visākhaṁ attano mātuṭṭhāne ṭhapesi. Tato paṭṭhāya, visākhā migāramātā, nāma jātā.",
  "atk-s0401a13:789_0": "Sā ekadivasaṁ nakkhattasamaye vattante ‘‘antonagare guṇo natthī’’ti dāsīhi parivutā",
  "atk-s0401a13:789_1": "satthu dhammakathaṁ sotuṁ gacchantī ‘‘buddhānaṁ santikaṁ uddhatavesena gantuṁ ayutta’’nti",
  "atk-s0401a13:789_2": "mahālatāpasādhanaṁ omuñcitvā dāsiyā hatthe datvā satthāraṁ upasaṅkamitvā abhivādetvā",
  "atk-s0401a13:789_3": "ekamantaṁ nisīdi, satthā dhammakathaṁ kathesi. Sā dhammadesanāpariyosāne dasabalaṁ",
  "atk-s0401a13:789_4": "vanditvā nagarābhimukhā pāyāsi. Sāpi dāsī attanā gahitapasādhanassa ṭhapitaṭṭhānaṁ",
  "atk-s0401a13:789_5": "asallakkhetvā gacchantī pasādhanatthāya paṭinivatti. Atha naṁ, visākhā, ‘‘kahaṁ pana",
  "atk-s0401a13:789_6": "te taṁ ṭhapita’’nti paṭipucchi. Gandhakuṭipariveṇe, ayyeti. Hotu je gantvā āhara,",
  "atk-s0401a13:789_7": "gandhakuṭipariveṇe ṭhapitakālato paṭṭhāya āharāpanaṁ nāma amhākaṁ ayuttaṁ. Tasmā",
  "atk-s0401a13:789_8": "taṁ vissajjetvā daṇḍakammaṁ karissāma. Tattha pana ṭhapite ayyānaṁ palibodho hotīti.",
  "atk-s0401a13:790_0": "Punadivase satthā bhikkhusaṅghaparivāro visākhāya nivesanadvāraṁ sampāpuṇi. Nivesane",
  "atk-s0401a13:790_1": "ca nibaddhapaññattāni āsanāni . Visākhā, satthu pattaṁ gaṇhitvā satthāraṁ gehaṁ pavesetvā",
  "atk-s0401a13:790_2": "paññattāsanesuyeva nisīdāpetvā katabhattakicce satthari taṁ pasādhanaṁ āharitvā satthu",
  "atk-s0401a13:790_3": "pādamūle nikkhipitvā ‘‘idaṁ, bhante, tumhākaṁ dammī’’ti āha. Satthā ‘‘alaṅkāro nāma",
  "atk-s0401a13:790_4": "pabbajitānaṁ na vaṭṭatī’’ti paṭikkhipi. Jānāmi, bhante, ahaṁ pana imaṁ agghāpetvā",
  "atk-s0401a13:790_5": "dhanaṁ gahetvā tumhākaṁ vasanagandhakuṭiṁ kāressāmīti. Tadā satthā adhivāsesi. Sāpi",
  "atk-s0401a13:790_6": "taṁ agghāpetvā navakoṭidhanaṁ gahetvā gabbhasahassapaṭimaṇḍite pubbārāmavihāre tathāgatassa",
  "atk-s0401a13:790_7": "vasanagandhakuṭiṁ kāresi. Visākhāya pana nivesanaṁ pubbaṇhasamaye kāsāvapajjotaṁ",
  "atk-s0401a13:790_8": "isivātapaṭivātameva hoti anāthapiṇḍikassa gehaṁ viya. Tassāpi gehe sabbabhattāni",
  "atk-s0401a13:790_9": "paṭiyattāneva ahesuṁ. Sā pubbaṇhasamaye bhikkhusaṅghassa āmisasaṅgahaṁ katvā pacchābhatte",
  "atk-s0401a13:790_10": "bhesajjāni ceva aṭṭhavidhapānāni ca gaṇhāpetvā vihāraṁ gantvā bhikkhusaṅghassa datvā",
  "atk-s0401a13:790_11": "pacchā satthu dhammadesanaṁ sutvā āgacchati. Satthā aparabhāge upāsikāyo paṭipāṭiyā",
  "atk-s0401a13:790_12": "ṭhānantaresu ṭhapento visākhaṁ migāramātaraṁ dāyikānaṁ aggaṭṭhāne ṭhapesīti.",
  "atk-s0401a13:791": "Khujjuttarā-sāmāvatīvatthu",
  "atk-s0401a13:792_0": "260-261. Tatiyacatutthesu bahussutānaṁ yadidaṁ, khujjuttarā, mettāvihārīnaṁ yadidaṁ,",
  "atk-s0401a13:792_1": "sāmāvatīti bahussutānaṁ upāsikānaṁ khujjuttarā, mettāvihārīnaṁ sāmāvatī aggāti dasseti.",
  "atk-s0401a13:792_2": "Tā kira dvepi padumuttarabuddhakāle haṁsavatiyaṁ kulagehe paṭisandhiṁ gaṇhitvā aparabhāge",
  "atk-s0401a13:792_3": "‘‘satthu dhammakathaṁ sossāmā’’ti vihāraṁ agamaṁsu. Tattha, khujjuttarā, satthāraṁ",
  "atk-s0401a13:792_4": "ekaṁ upāsikaṁ bahussutānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ",
  "atk-s0401a13:792_5": "patthesi. Sāmāvatīpi ekaṁ upāsikaṁ mettāvihārīnaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:792_6": "katvā taṁ ṭhānantaraṁ patthesi. Tāsaṁ dvinnampi yāvajīvaṁ kusalaṁ katvā devaloke",
  "atk-s0401a13:792_7": "nibbattitvā devamanussesu saṁsarantīnaṁyeva kappasatasahassaṁ atikkantaṁ.",
  "atk-s0401a13:793_0": "Atha amhākaṁ satthu nibbattito puretarameva allakapparaṭṭhe ahivātakarogo nāma udapādi.",
  "atk-s0401a13:793_1": "Ekekasmiṁ gehe ekappahāreneva dasapi vīsampi tiṁsampi janā maranti, tiroraṭṭhaṁ gatā",
  "atk-s0401a13:793_2": "pana jīvitaṁ labhanti. Taṁ ñatvā eko puriso attano puttadāraṁ ādāya ‘‘aññaṁ raṭṭhaṁ",
  "atk-s0401a13:793_3": "gamissāmī’’ti tato nikkhami. Athassa ghare gahitapātheyyaṁ antarāmagge kantāre anuttiṇṇeyeva",
  "atk-s0401a13:793_4": "parikkhayaṁ agamāsi. Tesaṁ sarīrabalaṁ parihāyi, sakiṁ mātā puttaṁ ukkhipati, sakiṁ",
  "atk-s0401a13:793_5": "pitā. Athassa pitā cintesi – ‘‘amhākaṁ sarīrabalaṁ parihīnaṁ, puttaṁ ukkhipitvā gacchantā",
  "atk-s0401a13:793_6": "kantāraṁ nittharituṁ na sakkhissāmā’’ti. So tassa mātaraṁ ajānāpetvāva udakakiccena",
  "atk-s0401a13:793_7": "ohīno viya puttaṁ magge nisīdāpetvā ekakova maggaṁ paṭipajji. ‘‘Athassa bhariyā āgamanaṁ",
  "atk-s0401a13:793_8": "olokayamānā ṭhitā hatthe puttaṁ adisvā viravamānā gantvā kahaṁ me sāmi putto’’ti",
  "atk-s0401a13:793_9": "āha. Ko te puttena attho? Jīvamānā puttaṁ labhissāmāti. Sā ‘‘atisāhasiko vatāyaṁ",
  "atk-s0401a13:793_10": "puriso’’ti vatvā ‘‘gaccha tvaṁ, nāhaṁ tādisena saddhiṁ gamissāmī’’ti āha. So ‘‘anupadhāretvā",
  "atk-s0401a13:793_11": "me bhadde kataṁ, khametaṁ mayha’’nti vatvā puttaṁ ādāyāgato.",
  "atk-s0401a13:794_0": "Te taṁ kantāraṁ samatikkamitvā sāyaṁ ekaṁ gopālakakulaṁ sampāpuṇiṁsu. Taṁ divasañca",
  "atk-s0401a13:794_1": "gopālakakulavāsino nirudakapāyāsaṁ paciṁsu. Te te disvā ‘‘ime ativiya chātakā’’ti",
  "atk-s0401a13:794_2": "pāyāsassa mahābhājanaṁ pūretvā uḷuṅkapūraṁ sappiṁ āsiñcitvā adaṁsu. Tesu taṁ pāyāsaṁ",
  "atk-s0401a13:794_3": "bhuñjantesu sā itthī pamāṇeneva bhuñji, puriso pana pamāṇātikkantaṁ bhuñjitvā jīrāpetuṁ",
  "atk-s0401a13:794_4": "asakkonto rattibhāgasamanantare kālamakāsi. So kālaṁ karonto tesu sālayabhāvena gopālakānaṁ",
  "atk-s0401a13:794_5": "gehe sunakhiyā kucchismiṁ paṭisandhiṁ gaṇhi. Sunakhī nacirasseva vijātā. Gopālako",
  "atk-s0401a13:794_6": "taṁ kukkuraṁ sassirikaṁ disvā piṇḍena palobhetvā attani uppannasinehaṁ gahetvā saddhimeva carati.",
  "atk-s0401a13:795_0": "Athekadivasaṁ eko paccekabuddho bhikkhācāravelāya gopālakassa gharadvāraṁ sampatto.",
  "atk-s0401a13:795_1": "Sopi taṁ disvā bhikkhaṁ datvā attānaṁ nissāya vasanatthāya paṭiññaṁ gaṇhi. Paccekabuddho",
  "atk-s0401a13:795_2": "gopālakakulassa avidūre ṭhāne ekasmiṁ vanasaṇḍe vāsaṁ upagato. Gopālako tassa santikaṁ",
  "atk-s0401a13:795_3": "gacchanto taṁ kukkuraṁ gahetvāva gacchati, antarāmagge ca vāḷamigaṭṭhāne vāḷamigānaṁ",
  "atk-s0401a13:795_4": "palāyanatthaṁ rukkhe vā pāsāṇe vā pahāraṁ deti, sopi kukkuro tassa karaṇavidhānaṁ",
  "atk-s0401a13:795_5": "vavatthapeti. Athekadivasaṁ so gopālako paccekabuddhassa santike nisīditvā, ‘‘bhante,",
  "atk-s0401a13:795_6": "amhākaṁ sabbakālaṁ āgamanaṁ nāma na hoti. Ayaṁ pana kukkuro cheko, imassa āgatasaññāya",
  "atk-s0401a13:795_7": "amhākaṁ gehadvāraṁ āgaccheyyāthā’’ti āha. So ekadivasaṁ ‘‘paccekabuddhaṁ gaṇhitvā",
  "atk-s0401a13:795_8": "ehī’’ti kukkuraṁ pesesi. Kukkuro tassa vacanaṁ sutvā bhikkhācāravelāya gantvā paccekabuddhassa",
  "atk-s0401a13:795_9": "pādamūle urena nipajji. Paccekabuddho ‘‘ayaṁ mama santikaṁ āgato’’ti ñatvā pattacīvaraṁ",
  "atk-s0401a13:795_10": "ādāya maggaṁ paṭipajji. So tassa vīmaṁsanatthāya ukkamitvā aññaṁ maggaṁ gaṇhi, kukkuro",
  "atk-s0401a13:795_11": "purato ṭhatvā gopālakamaggaṁ paṭipannakāle apasakki. Yasmiṁ ca yasmiṁ ca ṭhāne vāḷamigānaṁ",
  "atk-s0401a13:795_12": "palāyanatthaṁ gopālako rukkhaṁ vā pāsāṇaṁ vā pahari, taṁ taṁ ṭhānaṁ patvā kukkuro",
  "atk-s0401a13:795_13": "mahāviravaṁ viravi. Tassa saddena vāḷamigā palāyanti. Paccekabuddhopi bhattakiccavelāya",
  "atk-s0401a13:795_14": "mahantaṁ siniddhapiṇḍaṁ tassa deti. Sopi piṇḍalābhena paccekabuddhe uttaritaraṁ sinehaṁ karoti.",
  "atk-s0401a13:796_0": "Gopālako temāsaṁ vutthassa paccekabuddhassa ticīvarappahonakaṁ sāṭakaṁ datvā, ‘‘bhante,",
  "atk-s0401a13:796_1": "sace vo ruccati, idheva vasatha. No ce ruccati, yathāsukhaṁ gacchathā’’ti āha. Paccekabuddho",
  "atk-s0401a13:796_2": "gamanākāraṁ dasseti. So gopālako paccekabuddhaṁ anugantvā nivattati. Kukkuro paccekabuddhassa",
  "atk-s0401a13:796_3": "aññattha gamanabhāvaṁ ñatvā atisinehena uppannabalavasoko hadayaphālanaṁ patvā kālaṁ",
  "atk-s0401a13:796_4": "katvā tāvatiṁsapure nibbatti. Athassa paccekabuddhena saddhiṁ gamanakāle uccāsaddaṁ",
  "atk-s0401a13:796_5": "katvā vāḷamigānaṁ palāpitabhāvena devatāhi saddhiṁ kathentassa saddo sakaladevapuraṁ",
  "atk-s0401a13:796_6": "chādetvā aṭṭhāsi. So teneva nāmadheyyaṁ labhitvā ghosakadevaputto nāma jāto. Athassa",
  "atk-s0401a13:796_7": "tasmiṁ sampattiṁ anubhavantassa manussapathe kosambinagare udeno nāma rājā rajjaṁ",
  "atk-s0401a13:796_8": "paṭipajji. Tassa vatthu majjhimapaṇṇāsake bodhirājakumārasuttavaṇṇanāyaṁ (ma. ni.",
  "atk-s0401a13:796_9": "aṭṭha. 2.324 ādayo) vuttanayeneva veditabbaṁ.",
  "atk-s0401a13:797_0": "Tasmiṁ pana rajjaṁ kārayamāne ghosakadevaputto cavitvā kosambiyaṁ ekissā rūpūpajīviniyā",
  "atk-s0401a13:797_1": "kucchimhi paṭisandhiṁ gaṇhi. Sā dasamāsaccayena vijāyitvā puttabhāvaṁ ñatvā saṅkārakūṭe",
  "atk-s0401a13:797_2": "chaḍḍāpesi. Tasmiṁ khaṇe kosambiseṭṭhino kammantiko pātova seṭṭhigharaṁ gacchanto",
  "atk-s0401a13:797_3": "‘‘kiṁ nu kho imaṁ kākehi samparikiṇṇa’’nti gantvā dārakaṁ disvā ‘‘mahāpuññavā esa",
  "atk-s0401a13:797_4": "dārako bhavissatī’’ti ekassa purisassa hatthe gehaṁ pesetvā seṭṭhigharaṁ agamāsi.",
  "atk-s0401a13:797_5": "Seṭṭhipi rājūpaṭṭhānavelāya rājakulaṁ gacchanto antarāmagge purohitaṁ disvā ‘‘ajja",
  "atk-s0401a13:797_6": "kiṁ nakkhatta’’nti pucchi. So tattheva ṭhito gaṇetvā ‘‘asukaṁ nāma nakkhattaṁ, ajja",
  "atk-s0401a13:797_7": "iminā nakkhattena jātadārako imasmiṁ nagare seṭṭhiṭṭhānaṁ labhissatī’’ti āha. So",
  "atk-s0401a13:797_8": "tassa kathaṁ sutvā vegena gharaṁ pesesi – ‘‘imassa purohitassa dve kathā nāma natthi,",
  "atk-s0401a13:797_9": "gharaṇī ca me garugabbhā, jānātha tāva naṁ vijātā vā no vā’’ti. Te gantvā jānitvā,",
  "atk-s0401a13:797_10": "‘‘ayya, na tāva vijātā’’ti āhaṁsu. Tena hi gacchatha, imasmiṁ nagare ajja jātadārakaṁ",
  "atk-s0401a13:797_11": "pariyesathāti. Te pariyesantā tassa seṭṭhino kammantikassa gehe taṁ dārakaṁ disvā",
  "atk-s0401a13:797_12": "seṭṭhino ārocayiṁsu. Tena hi gacchatha bhaṇe, taṁ kammantikaṁ pakkosathāti. Te taṁ",
  "atk-s0401a13:797_13": "pakkosiṁsu. Atha naṁ seṭṭhi ‘‘gehe kira te dārako atthī’’ti pucchi. ‘‘Āma, ayyā’’ti.",
  "atk-s0401a13:797_14": "‘‘Taṁ dārakaṁ amhākaṁ dehī’’ti. ‘‘Na demi, ayyā’’ti. ‘‘Handa sahassaṁ gaṇhitvā dehī’’ti.",
  "atk-s0401a13:797_15": "So ‘‘ayaṁ jīveyya vā mareyya vā, dujjānamida’’nti sahassaṁ gaṇhitvā adāsi.",
  "atk-s0401a13:798_0": "Tato seṭṭhi cintesi – ‘‘sace me bhariyā dhītaraṁ vijāyissati, imameva puttaṁ karissāmi.",
  "atk-s0401a13:798_1": "Sace puttaṁ vijāyissati, māressāmī’’ti. Cintetvā gehe posesi. Athassa bhariyā katipāhaccayena",
  "atk-s0401a13:798_2": "puttaṁ vijāyi. Tato seṭṭhi ‘‘evaṁ taṁ gāvo madditvā māressantī’’ti cintetvā ‘‘imaṁ",
  "atk-s0401a13:798_3": "dārakaṁ vajadvāre nipajjāpethā’’ti āha. Taṁ tattha nipajjāpesuṁ. Atha naṁ yūthapati",
  "atk-s0401a13:798_4": "usabho paṭhamaṁ nikkhamanto disvā ‘‘evaṁ taṁ aññe na maddissantī’’ti catunnaṁ pādānaṁ",
  "atk-s0401a13:798_5": "antare katvā aṭṭhāsi. Atha naṁ gopālakā disvā ‘‘mahāpuñño esa dārako bhavissati ,",
  "atk-s0401a13:798_6": "yassa tiracchānagatāpi guṇaṁ jānanti, paṭijaggissāma na’’nti attano gehaṁ nayiṁsu.",
  "atk-s0401a13:799_0": "Sopi seṭṭhi tassa matabhāvaṁ anuvijjanto ‘‘gopālakehi nīto’’ti sutvā puna sahassaṁ",
  "atk-s0401a13:799_1": "datvā āṇāpetvā āmakasusāne chaḍḍāpesi. Tasmiṁ ca kāle seṭṭhissa ghare ajapālako susānaṁ",
  "atk-s0401a13:799_2": "nissāya ajikā cāreti. Athekā dhenu ajikā dārakassa puññena maggā okkamma gantvā dārakassa",
  "atk-s0401a13:799_3": "khīraṁ datvā gatā. Tato nivattamānāpi tatheva gantvā khīramadāsi. Ajapālako cintesi",
  "atk-s0401a13:799_4": "– ‘‘ayaṁ ajikā pātopi imasmā ṭhānā okkamitvā gatā, kiṁ nu kho eta’’nti gantvā olokento",
  "atk-s0401a13:799_5": "taṁ dārakaṁ disvā ‘‘mahāpuñño esa dārako, tiracchānagatāpissa guṇaṁ jānanti, paṭijaggissāmi",
  "atk-s0401a13:799_6": "na’’nti gahetvā gehaṁ gato.",
  "atk-s0401a13:800_0": "Punadivase seṭṭhi ‘‘mato nu kho dārako, na mato’’ti olokāpento ajapālakena gahitabhāvaṁ",
  "atk-s0401a13:800_1": "ñatvā sahassaṁ datvā āṇāpetvā ‘‘sve imaṁ nagaraṁ eko satthavāhaputto pavisissati,",
  "atk-s0401a13:800_2": "imaṁ dārakaṁ netvā cakkamagge ṭhapetha, evaṁ taṁ sakaṭacakkaṁ chindantaṁ gamissatī’’ti",
  "atk-s0401a13:800_3": "āha. Taṁ tattha nikkhittaṁ satthavāhaputtassa purimasakaṭe goṇā disvā cattāro pāde",
  "atk-s0401a13:800_4": "thambhe viya otāretvā aṭṭhaṁsu. Satthavāho ‘‘kiṁ nu kho eta’’nti tesaṁ ṭhitakāraṇaṁ",
  "atk-s0401a13:800_5": "olokento dārakaṁ disvā ‘‘mahāpuñño dārako, patijaggituṁ vaṭṭatī’’ti gaṇhitvā agamāsi.",
  "atk-s0401a13:801_0": "Seṭṭhipi tassa cakkapathe matabhāvaṁ vā amatabhāvaṁ vā olokāpento satthavāhena gahitabhāvaṁ",
  "atk-s0401a13:801_1": "ñatvā tassapi sahassaṁ datvā āṇāpetvā nagarato avidūre ṭhāne papāte pātāpesi. So",
  "atk-s0401a13:801_2": "tattha papatanto naḷakārānaṁ kammakaraṇaṭṭhāne ekasālāya patito. Sā tassa puññānubhāvena",
  "atk-s0401a13:801_3": "satavihatakappāsapicusamphassasadisā ahosi. Atha naṁ naḷakārajeṭṭhako ‘‘puññavā esa",
  "atk-s0401a13:801_4": "dārako, paṭijaggituṁ vaṭṭatī’’ti gaṇhitvā gehaṁ gato. Seṭṭhi dārakassa papātato patitaṭṭhāne",
  "atk-s0401a13:801_5": "matabhāvaṁ vā amatabhāvaṁ vā pariyesāpento naḷakārajeṭṭhakena gahitabhāvaṁ ñatvā",
  "atk-s0401a13:801_6": "tassapi sahassaṁ datvā āṇāpesi.",
  "atk-s0401a13:802_0": "Aparabhāge seṭṭhissa sakaputtopi sopi ubho vayappattā ahesuṁ. Seṭṭhi puna ghosakadārakassa",
  "atk-s0401a13:802_1": "māraṇupāyaṁ cintento attano kumbhakārassa gehaṁ gantvā ‘‘ambho mayhaṁ gehe evarūpo",
  "atk-s0401a13:802_2": "eko avajātadārako atthi, taṁ dārakaṁ yaṁkiñci katvā māretuṁ vaṭṭati rahassenā’’ti",
  "atk-s0401a13:802_3": "āha. So ubhopi kaṇṇe pidahitvā ‘‘evarūpaṁ nāma bhāriyaṁ kathaṁ kathetuṁ na vaṭṭatī’’ti",
  "atk-s0401a13:802_4": "āha. Tato seṭṭhi ‘‘ayaṁ mudhā na karissatī’’ti cintetvā – ‘‘handa, bho, sahassaṁ",
  "atk-s0401a13:802_5": "gaṇhitvā etaṁ kammaṁ nipphādehī’’ti āha. Lañjaṁ nāma abhinnaṁ bhindati, tasmā so",
  "atk-s0401a13:802_6": "sahassaṁ labhitvā sampaṭicchitvā ‘‘ahaṁ, ayya, asukadivase nāma āvāpaṁ ālimpessāmi,",
  "atk-s0401a13:802_7": "tadā taṁ dārakaṁ asukavelāya nāma pesehī’’ti āha. Seṭṭhipi kho tassa vacanaṁ sampaṭicchitvā",
  "atk-s0401a13:802_8": "tato paṭṭhāya divase gaṇento kumbhakārena vuttadivasassa sampattabhāvaṁ ñatvā ghosakakumāraṁ",
  "atk-s0401a13:802_9": "pakkosāpetvā ‘‘amhākaṁ, tāta, asukadivase nāma bahūhi bhājanehi attho, tvaṁ amhākaṁ",
  "atk-s0401a13:802_10": "kumbhakārassa santikaṁ gantvā ‘pitarā kira me tumhākaṁ ekaṁ kathitaṁ atthi, taṁ ajja",
  "atk-s0401a13:802_11": "nipphādehī’ti vadehī’’ti āha. So ‘‘sādhū’’ti tassa vacanaṁ sampaṭicchitvā nikkhami.",
  "atk-s0401a13:803_0": "Atha naṁ antarāmagge seṭṭhissa sakaputto guḷakīḷaṁ kīḷanto disvā vegena gantvā ‘‘ahaṁ",
  "atk-s0401a13:803_1": "bhātika dārakehi saddhiṁ kīḷanto ettakaṁ nāma jito, taṁ me paṭijinitvā dehī’’ti āha.",
  "atk-s0401a13:803_2": "So ‘‘mayhaṁ idāni okāso natthi, pitā maṁ accāyikakammena kumbhakārassa santikaṁ pahiṇī’’ti",
  "atk-s0401a13:803_3": "āha. Itaro ‘‘ahaṁ bhātika tattha gamissāmi, tvaṁ imehi saddhiṁ kīḷitvā mayhaṁ lakkhaṁ",
  "atk-s0401a13:803_4": "paccāharitvā dehī’’ti āha. ‘‘Tena hi gacchā’’ti attano kathitasāsanaṁ tassa kathetvā",
  "atk-s0401a13:803_5": "dārakehi saddhiṁ kīḷi. Sopi kumāro kumbhakārassa santikaṁ gantvā taṁ sāsanaṁ ārocesi.",
  "atk-s0401a13:803_6": "So ‘‘sādhu, tāta, nipphādessāmī’’ti taṁ kumāraṁ gabbhaṁ pavesetvā tikhiṇāya vāsiyā",
  "atk-s0401a13:803_7": "khaṇḍākhaṇḍikaṁ chinditvā cāṭiyaṁ pakkhipitvā cāṭimukhaṁ pidahitvā bhājanantare ṭhapetvā",
  "atk-s0401a13:803_8": "āvāpaṁ ālimpesi. Ghosakakumāro bahū jinitvā kaniṭṭhassa āgamanaṁ olokento nisīdi.",
  "atk-s0401a13:803_9": "So taṁ cirāyamānaṁ ñatvā ‘‘kiṁ nu kho cirāyatī’’ti kumbhakāragehasabhāgaṁ gantvā",
  "atk-s0401a13:803_10": "katthaci adisvā ‘‘gehaṁ gato bhavissatī’’ti nivattitvā gehaṁ agamāsi.",
  "atk-s0401a13:804_0": "Seṭṭhi naṁ dūratova āgacchantaṁ disvā ‘‘kiṁ nu kho kāraṇaṁ bhavissati, mayā esa māraṇatthāya",
  "atk-s0401a13:804_1": "kumbhakārassa santikaṁ pahito, so dāni puna idhevāgacchatī’’ti āgacchantaṁyeva naṁ",
  "atk-s0401a13:804_2": "‘‘kiṁ, tāta, kumbhakārassa santikaṁ na gatosī’’ti āha. ‘‘Āma, tāta, na gatomhī’’ti.",
  "atk-s0401a13:804_3": "‘‘Kasmā, tātā’’ti? So attano nivattakāraṇañca kaniṭṭhabhātikassa tattha gatakāraṇañca",
  "atk-s0401a13:804_4": "ārocesi. Seṭṭhi tassa vacanassa sutakālato paṭṭhāya mahāpathaviyā ajjhotthaṭo viya",
  "atk-s0401a13:804_5": "hutvā ‘‘kiṁ nāmetaṁ tvaṁ vadasī’’ti vipphandacitto vegena kumbhakārassa santikaṁ",
  "atk-s0401a13:804_6": "gantvā aññesaṁ santike akathanīyabhāvena ‘‘pekkha, bho, pekkha, bho’’ti āha. ‘‘Kiṁ",
  "atk-s0401a13:804_7": "pekkhāpesi tvaṁ’’? Niṭṭhitaṁ etaṁ kammanti. So tatova nivattitvā gehaṁ agamāsi. Tato",
  "atk-s0401a13:804_8": "paṭṭhāya cassa cetasikarogo uppajji.",
  "atk-s0401a13:805_0": "So tasmiṁ kāle tena saddhiṁ abhuñjitvā āsaṁ bhinditvā ‘‘yena kenaci upāyena mama",
  "atk-s0401a13:805_1": "puttassa sattuno antarameva passituṁ vaṭṭatī’’ti ekaṁ paṇṇaṁ likhitvā ghosakakumāraṁ",
  "atk-s0401a13:805_2": "pakkositvā ‘‘tvaṁ imaṁ paṇṇaṁ ādāya asukagāme nāma amhākaṁ kammantiko atthi, tassa",
  "atk-s0401a13:805_3": "santikaṁ gantvā imaṁ paṇṇaṁ datvā ‘imasmiṁ kira paṇṇe sāsanaṁ sīghaṁ karohī’ti vada.",
  "atk-s0401a13:805_4": "Antarāmagge amhākaṁ sahāyako gāmakaseṭṭhi nāma eko seṭṭhi atthi, tassa gharaṁ gantvā",
  "atk-s0401a13:805_5": "bhattaṁ bhuñjitvā gaccheyyāsī’’ti ca mukhasāsanaṁ adāsi. So seṭṭhiṁ vanditvā paṇṇaṁ",
  "atk-s0401a13:805_6": "gahetvā nikkhanto antarāmagge gāmakaseṭṭhissa vasanaṭṭhānaṁ gantvā tassa gehaṁ pucchitvā",
  "atk-s0401a13:805_7": "taṁ bahidvārakoṭṭhake nisīditvā massuparikammaṁ karontaṁ vanditvā aṭṭhāsi. ‘‘Kuto",
  "atk-s0401a13:805_8": "āgacchasi, tātā’’ti ca vutte ‘‘kosambiseṭṭhino puttomhi, tātā’’ti āha. So ‘‘amhākaṁ",
  "atk-s0401a13:805_9": "sahāyaseṭṭhino putto’’ti haṭṭhatuṭṭho ahosi.",
  "atk-s0401a13:806_0": "Tasmiṁ ca khaṇe tassa seṭṭhino dhītāya ekā dāsī seṭṭhidhītu pupphāni āharituṁ gacchati.",
  "atk-s0401a13:806_1": "Atha naṁ seṭṭhi āha – ‘‘tvaṁ, amma, etaṁ kammaṁ ṭhapetvā ghosakakumārassa pāde dhovitvā",
  "atk-s0401a13:806_2": "sayanaṁ attharitvā dehī’’ti. Sā tathā katvā āpaṇaṁ gantvā seṭṭhidhītu pupphāni āhari.",
  "atk-s0401a13:806_3": "Seṭṭhidhītā taṁ disvā ‘‘tvaṁ ajja ciraṁ bahi papañcesī’’ti tassā kujjhitvā ‘‘kiṁ",
  "atk-s0401a13:806_4": "te ettakaṁ kālaṁ ettha kata’’nti āha. ‘‘Mā kathesi, ayye, mayā evarūpo nadiṭṭhapubbo,",
  "atk-s0401a13:806_5": "tuyhaṁ kira pitu sahāyakaseṭṭhino putto eko, na sakkā tassa rūpasampattiṁ kathetuṁ.",
  "atk-s0401a13:806_6": "Seṭṭhi maṁ pupphānaṁ atthāya gacchantiṁ ‘tassa kumārassa pāde dhovitvā sayanaṁ attharitvā",
  "atk-s0401a13:806_7": "dehī’ti āha, tenāhaṁ bahi ciraṁ papañcesi’’nti. Sāpi kho seṭṭhidhītā tassa kumārassa",
  "atk-s0401a13:806_8": "catutthe attabhāve gharasāminī ahosi, tasmā tassā vacanassa sutakālato paṭṭhāya neva",
  "atk-s0401a13:806_9": "attano ṭhitabhāvaṁ , na nisinnabhāvaṁ aññāsi. Sā tameva dāsiṁ gahetvā tassa nipannaṭṭhānaṁ",
  "atk-s0401a13:806_10": "gantvā taṁ niddāyamānaṁ oloketvā dussante paṇṇaṁ disvā ‘‘kiṁ nu kho etaṁ paṇṇa’’nti",
  "atk-s0401a13:806_11": "kumāraṁ anuṭṭhāpetvāva paṇṇaṁ gahetvā vācetvā ‘‘ayaṁ attano maraṇapaṇṇaṁ sayameva",
  "atk-s0401a13:806_12": "gahetvā āgacchatī’’ti taṁ paṇṇaṁ phāletvā tasmiṁ appabuddheyeva ‘‘mayā tava santikaṁ",
  "atk-s0401a13:806_13": "putto pesito, sahāyakassa me gāmakaseṭṭhissa vayappattā dārikā atthi, tvaṁ sīghaṁ",
  "atk-s0401a13:806_14": "amhākaṁ āṇāpavattiṭṭhāne uppādaṁ dhanaṁ gaṇhitvā sabbasatena mama puttassa gāmakaseṭṭhino",
  "atk-s0401a13:806_15": "dhītaraṁ gahetvā maṅgalaṁ karohi. Maṅgale ca niṭṭhite ‘iminā me vidhānena kata’nti",
  "atk-s0401a13:806_16": "mayhaṁ sāsanaṁ pesehi. Ahaṁ tava idha kattabbaṁ jānissāmī’’ti paṇṇaṁ likhitvā tameva",
  "atk-s0401a13:806_17": "lañchanaṁ datvā paṭhamaṁ baddhaniyāmeneva dussante bandhi.",
  "atk-s0401a13:807_0": "Sopi kho kumāro taṁdivasaṁ tattha vasitvā punadivase seṭṭhiṁ āpucchitvā kammantikassa",
  "atk-s0401a13:807_1": "gāmaṁ gantvā paṇṇaṁ adāsi . Kammantiko paṇṇaṁ vācetvā gāmike sannipātetvā ‘‘tumheva",
  "atk-s0401a13:807_2": "maṁ na gaṇetha, mama sāmī attano jeṭṭhaputtassa sabbasatena dārikaṁ ānetuṁ mayhaṁ",
  "atk-s0401a13:807_3": "santikaṁ pesesi, vegena imasmiṁ ṭhāne uppādaṁ sampiṇḍethā’’ti sabbaṁ maṅgalasakkāraṁ",
  "atk-s0401a13:807_4": "sajjetvā gāmakaseṭṭhissa sāsanaṁ pesetvā sampaṭicchāpetvā sabbasatena maṅgalakiriyaṁ",
  "atk-s0401a13:807_5": "niṭṭhāpetvā kosambiseṭṭhissa paṇṇaṁ pahiṇi ‘‘mayā tumhehi pahitapaṇṇe sāsanaṁ sutvā",
  "atk-s0401a13:807_6": "idañcidañca kata’’nti.",
  "atk-s0401a13:808_0": "Seṭṭhi taṁ sāsanaṁ sutvā aggidaḍḍho viya ‘‘idāni naṭṭhomhī’’ti cintanavasena lohitapakkhandikarogaṁ",
  "atk-s0401a13:808_1": "patvā ‘‘yena kenaci taṁ upāyena pakkositvā mama santakassa assāmikaṁ karissāmī’’ti",
  "atk-s0401a13:808_2": "‘‘maṅgalassa niṭṭhitakālato paṭṭhāya kasmā mayhaṁ putto bahi hoti, sīghaṁ āgacchatū’’ti",
  "atk-s0401a13:808_3": "sāsanaṁ pesesi. Sāsanaṁ sutvā kumāre gantuṁ āraddhe seṭṭhidhītā cintesi – ‘‘ayaṁ",
  "atk-s0401a13:808_4": "bālo maṁ nissāya imaṁ sampattiṁ alatthanti na jānāti, yaṁkiñci katvā imassa gamanapaṭibāhanupāyo",
  "atk-s0401a13:808_5": "kātuṁ vaṭṭatī’’ti. Tato naṁ āha – ‘‘kumāra, mā ativegena gacchāhi, kulagāmaṁ gacchantena",
  "atk-s0401a13:808_6": "nāma attano parivacchaṁ katvā gantuṁ vaṭṭatī’’ti.",
  "atk-s0401a13:809_0": "Kosambakaseṭṭhipi tassa cirāyanabhāvaṁ ñatvā puna sāsanaṁ pahiṇi ‘‘kasmā me putto",
  "atk-s0401a13:809_1": "cirāyati, ahaṁ lohitapakkhandikarogaṁ patto, jīvantameva maṁ āgantvā daṭṭhuṁ vaṭṭatī’’ti.",
  "atk-s0401a13:809_2": "Tasmiṁ kāle seṭṭhidhītā tassa ārocesi – ‘‘na eso tava pitā, tvaṁ pana ‘pitā’ti saññaṁ",
  "atk-s0401a13:809_3": "karosi . Esa tava māraṇatthāya kammantikassa paṇṇaṁ pahiṇi, ahaṁ taṁ paṇṇaṁ apanetvā",
  "atk-s0401a13:809_4": "aññaṁ sāsanaṁ likhitvā tava etaṁ sampattiṁ uppādayiṁ. Esa taṁ ‘aputtaṁ karissāmī’ti",
  "atk-s0401a13:809_5": "pakkosati, etassa kālakiriyaṁ āgamehī’’ti. Athassa dharamānakasseva kālakatabhāvaṁ",
  "atk-s0401a13:809_6": "sutvā kosambinagaraṁ agamāsi. Seṭṭhidhītāpi tassa bahiyeva saññaṁ adāsi ‘‘tvaṁ pavisanto",
  "atk-s0401a13:809_7": "sakalagehe tava ārakkhaṁ ṭhapentova pavisāhī’’ti. Sayampi seṭṭhiputtena saddhimeva",
  "atk-s0401a13:809_8": "pavisitvā ubho hatthe ukkhipitvā rodantī viya hutvā andhakāraṭṭhāne nipannakassa",
  "atk-s0401a13:809_9": "seṭṭhissa santikaṁ gantvā sīseneva hadayaṁ pahari. So dubbalatāya teneva pahārena kālamakāsi.",
  "atk-s0401a13:810_0": "Kumāropi pitu sarīrakiccaṁ katvā ‘‘tumhe mahāseṭṭhissa maṁ sakaputtoti vadathā’’ti",
  "atk-s0401a13:810_1": "pādamūlikānaṁ lañjaṁ adāsi. Tato sattame divase rājā ‘‘seṭṭhiṭṭhānārahaṁ ekaṁ laddhuṁ",
  "atk-s0401a13:810_2": "vaṭṭatī’’ti ‘‘seṭṭhissa saputtakaniputtakabhāvaṁ jānāthā’’ti pesesi. Seṭṭhipādamūlikā",
  "atk-s0401a13:810_3": "rañño seṭṭhissa saputtabhāvaṁ kathayiṁsu. Rājā ‘‘sādhū’’ti sampaṭicchitvā tassa seṭṭhiṭṭhānaṁ",
  "atk-s0401a13:810_4": "adāsi. So ghosakaseṭṭhi nāma jāto. Atha naṁ bhariyā āha – ‘‘ayyaputta, tvampi avajāto,",
  "atk-s0401a13:810_5": "ahampi duggatakule nibbattā. Pubbe katakusalavasena pana evarūpaṁ sampattiṁ alabhimha,",
  "atk-s0401a13:810_6": "adhunāpi kusalaṁ karissāmā’’ti. So ‘‘sādhu bhadde’’ti sampaṭicchitvā devasikaṁ sahassaṁ",
  "atk-s0401a13:810_7": "vissajjetvā dānaṁ paṭṭhapesi.",
  "atk-s0401a13:811_0": "Tasmiṁ samaye tāsaṁ dvinnaṁ janānaṁ khujjuttarā devalokato cavitvā ghosakaseṭṭhissa",
  "atk-s0401a13:811_1": "gehe dhātiyā kucchismiṁ paṭisandhiṁ gaṇhi. Sā jātakāle khujjā ahosīti khujjuttarātevassā",
  "atk-s0401a13:811_2": "nāmaṁ akaṁsu. Sāmāvatīpi devalokato cavitvā bhaddavatiyaraṭṭhe bhaddiyanagare bhaddavatiyaseṭṭhissa",
  "atk-s0401a13:811_3": "gehe paṭisandhiṁ gaṇhi, sāmātissā nāmaṁ akaṁsu. Aparabhāge tasmiṁ nagare chātakabhayaṁ",
  "atk-s0401a13:811_4": "uppajji, manussā chātakabhayabhītā yena vā tena vā gacchanti. Tadā ayaṁ bhaddavatiyaseṭṭhi",
  "atk-s0401a13:811_5": "bhariyāya saddhiṁ mantesi – ‘‘bhadde imasmiṁ chātakabhayassa anto na paññāyati, kosambinagare",
  "atk-s0401a13:811_6": "amhākaṁ sahāyakassa ghosakaseṭṭhissa santikaṁ gacchāma, na so amhe disvā pamajjissatī’’ti.",
  "atk-s0401a13:811_7": "Tassa kira so seṭṭhi adiṭṭhasahāyako ahosi, tasmā evamāha. So sesajanaṁ nivattāpetvā",
  "atk-s0401a13:811_8": "bhariyañca dhītarañca gaṇhitvā kosambinagarassa maggaṁ paṭipajji. Te tayopi antarāmagge",
  "atk-s0401a13:811_9": "mahādukkhaṁ anubhavantā anupubbena kosambiṁ patvā ekāya sālāya nivāsaṁ akaṁsu.",
  "atk-s0401a13:812_0": "Ghosakaseṭṭhipi kho attano gharadvāre kapaṇaddhikavanibbakayācakānaṁ mahādānaṁ dāpesi.",
  "atk-s0401a13:812_1": "Athāyaṁ bhaddavatiyaseṭṭhi cintesi – ‘‘na sakkā amhehi imināva kapaṇavesena sahāyakassa",
  "atk-s0401a13:812_2": "attānaṁ dassetuṁ, sarīre pākatike jāte sunivatthā supārutā seṭṭhiṁ passissāmā’’ti.",
  "atk-s0401a13:812_3": "Te ubhopi dhītaraṁ ghosakaseṭṭhissa dānaggaṁ pahiṇiṁsu. Sā attano bhattaṁ āharaṇatthāya",
  "atk-s0401a13:812_4": "bhājanaṁ gahetvā dānaggaṁ gantvā ekasmiṁ okāse lajjamānarūpā aṭṭhāsi. Taṁ disvā dānakammiko",
  "atk-s0401a13:812_5": "cintesi – ‘‘sesajanā sammukhasammukhaṭṭhāne kevaṭṭā macchavilope viya mahāsaddaṁ",
  "atk-s0401a13:812_6": "katvā gaṇhitvā gacchanti, ayaṁ pana dārikā kuladhītā bhavissati, upadhisampadāpissā atthī’’ti.",
  "atk-s0401a13:813_0": "Tato naṁ āha – ‘‘tvaṁ, amma, kasmā sesajano viya gaṇhitvā na gacchasī’’ti? Tāta,",
  "atk-s0401a13:813_1": "evarūpaṁ sambādhaṭṭhānaṁ kinti katvā pavisāmīti. Amma, kati pana janā tumheti? Tayo",
  "atk-s0401a13:813_2": "janā, tātāti. So tayo bhattapiṇḍe adāsi. Sā taṁ bhattaṁ mātāpitūnaṁ adāsi, pitā dīgharattaṁ",
  "atk-s0401a13:813_3": "chātakattā atirekaṁ bhuñjitvā kālamakāsi. Sā punadivase gantvā dveyeva bhattapiṇḍe",
  "atk-s0401a13:813_4": "gaṇhi. Taṁdivasaṁ seṭṭhibhariyā bhattena ca kilantatāya seṭṭhino ca maraṇasokena",
  "atk-s0401a13:813_5": "rattibhāgasamanantare kālamakāsi. Sā punadivase seṭṭhidhītā ekameva bhattapiṇḍaṁ",
  "atk-s0401a13:813_6": "gaṇhi. Dānakammiko tassā kiriyaṁ upadhāretvā, ‘‘amma, tayā paṭhamadivase tayo piṇḍā",
  "atk-s0401a13:813_7": "gahitā, punadivase dve, ajja ekameva gaṇhasi. Kiṁ nu kho kāraṇa’’nti pucchi. Sā taṁ",
  "atk-s0401a13:813_8": "kāraṇaṁ kathesi. Kataragāmavāsino pana, amma, tumheti. Sā tampi kāraṇaṁ nippadesato",
  "atk-s0401a13:813_9": "kathesi. ‘‘Amma, evaṁ sante tvaṁ amhākaṁ seṭṭhidhītā nāma ahosi, mayhañca aññā dārikā",
  "atk-s0401a13:813_10": "natthi, tvaṁ ito paṭṭhāya mama dhītā, ammā’’ti taṁ dhītaraṁ katvā gaṇhi.",
  "atk-s0401a13:814_0": "Sā uṭṭhāya samuṭṭhāya dānagge mahāsaddaṁ sutvā ‘‘kasmā ayaṁ, tāta, uccāsaddamahāsaddo’’ti",
  "atk-s0401a13:814_1": "āha. Amma, mahājanassa antare nāma appasaddaṁ kātuṁ na sakkāti. Ahamettha upāyaṁ",
  "atk-s0401a13:814_2": "jānāmi, tātāti. Kiṁ kātuṁ vaṭṭati, ammāti? Samantā vatiṁ katvā dve dvārāni yojetvā",
  "atk-s0401a13:814_3": "anto bhājanāni ṭhapāpetvā ekena dvārena pavisitvā bhattaṁ gaṇhitvā ekena dvārena",
  "atk-s0401a13:814_4": "nikkhamanaṁ karotha, tātāti. Sādhu, ammāti punadivasato paṭṭhāya tathā kāresi. Tato",
  "atk-s0401a13:814_5": "paṭṭhāya dānaggaṁ padumassaraṁ viya sannisinnasaddaṁ ahosi.",
  "atk-s0401a13:815_0": "Tato ghosakaseṭṭhi pubbe dānaggasmiṁ uccāsaddamahāsaddaṁ sutvā tadā taṁ asuṇanto",
  "atk-s0401a13:815_1": "dānakammikaṁ pakkosāpetvā pucchi – ‘‘tvaṁ ajja dānaṁ na dāpesī’’ti. Dinnaṁ , ayyāti.",
  "atk-s0401a13:815_2": "Atha kasmā pubbe viya dānagge saddo na suyyatīti? Āma, ayya, ekā me dhītā atthi,",
  "atk-s0401a13:815_3": "ahaṁ tāya kathitaupāye ṭhatvā dānaggaṁ nissaddamakāsinti. Tava dhītā nāma natthi,",
  "atk-s0401a13:815_4": "kuto te dhītā laddhāti? So vañcetuṁ asakkuṇeyyabhāvena seṭṭhissa sabbaṁ dhītu āgamanavidhānaṁ",
  "atk-s0401a13:815_5": "kathesi. Kasmā pana bho tvaṁ evarūpaṁ bhāriyaṁ kammamakāsi? Tvaṁ ettakaṁ addhānaṁ",
  "atk-s0401a13:815_6": "mama dhītaraṁ attano santike vasamānaṁ nārocesi , vegena taṁ amhākaṁ gehaṁ āṇāpehīti.",
  "atk-s0401a13:815_7": "So tassa vacanaṁ sutvā akāmako āṇāpesi. Tato paṭṭhāya seṭṭhi taṁ dhītuṭṭhāne ṭhapetvā",
  "atk-s0401a13:815_8": "‘‘dhītu sakkāraṁ karomī’’ti attano samānajātikehi kulehi dhītu samānavayāni pañca",
  "atk-s0401a13:815_9": "kumārikasatāni tassā parivāramakāsi.",
  "atk-s0401a13:816_0": "Athekadivasaṁ udeno rājā nagare anusañcaranto taṁ sāmāvatiṁ tāhi kumārīhi parivāritaṁ",
  "atk-s0401a13:816_1": "kīḷamānaṁ disvā ‘‘kassāyaṁ dārikā’’ti pucchitvā ‘‘ghosakaseṭṭhissa dhītā’’ti sutvā",
  "atk-s0401a13:816_2": "sassāmikaassāmikabhāvaṁ pucchi. Tato assāmikabhāve kathite ‘‘gacchatha seṭṭhino kathetha",
  "atk-s0401a13:816_3": "‘tumhākaṁ dhītaraṁ rājā icchatī’’’ti. Taṁ sutvā seṭṭhi ‘‘amhākaṁ aññā dārikā natthi,",
  "atk-s0401a13:816_4": "ekadhītikaṁ sapattivāse dātuṁ na sakkomā’’ti. Rājā taṁ kathaṁ sutvā seṭṭhiṁ ca seṭṭhibhariyañca",
  "atk-s0401a13:816_5": "bahi katvā sakalagehaṁ lañchāpesi. Sāmāvatī bahi kīḷitvā āgacchantī mātāpitaro bahi",
  "atk-s0401a13:816_6": "nisinnake disvā ‘‘ammatātā, kasmā idha nisinnatthā’’ti? Te taṁ kāraṇaṁ kathayiṁsu.",
  "atk-s0401a13:816_7": "Ammatātā, kasmā tumhe imaṁ paṭivacanaṁ na jānātha ‘‘mama dhītā sapattivāse vasantī",
  "atk-s0401a13:816_8": "ekikā vasituṁ na sakkhissati, sacassā parivārā pañcasatā kumāriyo vasāpetha, evaṁ",
  "atk-s0401a13:816_9": "vasissatī’’ti. Idāni evaṁ kathāpetha, tātāti. ‘‘Sādhu, amma, mayaṁ tava cittaṁ na",
  "atk-s0401a13:816_10": "jānimhā’’ti vatvā te tathā kathayiṁsu. Rājā uttaritaraṁ pasīditvā ‘‘sahassampi hotu,",
  "atk-s0401a13:816_11": "sabbā ānethā’’ti āha. Atha naṁ bhaddakena nakkhattamuhuttakena pañcamātugāmasataparivāraṁ",
  "atk-s0401a13:816_12": "rājagehaṁ nayiṁsu. Rājā tā pañcasatāpi tassāyeva parivāraṁ katvā abhisekaṁ katvā",
  "atk-s0401a13:816_13": "visuṁ ekasmiṁ pāsāde vasāpesi.",
  "atk-s0401a13:817_0": "Tena ca samayena kosambiyaṁ ghosakaseṭṭhi kukkuṭaseṭṭhi pavārikaseṭṭhīti tayo janā",
  "atk-s0401a13:817_1": "aññamaññaṁ sahāyakā honti. Te tayopi janā pañcasate tāpase paṭijagganti. Tāpasāpi",
  "atk-s0401a13:817_2": "cattāro māse tesaṁ santike vasitvā aṭṭha māse himavante vasanti. Athekadivasaṁ te",
  "atk-s0401a13:817_3": "tāpasā himavantato āgacchantā mahākantāre tasitā kilantā ekaṁ mahantaṁ vaṭarukkhaṁ",
  "atk-s0401a13:817_4": "patvā tattha adhivatthāya devatāya santikā saṅgahaṁ paccāsīsantā nisīdiṁsu. Devatā",
  "atk-s0401a13:817_5": "sabbālaṅkāravibhūsitaṁ hatthaṁ pasāretvā tesaṁ pānīyapānakādīni datvā kilamathaṁ",
  "atk-s0401a13:817_6": "paṭivinodesi. Te devatāya ānubhāvena vimhitā pucchiṁsu – ‘‘kiṁ nu kho devate kammaṁ",
  "atk-s0401a13:817_7": "katvā tayā ayaṁ sampatti laddhā’’ti? Devatā āha – loke buddho nāma bhagavā uppanno,",
  "atk-s0401a13:817_8": "so etarahi sāvatthiyaṁ viharati. Anāthapiṇḍiko gahapati taṁ upaṭṭhāti. So uposathadivasesu",
  "atk-s0401a13:817_9": "attano bhatakānaṁ pakatibhattavetanameva datvā uposathaṁ kārāpesi. Athāhaṁ ekadivasaṁ",
  "atk-s0401a13:817_10": "majjhanhike pātarāsatthāya āgato kañci bhatakaṁ kammaṁ karontaṁ adisvā ‘‘ajja manussā",
  "atk-s0401a13:817_11": "kasmā kammaṁ na karontī’’ti pucchiṁ. Tassa me etamatthaṁ ārocesuṁ. Athāhaṁ etadavocaṁ",
  "atk-s0401a13:817_12": "– ‘‘idāni upaḍḍhadivaso gato, sakkā nu kho upaḍḍhauposathaṁ kātu’’nti. Tato seṭṭhissa",
  "atk-s0401a13:817_13": "paṭivedetvā ‘‘sakkā kātu’’nti āha. Svāhaṁ upaḍḍhadivasaṁ uposathaṁ samādiyitvā tadaheva",
  "atk-s0401a13:817_14": "kālaṁ katvā imaṁ sampattiṁ paṭilabhinti.",
  "atk-s0401a13:818_0": "Atha te tāpasā ‘‘buddho kira uppanno’’ti sañjātapītipāmojjā tato sāvatthiṁ gantukāmā",
  "atk-s0401a13:818_1": "hutvāpi ‘‘bahūpakārā no upaṭṭhākaseṭṭhino, tesampi imamatthaṁ ārocessāmā’’ti kosambiṁ",
  "atk-s0401a13:818_2": "gantvā seṭṭhīhi katasakkārabahumānā ‘‘tadaheva mayaṁ gacchāmā’’ti āhaṁsu. ‘‘Kiṁ,",
  "atk-s0401a13:818_3": "bhante, turitattha, nanu tumhe pubbe cattāro pañca māse vasitvā gacchathā’’ti vuttā",
  "atk-s0401a13:818_4": "taṁ pavattiṁ ārocesuṁ. ‘‘Tena hi, bhante, saheva gacchāmā’’ti ca vutte – ‘‘gacchāma",
  "atk-s0401a13:818_5": "mayaṁ, tumhe saṇikaṁ āgacchathā’’ti sāvatthiṁ gantvā bhagavato santike pabbajitvā",
  "atk-s0401a13:818_6": "arahattaṁ pāpuṇiṁsu.",
  "atk-s0401a13:819_0": "Tepi seṭṭhino pacchā pañcasatapañcasatasakaṭaparivārā sāvatthiṁ gantvā jetavanato",
  "atk-s0401a13:819_1": "avidūre ṭhāne khandhāvāraṁ bandhitvā satthu santikaṁ gantvā pañcapatiṭṭhitena vanditvā",
  "atk-s0401a13:819_2": "ekamantaṁ nisīdiṁsu. Satthā tesaṁ cariyāvasena dhammaṁ desesi. Desanāpariyosāne tayopi",
  "atk-s0401a13:819_3": "sotāpattiphale patiṭṭhāya svātanāya nimantetvā punadivase buddhappamukhassa bhikkhusaṅghassa",
  "atk-s0401a13:819_4": "mahādānaṁ datvā teneva niyāmena ajjatanāya svātanāyāti nimantetvā addhamāsaṁ khandhāvārabhattaṁ",
  "atk-s0401a13:819_5": "nāma datvā satthāraṁ attano nagaraṁ āgamanatthāya yāciṁsu. Satthā ‘‘suññāgāre tathāgatā",
  "atk-s0401a13:819_6": "abhiramantī’’ti kathesi. Te ‘‘aññātaṁ, bhante’’ti vatvā ‘‘tumhe amhehi pahitasāsanena",
  "atk-s0401a13:819_7": "āgaccheyyāthā’’ti vatvā satthāraṁ vanditvā tikkhattuṁ padakkhiṇaṁ katvā attano nagarameva",
  "atk-s0401a13:819_8": "āgantvā tayopi janā sake sake uyyāne vihāre kārāpesuṁ. Ghosakaseṭṭhinā kārito ghositārāmo",
  "atk-s0401a13:819_9": "nāma jāto, kukkuṭaseṭṭhinā kārito kukkuṭārāmo nāma jāto, pāvārikaseṭṭhinā kāritaṁ",
  "atk-s0401a13:819_10": "pāvārikambavanaṁ nāma jātaṁ. Te vihāre kārāpetvā satthu dūtaṁ pahiṇiṁsu – ‘‘satthā",
  "atk-s0401a13:819_11": "amhākaṁ saṅgahaṁ kātuṁ imaṁ nagaraṁ āgacchatū’’ti. Satthā ‘‘kosambiṁ gamissāmī’’ti",
  "atk-s0401a13:819_12": "mahābhikkhusaṅghaparivāro cārikaṁ nikkhamanto antarāmagge māgaṇḍiyabrāhmaṇassa arahattūpanissayaṁ",
  "atk-s0401a13:819_13": "disvā gamanaṁ vicchinditvā kururaṭṭhe kammāsadammaṁ nāma nigamaṁ agamāsi.",
  "atk-s0401a13:820_0": "Tasmiṁ samaye māgaṇḍiyo sabbarattiṁ bahigāme aggiṁ juhitvā pātova antogāmaṁ pavisati.",
  "atk-s0401a13:820_1": "Satthāpi punadivase antogāmaṁ piṇḍāya pavisanto paṭipathe māgaṇḍiyabrāhmaṇassa attānaṁ",
  "atk-s0401a13:820_2": "dassesi. So dasabalaṁ disvā cintesi – ‘‘ahaṁ ettakaṁ kālaṁ mama dhītu rūpasampattiyā",
  "atk-s0401a13:820_3": "sadisaṁ dārakaṁ pariyesanto carāmi, rūpasampattiyā ca satipi evarūpaṁ gahitapabbajjameva",
  "atk-s0401a13:820_4": "patthesiṁ. Ayaṁ kho pana pabbajito abhirūpo dassanīyo mama dhītuyeva anucchaviko’’ti",
  "atk-s0401a13:820_5": "vegena gehaṁ agamāsi. Tassa kira brāhmaṇassa pubbe eko pabbajitavaṁso atthi, tenassa",
  "atk-s0401a13:820_6": "pabbajitameva disvā cittaṁ namati. So brāhmaṇiṁ āmantesi – ‘‘bhadde mayā evarūpo",
  "atk-s0401a13:820_7": "pabbajito nāma nadiṭṭhapubbo suvaṇṇavaṇṇo brahmavaṇṇo mama dhītuyeva anucchaviko,",
  "atk-s0401a13:820_8": "sīghaṁ me dhītaraṁ alaṅkarohī’’ti. Brāhmaṇiyā dhītaraṁ alaṅkarontiyāva satthā attano",
  "atk-s0401a13:820_9": "ṭhitaṭṭhāne padacetiyāni dassetvā antonagaraṁ pāvisi.",
  "atk-s0401a13:821_0": "Atha brāhmaṇo brāhmaṇiyā saddhiṁ dhītaraṁ gahetvā taṁ ṭhānaṁ āgacchanto antogāmaṁ",
  "atk-s0401a13:821_1": "paviṭṭhakāle āgatattā ito cito ca olokento dasabalaṁ adisvā brāhmaṇiṁ paribhāsati",
  "atk-s0401a13:821_2": "– ‘‘tava kāraṇaṁ bhaddakaṁ nāma natthi, tayi papañcaṁ karontiyāva so pabbajito nikkhamitvā",
  "atk-s0401a13:821_3": "gato’’ti. Brāhmaṇa, gato tāva hotu, kataradisābhāgena gatoti? Iminā disābhāgenāti",
  "atk-s0401a13:821_4": "satthu gataṭṭhānaṁ olokentova padacetiyāni disvā ‘‘bhadde imāni tassa purisassa padāni,",
  "atk-s0401a13:821_5": "ito gato bhavissatī’’ti āha. Atha, brāhmaṇī, satthu padacetiyaṁ disvā cintesi – ‘‘bālo",
  "atk-s0401a13:821_6": "vatāyaṁ brāhmaṇo attano ganthamattassāpi atthaṁ na jānātī’’ti tena saddhiṁ parihāsaṁ",
  "atk-s0401a13:821_7": "karontī āha – ‘‘yāva bālo cāsi, brāhmaṇa, evarūpassa nāma purisassa dhītaraṁ dassāmīti",
  "atk-s0401a13:821_8": "vadasi. Rāgena hi rattassa dosena duṭṭhassa mohena mūḷhassa purisassa padaṁ nāma",
  "atk-s0401a13:821_9": "evarūpaṁ na hoti. Loke pana vivaṭacchadassa sabbaññubuddhassa etaṁ padaṁ’’ passa, brāhmaṇa –",
  "atk-s0401a13:822": "‘‘Rattassa hi ukkuṭikaṁ padaṁ bhave,",
  "atk-s0401a13:823": "Duṭṭhassa hoti avakaḍḍhitaṁ padaṁ;",
  "atk-s0401a13:824": "Mūḷhassa hoti sahasānupīḷitaṁ,",
  "atk-s0401a13:825": "Vivaṭacchadassa idamīdisaṁ pada’’nti.",
  "atk-s0401a13:826_0": "So brāhmaṇiyā ettakaṁ kathentiyāpi asutvā ‘‘tvaṁ nāma caṇḍā mukharā’’ti āha. Tesaṁ",
  "atk-s0401a13:826_1": "dvinnampi aññamaññaṁ vivādaṁ karontānaṁyeva satthā piṇḍāya caritvā saddhiṁ bhikkhusaṅghena",
  "atk-s0401a13:826_2": "katabhattakicco brāhmaṇassa dassanūpacāreneva nikkhami. Brāhmaṇo satthāraṁ dūratova",
  "atk-s0401a13:826_3": "āgacchantaṁ disvā brāhmaṇiṁ apasādetvā ‘‘ayaṁ so puriso’’ti haṭṭhapahaṭṭho dasabalassa",
  "atk-s0401a13:826_4": "purato ṭhatvā ‘‘bho pabbajita, ahaṁ pātova paṭṭhāya taṁ pariyesanto carāmi, imasmiṁ",
  "atk-s0401a13:826_5": "jambudīpe mama dhītāya samānarūpā itthī nāma natthi, purisopi tayā saddhiṁ samānarūpo",
  "atk-s0401a13:826_6": "nāma natthi, mama dhītaraṁ tuyhaṁ posanatthāya dammi, gaṇhāhi na’’nti āha. Atha naṁ",
  "atk-s0401a13:826_7": "satthā ‘‘ahaṁ, brāhmaṇa, kāmaggavāsiniyo uttamarūpadharā nānāvaṇṇaṁ kathaṁ kathentiyo",
  "atk-s0401a13:826_8": "mama palobhanatthameva āgantvā santike ṭhitā devadhītāpi na icchiṁ, kimaṅgaṁ pana",
  "atk-s0401a13:826_9": "imaṁ gaṇhissāmī’’ti vatvā imaṁ gāthamāha –",
  "atk-s0401a13:827": "‘‘Disvāna taṇhaṁ aratiṁ ragañca,",
  "atk-s0401a13:828": "Nāhosi chando api methunasmiṁ;",
  "atk-s0401a13:829": "Kiṁmevidaṁ muttakarīsapuṇṇaṁ,",
  "atk-s0401a13:830": "Pādāpi naṁ samphusituṁ na icche’’ti. (su. ni. 841);",
  "atk-s0401a13:831_0": "Māgaṇḍiyā cintesi – ‘‘anatthikena nāma ‘ala’nti vattumeva vaṭṭati. Ayaṁ pana mama",
  "atk-s0401a13:831_1": "sarīraṁ muttakarīsapuṇṇaṁ nāma katvā ‘pādāpi naṁ samphusituṁ na icche’ti avoca, ekaṁ",
  "atk-s0401a13:831_2": "issariyaṭṭhānaṁ labhantī antaramevassa passissāmī’’ti āghātaṁ bandhi. Satthā taṁ",
  "atk-s0401a13:831_3": "amanasikatvā cariyavasena brāhmaṇassa dhammadesanaṁ ārabhi. Desanāpariyosāne ubhopi",
  "atk-s0401a13:831_4": "jāyampatikā anāgāmiphale patiṭṭhāya ‘‘idāni amhākaṁ gharāvāsena attho natthī’’ti",
  "atk-s0401a13:831_5": "dhītaraṁ māgaṇḍiyaṁ cūḷapitaraṁ sampaṭicchāpetvā ubhopi pabbajitvā arahattaṁ pāpuṇiṁsu.",
  "atk-s0401a13:831_6": "Atha rājā udeno cūḷamāgaṇḍiyena saddhiṁ vohāraṁ katvā māgaṇḍiyadārikaṁ rājānubhāvena",
  "atk-s0401a13:831_7": "gehaṁ ānetvā abhisekaṁ katvā tassā pañcamātugāmasataparivārāya vasanaṭṭhānaṁ visuṁ pāsādaṁ adāsi.",
  "atk-s0401a13:832_0": "Satthāpi kho anupubbena cārikaṁ caramāno kosambinagaraṁ sampāpuṇi. Seṭṭhino satthu",
  "atk-s0401a13:832_1": "āgamanaṁ sutvā paccuggamanaṁ katvā pañcapatiṭṭhitena vanditvā ekamantaṁ nisinnā bhagavantaṁ",
  "atk-s0401a13:832_2": "etadavocuṁ – ‘‘ime, bhante, tayo vihārā tumhe uddissa katā, paṭiggaṇhatha, bhante,",
  "atk-s0401a13:832_3": "vihāre cātuddisassa saṅghassa saṅgahatthāyā’’ti. Paṭiggahesi bhagavā vihāre. Tepi",
  "atk-s0401a13:832_4": "seṭṭhino satthāraṁ svātanāya nimantetvā abhivādetvā gharaṁ agamaṁsu.",
  "atk-s0401a13:833_0": "Māgaṇḍiyāpi kho satthu āgatabhāvaṁ sutvā chinnabhinnake dhutte pakkosāpetvā tesaṁ",
  "atk-s0401a13:833_1": "lañjaṁ datvā ‘‘tumhe samaṇaṁ gotamaṁ iminā iminā ca niyāmena akkosathā’’ti vatvā",
  "atk-s0401a13:833_2": "uyyojesi. Te satthu antogāmaṁ pavisanavelāya saparivāraṁ satthāraṁ nānāvidhehi akkosehi",
  "atk-s0401a13:833_3": "akkosiṁsu. Āyasmā ānando satthāraṁ āha – ‘‘bhante, evarūpe akkosanaṭṭhāne na vasissāma,",
  "atk-s0401a13:833_4": "aññaṁ nagaraṁ gacchāmā’’ti. Satthā, ‘‘ānanda, tathāgatā nāma aṭṭhahi lokadhammehi",
  "atk-s0401a13:833_5": "na kampanti, ayampi saddo sattāhaṁ nātikkamissati, akkosakānaṁyeva upari patissati,",
  "atk-s0401a13:833_6": "tvaṁ mā vitakkayitthā’’ti. Tepi tayo nagaraseṭṭhino mahāsakkārena bhagavantaṁ pavesetvā",
  "atk-s0401a13:833_7": "mahādānaṁ adaṁsu. Tesaṁ aparāparaṁ dānaṁ dadantānaṁyeva māso atikkami, atha nesaṁ",
  "atk-s0401a13:833_8": "etadahosi – ‘‘buddhā nāma sabbalokaṁ anukampamānā uppajjanti, aññesampi okāsaṁ dassāmā’’ti.",
  "atk-s0401a13:833_9": "Tato te kosambinagaravāsinopi janassa okāsaṁ akaṁsu. Tato paṭṭhāya nāgarāpi vīthisabhāgena",
  "atk-s0401a13:833_10": "gaṇasabhāgena mahādānaṁ denti.",
  "atk-s0401a13:834_0": "Athekadivasaṁ satthā bhikkhusaṅghaparivuto mālākārakajeṭṭhakassa gehe nisīdi. Tasmiṁ",
  "atk-s0401a13:834_1": "khaṇe sāmāvatiyā upaṭṭhāyikā khujjuttarā aṭṭha kahāpaṇe ādāya mālatthāya taṁ gehaṁ",
  "atk-s0401a13:834_2": "agamāsi. Mālākārajeṭṭhako taṁ disvā, ‘‘amma uttare, ajja tuyhaṁ pupphāni dātuṁ khaṇo",
  "atk-s0401a13:834_3": "natthi, ahaṁ buddhappamukhaṁ bhikkhusaṅghaṁ parivisāmi. Tvampi parivesanāya sahāyikā",
  "atk-s0401a13:834_4": "hohi, evaṁ ito paresaṁ veyyāvaccakaraṇato muccissatī’’ti āha. Tato khujjuttarā attanā",
  "atk-s0401a13:834_5": "laddhaṁ bhojanaṁ bhuñjitvā buddhānaṁ bhattagge veyyāvaccaṁ akāsi. Sā satthārā upanisinnakathāvasena",
  "atk-s0401a13:834_6": "kathitaṁ dhammaṁ sabbameva uggaṇhi. Anumodanaṁ pana sutvā sotāpattiphale patiṭṭhāsi.",
  "atk-s0401a13:835_0": "Sā aññesu divasesu cattārova kahāpaṇe datvā pupphāni gahetvā gacchati, tasmiṁ pana",
  "atk-s0401a13:835_1": "divase diṭṭhasaccabhāvena parasantake cittaṁ anuppādetvā sabbeva aṭṭha kahāpaṇe datvā",
  "atk-s0401a13:835_2": "pacchiṁ pūretvā pupphāni ādāya sāmāvatiyā santikaṁ agamāsi. Atha naṁ sā pucchi –",
  "atk-s0401a13:835_3": "‘‘amma uttare, tvaṁ aññesu divasesu na bahūni pupphāni āharasi, ajja pana bahukāni,",
  "atk-s0401a13:835_4": "kiṁ no rājā uttaritaraṁ pasanno’’ti? Sā musāvāde abhabbatāya atīte attanā kataṁ aniguhitvā",
  "atk-s0401a13:835_5": "sabbaṁ kathesi. ‘‘Atha kasmā ajja bahūni pupphāni āharasī’’ti vuttā ca evamāha –",
  "atk-s0401a13:835_6": "‘‘ahaṁ ajja dasabalassa dhammaṁ sutvā amataṁ sacchākāsiṁ, tasmā tumhe na vañcemī’’ti.",
  "atk-s0401a13:835_7": "Taṁ sutvā, ‘‘amma uttare, tayā laddhaṁ amatadhammaṁ amhākampi dehī’’ti sabbāva hatthaṁ",
  "atk-s0401a13:835_8": "pasārayiṁsu. Ayye, evaṁ dātuṁ na sakkā, ahaṁ pana satthārā kathitaniyāmena tumhākaṁ",
  "atk-s0401a13:835_9": "dhammaṁ desessāmi, tumhe attano hetumhi sati taṁ dhammaṁ labhissathāti. Tena hi,",
  "atk-s0401a13:835_10": "amma uttare, kathehīti. ‘‘Evaṁ kathetuṁ na sakkā, mayhaṁ uccaṁ āsanaṁ paññāpetvā",
  "atk-s0401a13:835_11": "tumhe nīcāsanesu nisīdathā’’ti āha. Tā pañcasatāpi itthiyo khujjuttarāya uccāsanaṁ",
  "atk-s0401a13:835_12": "datvā sayaṁ nīcāsanāni gahetvā nisīdiṁsu. Khujjuttarāpi sekkhapaṭisambhidāsu ṭhatvā",
  "atk-s0401a13:835_13": "tāsaṁ dhammaṁ desesi. Desanāpariyosāne sāmāvatiṁ jeṭṭhikaṁ katvā sabbāva sotāpattiphale",
  "atk-s0401a13:835_14": "patiṭṭhahiṁsu. Tato paṭṭhāya khujjuttaraṁ veyyāvaccakaraṇato apanetvā ‘‘tvaṁ satthu",
  "atk-s0401a13:835_15": "dhammakathaṁ sutvā āharitvā amhe sāvehī’’ti āhaṁsu. Khujjuttarāpi tato paṭṭhāya tathā akāsi.",
  "atk-s0401a13:836_0": "Kasmā panesā dāsī hutvā nibbattāti? Sā kira kassapadasabalassa sāsane ekāya sāmaṇeriyā",
  "atk-s0401a13:836_1": "attano veyyāvaccaṁ kāresi. Tena kammena pañca jātisatāni paresaṁ dāsīyeva hutvā nibbatti.",
  "atk-s0401a13:836_2": "Kasmā pana khujjā ahosīti? Anuppanne kira buddhe ayaṁ bārāṇasirañño gehe vasantī",
  "atk-s0401a13:836_3": "ekaṁ rājakulūpakaṁ paccekabuddhaṁ khujjadhātukaṁ disvā attanā sahavāsīnaṁ mātugāmānaṁ",
  "atk-s0401a13:836_4": "purato parihāsaṁ karontī khujjākārena vicari. Tasmā khujjā hutvā nibbatti. Kiṁ pana",
  "atk-s0401a13:836_5": "katvā sā paññavantī jātāti? Anuppanne buddhe ayaṁ bārāṇasirañño gehe vasantī aṭṭha",
  "atk-s0401a13:836_6": "paccekabuddhe rājagehato uṇhapāyāsassa pūrite patte gahetvā gacchante disvā ‘‘ettha",
  "atk-s0401a13:836_7": "ṭhapetvā gacchatha, bhante’’ti aṭṭha suvaṇṇakaṭake omuñcitvā adāsi. Tassa kammassa",
  "atk-s0401a13:836_8": "nissandena paññavantī hutvā nibbatti.",
  "atk-s0401a13:837_0": "Atha kho tā sāmāvatiyā parivārā pañcasatā itthiyo paṭividdhasaccāpi samānā rañño",
  "atk-s0401a13:837_1": "assaddhabhāvena kālena kālaṁ satthu santikaṁ gantvā buddhadassanaṁ na labhanti. Tasmā",
  "atk-s0401a13:837_2": "dasabale antaravīthiṁ paṭipanne vātapānesu nappahontesu attano attano gabbhesu chiddaṁ",
  "atk-s0401a13:837_3": "katvā tehi olokenti . Athekadivasaṁ māgaṇḍiyā attano pāsādatalato nikkhamitvā caṅkamamānā",
  "atk-s0401a13:837_4": "tāsaṁ vasanaṭṭhānaṁ gantvā gabbhacchiddaṁ disvā ‘‘kimida’’nti pucchi. Tāhi tassā",
  "atk-s0401a13:837_5": "satthari baddhāghātataṁ ajānantīhi – ‘‘satthā imaṁ nagaraṁ āgato, mayaṁ ettha ṭhatvā",
  "atk-s0401a13:837_6": "satthāraṁ passāma ceva pūjema cā’’ti vutte ‘‘idānissa kattabbaṁ jānissāmi, imāpi",
  "atk-s0401a13:837_7": "tassa upaṭṭhāyikā, imāsampi kattabbaṁ jānissāmī’’ti cintetvā gantvā raññā saddhiṁ",
  "atk-s0401a13:837_8": "rahogatakāle, ‘‘mahārāja, sāmāvatimissakānaṁ bahiddhā patthanā atthi, katipāheneva",
  "atk-s0401a13:837_9": "te jīvitaṁ māressanti, sāmāvatī, saparivārā tumhesu sinehaṁ vā pemaṁ vā na karoti,",
  "atk-s0401a13:837_10": "samaṇaṁ pana gotamaṁ antaravīthiyā gacchantaṁ disvā vātapānesu appahontesu tāni khaṇḍitvāpi",
  "atk-s0401a13:837_11": "okāsaṁ katvā olokentī’’ti āha. Rājā ‘‘na tā evarūpaṁ karissantī’’ti na saddahati.",
  "atk-s0401a13:837_12": "Puna vuttepi na saddahatiyeva. Atha naṁ tikkhattuṁ vuttepi assaddahantaṁ ‘‘sace me",
  "atk-s0401a13:837_13": "vacanaṁ na saddahasi, tāsaṁ vasanaṭṭhānaṁ gantvā upadhārehi, mahārājā’’ti āha. Rājā",
  "atk-s0401a13:837_14": "gantvā gabbhesu chiddaṁ disvā ‘‘idaṁ ki’’nti pucchitvā tasmiṁ atthe ārocite tāsaṁ",
  "atk-s0401a13:837_15": "akkujjhitvā kiñci avatvā chiddāni pidahāpesi. Rājā tato paṭṭhāya tāsaṁ pāsāde uddhacchiddakajālavātapānāni kāresi.",
  "atk-s0401a13:838_0": "Sā tena kāraṇena rājānaṁ kopetuṁ asakkontī, ‘‘deva, etāsaṁ tumhesu pemaṁ atthi vā",
  "atk-s0401a13:838_1": "natthi vāti jānissāma, aṭṭha kukkuṭe pesetvā tumhākaṁ atthāya pacāpethā’’ti āha.",
  "atk-s0401a13:838_2": "Rājā tassā vacanaṁ sutvā ‘‘ime pacitvā pesetū’’ti sāmāvatiyā aṭṭha kukkuṭe pahiṇi.",
  "atk-s0401a13:838_3": "Sotāpannā ariyasāvikā jīvamāne kukkuṭe kiṁ pacissati, alanti vatvā pana hatthenapi",
  "atk-s0401a13:838_4": "phusituṁ na icchi. Māgaṇḍiyā ‘‘hotu, mahārāja, eteyeva ca kukkuṭe samaṇassa gotamassa",
  "atk-s0401a13:838_5": "pacanatthāya pesehī’’ti. Rājā tathā akāsi. Māgaṇḍiyā antarāmaggeyeva kukkuṭe mārāpetvā",
  "atk-s0401a13:838_6": "‘‘ime kukkuṭe pacāpetvā samaṇassa gotamassa detū’’ti pahiṇi. Sā tesaṁ matabhāvena",
  "atk-s0401a13:838_7": "dasabalañca uddissa pahitabhāvena pacitvā dasabalassa pesesi. Māgaṇḍiyā ‘‘passa,",
  "atk-s0401a13:838_8": "mahārājā’’ti vatvā ettakenapi rājānaṁ kopetuṁ nāsakkhi.",
  "atk-s0401a13:839_0": "Ayaṁ pana udeno tāsu ekekissā vasanaṭṭhāne satta satta divasāni vasi. Athāyaṁ māgaṇḍiyā",
  "atk-s0401a13:839_1": "ekaṁ kaṇhasappapotakaṁ veḷupabbe pakkhipāpetvā attano vasanaṭṭhāne ṭhapesi. Rañño",
  "atk-s0401a13:839_2": "ca yattha katthaci gacchantassa hatthikantavīṇaṁ ādāyayeva gamanaṁ āciṇṇaṁ, māgaṇḍiyā",
  "atk-s0401a13:839_3": "rañño attano santikaṁ āgamanakāle taṁ sappapotakaṁ antovīṇāya pakkhipitvā chiddaṁ",
  "atk-s0401a13:839_4": "pidahāpesi. Atha naṁ sāmāvatiyā santikaṁ gamanakāle, ‘‘mahārāja, sāmāvatī nāma samaṇassa",
  "atk-s0401a13:839_5": "gotamassa pakkhā, tumhe na gaṇeti. Yaṁ kiñci katvā tumhākaṁ dosameva cinteti, appamattā",
  "atk-s0401a13:839_6": "hothā’’ti āha. Rājā sāmāvatiyā vasanaṭṭhāne sattāhaṁ vītināmetvā puna sattāhe māgaṇḍiyāya",
  "atk-s0401a13:839_7": "nivesanaṁ agamāsi. Sā tasmiṁ āgacchanteyeva ‘‘kacci te, mahārāja, sāmāvatī otāraṁ",
  "atk-s0401a13:839_8": "na gavesatī’’ti kathentī viya rañño hatthato vīṇaṁ gahetvā cāletvā ‘‘kiṁ nu kho,",
  "atk-s0401a13:839_9": "mahārāja, ettha abbhantare vicaratī’’ti vatvā sappassa nikkhamanokāsaṁ katvā ‘‘abbhumme",
  "atk-s0401a13:839_10": "anto sappo’’ti vīṇaṁ chaḍḍetvā palāyi. Tasmiṁ kāle rājā padittaṁ veṇuvanaṁ viya pakkhittaloṇaṁ",
  "atk-s0401a13:839_11": "uddhanaṁ viya ca dosena taṭataṭāyanto ‘‘vegena saparivāraṁ sāmāvatiṁ pakkosathā’’ti",
  "atk-s0401a13:839_12": "āha. Rājapurisā gantvā pakkosiṁsu.",
  "atk-s0401a13:840_0": "Sā rañño kuddhabhāvaṁ ñatvā sesamātugāmānaṁ saññamadāsi. ‘‘Rājā tumhe ghātetukāmo",
  "atk-s0401a13:840_1": "pakkosati, ajja divasaṁ odissakena mettāpharaṇena rājānaṁ pharathā’’ti āha. Rājā",
  "atk-s0401a13:840_2": "tā itthiyo pakkosāpetvā sabbāva paṭipāṭiyā ṭhapetvā mahādhanuṁ ādāya visapītakaṇḍaṁ",
  "atk-s0401a13:840_3": "sannayhitvā dhanuṁ pūretvā aṭṭhāsi. Tasmiṁ khaṇe sabbāva tā sāmāvatippamukhā itthiyo",
  "atk-s0401a13:840_4": "odhiso mettaṁ phariṁsu. Rājā kaṇḍaṁ neva khipituṁ na apanetuṁ sakkoti, gattehi sedā",
  "atk-s0401a13:840_5": "muccanti, sarīraṁ vedhati, mukhato kheḷo patati, gahetabbagahaṇaṁ na passati. Atha",
  "atk-s0401a13:840_6": "naṁ sāmāvatī ‘‘kiṁ, mahārāja, kilamasī’’ti āha. Āma, devi, kilamāmi, avassayo me",
  "atk-s0401a13:840_7": "hohīti. Sādhu, mahārāja, kaṇḍaṁ mahāpathavimukhaṁ karohīti. Rājā tathā akāsi. Sā",
  "atk-s0401a13:840_8": "‘‘rañño hatthato kaṇḍaṁ muccatū’’ti adhiṭṭhāsi. Tasmiṁ khaṇe kaṇḍaṁ mucci. Rājā taṁkhaṇaṁyeva",
  "atk-s0401a13:840_9": "udake nimujjitvā āgamma allakeso allavattho sāmāvatiyā pādesu patitvā ‘‘khama, devi,",
  "atk-s0401a13:840_10": "mayhaṁ, bhedakānaṁ me vacanena anupadhāretvā etaṁ kata’’nti āha. Khamāmi, devāti.",
  "atk-s0401a13:840_11": "‘‘Sādhu, devi, evaṁ tayā mayhaṁ khamitaṁ nāma hoti. Ito paṭṭhāya tumhākaṁ yathāruciyā",
  "atk-s0401a13:840_12": "dasabalassa dānaṁ detha, pacchābhattaṁ vihāraṁ gantvā dhammakathaṁ suṇātha, ajja",
  "atk-s0401a13:840_13": "vo paṭṭhāya parihāraṁ dammīti. Tena hi, deva, ajja paṭṭhāya ekaṁ bhikkhuṁ yācitvā",
  "atk-s0401a13:840_14": "ānetha, yo no dhammaṁ vācessatīti. Rājā satthu santikaṁ gantvā yācanto ānandattheraṁ",
  "atk-s0401a13:840_15": "labhi. Tato paṭṭhāya tā pañcasatā itthiyo theraṁ pakkosāpetvā sakkārasammānaṁ katvā",
  "atk-s0401a13:840_16": "katabhattakiccassa therassa santike dhammaṁ pariyāpuṇanti.",
  "atk-s0401a13:841_0": "Tā ekadivasaṁ therassa anumodanāya pasannā therassa pañca uttarāsaṅgasatāni adaṁsu.",
  "atk-s0401a13:841_1": "Thero kira pubbe tunnavāyakāle ekassa paccekabuddhassa ekāya sūciyā saddhiṁ hatthatalamattaṁ",
  "atk-s0401a13:841_2": "coḷakhaṇḍaṁ adāsi. So sūciyā phalena imasmiṁ attabhāve mahāpañño ahosi, coḷakhaṇḍassa",
  "atk-s0401a13:841_3": "phalena imināva niyāmena pañcasatakkhattuṁ dussāni paṭilabhi.",
  "atk-s0401a13:842_0": "Tato māgaṇḍiyā aññaṁ kātabbaṁ apassantī ‘‘uyyānaṁ gacchāma, mahārājā’’ti āha. Sādhu,",
  "atk-s0401a13:842_1": "devīti. Sā rañño sampaṭicchitabhāvaṁ ñatvā cūḷapitaraṁ pakkosāpetvā āha – ‘‘amhākaṁ",
  "atk-s0401a13:842_2": "uyyānaṁ gatakāle sāmāvatiyā vasanaṭṭhānaṁ gantvā sāmāvatiṁ saparivāraṁ antokaritvā",
  "atk-s0401a13:842_3": "‘rañño āṇā’ti vatvā dvāraṁ pidahitvā palālena paliveṭhetvā gehe aggiṁ dethā’’ti.",
  "atk-s0401a13:842_4": "Māgaṇḍiyo tassā vacanaṁ sutvā tathā akāsi. Tasmiṁ divase sabbāpi tā itthiyo pubbe",
  "atk-s0401a13:842_5": "katassa upapīḷakakammassānubhāvena samāpattiṁ appetuṁ nāsakkhiṁsu, ekappahāreneva",
  "atk-s0401a13:842_6": "bhusamuṭṭhi viya jhāyiṁsu. Tāsaṁ ārakkhapurisā rañño santikaṁ gantvā, ‘‘deva, idaṁ",
  "atk-s0401a13:842_7": "nāma kariṁsū’’ti ācikkhiṁsu.",
  "atk-s0401a13:843_0": "Rājā ‘‘kena kata’’nti pariyesanto māgaṇḍiyāya kāritabhāvaṁ ñatvā taṁ pakkosāpetvā",
  "atk-s0401a13:843_1": "‘‘bhadde, bhaddakaṁ tayā kammaṁ kataṁ mayā kātabbaṁ karontiyā, ‘‘uṭṭhāya samuṭṭhāya",
  "atk-s0401a13:843_2": "mayhaṁ vadhāya parisakkamānā ghātitā, pasannosmi, tuyhaṁ sampattiṁ dassāmīti tava",
  "atk-s0401a13:843_3": "ñātake pakkosāpehī’’ti āha. Sā rañño kathaṁ sutvā aññātakepi ñātake katvā pakkosāpesi.",
  "atk-s0401a13:843_4": "Rājā sabbesaṁ sannipatitabhāvaṁ ñatvā rājaṅgaṇe galappamāṇesu āvāṭesu nikhanitvā",
  "atk-s0401a13:843_5": "upari ṭhitāni sīsāni bhindāpento mahantehi ayanaṅgalehi kasāpesi. Māgaṇḍiyampi khaṇḍākhaṇḍikaṁ",
  "atk-s0401a13:843_6": "chindāpetvā pūvapacanakaṭāhe pacāpesi.",
  "atk-s0401a13:844_0": "Kiṁ pana sāmāvatiyā saparivārāya agginā jhāpanakammanti? Sā kira anuppanne buddhe",
  "atk-s0401a13:844_1": "teheva pañcahi mātugāmasatehi saddhiṁ gaṅgāyaṁ kīḷitvā bahititthe ṭhitā sīte jāte",
  "atk-s0401a13:844_2": "avidūraṭṭhāne paccekabuddhassa paṇṇasālaṁ disvā anto asodhetvāva bahi aggiṁ datvā",
  "atk-s0401a13:844_3": "visibbesuṁ. Antopaṇṇasālāya paccekabuddho nirodhasamāpattiṁ samāpajjitvā nisinno.",
  "atk-s0401a13:844_4": "Tā jālāsu pacchinnāsu paccekabuddhaṁ disvā ‘‘kiṁ amhehi kataṁ, ayaṁ paccekabuddho",
  "atk-s0401a13:844_5": "rañño kulūpako, imaṁ disvā rājā amhākaṁ kujjhissati, idāni naṁ sujjhāpitaṁ kātuṁ",
  "atk-s0401a13:844_6": "vaṭṭatī’’ti aññānipi dārūni pakkhipitvā aggiṁ adaṁsu. Puna jālāya pacchinnāya paccekabuddho",
  "atk-s0401a13:844_7": "samāpattito vuṭṭhāya tāsaṁ passantīnaṁyeva cīvarāni papphoṭetvā vehāsaṁ uppatitvā",
  "atk-s0401a13:844_8": "gato. Tena kammena niraye paccitvā pakkāvasesena imaṁ byasanaṁ pāpuṇiṁsu. Catuparisamajjhe",
  "atk-s0401a13:844_9": "pana kathā udapādi – ‘‘bahussutā vata khujjuttarā, mātugāmaattabhāve ṭhatvā pañcannaṁ",
  "atk-s0401a13:844_10": "mātugāmasatānaṁ dhammaṁ kathetvā sotāpattiphale patiṭṭhāpesi. Sāmāvatīpi raññā attano",
  "atk-s0401a13:844_11": "appitaṁ kaṇḍaṁ mettāpharaṇena pharitvā paṭibāhī’’ti tassāpi mahājano guṇaṁ kathesi.",
  "atk-s0401a13:844_12": "Evametaṁ vatthu samuṭṭhitaṁ. Atha satthā aparabhāge jetavane nisinno tadeva kāraṇaṁ",
  "atk-s0401a13:844_13": "aṭṭhuppattiṁ katvā khujjuttaraṁ bahussutānaṁ, sāmāvatiṁ mettāvihārīnaṁ aggaṭṭhāne ṭhapesīti.",
  "atk-s0401a13:845": "Uttarānandamātāvatthu",
  "atk-s0401a13:846_0": "262. Pañcame jhāyīnanti jhānābhiratānaṁ upāsikānaṁ, uttarā nandamātā, aggāti dasseti.",
  "atk-s0401a13:846_1": "Sā kira padumuttarabuddhakāle haṁsavatiyaṁ kulagehe nibbattā satthu dhammakathaṁ",
  "atk-s0401a13:846_2": "suṇantī satthāraṁ ekaṁ upāsikaṁ jhānābhiratānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:846_3": "katvā taṁ ṭhānantaraṁ patthesi. Sā kappasatasahassaṁ devamanussesu saṁsaritvā imasmiṁ",
  "atk-s0401a13:846_4": "buddhuppāde rājagahanagare sumanaseṭṭhiṁ nissāya vasantassa puṇṇasīhassa nāma bhariyāya",
  "atk-s0401a13:846_5": "kucchismiṁ paṭisandhiṁ gaṇhi, uttarātissā nāmaṁ akaṁsu.",
  "atk-s0401a13:847_0": "Athekasmiṁ nakkhattamahadivase rājagahaseṭṭhi puṇṇaṁ pakkosāpetvā āha – ‘‘tāta puṇṇa,",
  "atk-s0401a13:847_1": "nakkhattaṁ vā uposatho vā duggatassa kiṁ karissati, evaṁ santepi vadehi ‘kiṁ nakkhattaparibbayaṁ",
  "atk-s0401a13:847_2": "gahetvā nakkhattaṁ kīḷissasi, balavagoṇe ca phālañca naṅgalañca gahetvā kasissasī’’’ti.",
  "atk-s0401a13:847_3": "‘‘Mama bhariyāya saddhiṁ mantetvā jānissāmi, ayyā’’ti taṁ kathaṁ bhariyāya ārocesi.",
  "atk-s0401a13:847_4": "‘‘Seṭṭhi nāma ayyo issaro, tassa tayā saddhiṁ kathentassa kathā sobhati, tvaṁ pana",
  "atk-s0401a13:847_5": "attano kasikammaṁ mā vissajjesī’’ti āha. So tassā vacanaṁ sutvā kasibhaṇḍaṁ ādāya kasituṁ gato.",
  "atk-s0401a13:848_0": "Taṁdivasañca sāriputtatthero nirodhasamāpattito vuṭṭhāya ‘‘kassa ajja mayā saṅgahaṁ",
  "atk-s0401a13:848_1": "kātuṁ vaṭṭatī’’ti āvajjento imassa puṇṇassa upanissayaṁ disvā bhikkhācāravelāya pattacīvaramādāya",
  "atk-s0401a13:848_2": "puṇṇassa kasanaṭṭhānaṁ gacchanto avidūre attānaṁ dassesi. Puṇṇo theraṁ disvā kasiṁ",
  "atk-s0401a13:848_3": "ṭhapetvā therassa santikaṁ gantvā pañcapatiṭṭhitena vandi. Thero taṁ oloketvā udakasabhāgaṁ",
  "atk-s0401a13:848_4": "pucchi. Tassa etadahosi – ‘‘ayyo mukhaṁ dhovitukāmo bhavissatī’’ti. Tato vegena gantvā",
  "atk-s0401a13:848_5": "dantakaṭṭhaṁ āharitvā kappiyaṁ katvā therassa adāsi. There dantakaṭṭhaṁ khādante",
  "atk-s0401a13:848_6": "pattena saddhiṁ dhammakaraṇaṁ nīharitvā udakassa pūretvā āhari. Thero mukhaṁ dhovitvā",
  "atk-s0401a13:848_7": "bhikkhācāramaggaṁ paṭipajji. Puṇṇo cintesi – ‘‘thero aññesu divasesu imaṁ maggaṁ",
  "atk-s0401a13:848_8": "na paṭipajjati, ajja pana mayhaṁ saṅgahatthāya paṭipanno bhavissati. Aho vata me",
  "atk-s0401a13:848_9": "bhariyā mamatthāya āharaṇakaṁ āhāraṁ therassa patte patiṭṭhapeyyā’’ti.",
  "atk-s0401a13:849_0": "Athassa bhariyā ‘‘ajja nakkhattadivaso’’ti pātova attano labhanakaniyāmena khādanīyabhojanīyaṁ",
  "atk-s0401a13:849_1": "saṁvidhāya gahetvā sāmikassa kasanaṭṭhānaṁ āgacchantī antarāmagge theraṁ disvā cintesi",
  "atk-s0401a13:849_2": "– ‘‘aññesu divasesu mayhaṁ theraṁ disvā deyyadhammo na hoti, deyyadhamme santepi",
  "atk-s0401a13:849_3": "mama ayyaṁ na passāmi, ajja pana dvinnampi sammukhībhāvo jāto. Mama sāmikassa puna",
  "atk-s0401a13:849_4": "sampādetvā āharissāmi, imaṁ tāva āhāraṁ therassa dassāmī’’ti tīhi cetanāhi sampayuttaṁ",
  "atk-s0401a13:849_5": "katvā taṁ bhojanaṁ sāriputtattherassa patte patiṭṭhapetvā ‘‘evaṁvidhā duggatajīvitā",
  "atk-s0401a13:849_6": "muccāmī’’ti āha. Theropi ‘‘tava ajjhāsayo pūratū’’ti tassānumodanaṁ katvā tato nivattitvā vihāraṁ agamāsi.",
  "atk-s0401a13:850_0": "Sāpi puna attano gehaṁ gantvā sāmikassa āhāraṁ sampādetvā ādāya kasanaṭṭhānaṁ gantvā",
  "atk-s0401a13:850_1": "sāmikassa kujjhanabhāvato bhītā ‘‘sāmi, ajja ekadivasaṁ tava manaṁ sandhārehī’’ti",
  "atk-s0401a13:850_2": "āha. Kiṁ kāraṇāti? Ahaṁ ajja tāva āhāraṁ āharantī antarāmagge theraṁ disvā tava bhāgabhattaṁ",
  "atk-s0401a13:850_3": "therassa patte patiṭṭhapetvā puna gehaṁ gantvā āhāraṁ pacitvā ādāya āgatāmhīti. Manāpaṁ",
  "atk-s0401a13:850_4": "te, bhadde, kataṁ, mayāpi pātova therassa dantakaṭṭhañca mukhodakañca dinnaṁ. Ajja",
  "atk-s0401a13:850_5": "amhākaṁ suppabhātaṁ, sabbampi therassa amhākaṁ santakameva jātanti dvinnampi janānaṁ",
  "atk-s0401a13:850_6": "ekasadisameva cittaṁ ahosi. Atha puṇṇo āhārakiccaṁ katvā bhariyāya ūrumhi sīsaṁ katvā",
  "atk-s0401a13:850_7": "muhuttaṁ nipajji. Athassa niddā okkami. So thokaṁ niddāyitvā pabuddho kasitaṭṭhānaṁ",
  "atk-s0401a13:850_8": "olokesi, olokitolokitaṭṭhānaṁ mahākosātakipupphehi samparikiṇṇaṁ viya ahosi. So bhariyaṁ",
  "atk-s0401a13:850_9": "āha – ‘‘bhadde, kinnāmetaṁ ajja idaṁ kasitaṭṭhānaṁ suvaṇṇavaṇṇaṁ hutvā khāyatī’’ti.",
  "atk-s0401a13:850_10": "Ayya , ajja te sakaladivasaṁ kilantatāya akkhīni maññe bhamantīti. Bhadde, mayhaṁ",
  "atk-s0401a13:850_11": "assaddahantī sayaṁ olokehīti. Tasmiṁ kāle sā oloketvā sabhāvaṁ ayya, kathesi, evametaṁ bhavissatīti.",
  "atk-s0401a13:851_0": "Puṇṇo uṭṭhāya ekaṁ kaṭṭhiṁ gahetvā naṅgalasīse pahari, guḷapiṇḍo viya naṅgalasīse",
  "atk-s0401a13:851_1": "allīyitvā aṭṭhāsi. So bhariyaṁ pakkositvā āha – ‘‘bhadde, aññesaṁ vapitabījaṁ nāma",
  "atk-s0401a13:851_2": "tīhi vā catūhi vā māsehi phalaṁ deti, amhākaṁ pana ayyassa sāriputtattherassa antare",
  "atk-s0401a13:851_3": "ropitena saddhābījena ajjeva avassaṁ phalaṁ dinnaṁ. Imasmiṁ karīsamatte padese āmalakamattopi",
  "atk-s0401a13:851_4": "paṁsupiṇḍo asuvaṇṇo nāma natthī’’ti. Idāni kiṁ karissāma, ayyāti? ‘‘Bhadde, imaṁ",
  "atk-s0401a13:851_5": "ettakaṁ suvaṇṇaṁ thenetvā khādituṁ nāma na sakkā’’ti bhariyaṁ tasmiṁ ṭhāne ṭhapetvā",
  "atk-s0401a13:851_6": "bhattassa pūretvā ābhataṁ pātiṁ suvaṇṇassa pūretvā gantvā rañño ārocāpesi – ‘‘eko",
  "atk-s0401a13:851_7": "manusso suvaṇṇapātiṁ gahetvā ṭhito’’ti. Rājā taṁ pakkosāpetvā ‘‘kahaṁ te, tāta, laddha’’nti",
  "atk-s0401a13:851_8": "pucchi. ‘‘Deva, mayhaṁ ekaṁ kasitaṭṭhānaṁ sabbaṁ suvaṇṇameva jātaṁ, pahiṇitvā āharāpethā’’ti",
  "atk-s0401a13:851_9": "āha. Tvaṁ kinnāmosīti? Puṇṇo nāma ahaṁ, devāti. Gacchatha, bhaṇe, sakaṭāni yojetvā",
  "atk-s0401a13:851_10": "puṇṇassa kasitaṭṭhānato suvaṇṇamāharathāti.",
  "atk-s0401a13:852_0": "Sakaṭehi saddhiṁ gatarājapurisā ‘‘rañño puñña’’nti vatvā suvaṇṇapiṇḍe gaṇhanti, gahitagahitampi",
  "atk-s0401a13:852_1": "kasitaleḍḍuyeva hoti. Te gantvā rañño ārocesuṁ. Tena hi bhaṇe gantvā ‘‘puṇṇassa puñña’’nti",
  "atk-s0401a13:852_2": "vatvā gaṇhathāti. Gahitagahitaṁ suvaṇṇameva hoti. Te sabbampi taṁ suvaṇṇaṁ āharitvā",
  "atk-s0401a13:852_3": "rājaṅgaṇe rāsiṁ akaṁsu. Rāsi ubbedhena tālappamāṇo ahosi. Rājā vāṇije pakkosāpetvā",
  "atk-s0401a13:852_4": "‘‘kassa gehe ettakaṁ suvaṇṇaṁ atthī’’ti pucchi. Natthi, deva, kassacīti. Ettakassa",
  "atk-s0401a13:852_5": "pana dhanassa sāmino kiṁ kātuṁ vaṭṭatīti? Dhanaseṭṭhiṁ nāma naṁ kātuṁ vaṭṭati, devāti?",
  "atk-s0401a13:852_6": "Tena hi puṇṇaṁ imasmiṁ nagare dhanaseṭṭhiṁ nāma karothāti sabbaṁ taṁ suvaṇṇaṁ tasseva",
  "atk-s0401a13:852_7": "datvā taṁdivasaṁyevassa seṭṭhiṭṭhānaṁ adāsi. So seṭṭhi maṅgalaṁ karonto sattāhaṁ",
  "atk-s0401a13:852_8": "buddhappamukhassa bhikkhusaṅghassa mahādānaṁ adāsi. Sattame divase dasabalassa bhattānumodanāya",
  "atk-s0401a13:852_9": "puṇṇaseṭṭhipi bhariyāpi dhītāpi sabbe sotāpattiphale patiṭṭhahiṁsu.",
  "atk-s0401a13:853_0": "Aparabhāge rājagahaseṭṭhi ‘‘puṇṇaseṭṭhino vayappattā dārikā atthī’’ti sutvā attano",
  "atk-s0401a13:853_1": "puttassa kāraṇā tassa gehaṁ pesesi. So tassa sāsanaṁ sutvā ‘‘nāhaṁ dhītaraṁ dassāmī’’ti",
  "atk-s0401a13:853_2": "paṭisāsanaṁ pesesi. Sumanaseṭṭhipi puna pesesi – ‘‘tvaṁ mama gehaṁ nissāya vasitvā",
  "atk-s0401a13:853_3": "idāni ekappahāreneva issaro hutvā mayhaṁ dārikaṁ na desī’’ti. Tato puṇṇaseṭṭhi āha",
  "atk-s0401a13:853_4": "– ‘‘imaṁ tāva tumhākaṁ seṭṭhi sabhāvameva kathesi , puriso nāma sabbakāle evaṁvidhoyevāti",
  "atk-s0401a13:853_5": "na sallakkhetabbo. Ahañhi idāni tādise purise dāse katvā gahetuṁ sakkomi, tuyhaṁ",
  "atk-s0401a13:853_6": "pana jātiṁ vā gottaṁ vā na kopemi. Apica kho mama dhītā sotāpannā ariyasāvikā devasikaṁ",
  "atk-s0401a13:853_7": "kahāpaṇagghanakehi pupphehi pūjaṁ karoti, tamahaṁ tumhādisassa micchādiṭṭhikassa",
  "atk-s0401a13:853_8": "gehaṁ na pesessāmī’’ti. Evaṁ puṇṇaseṭṭhissa paṭibāhakabhāvaṁ ñatvā rājagahaseṭṭhi",
  "atk-s0401a13:853_9": "puna sāsanaṁ pesesi – ‘‘porāṇakaṁ vissāsaṁ mā bhindatu, ahaṁ mayhaṁ suṇisāya devasikaṁ",
  "atk-s0401a13:853_10": "dvinnaṁ kahāpaṇānaṁ andhanakāni pupphāni sajjāpessāmī’’ti. So ‘‘sādhū’’ti sampaṭicchitvā",
  "atk-s0401a13:853_11": "dhītaraṁ tassa gharaṁ pesesi.",
  "atk-s0401a13:854_0": "Athekadivasaṁ sā puṇṇaseṭṭhino dhītā uttarā attano sāmikaṁ evamāha – ‘‘ahaṁ attano",
  "atk-s0401a13:854_1": "kulagehe māsassa aṭṭha divasāni nibaddhaṁ uposathakammaṁ karomi, idānipi tumhesu",
  "atk-s0401a13:854_2": "sampaṭicchantesu uposathaṅgāni adhiṭṭhaheyya’’nti. So ‘‘na sakkā’’ti taṁ na sampaṭicchi.",
  "atk-s0401a13:854_3": "Sā taṁ saññāpetuṁ asakkontī tuṇhī ahosi. Puna antovasse ‘‘uposathikā bhavissāmī’’ti",
  "atk-s0401a13:854_4": "tadāpi okāsaṁ kārentī neva alattha. Sā antovasse aḍḍhatiyesu māsesu atikkantesu aḍḍhamāse",
  "atk-s0401a13:854_5": "avasiṭṭhe mātāpitūnaṁ sāsanaṁ pesesi – ‘‘ahaṁ tumhehi cārake pakkhittā ettake addhāne",
  "atk-s0401a13:854_6": "ekadivasampi uposathaṅgāni adhiṭṭhātuṁ na labhāmi, pañcadasa me kahāpaṇasahassāni",
  "atk-s0401a13:854_7": "pesethā’’ti. Te dhītu sāsanaṁ sutvā ‘‘kiṁkāraṇā’’ti apucchitvāva pahiṇiṁsu. Uttarā",
  "atk-s0401a13:854_8": "te kahāpaṇe gaṇhitvā tasmiṁ nagare sirimā nāma gaṇikā atthi, taṁ pakkosāpetvā ‘‘amma",
  "atk-s0401a13:854_9": "sirime, ahaṁ imaṁ aḍḍhamāsaṁ uposathaṅgāni adhiṭṭhahissāmi, tvaṁ imāni pañcadasa",
  "atk-s0401a13:854_10": "kahāpaṇasahassāni gahetvā imaṁ aḍḍhamāsaṁ seṭṭhiputtaṁ paricarāhī’’ti. Sā ‘‘sādhu,",
  "atk-s0401a13:854_11": "ayye’’ti sampaṭicchi. Tato paṭṭhāya seṭṭhiputto ‘‘ahaṁ sirimāya saddhiṁ modissāmī’’ti",
  "atk-s0401a13:854_12": "uttarāya aḍḍhamāsaṁ uposathakammaṁ sampaṭicchi.",
  "atk-s0401a13:855_0": "Sā tena sampaṭicchitabhāvaṁ ñatvā divase divase pātova dāsigaṇaparivutā satthu sahatthā",
  "atk-s0401a13:855_1": "khādanīyabhojanīyaṁ saṁvidahitvā satthari bhattakiccaṁ katvā vihāraṁ gate uposathaṅgāni",
  "atk-s0401a13:855_2": "adhiṭṭhāya pāsādavaraṁ āruyha attano sīlāni āvajjamānā nisīdati. Evaṁ aḍḍhamāsaṁ",
  "atk-s0401a13:855_3": "vītināmetvā uposathaṁ vissajjanadivase pātova yāgukhajjakādīni saṁvidahantī vicarati.",
  "atk-s0401a13:855_4": "Tasmiṁ samaye seṭṭhiputto sirimāya saddhiṁ uparipāsādavaragato jālavātapānaṁ vivaritvā",
  "atk-s0401a13:855_5": "antaravatthuṁ olokento aṭṭhāsi. Uttarā, vātapānacchiddena uddhaṁ olokesi. Seṭṭhiputto",
  "atk-s0401a13:855_6": "uttaraṁ oloketvā ‘‘nerayikajātikā vatāyaṁ evaṁvidhaṁ nāma sampattiṁ pahāya ukkhalikamasimakkhitā",
  "atk-s0401a13:855_7": "hutvā nikkāraṇā dāsīnaṁ antare vicaratī’’ti sitaṁ akāsi. Uttarā, tassa pamādabhāvaṁ",
  "atk-s0401a13:855_8": "ñatvā ‘‘ayaṁ bālo nāma attano sampatti sabbakālaṁ thāvarāti saññī bhavissatī’’ti",
  "atk-s0401a13:855_9": "sayampi sitaṁ akāsi. Tato sirimā ‘‘ayaṁ ceṭikā mayi ṭhitāya evaṁ mama sāmikena saddhiṁ",
  "atk-s0401a13:855_10": "sitaṁ karotī’’ti kupitā vegena otari. Uttarā, tassā āgamanākappeneva ‘‘ayaṁ bālā",
  "atk-s0401a13:855_11": "aḍḍhamāsamattaṁ imasmiṁ gehe vasitvā mayhamevetaṁ gehantisaññī jātā’’ti ñatvā taṅkhaṇaññeva",
  "atk-s0401a13:855_12": "mettājhānaṁ samāpajjitvā aṭṭhāsi. Sirimāpi dāsīnaṁ antarena āgantvā uḷuṅkaṁ gahetvā",
  "atk-s0401a13:855_13": "pūvapacanaṭṭhāne pakkuthitatelassa pūretvā uttarāya matthake āsiñci, mettājhānassa",
  "atk-s0401a13:855_14": "vipphārena uttarāya matthake āsittaṁ pakkuthitatelaṁ padumapatte āsittaudakaṁ viya vinivattitvā gataṁ.",
  "atk-s0401a13:856_0": "Tasmiṁ khaṇe sirimāya samīpe ṭhitā dāsiyo taṁ oloketvā, ‘‘bho je, tvaṁ amhākaṁ ayyāya",
  "atk-s0401a13:856_1": "hatthato mūlaṁ gahetvā āgatā imasmiṁ gehe vasamānā amhākaṁ ayyāya sadisā bhavituṁ",
  "atk-s0401a13:856_2": "vāyamasī’’ti sammukhaṭṭhāne taṁ paribhāsiṁsu. Tasmiṁ khaṇe sirimā attano āgantukabhāvaṁ",
  "atk-s0401a13:856_3": "aññāsi. Sā tatova gantvā uttarāya pādesu patitvā, ‘‘ayye, anupadhāretvā me kataṁ,",
  "atk-s0401a13:856_4": "khamatha mayha’’nti āha. Amma sirime, nāhaṁ tava imasmiṁ ṭhāne khamissāmi, ahaṁ sapitikā",
  "atk-s0401a13:856_5": "dhītā, dasabale khamanteyeva khamissāmīti.",
  "atk-s0401a13:857_0": "Satthāpi kho bhikkhusaṅghaparivāro āgantvā uttarāya nivesane paññattāsane nisīdi.",
  "atk-s0401a13:857_1": "Sirimā gantvā satthu pādesu patitvā, ‘‘bhante, mayā ayyāya uttarāya antare eko doso",
  "atk-s0401a13:857_2": "kato, tumhesu khamantesu khamissāmīti vadati, khamatha mayhaṁ bhagavā’’ti. Khamāmi",
  "atk-s0401a13:857_3": "te sirimeti. Sā tasmiṁ kāle gantvā uttaraṁ khamāpesi. Taṁdivasañca sirimā dasabalassa",
  "atk-s0401a13:857_4": "bhattānumodanaṁ sutvā –",
  "atk-s0401a13:858": "‘‘Akkodhena jine kodhaṁ, asādhuṁ sādhunā jine;",
  "atk-s0401a13:859": "Jine kadariyaṁ dānena, saccenālikavādina’’nti. (dha. pa. 223) –",
  "atk-s0401a13:860_0": "Gāthāpariyosāne sotāpattiphale patiṭṭhitā dasabalaṁ nimantetvā punadivase mahādānaṁ",
  "atk-s0401a13:860_1": "adāsi. Evametaṁ vatthu samuṭṭhitaṁ. Aparabhāge pana satthā jetavane nisīditvā upāsikāyo",
  "atk-s0401a13:860_2": "ṭhānantaresu ṭhapento uttaraṁ nandamātaraṁ jhāyīnaṁ aggaṭṭhāne ṭhapesīti.",
  "atk-s0401a13:861": "Suppavāsāvatthu",
  "atk-s0401a13:862_0": "263. Chaṭṭhe paṇītadāyikānanti paṇītarasadāyikānaṁ upāsikānaṁ, suppavāsā koliyadhītā,",
  "atk-s0401a13:862_1": "aggāti dasseti. Sā kira padumuttarabuddhakāle haṁsavatiyaṁ kulagehe nibbattā satthu",
  "atk-s0401a13:862_2": "dhammadesanaṁ suṇantī satthāraṁ ekaṁ upāsikaṁ paṇītadāyikānaṁ aggaṭṭhāne ṭhapentaṁ",
  "atk-s0401a13:862_3": "disvā adhikārakammaṁ katvā taṁ ṭhānantaraṁ patthesi. Sā kappasatasahassaṁ devamanussesu",
  "atk-s0401a13:862_4": "saṁsaritvā imasmiṁ buddhuppāde koliyanagare khattiyakule nibbatti, suppavāsātissā",
  "atk-s0401a13:862_5": "nāmaṁ akaṁsu. Sā vayappattā ekassa sakyakumārassa gehaṁ gatā, paṭhamadassaneyeva",
  "atk-s0401a13:862_6": "satthu dhammakathaṁ sutvā sotāpattiphale patiṭṭhāsi. Sā aparabhāge sīvaliṁ nāma dārakaṁ",
  "atk-s0401a13:862_7": "vijāyi. Tassa vatthu heṭṭhā vitthāritameva.",
  "atk-s0401a13:863_0": "Sā ekasmiṁ samaye buddhappamukhassa bhikkhusaṅghassa nānaggarasapaṇītabhojanaṁ adāsi.",
  "atk-s0401a13:863_1": "Satthā katabhattakicco anumodanaṁ karonto suppavāsāya imaṁ dhammaṁ desesi ‘‘bhojanaṁ",
  "atk-s0401a13:863_2": "suppavāse dentī ariyasāvikā paṭiggāhakānaṁ pañca ṭhānāni deti. Āyuṁ deti, vaṇṇaṁ",
  "atk-s0401a13:863_3": "deti, sukhaṁ deti, balaṁ deti, paṭibhānaṁ deti. Āyuṁ kho pana datvā āyussa bhāginī",
  "atk-s0401a13:863_4": "hoti dibbassa vā mānusassa vā…pe… paṭibhānaṁ datvā paṭibhānassa bhāginī hoti dibbassa",
  "atk-s0401a13:863_5": "vā mānusassa vā’’ti. Evametaṁ vatthu samuṭṭhitaṁ. Atha aparabhāge satthā jetavane",
  "atk-s0401a13:863_6": "nisīditvā upāsikāyo ṭhānantaresu ṭhapento suppavāsaṁ koliyadhītaraṁ paṇītadāyikānaṁ",
  "atk-s0401a13:863_7": "aggaṭṭhāne ṭhapesīti.",
  "atk-s0401a13:864": "Suppiyāvatthu",
  "atk-s0401a13:865_0": "264. Sattame gilānupaṭṭhākīnanti gilānupaṭṭhākīnaṁ upāsikānaṁ, suppiyā upāsikā, aggāti",
  "atk-s0401a13:865_1": "dasseti. Ayaṁ kira padumuttarabuddhakāle haṁsavatiyaṁ kulagehe nibbattā aparabhāge",
  "atk-s0401a13:865_2": "satthu dhammadesanaṁ suṇantī satthāraṁ ekaṁ upāsikaṁ gilānupaṭṭhākīnaṁ aggaṭṭhāne",
  "atk-s0401a13:865_3": "ṭhapentaṁ disvā adhikārakammaṁ katvā taṁ ṭhānantaraṁ patthesi. Sā kappasatasahassaṁ",
  "atk-s0401a13:865_4": "devamanussesu saṁsaritvā imasmiṁ buddhuppāde bārāṇasiyaṁ kulagehe nibbatti, suppiyātissā",
  "atk-s0401a13:865_5": "nāmaṁ akaṁsu. Aparabhāge satthā bhikkhusaṅghaparivāro bārāṇasiṁ agamāsi. Sā tathāgatassa",
  "atk-s0401a13:865_6": "paṭhamadassaneyeva dhammaṁ sutvā sotāpattiphale patiṭṭhāsi.",
  "atk-s0401a13:866_0": "Athekadivasaṁ dhammassavanatthāya vihāraṁ gatā. Vihāracārikaṁ caramānā ekaṁ bhikkhuṁ",
  "atk-s0401a13:866_1": "gilānaṁ disvā abhivādetvā paṭisanthāraṁ katvā ‘‘ayyassa kiṁ laddhuṁ vaṭṭatī’’ti pucchi.",
  "atk-s0401a13:866_2": "Rasaṁ laddhuṁ vaṭṭati, upāsiketi. ‘‘Hotu, bhante, ahaṁ pahiṇissāmī’’ti theraṁ abhivādetvā",
  "atk-s0401a13:866_3": "antonagaraṁ gantvā punadivase pavattamaṁsatthāya dāsiṁ antarāpaṇaṁ pesesi. Sā sakalanagare",
  "atk-s0401a13:866_4": "pavattamaṁsaṁ alabhitvā aladdhabhāvaṁ kathesi. Upāsikā cintesi – ‘‘ahaṁ ayyassa rasaṁ",
  "atk-s0401a13:866_5": "pahiṇissāmīti vatvā sace na pesessāmi , ayyo aññatopi alabhanto kilamissati, yaṁkiñci",
  "atk-s0401a13:866_6": "katvā pesetuṁ vaṭṭatī’’ti gabbhaṁ pavisitvā ūrumaṁsaṁ chinditvā dāsiyā adāsi ‘‘idaṁ",
  "atk-s0401a13:866_7": "maṁsaṁ gahetvā sambhārehi yojetvā rasaṁ katvā vihāraṁ netvā ayyassa dehi. So ce maṁ",
  "atk-s0401a13:866_8": "pucchati, gilānāti vadehī’’ti. Sā tathā akāsi.",
  "atk-s0401a13:867_0": "Satthā taṁ kāraṇaṁ ñatvā punadivase bhikkhācāravelāya bhikkhusaṅghaparivuto upāsikāya",
  "atk-s0401a13:867_1": "gehaṁ agamāsi. Sā tathāgatassa āgatabhāvaṁ sutvā sāmikaṁ āmantesi – ‘‘ayyaputta,",
  "atk-s0401a13:867_2": "ahaṁ satthu santikaṁ gantuṁ na sakkomi, gaccha tvaṁ satthāraṁ antogehaṁ pavesetvā",
  "atk-s0401a13:867_3": "nisīdāpehī’’ti. So tathā akāsi. Satthā ‘‘kahaṁ suppiyā’’ti pucchi. Gilānā, bhanteti.",
  "atk-s0401a13:867_4": "Pakkosatha, nanti. Atha te gantvā ‘‘satthā taṁ pakkosatī’’ti āhaṁsu. Sā cintesi –",
  "atk-s0401a13:867_5": "‘‘sabbalokassa hitānukampako satthā na imaṁ kāraṇaṁ adisvā pakkosāpessatī’’ti sahasā",
  "atk-s0401a13:867_6": "mañcamhā vuṭṭhāsi. Athassā buddhānubhāvena taṁkhaṇaṁyeva vaṇo ruhitvā succhavi ahosi",
  "atk-s0401a13:867_7": "sesaṭṭhānato atirekataraṁ vippasannavaṇṇo. Tasmiṁ khaṇe upāsikā sitaṁ katvā dasabalaṁ",
  "atk-s0401a13:867_8": "pañcapatiṭṭhitena vanditvā ekamantaṁ nisīdi. Satthā ‘‘imissā upāsikāya kiṁ aphāsuka’’nti",
  "atk-s0401a13:867_9": "pucchi. Sā attanā katakāraṇaṁ sabbaṁ kathesi. Satthā katabhattakicco vihāraṁ gantvā",
  "atk-s0401a13:867_10": "bhikkhusaṅghaṁ sannipātāpetvā taṁ bhikkhuṁ anekapariyāyena vigarahitvā sikkhāpadaṁ",
  "atk-s0401a13:867_11": "(mahāva. 280) paññapesi. Evametaṁ vatthu samuṭṭhitaṁ. Aparabhāge satthā jetavane",
  "atk-s0401a13:867_12": "nisinno upāsikāyo ṭhānantaresu ṭhapento suppiyaṁ upāsikaṁ gilānupaṭṭhākīnaṁ aggaṭṭhāne ṭhapesīti.",
  "atk-s0401a13:868": "Kātiyānīvatthu",
  "atk-s0401a13:869_0": "265. Aṭṭhame aveccappasannānanti adhigatena acalappasādena samannāgatānaṁ upāsikānaṁ,",
  "atk-s0401a13:869_1": "kātiyānī, aggāti dasseti. Sā kira padumuttarabuddhakāle haṁsavatiyaṁ kulagehe nibbattā",
  "atk-s0401a13:869_2": "satthāraṁ ekaṁ upāsikaṁ aveccappasannānaṁ aggaṭṭhāne ṭhapentaṁ disvā adhikārakammaṁ",
  "atk-s0401a13:869_3": "katvā taṁ ṭhānantaraṁ patthesi. Sā kappasatasahassaṁ devamanussesu saṁsaritvā imasmiṁ",
  "atk-s0401a13:869_4": "buddhuppāde kuraragharanagare nibbatti, kātiyānītissā nāmaṁ akaṁsu.",
  "atk-s0401a13:870_0": "Sā aparabhāge vayappattā kuraragharikāya, kāḷiyā sahāyikā, daḷhamittā ahosi. Yadā",
  "atk-s0401a13:870_1": "pana kuṭikaṇṇasoṇatthero ‘‘dasabalassa kathitaniyāmena mayhampi dhammaṁ kathehī’’ti",
  "atk-s0401a13:870_2": "mātarā yācito rattibhāge antonagare alaṅkatadhammāsane nisīditvā mātaraṁ kāyasakkhiṁ",
  "atk-s0401a13:870_3": "katvā dhammadesanaṁ ārabhi, tadā ayaṁ kātiyānī upāsikā kāḷiyā saddhiṁ gantvā parisapariyante",
  "atk-s0401a13:870_4": "dhammaṁ suṇantī aṭṭhāsi. Tasmiṁ samaye pañcamattāni corasatāni antonagare divā katasaññāya",
  "atk-s0401a13:870_5": "koṭito paṭṭhāya ummaṅgaṁ khanitvā imissā kātiyāniyā gharaṁ sampāpuṇiṁsu. Tesaṁ corajeṭṭhako",
  "atk-s0401a13:870_6": "tehi saddhiṁ apavisitvā ‘‘kiṁ nu kho ayaṁ parisā sannipatitā’’ti vīmaṁsanatthāya",
  "atk-s0401a13:870_7": "soṇattherassa dhammakathanaṭṭhānaṁ gantvā parisapariyante tiṭṭhamāno imissā kātiyāniyā",
  "atk-s0401a13:870_8": "piṭṭhipasse aṭṭhāsi.",
  "atk-s0401a13:871_0": "Tasmiṁ samaye, kātiyānī, dāsiṁ āmantesi – ‘‘gaccha je, gehaṁ pavisitvā dīpatelaṁ",
  "atk-s0401a13:871_1": "āhara, mayaṁ dīpe jāletvā dhammaṁ sossāmā’’ti. Sā gharaṁ gantvā ummaṅge core disvā",
  "atk-s0401a13:871_2": "dīpatelaṁ agaṇhitvāva āgantvā attano ayyāya ārocesi – ‘‘ayye, gehe corā ummaṅgaṁ",
  "atk-s0401a13:871_3": "khanantī’’ti. Taṁ sutvā corajeṭṭhako cintesi – ‘‘sacāyaṁ imissā kathaṁ gaṇhitvā gehaṁ",
  "atk-s0401a13:871_4": "gamissati , ettheva naṁ asinā dvedhā chindissāmi. Sace pana gahitanimitteneva dhammaṁ",
  "atk-s0401a13:871_5": "suṇissati, corehi gahitabhaṇḍakampi puna dāpessāmī’’ti. Kātiyānīpi kho dāsiyā kathaṁ",
  "atk-s0401a13:871_6": "sutvā, ‘‘amma, mā saddaṁ kari, corā nāma harantā attanā diṭṭhameva harissanti, ahaṁ",
  "atk-s0401a13:871_7": "pana ajja dullabhassavanaṁ suṇāmi, mā dhammassa antarāyaṁ karohī’’ti āha. Corajeṭṭhako",
  "atk-s0401a13:871_8": "tassā vacanaṁ sutvā cintesi – ‘‘iminā ajjhāsayena ṭhitāya nāma gehe bhaṇḍaṁ harantehi",
  "atk-s0401a13:871_9": "amhehi mahāpathavī pavisitabbā bhaveyyā’’ti. So tāvadeva gantvā corehi gahitabhaṇḍaṁ",
  "atk-s0401a13:871_10": "chaḍḍāpetvā corehi saddhiṁ āgantvā dhammaṁ suṇanto parisapariyante aṭṭhāsi. Kātiyānīpi",
  "atk-s0401a13:871_11": "upāsikā therassa desanāpariyosāne sotāpattiphale patiṭṭhāsi.",
  "atk-s0401a13:872_0": "Atha aruṇe uggate corajeṭṭhako gantvā upāsikāya pādesu patitvā, ‘‘ayye, sabbesaṁyeva",
  "atk-s0401a13:872_1": "no khamāhī’’ti āha. Kiṁ pana tumhehi mayhaṁ katanti? So sabbaṁ attanā katadosaṁ ārocesi.",
  "atk-s0401a13:872_2": "Tena hi, tātā, khamāmi tumhākanti. Ayye, amhākaṁ evaṁ khamitaṁ nāma na hoti, tumhākaṁ",
  "atk-s0401a13:872_3": "pana puttattherassa santike sabbesaṁyeva no pabbajjaṁ dāpehīti. Sā sabbepi te gahetvā",
  "atk-s0401a13:872_4": "kuṭikaṇṇasoṇattherassa santike pabbājesi. Tepi kho corā therassa santike pabbajitā",
  "atk-s0401a13:872_5": "sabbeva arahattaṁ pāpuṇiṁsu. Evametaṁ vatthu samuṭṭhitaṁ. Aparabhāge satthā jetavane",
  "atk-s0401a13:872_6": "viharanto upāsikāyo ṭhānantaresu ṭhapento kātiyāniṁ upāsikaṁ aveccappasannānaṁ aggaṭṭhāne ṭhapesīti.",
  "atk-s0401a13:873": "Nakulamātāvatthu",
  "atk-s0401a13:874_0": "266. Navame vissāsikānanti vissāsakathaṁ kathentīnaṁ upāsikānaṁ, nakulamātā gahapatānī,",
  "atk-s0401a13:874_1": "aggāti dasseti. Yaṁ panettha vattabbaṁ, taṁ sabbaṁ heṭṭhā upāsakapāḷiyaṁ vuttameva.",
  "atk-s0401a13:874_2": "Kevalaṁ idha nakulamātaraṁ dhuraṁ katvā veditabbanti.",
  "atk-s0401a13:875": "Kāḷīkuraragharikāvatthu",
  "atk-s0401a13:876_0": "267. Dasame anussavappasannānanti anussaveneva uppannena pasādena samannāgatānaṁ",
  "atk-s0401a13:876_1": "upāsikānaṁ antare, kāḷī upāsikā, kuraragharikā aggāti dasseti. Sā kira padumuttarabuddhakāle",
  "atk-s0401a13:876_2": "haṁsavatiyaṁ kuraragharanagare nibbattā satthu dhammakathaṁ suṇantī satthāraṁ ekaṁ",
  "atk-s0401a13:876_3": "upāsikaṁ anussavappasannānaṁ aggaṭṭhāne ṭhapentaṁ disvā adhikārakammaṁ katvā taṁ",
  "atk-s0401a13:876_4": "ṭhānantaraṁ patthesi. Sā kappasatasahassaṁ devamanussesu saṁsaritvā imasmiṁ buddhuppāde",
  "atk-s0401a13:876_5": "rājagahanagare kulagehe nibbatti, kāḷītissā nāmaṁ akaṁsu.",
  "atk-s0401a13:877_0": "Sā vayappattā kuraragharanagare kulagehaṁ gatā. Athassā saṁvāsena gabbho patiṭṭhahi.",
  "atk-s0401a13:877_1": "Sā paripuṇṇagabbhā ‘‘paresaṁ gehe gabbhavuṭṭhānaṁ nāma appatirūpa’’nti attano kulanagarameva",
  "atk-s0401a13:877_2": "āgantvā rattibhāgasamanantare attano pāsādassa upari ākāse ṭhitānaṁ sātāgirahemavatānaṁ",
  "atk-s0401a13:877_3": "ratanattayassa vaṇṇaṁ kathentānaṁ kathaṁ sutvā anussavikappasādaṁ uppādetvā satthu",
  "atk-s0401a13:877_4": "adassaneneva sotāpattiphale patiṭṭhāsi, aparabhāge panassā gabbhavuṭṭhānaṁ ahosīti",
  "atk-s0401a13:877_5": "sabbaṁ vatthu heṭṭhā vitthāritameva. Aparabhāge pana satthā jetavane bhikkhusaṅghamajjhe",
  "atk-s0401a13:877_6": "nisīditvā upāsikāyo ṭhānantaresu ṭhapento imaṁ upāsikaṁ anussavappasannānaṁ aggaṭṭhāne ṭhapesīti.",
  "atk-s0401a13:878": "Dasasuttaparimāṇāya upāsikāpāḷiyā vaṇṇanā niṭṭhitā.",
  "atk-s0401a13:879": "Ettāvatā ca manorathapūraṇiyā",
  "atk-s0401a13:880": "Aṅguttaranikāya-aṭṭhakathāya",
  "atk-s0401a13:881": "Sabbāpi etadaggapāḷivaṇṇanā niṭṭhitā."
}