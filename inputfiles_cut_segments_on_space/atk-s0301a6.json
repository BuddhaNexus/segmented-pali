{
  "atk-s0301a6:0": "6. Brahmasaṁyuttaṁ",
  "atk-s0301a6:1": "1. Paṭhamavaggo",
  "atk-s0301a6:2": "1. Brahmāyācanasuttavaṇṇanā",
  "atk-s0301a6:3_0": "172. Brahmasaṁyuttassa paṭhame parivitakko udapādīti sabbabuddhānaṁ āciṇṇasamāciṇṇo",
  "atk-s0301a6:3_1": "ayaṁ cetaso vitakko udapādi. Kadā udapādīti? Buddhabhūtassa aṭṭhame sattāhe rājāyatanamūle",
  "atk-s0301a6:3_2": "sakkena devānamindena ābhataṁ dantakaṭṭhañca osadhaharītakañca khāditvā mukhaṁ dhovitvā",
  "atk-s0301a6:3_3": "catūhi lokapālehi upanīte paccagghe selamayapatte tapussabhallikānaṁ piṇḍapātaṁ paribhuñjitvā",
  "atk-s0301a6:3_4": "puna paccāgantvā ajapālanigrodhe nisinnamattassa.",
  "atk-s0301a6:4_0": "Adhigatoti paṭividdho. Dhammoti catusaccadhammo. Gambhīroti uttānapaṭikkhepavacanametaṁ.",
  "atk-s0301a6:4_1": "Duddasoti gambhīrattāva duddaso dukkhena daṭṭhabbo, na sakkā sukhena daṭṭhuṁ. Duddasattāva",
  "atk-s0301a6:4_2": "duranubodho dukkhena avabujjhitabbo, na sakkā sukhena avabujjhituṁ. Santoti nibbuto.",
  "atk-s0301a6:4_3": "Paṇītoti atappako. Idaṁ dvayaṁ lokuttarameva sandhāya vuttaṁ. Atakkāvacaroti takkena",
  "atk-s0301a6:4_4": "avacaritabbo ogāhitabbo na hoti, ñāṇeneva avacaritabbo. Nipuṇoti saṇho. Paṇḍitavedanīyoti",
  "atk-s0301a6:4_5": "sammāpaṭipadaṁ paṭipannehi paṇḍitehi veditabbo. Ālayarāmāti sattā pañcasu kāmaguṇesu",
  "atk-s0301a6:4_6": "allīyanti, tasmā te ālayāti vuccanti. Aṭṭhasatataṇhāvicaritāni vā allīyanti, tasmāpi",
  "atk-s0301a6:4_7": "ālayāti vuccanti. Tehi ālayehi ramantīti ālayarāmā. Ālayesu ratāti ālayaratā. Ālayesu",
  "atk-s0301a6:4_8": "suṭṭhu muditāti ālayasammuditā. Yatheva hi susajjitaṁ pupphaphalabharitarukkhādisampannaṁ",
  "atk-s0301a6:4_9": "uyyānaṁ paviṭṭho rājā tāya tāya sampattiyā ramati, sammudito āmoditapamodito hoti,",
  "atk-s0301a6:4_10": "na ukkaṇṭhati, sāyampi nikkhamituṁ na icchati, evamimehipi kāmālayataṇhālayehi sattā",
  "atk-s0301a6:4_11": "ramanti, saṁsāravaṭṭe sammuditā anukkaṇṭhitā vasanti. Tena tesaṁ bhagavā duvidhaṁ",
  "atk-s0301a6:4_12": "ālayaṁ uyyānabhūmiṁ viya dassento ‘‘ālayarāmā’’tiādimāha.",
  "atk-s0301a6:5_0": "Tattha yadidanti nipāto, tassa ṭhānaṁ sandhāya ‘‘yaṁ ida’’nti, paṭiccasamuppādaṁ",
  "atk-s0301a6:5_1": "sandhāya ‘‘yo aya’’nti evamattho daṭṭhabbo. Idappaccayatāpaṭiccasamuppādoti imesaṁ",
  "atk-s0301a6:5_2": "paccayā idappaccayā, idappaccayā eva idappaccayatā, idappaccayatā ca sā paṭiccasamuppādo",
  "atk-s0301a6:5_3": "cāti idappaccayatāpaṭiccasamuppādo. Saṅkhārādipaccayānaṁ etaṁ adhivacanaṁ. Sabbasaṅkhārasamathotiādi",
  "atk-s0301a6:5_4": "sabbaṁ nibbānameva. Yasmā hi taṁ āgamma sabbasaṅkhāravipphanditāni samanti, vūpasammanti,",
  "atk-s0301a6:5_5": "tasmā sabbasaṅkhārasamathoti vuccati. Yasmā ca taṁ āgamma sabbe upadhayo paṭinissaṭṭhā",
  "atk-s0301a6:5_6": "honti, sabbā taṇhā khīyanti, sabbe kilesarāgā virajjanti, sabbaṁ dukkhaṁ nirujjhati,",
  "atk-s0301a6:5_7": "tasmā sabbūpadhipaṭinissaggo taṇhākkhayo virāgo nirodhoti vuccati. Yā panesā taṇhā",
  "atk-s0301a6:5_8": "bhavena bhavaṁ, phalena vā saddhiṁ kammaṁ vinati saṁsibbatīti katvā vānanti vuccati,",
  "atk-s0301a6:5_9": "tato nikkhantaṁ vānatoti nibbānaṁ. So mamassa kilamathoti yā ajānantānaṁ desanā nāma,",
  "atk-s0301a6:5_10": "so mama kilamatho assa, sā mama vihesā assāti attho. Kāyakilamatho ceva kāyavihesā",
  "atk-s0301a6:5_11": "ca assāti vuttaṁ hoti. Citte pana ubhayampetaṁ buddhānaṁ natthi. Apissūti anubrūhanatthe",
  "atk-s0301a6:5_12": "nipāto. So ‘‘na kevalaṁ ayaṁ parivitakko udapādi, imāpi gāthā paṭibhaṁsū’’ti dīpeti.",
  "atk-s0301a6:5_13": "Anacchariyāti anuacchariyā. Paṭibhaṁsūti paṭibhānasaṅkhātassa ñāṇassa gocarā ahesuṁ,",
  "atk-s0301a6:5_14": "parivitakkayitabbataṁ pāpuṇiṁsu.",
  "atk-s0301a6:6_0": "Kicchenāti dukkhena, na dukkhāya paṭipadāya. Buddhānaṁ hi cattāropi maggā sukhapaṭipadāva",
  "atk-s0301a6:6_1": "honti. Pāramīpūraṇakāle pana sarāgasadosasamohasseva sato āgatāgatānaṁ yācakānaṁ",
  "atk-s0301a6:6_2": "alaṅkatapaṭiyattaṁ sīsaṁ kantitvā galalohitaṁ nīharitvā suañjitāni akkhīni uppāṭetvā",
  "atk-s0301a6:6_3": "kulavaṁsappadīpaṁ puttaṁ manāpacāriniṁ bhariyanti evamādīni dentassa aññāni ca khantivādisadisesu",
  "atk-s0301a6:6_4": "attabhāvesu chejjabhejjādīni pāpuṇantassa āgamanīyapaṭipadaṁ sandhāyetaṁ vuttaṁ.",
  "atk-s0301a6:6_5": "Halanti ettha ha-kāro nipātamatto, alanti attho. Pakāsitunti desituṁ, evaṁ kicchena",
  "atk-s0301a6:6_6": "adhigatassa alaṁ desituṁ pariyattaṁ desituṁ. Ko attho desitenāti vuttaṁ hoti? Rāgadosaparetehīti",
  "atk-s0301a6:6_7": "rāgadosaphuṭṭhehi rāgadosānugatehi vā.",
  "atk-s0301a6:7_0": "Paṭisotagāminti niccādīnaṁ paṭisotaṁ, ‘‘aniccaṁ dukkhamanattā asubha’’nti evaṁ gataṁ",
  "atk-s0301a6:7_1": "catusaccadhammaṁ. Rāgarattāti kāmarāgena bhavarāgena diṭṭhirāgena ca rattā. Na dakkhantīti",
  "atk-s0301a6:7_2": "aniccaṁ dukkhamanattā asubhanti iminā sabhāvena na passissanti , te apassante ko",
  "atk-s0301a6:7_3": "sakkhissati evaṁ gāhāpetuṁ. Tamokhandhena āvuṭāti avijjārāsinā ajjhotthaṭā.",
  "atk-s0301a6:8": "Appossukkatāyāti nirussukkabhāvena, adesetukāmatāyāti attho. Kasmā panassa evaṁ cittaṁ nami? Nanu esa mutto mocessāmi, tiṇṇo tāressāmi –",
  "atk-s0301a6:9": "‘‘Kiṁ me aññātavesena, dhammaṁ sacchikatenidha;",
  "atk-s0301a6:10": "Sabbaññutaṁ pāpuṇitvā, tārayissaṁ sadevaka’’nti. (bu. vaṁ. 2.56) –",
  "atk-s0301a6:11_0": "Patthanaṁ katvā pāramiyo pūretvā sabbaññutaṁ pattoti? Saccametaṁ, tadevaṁ paccavekkhaṇānubhāvena",
  "atk-s0301a6:11_1": "panassa evaṁ cittaṁ nami. Tassa hi sabbaññutaṁ patvā sattānaṁ kilesagahanataṁ, dhammassa",
  "atk-s0301a6:11_2": "ca gambhīrataṁ paccavekkhantassa sattānaṁ kilesagahanatā ca dhammagambhīratā ca sabbākārena",
  "atk-s0301a6:11_3": "pākaṭā jātā. Athassa – ‘‘ime sattā kañjiyapuṇṇā lābu viya, takkabharitā cāṭi viya,",
  "atk-s0301a6:11_4": "vasātelapītapilotikā viya, añjanamakkhitahattho viya ca kilesabharitā atisaṁkiliṭṭhā",
  "atk-s0301a6:11_5": "rāgarattā dosaduṭṭhā mohamūḷhā, te kiṁ nāma paṭivijjhissantī’’ti? Cintayato kilesagahanapaccavekkhaṇānubhāvenāpi evaṁ cittaṁ nami.",
  "atk-s0301a6:12_0": "‘‘Ayañca dhammo pathavīsandhārakaudakakkhandho viya gambhīro, pabbatena paṭicchādetvā",
  "atk-s0301a6:12_1": "ṭhapito sāsapo viya duddaso, satadhā bhinnassa vālassa koṭiyā koṭipaṭipādanaṁ viya",
  "atk-s0301a6:12_2": "duranubodho. Nanu mayā hi imaṁ dhammaṁ paṭivijjhituṁ vāyamantena adinnaṁ dānaṁ nāma",
  "atk-s0301a6:12_3": "natthi, arakkhitaṁ sīlaṁ nāma natthi, aparipūritā kāci pāramī nāma natthi, tassa",
  "atk-s0301a6:12_4": "me nirussāhaṁ viya mārabalaṁ vidhamantassāpi pathavī na kampittha, paṭhamayāme pubbenivāsaṁ",
  "atk-s0301a6:12_5": "anussarantassāpi na kampittha, majjhimayāme dibbacakkhuṁ visodhentassāpi na kampittha,",
  "atk-s0301a6:12_6": "pacchimayāme pana paṭiccasamuppādaṁ paṭivijjhantasseva me dasasahassilokadhātu kampittha.",
  "atk-s0301a6:12_7": "Iti mādisenāpi tikkhañāṇena kicchenevāyaṁ dhammo paṭividdho. Taṁ lokiyamahājanā kathaṁ",
  "atk-s0301a6:12_8": "paṭivijjhissantī’’ti? Dhammagambhīrapaccavekkhaṇānubhāvenāpi evaṁ cittaṁ namīti veditabbaṁ.",
  "atk-s0301a6:13_0": "Apica brahmunā yācite desetukāmatāyapissa evaṁ cittaṁ nami. Jānāti hi bhagavā – ‘‘mama",
  "atk-s0301a6:13_1": "appossukkatāya citte namamāne maṁ mahābrahmā dhammadesanaṁ yācissati, ime ca sattā",
  "atk-s0301a6:13_2": "brahmagarukā. Te ‘satthā kira dhammaṁ na desetukāmo ahosi. Atha naṁ mahābrahmā yācitvā",
  "atk-s0301a6:13_3": "desāpesi. Santo vata bho dhammo, paṇīto vata bho dhammo’ti maññamānā sussūsissantī’’ti.",
  "atk-s0301a6:13_4": "Idampissa kāraṇaṁ paṭicca appossukkatāya cittaṁ nami, no dhammadesanāyāti veditabbaṁ.",
  "atk-s0301a6:14_0": "Sahampatissāti so kira kassapassa bhagavato sāsane sahako nāma thero paṭhamajjhānaṁ",
  "atk-s0301a6:14_1": "nibbattetvā paṭhamajjhānabhūmiyaṁ kappāyukabrahmā hutvā nibbatto. Tatra naṁ ‘‘sahampatibrahmā’’ti",
  "atk-s0301a6:14_2": "paṭisañjānanti. Taṁ sandhāyāha ‘‘brahmuno sahampatissā’’ti. Nassati vata bhoti so",
  "atk-s0301a6:14_3": "kira imaṁ saddaṁ tathā nicchāresi, yathā dasasahassilokadhātubrahmāno sutvā sabbe",
  "atk-s0301a6:14_4": "sannipatiṁsu. Yatra hi nāmāti yasmiṁ nāma loke. Purato pāturahosīti tehi dasahi brahmasahassehi",
  "atk-s0301a6:14_5": "saddhiṁ pāturahosi. Apparajakkhajātikāti paññāmaye akkhimhi appaṁ parittaṁ rāgadosamoharajaṁ",
  "atk-s0301a6:14_6": "etesaṁ evaṁsabhāvāti apparajakkhajātikā. Assavanatāti assavanatāya. Bhavissantīti",
  "atk-s0301a6:14_7": "purimabuddhesu dasapuññakiriyavasena katādhikārā paripākagatā padumāni viya sūriyarasmisamphassaṁ,",
  "atk-s0301a6:14_8": "dhammadesanaṁyeva ākaṅkhamānā catuppadikagāthāvasāne ariyabhūmiṁ okkamanārahā na",
  "atk-s0301a6:14_9": "eko, na dve, anekasatasahassā dhammassa aññātāro bhavissantīti dasseti.",
  "atk-s0301a6:15_0": "Pāturahosīti pātubhavi. Samalehi cintitoti samalehi chahi satthārehi cintito. Te",
  "atk-s0301a6:15_1": "hi puretaraṁ uppajjitvā sakalajambudīpe kaṇṭake pattharamānā viya, visaṁ siñcamānā",
  "atk-s0301a6:15_2": "viya ca samalaṁ micchādiṭṭhidhammaṁ desayiṁsu. Apāpuretanti vivaraṁ etaṁ. Amatassa",
  "atk-s0301a6:15_3": "dvāranti amatassa nibbānassa dvārabhūtaṁ ariyamaggaṁ. Suṇantu dhammaṁ vimalenānubuddhanti",
  "atk-s0301a6:15_4": "ime sattā rāgādimalānaṁ abhāvato vimalena sammāsambuddhena anubuddhaṁ catusaccadhammaṁ",
  "atk-s0301a6:15_5": "suṇantu tāva bhagavāti yācati.",
  "atk-s0301a6:16_0": "Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova.",
  "atk-s0301a6:16_1": "Na hi tassa ṭhitassa dassanatthaṁ gīvukkhipanapasāraṇādikiccaṁ atthi. Tathūpamanti",
  "atk-s0301a6:16_2": "tappaṭibhāgaṁ selapabbatūpamaṁ. Ayaṁ panettha saṅkhepattho – yathā selapabbatamuddhani",
  "atk-s0301a6:16_3": "ṭhitova cakkhumā puriso samantato janataṁ passeyya , tathā tvampi sumedha sundarapañña",
  "atk-s0301a6:16_4": "sabbaññutañāṇena samantacakkhu bhagavā dhammamayaṁ pāsādamāruyha sayaṁ apetasoko",
  "atk-s0301a6:16_5": "sokāvatiṇṇaṁ jātijarābhibhūtaṁ janataṁ avekkhassu upadhāraya upaparikkha. Ayaṁ panettha",
  "atk-s0301a6:16_6": "adhippāyo – yathā hi pabbatapāde samantā mahantaṁ khettaṁ katvā, tattha kedārapāḷīsu",
  "atk-s0301a6:16_7": "kuṭikāyo katvā rattiṁ aggiṁ jāleyyuṁ, caturaṅgasamannāgatañca andhakāraṁ assa, atha",
  "atk-s0301a6:16_8": "tassa pabbatassa matthake ṭhatvā cakkhumato purisassa bhūmiṁ olokayato neva khettaṁ",
  "atk-s0301a6:16_9": "na kedārapāḷiyo na kuṭiyo na tattha sayitamanussā paññāyeyyuṁ. Kuṭikāsu pana aggijālāmattakameva",
  "atk-s0301a6:16_10": "paññāyeyya, evaṁ dhammapāsādaṁ āruyha sattanikāyaṁ olokayato tathāgatassa ye te akatakalyāṇā",
  "atk-s0301a6:16_11": "sattā, te ekavihāre dakkhiṇajāṇupasse nisinnāpi buddhacakkhussa āpāthaṁ nāgacchanti,",
  "atk-s0301a6:16_12": "rattiṁ khittā sarā viya honti. Ye pana katakalyāṇā veneyyapuggalā, te evassa dūrepi",
  "atk-s0301a6:16_13": "ṭhitā āpāthaṁ āgacchanti so aggi viya himavantapabbato viya ca. Vuttampi cetaṁ –",
  "atk-s0301a6:17": "‘‘Dūre santo pakāsenti, himavantova pabbato;",
  "atk-s0301a6:18": "Asantettha na dissanti, rattiṁ khittā yathā sarā’’ti. (dha. pa. 304);",
  "atk-s0301a6:19_0": "Ajjhesananti yācanaṁ. Buddhacakkhunāti indriyaparopariyattañāṇena ca āsayānusayañāṇena",
  "atk-s0301a6:19_1": "ca. Imesaṁ hi dvinnaṁ ñāṇānaṁ ‘‘buddhacakkhū’’ti nāmaṁ, sabbaññutaññāṇassa ‘‘samantacakkhū’’ti,",
  "atk-s0301a6:19_2": "tiṇṇaṁ maggañāṇānaṁ ‘‘dhammacakkhū’’ti. Apparajakkhetiādīsu yesaṁ vuttanayeneva paññācakkhumhi",
  "atk-s0301a6:19_3": "rāgādirajaṁ appaṁ, te apparajakkhā. Yesaṁ taṁ mahantaṁ, te mahārajakkhā. Yesaṁ saddhādīni",
  "atk-s0301a6:19_4": "indriyāni tikkhāni, te tikkhindriyā. Yesaṁ tāni mudūni, te mudindriyā. Yesaṁ teyeva",
  "atk-s0301a6:19_5": "saddhādayo ākārā sundarā, te svākārā. Ye kathitakāraṇaṁ sallakkhenti, sukhena sakkā",
  "atk-s0301a6:19_6": "honti viññāpetuṁ, te suviññāpayā. Ye paralokañceva vajjañca bhayato passanti, te",
  "atk-s0301a6:19_7": "paralokavajjabhayadassāvino nāma.",
  "atk-s0301a6:20_0": "Ayaṁ panettha pāḷi – ‘‘saddho puggalo apparajakkho, assaddho puggalo mahārajakkho.",
  "atk-s0301a6:20_1": "Āraddhavīriyo, kusīto. Upaṭṭhitassati, muṭṭhassati. Samāhito , asamāhito. Paññavā,",
  "atk-s0301a6:20_2": "duppañño puggalo mahārajakkho. Tathā saddho puggalo tikkhindriyo…pe… paññavā puggalo",
  "atk-s0301a6:20_3": "paralokavajjabhayadassāvī, duppañño puggalo na paralokavajjabhayadassāvī. Lokoti",
  "atk-s0301a6:20_4": "khandhaloko, āyatanaloko, dhātuloko, sampattibhavaloko, sampattisambhavaloko, vipattibhavaloko,",
  "atk-s0301a6:20_5": "vipattisambhavaloko. Eko loko sabbe sattā āhāraṭṭhitikā. Dve lokā nāmañca rūpañca.",
  "atk-s0301a6:20_6": "Tayo lokā tisso vedanā. Cattāro lokā cattāro āhārā. Pañca lokā pañcupādānakkhandhā.",
  "atk-s0301a6:20_7": "Cha lokā cha ajjhattikāni āyatanāni. Satta lokā satta viññāṇaṭṭhitiyo. Aṭṭha lokā",
  "atk-s0301a6:20_8": "aṭṭha lokadhammā. Nava lokā nava sattāvāsā. Dasa lokā dasāyatanāni. Dvādasa lokā",
  "atk-s0301a6:20_9": "dvādasāyatanāni. Aṭṭhārasa lokā aṭṭhārasa dhātuyo. Vajjanti sabbe kilesā vajjā, sabbe",
  "atk-s0301a6:20_10": "duccaritā vajjā, sabbe abhisaṅkhārā vajjā, sabbe bhavagāmikammā vajjā, iti imasmiñca",
  "atk-s0301a6:20_11": "loke imasmiñca vajje tibbā bhayasaññā paccupaṭṭhitā hoti, seyyathāpi ukkhittāsike",
  "atk-s0301a6:20_12": "vadhake. Imehi paññāsāya ākārehi imāni pañcindriyāni jānāti passati aññāsi paṭivijjhi.",
  "atk-s0301a6:20_13": "Idaṁ tathāgatassa indriyaparopariyatte ñāṇa’’nti (paṭi. ma. 1.112).",
  "atk-s0301a6:21_0": "Uppaliniyanti uppalavane. Itaresupi eseva nayo. Antonimuggaposīnīti yāni anto nimuggāneva",
  "atk-s0301a6:21_1": "posiyanti. Udakaṁ accuggamma ṭhitānī ti udakaṁ atikkamitvā ṭhitāni. Tattha yāni accuggamma",
  "atk-s0301a6:21_2": "ṭhitāni, tāni sūriyarasmisamphassaṁ āgamayamānāni ṭhitāni ajja pupphanakāni. Yāni",
  "atk-s0301a6:21_3": "pana samodakaṁ ṭhitāni, tāni sve pupphanakāni. Yāni udakānuggatāni antonimuggaposīni,",
  "atk-s0301a6:21_4": "tāni tatiyadivase pupphanakāni. Udakā pana anuggatāni aññānipi sarogauppalādīni nāma",
  "atk-s0301a6:21_5": "atthi, yāni neva pupphissanti, macchakacchapabhakkhāneva bhavissanti, tāni pāḷiṁ",
  "atk-s0301a6:21_6": "nāruḷhāni. Āharitvā pana dīpetabbānīti dīpitāni. Yatheva hi tāni catubbidhāni pupphāni,",
  "atk-s0301a6:21_7": "evamevaṁ ugghaṭitaññū vipañcitaññū neyyo padaparamoti cattāro puggalā.",
  "atk-s0301a6:22_0": "Tattha ‘‘yassa puggalassa saha udāhaṭavelāya dhammābhisamayo hoti, ayaṁ vuccati puggalo",
  "atk-s0301a6:22_1": "ugghaṭitaññū. Yassa puggalassa saṁkhittena bhāsitassa vitthārena atthe vibhajiyamāne",
  "atk-s0301a6:22_2": "dhammābhisamayo hoti, ayaṁ vuccati puggalo vipañcitaññū. Yassa puggalassa uddesato",
  "atk-s0301a6:22_3": "paripucchato yoniso manasikaroto kalyāṇamitte sevato bhajato payirupāsato anupubbena",
  "atk-s0301a6:22_4": "dhammābhisamayo hoti, ayaṁ vuccati puggalo neyyo. Yassa puggalassa bahumpi suṇato",
  "atk-s0301a6:22_5": "bahumpi bhaṇato bahumpi dhārayato bahumpi vācayato na tāya jātiyā dhammābhisamayo",
  "atk-s0301a6:22_6": "hoti, ayaṁ vuccati puggalo padaparamo (pu. pa. 148-151). Tattha bhagavā uppalavanādisadisaṁ",
  "atk-s0301a6:22_7": "dasasahassilokadhātuṁ olokento – ‘‘ajja pupphanakāni viya ugghaṭitaññū, sve pupphanakāni",
  "atk-s0301a6:22_8": "viya vipañcitaññū, tatiyadivase pupphanakāni viya neyyo, macchakacchapabhakkhāni",
  "atk-s0301a6:22_9": "pupphāni viya padaparamo’’ti addassa. Passanto ca ‘‘ettakā apparajakkhā, ettakā mahārajakkhā,",
  "atk-s0301a6:22_10": "tatrāpi ettakā ugghaṭitaññū’’ti evaṁ sabbākāratova addasa.",
  "atk-s0301a6:23_0": "Tattha tiṇṇaṁ puggalānaṁ imasmiṁyeva attabhāve bhagavato dhammadesanā atthaṁ sādheti.",
  "atk-s0301a6:23_1": "Padaparamānaṁ anāgatatthāya vāsanā hoti. Atha bhagavā imesaṁ catunnaṁ puggalānaṁ",
  "atk-s0301a6:23_2": "atthāvahaṁ dhammadesanaṁ viditvā desetukamyataṁ uppādetvā puna sabbepi tīsu bhavesu",
  "atk-s0301a6:23_3": "satte bhabbābhabbavasena dve koṭṭhāse akāsi. Ye sandhāya vuttaṁ – ‘‘katame sattā",
  "atk-s0301a6:23_4": "abhabbā? Ye te sattā kammāvaraṇena samannāgatā kilesāvaraṇena samannāgatā vipākāvaraṇena",
  "atk-s0301a6:23_5": "samannāgatā assaddhā acchandikā duppaññā abhabbā niyāmaṁ okkamituṁ kusalesu dhammesu",
  "atk-s0301a6:23_6": "sammattaṁ, ime te sattā abhabbā. Katame sattā bhabbā? Ye te sattā na kammāvaraṇena…pe…",
  "atk-s0301a6:23_7": "ime te sattā bhabbā’’ti (vibha. 827; paṭi. ma. 1.115). Tattha sabbepi abhabbapuggale",
  "atk-s0301a6:23_8": "pahāya bhabbapuggaleyeva ñāṇena pariggahetvā, ‘‘ettakā rāgacaritā ettakā dosa-mohacaritā",
  "atk-s0301a6:23_9": "vitakka-saddhā-buddhicaritā’’ti cha koṭṭhāse akāsi. Evaṁ katvā dhammaṁ desessāmīti cintesi.",
  "atk-s0301a6:24_0": "Paccabhāsīti patiabhāsi. Apārutāti vivaṭā. Amatassa dvārāti ariyamaggo. So hi amatasaṅkhātassa",
  "atk-s0301a6:24_1": "nibbānassa dvāraṁ, so mayā vivaritvā ṭhapitoti dasseti. Pamuñcantu saddhanti sabbe",
  "atk-s0301a6:24_2": "attano saddhaṁ pamuñcantu vissajjentu. Pacchimapadadvaye ayamattho – ahañhi attano",
  "atk-s0301a6:24_3": "paguṇaṁ suppavattitampi imaṁ paṇītaṁ uttamaṁ dhammaṁ kāyavācākilamathasaññī hutvā",
  "atk-s0301a6:24_4": "na bhāsiṁ. Idāni pana sabbo jano saddhābhājanaṁ upanetu, pūressāmi tesaṁ saṅkappanti.",
  "atk-s0301a6:25_0": "Antaradhāyīti satthāraṁ gandhamālādīhi pūjetvā antarahito, sakaṭṭhānameva gatoti",
  "atk-s0301a6:25_1": "attho. Gate ca pana tasmiṁ bhagavā ‘‘kassa nu kho ahaṁ paṭhamaṁ dhammaṁ deseyya’’nti?",
  "atk-s0301a6:25_2": "Āḷārudakānaṁ kālaṅkatabhāvaṁ, pañcavaggiyānañca bahūpakārabhāvaṁ ñatvā tesaṁ dhammaṁ",
  "atk-s0301a6:25_3": "desetukāmo bārāṇasiyaṁ isipatanaṁ gantvā dhammacakkaṁ pavattesīti. Paṭhamaṁ.",
  "atk-s0301a6:26": "2. Gāravasuttavaṇṇanā",
  "atk-s0301a6:27_0": "173. Dutiye udapādīti ayaṁ vitakko pañcame sattāhe udapādi. Agāravoti aññasmiṁ gāravarahito,",
  "atk-s0301a6:27_1": "kañci garuṭṭhāne aṭṭhapetvāti attho. Appatissoti patissayarahito, kañci jeṭṭhakaṭṭhāne aṭṭhapetvāti attho.",
  "atk-s0301a6:28_0": "Sadevaketiādīsu saddhiṁ devehi sadevake. Devaggahaṇena cettha mārabrahmesu gahitesupi",
  "atk-s0301a6:28_1": "māro nāma vasavattī sabbesaṁ upari vasaṁ vatteti, brahmā nāma mahānubhāvo ekaṅguliyā",
  "atk-s0301a6:28_2": "ekasmiṁ cakkavāḷasahasse ālokaṁ pharati. Dvīhi dvīsu…pe… dasahi aṅgulīhi dasasupi",
  "atk-s0301a6:28_3": "cakkavāḷasahassesu ālokaṁ pharati, so iminā sīlasampannataroti vattuṁ mā labhatūti",
  "atk-s0301a6:28_4": "samārake sabrahmaketi visuṁ vuttaṁ. Tathā samaṇā nāma ekanikāyādivasena bahussutā",
  "atk-s0301a6:28_5": "sīlavanto paṇḍitā, brāhmaṇāpi vatthuvijjādivasena bahussutā paṇḍitā, te iminā sīlasampannatarāti",
  "atk-s0301a6:28_6": "vattuṁ mā labhantūti sassamaṇabrāhmaṇiyā pajāyāti vuttaṁ. Sadevamanussāyāti idaṁ",
  "atk-s0301a6:28_7": "pana nippadesato dassanatthaṁ gahitameva gahetvā vuttaṁ. Apicettha purimāni tīṇi",
  "atk-s0301a6:28_8": "padāni lokavasena vuttāni, pacchimāni dve pajāvasena. Sīlasampannataranti sīlena",
  "atk-s0301a6:28_9": "sampannataraṁ, adhikataranti attho. Sesesupi eseva nayo. Ettha ca sīlādayo cattāro",
  "atk-s0301a6:28_10": "dhammā lokiyalokuttarā kathitā, vimuttiñāṇadassanaṁ lokiyameva. Paccavekkhaṇañāṇaṁ hetaṁ.",
  "atk-s0301a6:29_0": "Pāturahosīti – ‘‘ayaṁ satthā avīcito yāva bhavaggā sīlādīhi attanā adhikataraṁ apassanto",
  "atk-s0301a6:29_1": "‘mayā paṭividdhaṁ navalokuttaradhammameva sakkatvā garuṁ katvā upanissāya viharissāmī’ti",
  "atk-s0301a6:29_2": "cinteti, kāraṇaṁ bhagavā cinteti, atthaṁ vuḍḍhivisesaṁ cinteti, gacchāmissa ussāhaṁ",
  "atk-s0301a6:29_3": "janessāmī’’ti cintetvā purato pākaṭo ahosi, abhimukhe aṭṭhāsīti attho.",
  "atk-s0301a6:30": "Viharanti cāti ettha yo vadeyya ‘‘viharantīti vacanato paccuppannepi bahū buddhā’’ti, so ‘‘bhagavāpi, bhante, etarahi arahaṁ sammāsambuddho’’ti iminā vacanena paṭibāhitabbo.",
  "atk-s0301a6:31": "‘‘Na me ācariyo atthi, sadiso me na vijjati;",
  "atk-s0301a6:32": "Sadevakasmiṁ lokasmiṁ, natthi me paṭipuggalo’’ti. (mahāva. 11; ma. ni. 1.285) –",
  "atk-s0301a6:33_0": "Ādīhi cassa suttehi aññesaṁ buddhānaṁ abhāvo dīpetabbo. Tasmāti yasmā sabbepi buddhā",
  "atk-s0301a6:33_1": "saddhammagaruno, tasmā. Mahattamabhikaṅkhatāti mahantabhāvaṁ patthayamānena. Saraṁ",
  "atk-s0301a6:33_2": "buddhāna-sāsananti buddhānaṁ sāsanaṁ sarantena. Dutiyaṁ.",
  "atk-s0301a6:34": "3. Brahmadevasuttavaṇṇanā",
  "atk-s0301a6:35_0": "174. Tatiye ekoti ṭhānādīsu iriyāpathesu ekako, ekavihārīti attho. Vūpakaṭṭhoti kāyena",
  "atk-s0301a6:35_1": "vūpakaṭṭho nissaṭo. Appamattoti satiyā avippavāse ṭhito. Ātāpīti vīriyātāpena samannāgato.",
  "atk-s0301a6:35_2": "Pahitattoti pesitatto. Kulaputtāti ācārakulaputtā. Sammadevāti na iṇaṭṭā na bhayaṭṭā",
  "atk-s0301a6:35_3": "na jīvitapakatā hutvā, yathā vā tathā vā pabbajitāpi ye anulomapaṭipadaṁ pūrenti,",
  "atk-s0301a6:35_4": "te sammadeva agārasmā anagāriyaṁ pabbajanti nāma. Brahmacariyapariyosānanti maggabrahmacariyassa",
  "atk-s0301a6:35_5": "pariyosānabhūtaṁ ariyaphalaṁ. Diṭṭheva dhammeti imasmiṁyeva attabhāve. Sayaṁ abhiññā",
  "atk-s0301a6:35_6": "sacchikatvāti sāmaṁ jānitvā paccakkhaṁ katvā. Upasampajjāti paṭilabhitvā sampādetvā",
  "atk-s0301a6:35_7": "vihāsi. Evaṁ viharanto ca khīṇā jāti…pe… abbhaññāsīti. Etenassa paccavekkhaṇabhūmi dassitā.",
  "atk-s0301a6:36_0": "Katamā panassa jāti khīṇā, kathañca naṁ abbhaññāsīti? Vuccate, na tāvassa atītā jāti",
  "atk-s0301a6:36_1": "khīṇā pubbeva khīṇattā, na anāgatā tattha vāyāmābhāvato, na paccuppannā vijjamānattā.",
  "atk-s0301a6:36_2": "Maggassa pana abhāvitattā yā uppajjeyya ekacatupañcavokārabhavesu ekacatupañcakkhandhappabhedā",
  "atk-s0301a6:36_3": "jāti. Sā maggassa bhāvitattā anuppādadhammataṁ āpajjanena khīṇā. Taṁ so maggabhāvanāya",
  "atk-s0301a6:36_4": "pahīnakilese paccavekkhitvā – ‘‘kilesābhāve vijjamānampi kammaṁ āyatiṁ appaṭisandhikaṁ",
  "atk-s0301a6:36_5": "hotī’’ti jānanto jānāti.",
  "atk-s0301a6:37_0": "Vusitanti vutthaṁ parivutthaṁ, kataṁ caritaṁ niṭṭhāpitanti attho. Brahmacariyanti",
  "atk-s0301a6:37_1": "maggabrahmacariyaṁ . Kataṁ karaṇīyanti catūsu saccesu catūhi maggehi pariññāpahānasacchikiriyabhāvanāvasena",
  "atk-s0301a6:37_2": "soḷasavidhampi kiccaṁ niṭṭhāpitanti attho. Nāparaṁ itthattāyāti idāni puna itthabhāvāya,",
  "atk-s0301a6:37_3": "evaṁ soḷasakiccabhāvāya, kilesakkhayāya vā katamaggabhāvanā natthīti. Atha vā itthattāyāti",
  "atk-s0301a6:37_4": "itthattabhāvato, imasmā evaṁpakārā idāni vattamānakkhandhasantānā aparaṁ khandhasantānaṁ",
  "atk-s0301a6:37_5": "natthi, ime pana pañcakkhandhā pariññātā tiṭṭhanti chinnamūlako rukkho viyāti abbhaññāsi.",
  "atk-s0301a6:37_6": "Aññataroti eko. Arahatanti arahantānaṁ, bhagavato sāvakānaṁ arahataṁ abbhantaro ahosi.",
  "atk-s0301a6:38_0": "Sapadānanti sapadānacāraṁ, sampattagharaṁ anukkamma paṭipāṭiyā caranto. Upasaṅkamīti",
  "atk-s0301a6:38_1": "upasaṅkamanto. Mātā panassa puttaṁ disvāva gharā nikkhamma pattaṁ gahetvā antonivesanaṁ",
  "atk-s0301a6:38_2": "pavesetvā paññattāsane nisīdāpesi.",
  "atk-s0301a6:39_0": "Āhutiṁ niccaṁ paggaṇhātīti niccakāle āhutipiṇḍaṁ paggaṇhāti. Taṁ divasaṁ pana tasmiṁ",
  "atk-s0301a6:39_1": "ghare bhūtabalikammaṁ hoti. Sabbagehaṁ haritupalittaṁ vippakiṇṇalājaṁ vanamālaparikkhittaṁ",
  "atk-s0301a6:39_2": "ussitaddhajapaṭākaṁ tattha tattha puṇṇaghare ṭhapetvā daṇḍadīpikā jāletvā gandhacuṇṇamālādīhi",
  "atk-s0301a6:39_3": "alaṅkataṁ, samantato sañchādiyamānā dhūmakaṭacchu ahosi. Sāpi brāhmaṇī kālasseva",
  "atk-s0301a6:39_4": "vuṭṭhāya soḷasahi gandhodakaghaṭehi nhāyitvā sabbālaṅkārena attabhāvaṁ alaṅkari.",
  "atk-s0301a6:39_5": "Sā tasmiṁ samaye mahākhīṇāsavaṁ nisīdāpetvā, yāguuḷuṅkamattampi adatvā, ‘‘mahābrahmaṁ",
  "atk-s0301a6:39_6": "bhojessāmī’’ti suvaṇṇapātiyaṁ pāyāsaṁ pūretvā sappimadhusakkharādīhi yojetvā nivesanassa",
  "atk-s0301a6:39_7": "pacchābhāge haritupalittabhāvādīhi alaṅkatā bhūtapīṭhikā atthi. Sā taṁ pātiṁ ādāya,",
  "atk-s0301a6:39_8": "tattha gantvā, catūsu koṇesu majjhe ca ekekaṁ pāyāsapiṇḍaṁ ṭhapetvā, ekaṁ piṇḍaṁ",
  "atk-s0301a6:39_9": "hatthena gahetvā, yāva kapparā sappinā paggharantena pathaviyaṁ jāṇumaṇḍalaṁ patiṭṭhāpetvā",
  "atk-s0301a6:39_10": "‘‘bhuñjatu bhavaṁ mahābrahmā, sāyatu bhavaṁ mahābrahmā, tappetu bhavaṁ mahābrahmā’’ti",
  "atk-s0301a6:39_11": "vadamānā brahmānaṁ bhojeti.",
  "atk-s0301a6:40_0": "Etadahosīti mahākhīṇāsavassa sīlagandhaṁ chadevaloke ajjhottharitvā brahmalokaṁ upagataṁ",
  "atk-s0301a6:40_1": "ghāyamānassa etaṁ ahosi. Saṁvejeyyanti codeyyaṁ, sammāpaṭipattiyaṁ yojeyyaṁ. ‘Ayaṁ",
  "atk-s0301a6:40_2": "hi evarūpaṁ aggadakkhiṇeyyaṁ mahākhīṇāsavaṁ nisīdāpetvā yāguuḷuṅkamattampi adatvā,",
  "atk-s0301a6:40_3": "‘‘mahābrahmaṁ bhojessāmī’’ti tulaṁ pahāya hatthena tulayantī viya, bheriṁ pahāya",
  "atk-s0301a6:40_4": "kucchiṁ vādentī viya, aggiṁ pahāya khajjopanakaṁ dhamamānā viya bhūtabaliṁ kurumānā",
  "atk-s0301a6:40_5": "āhiṇḍati. Gacchāmissā micchādassanaṁ bhinditvā apāyamaggato uddharitvā yathā asītikoṭidhanaṁ",
  "atk-s0301a6:40_6": "buddhasāsane vippakiritvā saggamaggaṁ ārohati, tathā karomīti vuttaṁ hoti.",
  "atk-s0301a6:41_0": "Dūre itoti imamhā ṭhānā dūre brahmaloko. Tato hi kūṭāgāramattā silā pātitā ekena",
  "atk-s0301a6:41_1": "ahorattena aṭṭhacattālīsayojanasahassāni khepayamānā catūhi māsehi pathaviyaṁ patiṭṭhaheyya,",
  "atk-s0301a6:41_2": "sabbaheṭṭhimopi brahmaloko evaṁ dūre. Yassāhutinti yassa brahmuno āhutiṁ paggaṇhāsi,",
  "atk-s0301a6:41_3": "tassa brahmaloko dūreti attho. Brahmapathanti ettha brahmapatho nāma cattāri kusalajjhānāni,",
  "atk-s0301a6:41_4": "vipākajjhānāni pana nesaṁ jīvitapatho nāma, taṁ brahmapathaṁ ajānantī tvaṁ kiṁ jappasi",
  "atk-s0301a6:41_5": "vippalapasi? Brahmāno hi sappītikajjhānena yāpenti, na etaṁ tiṇabījāni pakkhipitvā",
  "atk-s0301a6:41_6": "randhaṁ goyūsaṁ khādanti, mā akāraṇā kilamasīti.",
  "atk-s0301a6:42_0": "Evaṁ vatvā puna so mahābrahmā añjaliṁ paggayha avakujjo hutvā theraṁ upadisanto eso",
  "atk-s0301a6:42_1": "hi te brāhmaṇi brahmadevotiādimāha. Tattha nirūpadhikoti kilesābhisaṅkhārakāmaguṇopadhīhi",
  "atk-s0301a6:42_2": "virahito. Atidevapattoti devānaṁ atidevabhāvaṁ brahmānaṁ atibrahmabhāvaṁ patto. Anaññaposīti",
  "atk-s0301a6:42_3": "ṭhapetvā imaṁ attabhāvaṁ aññassa attabhāvassa vā puttadārassa vā aposanatāya anaññaposī.",
  "atk-s0301a6:43_0": "Āhuneyyoti āhunapiṇḍaṁ paṭiggahetuṁ yutto. Vedagūti catumaggasaṅkhātehi vedehi dukkhassantaṁ",
  "atk-s0301a6:43_1": "gato. Bhāvitattoti attānaṁ bhāvetvā vaḍḍhetvā ṭhito. Anūpalittoti taṇhādīhi lepehi",
  "atk-s0301a6:43_2": "ālitto. Ghāsesanaṁ iriyatīti āhārapariyesanaṁ carati.",
  "atk-s0301a6:44_0": "Na tassa pacchā na puratthamatthīti pacchā vuccati atītaṁ, puratthaṁ vuccati anāgataṁ,",
  "atk-s0301a6:44_1": "atītānāgatesu khandhesu chandarāgavirahitassa pacchā vā puratthaṁ vā natthīti vadati.",
  "atk-s0301a6:44_2": "Santotiādīsu rāgādisantatāya santo. Kodhadhūmavigamā vidhūmo, dukkhābhāvā anīgho,",
  "atk-s0301a6:44_3": "kattaradaṇḍādīni gahetvā vicarantopi vadhakacetanāya abhāvā nikkhittadaṇḍo. Tasathāvaresūti",
  "atk-s0301a6:44_4": "ettha pana puthujjanā tasā nāma, khīṇāsavā thāvarā nāma. Satta pana sekhā tasāti",
  "atk-s0301a6:44_5": "vattuṁ na sakkā, thāvarā na honti, bhajamānā pana thāvarapakkhameva bhajanti. So",
  "atk-s0301a6:44_6": "tyāhutinti so te āhutiṁ.",
  "atk-s0301a6:45_0": "Visenibhūtoti kilesasenāya viseno jāto. Anejoti nittaṇho. Susīloti khīṇāsavasīlena",
  "atk-s0301a6:45_1": "susīlo. Suvimuttacittoti phalavimuttiyā suṭṭhu vimuttacitto. Oghatiṇṇanti cattāro",
  "atk-s0301a6:45_2": "oghe tiṇṇaṁ. Ettakena kathāmaggena brahmā therassa vaṇṇaṁ kathento āyatane brāhmaṇiṁ",
  "atk-s0301a6:45_3": "niyojesi. Avasānagāthā pana saṅgītikārehi ṭhapitā. Patiṭṭhapesi dakkhiṇanti catupaccayadakkhiṇaṁ",
  "atk-s0301a6:45_4": "patiṭṭhapesi. Sukhamāyatikanti sukhāyatikaṁ āyatiṁ sukhavipākaṁ, sukhāvahanti attho. Tatiyaṁ.",
  "atk-s0301a6:46": "4. Bakabrahmasuttavaṇṇanā",
  "atk-s0301a6:47_0": "175. Catutthe pāpakaṁ diṭṭhigatanti lāmikā sassatadiṭṭhi. Idaṁ niccanti idaṁ saha",
  "atk-s0301a6:47_1": "kāyena brahmaṭṭhānaṁ aniccaṁ ‘‘nicca’’nti vadati. Dhuvādīni tasseva vevacanāni. Tattha",
  "atk-s0301a6:47_2": "dhuvanti thiraṁ. Sassatanti sadā vijjamānaṁ. Kevalanti akhaṇḍaṁ sakalaṁ. Acavanadhammanti",
  "atk-s0301a6:47_3": "acavanasabhāvaṁ. Idaṁ hi na jāyatītiādīsu imasmiṁ ṭhāne koci jāyanako vā jīyanako",
  "atk-s0301a6:47_4": "vā mīyanako vā cavanako vā upapajjanako vā natthi, taṁ sandhāya vadati. Ito ca panaññanti",
  "atk-s0301a6:47_5": "ito sahakāyā brahmaṭṭhānā uttari aññaṁ nissaraṇaṁ nāma natthīti. Evamassa thāmagatā",
  "atk-s0301a6:47_6": "sassatadiṭṭhi uppannā hoti. Evaṁvādī ca pana so upari tisso jhānabhūmiyo cattāro",
  "atk-s0301a6:47_7": "magge cattāri phalāni nibbānanti sabbaṁ paṭibāhati. Kadā panassa sā diṭṭhi uppannāti?",
  "atk-s0301a6:47_8": "Paṭhamajjhānabhūmiyaṁ nibbattakāle. Dutiyajjhānabhūmiyanti eke.",
  "atk-s0301a6:48_0": "Tatrāyaṁ anupubbikathā – heṭṭhupapattiko kiresa brahmā anuppanne buddhuppāde isipabbajjaṁ",
  "atk-s0301a6:48_1": "pabbajitvā kasiṇaparikammaṁ katvā samāpattiyo nibbattetvā aparihīnajjhāno kālaṁ katvā",
  "atk-s0301a6:48_2": "catutthajjhānabhūmiyaṁ vehapphalabrahmaloke pañcakappasatikaṁ āyuṁ gahetvā nibbatti.",
  "atk-s0301a6:48_3": "Tattha yāvatāyukaṁ ṭhatvā heṭṭhupapattikaṁ katvā tatiyajjhānaṁ paṇītaṁ bhāvetvā subhakiṇhabrahmaloke",
  "atk-s0301a6:48_4": "catusaṭṭhikappaṁ āyuṁ gahetvā nibbatti. Tattha dutiyajjhānaṁ bhāvetvā ābhassare aṭṭha",
  "atk-s0301a6:48_5": "kappe āyuṁ gahetvā nibbatti. Tattha paṭhamajjhānaṁ bhāvetvā, paṭhamajjhānabhūmiyaṁ",
  "atk-s0301a6:48_6": "kappāyuko hutvā nibbatti . So paṭhamakāle attanā katakammañca nibbattaṭṭhānañca aññāsi,",
  "atk-s0301a6:48_7": "kāle pana gacchante gacchante ubhayaṁ pamussitvā sassatadiṭṭhiṁ uppādesi.",
  "atk-s0301a6:49": "Avijjāgatoti avijjāya gato samannāgato aññāṇī andhībhūto. Yatra hi nāmāti yo nāma. Vakkhatīti bhaṇati. ‘‘Yatrā’’ti nipātayogena pana anāgatavacanaṁ kataṁ.",
  "atk-s0301a6:50_0": "Evaṁ vutte so brahmā yathā nāma maggacoro dve tayo pahāre adhivāsento sahāye anācikkhitvāpi",
  "atk-s0301a6:50_1": "uttariṁ pahāraṁ pahariyamāno ‘‘asuko ca asuko ca mayhaṁ sahāyo’’ti ācikkhati, evameva",
  "atk-s0301a6:50_2": "bhagavatā santajjiyamāno satiṁ labhitvā, ‘‘bhagavā mayhaṁ padānupadaṁ pekkhanto maṁ",
  "atk-s0301a6:50_3": "nippīḷitukāmo’’ti bhīto attano sahāye ācikkhanto dvāsattatītiādimāha. Tassattho –",
  "atk-s0301a6:50_4": "bho gotama, mayaṁ dvāsattati janā puññakammā tena puññakammena idha nibbattā. Vasavattino",
  "atk-s0301a6:50_5": "sayaṁ aññesaṁ vase avattitvā pare attano vase vattema, jātiñca jarañca atītā, ayaṁ",
  "atk-s0301a6:50_6": "no vedehi gatattā ‘‘vedagū’’ti saṅkhaṁ gatā bhagavā antimā brahmupapatti. Asmābhijappanti",
  "atk-s0301a6:50_7": "janā anekāti anekajanā amhe abhijappanti. ‘‘Ayaṁ kho bhavaṁ brahmā, mahābrahmā, abhibhū,",
  "atk-s0301a6:50_8": "anabhibhūto, aññadatthudaso, vasavattī, issaro, kattā, nimmātā, seṭṭho, sajitā, vasī,",
  "atk-s0301a6:50_9": "pitā bhūtabhabyāna’’nti evaṁ patthenti pihentīti.",
  "atk-s0301a6:51_0": "Atha naṁ bhagavā appaṁ hi etantiādimāha. Tattha etanti yaṁ tvaṁ idha tava āyuṁ ‘‘dīgha’’nti",
  "atk-s0301a6:51_1": "maññasi, etaṁ appaṁ parittakaṁ. Sataṁ sahassānaṁ nirabbudānanti nirabbudagaṇanāya",
  "atk-s0301a6:51_2": "satasahassanirabbudānaṁ. Āyuṁ pajānāmīti, ‘‘idāni tava avasiṭṭhaṁ ettakaṁ āyū’’ti",
  "atk-s0301a6:51_3": "ahaṁ jānāmi. Anantadassī bhagavā hamasmīti, bhagavā, tumhe ‘‘ahaṁ anantadassī jātiādīni",
  "atk-s0301a6:51_4": "upātivatto’’ti vadatha. Kiṁ me purāṇanti, yadi tvaṁ anantadassī, evaṁ sante idaṁ",
  "atk-s0301a6:51_5": "me ācikkha, kiṁ mayhaṁ purāṇaṁ? Vatasīlavattanti sīlameva vuccati. Yamahaṁ vijaññāti",
  "atk-s0301a6:51_6": "yaṁ ahaṁ tayā kathitaṁ jāneyyaṁ, taṁ me ācikkhāti vadati.",
  "atk-s0301a6:52_0": "Idānissa ācikkhanto bhagavā yaṁ tvaṁ apāyesītiādimāha. Tatrāyaṁ adhippāyo – pubbe",
  "atk-s0301a6:52_1": "kiresa kulaghare nibbattitvā kāmesu ādīnavaṁ disvā – ‘‘jātijarāmaraṇassa antaṁ karissāmī’’ti",
  "atk-s0301a6:52_2": "nikkhamma isipabbajjaṁ pabbajitvā samāpattiyo nibbattetvā abhiññāpādakajjhānassa",
  "atk-s0301a6:52_3": "lābhī hutvā gaṅgātīre paṇṇasālaṁ kāretvā jhānaratiyā vītināmeti. Tadā ca kālenakālaṁ",
  "atk-s0301a6:52_4": "satthavāhā pañcahi sakaṭasatehi marukantāraṁ paṭipajjanti. Marukantāre pana divā",
  "atk-s0301a6:52_5": "na sakkā gantuṁ, rattiṁ gamanaṁ hoti. Atha purimasakaṭassa aggayuge yuttabalibaddā",
  "atk-s0301a6:52_6": "gacchantā gacchantā nivattitvā āgatamaggābhimukhā ahesuṁ, sabbasakaṭāni tatheva nivattitvā",
  "atk-s0301a6:52_7": "aruṇe uggate nivattitabhāvaṁ jāniṁsu. Tesañca tadā kantāraṁ atikkamanadivaso ahosi.",
  "atk-s0301a6:52_8": "Sabbaṁ dārudakaṁ parikkhīṇaṁ – tasmā ‘‘natthi dāni amhākaṁ jīvita’’nti cintetvā,",
  "atk-s0301a6:52_9": "goṇe cakkesu bandhitvā, manussā sakaṭacchāyaṁ pavisitvā nipajjiṁsu.",
  "atk-s0301a6:53_0": "Tāpasopi kālasseva paṇṇasālato nikkhamitvā paṇṇasāladvāre nisinno gaṅgaṁ olokayamāno",
  "atk-s0301a6:53_1": "addasa gaṅgaṁ mahatā udakoghena pūriyamānaṁ pavattitamaṇikkhandhaṁ viya āgacchantaṁ,",
  "atk-s0301a6:53_2": "disvā cintesi – ‘‘atthi nu kho imasmiṁ loke evarūpassa madhurodakassa alābhena kilissamānā",
  "atk-s0301a6:53_3": "sattā’’ti? So evaṁ āvajjento marukantāre taṁ satthaṁ disvā ‘ime sattā mā nassantū’ti",
  "atk-s0301a6:53_4": "‘‘ito cito ca mahāudakakkhandho chijjitvā marukantāre satthābhimukho gacchatū’’ti",
  "atk-s0301a6:53_5": "abhiññācittena adhiṭṭhāsi. Saha cittuppādena mātikāruḷhaṁ viya udakaṁ tattha agamāsi.",
  "atk-s0301a6:53_6": "Manussā udakasaddena vuṭṭhāya udakaṁ disvā haṭṭhatuṭṭhā nhāyitvā pivitvā goṇepi pāyetvā",
  "atk-s0301a6:53_7": "sotthinā icchitaṭṭhānaṁ agamaṁsu. Satthā taṁ brahmuno pubbakammaṁ dassento paṭhamaṁ",
  "atk-s0301a6:53_8": "gāthamāha. Tattha apāyesīti pāyesi. A-kāro nipātamattaṁ. Gammanīti gimhe. Sampareteti",
  "atk-s0301a6:53_9": "gimhātapena phuṭṭhe anugate.",
  "atk-s0301a6:54_0": "Aparasmimpi samaye tāpaso gaṅgātīre paṇṇasālaṁ māpetvā araññagāmakaṁ nissāya vasati.",
  "atk-s0301a6:54_1": "Tena ca samayena corā taṁ gāmaṁ paharitvā hatthasāraṁ gahetvā gāviyo ca karamare",
  "atk-s0301a6:54_2": "ca gahetvā gacchanti. Gāvopi sunakhāpi manussāpi mahāviravaṁ viravanti. Tāpaso taṁ",
  "atk-s0301a6:54_3": "saddaṁ sutvā ‘‘kinnu kho eta’’nti? Āvajjento ‘‘manussānaṁ bhayaṁ uppanna’’nti ñatvā",
  "atk-s0301a6:54_4": "‘‘mayi passante ime sattā mā nassantū’’ti abhiññāpādakajjhānaṁ samāpajjitvā vuṭṭhāya",
  "atk-s0301a6:54_5": "abhiññācittena corānaṁ paṭipathe caturaṅginiṁ senaṁ māpesi. Kammasajjā āgacchantā",
  "atk-s0301a6:54_6": "corā disvā, ‘‘rājā maññe āgato’’ti vilopaṁ chaḍḍetvā pakkamiṁsu. Tāpaso ‘‘yaṁ yassa",
  "atk-s0301a6:54_7": "santakaṁ, taṁ tasseva hotū’’ti adhiṭṭhāsi, taṁ tatheva ahosi. Mahājano sotthibhāvaṁ",
  "atk-s0301a6:54_8": "pāpuṇi. Satthā idampi tassa pubbakammaṁ dassento dutiyaṁ gāthamāha. Tattha eṇikūlasminti",
  "atk-s0301a6:54_9": "gaṅgātīre. Gayhakaṁ nīyamānanti gahetvā nīyamānaṁ, karamaraṁ nīyamānantipi attho.",
  "atk-s0301a6:55_0": "Puna ekasmiṁ samaye uparigaṅgāvāsikaṁ ekaṁ kulaṁ heṭṭhāgaṅgāvāsikena kulena saddhiṁ",
  "atk-s0301a6:55_1": "mittasanthavaṁ katvā, nāvāsaṅghāṭaṁ bandhitvā, bahuṁ khādanīyañceva bhojanīyañca",
  "atk-s0301a6:55_2": "gandhamālādīni ca āropetvā gaṅgāsotena āgacchati. Manussā khādamānā bhuñjamānā naccantā",
  "atk-s0301a6:55_3": "gāyantā devavimānena gacchantā viya balavasomanassā ahesuṁ. Gaṅgeyyako nāgo disvā",
  "atk-s0301a6:55_4": "kupito ‘‘ime mayi saññampi na karonti. Idāni ne samuddameva pāpessāmī’’ti mahantaṁ",
  "atk-s0301a6:55_5": "attabhāvaṁ māpetvā udakaṁ dvidhā bhinditvā uṭṭhāya phaṇaṁ katvā, susukāraṁ karonto",
  "atk-s0301a6:55_6": "aṭṭhāsi. Mahājano disvā bhīto vissaramakāsi. Tāpaso paṇṇasālāyaṁ nisinno sutvā, ‘‘ime",
  "atk-s0301a6:55_7": "gāyantā naccantā somanassajātā āgacchanti. Idāni pana bhayaravaṁ raviṁsu, kinnu kho’’ti?",
  "atk-s0301a6:55_8": "Āvajjento nāgarājaṁ disvā, ‘‘mayi passante sattā mā nassantū’’ti abhiññāpādakajjhānaṁ",
  "atk-s0301a6:55_9": "samāpajjitvā attabhāvaṁ pajahitvā supaṇṇavaṇṇaṁ māpetvā nāgarājassa dassesi. Nāgarājā",
  "atk-s0301a6:55_10": "bhīto phaṇaṁ saṁharitvā udakaṁ paviṭṭho, mahājano sotthibhāvaṁ pāpuṇi. Satthā idampi",
  "atk-s0301a6:55_11": "tassa pubbakammaṁ dassento tatiyaṁ gāthamāha. Tattha luddenāti dāruṇena. Manussakamyāti",
  "atk-s0301a6:55_12": "manussakāmatāya, manusse viheṭhetukāmatāyāti attho.",
  "atk-s0301a6:56_0": "Aparasmimpi samaye esa isipabbajjaṁ pabbajitvā kesavo nāma tāpaso ahosi. Tena samayena",
  "atk-s0301a6:56_1": "amhākaṁ bodhisatto kappo nāma māṇavo kesavassa baddhacaro antevāsiko hutvā ācariyassa",
  "atk-s0301a6:56_2": "kiṁkārapaṭissāvī manāpacārī buddhisampanno atthacaro ahosi. Kesavo tena vinā vasituṁ",
  "atk-s0301a6:56_3": "na sakkoti, taṁ nissāyeva jīvikaṁ kappesi. Satthā idampi tassa pubbakammaṁ dassento",
  "atk-s0301a6:56_4": "catutthaṁ gāthamāha.",
  "atk-s0301a6:57_0": "Tattha baddhacaroti antevāsiko, so pana jeṭṭhantevāsiko ahosi. Sambuddhimantaṁ vatinaṁ",
  "atk-s0301a6:57_1": "amaññīti, ‘‘sammā buddhimā vatasampanno aya’’nti evaṁ maññamāno kappo tava antevāsiko",
  "atk-s0301a6:57_2": "ahosiṁ ahaṁ so tena samayenāti dasseti. Aññepi jānāsīti na kevalaṁ mayhaṁ āyumeva,",
  "atk-s0301a6:57_3": "aññepi tvaṁ jānāsiyeva. Tathā hi buddhoti tathā hi tvaṁ buddho, yasmā buddho, tasmā",
  "atk-s0301a6:57_4": "jānāsīti attho. Tathā hi tyāyaṁ jalitānubhāvoti yasmā ca tvaṁ buddho, tasmā te ayaṁ",
  "atk-s0301a6:57_5": "jalito ānubhāvo. Obhāsayaṁ tiṭṭhatīti sabbaṁ brahmalokaṁ obhāsayanto tiṭṭhati. Catutthaṁ.",
  "atk-s0301a6:58": "5. Aññatarabrahmasuttavaṇṇanā",
  "atk-s0301a6:59_0": "176. Pañcame tejodhātuṁ samāpajjitvāti tejokasiṇaparikammaṁ katvā pādakajjhānato",
  "atk-s0301a6:59_1": "vuṭṭhāya, ‘‘sarīrato jālā nikkhamantū’’ti adhiṭṭhahanto adhiṭṭhānacittānubhāvena",
  "atk-s0301a6:59_2": "sakalasarīrato jālā nikkhamanti, evaṁ tejodhātuṁ samāpanno nāma hoti, tathā samāpajjitvā.",
  "atk-s0301a6:59_3": "Tasmiṁ brahmaloketi kasmā thero tattha agamāsi? Therassa kira tejodhātuṁ samāpajjitvā",
  "atk-s0301a6:59_4": "tassa brahmuno upari nisinnaṁ tathāgataṁ disvā ‘‘aṭṭhivedhī ayaṁ puggalo, mayāpettha",
  "atk-s0301a6:59_5": "gantabba’’nti ahosi, tasmā agamāsi. Sesānaṁ gamanepi eseva nayo. So hi brahmā tathāgatassa",
  "atk-s0301a6:59_6": "ceva tathāgatasāvakānañca ānubhāvaṁ adisvā abhabbo vinayaṁ upagantuṁ, tena so sannipāto",
  "atk-s0301a6:59_7": "ahosi. Tattha tathāgatassa sarīrato uggatajālā sakalabrahmalokaṁ atikkamitvā ajaṭākāse",
  "atk-s0301a6:59_8": "pakkhandā, tā ca pana chabbaṇṇā ahesuṁ, tathāgatassa sāvakānaṁ ābhā pakativaṇṇāva.",
  "atk-s0301a6:60_0": "Passasi vītivattantanti imasmiṁ brahmaloke aññabrahmasarīravimānālaṅkārādīnaṁ pabhā",
  "atk-s0301a6:60_1": "atikkamamānaṁ buddhassa bhagavato pabhassaraṁ pabhaṁ passasīti pucchati. Na me, mārisa,",
  "atk-s0301a6:60_2": "sā diṭṭhīti yā mesā, ‘‘idhāgantuṁ samattho añño samaṇo vā brāhmaṇo vā natthī’’ti",
  "atk-s0301a6:60_3": "pure diṭṭhi, natthi me sā. Kathaṁ vajjanti kena kāraṇena vadeyyaṁ. Niccomhi sassatoti",
  "atk-s0301a6:60_4": "imassa kira brahmuno laddhidiṭṭhi sassatadiṭṭhi cāti dve diṭṭhiyo. Tatrāssa tathāgatañceva",
  "atk-s0301a6:60_5": "tathāgatasāvake ca passato laddhidiṭṭhi pahīnā. Bhagavā panettha mahantaṁ dhammadesanaṁ",
  "atk-s0301a6:60_6": "desesi. Brahmā desanāpariyosāne sotāpattiphale patiṭṭhahi. Itissa maggena sassatadiṭṭhi",
  "atk-s0301a6:60_7": "pahīnā, tasmā evamāha.",
  "atk-s0301a6:61_0": "Brahmapārisajjanti brahmapāricārikaṁ. Therānañhi bhaṇḍagāhakadaharā viya brahmānampi",
  "atk-s0301a6:61_1": "pārisajjā brahmāno nāma honti. Tenupasaṅkamāti kasmā therasseva santikaṁ pesesi?",
  "atk-s0301a6:61_2": "There kirassa tattakeneva kathāsallāpena vissāso udapādi, tasmā tasseva santikaṁ",
  "atk-s0301a6:61_3": "pesesi aññepīti yathā tumhe cattāro janā, kinnu kho evarūpā aññepi atthi, udāhu tumhe",
  "atk-s0301a6:61_4": "cattāro eva mahiddhikāti? Tevijjāti pubbenivāsadibbacakkhuāsavakkhayasaṅkhātāhi tīhi",
  "atk-s0301a6:61_5": "vijjāhi samannāgatā. Iddhipattāti iddhividhañāṇaṁ pattā. Cetopariyāyakovidāti paresaṁ",
  "atk-s0301a6:61_6": "cittācāre kusalā. Evamettha pañca abhiññāpi sarūpena vuttā. Dibbasotaṁ pana tāsaṁ",
  "atk-s0301a6:61_7": "vasena āgatameva hoti. Bahūti evarūpā chaḷabhiññā buddhasāvakā bahū gaṇanapathaṁ",
  "atk-s0301a6:61_8": "atikkantā, sakalaṁ jambudīpaṁ kāsāvapajjotaṁ katvā vicarantīti. Pañcamaṁ.",
  "atk-s0301a6:62": "6. Brahmalokasuttavaṇṇanā",
  "atk-s0301a6:63_0": "177. Chaṭṭhe paccekaṁ dvārabāhanti ekeko ekekaṁ dvārabāhaṁ nissāya dvārapālā viya",
  "atk-s0301a6:63_1": "aṭṭhaṁsu. Iddhoti jhānasukhena samiddho. Phītoti abhiññāpupphehi supupphito. Anadhivāsentoti",
  "atk-s0301a6:63_2": "asahanto. Etadavocāti etesaṁ nimmitabrahmānaṁ majjhe nisinno etaṁ ‘‘passasi me’’tiādivacanaṁ avoca.",
  "atk-s0301a6:64_0": "Tayo supaṇṇāti gāthāya pañcasatāti satapadaṁ rūpavasena vā pantivasena vā yojetabbaṁ.",
  "atk-s0301a6:64_1": "Rūpavasena tāva tayo supaṇṇāti tīṇi supaṇṇarūpasatāni. Caturo ca haṁsāti cattārihaṁsarūpasatāni.",
  "atk-s0301a6:64_2": "Bugghīnisā pañcasatāti byagghasadisā ekacce migā byagghīnisā nāma, tesaṁ byagghīnisārūpakānaṁ",
  "atk-s0301a6:64_3": "pañcasatāni, pantivasena tayo supaṇṇāti tīṇi supaṇṇapantisatāni, caturo haṁsāti cattāri",
  "atk-s0301a6:64_4": "haṁsapantisatāni. Byagghīnisā pañcasatāti pañca byagghīnisā pantisatāni. Jhāyinoti",
  "atk-s0301a6:64_5": "jhāyissa mayhaṁ vimāne ayaṁ vibhūtīti dasseti. Obhāsayanti obhāsayamānaṁ. Uttarassaṁ",
  "atk-s0301a6:64_6": "disāyanti taṁ kira kanakavimānaṁ tesaṁ mahābrahmānaṁ ṭhitaṭṭhānato uttaradisāyaṁ",
  "atk-s0301a6:64_7": "hoti. Tasmā evamāha. Ayaṁ panassa adhippāyo – evarūpe kanakavimāne vasanto ahaṁ kassa",
  "atk-s0301a6:64_8": "aññassa upaṭṭhānaṁ gamissāmīti. Rūpe raṇaṁ disvāti rūpamhi jātijarābhaṅgasaṅkhātaṁ",
  "atk-s0301a6:64_9": "dosaṁ disvā. Sadā pavedhitanti sītādīhi ca niccaṁ pavedhitaṁ calitaṁ ghaṭṭitaṁ rūpaṁ",
  "atk-s0301a6:64_10": "disvā. Tasmā na rūpe ramati sumedhoti yasmā rūpe raṇaṁ passati, sadā pavedhitañca",
  "atk-s0301a6:64_11": "rūpaṁ passati, tasmā sumedho sundarapañño so satthā rūpe na ramatīti. Chaṭṭhaṁ.",
  "atk-s0301a6:65": "7. Kokālikasuttavaṇṇanā",
  "atk-s0301a6:66_0": "178. Sattame appameyyaṁ paminantoti appameyyaṁ khīṇāsavapuggalaṁ ‘‘ettakaṁ sīlaṁ,",
  "atk-s0301a6:66_1": "ettako samādhi, ettakā paññā’’ti evaṁ minanto. Kodhavidvā vikappayeti ko idha vidvā",
  "atk-s0301a6:66_2": "medhāvī vikappeyya, khīṇāsavova khīṇāsavaṁ minanto kappeyyāti dīpeti. Nivutaṁ taṁ",
  "atk-s0301a6:66_3": "maññeti yo pana puthujjano taṁ pametuṁ ārabhati, taṁ nivutaṁ avakujjapaññaṁ maññāmīti. Sattamaṁ.",
  "atk-s0301a6:67": "8. Katamodakatissasuttavaṇṇanā",
  "atk-s0301a6:68": "179. Aṭṭhame akissavanti kissavā vuccati paññā, nippaññoti attho. Aṭṭhamaṁ.",
  "atk-s0301a6:69": "9. Turūbrahmasuttavaṇṇanā",
  "atk-s0301a6:70_0": "180. Navame ābādhikoti ‘‘sāsapamattīhi pīḷakāhī’’tiādinā nayena anantarasutte āgatena",
  "atk-s0301a6:70_1": "ābādhena ābādhiko. Bāḷhagilānoti adhimattagilāno. Turūti kokālikassa upajjhāyo turutthero",
  "atk-s0301a6:70_2": "nāma anāgāmiphalaṁ patvā brahmaloke nibbatto. So bhūmaṭṭhakadevatā ādiṁ katvā, ‘‘ayuttaṁ",
  "atk-s0301a6:70_3": "kokālikena kataṁ aggasāvake antimavatthunā abbhācikkhantenā’’ti paramparāya brahmalokasampattaṁ",
  "atk-s0301a6:70_4": "kokālikassa pāpakammaṁ sutvā – ‘‘mā mayhaṁ passantasseva varāko nassi, ovadissāmi",
  "atk-s0301a6:70_5": "naṁ theresu cittapasādatthāyā’’ti āgantvā tassa purato aṭṭhāsi. Taṁ sandhāya vuttaṁ",
  "atk-s0301a6:70_6": "‘‘turū paccekabrahmā’’ti. Pesalāti piyasīlā. Kosi tvaṁ, āvusoti nipannakova kabarakkhīni",
  "atk-s0301a6:70_7": "ummīletvā evamāha. Passa yāvañca teti passa yattakaṁ tayā aparaddhaṁ, attano nalāṭe",
  "atk-s0301a6:70_8": "mahāgaṇḍaṁ apassanto sāsapamattāya pīḷakāya maṁ codetabbaṁ maññasīti āha.",
  "atk-s0301a6:71_0": "Atha naṁ ‘‘adiṭṭhippatto ayaṁ varāko, gilaviso viya kassaci vacanaṁ na karissatī’’ti",
  "atk-s0301a6:71_1": "ñatvā purisassa hītiādimāha. Tattha kuṭhārīti kuṭhārisadisā pharusā vācā. Chindatīti",
  "atk-s0301a6:71_2": "kusalamūlasaṅkhāte mūleyeva nikantati. Nindiyanti ninditabbaṁ dussīlapuggalaṁ. Pasaṁsatīti",
  "atk-s0301a6:71_3": "uttamatthe sambhāvetvā khīṇāsavoti vadati. Taṁ vā nindati yo pasaṁsiyoti , yo vā",
  "atk-s0301a6:71_4": "pasaṁsitabbo khīṇāsavo, taṁ antimavatthunā codento ‘‘dussīlo aya’’nti vadati. Vacināti",
  "atk-s0301a6:71_5": "mukhena so kalinti, so taṁ aparādhaṁ mukhena vicināti nāma. Kalinā tenāti tena aparādhena",
  "atk-s0301a6:71_6": "sukhaṁ na vindati. Nindiyapasaṁsāya hi pasaṁsiyanindāya ca samakova vipāko.",
  "atk-s0301a6:72_0": "Sabbassāpisahāpi attanāti sabbena sakenapi attanāpi saddhiṁ yo akkhesu dhanaparājayo",
  "atk-s0301a6:72_1": "nāma, ayaṁ appamattako aparādho. Yosugatesūti yo pana sammaggatesu puggalesu cittaṁ",
  "atk-s0301a6:72_2": "padusseyya, ayaṁ cittapadosova tato kalito mahantataro kali.",
  "atk-s0301a6:73_0": "Idāni tassa mahantatarabhāvaṁ dassento sataṁ sahassānantiādimāha. Tattha sataṁ sahassānanti",
  "atk-s0301a6:73_1": "nirabbudagaṇanāya satasahassaṁ. Chattiṁsatīti aparāni chattiṁsati nirabbudāni. Pañca",
  "atk-s0301a6:73_2": "cāti abbudagaṇanāya pañca abbudāni. Yamariyagarahīti yaṁ ariye garahanto nirayaṁ",
  "atk-s0301a6:73_3": "upapajjati, tattha ettakaṁ āyuppamāṇanti. Navamaṁ.",
  "atk-s0301a6:74": "10. Kokālikasuttavaṇṇanā",
  "atk-s0301a6:75_0": "181. Dasame kokāliko bhikkhu yena bhagavā tenupasaṅkamīti, ko ayaṁ kokāliko, kasmā",
  "atk-s0301a6:75_1": "ca upasaṅkami? Ayaṁ kira kokālikaraṭṭhe kokālikanagare kokālikaseṭṭhissa putto pabbajitvā",
  "atk-s0301a6:75_2": "pitarā kārāpite vihāre paṭivasati cūḷakokālikoti nāmena, na devadattassa sisso. So",
  "atk-s0301a6:75_3": "hi brāhmaṇaputto mahākokāliko nāma. Bhagavati pana sāvatthiyaṁ viharante dve aggasāvakā",
  "atk-s0301a6:75_4": "pañcamattehi bhikkhusatehi saddhiṁ janapadacārikaṁ caramānā upakaṭṭhāya vassūpanāyikāya",
  "atk-s0301a6:75_5": "vivekāvāsaṁ vasitukāmā te bhikkhū uyyojetvā attano pattacīvaramādāya tasmiṁ janapade",
  "atk-s0301a6:75_6": "taṁ nagaraṁ patvā taṁ vihāraṁ agamaṁsu. Tattha nesaṁ kokāliko vattaṁ dassesi. Te",
  "atk-s0301a6:75_7": "tena saddhiṁ sammoditvā, ‘‘āvuso, mayaṁ idha temāsaṁ vasissāma, mā kassaci ārocehī’’ti",
  "atk-s0301a6:75_8": "paṭiññaṁ gahetvā vasiṁsu. Vasitvā pavāraṇādivase pavāretvā, ‘‘gacchāma mayaṁ, āvuso’’ti",
  "atk-s0301a6:75_9": "kokālikaṁ āpucchiṁsu. Kokāliko ‘‘ajjekadivasaṁ, āvuso, vasitvā sve gamissathā’’ti",
  "atk-s0301a6:75_10": "vatvā dutiyadivase nagaraṁ pavisitvā manusse āmantesi – ‘‘āvuso, tumhe aggasāvake",
  "atk-s0301a6:75_11": "idhāgantvā vasamānepi na jānātha, na ne koci paccayenāpi nimantetī’’ti. Nagaravāsino,",
  "atk-s0301a6:75_12": "‘‘kahaṁ, bhante, therā, kasmā no na ārocayitthā’’ti? Kiṁ āvuso ārocitena, kiṁ na",
  "atk-s0301a6:75_13": "passatha dve bhikkhū therāsane nisīdante, ete aggasāvakāti. Te khippaṁ sannipatitvā",
  "atk-s0301a6:75_14": "sappiphāṇitādīni ceva cīvaradussāni ca saṁhariṁsu.",
  "atk-s0301a6:76_0": "Kokāliko cintesi – ‘‘paramappicchā aggasāvakā payuttavācāya uppannaṁ lābhaṁ na sādiyissanti",
  "atk-s0301a6:76_1": ", asādiyantā ‘āvāsikassa dethā’ti vakkhantī’’ti. Taṁ taṁ lābhaṁ gāhāpetvā therānaṁ",
  "atk-s0301a6:76_2": "santikaṁ agamāsi. Therā disvāva ‘‘ime paccayā neva amhākaṁ, na kokālikassa kappantī’’ti",
  "atk-s0301a6:76_3": "paṭikkhipitvā pakkamiṁsu. Kokāliko ‘‘kathaṁ hi nāma attanā agaṇhantā mayhampi adāpetvā",
  "atk-s0301a6:76_4": "pakkamissantī’’ti? Āghātaṁ uppādesi. Tepi bhagavato santikaṁ gantvā bhagavantaṁ vanditvā",
  "atk-s0301a6:76_5": "puna attano parisaṁ ādāya janapadacārikaṁ carantā anupubbena tasmiṁ raṭṭhe tameva",
  "atk-s0301a6:76_6": "nagaraṁ paccāgamiṁsu. Nāgarā there sañjānitvā saha parikkhārehi dānaṁ sajjitvā nagaramajjhe",
  "atk-s0301a6:76_7": "maṇḍapaṁ katvā dānaṁ adaṁsu, therānañca parikkhāre upanāmesuṁ. Therā bhikkhusaṅghassa",
  "atk-s0301a6:76_8": "niyyādayiṁsu. Taṁ disvā kokāliko cintesi – ‘‘ime pubbe appicchā ahesuṁ, idāni pāpicchā",
  "atk-s0301a6:76_9": "jātā, pubbepi appicchasantuṭṭhapavivittasadisā maññe’’ti there upasaṅkamitvā, ‘‘āvuso,",
  "atk-s0301a6:76_10": "tumhe pubbe appicchā viya, idāni pana pāpabhikkhū jātā’’ti vatvā ‘‘mūlaṭṭhāneyeva",
  "atk-s0301a6:76_11": "nesaṁ patiṭṭhaṁ bhindissāmī’’ti taramānarūpo nikkhamitvā sāvatthiṁ gantvā yena bhagavā",
  "atk-s0301a6:76_12": "tenupasaṅkami. Ayameva kokāliko iminā ca kāraṇena upasaṅkamīti veditabbo.",
  "atk-s0301a6:77_0": "Bhagavā taṁ turitaturitaṁ āgacchantaṁ disvāva āvajjento aññāsi – ‘‘ayaṁ aggasāvake",
  "atk-s0301a6:77_1": "akkositukāmo āgato’’ti. ‘‘Sakkā nu kho paṭisedhetu’’nti ca āvajjento, ‘‘na sakkā",
  "atk-s0301a6:77_2": "paṭisedhetuṁ, theresu aparajjhitvā kālaṅkato ekaṁsena padumaniraye nibbattissatī’’ti",
  "atk-s0301a6:77_3": "disvā, ‘‘sāriputtamoggallānepi nāma garahantaṁ sutvā na nisedhetī’’ti vādamocanatthaṁ",
  "atk-s0301a6:77_4": "ariyūpavādassa ca mahāsāvajjabhāvadassanatthaṁ mā hevanti tikkhattuṁ paṭisedhesi.",
  "atk-s0301a6:77_5": "Tattha mā hevanti mā evaṁ abhaṇi. Saddhāyikoti saddhāya ākaro pasādāvaho saddhātabbavacano",
  "atk-s0301a6:77_6": "vā. Paccayikoti pattiyāyitabbavacano.",
  "atk-s0301a6:78_0": "Pakkāmīti kammānubhāvena codiyamāno pakkāmi. Okāsakataṁ hi kammaṁ na sakkā paṭibāhituṁ,",
  "atk-s0301a6:78_1": "taṁ tassa tattha ṭhātuṁ na adāsi. Acirapakkantassāti pakkantassa sato na cireneva.",
  "atk-s0301a6:78_2": "Sabbo kāyo phuṭoahosīti kesaggamattampi okāsaṁ āvajjetvā sakalasarīraṁ aṭṭhīni bhinditvā",
  "atk-s0301a6:78_3": "uggatāhi pīḷakāhi ajjhotthaṭaṁ ahosi. Yasmā pana buddhānubhāvena tathārūpaṁ kammaṁ",
  "atk-s0301a6:78_4": "buddhānaṁ sammukhībhāve vipākaṁ na deti, dassanūpacāre vijahitamatte deti, tasmā",
  "atk-s0301a6:78_5": "tassa acirapakkantassa pīḷakā uṭṭhahiṁsu. Kalāyamattiyoti caṇakamattiyo. Beluvasalāṭukamattiyoti",
  "atk-s0301a6:78_6": "taruṇabeluvamattiyo. (Billamattiyoti mahābeluvamattiyo.) Pabhijjiṁsūti bhijjiṁsu.",
  "atk-s0301a6:78_7": "Tāsu bhinnāsu sakalasarīraṁ panasapakkaṁ viya ahosi. So pakkena gattena jetavanadvārakoṭṭhake",
  "atk-s0301a6:78_8": "visagilito maccho viya kadalipattesu sayi. Atha dhammasavanatthaṁ āgatāgatā manussā",
  "atk-s0301a6:78_9": "– ‘‘dhi kokālika, dhi kokālika, ayuttamakāsi, attanoyeva mukhaṁ nissāya anayabyasanaṁ",
  "atk-s0301a6:78_10": "patto’’ti āhaṁsu. Tesaṁ sutvā ārakkhadevatā dhi-kāraṁ akaṁsu. Ārakkhakadevatānaṁ",
  "atk-s0301a6:78_11": "ākāsadevatāti iminā upāyena yāva akaniṭṭhabhavanā ekadhikāro udapādi. Athassa upajjhāyo",
  "atk-s0301a6:78_12": "āgantvā ovādaṁ agaṇhantaṁ ñatvā garahitvā pakkāmi.",
  "atk-s0301a6:79": "Kālamakāsīti upajjhāye pakkante kālamakāsi. Padumaṁ nirayanti pāṭiyekko padumanirayo nāma natthi, avīcimahānirayamhiyeva pana padumagaṇanāya paccitabbe ekasmiṁ ṭhāne nibbatti.",
  "atk-s0301a6:80_0": "Vīsatikhārikoti māgadhakena patthena cattāro patthā kosalaraṭṭhe ekapattho hoti,",
  "atk-s0301a6:80_1": "tena patthena cattāro patthā āḷhakaṁ, cattāri āḷhakāni doṇaṁ, catudoṇā mānikā, catumānikā",
  "atk-s0301a6:80_2": "khārī, tāya khāriyā vīsatikhāriko. Tilavāhoti māgadhakānaṁ sukhumatilānaṁ tilasakaṭaṁ.",
  "atk-s0301a6:80_3": "Abbudo nirayoti abbudo nāma pāṭiyekko nirayo natthi. Avīcimhiyeva pana abbudagaṇanāya",
  "atk-s0301a6:80_4": "paccitabbaṭṭhānassetaṁ nāmaṁ. Nirabbudādīsupi eseva nayo.",
  "atk-s0301a6:81_0": "Vassagaṇanāpi panettha evaṁ veditabbā – yatheva hi sataṁ satasahassāni koṭi hoti,",
  "atk-s0301a6:81_1": "evaṁ sataṁ satasahassakoṭiyo pakoṭi nāma hoti, sataṁ satasahassapakoṭiyo koṭipakoṭi",
  "atk-s0301a6:81_2": "nāma, sataṁ satasahassakoṭipakoṭiyo nahutaṁ, sataṁ satasahassanahutāni ninnahutaṁ,",
  "atk-s0301a6:81_3": "sataṁ satasahassaninnahutāni ekaṁ abbudaṁ, tato vīsatiguṇaṁ nirabbudaṁ. Eseva nayo",
  "atk-s0301a6:81_4": "sabbatthāti. Dasamaṁ.",
  "atk-s0301a6:82": "Paṭhamo vaggo.",
  "atk-s0301a6:83": "2. Dutiyavaggo",
  "atk-s0301a6:84": "1. Sanaṅkumārasuttavaṇṇanā",
  "atk-s0301a6:85_0": "182. Dutiyavaggassa paṭhame sappinītīreti sappinīnāmikāya nadiyā tīre. Sanaṅkumāroti",
  "atk-s0301a6:85_1": "so kira pañcasikhakumārakakāle jhānaṁ bhāvetvā brahmaloke nibbatto kumārakavaṇṇeneva",
  "atk-s0301a6:85_2": "vicarati. Tena naṁ ‘‘kumāro’’ti sañjānanti, porāṇakattā pana ‘‘sanaṅkumāro’’ti vuccati.",
  "atk-s0301a6:85_3": "Janetasminti janitasmiṁ, pajāyāti attho. Ye gottapaṭisārinoti ye janetasmiṁ gottaṁ",
  "atk-s0301a6:85_4": "paṭisaranti tesu loke gottapaṭisārīsu khattiyo seṭṭho. Vijjācaraṇasampannoti bhayabheravasuttapariyāyena",
  "atk-s0301a6:85_5": "(ma. ni. 1.34 ādayo) pubbenivāsādīhi vā tīhi, ambaṭṭhasuttapariyāyena (dī. ni. 1.278",
  "atk-s0301a6:85_6": "ādayo) vipassanāñāṇaṁ manomayiddhi cha abhiññāyoti imāhi vā aṭṭhahi vijjāhi, sīlesu",
  "atk-s0301a6:85_7": "paripūrakāritā indriyesu guttadvāratā bhojane mattaññutā jāgariyānuyogo satta saddhammā",
  "atk-s0301a6:85_8": "cattāri rūpāvacarajjhānānīti evaṁ pannarasadhammabhedena caraṇena ca samannāgato.",
  "atk-s0301a6:85_9": "So seṭṭho devamānuseti so khīṇāsavabrāhmaṇo devesu ca manussesu ca seṭṭho uttamoti. Paṭhamaṁ.",
  "atk-s0301a6:86": "2. Devadattasuttavaṇṇanā",
  "atk-s0301a6:87": "183. Dutiye acirapakkanteti saṅghaṁ bhinditvā nacirasseva veḷuvanato gayāsīsaṁ gate. Assatarinti gadrabhassa vaḷavāya jātaṁ. Dutiyaṁ.",
  "atk-s0301a6:88": "3. Andhakavindasuttavaṇṇanā",
  "atk-s0301a6:89_0": "184. Tatiye andhakavindanti evaṁnāmakaṁ gāmaṁ. Upasaṅkamīti ‘‘satthā idānipi vīriyaṁ",
  "atk-s0301a6:89_1": "karoti padhānamanuyuñjati, gacchāmissa santike ṭhatvā sāsanānucchavikaṁ vīriyapaṭisaṁyuttaṁ",
  "atk-s0301a6:89_2": "gāthaṁ vakkhāmī’’ti upasaṅkami.",
  "atk-s0301a6:90_0": "Pantānīti janataṁ atikkamitvā manussānaṁ anupacāre ṭhitāni. Saṁyojanavippamokkhāti",
  "atk-s0301a6:90_1": "tāni ca senāsanāni sevamāno na cīvarādīnaṁ atthāya seveyya, atha kho dasasaṁyojanavippamokkhatthāya",
  "atk-s0301a6:90_2": "careyya. Saṅghe vaseti tesu senāsanesu ratiṁ alabhanto upaṭṭhākādīnaṁ cittānurakkhaṇatthaṁ",
  "atk-s0301a6:90_3": "gadrabhapiṭṭhe rajaṁ viya uppatanto araññe acaritvā saṅghamajjhe vaseyya. Rakkhitatto",
  "atk-s0301a6:90_4": "satīmāti tattha ca vasanto sagavacaṇḍo goṇo viya sabrahmacārino avijjhanto aghaṭṭento",
  "atk-s0301a6:90_5": "rakkhitatto satipaṭṭhānaparāyaṇo hutvā vaseyya.",
  "atk-s0301a6:91_0": "Idāni saṅghe vasamānassa bhikkhuno bhikkhācāravattaṁ ācikkhanto kulākulantiādimāha.",
  "atk-s0301a6:91_1": "Tattha piṇḍikāya carantoti piṇḍatthāya caramāno. Sevetha pantāni senāsanānīti saṅghamajjhaṁ",
  "atk-s0301a6:91_2": "otaritvā vasamānopi dhurapariveṇe tālanāḷikeraādīni ropetvā upaṭṭhākādisaṁsaṭṭho",
  "atk-s0301a6:91_3": "na vaseyya, cittakallataṁ pana janetvā cittaṁ hāsetvā tosetvā puna pantasenāsane",
  "atk-s0301a6:91_4": "vaseyyāti araññasseva vaṇṇaṁ katheti. Bhayāti vaṭṭabhayato. Abhayeti nibbāne. Vimuttoti",
  "atk-s0301a6:91_5": "adhimutto hutvā vaseyya.",
  "atk-s0301a6:92_0": "Yattha bheravāti yasmiṁ ṭhāne bhayajanakā saviññāṇakā sīhabyagghādayo, aviññāṇakā",
  "atk-s0301a6:92_1": "rattibhāge khāṇuvalliādayo bahū atthi. Sarīsapāti dīghajātikādisarīsapā. Nisīdi tattha",
  "atk-s0301a6:92_2": "bhikkhūti tādise ṭhāne bhikkhu nisinno. Iminā idaṁ dīpeti – bhagavā yathā tumhe etarahi",
  "atk-s0301a6:92_3": "tatraṭṭhakabheravārammaṇāni ceva sarīsape ca vijjunicchāraṇādīni ca amanasikatvā",
  "atk-s0301a6:92_4": "nisinnā, evamevaṁ padhānamanuyuttā bhikkhū nisīdantīti.",
  "atk-s0301a6:93_0": "Jātu me diṭṭhanti ekaṁsena mayā diṭṭhaṁ. Na yidaṁ itihītihanti idaṁ itiha itihāti",
  "atk-s0301a6:93_1": "na takkahetu vā nayahetu vā piṭakasampadānena vā ahaṁ vadāmi. Ekasmiṁ brahmacariyasminti",
  "atk-s0301a6:93_2": "ekāya dhammadesanāya. Dhammadesanā hi idha brahmacariyanti adhippetā. Maccuhāyinanti",
  "atk-s0301a6:93_3": "maraṇapariccāginaṁ khīṇāsavānaṁ.",
  "atk-s0301a6:94_0": "Dasā ca dasadhā dasāti ettha dasāti daseva, dasadhā dasāti sataṁ, aññe ca dasuttaraṁ",
  "atk-s0301a6:94_1": "sekhasataṁ passāmīti vadati. Sotasamāpannāti maggasotaṁ samāpannā. Atiracchānagāminoti",
  "atk-s0301a6:94_2": "desanāmattametaṁ, avinipātadhammāti attho. Saṅkhātuṁ nopi sakkomīti musāvādabhayena",
  "atk-s0301a6:94_3": "ettakā nāma puññabhāgino sattāti gaṇetuṁ na sakkomīti bahuṁ brahmadhammadesanaṁ sandhāya evamāha. Tatiyaṁ.",
  "atk-s0301a6:95": "4. Aruṇavatīsuttavaṇṇanā",
  "atk-s0301a6:96_0": "185. Catutthe abhibhūsambhavanti abhibhū ca sambhavo ca. Tesu abhibhūthero sāriputtatthero",
  "atk-s0301a6:96_1": "viya paññāya aggo, sambhavatthero mahāmoggallāno viya samādhinā aggo. Ujjhāyantīti",
  "atk-s0301a6:96_2": "avajjhāyanti, lāmakato vā cintenti. Khiyyantīti, kinnāmetaṁ kinnāmetanti? Aññamaññaṁ",
  "atk-s0301a6:96_3": "kathenti. Vipācentīti vitthārayantā punappunaṁ kathenti. Heṭṭhimena upaḍḍhakāyenāti",
  "atk-s0301a6:96_4": "nābhito paṭṭhāya heṭṭhimakāyena. Pāḷiyaṁ ettakameva āgataṁ. Thero pana ‘‘pakativaṇṇaṁ",
  "atk-s0301a6:96_5": "vijahitvā nāgavaṇṇaṁ gahetvā dasseti, supaṇṇavaṇṇaṁ gahetvā vā dassetī’’tiādinā (paṭi.",
  "atk-s0301a6:96_6": "ma. 3.13) nayena āgataṁ anekappakāraṁ iddhivikubbanaṁ dassesi. Imā gāthāyo abhāsīti",
  "atk-s0301a6:96_7": "thero kira cintesi – ‘‘kathaṁ desitā nu kho dhammadesanā sabbesaṁ piyā assa manāpā’’ti.",
  "atk-s0301a6:96_8": "Tato āvajjento – ‘‘sabbepi pāsaṇḍā sabbe devamanussā attano attano samaye purisakāraṁ",
  "atk-s0301a6:96_9": "vaṇṇayanti, vīriyassa avaṇṇavādī nāma natthi, vīriyapaṭisaṁyuttaṁ katvā desessāmi,",
  "atk-s0301a6:96_10": "evaṁ ayaṁ dhammadesanā sabbesaṁ piyā bhavissati manāpā’’ti ñatvā tīsu piṭakesu vicinitvā imā gāthā abhāsi.",
  "atk-s0301a6:97_0": "Tattha ārambhathāti ārambhavīriyaṁ karotha. Nikkamathāti nikkamavīriyaṁ karotha.",
  "atk-s0301a6:97_1": "Yuñjathāti payogaṁ karotha parakkamatha. Maccuno senanti maccuno senā nāma kilesasenā,",
  "atk-s0301a6:97_2": "taṁ dhunātha. Jātisaṁsāranti jātiñca saṁsārañca, jātisaṅkhātaṁ vā saṁsāraṁ. Dukkhassantaṁ",
  "atk-s0301a6:97_3": "karissatīti vaṭṭadukkhassa paricchedaṁ karissati. Kiṁ pana katvā thero sahassilokadhātuṁ",
  "atk-s0301a6:97_4": "viññāpesīti? Nīlakasiṇaṁ tāva samāpajjitvā sabbattha ālokaṭṭhāne andhakāraṁ phari,",
  "atk-s0301a6:97_5": "odātakasiṇaṁ samāpajjitvā andhakāraṭṭhāne obhāsaṁ. Tato ‘‘kimidaṁ andhakāra’’nti?",
  "atk-s0301a6:97_6": "Sattānaṁ ābhoge uppanne ālokaṁ dassesi. Ālokaṭṭhāne ālokakiccaṁ natthi, ‘‘kiṁ āloko",
  "atk-s0301a6:97_7": "aya’’nti? Vicinantānaṁ attānaṁ dassesi. Atha tesaṁ theroti vadantānaṁ imā gāthāyo",
  "atk-s0301a6:97_8": "abhāsi, sabbe osaṭāya parisāya majjhe nisīditvā dhammaṁ desentassa viya saddaṁ suṇiṁsu.",
  "atk-s0301a6:97_9": "Atthopi nesaṁ pākaṭo ahosi. Catutthaṁ.",
  "atk-s0301a6:98": "5. Parinibbānasuttavaṇṇanā",
  "atk-s0301a6:99_0": "186. Pañcame upavattane mallānaṁ sālavaneti yatheva hi kadambanadītīrato rājamātuvihāradvārena",
  "atk-s0301a6:99_1": "thūpārāmaṁ gantabbaṁ hoti, evaṁ hiraññavatikāya nāma nadiyā pārimatīrato sālavanaṁ",
  "atk-s0301a6:99_2": "uyyānaṁ. Yathā anurādhapurassa thūpārāmo, evaṁ taṁ kusinārāya hoti. Yathā thūpārāmato",
  "atk-s0301a6:99_3": "dakkhiṇadvārena nagaraṁ pavisanamaggo pācīnamukho gantvā uttarena nivattati, evaṁ",
  "atk-s0301a6:99_4": "uyyānato sālapanti pācīnamukhā gantvā uttarena nivattā. Tasmā taṁ ‘‘upavattana’’nti",
  "atk-s0301a6:99_5": "vuccati. Tasmiṁ upavattane mallānaṁ sālavane. Antarenayamakasālānanti mūlakkhandhaviṭapapattehi",
  "atk-s0301a6:99_6": "aññamaññaṁ saṁsibbitvā ṭhitasālānaṁ antarikāya. Appamādena sampādethāti satiavippavāsena",
  "atk-s0301a6:99_7": "kattabbakiccāni sampādayatha. Iti bhagavā yathā nāma maraṇamañce nipanno mahaddhano",
  "atk-s0301a6:99_8": "kuṭumbiko puttānaṁ dhanasāraṁ ācikkheyya, evamevaṁ parinibbānamañce nipanno pañcacattālīsa",
  "atk-s0301a6:99_9": "vassāni dinnaṁ ovādaṁ sabbaṁ ekasmiṁ appamādapadeyeva pakkhipitvā abhāsi. Ayaṁ tathāgatassa",
  "atk-s0301a6:99_10": "pacchimā vācāti idaṁ pana saṅgītikārānaṁ vacanaṁ.",
  "atk-s0301a6:100_0": "Ito paraṁ yaṁ parinibbānaparikammaṁ katvā bhagavā parinibbuto, taṁ dassetuṁ, atha",
  "atk-s0301a6:100_1": "kho bhagavā paṭhamaṁ jhānantiādi vuttaṁ. Tattha saññāvedayitanirodhaṁ samāpanne bhagavati",
  "atk-s0301a6:100_2": "assāsapassāsānaṁ appavattiṁ disvā, ‘‘parinibbuto satthā’’ti saññāya devamanussā ekappahārena",
  "atk-s0301a6:100_3": "viraviṁsu, ānandattheropi – ‘‘parinibbuto nu kho, bhante, anuruddha bhagavā’’ti theraṁ",
  "atk-s0301a6:100_4": "pucchi. Thero ‘‘na kho, āvuso ānanda, tathāgato parinibbuto, apica saññāvedayitanirodhaṁ",
  "atk-s0301a6:100_5": "samāpanno’’ti āha. Kathaṁ pana so aññāsi? Thero kira satthārā saddhiṁyeva taṁ taṁ",
  "atk-s0301a6:100_6": "samāpattiṁ samāpajjanto yāva nevasaññānāsaññāyatanavuṭṭhānaṁ, tāva gantvā, ‘‘idāni",
  "atk-s0301a6:100_7": "bhagavā nirodhaṁ samāpanno, antonirodhe ca kālaṁkiriyā nāma natthī’’ti aññāsi.",
  "atk-s0301a6:101_0": "Atha kho bhagavā saññāvedayitanirodhasamāpattito vuṭṭhahitvā nevasaññānāsaññāyatanaṁ",
  "atk-s0301a6:101_1": "samāpajji…pe… tatiyajjhānā vuṭṭhahitvā catutthaṁ jhānaṁ samāpajjīti ettha pana bhagavā",
  "atk-s0301a6:101_2": "catuvīsatiyā ṭhānesu paṭhamaṁ jhānaṁ samāpajji, terasasu ṭhānesu dutiyaṁ jhānaṁ…",
  "atk-s0301a6:101_3": "tathā tatiyaṁ… pannarasasu ṭhānesu catutthaṁ jhānaṁ samāpajji. Kathaṁ? Dasasu asubhesu",
  "atk-s0301a6:101_4": "dvattiṁsākāre aṭṭhasu kasiṇesu mettākaruṇāmuditesu ānāpāne paricchedākāseti imesu",
  "atk-s0301a6:101_5": "tāva catuvīsatiyā ṭhānesu paṭhamaṁ jhānaṁ samāpajji. Ṭhapetvā pana dvattiṁsākārañca",
  "atk-s0301a6:101_6": "dasa ca asubhāni sesesu terasasu dutiyaṁ jhānaṁ… tesuyeva tatiyaṁ jhānaṁ samāpajji.",
  "atk-s0301a6:101_7": "Aṭṭhasu pana kasiṇesu upekkhābrahmavihāre ānāpāne paricchedākāse catūsu arūpesūti",
  "atk-s0301a6:101_8": "imesu pannarasasu ṭhānesu catutthaṁ jhānaṁ samāpajji. Ayampi ca saṅkhepakathāva.",
  "atk-s0301a6:101_9": "Nibbānapuraṁ pavisanto pana bhagavā dhammassāmi sabbāpi catuvīsatikoṭisatasahassasaṅkhā",
  "atk-s0301a6:101_10": "samāpattiyo pavisitvā videsaṁ gacchanto ñātijanaṁ āliṅgetvā viya sabbasamāpattisukhaṁ",
  "atk-s0301a6:101_11": "anubhavitvā paviṭṭho.",
  "atk-s0301a6:102_0": "Catutthajjhānā vuṭṭhahitvā samanantarā bhagavā parinibbāyīti ettha ca jhānasamanantaraṁ",
  "atk-s0301a6:102_1": "paccavekkhaṇasamanantaranti, dve samanantarāni. Catutthajjhānā vuṭṭhāya bhavaṅgaṁ",
  "atk-s0301a6:102_2": "otiṇṇassa tattheva parinibbānaṁ jhānasamanantaraṁ nāma, catutthajjhānā vuṭṭhahitvā",
  "atk-s0301a6:102_3": "puna jhānaṅgāni paccavekkhitvā bhavaṅgaṁ otiṇṇassa tattheva parinibbānaṁ paccavekkhaṇasamanantaraṁ",
  "atk-s0301a6:102_4": "nāma. Imāni dvepi samanantarāneva. Bhagavā pana jhānaṁ samāpajjitvā jhānā vuṭṭhāya",
  "atk-s0301a6:102_5": "jhānaṅgāni paccavekkhitvā bhavaṅgacittena abyākatena dukkhasaccena parinibbāyi. Ye",
  "atk-s0301a6:102_6": "hi keci buddhā vā paccekabuddhā vā ariyasāvakā vā antamaso kunthakipillikaṁ upādāya",
  "atk-s0301a6:102_7": "sabbe bhavaṅgacitteneva abyākatena dukkhasaccena kālaṁ karonti.",
  "atk-s0301a6:103_0": "Bhūtāti sattā. Appaṭipuggaloti paṭibhāgapuggalavirahito. Balappattoti dasavidhaṁ",
  "atk-s0301a6:103_1": "ñāṇabalaṁ patto. Uppādavayadhamminoti uppādavayasabhāvā. Tesaṁ vūpasamoti tesaṁ saṅkhārānaṁ",
  "atk-s0301a6:103_2": "vūpasamo. Sukhoti asaṅkhataṁ nibbānameva sukhanti attho. Tadāsīti ‘‘saha parinibbānā",
  "atk-s0301a6:103_3": "mahābhūmicālo ahosī’’ti evaṁ mahāparinibbāne (dī. ni. 2.220) vuttaṁ bhūmicālaṁ sandhāyāha.",
  "atk-s0301a6:103_4": "So hi lomahaṁsanako ca bhiṁsanako ca āsi. Sabbākāravarūpeteti sabbākāravaraguṇūpete.",
  "atk-s0301a6:103_5": "Nāhu assāsapassāsoti na jāto assāsapassāso. Anejoti taṇhāsaṅkhātāya ejāya abhāvena",
  "atk-s0301a6:103_6": "anejo. Santimārabbhāti anupādisesaṁ nibbānaṁ ārabbha paṭicca sandhāya. Cakkhumāti",
  "atk-s0301a6:103_7": "pañcahi cakkhūhi cakkhumā. Parinibbutoti khandhaparinibbānena parinibbuto. Asallīnenāti",
  "atk-s0301a6:103_8": "anallīnena asaṅkuṭitena suvikasiteneva cittena. Vedanaṁ ajjhavāsayīti vedanaṁ adhivāsesi,",
  "atk-s0301a6:103_9": "na vedanānuvattī hutvā ito cito samparivatti. Vimokkhoti kenaci dhammena anāvaraṇavimokkho",
  "atk-s0301a6:103_10": "sabbaso apaññattibhāvūpagamo pajjotanibbānasadiso jātoti. Pañcamaṁ.",
  "atk-s0301a6:104": "Dutiyo vaggo.",
  "atk-s0301a6:105": "Iti sāratthappakāsiniyā",
  "atk-s0301a6:106": "Saṁyuttanikāya-aṭṭhakathāya",
  "atk-s0301a6:107": "Brahmasaṁyuttavaṇṇanā niṭṭhitā."
}