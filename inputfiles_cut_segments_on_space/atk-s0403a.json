{
  "atk-s0403a:7": ". Namo tassa bhagavato arahato sammāsambuddhassa.",
  "atk-s0403a:8": "Aṅguttaranikāye",
  "atk-s0403a:9": "Pañcakanipāta-aṭṭhakathā",
  "atk-s0403a:11": "1. Paṭhamapaṇṇāsakaṃ",
  "atk-s0403a:13": "1. Sekhabalavaggo",
  "atk-s0403a:14": "1. Saṃkhittasuttavaṇṇanā",
  "atk-s0403a:15_0": "1. Pañcakanipātassa paṭhame sattannaṃ sekhānaṃ balānīti sekhabalāni. Saddhābalādīsu",
  "atk-s0403a:15_1": "assaddhiye na kampatīti saddhābalaṃ. Ahirike na kampatīti hirībalaṃ. Anottappe na",
  "atk-s0403a:15_2": "kampatīti ottappabalaṃ. Kosajje na kampatīti vīriyabalaṃ. Avijjāya na kampatīti paññābalaṃ.",
  "atk-s0403a:15_3": "Tasmāti yasmā imāni sattannaṃ sekhānaṃ balāni, tasmā.",
  "atk-s0403a:16": "2. Vitthatasuttavaṇṇanā",
  "atk-s0403a:17_0": "2. Dutiye kāyaduccaritenātiādīsu upayogatthe karaṇavacanaṃ, hirīyitabbāni kāyaduccaritādīni",
  "atk-s0403a:17_1": "hirīyati jigucchatīti attho. Ottappaniddese hetvatthe karaṇavacanaṃ, kāyaduccaritādīhi",
  "atk-s0403a:17_2": "ottappassa hetubhūtehi ottappati bhāyatīti attho.",
  "atk-s0403a:18_0": "Āraddhavīriyoti paggahitavīriyo anosakkitamānaso. Pahānāyāti pahānatthāya. Upasampadāyāti",
  "atk-s0403a:18_1": "paṭilābhatthāya. Thāmavāti vīriyathāmena samannāgato. Daḷhaparakkamoti thiraparakkamo.",
  "atk-s0403a:18_2": "Anikkhittadhuro kusalesu dhammesūti kusalesu dhammesu anoropitadhuro anosakkitavīriyo.",
  "atk-s0403a:19_0": "Udayatthagāminiyāti pañcannaṃ khandhānaṃ udayavayagāminiyā udayañca vayañca paṭivijjhituṃ",
  "atk-s0403a:19_1": "samatthāya. Paññāya samannāgatoti vipassanāpaññāya ceva maggapaññāya ca samaṅgibhūto.",
  "atk-s0403a:19_2": "Ariyāyāti vikkhambhanavasena ca samucchedavasena ca kilesehi ārakā ṭhitāya parisuddhāya.",
  "atk-s0403a:19_3": "Nibbedhikāyāti sā ca abhinivijjhanato nibbedhikāti vuccati, tāya samannāgatoti attho.",
  "atk-s0403a:19_4": "Tattha maggapaññā samucchedavasena anibbiddhapubbaṃ appadālitapubbaṃ lobhakkhandhaṃ",
  "atk-s0403a:19_5": "dosakkhandhaṃ mohakkhandhaṃ nibbijjhati padāletīti nibbedhikā, vipassanāpaññā tadaṅgavasena",
  "atk-s0403a:19_6": "nibbedhikā, maggapaññāya paṭilābhasaṃvattanato tabbipassanā nibbedhikāti vattuṃ vaṭṭati.",
  "atk-s0403a:19_7": "Sammā dukkhakkhayagāminiyāti idhāpi maggapaññā sammā hetunā nayena vaṭṭadukkhañca",
  "atk-s0403a:19_8": "kilesadukkhañca khepayamānā gacchatīti sammā dukkhakkhayagāminī nāma, vipassanāpaññā",
  "atk-s0403a:19_9": "tadaṅgavasena vaṭṭadukkhañca kilesadukkhañca khepayamānā gacchatīti dukkhakkhayagāminī.",
  "atk-s0403a:19_10": "Dukkhakkhayagāminiyā vā maggapaññāya paṭilābhāya saṃvattanatopesā dukkhakkhayagāminīti",
  "atk-s0403a:19_11": "veditabbā. Iti imasmiṃ sutte pañca balāni missakāneva kathitāni, tathā pañcame.",
  "atk-s0403a:20": "6. Samāpattisuttavaṇṇanā",
  "atk-s0403a:21": "6. Chaṭṭhe akusalassa samāpattīti akusaladhammassa samāpajjanā, tena saddhiṃ samaṅgibhāvoti attho. Pariyuṭṭhāya tiṭṭhatīti pariyonandhitvā tiṭṭhati.",
  "atk-s0403a:22": "7. Kāmasuttavaṇṇanā",
  "atk-s0403a:23_0": "7. Sattame kāmesu laḷitāti vatthukāmakilesakāmesu laḷitā abhiratā. Asitabyābhaṅginti",
  "atk-s0403a:23_1": "tiṇalāyanaasitañceva tiṇavahanakājañca. Kulaputtoti ācārakulaputto. Ohāyāti pahāya.",
  "atk-s0403a:23_2": "Alaṃ vacanāyāti yuttaṃ vacanāya. Labbhāti sulabhā sakkā labhituṃ. Hīnā kāmāti pañcannaṃ",
  "atk-s0403a:23_3": "nīcakulānaṃ kāmā. Majjhimā kāmāti majjhimasattānaṃ kāmā. Paṇītā kāmāti rājarājamahāmattānaṃ",
  "atk-s0403a:23_4": "kāmā. Kāmātveva saṅkhaṃ gacchantīti kāmanavasena kāmetabbavasena ca kāmāicceva saṅkhaṃ",
  "atk-s0403a:23_5": "gacchanti. Vuddho hotīti mahallako hoti. Alaṃpaññoti yuttapañño. Attaguttoti attanāva",
  "atk-s0403a:23_6": "gutto rakkhito, attānaṃ vā gopetuṃ rakkhituṃ samattho. Nālaṃ pamādāyāti na yutto",
  "atk-s0403a:23_7": "pamajjituṃ. Saddhāya akataṃ hotīti yaṃ saddhāya kusalesu dhammesu kātuṃ yuttaṃ, taṃ",
  "atk-s0403a:23_8": "na kataṃ hoti. Sesapadesupi eseva nayo. Anapekkho dānāhaṃ, bhikkhave, tasmiṃ bhikkhusmiṃ",
  "atk-s0403a:23_9": "homīti evaṃ saddhādīhi kātabbaṃ katvāva sotāpattiphale patiṭṭhite tasmiṃ puggale",
  "atk-s0403a:23_10": "anapekkho homīti dasseti. Imasmiṃ sutte sotāpattimaggo kathito.",
  "atk-s0403a:24": "8. Cavanasuttavaṇṇanā",
  "atk-s0403a:25_0": "8. Aṭṭhame saddhammeti sāsanasaddhamme. Assaddhoti okappanasaddhāya ca pakkhandanasaddhāya",
  "atk-s0403a:25_1": "cāti dvīhipi saddhāhi virahito. Cavati nappatiṭṭhātīti imasmiṃ sāsane guṇehi cavati,",
  "atk-s0403a:25_2": "patiṭṭhātuṃ na sakkoti. Iti imasmiṃ sutte appatiṭṭhānañca patiṭṭhānañca kathitaṃ.",
  "atk-s0403a:26": "9. Paṭhamaagāravasuttavaṇṇanā",
  "atk-s0403a:27": "9. Navame nāssa gāravoti agāravo. Nāssa patissoti appatisso, ajeṭṭhako anīcavutti. Sesamettha purimasadisameva.",
  "atk-s0403a:28": "10. Dutiyaagāravasuttavaṇṇanā",
  "atk-s0403a:29": "10. Dasame abhabboti abhājanaṃ. Vuddhinti vaḍḍhiṃ. Virūḷhinti virūḷhamūlatāya niccalabhāvaṃ. Vepullanti mahantabhāvaṃ. Sesaṃ sabbattha uttānamevāti.",
  "atk-s0403a:30": "Sekhabalavaggo paṭhamo.",
  "atk-s0403a:33": "2. Balavaggo",
  "atk-s0403a:34": "1. Ananussutasuttavaṇṇanā",
  "atk-s0403a:35_0": "11. Dutiyassa paṭhame pubbāhaṃ, bhikkhave, ananussutesu dhammesūti ahaṃ, bhikkhave,",
  "atk-s0403a:35_1": "pubbe ananussutesu catūsu saccadhammesu. Abhiññāvosānapāramippatto paṭijānāmīti catūsu",
  "atk-s0403a:35_2": "saccesu catūhi maggehi soḷasavidhassa kiccassa karaṇena abhijānitvā vosānapāramiṃ",
  "atk-s0403a:35_3": "sabbesaṃ kiccānaṃ niṭṭhitattā katakiccabhāvaṃ pāraṃ patto paṭijānāmīti mahābodhipallaṅke",
  "atk-s0403a:35_4": "attano āgamanīyaguṇaṃ dasseti. Tathāgatassāti aṭṭhahi kāraṇehi tathāgatassa. Tathāgatabalānīti",
  "atk-s0403a:35_5": "yathā tehi gantabbaṃ, tatheva gatāni pavattāni ñāṇabalāni. Āsabhaṃ ṭhānanti seṭṭhaṭṭhānaṃ.",
  "atk-s0403a:35_6": "Sīhanādanti abhītanādaṃ. Brahmacakkanti seṭṭhacakkaṃ. Pavattetīti katheti.",
  "atk-s0403a:36": "2. Kūṭasuttavaṇṇanā",
  "atk-s0403a:37": "12. Dutiye sekhabalānīti sekhānaṃ ñāṇabalāni. Agganti uttamaṃ. Sesabalāni gopānasiyo kūṭaṃ viya saṅgaṇhātīti saṅgāhikaṃ. Tāneva balāni saṃhatāni karotīti saṅghātaniyaṃ.",
  "atk-s0403a:38": "3. Saṃkhittasuttavaṇṇanā",
  "atk-s0403a:39": "13. Tatiye tattha muṭṭhassacce na kampatīti satibalaṃ. Uddhacce na kampatīti samādhibalaṃ.",
  "atk-s0403a:40": "4. Vitthatasuttavaṇṇanā",
  "atk-s0403a:41": "14. Catutthe satinepakkenāti ettha nepakkaṃ vuccati paññā, sā satiyā upakārakabhāvena gahitā.",
  "atk-s0403a:42": "5. Daṭṭhabbasuttavaṇṇanā",
  "atk-s0403a:43_0": "15. Pañcame savisayasmiṃyeva lokiyalokuttaradhamme kathetuṃ kattha ca, bhikkhave,",
  "atk-s0403a:43_1": "saddhābalaṃ daṭṭhabbantiādimāha. Yathā hi cattāro seṭṭhiputtā, rājāti rājapañcamesu",
  "atk-s0403a:43_2": "sahāyesu “nakkhattaṃ kīḷissāmā”ti vīthiṃ otiṇṇesu ekassa seṭṭhiputtassa gehaṃ gatakāle",
  "atk-s0403a:43_3": "itare cattāro tuṇhī nisīdanti, gehasāmikova “imesaṃ khādanīyaṃ bhojanīyaṃ detha,",
  "atk-s0403a:43_4": "gandhamālālaṅkārādīni dethā”ti gehe vicāreti. Dutiyatatiyacatutthassa gehaṃ gatakāle",
  "atk-s0403a:43_5": "itare cattāro tuṇhī nisīdanti, gehasāmikova “imesaṃ khādanīyaṃ bhojanīyaṃ detha,",
  "atk-s0403a:43_6": "gandhamālālaṅkārādīni dethā”ti gehe vicāreti. Atha sabbapacchā rañño gehaṃ gatakāle",
  "atk-s0403a:43_7": "kiñcāpi rājā sabbattha issaro, imasmiṃ pana kāle attano geheyeva “imesaṃ khādanīyaṃ",
  "atk-s0403a:43_8": "bhojanīyaṃ detha, gandhamālālaṅkārādīni dethā”ti vicāreti, evamevaṃ saddhāpañcamesu",
  "atk-s0403a:43_9": "balesu tesu sahāyesu ekato vīthiṃ otarantesu viya ekārammaṇe uppajjamānesupi yathā",
  "atk-s0403a:43_10": "paṭhamassa gehe itare cattāro tuṇhī nisīdanti, gehasāmikova vicāreti, evaṃ sotāpattiyaṅgāni",
  "atk-s0403a:43_11": "patvā adhimokkhalakkhaṇaṃ saddhābalameva jeṭṭhakaṃ hoti pubbaṅgamaṃ, sesāni tadanvayāni",
  "atk-s0403a:43_12": "honti. Yathā dutiyassa gehe itare cattāro tuṇhī nisīdanti, gehasāmikova vicāreti,",
  "atk-s0403a:43_13": "evaṃ sammappadhānāni patvā paggahalakkhaṇaṃ vīriyabalameva jeṭṭhakaṃ hoti pubbaṅgamaṃ,",
  "atk-s0403a:43_14": "sesāni tadanvayāni honti. Yathā tatiyassa gehe itare cattāro tuṇhī nisīdanti, gehasāmikova",
  "atk-s0403a:43_15": "vicāreti, evaṃ satipaṭṭhānāni patvā upaṭṭhānalakkhaṇaṃ satibalameva jeṭṭhakaṃ hoti",
  "atk-s0403a:43_16": "pubbaṅgamaṃ, sesāni tadanvayāni honti. Yathā catutthassa gehe itare cattāro tuṇhī",
  "atk-s0403a:43_17": "nisīdanti, gehasāmikova vicāreti, evaṃ jhānavimokkhe patvā avikkhepalakkhaṇaṃ samādhibalameva",
  "atk-s0403a:43_18": "jeṭṭhakaṃ hoti pubbaṅgamaṃ, sesāni tadanvayāni honti. Sabbapacchā rañño gehaṃ gatakāle",
  "atk-s0403a:43_19": "pana yathā itare cattāro tuṇhī nisīdanti, rājāva gehe vicāreti, evameva ariyasaccāni",
  "atk-s0403a:43_20": "patvā pajānanalakkhaṇaṃ paññābalameva jeṭṭhakaṃ hoti pubbaṅgamaṃ, sesāni tadanvayāni",
  "atk-s0403a:43_21": "hontīti evamidha pañca balāni missakāni kathitāni. Chaṭṭhaṃ uttānatthameva. Evaṃ",
  "atk-s0403a:43_22": "purimavagge ca idha ca aṭṭhasu suttesu sekhabalāneva kathitāni. Karaṇḍakolavāsī mahādattatthero",
  "atk-s0403a:43_23": "panāha – “heṭṭhā catūsu suttesu sekhabalāni kathitāni, upari catūsu asekhabalānī”ti.",
  "atk-s0403a:44": "7. Paṭhamahitasuttavaṇṇanā",
  "atk-s0403a:45": "17. Sattame sīlādayo missakāva kathitā. Vimuttīti arahattaphalavimuttiyeva. Vimuttiñāṇadassanaṃ paccavekkhaṇañāṇaṃ, taṃ lokiyameva.",
  "atk-s0403a:46": "8-10. Dutiyahitasuttādivaṇṇanā",
  "atk-s0403a:47": "18-20. Aṭṭhame dussīlo bahussuto kathito, navame appassuto dussīlo, dasame bahussuto khīṇāsavoti.",
  "atk-s0403a:48": "Balavaggo dutiyo.",
  "atk-s0403a:51": "3. Pañcaṅgikavaggo",
  "atk-s0403a:52": "1. Paṭhamaagāravasuttavaṇṇanā",
  "atk-s0403a:53_0": "21. Tatiyassa paṭhame asabhāgavuttikoti asabhāgāya visadisāya jīvitavuttiyā samannāgato.",
  "atk-s0403a:53_1": "Ābhisamācārikaṃ dhammanti uttamasamācārabhūtaṃ vattavasena paññattasīlaṃ. Sekhaṃ",
  "atk-s0403a:53_2": "dhammanti sekhapaṇṇattisīlaṃ. Sīlānīti cattāri mahāsīlāni. Sammādiṭṭhinti vipassanāsammādiṭṭhiṃ.",
  "atk-s0403a:53_3": "Sammāsamādhinti maggasamādhiñceva phalasamādhiñca. Imasmiṃ sutte sīlādīni missakāni kathitāni.",
  "atk-s0403a:54": "2. Dutiyaagāravasuttavaṇṇanā",
  "atk-s0403a:55": "22. Dutiye sīlakkhandhanti sīlarāsiṃ. Sesadvayepi eseva nayo. Ime pana tayopi khandhā missakāva kathitāti.",
  "atk-s0403a:56": "3. Upakkilesasuttavaṇṇanā",
  "atk-s0403a:57_0": "23. Tatiye na ca pabhassaranti na ca pabhāvantaṃ. Pabhaṅgu cāti pabhijjanasabhāvaṃ.",
  "atk-s0403a:57_1": "Ayoti kāḷalohaṃ. Lohanti ṭhapetvā idha vuttāni cattāri avasesaṃ lohaṃ. Sajjhanti",
  "atk-s0403a:57_2": "rajataṃ. Cittassāti cātubhūmakakusalacittassa. Tebhūmakassa tāva upakkilesā hontu,",
  "atk-s0403a:57_3": "lokuttarassa kathaṃ hontīti? Uppajjituṃ appadānena. Yadaggena hi uppajjituṃ na denti,",
  "atk-s0403a:57_4": "tadaggeneva te lokiyassapi lokuttarassapi upakkilesā nāma honti. Pabhaṅgu cāti ārammaṇe",
  "atk-s0403a:57_5": "cuṇṇavicuṇṇabhāvūpagamanena bhijjanasabhāvaṃ. Sammā samādhiyati āsavānaṃ khayāyāti",
  "atk-s0403a:57_6": "āsavānaṃ khayasaṅkhātassa arahattassa atthāya hetunā kāraṇena samādhiyati. Ettāvatā",
  "atk-s0403a:57_7": "cittaṃ visodhetvā arahatte patiṭṭhitaṃ khīṇāsavaṃ dasseti. Idānissa abhiññāpaṭivedhaṃ",
  "atk-s0403a:57_8": "dassento yassa yassa cātiādimāha. Taṃ uttānatthamevāti.",
  "atk-s0403a:58": "4. Dussīlasuttavaṇṇanā",
  "atk-s0403a:59_0": "24. Catutthe hatūpanisoti hataupanissayo hatakāraṇo. Yathābhūtañāṇadassananti nāmarūpaparicchedañāṇaṃ",
  "atk-s0403a:59_1": "ādiṃ katvā taruṇavipassanā. Nibbidāvirāgoti nibbidā ca virāgo ca. Tattha nibbidā",
  "atk-s0403a:59_2": "balavavipassanā, virāgo maggo. Vimuttiñāṇadassananti phalavimutti ca paccavekkhaṇañāṇañca.",
  "atk-s0403a:60": "5. Anuggahitasuttavaṇṇanā",
  "atk-s0403a:61_0": "25. Pañcame sammādiṭṭhīti vipassanāsammādiṭṭhi. Cetovimuttiphalātiādīsu cetovimuttīti",
  "atk-s0403a:61_1": "maggaphalasamādhi. Paññāvimuttīti phalañāṇaṃ. Sīlānuggahitāti sīlena anuggahitā anurakkhitā.",
  "atk-s0403a:61_2": "Sutānuggahitāti bāhusaccena anuggahitā. Sākacchānuggahitāti dhammasākacchāya anuggahitā.",
  "atk-s0403a:61_3": "Samathānuggahitāti cittekaggatāya anuggahitā.",
  "atk-s0403a:62_0": "Imassa panatthassa āvibhāvatthaṃ madhurambabījaṃ ropetvā samantā mariyādaṃ bandhitvā",
  "atk-s0403a:62_1": "kālānukālaṃ udakaṃ āsiñcitvā kālānukālaṃ mūlāni sodhetvā kālānukālaṃ patitapāṇake",
  "atk-s0403a:62_2": "hāretvā kālānukālaṃ makkaṭajālaṃ luñcitvā ambaṃ paṭijagganto puriso dassetabbo. Tassa",
  "atk-s0403a:62_3": "hi purisassa madhurambabījaropanaṃ viya vipassanāsammādiṭṭhi daṭṭhabbā, mariyādabandhanaṃ",
  "atk-s0403a:62_4": "viya sīlena anuggaṇhanaṃ, udakāsecanaṃ viya sutena anuggaṇhanaṃ, mūlaparisodhanaṃ",
  "atk-s0403a:62_5": "viya sākacchāya anuggaṇhanaṃ, pāṇakaharaṇaṃ viya jhānavipassanāpāripanthikasodhanavasena",
  "atk-s0403a:62_6": "samathānuggaṇhanaṃ, makkaṭajālaluñcanaṃ viya balavavipassanānuggaṇhanaṃ, evaṃ anuggahitassa",
  "atk-s0403a:62_7": "rukkhassa khippameva vaḍḍhitvā phalappadānaṃ viya imehi sīlādīhi anuggahitāya mūlasammādiṭṭhiyā",
  "atk-s0403a:62_8": "khippameva maggavasena vaḍḍhitvā cetovimuttipaññāvimuttiphalappadānaṃ veditabbaṃ.",
  "atk-s0403a:63": "6. Vimuttāyatanasuttavaṇṇanā",
  "atk-s0403a:64_0": "26. Chaṭṭhe vimuttāyatanānīti vimuccanakāraṇāni. Yatthāti yesu vimuttāyatanesu. Satthā",
  "atk-s0403a:64_1": "dhammaṃ desetīti catusaccadhammaṃ deseti. Atthapaṭisaṃvedinoti pāḷiatthaṃ jānantassa.",
  "atk-s0403a:64_2": "Dhammapaṭisaṃvedinoti pāḷiṃ jānantassa. Pāmojjanti taruṇapīti. Pītīti tuṭṭhākārabhūtā",
  "atk-s0403a:64_3": "balavapīti. Kāyoti nāmakāyo. Passambhatīti paṭippassambhati. Sukhaṃ vedetīti sukhaṃ",
  "atk-s0403a:64_4": "paṭilabhati. Cittaṃ samādhiyatīti arahattaphalasamādhinā samādhiyati. Ayañhi taṃ",
  "atk-s0403a:64_5": "dhammaṃ suṇanto āgatāgataṭṭhāne jhānavipassanāmaggaphalāni jānāti, tassa evaṃ jānato",
  "atk-s0403a:64_6": "pīti uppajjati. So tassā pītiyā antarā osakkituṃ na dento upacārakammaṭṭhāniko hutvā",
  "atk-s0403a:64_7": "vipassanaṃ vaḍḍhetvā arahattaṃ pāpuṇāti. Taṃ sandhāya vuttaṃ – “cittaṃ samādhiyatī”ti.",
  "atk-s0403a:64_8": "Sesesupi eseva nayo. Ayaṃ pana viseso – samādhinimittanti aṭṭhatiṃsāya ārammaṇesu",
  "atk-s0403a:64_9": "aññataro samādhiyeva samādhinimittaṃ. Suggahitaṃ hotītiādisu ācariyassa santike kammaṭṭhānaṃ",
  "atk-s0403a:64_10": "uggaṇhantena suṭṭhu gahitaṃ hoti suṭṭhu manasikataṃ suṭṭhu upadhāritaṃ. Suppaṭividdhaṃ",
  "atk-s0403a:64_11": "paññāyāti paññāya suṭṭhu paccakkhaṃ kataṃ. Tasmiṃ dhammeti tasmiṃ kammaṭṭhānapāḷidhamme.",
  "atk-s0403a:64_12": "Iti imasmiṃ sutte pañcapi vimuttāyatanāni arahattaṃ pāpetvā kathitānīti.",
  "atk-s0403a:65": "7. Samādhisuttavaṇṇanā",
  "atk-s0403a:66_0": "27. Sattame appamāṇanti pamāṇakaradhammarahitaṃ lokuttaraṃ. Nipakā patissatāti nepakkena",
  "atk-s0403a:66_1": "ca satiyā ca samannāgatā hutvā. Pañca ñāṇānīti pañca paccavekkhaṇañāṇāni. Paccattaññeva",
  "atk-s0403a:66_2": "uppajjantīti attaniyeva uppajjanti. Ayaṃ samādhi paccuppannasukho cevātiādīsu arahattaphalasamādhi",
  "atk-s0403a:66_3": "adhippeto. Maggasamādhītipi vadantiyeva. So hi appitappitakkhaṇe sukhattā paccuppannasukho,",
  "atk-s0403a:66_4": "purimo purimo pacchimassa pacchimassa samādhisukhassa paccayattā āyatiṃ sukhavipāko,",
  "atk-s0403a:66_5": "kilesehi ārakattā ariyo, kāmāmisavaṭṭāmisalokāmisānaṃ abhāvā nirāmiso. Buddhādīhi",
  "atk-s0403a:66_6": "mahāpurisehi sevitattā akāpurisasevito. Aṅgasantatāya ārammaṇasantatāya sabbakilesadarathasantatāya",
  "atk-s0403a:66_7": "ca santo, atappaniyaṭṭhena paṇīto. Kilesappaṭippassaddhiyā laddhattā kilesappaṭippassaddhibhāvaṃ",
  "atk-s0403a:66_8": "vā laddhattā paṭippassaddhaladdho. Paṭippassaddhaṃ paṭippassaddhīti hi idaṃ atthato",
  "atk-s0403a:66_9": "ekaṃ. Paṭippassaddhakilesena vā arahatā laddhattāpi paṭippassaddhaladdho, ekodibhāvena",
  "atk-s0403a:66_10": "adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi",
  "atk-s0403a:66_11": "viya sasaṅkhārena sappayogena cittena paccanīkadhamme niggayha kilese vāretvā anadhigatattā",
  "atk-s0403a:66_12": "na sasaṅkhāraniggayhavāritagato. Taṃ samādhiṃ samāpajjanto tato vā vuṭṭhahanto sativepullappattattā",
  "atk-s0403a:66_13": "satova samāpajjati, satova vuṭṭhahati. Yathāparicchinnakālavasena vā sato samāpajjati,",
  "atk-s0403a:66_14": "sato vuṭṭhahati. Tasmā yadettha “ayaṃ samādhi paccuppannasukho ceva āyatiñca sukhavipāko",
  "atk-s0403a:66_15": "cā”ti evaṃ paccavekkhamānassa paccattaṃyeva aparappaccayañāṇaṃ uppajjati, taṃ ekaṃ",
  "atk-s0403a:66_16": "ñāṇaṃ. Eseva nayo sesesu. Evaṃ imāni pañca ñāṇāni paccattaññeva uppajjantīti.",
  "atk-s0403a:67": "8. Pañcaṅgikasuttavaṇṇanā",
  "atk-s0403a:68_0": "28. Aṭṭhame ariyassāti vikkhambhanavasena pahīnakilesehi ārakā ṭhitassa. Bhāvanaṃ",
  "atk-s0403a:68_1": "desessāmīti brūhanaṃ vaḍḍhanaṃ pakāsayissāmi. Imameva kāyanti imaṃ karajakāyaṃ. Abhisandetīti",
  "atk-s0403a:68_2": "temeti sneheti, sabbattha pavattapītisukhaṃ karoti. Parisandetīti samantato sandeti.",
  "atk-s0403a:68_3": "Paripūretīti vāyunā bhastaṃ viya pūreti. Parippharatīti samantato phusati. Sabbāvato",
  "atk-s0403a:68_4": "kāyassāti assa bhikkhuno sabbakoṭṭhāsavato kāyassa kiñci upādinnakasantatipavattiṭṭhāne",
  "atk-s0403a:68_5": "chavimaṃsalohitānugataṃ aṇumattampi ṭhānaṃ paṭhamajjhānasukhena aphuṭaṃ nāma na hoti.",
  "atk-s0403a:69_0": "Dakkhoti cheko paṭibalo nhānīyacuṇṇāni kātuñceva yojetuñca sannetuñca. Kaṃsathāleti",
  "atk-s0403a:69_1": "yena kenaci lohena katabhājane. Mattikābhājanaṃ pana thiraṃ na hoti, sannentassa",
  "atk-s0403a:69_2": "bhijjati. Tasmā taṃ na dassesi. Paripphosakaṃ paripphosakanti siñcitvā siñcitvā.",
  "atk-s0403a:69_3": "Sanneyyāti vāmahatthena kaṃsathālaṃ gahetvā dakkhiṇahatthena pamāṇayuttaṃ udakaṃ",
  "atk-s0403a:69_4": "siñcitvā siñcitvā parimaddanto piṇḍaṃ kareyya. Snehānugatāti udakasinehena anugatā.",
  "atk-s0403a:69_5": "Snehaparetāti udakasinehena pariggahitā. Santarabāhirāti saddhiṃ antopadesena ceva",
  "atk-s0403a:69_6": "bahipadesena ca, sabbatthakameva udakasinehena phuṭāti attho. Na ca pagghariṇīti",
  "atk-s0403a:69_7": "na bindu bindu udakaṃ paggharati, sakkā hoti hatthenapi dvīhipi aṅgulīhi gahetuṃ",
  "atk-s0403a:69_8": "ovaṭṭikāyapi kātunti attho.",
  "atk-s0403a:70_0": "Dutiyajjhānasukhaupamāyaṃ ubbhidodakoti ubbhinnaudako, na heṭṭhā ubbhijjitvā uggacchanaudako,",
  "atk-s0403a:70_1": "antoyeva pana uppajjanaudakoti attho. Āyamukhanti āgamanamaggo. Devoti megho. Kālena",
  "atk-s0403a:70_2": "kālanti kāle kāle, anvaḍḍhamāsaṃ vā anudasāhaṃ vāti attho. Dhāranti vuṭṭhiṃ. Nānuppaveccheyyāti",
  "atk-s0403a:70_3": "nappaveseyya, na vasseyyāti attho. Sītā vāridhārā ubbhijjitvāti sītā vāridhārā taṃ",
  "atk-s0403a:70_4": "rahadaṃ pūrayamānā ubbhijjitvā. Heṭṭhā uggacchanaudakañhi uggantvā bhijjantaṃ udakaṃ",
  "atk-s0403a:70_5": "khobheti, catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi udakaṃ khobheti.",
  "atk-s0403a:70_6": "Vuṭṭhiudakaṃ dhārānipātabubbuḷakehi udakaṃ khobheti, sannisinnameva pana hutvā iddhinimmitamiva",
  "atk-s0403a:70_7": "uppajjamānaṃ udakaṃ imaṃ padesaṃ pharati, imaṃ na pharatīti natthi. Tena aphuṭokāso",
  "atk-s0403a:70_8": "nāma na hoti. Tattha rahado viya karajakāyo, udakaṃ viya dutiyajjhānasukhaṃ, sesaṃ",
  "atk-s0403a:70_9": "purimanayeneva veditabbaṃ.",
  "atk-s0403a:71_0": "Tatiyajjhānasukhaupamāyaṃ uppalāni ettha santīti uppalinī. Sesapadadvayepi eseva",
  "atk-s0403a:71_1": "nayo. Ettha ca setarattanīlesu yaṃkiñci uppalameva, ūnakasatapattaṃ puṇḍarīkaṃ, satapattaṃ",
  "atk-s0403a:71_2": "padumaṃ. Pattaniyamaṃ vā vināpi setaṃ padumaṃ, rattaṃ puṇḍarīkanti ayamettha vinicchayo.",
  "atk-s0403a:71_3": "Udakānuggatānīti udakato na uggatāni. Antonimuggaposīnīti udakatalassa anto nimuggāniyeva",
  "atk-s0403a:71_4": "hutvā posanti vaḍḍhantīti attho. Sesaṃ purimanayeneva veditabbaṃ.",
  "atk-s0403a:72_0": "Catutthajjhānaupamāyaṃ parisuddhena cetasā pariyodātenāti ettha nirupakkilesaṭṭhena",
  "atk-s0403a:72_1": "parisuddhaṃ, pabhassaraṭṭhena pariyodātaṃ veditabbaṃ. Odātena vatthenāti idaṃ utupharaṇatthaṃ",
  "atk-s0403a:72_2": "vuttaṃ. Kiliṭṭhavatthena hi utupharaṇaṃ na hoti, taṅkhaṇadhotaparisuddhena utupharaṇaṃ",
  "atk-s0403a:72_3": "balavaṃ hoti. Imissā hi upamāya vatthaṃ viya karajakāyo, utupharaṇaṃ viya catutthajjhānasukhaṃ.",
  "atk-s0403a:72_4": "Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa",
  "atk-s0403a:72_5": "sarīrato utu sabbameva vatthaṃ pharati, na koci vatthassa aphuṭokāso hoti, evaṃ catutthajjhānasukhena",
  "atk-s0403a:72_6": "bhikkhuno karajakāyassa na koci okāso aphuṭo hotīti evamettha attho daṭṭhabbo. Catutthajjhānacittameva",
  "atk-s0403a:72_7": "vā vatthaṃ viya, taṃsamuṭṭhānarūpaṃ utupharaṇaṃ viya. Yathā hi katthaci katthaci",
  "atk-s0403a:72_8": "odātavatthe kāyaṃ aphusantepi taṃsamuṭṭhānena utunā sabbatthakameva kāyo phuṭo hoti,",
  "atk-s0403a:72_9": "evaṃ catutthajjhānasamuṭṭhāpitena sukhumarūpena sabbatthakameva bhikkhuno kāyo phuṭo",
  "atk-s0403a:72_10": "hotīti evamettha attho daṭṭhabbo.",
  "atk-s0403a:73_0": "Paccavekkhaṇanimittanti paccavekkhaṇañāṇameva. Suggahitaṃ hotīti yathā tena jhānavipassanāmaggā",
  "atk-s0403a:73_1": "suṭṭhu gahitā honti, evaṃ paccavekkhaṇanimittaṃ aparāparena paccavekkhaṇanimittena",
  "atk-s0403a:73_2": "suṭṭhu gahitaṃ hoti. Añño vā aññanti añño eko aññaṃ ekaṃ, attanoyeva hi attā na pākaṭo",
  "atk-s0403a:73_3": "hoti. Ṭhito vā nisinnanti ṭhitakassāpi nisinno pākaṭo hoti, tenevaṃ vuttaṃ. Sesesupi",
  "atk-s0403a:73_4": "eseva nayo. Udakamaṇikoti samekhalā udakacāṭi. Samatittikoti samabharito. Kākapeyyāti",
  "atk-s0403a:73_5": "mukhavaṭṭiyaṃ nisīditvā kākena gīvaṃ anāmetvāva pātabbo.",
  "atk-s0403a:74_0": "Subhūmiyanti samabhūmiyaṃ. “Subhūme sukhette vihatakhāṇuke bījāni patiṭṭhāpeyyā”ti",
  "atk-s0403a:74_1": "ettha pana maṇḍabhūmi subhūmīti āgatā. Catumahāpatheti dvinnaṃ mahāmaggānaṃ vinivijjhitvā",
  "atk-s0403a:74_2": "gataṭṭhāne. Ājaññarathoti vinītaassaratho. Odhastapatodoti yathā rathaṃ abhiruhitvā",
  "atk-s0403a:74_3": "ṭhitena sakkā hoti gaṇhituṃ, evaṃ ālambanaṃ nissāya tiriyato ṭhapitapatodo. Yoggācariyoti",
  "atk-s0403a:74_4": "assācariyo. Sveva assadamme sāretīti assadammasārathi. Yenicchakanti yena yena maggena",
  "atk-s0403a:74_5": "icchati. Yadicchakanti yaṃ yaṃ gatiṃ icchati. Sāreyyāti ujukaṃ purato peseyya. Paccāsāreyyāti paṭinivatteyya.",
  "atk-s0403a:75_0": "Evaṃ heṭṭhā pañcahi aṅgehi samāpattiparikammaṃ kathetvā imāhi tīhi upamāhi paguṇasamāpattiyā",
  "atk-s0403a:75_1": "ānisaṃsaṃ dassetvā idāni khīṇāsavassa abhiññāpaṭipāṭiṃ dassetuṃ so sace ākaṅkhatītiādimāha.",
  "atk-s0403a:75_2": "Taṃ uttānatthamevāti.",
  "atk-s0403a:76": "9. Caṅkamasuttavaṇṇanā",
  "atk-s0403a:77_0": "29. Navame addhānakkhamo hotīti dūraṃ addhānamaggaṃ gacchanto khamati, adhivāsetuṃ",
  "atk-s0403a:77_1": "sakkoti. Padhānakkhamoti vīriyakkhamo. Caṅkamādhigato samādhīti caṅkamaṃ adhiṭṭhahantena",
  "atk-s0403a:77_2": "adhigato aṭṭhannaṃ samāpattīnaṃ aññatarasamādhi. Ciraṭṭhitiko hotīti ciraṃ tiṭṭhati.",
  "atk-s0403a:77_3": "Ṭhitakena gahitanimittañhi nisinnassa nassati, nisinnena gahitanimittaṃ nipannassa.",
  "atk-s0403a:77_4": "Caṅkamaṃ adhiṭṭhahantena calitārammaṇe gahitanimittaṃ pana ṭhitassapi nisinnassapi",
  "atk-s0403a:77_5": "nipannassapi na nassatīti.",
  "atk-s0403a:78": "10. Nāgitasuttavaṇṇanā",
  "atk-s0403a:79_0": "30. Dasame uddhaṃ uggatattā ucco, rāsibhāvena ca mahā saddo etesanti uccāsaddamahāsaddā.",
  "atk-s0403a:79_1": "Tesu hi uggatuggatesu khattiyamahāsāla-brāhmaṇamahāsālādīsu mahāsakkāraṃ gahetvā",
  "atk-s0403a:79_2": "āgatesu “asukassa okāsaṃ detha, asukassa okāsaṃ dethā”ti vutte “mayaṃ paṭhamataraṃ",
  "atk-s0403a:79_3": "āgatā, mayhaṃ paṭhamataraṃ āgatā, natthi okāso”ti evaṃ aññamaññaṃ kathentānaṃ saddo",
  "atk-s0403a:79_4": "ucco ceva mahā ca ahosi. Kevaṭṭā maññe macchavilopeti kevaṭṭā viya macchavilope.",
  "atk-s0403a:79_5": "Tesañhi macchapacchiṃ gahetvā āgatānaṃ vikkiṇanaṭṭhāne “mayhaṃ detha mayhaṃ dethā”ti",
  "atk-s0403a:79_6": "vadato mahājanassa evarūpo saddo hoti. Mīḷhasukhanti asucisukhaṃ. Middhasukhanti",
  "atk-s0403a:79_7": "niddāsukhaṃ. Lābhasakkārasilokasukhanti lābhasakkārañceva vaṇṇabhaṇanañca nissāya uppannasukhaṃ.",
  "atk-s0403a:80_0": "Taṃninnāva gamissantīti taṃ tadeva bhagavato gataṭṭhānaṃ gamissanti, anubandhissantiyevāti",
  "atk-s0403a:80_1": "vuttaṃ hoti. Tathā hi, bhante, bhagavato sīlapaññāṇanti yasmā tathāvidhaṃ tumhākaṃ",
  "atk-s0403a:80_2": "sīlañca ñāṇañcāti attho. Mā ca mayā yasoti mayā saddhiṃ yasopi mā samāgacchatu. Piyānanti",
  "atk-s0403a:80_3": "piyajanānaṃ. Eso tassa nissandoti esā piyabhāvassa nipphatti. Asubhanimittānuyoganti",
  "atk-s0403a:80_4": "asubhakammaṭṭhānānuyogaṃ. Subhanimitteti rāgaṭṭhāniye iṭṭhārammaṇe. Eso tassa nissandoti",
  "atk-s0403a:80_5": "esā tassa asubhanimittānuyogassa nipphatti. Evamimasmiṃ sutte imesu pañcasu ṭhānesu",
  "atk-s0403a:80_6": "vipassanāva kathitāti.",
  "atk-s0403a:81": "Pañcaṅgikavaggo tatiyo.",
  "atk-s0403a:84": "4. Sumanavaggo",
  "atk-s0403a:85": "1. Sumanasuttavaṇṇanā",
  "atk-s0403a:86_0": "31. Catutthassa paṭhame sumanā rājakumārīti mahāsakkāraṃ katvā patthanaṃ patthetvā",
  "atk-s0403a:86_1": "evaṃ laddhanāmā rājakaññā. Vipassisammāsambuddhakālasmiṃ hi nāgaresu “yuddhampi katvā",
  "atk-s0403a:86_2": "satthāraṃ amhākaṃ gaṇhissāmā”ti senāpatiṃ nissāya buddhappamukhaṃ saṅghaṃ labhitvā",
  "atk-s0403a:86_3": "paṭipāṭiyā puññāni kātuṃ āraddhesu sabbapaṭhamadivaso senāpatissa vāro ahosi. Tasmiṃ",
  "atk-s0403a:86_4": "divase senāpati mahādānaṃ sajjetvā “ajja yathā añño koci ekabhikkhampi na deti, evaṃ",
  "atk-s0403a:86_5": "rakkhathā”ti samantā purise ṭhapesi. Taṃdivasaṃ seṭṭhibhariyā rodamānā pañcahi kumārikāsatehi",
  "atk-s0403a:86_6": "saddhiṃ kīḷitvā āgataṃ dhītaraṃ āha – “sace, amma, tava pitā jīveyya, ajjāhaṃ paṭhamaṃ",
  "atk-s0403a:86_7": "dasabalaṃ bhojeyya”nti. Sā taṃ āha – “amma, mā cintayi, ahaṃ tathā karissāmi, yathā",
  "atk-s0403a:86_8": "buddhappamukho saṅgho amhākaṃ paṭhamaṃ bhikkhaṃ bhuñjissatī”ti. Tato satasahassagghanikāya",
  "atk-s0403a:86_9": "suvaṇṇapātiyā nirudakapāyāsaṃ pūretvā sappimadhusakkharādīhi abhisaṅkharitvā aññissā",
  "atk-s0403a:86_10": "pātiyā paṭikujjitvā taṃ sumanamālāguḷehi parikkhipitvā mālāguḷasadisaṃ katvā bhagavato",
  "atk-s0403a:86_11": "gāmaṃ pavisanavelāya sayameva ukkhipitvā dhātigaṇaparivutā gharā nikkhami.",
  "atk-s0403a:87_0": "Antarāmagge senāpatino upaṭṭhākā, “amma, mā ito āgamā”ti vadanti. Mahāpuññā nāma",
  "atk-s0403a:87_1": "manāpakathā honti, na ca tesaṃ punappunaṃ bhaṇantānaṃ kathā paṭikkhipituṃ sakkā hoti.",
  "atk-s0403a:87_2": "Sā “cūḷapita, mahāpita, mātula, kissa tumhe gantuṃ na dethā”ti āha. Senāpatinā “aññassa",
  "atk-s0403a:87_3": "kassaci khādanīyaṃ bhojanīyaṃ mā dethā”ti ṭhapitamha, ammāti. Kiṃ pana mama hatthe",
  "atk-s0403a:87_4": "khādanīyaṃ bhojanīyaṃ passathāti? Mālāguḷaṃ passāmāti. Kiṃ tumhākaṃ senāpati mālāpūjampi",
  "atk-s0403a:87_5": "kātuṃ na detīti? Deti, ammāti. Tena hi apethāti bhagavantaṃ upasaṅkamitvā “mālāguḷaṃ",
  "atk-s0403a:87_6": "gaṇhatha bhagavā”ti āha. Bhagavā ekaṃ senāpatissa upaṭṭhākaṃ oloketvā mālāguḷaṃ gaṇhāpesi.",
  "atk-s0403a:87_7": "Sā bhagavantaṃ vanditvā “bhavābhavābhinibbattiyaṃ me sati paritassanajīvitaṃ nāma",
  "atk-s0403a:87_8": "mā hotu, ayaṃ sumanamālā viya nibbattanibbattaṭṭhāne piyāva homi, nāmena ca sumanāyevā”ti",
  "atk-s0403a:87_9": "patthanaṃ katvā satthārā “sukhinī hohī”ti vuttā vanditvā padakkhiṇaṃ katvā pakkāmi.",
  "atk-s0403a:88_0": "Bhagavāpi senāpatissa gehaṃ gantvā paññattāsane nisīdi. Senāpati yāguṃ gahetvā upagañchi,",
  "atk-s0403a:88_1": "satthā hatthena pattaṃ pidahi. Nisinno, bhante, bhikkhusaṅghoti. Atthi no eko antarāmagge",
  "atk-s0403a:88_2": "piṇḍapāto laddhoti? Mālaṃ apanetvā piṇḍapātaṃ addasa. Cūḷupaṭṭhāko āha – “sāmi mālāti",
  "atk-s0403a:88_3": "maṃ vatvā mātugāmo vañcesī”ti. Pāyāso bhagavantaṃ ādiṃ katvā sabbabhikkhūnaṃ pahosi.",
  "atk-s0403a:88_4": "Senāpati attano deyyadhammaṃ adāsi. Satthā bhattakiccaṃ katvā maṅgalaṃ vatvā pakkāmi.",
  "atk-s0403a:88_5": "Senāpati “kā nāma sā piṇḍapātamadāsī”ti pucchi. Seṭṭhidhītā sāmīti. Sappaññā itthī,",
  "atk-s0403a:88_6": "evarūpāya ghare vasantiyā purisassa saggasampatti nāma na dullabhāti kaṃ ānetvā jeṭṭhakaṭṭhāne ṭhapesi?",
  "atk-s0403a:89_0": "Sā pitugehe ca senāpatigehe ca dhanaṃ gahetvā yāvatāyukaṃ tathāgatassa dānaṃ datvā",
  "atk-s0403a:89_1": "puññāni karitvā tato cutā kāmāvacaradevaloke nibbatti. Nibbattakkhaṇeyeva jāṇuppamāṇena",
  "atk-s0403a:89_2": "odhinā sakalaṃ devalokaṃ paripūrayamānaṃ sumanavassaṃ vassi. Devatā “ayaṃ attanāva",
  "atk-s0403a:89_3": "attano nāmaṃ gahetvā āgatā”ti “sumanā devadhītā”tvevassā nāmaṃ akaṃsu. Sā ekanavutikappe",
  "atk-s0403a:89_4": "devesu ca manussesu ca saṃsarantī nibbattanibbattaṭṭhāne avijahitasumanavassā “sumanā",
  "atk-s0403a:89_5": "sumanā”tveva nāmā ahosi. Imasmiṃ pana kāle kosalarañño aggamahesiyā kucchismiṃ paṭisandhiṃ",
  "atk-s0403a:89_6": "gaṇhi. Tāpi pañcasatā kumārikā taṃdivasaññeva tasmiṃ tasmiṃ kule paṭisandhiṃ gahetvā",
  "atk-s0403a:89_7": "ekadivaseyeva sabbā mātukucchito nikkhamiṃsu. Taṃkhaṇaṃyeva jāṇuppamāṇena odhinā",
  "atk-s0403a:89_8": "sumanavassaṃ vassi. Taṃ disvā rājā “pubbe katābhinīhārā esā bhavissatī”ti tuṭṭhamānaso",
  "atk-s0403a:89_9": "“dhītā me attanāva attano nāmaṃ gahetvā āgatā”ti sumanātvevassā nāmaṃ katvā “mayhaṃ",
  "atk-s0403a:89_10": "dhītā na ekikāva nibbattissatī”ti nagaraṃ vicināpento ‘pañca dārikāsatāni jātānī”ti",
  "atk-s0403a:89_11": "sutvā sabbā attanāva posāpesi. Māse māse sampate “ānetvā mama dhītu dassethā”ti āha.",
  "atk-s0403a:89_12": "Evamesā mahāsakkāraṃ katvā patthanaṃ patthetvā evaṃladdhanāmāti veditabbā.",
  "atk-s0403a:90_0": "Tassā sattavassikakāle anāthapiṇḍikena vihāraṃ niṭṭhāpetvā tathāgatassa dūte pesite",
  "atk-s0403a:90_1": "satthā bhikkhusaṅghaparivāro sāvatthiṃ agamāsi. Anāthapiṇḍiko gantvā rājānaṃ evamāha",
  "atk-s0403a:90_2": "– “mahārāja, satthu idhāgamanaṃ amhākampi maṅgalaṃ tumhākampi maṅgalameva, sumanaṃ",
  "atk-s0403a:90_3": "rājakumāriṃ pañcahi dārikāsatehi saddhiṃ puṇṇaghaṭe ca gandhamālādīni ca gāhāpetvā",
  "atk-s0403a:90_4": "dasabalassa paccuggamanaṃ pesethā”ti. Rājā “sādhu mahāseṭṭhī”ti tathā akāsi. Sāpi",
  "atk-s0403a:90_5": "raññā vuttanayeneva gantvā satthāraṃ vanditvā gandhamālādīhi pūjetvā ekamantaṃ aṭṭhāsi.",
  "atk-s0403a:90_6": "Satthā tassā dhammaṃ desesi. Sā pañcahi kumārikāsatehi saddhiṃ sotāpattiphale patiṭṭhāsi.",
  "atk-s0403a:90_7": "Aññānipi pañca dārikāsatāni pañca mātugāmasatāni pañca upāsakasatāni tasmiṃyeva khaṇe",
  "atk-s0403a:90_8": "sotāpattiphalaṃ pāpuṇiṃsu. Evaṃ tasmiṃ divase antarāmaggeyeva dve sotāpannasahassāni jātāni.",
  "atk-s0403a:91_0": "Yena bhagavā tenupasaṅkamīti kasmā upasaṅkamīti? Pañhaṃ pucchitukāmatāya. Kassapasammāsambuddhakāle",
  "atk-s0403a:91_1": "kira sahāyakā dve bhikkhū ahesuṃ. Tesu eko sāraṇīyadhammaṃ pūreti, eko bhattaggavattaṃ.",
  "atk-s0403a:91_2": "Sāraṇīyadhammapūrako itaraṃ āha – “āvuso, adinnassa phalaṃ nāma natthi, attanā laddhaṃ",
  "atk-s0403a:91_3": "paresaṃ datvā bhuñjituṃ vaṭṭatī”ti. Itaro pana āha – “āvuso, tvaṃ na jānāsi, deyyadhammaṃ",
  "atk-s0403a:91_4": "nāma vinipātetuṃ na vaṭṭati, attano yāpanamattameva gaṇhantena bhattaggavattaṃ pūretuṃ",
  "atk-s0403a:91_5": "vaṭṭatī”ti. Tesu ekopi ekaṃ attano ovāde otāretuṃ nāsakkhi. Dvepi attano paṭipattiṃ",
  "atk-s0403a:91_6": "pūretvā tato cutā kāmāvacaradevaloke nibbattiṃsu. Tattha sāraṇīyadhammapūrako itaraṃ",
  "atk-s0403a:91_7": "pañcahi dhammehi adhigaṇhi.",
  "atk-s0403a:92_0": "Evaṃ te devesu ca manussesu ca saṃsarantā ekaṃ buddhantaraṃ khepetvā imasmiṃ kāle",
  "atk-s0403a:92_1": "sāvatthiyaṃ nibbattiṃsu. Sāraṇīyadhammapūrako kosalarañño aggamahesiyā kucchismiṃ",
  "atk-s0403a:92_2": "paṭisandhiṃ gaṇhi, itaro tassāyeva upaṭṭhākaitthiyā kucchismiṃ paṭisandhiṃ gaṇhi.",
  "atk-s0403a:92_3": "Te dvepi janā ekadivaseneva jāyiṃsu. Te nāmaggahaṇadivase nhāpetvā sirigabbhe nipajjāpetvā",
  "atk-s0403a:92_4": "dvinnampi mātaro bahi sakkāraṃ saṃvidahiṃsu. Tesu sāraṇīyadhammapūrako akkhīni ummīletvā",
  "atk-s0403a:92_5": "mahantaṃ setacchattaṃ supaññattaṃ sirisayanaṃ alaṅkatapaṭiyattañca nivesanaṃ disvā",
  "atk-s0403a:92_6": "“ekasmiṃ rājakule nibbattosmī”ti aññāsi. So “kiṃ nu kho kammaṃ katvā idha nibbattosmī”ti",
  "atk-s0403a:92_7": "āvajjento “sāraṇīyadhammanissandenā”ti ñatvā “sahāyo me kuhiṃ nu kho nibbatto”ti",
  "atk-s0403a:92_8": "āvajjento nīcasayane nipannaṃ disvā “ayaṃ bhattaggavattaṃ pūremīti mama vacanaṃ na",
  "atk-s0403a:92_9": "gaṇhi, imasmiṃ idāni taṃ ṭhāne niggaṇhituṃ vaṭṭatī”ti “samma mama vacanaṃ nākāsī”ti",
  "atk-s0403a:92_10": "āha. Atha kiṃ jātanti. Passa mayhaṃ sampattiṃ, setacchattassa heṭṭhā sirisayane nipannosmi,",
  "atk-s0403a:92_11": "tvaṃ nīcamañce thaddhaattharaṇamatte nipannosīti. Kiṃ pana tvaṃ etaṃ nissāya mānaṃ",
  "atk-s0403a:92_12": "karosi, nanu veḷusalākāhi katvā pilotikāya paliveṭhitaṃ sabbametaṃ pathavīdhātumattamevāti?",
  "atk-s0403a:93_0": "Sumanā tesaṃ kathaṃ sutvā “mama bhātikānaṃ santike koci natthī”ti tesaṃ samīpaṃ gacchantī",
  "atk-s0403a:93_1": "dvāraṃ nissāya ṭhitā “dhātū”ti vacanaṃ sutvā “idaṃ dhātūti vacanaṃ bahiddhā natthi.",
  "atk-s0403a:93_2": "Mama bhātikā samaṇadevaputtā bhavissantī”ti cintetvā – “sacāhaṃ ‘ime evaṃ kathentī’ti",
  "atk-s0403a:93_3": "mātāpitūnaṃ kathessāmi, ‘amanussā ete’ti nīharāpessanti. Idaṃ kāraṇaṃ aññassa akathetvā",
  "atk-s0403a:93_4": "kaṅkhacchedakaṃ purisaheraññikaṃ mama pitaraṃ mahāgotamadasabalaṃyeva pucchissāmī”ti",
  "atk-s0403a:93_5": "bhuttapātarāsā rājānaṃ upasaṅkamitvā “dasabalassa upaṭṭhānaṃ gamissāmī”ti āha. Rājā",
  "atk-s0403a:93_6": "pañca rathasatāni yojāpesi. Jambudīpatalasmiñhi tissova kumāriyo pitūnaṃ santikā",
  "atk-s0403a:93_7": "pañca rathasatāni labhiṃsu – bimbisārarañño dhītā cundī rājakaññā, dhanañcayassa",
  "atk-s0403a:93_8": "seṭṭhissa dhītā visākhā, ayaṃ sumanā rājakaññāti. Sā gandhamālaṃ ādāya rathe ṭhitā",
  "atk-s0403a:93_9": "pañcarathasataparivārā “imaṃ pañhaṃ pucchissāmī”ti yena bhagavā tenupasaṅkami.",
  "atk-s0403a:94_0": "Idhassūti idha bhaveyyuṃ. Eko dāyakoti eko attanā laddhalābhato parassa datvā paribhuñjanako",
  "atk-s0403a:94_1": "sāraṇīyadhammapūrako. Eko adāyakoti eko attanā laddhaṃ parassa adatvā paribhuñjanako",
  "atk-s0403a:94_2": "bhattaggavattapūrako. Devabhūtānaṃ pana nesanti devabhūtānaṃ etesaṃ. Adhigaṇhātīti",
  "atk-s0403a:94_3": "adhibhavitvā gaṇhāti ajjhottharati atiseti. Ādhipateyyenāti jeṭṭhakakāraṇena. Imehi",
  "atk-s0403a:94_4": "pañcahi ṭhānehīti sesadeve sakko devarājā viya imehi pañcahi kāraṇehi adhigaṇhāti.",
  "atk-s0403a:94_5": "Mānusakenātiādīsu āyunā mahākassapatthero viya bākulatthero viya ānandatthero viya",
  "atk-s0403a:94_6": "ca, vaṇṇena mahāgatimbaabhayatthero viya bhaṇḍāgāraamacco viya ca, sukhena raṭṭhapālakulaputto",
  "atk-s0403a:94_7": "viya soṇaseṭṭhiputto viya yasadārako viya ca, yasena dhammāsoko viya, tathā ādhipaccenāti",
  "atk-s0403a:94_8": "imehi pañcahi kāraṇehi atireko jeṭṭhako hoti.",
  "atk-s0403a:95_0": "Yācitova bahulanti bākulatthera-sīvalitthera-ānandattherādayo viya yācitova bahulaṃ",
  "atk-s0403a:95_1": "cīvarādīni paribhuñjatīti imehi kāraṇehi atireko hoti jeṭṭhako. Yadidaṃ vimuttiyā",
  "atk-s0403a:95_2": "vimuttinti yaṃ ekassa vimuttiyā saddhiṃ itarassa vimuttiṃ ārabbha nānākaraṇaṃ vattabbaṃ",
  "atk-s0403a:95_3": "bhaveyya, taṃ na vadāmīti attho. Sattavassikadārako vā hi vimuttiṃ paṭivijjhatu vassasatikatthero",
  "atk-s0403a:95_4": "vā bhikkhu vā bhikkhunī vā upāsako vā upāsikā vā devo vā māro vā brahmā vā, paṭividdhalokuttaramagge",
  "atk-s0403a:95_5": "nānattaṃ nāma natthi. Alamevāti yuttameva. Yatra hi nāmāti yāni nāma.",
  "atk-s0403a:96_0": "Gacchaṃ ākāsadhātuyāti ākāsena gacchanto. Saddhoti ratanattayaguṇānaṃ saddhātā. Thanayanti",
  "atk-s0403a:96_1": "gajjanto. Vijjumālīti mālāsadisāya meghamukhe carantiyā vijjulatāya samannāgato.",
  "atk-s0403a:96_2": "Satakkakūti satakūṭo, ito cito ca uṭṭhitena valāhakakūṭasatena samannāgatoti attho.",
  "atk-s0403a:96_3": "Dassanasampannoti sotāpanno. Bhogaparibyūḷhoti udakoghena viya dānavasena dīyamānehi",
  "atk-s0403a:96_4": "bhogehi paribyūḷho, devalokaṃ sampāpitoti attho. Peccāti paraloke. Sagge pamodatīti",
  "atk-s0403a:96_5": "yasmiṃ sagge uppajjati, tattheva modatīti.",
  "atk-s0403a:97": "2. Cundīsuttavaṇṇanā",
  "atk-s0403a:98_0": "32. Dutiye pañcahi rathasatehīti bhuttapātarāsā pitu santikaṃ pesetvā pañca rathasatāni",
  "atk-s0403a:98_1": "yojāpetvā tehi parivutāti attho. Upasaṅkamīti bhātarā saddhiṃ pavattitaṃ pañhasākacchaṃ",
  "atk-s0403a:98_2": "pucchissāmīti gandhamālacuṇṇādīni ādāya upasaṅkami. Yadeva so hotīti yadā eva so",
  "atk-s0403a:98_3": "hoti. Atha vā yo eva so hoti. Ariyakantāni sīlānīti maggaphalasampayuttāni sīlāni.",
  "atk-s0403a:98_4": "Tāni hi ariyānaṃ kantāni honti, bhavantarepi na pariccajanti. Sesaṃ catukkanipāte",
  "atk-s0403a:98_5": "aggappasādasutte vuttanayeneva veditabbaṃ.",
  "atk-s0403a:99": "3. Uggahasuttavaṇṇanā",
  "atk-s0403a:100_0": "33. Tatiye bhaddiyeti bhaddiyanagare. Jātiyāvaneti sayaṃjāte aropite himavantena",
  "atk-s0403a:100_1": "saddhiṃ ekābaddhe vanasaṇḍe, taṃ nagaraṃ upanissāya tasmiṃ vane viharatīti attho.",
  "atk-s0403a:100_2": "Attacatutthoti attanā catuttho. Kasmā panesa bhagavantaṃ attacatutthaṃyeva nimantesi?",
  "atk-s0403a:100_3": "Gehe kirassa maṅgalaṃ mahantaṃ, tattha mahantena saṃvidhānena bahū manussā sannipatissanti.",
  "atk-s0403a:100_4": "Te bhikkhusaṅghaṃ parivisantena dussaṅgahā bhavissantīti attacatutthaṃyeva nimantesi.",
  "atk-s0403a:100_5": "Api cassa evampi ahosi – “daharakumārikāyo mahābhikkhusaṅghamajjhe satthari ovadante",
  "atk-s0403a:100_6": "olīnamanā ovādaṃ gahetuṃ na sakkuṇeyyu”nti. Imināpi kāraṇena attacatutthameva nimantesi.",
  "atk-s0403a:100_7": "Ovadatu tāsaṃ, bhanteti, bhante bhagavā, etāsaṃ ovadatu, etā ovadatūti attho. Upayogatthasmiñhi",
  "atk-s0403a:100_8": "etaṃ sāmivacanaṃ. Yaṃ tāsanti yaṃ ovādānusāsanaṃ etāsaṃ. Evañca pana vatvā so seṭṭhi",
  "atk-s0403a:100_9": "“imā mama santike ovādaṃ gaṇhamānā harāyeyyu”nti bhagavantaṃ vanditvā pakkāmi.",
  "atk-s0403a:101_0": "Bhattūti sāmikassa. Anukampaṃ upādāyāti anuddayaṃ paṭicca. Pubbuṭṭhāyiniyoti sabbapaṭhamaṃ",
  "atk-s0403a:101_1": "uṭṭhānasīlā. Pacchānipātiniyoti sabbapacchā nipajjanasīlā. Itthiyā hi paṭhamataraṃ",
  "atk-s0403a:101_2": "bhuñjitvā sayanaṃ āruyha nipajjituṃ na vaṭṭati, sabbe pana gehaparijane bhojetvā",
  "atk-s0403a:101_3": "upakaraṇabhaṇḍaṃ saṃvidhāya gorūpādīni āgatānāgatāni ñatvā sve kattabbakammaṃ vicāretvā",
  "atk-s0403a:101_4": "kuñcikāmuddikaṃ hatthe katvā sace bhojanaṃ atthi, bhuñjitvā, no ce atthi, aññaṃ pacāpetvā",
  "atk-s0403a:101_5": "sabbe santappetvā pacchā nipajjituṃ vaṭṭati. Nipannāyapi yāva sūriyuggamanā niddāyituṃ",
  "atk-s0403a:101_6": "na vaṭṭati, sabbapaṭhamaṃ pana uṭṭhāya dāsakammakare pakkosāpetvā “idañcidañca kammaṃ",
  "atk-s0403a:101_7": "karothā”ti kammantaṃ vicāretvā dhenuyo duhāpetvā sabbaṃ gehe kattabbakiccaṃ attano",
  "atk-s0403a:101_8": "paccakkhaṃyeva kātuṃ vaṭṭati. Etamatthaṃ sandhāya “pubbuṭṭhāyiniyo pacchānipātiniyo”ti",
  "atk-s0403a:101_9": "āha. “Kiṃkārapaṭissāviniyoti kiṃ karoma kiṃ karomā”ti mukhaṃ oloketvā vicaraṇasīlā.",
  "atk-s0403a:101_10": "Manāpacāriniyoti manāpaṃyeva kiriyaṃ karaṇasīlā. Piyavādiniyoti piyameva vacanaṃ",
  "atk-s0403a:101_11": "vādanasīlā. Pūjessāmāti catupaccayapūjāya pūjayissāma.",
  "atk-s0403a:102_0": "Abbhāgateti attano santikaṃ āgate. Āsanodakena paṭipūjessāmāti āsanena ca pādadhovanaudakena",
  "atk-s0403a:102_1": "ca pūjayissāma. Ettha ca mātāpitūnaṃ devasikaṃ sakkāro kātabbo. Samaṇabrāhmaṇānaṃ",
  "atk-s0403a:102_2": "pana abbhāgatānaṃ āsanaṃ datvā pādadhovanañca dātabbaṃ, sakkāro ca kātabbo.",
  "atk-s0403a:103_0": "Uṇṇāti eḷakalomaṃ. Tattha dakkhā bhavissāmāti eḷakalomānaṃ vijaṭanadhovanarajanaveṇikaraṇādīsu",
  "atk-s0403a:103_1": "kappāsassa ca vaṭṭanapisanaphoṭanakantanādīsu chekā bhavissāma. Tatrupāyāyāti tasmiṃ",
  "atk-s0403a:103_2": "uṇṇākappāsasaṃvidhāne upāyabhūtāya “imasmiṃ kāle idaṃ nāma kātuṃ vaṭṭatī”ti evaṃ",
  "atk-s0403a:103_3": "pavattāya vīmaṃsāya samannāgatā. Alaṃ kātuṃ alaṃ saṃvidhātunti attanā kātumpi parehi",
  "atk-s0403a:103_4": "kārāpetumpi yuttā ceva samatthā ca bhavissāmāti attho.",
  "atk-s0403a:104_0": "Katañca katato jānissāma, akatañca akatatoti sakaladivasaṃ idaṃ nāma kammaṃ katvā",
  "atk-s0403a:104_1": "āgatānaṃ, upaḍḍhadivasaṃ idaṃ nāma kammaṃ katvā āgatānaṃ, nikkammānaṃ gehe nisinnānaṃ",
  "atk-s0403a:104_2": "idaṃ nāma dātuñca evañca kātuṃ vaṭṭatīti evaṃ jānissāma. Gilānakānañca balābalanti",
  "atk-s0403a:104_3": "sace hi gilānakāle tesaṃ bhesajjabhojanādīni datvā rogaṃ phāsuṃ na karonti, “ime",
  "atk-s0403a:104_4": "arogakāle amhe yaṃ icchanti, taṃ kārenti. Gilānakāle atthi bhāvampi no na jānantī”ti",
  "atk-s0403a:104_5": "virattarūpā pacchā kiccāni na karonti, dukkaṭāni vā karonti. Tasmā nesaṃ balābalaṃ",
  "atk-s0403a:104_6": "ñatvā dātabbañca kātabbañca jānissāmāti evaṃ tumhehi sikkhitabbanti dasseti. Khādanīyaṃ",
  "atk-s0403a:104_7": "bhojanīyañcassāti khādanīyañca bhojanīyañca assa antojanassa. Paccaṃsenāti paṭilabhitabbena",
  "atk-s0403a:104_8": "aṃsena, attano attano laddhabbakoṭṭhāsānurūpenāti attho. Saṃvibhajissāmāti dassāma.",
  "atk-s0403a:104_9": "Sampādessāmāti sampādayissāma.",
  "atk-s0403a:105": "Adhuttīti purisadhuttasurādhuttatāvasena adhuttiyo. Athenīti atheniyo acoriyo. Asoṇḍīti surāsoṇḍatādivasena asoṇḍiyo.",
  "atk-s0403a:106_0": "Evaṃ suttantaṃ niṭṭhapetvā idāni gāthāhi kūṭaṃ gaṇhanto yo naṃ bharati sabbadātiādimāha.",
  "atk-s0403a:106_1": "Tattha bharatīti posati paṭijaggati. Sabbakāmaharanti sabbakāmadadaṃ. Sotthīti suitthī.",
  "atk-s0403a:106_2": "Evaṃ vattatīti ettakaṃ vattaṃ pūretvā vattati. Manāpā nāma te devāti nimmānaratī",
  "atk-s0403a:106_3": "devā. Te hi icchiticchitaṃ rūpaṃ māpetvā abhiramaṇato nimmānaratīti ca manāpāti ca vuccantīti.",
  "atk-s0403a:107": "4. Sīhasenāpatisuttavaṇṇanā",
  "atk-s0403a:108_0": "34. Catutthe sandiṭṭhikanti sāmaṃ passitabbakaṃ. Dāyakoti dānasūro. Na so saddhāmattakeneva",
  "atk-s0403a:108_1": "tiṭṭhati, pariccajitumpi sakkotīti attho. Dānapatīti yaṃ dānaṃ deti, tassa pati hutvā",
  "atk-s0403a:108_2": "deti, na dāso, na sahāyo. Yo hi attanā madhuraṃ bhuñjati, paresaṃ amadhuraṃ deti,",
  "atk-s0403a:108_3": "so dānasaṅkhātassa deyyadhammassa dāso hutvā deti. Yo yaṃ attanā bhuñjati, tadeva",
  "atk-s0403a:108_4": "deti, so sahāyo hutvā deti. Yo pana attanā yena kenaci yāpeti, paresaṃ madhuraṃ deti,",
  "atk-s0403a:108_5": "so pati jeṭṭhako sāmī hutvā deti. Tādisaṃ sandhāya vuttaṃ – “dānapatī”ti.",
  "atk-s0403a:109_0": "Amaṅkubhūtoti na nittejabhūto. Visāradoti ñāṇasomanassappatto. Sahabyataṃ gatāti",
  "atk-s0403a:109_1": "sahabhāvaṃ ekībhāvaṃ gatā. Katāvakāsāti yena kammena tattha avakāso hoti, tassa katattā",
  "atk-s0403a:109_2": "katāvakāsā. Taṃ pana yasmā kusalameva hoti, tasmā katakusalāti vuttaṃ. Modareti modanti",
  "atk-s0403a:109_3": "pamodanti. Asitassāti anissitassa tathāgatassa. Tādinoti tādilakkhaṇaṃ pattassa.",
  "atk-s0403a:110": "5. Dānānisaṃsasuttavaṇṇanā",
  "atk-s0403a:111_0": "35. Pañcame gihidhammā anapagato hotīti akhaṇḍapañcasīlo hoti. Sataṃ dhammaṃ anukkamanti",
  "atk-s0403a:111_1": "sappurisānaṃ mahāpurisānaṃ dhammaṃ anukkamanto. Santo naṃ bhajantīti sappurisā buddhapaccekabuddhatathāgatasāvakā etaṃ bhajanti.",
  "atk-s0403a:112": "6. Kāladānasuttavaṇṇanā",
  "atk-s0403a:113_0": "36. Chaṭṭhe kāladānānīti yuttadānāni, pattadānāni anucchavikadānānīti attho. Navasassānīti",
  "atk-s0403a:113_1": "aggasassāni. Navaphalānīti ārāmato paṭhamuppannāni aggaphalāni. Paṭhamaṃ sīlavantesu",
  "atk-s0403a:113_2": "patiṭṭhāpetīti paṭhamaṃ sīlavantānaṃ datvā pacchā attanā paribhuñjati. Vadaññūti",
  "atk-s0403a:113_3": "bhāsitaññū. Kālena dinnanti yuttappattakālena dinnaṃ. Anumodantīti ekamante ṭhitā",
  "atk-s0403a:113_4": "anumodanti. Veyyāvaccanti kāyena veyyāvaṭikakammaṃ karonti. Appaṭivānacittoti anukkaṇṭhitacitto.",
  "atk-s0403a:113_5": "Yattha dinnaṃ mahapphalanti yasmiṃ ṭhāne dinnaṃ mahapphalaṃ hoti, tattha dadeyya.",
  "atk-s0403a:114": "7. Bhojanasuttavaṇṇanā",
  "atk-s0403a:115": "37. Sattame āyuṃ detīti āyudānaṃ deti. Vaṇṇanti sarīravaṇṇaṃ. Sukhanti kāyikacetasikasukhaṃ. Balanti sarīrathāmaṃ. Paṭibhānanti yuttamuttappaṭibhānaṃ.",
  "atk-s0403a:116": "8. Saddhasuttavaṇṇanā",
  "atk-s0403a:117_0": "38. Aṭṭhame anukampantīti anuggaṇhanti. Khandhimāva mahādumoti khandhasampanno mahārukkho",
  "atk-s0403a:117_1": "viya. Manorame āyataneti ramaṇīye samosaraṇaṭṭhāne. Chāyaṃ chāyatthikā yantīti chāyāya",
  "atk-s0403a:117_2": "atthikāva chāyaṃ upagacchanti. Nivātavuttinti nīcavuttiṃ. Atthaddhanti kodhamānathaddhatāya",
  "atk-s0403a:117_3": "rahitaṃ. Soratanti soraccena sucisīlena samannāgataṃ. Sakhilanti sammodakaṃ.",
  "atk-s0403a:118": "9. Puttasuttavaṇṇanā",
  "atk-s0403a:119_0": "39. Navame bhato vā no bharissatīti amhehi thaññapāyanahatthapādavaḍḍhanādīhi bhato",
  "atk-s0403a:119_1": "paṭijaggito amhe mahallakakāle hatthapādadhovana-nhāpanayāgubhattadānādīhi bharissati.",
  "atk-s0403a:119_2": "Kiccaṃ vā no karissatīti attano kammaṃ ṭhapetvā amhākaṃ rājakulādīsu uppannaṃ kiccaṃ",
  "atk-s0403a:119_3": "gantvā karissati. Kulavaṃso ciraṃ ṭhassatīti amhākaṃ santakaṃ khettavatthuhiraññasuvaṇṇādiṃ",
  "atk-s0403a:119_4": "avināsetvā rakkhante putte kulavaṃso ciraṃ ṭhassati, amhehi vā pavattitāni salākabhattādīni",
  "atk-s0403a:119_5": "anupacchinditvā pavattessati, evampi no kulavaṃso ciraṃ ṭhassati. Dāyajjaṃ paṭipajjissatīti",
  "atk-s0403a:119_6": "kulavaṃsānurūpāya paṭipattiyā attānaṃ dāyajjārahaṃ karonto amhākaṃ santakaṃ dāyajjaṃ",
  "atk-s0403a:119_7": "paṭipajjissati. Dakkhiṇaṃ anuppadassatīti pattidānaṃ katvā tatiyadivasato paṭṭhāya",
  "atk-s0403a:119_8": "dānaṃ anuppadassati.",
  "atk-s0403a:120_0": "Santo sappurisāti imasmiṃ ṭhāne mātāpitūsu sammā paṭipattiyā santo sappurisāti veditabbā.",
  "atk-s0403a:120_1": "Pubbe katamanussaranti mātāpitūhi paṭhamataraṃ kataguṇaṃ anussarantā. Ovādakārīti",
  "atk-s0403a:120_2": "mātāpitūhi dinnassa ovādassa kattā. Bhataposīti yehi bhato, tesaṃ posako. Pasaṃsiyoti",
  "atk-s0403a:120_3": "diṭṭheva dhamme mahājanena pasaṃsitabbo hoti.",
  "atk-s0403a:121": "10. Mahāsālaputtasuttavaṇṇanā",
  "atk-s0403a:122_0": "40. Dasame mahāsālāti mahārukkhā. Sākhāpattapalāsena vaḍḍhantīti khuddakasākhāhi",
  "atk-s0403a:122_1": "ca pattasaṅkhātena ca palāsena vaḍḍhanti. Araññasminti agāmake padese. Brahāvaneti",
  "atk-s0403a:122_2": "mahāvane aṭaviyaṃ. Sesaṃ sabbattha uttānatthamevāti.",
  "atk-s0403a:123": "Sumanavaggo catuttho.",
  "atk-s0403a:126": "5. Muṇḍarājavaggo",
  "atk-s0403a:127": "1. Ādiyasuttavaṇṇanā",
  "atk-s0403a:128_0": "41. Pañcamassa paṭhame bhogānaṃ ādiyāti bhogānaṃ ādātabbakāraṇāni. Uṭṭhānavīriyādhigatehīti",
  "atk-s0403a:128_1": "uṭṭhānasaṅkhātena vīriyena adhigatehi. Bāhābalaparicitehīti bāhubalena sañcitehi.",
  "atk-s0403a:128_2": "Sedāvakkhittehīti sedaṃ avakkhipetvā uppāditehi. Dhammikehīti dhammayuttehi. Dhammaladdhehīti",
  "atk-s0403a:128_3": "dasakusalakammaṃ akopetvā laddhehi. Pīṇetīti pīṇitaṃ thūlaṃ karoti. Sesamettha catukkanipāte",
  "atk-s0403a:128_4": "vuttanayeneva veditabbaṃ. Dutiyaṃ uttānatthameva.",
  "atk-s0403a:129": "3. Iṭṭhasuttavaṇṇanā",
  "atk-s0403a:130": "43. Tatiye āyusaṃvattanikā paṭipadāti dānasīlādikā puññapaṭipadā. Sesesupi eseva nayo. Atthābhisamayāti atthassa abhisamāgamena, atthappaṭilābhenāti vuttaṃ hoti.",
  "atk-s0403a:131": "4. Manāpadāyīsuttavaṇṇanā",
  "atk-s0403a:132_0": "44. Catutthe uggoti guṇehi uggatattā evaṃladdhanāmo. Sālapupphakaṃ khādanīyanti catumadhurayojitena",
  "atk-s0403a:132_1": "sālipiṭṭhena kataṃ sālapupphasadisaṃ khādanīyaṃ. Tañhi paññāyamānavaṇṭapattakesaraṃ",
  "atk-s0403a:132_2": "katvā jīrakādisambhārayutte sappimhi pacitvā sappiṃ vinivattetvā kolumbe pūretvā",
  "atk-s0403a:132_3": "gandhavāsaṃ gāhāpetvā pidahitvā lañchetvā ṭhapitaṃ hoti. Taṃ so yāguṃ pivitvā nisinnassa",
  "atk-s0403a:132_4": "bhagavato antarabhatte dātukāmo evamāha. Paṭiggahesi bhagavāti desanāmattametaṃ,",
  "atk-s0403a:132_5": "upāsako pana taṃ bhagavato ca pañcannañca bhikkhusatānaṃ adāsi. Yathā ca taṃ, evaṃ",
  "atk-s0403a:132_6": "sūkaramaṃsādīnipi. Tattha sampannakolakanti sampannabadaraṃ. Sūkaramaṃsanti madhurarasehi",
  "atk-s0403a:132_7": "badarehi saddhiṃ jīrakādisambhārehi yojetvā pakkaṃ ekasaṃvaccharikasūkaramaṃsaṃ.",
  "atk-s0403a:132_8": "Nibbattatelakanti vinivattitatelaṃ. Nāliyasākanti sālipiṭṭhena saddhiṃ madditvā jīrakādisaṃyutte",
  "atk-s0403a:132_9": "sappimhi pacitvā catumadhurena yojetvā vāsaṃ gāhāpetvā ṭhapitaṃ nāliyasākaṃ. Netaṃ",
  "atk-s0403a:132_10": "bhagavato kappatīti ettha akappiyaṃ upādāya kappiyampi na kappatīti vuttaṃ, seṭṭhi",
  "atk-s0403a:132_11": "pana sabbampi taṃ āharāpetvā rāsiṃ katvā yaṃ yaṃ akappiyaṃ, taṃ taṃ antarāpaṇaṃ pahiṇitvā",
  "atk-s0403a:132_12": "kappiyaṃ upabhogaparibhogabhaṇḍaṃ adāsi. Candanaphalakaṃ nātimahantaṃ dīghato aḍḍhateyyaratanaṃ,",
  "atk-s0403a:132_13": "tiriyaṃ diyaḍḍharatanaṃ, sāravarabhaṇḍattā pana mahagghaṃ ahosi. Bhagavā taṃ paṭiggahetvā",
  "atk-s0403a:132_14": "khaṇḍākhaṇḍikaṃ chedāpetvā bhikkhūnaṃ añjanapisanatthāya dāpesi.",
  "atk-s0403a:133_0": "Ujjubhūtesūti kāyavācācittehi ujukesu. Chandasāti pemena. Cattantiādīsu pariccāgavasena",
  "atk-s0403a:133_1": "cattaṃ. Muttacāgatāya muttaṃ. Anapekkhacittatāya cittena na uggahitanti anuggahītaṃ.",
  "atk-s0403a:133_2": "Khettūpameti viruhanaṭṭhena khettasadise.",
  "atk-s0403a:134_0": "Aññataraṃ manomayanti suddhāvāsesu ekaṃ jhānamanena nibbattaṃ devakāyaṃ. Yathādhippāyoti",
  "atk-s0403a:134_1": "yathājjhāsayo. Iminā kiṃ pucchati? Tassa kira manussakāle arahattatthāya ajjhāsayo",
  "atk-s0403a:134_2": "ahosi, taṃ pucchāmīti pucchati. Devaputtopi arahattaṃ pattatāya taggha me bhagavā",
  "atk-s0403a:134_3": "yathādhippāyoti āha. Yattha yatthūpapajjatīti tīsu vā kulasampattīsu chasu vā kāmasaggesu",
  "atk-s0403a:134_4": "yattha yattha uppajjati, tattha tattha dīghāyu yasavā hotīti. Pañcamaṃ catukkanipāte",
  "atk-s0403a:134_5": "vuttanayeneva veditabbaṃ. Chaṭṭhasattamāni uttānatthāneva.",
  "atk-s0403a:135": "8. Alabbhanīyaṭhānasuttavaṇṇanā",
  "atk-s0403a:136_0": "48. Aṭṭhame alabbhanīyānīti aladdhabbāni, na sakkā labhituṃ. Ṭhānānīti kāraṇāni.",
  "atk-s0403a:136_1": "Jarādhammaṃ mā jīrīti yaṃ mayhaṃ jarāsabhāvaṃ, taṃ mā jīratu. Sesapadesupi eseva",
  "atk-s0403a:136_2": "nayo. Nacchādeyyāti na rucceyya. Abbuhīti nīhari.",
  "atk-s0403a:137_0": "Yatoti yasmiṃ kāle. Āpadāsūti upaddavesu. Na vedhatīti na kampati nānusocati. Atthavinicchayaññūti",
  "atk-s0403a:137_1": "kāraṇatthavinicchaye kusalo. Purāṇanti nibbikāratāya porāṇakameva. Jappenāti vaṇṇabhaṇanena.",
  "atk-s0403a:137_2": "Mantenāti mahānubhāvamantaparivattanena. Subhāsitenāti subhāsitakathanena. Anuppadānenāti",
  "atk-s0403a:137_3": "satassa vā sahassassa vā dānena. Paveṇiyā vāti kulavaṃsena vā, “idaṃ amhākaṃ paveṇiyā",
  "atk-s0403a:137_4": "āciṇṇaṃ, idaṃ anāciṇṇa”nti evaṃ paveṇikathanenāti attho. Yathā yathā yattha labhetha",
  "atk-s0403a:137_5": "atthanti etesu jappādīsu yena yena yattha yattha ṭhāne jarādhammādīnaṃ ajīraṇatādiatthaṃ",
  "atk-s0403a:137_6": "labheyya. Tathā tathā tattha parakkameyyāti tena tena tasmiṃ tasmiṃ ṭhāne parakkamaṃ",
  "atk-s0403a:137_7": "kareyya. Kammaṃ daḷhanti vaṭṭagāmikammaṃ mayā thiraṃ katvā āyūhitaṃ, svāhaṃ idāni",
  "atk-s0403a:137_8": "kinti karomīti evaṃ paccavekkhitvā adhivāseyyāti.",
  "atk-s0403a:138": "9. Kosalasuttavaṇṇanā",
  "atk-s0403a:139": "49. Navame upakaṇṇaketi kaṇṇamūle. Dummanoti duṭṭhumano. Pattakkhandhoti patitakkhandho. Pajjhāyantoti cintayanto. Appaṭibhānoti nippaṭibhāno hutvā. Sesaṃ heṭṭhā vuttanayameva.",
  "atk-s0403a:140": "10. Nāradasuttavaṇṇanā",
  "atk-s0403a:141_0": "50. Dasame ajjhomucchitoti adhiomucchito gilitvā pariniṭṭhapetvā gahaṇasabhāvāya",
  "atk-s0403a:141_1": "atirekamucchāya taṇhāya samannāgato. Mahaccā rājānubhāvenāti mahatā rājānubhāvena,",
  "atk-s0403a:141_2": "aṭṭhārasahi senīhi parivārito mahatiyā rājiddhiyā pāyāsīti attho. Tagghāti ekaṃsatthe",
  "atk-s0403a:141_3": "nipāto, ekaṃseneva sokasallaharaṇoti attho. Iti rājā imaṃ ovādaṃ sutvā tasmiṃ ṭhito",
  "atk-s0403a:141_4": "dhammena samena rajjaṃ kāretvā saggaparāyaṇo ahosi.",
  "atk-s0403a:142": "Muṇḍarājavaggo pañcamo.",
  "atk-s0403a:144": "Paṭhamapaṇṇāsakaṃ niṭṭhitaṃ.",
  "atk-s0403a:147": "2. Dutiyapaṇṇāsakaṃ",
  "atk-s0403a:149": "(6) 1. Nīvaraṇavaggo",
  "atk-s0403a:150": "1. Āvaraṇasuttavaṇṇanā",
  "atk-s0403a:151_0": "51. Dutiyassa paṭhame āvaraṇavasena āvaraṇā. Nīvaraṇavasena nīvaraṇā. Ceto ajjhāruhantīti",
  "atk-s0403a:151_1": "cetaso ajjhāruhā. Vipassanāpaññañca maggapaññañca uppattinivāraṇaṭṭhena dubbalaṃ",
  "atk-s0403a:151_2": "karontīti paññāya dubbalīkaraṇā. Yā vā etehi saddhiṃ vokiṇṇā paññā uppajjati, taṃ",
  "atk-s0403a:151_3": "dubbalaṃ karontītipi paññāya dubbalīkaraṇā. Abalāyāti pañcanīvaraṇapariyonaddhattā",
  "atk-s0403a:151_4": "apagatabalāya. Uttari vā manussadhammā alamariyañāṇadassanavisesanti dasakusalakammapathasaṅkhātā",
  "atk-s0403a:151_5": "manussadhammā uttari ariyabhāvaṃ kātuṃ samatthaṃ ñāṇadassanavisesaṃ. Hārahārinīti",
  "atk-s0403a:151_6": "haritabbaṃ harituṃ samatthā. Naṅgalamukhānīti mātikāmukhāni. Tāni hi naṅgalasarikkhakattā",
  "atk-s0403a:151_7": "naṅgalehi ca khatattā naṅgalamukhānīti vuccanti.",
  "atk-s0403a:152_0": "Evameva khoti ettha sotaṃ viya vipassanāñāṇaṃ daṭṭhabbaṃ, ubhato naṅgalamukhānaṃ",
  "atk-s0403a:152_1": "vivaraṇakālo viya chasu dvāresu saṃvarassa vissaṭṭhakālo, majjhenadiyā rukkhapāde",
  "atk-s0403a:152_2": "koṭṭetvā palālatiṇamattikāhi āvaraṇe kate udakassa vikkhittavisaṭabyādiṇṇakālo viya",
  "atk-s0403a:152_3": "pañcahi nīvaraṇehi pariyonaddhakālo, evaṃ āvaraṇe kate vihatavegassa udakassa tiṇapalālādīni",
  "atk-s0403a:152_4": "parikaḍḍhitvā samuddaṃ pāpuṇituṃ asamatthakālo viya vipassanāñāṇena sabbākusale viddhaṃsetvā",
  "atk-s0403a:152_5": "nibbānasāgaraṃ pāpuṇituṃ asamatthakālo veditabbo. Sukkapakkhe vuttavipallāsena yojanā",
  "atk-s0403a:152_6": "kātabbā. Imasmiṃ sutte vaṭṭavivaṭṭaṃ kathitaṃ. Dutiyaṃ uttānatthameva.",
  "atk-s0403a:153": "3. Padhāniyaṅgasuttavaṇṇanā",
  "atk-s0403a:154_0": "53. Tatiye padhāniyaṅgānīti padhānaṃ vuccati padahanabhāvo, padhānamassa atthīti",
  "atk-s0403a:154_1": "padhāniyo, padhāniyassa bhikkhuno aṅgānīti padhāniyaṅgāni. Saddhoti saddhāya samannāgato.",
  "atk-s0403a:154_2": "Saddhā panesā āgamasaddhā adhigamasaddhā okappanasaddhā pasādasaddhāti catubbidhā.",
  "atk-s0403a:154_3": "Tattha sabbaññubodhisattānaṃ saddhā, abhinīhārato paṭṭhāya āgatattā āgamasaddhā nāma.",
  "atk-s0403a:154_4": "Ariyasāvakānaṃ paṭivedhena adhigatattā adhigamasaddhā nāma. Buddho dhammo saṅghoti",
  "atk-s0403a:154_5": "vutte acalabhāvena okappanaṃ okappanasaddhā nāma. Pasāduppatti pasādasaddhā nāma.",
  "atk-s0403a:154_6": "Idha okappanasaddhā adhippetā. Bodhinti catumaggañāṇaṃ. Taṃ suppaṭividdhaṃ tathāgatenāti",
  "atk-s0403a:154_7": "saddahati. Desanāsīsameva cetaṃ, iminā pana aṅgena tīsupi ratanesu saddhā adhippetā.",
  "atk-s0403a:154_8": "Yassa hi buddhādīsu pasādo balavā, tassa padhānavīriyaṃ ijjhati.",
  "atk-s0403a:155_0": "Appābādhoti arogo. Appātaṅkoti niddukkho. Samavepākiniyāti samavipākiniyā. Gahaṇiyāti",
  "atk-s0403a:155_1": "kammajatejodhātuyā. Nātisītāya nāccuṇhāyāti atisītalaggahaṇiko hi sītabhīruko hoti,",
  "atk-s0403a:155_2": "accuṇhaggahaṇiko uṇhabhīruko, tesaṃ padhānaṃ na ijjhati, majjhimaggahaṇikassa ijjhati.",
  "atk-s0403a:155_3": "Tenāha – majjhimāya padhānakkhamāyāti. Yathābhūtaṃ attānaṃ āvikattāti yathābhūtaṃ",
  "atk-s0403a:155_4": "attano aguṇaṃ pakāsetā. Udayatthagāminiyāti udayañca atthañca gantuṃ paricchindituṃ",
  "atk-s0403a:155_5": "samatthāya. Etena paññāsalakkhaṇapariggāhakaṃ udayabbayañāṇaṃ vuttaṃ. Ariyāyāti parisuddhāya.",
  "atk-s0403a:155_6": "Nibbedhikāyāti anibbiddhapubbe lobhakkhandhādayo nibbijjhituṃ samatthāya. Sammā dukkhakkhayagāminiyāti",
  "atk-s0403a:155_7": "tadaṅgavasena kilesānaṃ pahīnattā yaṃ dukkhaṃ khīyati, tassa dukkhassa khayagāminiyā.",
  "atk-s0403a:155_8": "Iti sabbehipi imehi padehi vipassanāpaññāva kathitā. Duppaññassa hi padhānaṃ na ijjhati.",
  "atk-s0403a:156": "4. Samayasuttavaṇṇanā",
  "atk-s0403a:157": "54. Catutthe padhānāyāti vīriyakaraṇatthāya. Na sukaraṃ uñchena paggahena yāpetunti na sakkā hoti pattaṃ gahetvā uñchācariyāya yāpetuṃ. Imasmimpi sutte vaṭṭavivaṭṭameva kathitaṃ.",
  "atk-s0403a:158": "5. Mātāputtasuttavaṇṇanā",
  "atk-s0403a:159": "55. Pañcame pariyādāya tiṭṭhatīti pariyādiyitvā gahetvā khepetvā tiṭṭhati. Ugghātitāti uddhumātā.",
  "atk-s0403a:160_0": "Asihatthenāti sīsacchedanatthāya asiṃ ādāya āgatenāpi. Pisācenāti khādituṃ āgatayakkhenāpi.",
  "atk-s0403a:160_1": "Āsīdeti ghaṭṭeyya. Mañjunāti mudukena. Kāmoghavuḷhānanti kāmoghena vuḷhānaṃ kaḍḍhitānaṃ.",
  "atk-s0403a:160_2": "Kālaṃ gati bhavābhavanti vaṭṭakālaṃ gatiñca punappunabbhave ca. Purakkhatāti purecārikā",
  "atk-s0403a:160_3": "purato gatāyeva. Ye ca kāme pariññāyāti ye paṇḍitā duvidhepi kāme tīhi pariññāhi",
  "atk-s0403a:160_4": "parijānitvā. Caranti akutobhayāti khīṇāsavānaṃ kutoci bhayaṃ nāma natthi, tasmā te",
  "atk-s0403a:160_5": "akutobhayā hutvā caranti. Pāraṅgatāti pāraṃ vuccati nibbānaṃ, taṃ upagatā, sacchikatvā",
  "atk-s0403a:160_6": "ṭhitāti attho. Āsavakkhayanti arahattaṃ. Imasmiṃ sutte vaṭṭameva kathetvā gāthāsu",
  "atk-s0403a:160_7": "vaṭṭavivaṭṭaṃ kathitaṃ.",
  "atk-s0403a:161": "6. Upajjhāyasuttavaṇṇanā",
  "atk-s0403a:162_0": "56. Chaṭṭhe madhurakajātoti sañjātagarubhāvo. Disā ca me na pakkhāyantīti catasso",
  "atk-s0403a:162_1": "disā ca anudisā ca mayhaṃ na upaṭṭhahantīti vadati. Dhammā ca maṃ nappaṭibhantīti",
  "atk-s0403a:162_2": "samathavipassanādhammāpi me na upaṭṭhahanti. Anabhirato ca brahmacariyaṃ carāmīti",
  "atk-s0403a:162_3": "ukkaṇṭhito hutvā brahmacariyavāsaṃ vasāmi. Yena bhagavā tenupasaṅkamīti tassa kathaṃ",
  "atk-s0403a:162_4": "sutvā “buddhaveneyyapuggalo aya”nti taṃ kāraṇaṃ bhagavato ārocetuṃ upasaṅkami. Avipassakassa",
  "atk-s0403a:162_5": "kusalānaṃ dhammānanti kusaladhamme avipassantassa, anesantassa agavesantassāti attho.",
  "atk-s0403a:162_6": "Bodhipakkhiyānaṃ dhammānanti satipaṭṭhānādīnaṃ sattatiṃsadhammānaṃ.",
  "atk-s0403a:163": "7. Abhiṇhapaccavekkhitabbaṭhānasuttavaṇṇanā",
  "atk-s0403a:164_0": "57. Sattame jarādhammomhīti jarāsabhāvo amhi. Jaraṃ anatītoti jaraṃ anatikkanto,",
  "atk-s0403a:164_1": "antojarāya eva carāmi. Sesapadesupi eseva nayo. Kammassakotiādīsu kammaṃ mayhaṃ sakaṃ",
  "atk-s0403a:164_2": "attano santakanti kammassako amhi. Kammassa dāyādoti kammadāyādo, kammaṃ mayhaṃ dāyajjaṃ",
  "atk-s0403a:164_3": "santakanti attho. Kammaṃ mayhaṃ yoni kāraṇanti kammayoni. Kammaṃ mayhaṃ bandhūti",
  "atk-s0403a:164_4": "kammabandhu, kammañātakoti attho. Kammaṃ mayhaṃ paṭisaraṇaṃ patiṭṭhāti kammapaṭisaraṇo.",
  "atk-s0403a:164_5": "Tassa dāyādo bhavissāmīti tassa kammassa dāyādo tena dinnaphalapaṭiggāhako bhavissāmīti",
  "atk-s0403a:164_6": "attho. Yobbanamadoti yobbanaṃ ārabbha uppannamado. Sesesupi eseva nayo. Maggo sañjāyatīti",
  "atk-s0403a:164_7": "lokuttaramaggo sañjāyati. Saṃyojanāni sabbaso pahīyantīti dasa saṃyojanāni sabbaso",
  "atk-s0403a:164_8": "pahīyanti. Anusayā byantīhontīti satta anusayā vigatantā paricchinnā parivaṭumā honti.",
  "atk-s0403a:164_9": "Evamettha heṭṭhā pañcasu ṭhānesu vipassanā kathitā, imesu pañcasu lokuttaramaggo.",
  "atk-s0403a:165_0": "Idāni gāthāhi kūṭaṃ gaṇhanto byādhidhammātiādimāha. Tattha ñatvā dhammaṃ nirūpadhinti",
  "atk-s0403a:165_1": "upadhirahitaṃ arahattamaggaṃ ñatvā. Sabbe made abhibhosmīti sabbe ime tayopi made",
  "atk-s0403a:165_2": "adhibhaviṃ, atikkamma ṭhitosmīti attho. Nekkhammaṃ daṭṭhu khematoti pabbajjaṃ khemato",
  "atk-s0403a:165_3": "disvā. Tassa me ahu ussāho, nibbānaṃ abhipassatoti tassa mayhaṃ nibbānaṃ abhipassantassa",
  "atk-s0403a:165_4": "vāyāmo ahosi. Anivatti bhavissāmīti pabbajjato anivattiko bhavissāmi, brahmacariyavāsato",
  "atk-s0403a:165_5": "anivattiko, sabbaññutaññāṇato anivattiko bhavissāmi. Brahmacariyaparāyaṇoti maggabrahmacariyaparāyaṇo.",
  "atk-s0403a:165_6": "Iminā lokuttaro aṭṭhaṅgiko maggo kathitoti.",
  "atk-s0403a:166": "8. Licchavikumārakasuttavaṇṇanā",
  "atk-s0403a:167_0": "58. Aṭṭhame sajjāni dhanūnīti sajiyāni āropitadhanūni. Addasūti addasaṃsu. Bhavissanti",
  "atk-s0403a:167_1": "vajjīti vaḍḍhissanti vajjirājāno. Apānubhāti avaḍḍhinissitā mānathaddhā. Pacchāliyaṃ",
  "atk-s0403a:167_2": "khipantīti pacchato gantvā piṭṭhiṃ pādena paharanti. Raṭṭhikassātiādīsu raṭṭhaṃ bhuñjatīti",
  "atk-s0403a:167_3": "raṭṭhiko. Pitarā dattaṃ sāpateyyaṃ bhuñjatīti pettaniko. Senāya pati jeṭṭhakoti senāpatiko.",
  "atk-s0403a:167_4": "Gāmagāmaṇikassāti gāmānaṃ gāmaṇikassa, gāmasāmikassāti attho. Pūgagāmaṇikassāti gaṇajeṭṭhakassa.",
  "atk-s0403a:167_5": "Kulesūti tesu tesu kulesu. Paccekādhipaccaṃ kārentīti paccekaṃ jeṭṭhakaṭṭhānaṃ kārenti.",
  "atk-s0403a:167_6": "Kalyāṇena manasā anukampantīti sundarena cittena anuggaṇhanti. Khettakammantasāmantasabyohāreti",
  "atk-s0403a:167_7": "ye ca attano khettakammantānaṃ sāmantā anantarakkhettasāmino, te ca rajjudaṇḍehi",
  "atk-s0403a:167_8": "bhūmippamāṇaggāhake sabbohāre ca. Balipaṭiggāhikā devatāti kulappaveṇiyā āgatā ārakkhadevatā.",
  "atk-s0403a:167_9": "Sakkarotīti tā devatā aggayāgubhattādīhi sakkaroti.",
  "atk-s0403a:168_0": "Kiccakaroti uppannānaṃ kiccānaṃ kārako. Ye cassa anujīvinoti ye ca etaṃ upanissāya",
  "atk-s0403a:168_1": "jīvanti. Ubhinnañceva atthāyāti ubhinnampi hitatthāya paṭipanno hotīti attho. Pubbapetānanti",
  "atk-s0403a:168_2": "paralokagatānaṃ. Diṭṭhe dhamme ca jīvatanti ye ca diṭṭhe dhamme jīvanti. Iti padadvayenāpi",
  "atk-s0403a:168_3": "atītapaccuppanne ñātayo dasseti. Vittisañjananoti tuṭṭhijanano. Gharamāvasanti gharāvāsaṃ",
  "atk-s0403a:168_4": "vasanto. Pujjo hoti pasaṃsiyoti pūjetabbo ca pasaṃsitabbo ca hotīti.",
  "atk-s0403a:169": "9-10. Vuḍḍhapabbajitasuttadvayavaṇṇanā",
  "atk-s0403a:170": "59-60. Navame nipuṇoti saṇho sukhumakāraṇaññū. Ākappasampannoti samaṇākappena sampanno. Dasame padakkhiṇaggāhīti dinnovādaṃ padakkhiṇato gaṇhanto. Sesaṃ sabbattha uttānamevāti.",
  "atk-s0403a:171": "Nīvaraṇavaggo paṭhamo.",
  "atk-s0403a:174": "(7) 2. Saññāvaggo",
  "atk-s0403a:175": "1-2. Saññāsuttadvayavaṇṇanā",
  "atk-s0403a:176_0": "61-62. Dutiyassa paṭhame mahapphalāti vipākaphalena mahapphalā. Vipākānisaṃseneva",
  "atk-s0403a:176_1": "mahānisaṃsā. Amatogadhāti nibbānapatiṭṭhā. Sabbaloke anabhiratisaññāti sabbasmiṃ",
  "atk-s0403a:176_2": "tedhātusannivese loke ukkaṇṭhitassa uppajjanakasaññā. Dutiyaṃ uttānatthameva.",
  "atk-s0403a:177": "3-4. Vaḍḍhasuttadvayavaṇṇanā",
  "atk-s0403a:178": "63-64. Tatiye varādāyīti uttamassa varassa ādāyako. Sesamettha catutthe ca uttānatthamevāti.",
  "atk-s0403a:179": "5. Sākacchasuttavaṇṇanā",
  "atk-s0403a:180": "65. Pañcame alaṃsākacchoti sākacchāya yutto. Āgataṃ pañhanti pucchitaṃ pañhaṃ. Byākattā hotīti vissajjitā hoti.",
  "atk-s0403a:181": "6. Sājīvasuttavaṇṇanā",
  "atk-s0403a:182_0": "66. Chaṭṭhe alaṃsājīvoti sājīvāya yutto. Sājīvoti pañhapucchanañceva pañhavissajjanañca.",
  "atk-s0403a:182_1": "Sabbepi hi sabrahmacārino pañhaṃ upajīvanti, tenetaṃ pañhapucchanavissajjanaṃ samānājīvatāya",
  "atk-s0403a:182_2": "sājīvoti vuttaṃ. Kataṃ pañhanti abhisaṅkhataṃ pañhaṃ.",
  "atk-s0403a:183": "7-10. Paṭhamaiddhipādasuttādivaṇṇanā",
  "atk-s0403a:184_0": "67-70. Sattame ussoḷhīti adhimattavīriyaṃ. Aṭṭhame attano bodhimaṇḍe paṭividdhe āgamanaiddhipāde",
  "atk-s0403a:184_1": "kathetvā upari attanova cha abhiññā kathesīti. Navamadasamesu vipassanā kathitā.",
  "atk-s0403a:184_2": "Sesaṃ sabbattha uttānamevāti.",
  "atk-s0403a:185": "Saññāvaggo dutiyo.",
  "atk-s0403a:188": "(8) 3. Yodhājīvavaggo",
  "atk-s0403a:189": "1. Paṭhamacetovimuttiphalasuttavaṇṇanā",
  "atk-s0403a:190_0": "71. Tatiyassa paṭhame yato kho, bhikkhaveti heṭṭhā vuttanayena vipassanaṃ vaḍḍhetvā",
  "atk-s0403a:190_1": "arahattaṃ pattassa bhikkhuno idāni vaṇṇabhaṇanatthaṃ idaṃ āraddhaṃ. Tattha yato khoti",
  "atk-s0403a:190_2": "yadā kho. Ukkhittapalighoti avijjāpalighaṃ ukkhipitvā apanetvā ṭhito. Saṃkiṇṇaparikhoti",
  "atk-s0403a:190_3": "saṃsāraparikhaṃ saṃkiritvā vināsetvā ṭhito. Abbūḷhesikoti taṇhāsaṅkhātaṃ esikāthambhaṃ",
  "atk-s0403a:190_4": "abbuyha luñcitvā ṭhito. Niraggaḷoti nīvaraṇakavāṭaṃ ugghāṭetvā ṭhito. Pannaddhajo",
  "atk-s0403a:190_5": "pannabhāroti mānaddhajañca khandhābhisaṅkhārakilesabhārañca pātetvā otāretvā ṭhito.",
  "atk-s0403a:190_6": "Visaṃyuttoti vaṭṭena visaṃyutto. Sesaṃ pāḷinayeneva veditabbaṃ. Ettāvatā bhagavatā",
  "atk-s0403a:190_7": "maggena kilese khepetvā nirodhasayanavaragatassa nibbānārammaṇaṃ phalasamāpattiṃ",
  "atk-s0403a:190_8": "appetvā viharato khīṇāsavassa kālo dassito.",
  "atk-s0403a:191_0": "Yathā hi dve nagarāni ekaṃ coranagaraṃ ekaṃ khemanagaraṃ. Atha ekassa mahāyodhassa",
  "atk-s0403a:191_1": "evaṃ bhaveyya – “yāvimaṃ coranagaraṃ tiṭṭhati, tāva khemanagaraṃ bhayato na muccati,",
  "atk-s0403a:191_2": "coranagaraṃ anagaraṃ karissāmī”ti sannāhaṃ katvā khaggaṃ gahetvā coranagaraṃ upasaṅkamitvā",
  "atk-s0403a:191_3": "nagaradvāre ussāpite esikāthambhe khaggena chinditvā saddhiṃ dvārabāhāhi kavāṭaṃ",
  "atk-s0403a:191_4": "bhinditvā palighaṃ ukkhipitvā pākāraṃ bhinditvā parikhaṃ vikiritvā nagarasobhatthāya",
  "atk-s0403a:191_5": "ussite dhaje pātetvā nagaraṃ agginā jhāpetvā khemanagaraṃ pavisitvā pāsādaṃ āruyha",
  "atk-s0403a:191_6": "ñātigaṇaparivuto surasabhojanaṃ bhuñjeyya. Evaṃ coranagaraṃ viya sakkāyo, khemanagaraṃ",
  "atk-s0403a:191_7": "viya nibbānaṃ, mahāyodho viya yogāvacaro. Tassevaṃ hoti – “yāva sakkāyavaṭṭaṃ vaṭṭati,",
  "atk-s0403a:191_8": "tāva dvattiṃsakammakāraṇāaṭṭhanavutirogapañcavīsatimahābhayehi parimuccanaṃ natthī”ti.",
  "atk-s0403a:191_9": "So mahāyodho sannāhaṃ viya sīlasannāhaṃ katvā paññākhaggaṃ gahetvā khaggena esikāthambhe",
  "atk-s0403a:191_10": "viya arahattamaggena taṇhesikaṃ luñcitvā, so yodho sadvārabāhakaṃ nagarakavāṭaṃ viya",
  "atk-s0403a:191_11": "pañcorambhāgiyasaṃyojanaaggaḷaṃ ugghāṭetvā, so yodho palighaṃ viya avijjāpalighaṃ",
  "atk-s0403a:191_12": "ukkhipitvā, so yodho pākāraṃ bhindanto parikhaṃ viya kammābhisaṅkhāraṃ bhindanto",
  "atk-s0403a:191_13": "jātisaṃsāraparikhaṃ vikiritvā, so yodho nagaraṃ sobhatthāya ussāpitaddhaje viya mānaddhaje",
  "atk-s0403a:191_14": "pātetvā sakkāyanagaraṃ jhāpetvā, so yodho khemanagare uparipāsāde subhojanaṃ viya",
  "atk-s0403a:191_15": "kilesaparinibbānanagaraṃ pavisitvā amataṃ nirodhārammaṇaṃ phalasamāpattisukhaṃ anubhavamāno kālaṃ vītināmeti.",
  "atk-s0403a:192": "2. Dutiyacetovimuttiphalasuttavaṇṇanā",
  "atk-s0403a:193_0": "72. Dutiye aniccasaññāti khandhapañcakaṃ hutvā abhāvākārena aniccanti uppajjanakasaññā.",
  "atk-s0403a:193_1": "Anicce dukkhasaññāti yadaniccaṃ, taṃ paṭipīḷanākārena dukkhanti uppajjanakasaññā.",
  "atk-s0403a:193_2": "Dukkhe anattasaññāti yaṃ dukkhaṃ, taṃ avasavattanākārena anattāti uppajjanakasaññā.",
  "atk-s0403a:193_3": "Sesaṃ heṭṭhā vuttanayameva. Imesu pana dvīsupi suttesu vipassanāphalaṃ nāma kathitanti.",
  "atk-s0403a:194": "3. Paṭhamadhammavihārīsuttavaṇṇanā",
  "atk-s0403a:195_0": "73. Tatiye divasaṃ atināmetīti divasaṃ atikkāmeti. Riñcati paṭisallānanti ekībhāvaṃ",
  "atk-s0403a:195_1": "vissajjeti. Desetīti katheti pakāseti. Dhammapaññattiyāti dhammassa paññāpanāya.",
  "atk-s0403a:195_2": "Dhammaṃ pariyāpuṇātīti navaṅgavasena catusaccadhammaṃ pariyāpuṇāti vaḷañjeti katheti.",
  "atk-s0403a:195_3": "Na riñcati paṭisallānanti ekībhāvaṃ na vissajjeti. Anuyuñjati ajjhattaṃ cetosamathanti",
  "atk-s0403a:195_4": "niyakajjhatte cittasamādhiṃ āsevati bhāveti, samathakammaṭṭhāne yuttappayutto hoti.",
  "atk-s0403a:196_0": "Hitesināti hitaṃ esantena. Anukampakenāti anukampamānena. Anukampaṃ upādāyāti anukampaṃ",
  "atk-s0403a:196_1": "cittena pariggahetvā, paṭiccātipi vuttaṃ hoti. Kataṃ vo taṃ mayāti taṃ mayā ime pañca",
  "atk-s0403a:196_2": "puggale desentena tumhākaṃ kataṃ. Ettakameva hi anukampakassa satthu kiccaṃ yadidaṃ",
  "atk-s0403a:196_3": "aviparītadhammadesanā, ito paraṃ pana paṭipatti nāma sāvakānaṃ kiccaṃ. Tenāha – etāni",
  "atk-s0403a:196_4": "bhikkhu rukkhamūlāni…pe… amhākaṃ anusāsanīti. Tattha ca rukkhamūlānīti iminā rukkhamūlasenāsanaṃ",
  "atk-s0403a:196_5": "dasseti. Suññāgārānīti iminā janavivittaṭṭhānaṃ. Ubhayenāpi ca yogānurūpaṃ senāsanamācikkhati,",
  "atk-s0403a:196_6": "dāyajjaṃ niyyāteti. Jhāyathāti ārammaṇūpanijjhānena aṭṭhatiṃsārammaṇāni, lakkhaṇūpanijjhānena",
  "atk-s0403a:196_7": "ca aniccādito khandhāyatanādīni upanijjhāyatha, samathañca vipassanañca vaḍḍhethāti",
  "atk-s0403a:196_8": "vuttaṃ hoti. Mā pamādatthāti mā pamajjittha. Mā pacchā vippaṭisārino ahuvatthāti",
  "atk-s0403a:196_9": "ye hi pubbe daharakāle ārogyakāle sattasappāyādisampattikāle satthu sammukhībhāvakāle",
  "atk-s0403a:196_10": "ca yonisomanasikāravirahitā rattindivaṃ maṅkulabhattā hutvā seyyasukhamiddhasukhamanuyuttā",
  "atk-s0403a:196_11": "pamajjanti, te pacchā jarākāle rogakāle maraṇakāle vipattikāle satthu parinibbānakāle",
  "atk-s0403a:196_12": "ca taṃ pubbe pamādavihāraṃ anussarantā sappaṭisandhikālakiriyañca bhāriyaṃ sampassamānā",
  "atk-s0403a:196_13": "vippaṭisārino honti. Tumhe pana tādisā mā ahuvatthāti etamatthaṃ dassento āha – “mā",
  "atk-s0403a:196_14": "pacchā vippaṭisārino ahuvatthā”ti. Ayaṃ vo amhākaṃ anusāsanīti ayaṃ amhākaṃ santikā",
  "atk-s0403a:196_15": "“jhāyatha mā pamādatthā”ti tumhākaṃ anusāsanī, ovādoti vuttaṃ hoti.",
  "atk-s0403a:197": "4. Dutiyadhammavihārīsuttavaṇṇanā",
  "atk-s0403a:198_0": "74. Catutthe uttari cassa paññāya atthaṃ nappajānātīti tato pariyattito uttari tassa",
  "atk-s0403a:198_1": "dhammassa sahavipassanāya maggapaññāya atthaṃ nappajānāti, cattāri saccāni na passati",
  "atk-s0403a:198_2": "nappaṭivijjhatīti attho. Sesavāresupi eseva nayo. Evametesu dvīsupi suttesu bahussutabhikkhu",
  "atk-s0403a:198_3": "vipassanākammiko sotāpanno sakadāgāmī anāgāmī khīṇāsavoti cha janā dhammavihārino nāmāti veditabbā.",
  "atk-s0403a:199": "5. Paṭhamayodhājīvasuttavaṇṇanā",
  "atk-s0403a:200_0": "75. Pañcame yodhājīvāti yuddhūpajīvino. Rajagganti hatthiassādīnaṃ pādappahārabhinnāya",
  "atk-s0403a:200_1": "bhūmiyā uggataṃ rajakkhandhaṃ. Na santhambhatīti santhambhitvā ṭhātuṃ na sakkoti.",
  "atk-s0403a:200_2": "Sahati rajagganti rajakkhandhaṃ disvāpi adhivāseti. Dhajagganti hatthiassadīnaṃ piṭṭhesu",
  "atk-s0403a:200_3": "vā rathesu vā ussāpitānaṃ dhajānaṃ aggaṃ. Ussāraṇanti hatthiassarathānañceva balakāyassa",
  "atk-s0403a:200_4": "ca uccāsaddamahāsaddaṃ. Sampahāreti samāgate appamattakepi pahāre. Haññatīti vihaññati",
  "atk-s0403a:200_5": "vighātaṃ āpajjati. Byāpajjatīti vipattiṃ āpajjati, pakatibhāvaṃ jahati. Sahati sampahāranti",
  "atk-s0403a:200_6": "dve tayo pahāre patvāpi sahati adhivāseti. Tameva saṅgāmasīsanti taṃyeva jayakkhandhāvāraṭṭhānaṃ.",
  "atk-s0403a:200_7": "Ajjhāvasatīti sattāhamattaṃ abhibhavitvā āvasati. Kiṃ kāraṇā? Laddhapahārānaṃ pahārajagganatthañceva",
  "atk-s0403a:200_8": "katakammānaṃ visesaṃ ñatvā ṭhānantaradānatthañca issariyasukhānubhavanatthañca.",
  "atk-s0403a:201_0": "Idāni yasmā satthu yodhājīvehi kiccaṃ natthi, imasmiṃ pana sāsane tathārūpe pañca",
  "atk-s0403a:201_1": "puggale dassetuṃ idaṃ opammaṃ ābhataṃ. Tasmā te puggale dassento evameva khotiādimāha.",
  "atk-s0403a:201_2": "Tattha saṃsīdatīti micchāvitakkasmiṃ saṃsīdati anuppavisati. Na sakkoti brahmacariyaṃ",
  "atk-s0403a:201_3": "sandhāretunti brahmacariyavāsaṃ anupacchijjamānaṃ gopetuṃ na sakkoti. Sikkhādubbalyaṃ",
  "atk-s0403a:201_4": "āvikatvāti sikkhāya dubbalabhāvaṃ pakāsetvā. Kimassa rajaggasminti kiṃ tassa puggalassa",
  "atk-s0403a:201_5": "rajaggaṃ nāmāti vadati. Abhirūpāti abhirūpavatī. Dassanīyāti dassanayoggā. Pāsādikāti",
  "atk-s0403a:201_6": "dassaneneva cittappasādāvahā. Paramāyāti uttamāya. Vaṇṇapokkharatāyāti sarīravaṇṇena",
  "atk-s0403a:201_7": "ceva aṅgasaṇṭhānena ca. Ūhasatīti avahasati. Ullapatīti katheti. Ujjhagghatīti pāṇiṃ",
  "atk-s0403a:201_8": "paharitvā mahāhasitaṃ hasati. Uppaṇḍetīti uppaṇḍanakathaṃ katheti. Abhinisīdatīti",
  "atk-s0403a:201_9": "abhibhavitvā santike vā ekāsane vā nisīdati. Dutiyapadepi eseva nayo. Ajjhottharatīti",
  "atk-s0403a:201_10": "avattharati. Viniveṭhetvā vinimocetvāti gahitaṭṭhānato tassā hatthaṃ vinibbeṭhetvā",
  "atk-s0403a:201_11": "ceva mocetvā ca. Sesamettha uttānatthamevāti. Imasmiṃ sutte vaṭṭavivaṭṭaṃ kathitaṃ.",
  "atk-s0403a:202": "6. Dutiyayodhājīvasuttavaṇṇanā",
  "atk-s0403a:203_0": "76. Chaṭṭhe asicammaṃ gahetvāti asiñca cammañca gahetvā. Dhanukalāpaṃ sannayhitvāti",
  "atk-s0403a:203_1": "dhanuñca sarakalāpañca sannayhitvā. Viyūḷhanti yuddhasannivesavesena ṭhitaṃ. Saṅgāmaṃ",
  "atk-s0403a:203_2": "otaratīti mahāyuddhaṃ otarati. Ussahati vāyamatīti ussāhañca vāyāmañca karoti. Hanantīti",
  "atk-s0403a:203_3": "ghātenti. Pariyāpādentīti pariyāpādayanti. Upalikkhantīti vijjhanti. Apanentīti sakasenaṃ",
  "atk-s0403a:203_4": "gahetvā gacchanti. Apanetvā ñātakānaṃ nentīti sakasenaṃ netvā tato ñātakānaṃ santikaṃ",
  "atk-s0403a:203_5": "nenti. Nīyamānoti attano gehaṃ vā sesañātisantikaṃ vā niyyamāno. Upaṭṭhahanti paricarantīti",
  "atk-s0403a:203_6": "pahārasodhanavaṇakappanādīni karontā jagganti gopayanti.",
  "atk-s0403a:204_0": "Arakkhiteneva kāyenāti arakkhitena kāyadvārena. Arakkhitāya vācāyāti arakkhitena",
  "atk-s0403a:204_1": "vacīdvārena. Arakkhitena cittenāti arakkhitena manodvārena. Anupaṭṭhitāya satiyāti",
  "atk-s0403a:204_2": "satiṃ supaṭṭhitaṃ akatvā. Asaṃvutehi indriyehīti manacchaṭṭhehi indriyehi apihitehi",
  "atk-s0403a:204_3": "agopitehi. Rāgo cittaṃ anuddhaṃsetīti rāgo uppajjamānova samathavipassanācittaṃ dhaṃseti,",
  "atk-s0403a:204_4": "dūre khipati. Rāgapariyuṭṭhitomhi, āvuso, rāgaparetoti ahaṃ, āvuso, rāgena ratto, rāgena anugato.",
  "atk-s0403a:205_0": "Aṭṭhikaṅkalūpamātiādīsu aṭṭhikaṅkalūpamā appassādaṭṭhena. Maṃsapesūpamā bahusādhāraṇaṭṭhena.",
  "atk-s0403a:205_1": "Tiṇukkūpamā anudahanaṭṭhena. Aṅgārakāsūpamā mahābhitāpaṭṭhena. Supinakūpamā ittarapaccupaṭṭhānaṭṭhena.",
  "atk-s0403a:205_2": "Yācitakūpamā tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena.",
  "atk-s0403a:205_3": "Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.",
  "atk-s0403a:205_4": "Ussahissāmīti ussāhaṃ karissāmi. Dhārayissāmīti samaṇabhāvaṃ dhārayissāmi. Abhiramissāmīti",
  "atk-s0403a:205_5": "abhiratiṃ uppādessāmi na ukkaṇṭhissāmi. Sesamettha uttānatthameva. Imasmiṃ sutte",
  "atk-s0403a:205_6": "vaṭṭavivaṭṭaṃ kathitanti.",
  "atk-s0403a:206": "7. Paṭhamaanāgatabhayasuttavaṇṇanā",
  "atk-s0403a:207_0": "77. Sattame āraññakenāti araññavāsinā. Appattassāti asampattassa jhānavipassanāmaggaphalappabhedassa",
  "atk-s0403a:207_1": "visesassa pattiyā. Sesapadesupi eseva nayo. So mamassa antarāyoti so mama jīvitantarāyo",
  "atk-s0403a:207_2": "ca brahmacariyantarāyo ca, puthujjanakālakiriyaṃ karontassa saggantarāyo ca maggantarāyo",
  "atk-s0403a:207_3": "ca bhaveyya. Handāti vavassaggatthe nipāto. Vīriyaṃ ārabhāmīti duvidhampi vīriyaṃ",
  "atk-s0403a:207_4": "karomi. Satthakāti satthaṃ viya sandhibandhanacchedakavātā. Vāḷehīti kakkhaḷehi.",
  "atk-s0403a:207_5": "Māṇavehīti corehi. Katakammehi vā akatakammehi vāti ettha corikaṃ katvā nikkhantā",
  "atk-s0403a:207_6": "katakammā nāma, corikaṃ kātuṃ gacchantā akatakammā nāma. Tattha katakammā kammassa",
  "atk-s0403a:207_7": "nipphannattā sattānaṃ galalohitaṃ gahetvā devatānaṃ baliṃ karonti, akatakammā “evaṃ",
  "atk-s0403a:207_8": "no kammaṃ nipphajjissatī”ti paṭhamataraṃ karonti. Idaṃ sandhāya te maṃ jīvitā voropeyyunti",
  "atk-s0403a:207_9": "vuttaṃ. Vāḷā amanussāti kakkhaḷā duṭṭhā yakkhādayo amanussā.",
  "atk-s0403a:208": "8. Dutiyaanāgatabhayasuttavaṇṇanā",
  "atk-s0403a:209_0": "78. Aṭṭhame purā maṃ so dhammo āgacchatīti yāva so dhammo maṃ na upagacchati, tāva",
  "atk-s0403a:209_1": "ahaṃ puretarameva vīriyaṃ ārabhāmīti attho. Khīrodakībhūtāti khīrodakaṃ viya bhūtā",
  "atk-s0403a:209_2": "ekībhāvaṃ upagatā. Piyacakkhūhīti mettacakkhūhi.",
  "atk-s0403a:210": "9. Tatiyaanāgatabhayasuttavaṇṇanā",
  "atk-s0403a:211_0": "79. Navame dhammasandosā vinayasandosoti dhammasandosena vinayasandoso hoti. Kathaṃ",
  "atk-s0403a:211_1": "pana dhammasmiṃ dussante vinayo dussati nāma? Samathavipassanādhammesu gabbhaṃ aggaṇhantesu",
  "atk-s0403a:211_2": "pañcavidho vinayo na hoti, evaṃ dhamme dussante vinayo dussati. Dussīlassa pana saṃvaravinayo",
  "atk-s0403a:211_3": "nāma na hoti, tasmiṃ asati samathavipassanā gabbhaṃ na gaṇhāti. Evaṃ vinayasandosenapi",
  "atk-s0403a:211_4": "dhammasandoso veditabbo. Abhidhammakathanti sīlādiuttamadhammakathaṃ. Vedallakathanti",
  "atk-s0403a:211_5": "vedapaṭisaṃyuttaṃ ñāṇamissakakathaṃ. Kaṇhadhammaṃ okkamamānāti randhagavesitāya upārambhapariyesanavasena",
  "atk-s0403a:211_6": "kāḷakadhammaṃ okkamamānā. Apica duṭṭhacittena puggalaṃ ghaṭṭentāpi taṃ kaṇhadhammaṃ",
  "atk-s0403a:211_7": "attano dahantāpi lābhasakkāratthaṃ kathentāpi kaṇhadhammaṃ okkamantiyeva.",
  "atk-s0403a:212_0": "Gambhīrāti pāḷigambhīrā. Gambhīratthāti atthagambhīrā. Lokuttarāti lokuttaradhammadīpakā.",
  "atk-s0403a:212_1": "Suññatāpaṭisaṃyuttāti khandhadhātuāyatanapaccayākārapaṭisaṃyuttā. Na aññā cittaṃ",
  "atk-s0403a:212_2": "upaṭṭhapessantīti jānanatthāya cittaṃ na ṭhapessanti. Uggahetabbaṃ pariyāpuṇitabbanti",
  "atk-s0403a:212_3": "uggahetabbe ca vaḷañjetabbe ca. Kavitāti silokādibandhanavasena kavīhi katā. Kāveyyāti",
  "atk-s0403a:212_4": "tasseva vevacanaṃ. Bāhirakāti sāsanato bahiddhā ṭhitā. Sāvakabhāsitāti bāhirasāvakehi",
  "atk-s0403a:212_5": "bhāsitā. Sesamettha heṭṭhā vuttanayattā suviññeyyattā ca uttānatthameva.",
  "atk-s0403a:213": "10. Catutthaanāgatabhayasuttavaṇṇanā",
  "atk-s0403a:214_0": "80. Dasame kalyāṇakāmāti sundarakāmā. Rasaggānīti uttamarasāni. Saṃsaṭṭhā viharissantīti",
  "atk-s0403a:214_1": "pañcavidhena saṃsaggena saṃsaṭṭhā viharissanti. Sannidhikāraparibhoganti sannidhikatassa",
  "atk-s0403a:214_2": "paribhogaṃ. Oḷārikampi nimittanti ettha pathaviṃ khaṇantopi khaṇāhīti āṇāpentopi",
  "atk-s0403a:214_3": "pathaviyaṃ oḷārikaṃ nimittaṃ karoti nāma. Tiṇakaṭṭhasākhāpalāsaṃ chindantopi chindāti",
  "atk-s0403a:214_4": "āṇāpentopi haritagge oḷārikaṃ nimittaṃ karoti nāma. Ājīvatthāya paṇṇanivāpaādīni",
  "atk-s0403a:214_5": "gāhāpento phalāni ocinante vā ocināpentena vattabbameva natthi. Imesu catūsu suttesu",
  "atk-s0403a:214_6": "satthārā sāsane vuddhiparihāni kathitāti.",
  "atk-s0403a:215": "Yodhājīvavaggo tatiyo.",
  "atk-s0403a:218": "(9) 4. Theravaggo",
  "atk-s0403a:219": "1. Rajanīyasuttavaṇṇanā",
  "atk-s0403a:220": "81. Catutthassa paṭhame rajanīyesūti rāgassa paccayesu ārammaṇesu. Sesesupi eseva nayo.",
  "atk-s0403a:221": "2. Vītarāgasuttavaṇṇanā",
  "atk-s0403a:222": "82. Dutiye makkhīti guṇamakkhako. Paḷāsīti yugaggāhalakkhaṇena paḷāsena samannāgato.",
  "atk-s0403a:223": "3. Kuhakasuttavaṇṇanā",
  "atk-s0403a:224_0": "83. Tatiye kuhakoti tīhi kuhanavatthūhi samannāgato. Lapakoti lābhasannissitāya lapanāya",
  "atk-s0403a:224_1": "samannāgato. Nemittikoti nimittakiriyakārako. Nippesikoti nippesanakatāya samannāgato.",
  "atk-s0403a:224_2": "Lābhena ca lābhaṃ nijigīsitāti lābhena lābhagavesako. Sukkapakkho vuttavipallāsavasena",
  "atk-s0403a:224_3": "veditabbo. Catutthaṃ uttānameva.",
  "atk-s0403a:225": "5. Akkhamasuttavaṇṇanā",
  "atk-s0403a:226": "85. Pañcame akkhamo hoti rūpānanti rūpārammaṇānaṃ anadhivāsako hoti, tadārammaṇehi rāgādīhi abhibhuyyati. Eseva nayo sabbattha.",
  "atk-s0403a:227": "6. Paṭisambhidāppattasuttavaṇṇanā",
  "atk-s0403a:228_0": "86. Chaṭṭhe atthapaṭisambhidāppattoti pañcasu atthesu pabhedagataṃ ñāṇaṃ patto. Dhammapaṭisambhidāppattoti",
  "atk-s0403a:228_1": "catubbidhe dhamme pabhedagataṃ ñāṇaṃ patto. Niruttipaṭisambhidāppattoti dhammaniruttīsu",
  "atk-s0403a:228_2": "pabhedagataṃ ñāṇaṃ patto. Paṭibhānapaṭisambhidāppattoti tesu tīsu ñāṇesu pabhedagataṃ",
  "atk-s0403a:228_3": "ñāṇaṃ patto. So pana tāni tīṇi ñāṇāneva jānāti, na tesaṃ kiccaṃ karoti. Uccāvacānīti",
  "atk-s0403a:228_4": "mahantakhuddakāni. Kiṃkaraṇīyānīti iti kattabbāni.",
  "atk-s0403a:229": "7. Sīlavantasuttavaṇṇanā",
  "atk-s0403a:230_0": "87. Sattamaṃ uttānatthameva. Sīlaṃ panettha khīṇāsavasīlameva, bāhusaccampi khīṇāsavabāhusaccameva,",
  "atk-s0403a:230_1": "vācāpi khīṇāsavassa kalyāṇavācāva, jhānānipi kiriyajjhānāneva kathitānīti veditabbāni.",
  "atk-s0403a:231": "8. Therasuttavaṇṇanā",
  "atk-s0403a:232_0": "88. Aṭṭhame theroti thirabhāvappatto. Rattaññūti pabbajitadivasato paṭṭhāya atikkantānaṃ",
  "atk-s0403a:232_1": "bahūnaṃ rattīnaṃ ñātā. Ñātoti paññāto pākaṭo. Yasassīti yasanissito. Micchādiṭṭhikoti",
  "atk-s0403a:232_2": "ayāthāvadiṭṭhiko. Saddhammā vuṭṭhāpetvāti dasakusalakammapathadhammato vuṭṭhāpetvā.",
  "atk-s0403a:232_3": "Asaddhamme patiṭṭhāpetīti akusalakammapathesu patiṭṭhāpeti.",
  "atk-s0403a:233": "9. Paṭhamasekhasuttavaṇṇanā",
  "atk-s0403a:234_0": "89. Navame sekhassāti sikkhakassa sakaraṇīyassa. Parihānāyāti upariguṇehi parihānatthāya.",
  "atk-s0403a:234_1": "Kammārāmatāti navakamme ramanakabhāvo. Bhassārāmatāti ālāpasallāpe ramanakabhāvo.",
  "atk-s0403a:234_2": "Niddārāmatāti niddāyane ramanakabhāvo. Saṅgaṇikārāmatāti gaṇasaṅgaṇikāya ramanakabhāvo.",
  "atk-s0403a:234_3": "Yathāvimuttaṃ cittaṃ na paccavekkhatīti yathā yaṃ cittaṃ vimuttaṃ, ye ca dosā pahīnā,",
  "atk-s0403a:234_4": "guṇā ca paṭiladdhā, te paccavekkhitvā upariguṇapaṭilābhāya vāyāmaṃ na karotīti attho.",
  "atk-s0403a:234_5": "Iti imasmiṃ sutte sattannaṃ sekhānaṃ upariguṇehi parihānikāraṇañca vuddhikāraṇañca",
  "atk-s0403a:234_6": "kathitaṃ. Yañca nāma sekhassa parihānakāraṇaṃ, taṃ puthujjanassa paṭhamameva hotīti.",
  "atk-s0403a:235": "10. Dutiyasekhasuttavaṇṇanā",
  "atk-s0403a:236_0": "90. Dasame viyattoti byatto cheko. Kiṃkaraṇīyesūti iti kattabbesu. Cetosamathanti",
  "atk-s0403a:236_1": "samādhikammaṭṭhānaṃ. Ananulomikenāti sāsanassa ananucchavikena. Atikālenāti atipātova.",
  "atk-s0403a:236_2": "Atidivāti divā vuccati majjhanhiko, taṃ atikkamitvā. Ābhisallekhikāti ativiya kilesasallekhikā.",
  "atk-s0403a:236_3": "Cetovivaraṇasappāyāti cittavivaraṇasaṅkhātānaṃ samathavipassanānaṃ sappāyā. Appicchakathāti",
  "atk-s0403a:236_4": "appicchā hothāti kathanakathā. Santuṭṭhikathāti catūhi paccayehi santuṭṭhā hothāti",
  "atk-s0403a:236_5": "kathanakathā. Pavivekakathāti tīhi vivekehi vivittā hothāti kathanakathā. Asaṃsaggakathāti",
  "atk-s0403a:236_6": "pañcavidhena saṃsaggena asaṃsaṭṭhā hothāti kathanakathā. Vīriyārambhakathāti duvidhaṃ",
  "atk-s0403a:236_7": "vīriyaṃ ārabhathāti kathanakathā. Sīlakathādīsu sīlaṃ ārabbha kathā sīlakathā. Samādhiṃ",
  "atk-s0403a:236_8": "ārabbha, paññaṃ ārabbha, pañcavidhaṃ vimuttiṃ ārabbha, ekūnavīsatipaccavekkhaṇasaṅkhātaṃ",
  "atk-s0403a:236_9": "vimuttiñāṇadassanaṃ ārabbha kathā vimuttiñāṇadassanakathā. Na nikāmalābhītiādīsu",
  "atk-s0403a:236_10": "na icchiticchitalābhī, dukkhalābhī na vipulalābhīti attho. Sesaṃ uttānatthamevāti.",
  "atk-s0403a:237": "Theravaggo catuttho.",
  "atk-s0403a:240": "(10) 5. Kakudhavaggo",
  "atk-s0403a:241": "1-2. Sampadāsuttadvayavaṇṇanā",
  "atk-s0403a:242": "91-92. Pañcamassa paṭhame pañca sampadā missikā kathitā. Dutiye purimā catasso missikā, pañcamī lokikāva.",
  "atk-s0403a:243": "3. Byākaraṇasuttavaṇṇanā",
  "atk-s0403a:244_0": "93. Tatiye aññābyākaraṇānīti arahattabyākaraṇāni. Mandattāti mandabhāvena aññāṇena.",
  "atk-s0403a:244_1": "Momūhattāti atimūḷhabhāvena. Aññaṃ byākarotīti arahattaṃ pattosmīti katheti. Icchāpakatoti",
  "atk-s0403a:244_2": "icchāya abhibhūto. Adhimānenāti adhigatamānena. Sammadevāti hetunā nayena kāraṇeneva.",
  "atk-s0403a:245": "4-5. Phāsuvihārasuttādivaṇṇanā",
  "atk-s0403a:246": "94-95. Catutthe phāsuvihārāti sukhavihārā. Pañcame akuppanti arahattaṃ.",
  "atk-s0403a:247": "6. Sutadharasuttavaṇṇanā",
  "atk-s0403a:248_0": "96. Chaṭṭhe appaṭṭhoti appasamārambho. Appakiccoti appakaraṇīyo. Subharoti sukhena",
  "atk-s0403a:248_1": "bharitabbo suposo. Susantosoti tīhi santosehi suṭṭhu santoso. Jīvitaparikkhāresūti",
  "atk-s0403a:248_2": "jīvitasambhāresu. Appāhāroti mandāhāro. Anodarikattanti na odarikabhāvaṃ amahagghasabhāvaṃ",
  "atk-s0403a:248_3": "anuyutto. Appamiddhoti na bahuniddo. Sattamaṭṭhamāni uttānatthāni.",
  "atk-s0403a:249": "9. Sīhasuttavaṇṇanā",
  "atk-s0403a:250_0": "99. Navame sakkaccaññeva deti no asakkaccanti anavaññāya avirajjhitvāva deti, no",
  "atk-s0403a:250_1": "avaññāya virajjhitvā. Mā me yoggapatho nassāti mayā katayoggapatho mayhaṃ mā nassatu,",
  "atk-s0403a:250_2": "“eko sīho uṭṭhāya biḷāraṃ paharanto virajjhitvā paharī”ti evaṃ vattāro mā hontūti",
  "atk-s0403a:250_3": "attho. Annabhāranesādānanti ettha annaṃ vuccati yavabhattaṃ, taṃ bhāro etesanti annabhārā.",
  "atk-s0403a:250_4": "Yācakānaṃ etaṃ nāmaṃ. Nesādā vuccanti sākuṇikā. Iti sabbapacchimāya koṭiyā etesaṃ",
  "atk-s0403a:250_5": "yācakanesādānampi sakkaccameva deseti.",
  "atk-s0403a:251": "10. Kakudhatherasuttavaṇṇanā",
  "atk-s0403a:252_0": "100. Dasame attabhāvapaṭilābhoti sarīrapaṭilābho. Dve vā tīṇi vā māgadhakāni gāmakkhettānīti",
  "atk-s0403a:252_1": "ettha māgadhikaṃ gāmakkhettaṃ atthi khuddakaṃ, atthi majjhimaṃ, atthi mahantaṃ. Khuddakaṃ",
  "atk-s0403a:252_2": "gāmakkhettaṃ ito cattālīsaṃ usabhāni, ito cattālīsanti gāvutaṃ hoti, majjhimaṃ ito",
  "atk-s0403a:252_3": "gāvutaṃ, ito gāvutanti aḍḍhayojanaṃ hoti, mahantaṃ ito diyaḍḍhagāvutaṃ, ito diyaḍḍhagāvutanti",
  "atk-s0403a:252_4": "tigāvutaṃ hoti. Tesu khuddakena gāmakkhettena tīṇi, khuddakena ca majjhimena ca dve",
  "atk-s0403a:252_5": "gāmakkhettāni tassa attabhāvo. Tigāvutañhissa sarīraṃ. Pariharissāmīti paṭijaggissāmi",
  "atk-s0403a:252_6": "gopayissāmi. Rakkhassetanti rakkhassu etaṃ. Moghapurisoti tucchapuriso. Nāssassāti",
  "atk-s0403a:252_7": "na etassa bhaveyya. Samudācareyyāmāti katheyyāma. Sammannatīti sammānaṃ karoti. Yaṃ",
  "atk-s0403a:252_8": "tumo karissati tumova tena paññāyissatīti yaṃ esa karissati, esova tena kammena pākaṭo",
  "atk-s0403a:252_9": "bhavissati. Sesaṃ sabbattha uttānatthamevāti.",
  "atk-s0403a:253": "Kakudhavaggo pañcamo.",
  "atk-s0403a:255": "Dutiyapaṇṇāsakaṃ niṭṭhitaṃ.",
  "atk-s0403a:258": "3. Tatiyapaṇṇāsakaṃ",
  "atk-s0403a:260": "(11) 1. Phāsuvihāravaggo",
  "atk-s0403a:261": "1. Sārajjasuttavaṇṇanā",
  "atk-s0403a:262": "101. Tatiyassa paṭhame vesārajjakaraṇāti visāradabhāvāvahā. Sārajjaṃ hotīti domanassaṃ hoti.",
  "atk-s0403a:263": "2. Ussaṅkitasuttavaṇṇanā",
  "atk-s0403a:264_0": "102. Dutiye ussaṅkitaparisaṅkitoti ussaṅkito ca parisaṅkito ca. Api akuppadhammopīti",
  "atk-s0403a:264_1": "api akuppadhammo khīṇāsavo samānopi parehi pāpabhikkhūhi ussaṅkitaparisaṅkito hotīti",
  "atk-s0403a:264_2": "attho. Vesiyāgocarotiādīsu vesiyā vuccanti rūpūpajīviniyo, tā gocaro assāti vesiyāgocaro,",
  "atk-s0403a:264_3": "tāsaṃ gehaṃ abhiṇhagamanoti attho. Sesapadesupi eseva nayo. Tattha pana vidhavāti",
  "atk-s0403a:264_4": "matapatikā. Thullakumārikāti mahallikakumārikāyo.",
  "atk-s0403a:265": "3. Mahācorasuttavaṇṇanā",
  "atk-s0403a:266_0": "103. Tatiye ito bhogena paṭisantharissāmīti ito mama sāpateyyato bhogaṃ gahetvā tena",
  "atk-s0403a:266_1": "paṭisanthāraṃ karissāmi, tassa ca mama ca antaraṃ pidahissāmīti attho. Gahaṇānīti",
  "atk-s0403a:266_2": "parasantakānaṃ bhaṇḍānaṃ gahaṇāni. Guyhamantāti guhitabbamantā. Antaggāhikāyāti sassataṃ",
  "atk-s0403a:266_3": "vā ucchedaṃ vā gahetvā ṭhitāya. Sesamettha uttānatthameva. Catutthe sabbaṃ heṭṭhā vuttanayameva.",
  "atk-s0403a:267": "5. Phāsuvihārasuttavaṇṇanā",
  "atk-s0403a:268_0": "105. Pañcame mettaṃ kāyakammanti mettacittena pavattitaṃ kāyakammaṃ. Āvi ceva raho",
  "atk-s0403a:268_1": "cāti sammukhe ceva parammukhe ca. Itaresupi eseva nayo. Yāni tāni sīlānītiādi catupārisuddhisīlavasena",
  "atk-s0403a:268_2": "vuttaṃ. Samādhisaṃvattanikānīti maggasamādhiphalasamādhinibbattakāni. Sīlasāmaññagatoti",
  "atk-s0403a:268_3": "samānasīlataṃ gato, ekasadisasīlo hutvāti attho. Takkarassāti yo naṃ karoti, tassa.",
  "atk-s0403a:268_4": "Iti imasmiṃ sutte sīlaṃ missakaṃ kathitaṃ, diṭṭhi vipassanāsammādiṭṭhīti.",
  "atk-s0403a:269": "6. Ānandasuttavaṇṇanā",
  "atk-s0403a:270_0": "106. Chaṭṭhe no ca paraṃ adhisīle sampavattā hotīti paraṃ sīlabhāvena na garahati",
  "atk-s0403a:270_1": "na upavadati. Attānupekkhīti attanova katākataṃ jānanavasena attānaṃ anupekkhitā.",
  "atk-s0403a:270_2": "No parānupekkhīti parassa katākatesu abyāvaṭo. Apaññātoti apākaṭo appapuñño. Apaññātakenāti",
  "atk-s0403a:270_3": "apaññātabhāvena apākaṭatāya mandapuññatāya. No paritassatīti paritāsaṃ nāpajjati.",
  "atk-s0403a:270_4": "Iti imasmiṃ sutte khīṇāsavova kathito.",
  "atk-s0403a:271": "7-8. Sīlasuttādivaṇṇanā",
  "atk-s0403a:272_0": "107-108. Sattame sīlasamādhipaññā missikā kathitā, vimutti arahattaphalaṃ, vimuttiñāṇadassanaṃ",
  "atk-s0403a:272_1": "paccavekkhaṇañāṇaṃ lokiyameva. Aṭṭhamepi eseva nayo. Paccavekkhaṇañāṇaṃ panettha",
  "atk-s0403a:272_2": "asekhassa pavattattā asekhanti vuttaṃ.",
  "atk-s0403a:273": "9-10. Cātuddisasuttādivaṇṇanā",
  "atk-s0403a:274": "109-110. Navame cātuddisoti catūsu disāsu appaṭihatacāro. Imasmimpi sutte khīṇāsavova kathito. Dasame alanti yutto. Idhāpi khīṇāsavova kathito.",
  "atk-s0403a:275": "Phāsuvihāravaggo paṭhamo.",
  "atk-s0403a:278": "(12) 2. Andhakavindavaggo",
  "atk-s0403a:279": "1. Kulūpakasuttavaṇṇanā",
  "atk-s0403a:280_0": "111. Dutiyassa paṭhame asanthavavissāsīti attanā saddhiṃ santhavaṃ akarontesu vissāsaṃ",
  "atk-s0403a:280_1": "anāpajjantesuyeva vissāsaṃ karoti. Anissaravikappīti anissarova samāno “imaṃ detha,",
  "atk-s0403a:280_2": "imaṃ gaṇhathā”ti issaro viya vikappeti. Vissaṭṭhupasevīti vissaṭṭhāni bhinnakulāni",
  "atk-s0403a:280_3": "ghaṭanatthāya upasevati. Upakaṇṇakajappīti kaṇṇamūle mantaṃ gaṇhāti. Sukkapakkho",
  "atk-s0403a:280_4": "vuttavipariyāyena veditabbo.",
  "atk-s0403a:281": "2. Pacchāsamaṇasuttavaṇṇanā",
  "atk-s0403a:282_0": "112. Dutiye pattapariyāpannaṃ na gaṇhātīti upajjhāye nivattitvā ṭhite attano tucchapattaṃ",
  "atk-s0403a:282_1": "datvā tassa pattaṃ na gaṇhāti, tato vā dīyamānaṃ na gaṇhāti. Na nivāretīti idaṃ vacanaṃ",
  "atk-s0403a:282_2": "āpattivītikkamavacanaṃ nāmāti na jānāti. Ñatvā vāpi, “bhante, evarūpaṃ nāma vattuṃ",
  "atk-s0403a:282_3": "na vaṭṭatī”ti na nivāreti. Kathaṃ opātetīti tassa kathaṃ bhinditvā attano kathaṃ",
  "atk-s0403a:282_4": "paveseti. Jaḷoti jaḍo. Eḷamūgoti paggharitakheḷamukho. Tatiyaṃ uttānameva.",
  "atk-s0403a:283": "4. Andhakavindasuttavaṇṇanā",
  "atk-s0403a:284_0": "114. Catutthe sīlavā hothāti sīlavantā hotha. Ārakkhasatinoti dvārarakkhikāya satiyā",
  "atk-s0403a:284_1": "samannāgatā. Nipakkasatinoti dvārarakkhanakeneva ñāṇena samannāgatassatino. Satārakkhena",
  "atk-s0403a:284_2": "cetasā samannāgatāti satārakkhena cittena samannāgatā. Appabhassāti appakathā. Sammādiṭṭhikāti",
  "atk-s0403a:284_3": "kammassakatajjhāna-vipassanāmagga-phalavasena pañcavidhāya sammādiṭṭhiyā samannāgatā.",
  "atk-s0403a:284_4": "Apica paccavekkhaṇañāṇampi sammādiṭṭhiyevāti veditabbā.",
  "atk-s0403a:285": "5. Maccharinīsuttavaṇṇanā",
  "atk-s0403a:286_0": "115. Pañcame āvāsamaccharinīti āvāsaṃ maccharāyati, tattha aññesaṃ vāsaṃ na sahati.",
  "atk-s0403a:286_1": "Kulamaccharinīti upaṭṭhākakulaṃ maccharāyati, aññesaṃ tattha upasaṅkamanaṃ na sahati.",
  "atk-s0403a:286_2": "Lābhamaccharinīti lābhaṃ maccharāyati, aññesaṃ taṃ uppajjantaṃ na sahati. Vaṇṇamaccharinīti",
  "atk-s0403a:286_3": "guṇaṃ maccharāyati, aññesaṃ guṇakathaṃ na sahati. Dhammamaccharinīti pariyattidhammaṃ",
  "atk-s0403a:286_4": "maccharāyati, aññesaṃ dātuṃ na icchati.",
  "atk-s0403a:287": "6-7. Vaṇṇanāsuttādivaṇṇanā",
  "atk-s0403a:288": "116-117. Chaṭṭhe saddhādeyyaṃ vinipātetīti parehi saddhāya dinnapiṇḍapātato aggaṃ aggahetvā parassa deti. Sattame issukinīti issāya samannāgatā. Sesaṃ sabbattha uttānamevāti.",
  "atk-s0403a:289": "Andhakavindavaggo dutiyo.",
  "atk-s0403a:292": "(13) 3. Gilānavaggo",
  "atk-s0403a:293": "4. Dutiyaupaṭṭhākasuttavaṇṇanā",
  "atk-s0403a:294": "124. Tatiyassa catutthe nappaṭibaloti kāyabalena ca ñāṇabalena ca asamannāgato. Āmisantaroti āmisahetuko cīvarādīni paccāsīsamāno.",
  "atk-s0403a:295": "5-6. Anāyussāsuttadvayavaṇṇanā",
  "atk-s0403a:296": "125-126. Pañcame anāyussāti āyupacchedanā, na āyuvaḍḍhanā. Chaṭṭhepi eseva nayo.",
  "atk-s0403a:297": "7. Vapakāsasuttavaṇṇanā",
  "atk-s0403a:298_0": "127. Sattame nālaṃ saṅghamhā vapakāsitunti saṅghato nikkhamitvā ekako vasituṃ na",
  "atk-s0403a:298_1": "yutto. Kāmañcesa saṅghamajjhepi vasituṃ ayuttova asaṅghasobhanatāya, ovādānusāsanippaṭibaddhattā",
  "atk-s0403a:298_2": "pana nippariyāyeneva saṅghamhā vapakāsituṃ na yutto. Alaṃ saṅghamhā vapakāsitunti",
  "atk-s0403a:298_3": "cātuddisattā saṅghamhā nikkhamma ekako vasituṃ yutto, saṅghasobhanatāya pana saṅghepi",
  "atk-s0403a:298_4": "vasituṃ yuttoyeva. Aṭṭhamaṃ uttānatthameva.",
  "atk-s0403a:299": "9. Parikuppasuttavaṇṇanā",
  "atk-s0403a:300": "129. Navame āpāyikāti apāyagāmino. Nerayikāti nirayagāmino. Parikuppāti parikuppanasabhāvā purāṇavaṇasadisā. Atekicchāti akattabbaparikammā. Dasamaṃ uttānatthamevāti.",
  "atk-s0403a:301": "Gilānavaggo tatiyo.",
  "atk-s0403a:304": "(14) 4. Rājavaggo",
  "atk-s0403a:305": "1. Paṭhamacakkānuvattanasuttavaṇṇanā",
  "atk-s0403a:306_0": "131. Catutthassa paṭhame dhammenāti dasakusaladhammena. Cakkanti āṇācakkaṃ. Atthaññūti",
  "atk-s0403a:306_1": "rajjatthaṃ jānāti. Dhammaññūti paveṇidhammaṃ jānāti. Mattaññūti daṇḍe vā balamhi",
  "atk-s0403a:306_2": "vā pamāṇaṃ jānāti. Kālaññūti rajjasukhānubhavanakālaṃ, vinicchayakaraṇakālaṃ, janapadacārikākālañca",
  "atk-s0403a:306_3": "jānāti. Parisaññūti ayaṃ parisā khattiyaparisā, ayaṃ brāhmaṇavessasuddasamaṇaparisāti jānāti.",
  "atk-s0403a:307_0": "Tathāgatavāre atthaññūti pañca atthe jānāti. Dhammaññūti cattāro dhamme jānāti. Mattaññūti",
  "atk-s0403a:307_1": "catūsu paccayesu paṭiggahaṇaparibhogamattaṃ jānāti. Kālaññūti ayaṃ kālo paṭisallīnassa,",
  "atk-s0403a:307_2": "ayaṃ samāpattiyā, ayaṃ dhammadesanāya, ayaṃ janapadacārikāyāti evaṃ kālaṃ jānāti.",
  "atk-s0403a:307_3": "Parisaññūti ayaṃ parisā khattiyaparisā…pe… ayaṃ samaṇaparisāti jānāti. Anuttaranti",
  "atk-s0403a:307_4": "navahi lokuttaradhammehi anuttaraṃ. Dhammacakkanti seṭṭhacakkaṃ.",
  "atk-s0403a:308": "2. Dutiyacakkānuvattanasuttavaṇṇanā",
  "atk-s0403a:309_0": "132. Dutiye pitarā pavattitaṃ cakkanti cakkavattimhi pabbajite vā kālakate vā cakkaratanaṃ",
  "atk-s0403a:309_1": "sattāhamattaṃ ṭhatvā antaradhāyati, kathamesa taṃ anuppavatteti nāma? Pitu paveṇiyaṃ",
  "atk-s0403a:309_2": "ṭhatvā cakkavattivattaṃ pūretvā cakkavattirajjaṃ kārentopi pitarā pavattitameva anuppavatteti nāma.",
  "atk-s0403a:310": "3. Dhammarājāsuttavaṇṇanā",
  "atk-s0403a:311_0": "133. Tatiyaṃ tikanipāte vuttanayameva. Sevitabbāsevitabbe panettha pacchimapadadvayameva",
  "atk-s0403a:311_1": "viseso. Tattha sammāājīvo sevitabbo, micchāājīvo na sevitabbo. Sappāyo gāmanigamo",
  "atk-s0403a:311_2": "sevitabbo, asappāyo na sevitabbo.",
  "atk-s0403a:312": "4. Yassaṃdisaṃsuttavaṇṇanā",
  "atk-s0403a:313_0": "134. Catutthe ubhatoti dvīhipi pakkhehi. Mātito ca pitito cāti yassa hi mātā khattiyā,",
  "atk-s0403a:313_1": "mātumātā khattiyā, tassāpi mātā khattiyā. Pitā khattiyo, pitupitā khattiyo, tassapi",
  "atk-s0403a:313_2": "pitā khattiyo. So ubhato sujāto mātito ca pitito ca. Saṃsuddhagahaṇikoti saṃsuddhāya",
  "atk-s0403a:313_3": "mātukucchiyā samannāgato. “Samavepākiniyā gahaṇiyā”ti ettha pana kammajatejodhātu",
  "atk-s0403a:313_4": "gahaṇīti vuccati. Yāva sattamā pitāmahayugāti ettha pitupitā pitāmaho, pitāmahassa",
  "atk-s0403a:313_5": "yugaṃ pitāmahayugaṃ. Yuganti āyuppamāṇaṃ vuccati. Abhilāpamattameva cetaṃ, atthato",
  "atk-s0403a:313_6": "pana pitāmahoyeva pitāmahayugaṃ. Tato uddhaṃ sabbepi pubbapurisā pitāmahaggahaṇeneva",
  "atk-s0403a:313_7": "gahitā. Evaṃ yāva sattamo puriso, tāva saṃsuddhagahaṇiko, atha vā akkhitto anupakkuṭṭho",
  "atk-s0403a:313_8": "jātivādenāti dasseti. Akkhittoti “apanetha etaṃ, kiṃ iminā”ti evaṃ akkhitto anavakkhitto.",
  "atk-s0403a:313_9": "Anupakkuṭṭhoti na upakkuṭṭho na akkosaṃ vā nindaṃ vā pattapubbo. Kena kāraṇenāti?",
  "atk-s0403a:313_10": "Jātivādena, “itipi hīnajātiko eso”ti evarūpena vacanenāti attho.",
  "atk-s0403a:314_0": "Aḍḍhotiādīsu yo koci attano santakena vibhavena aḍḍho hoti. Idha pana na kevalaṃ",
  "atk-s0403a:314_1": "aḍḍhoyeva, mahaddhano mahatā aparimāṇasaṅkhena dhanena samannāgatoti attho. Pañcakāmaguṇavasena",
  "atk-s0403a:314_2": "mahantā uḷārā bhogā assāti mahābhogo. Paripuṇṇakosakoṭṭhāgāroti koso vuccati bhaṇḍāgāraṃ,",
  "atk-s0403a:314_3": "nidahitvā ṭhapitena dhanena paripuṇṇakoso, dhaññena ca paripuṇṇakoṭṭhāgāroti attho.",
  "atk-s0403a:314_4": "Atha vā catubbidho koso hatthī assā rathā raṭṭhanti, tividhaṃ koṭṭhāgāraṃ dhanakoṭṭhāgāraṃ",
  "atk-s0403a:314_5": "dhaññakoṭṭhāgāraṃ vatthakoṭṭhāgāranti. Taṃ sabbampi paripuṇṇamassāti paripuṇṇakosakoṭṭhāgāro.",
  "atk-s0403a:314_6": "Assavāyāti kassaci bahumpi dhanaṃ dentassa senā na suṇāti, sā anassavā nāma hoti.",
  "atk-s0403a:314_7": "Kassaci adentassāpi suṇātiyeva, ayaṃ assavā nāma. Ovādapaṭikarāyāti “idaṃ vo kattabba,",
  "atk-s0403a:314_8": "idaṃ na kattabba”nti dinnaovādakarāya. Paṇḍitoti paṇḍiccena samannāgato. Byattoti",
  "atk-s0403a:314_9": "paññāveyyattiyena yutto. Medhāvīti ṭhānuppattikapaññāya samannāgato. Paṭibaloti samattho.",
  "atk-s0403a:314_10": "Atthe cintetunti vaḍḍhiatthe cintetuṃ. So hi paccuppannaatthavaseneva “atītepi evaṃ",
  "atk-s0403a:314_11": "ahesuṃ, anāgatepi evaṃ bhavissantī”ti cinteti. Vijitāvīnanti vijitavijayānaṃ, mahantena",
  "atk-s0403a:314_12": "vā vijayena samannāgatānaṃ. Vimuttacittānanti pañcahi vimuttīhi vimuttamānasānaṃ.",
  "atk-s0403a:315": "5-6. Patthanāsuttadvayavaṇṇanā",
  "atk-s0403a:316_0": "135-136. Pañcame negamajānapadassāti nigamavāsino ca raṭṭhavāsino ca janassa. Hatthismintiādīhi",
  "atk-s0403a:316_1": "hatthiassarathatharudhanulekhamuddāgaṇanādīni soḷasa mahāsippāni dassitāni. Anavayoti",
  "atk-s0403a:316_2": "samattho paripuṇṇo. Sesamettha heṭṭhā vuttanayeneva veditabbaṃ. Chaṭṭhe oparajjanti uparājabhāvaṃ.",
  "atk-s0403a:317": "7. Appaṃsupatisuttavaṇṇanā",
  "atk-s0403a:318_0": "137. Sattame purisādhippāyāti assaddhammavasena purise uppannādhippāyā purisajjhāsayā.",
  "atk-s0403a:318_1": "Ādānādhippāyoti idāni gahetuṃ sakkhissāmi, idāni sakkhissāmīti evaṃ gahaṇādhippāyo.",
  "atk-s0403a:318_2": "Visaṃyogādhippāyoti idāni nibbānaṃ pāpuṇissāmi, idāni pāpuṇissāmīti evaṃ nibbānajjhāsayo.",
  "atk-s0403a:319": "8. Bhattādakasuttavaṇṇanā",
  "atk-s0403a:320_0": "138. Aṭṭhame bhattādakoti bhattakkhādako, bahubhattabhuñjoti attho. Okāsapharaṇoti",
  "atk-s0403a:320_1": "okāsaṃ pharitvā aññesaṃ sambādhaṃ katvā ṭhānena okāsapharaṇo. Tattha tattha laṇḍaṃ",
  "atk-s0403a:320_2": "sāreti pātetīti laṇḍasāraṇo. Ettakā hatthīti gaṇanakāle salākaṃ gaṇhātīti salākaggāhī.",
  "atk-s0403a:320_3": "Nisīdanasayanavasena mañcapīṭhaṃ maddatīti mañcapīṭhamaddano. Bhikkhugaṇanakāle salākaṃ",
  "atk-s0403a:320_4": "gaṇhātīti salākaggāhī.",
  "atk-s0403a:321": "9. Akkhamasuttavaṇṇanā",
  "atk-s0403a:322_0": "139. Navame hatthikāyanti hatthighaṭaṃ. Sesesupi eseva nayo. Saṅgāme avacarantīti",
  "atk-s0403a:322_1": "saṅgāmāvacarā. Ekissā vā tiṇodakadattiyā vimānitoti ekadivasaṃ ekena tiṇodakadānena",
  "atk-s0403a:322_2": "vimānito, ekadivasamattaṃ aladdhatiṇodakoti attho. Ito parampi eseva nayo. Na sakkoti",
  "atk-s0403a:322_3": "cittaṃ samādahitunti ārammaṇe cittaṃ sammā ṭhapetuṃ na sakkoti. Sesamettha uttānameva.",
  "atk-s0403a:322_4": "Imasmiṃ pana sutte vaṭṭavivaṭṭaṃ kathitanti veditabbaṃ.",
  "atk-s0403a:323": "10. Sotasuttavaṇṇanā",
  "atk-s0403a:324_0": "140. Dasame duruttānanti na suṭṭhu vuttānaṃ dosavasena pavattitānaṃ pharusavacanānaṃ.",
  "atk-s0403a:324_1": "Durāgatānanti dukkhuppādanākārena sotadvāraṃ āgatānaṃ. Vacanapathānanti vacanānaṃ.",
  "atk-s0403a:324_2": "Dukkhānanti dukkhamānaṃ. Tibbānanti bahalānaṃ tāpanasabhāvānaṃ vā. Kharānanti pharusānaṃ.",
  "atk-s0403a:324_3": "Kaṭukānanti tikhiṇānaṃ. Asātānanti amadhurānaṃ. Amanāpānanti manaṃ appāyituṃ vaḍḍhetuṃ",
  "atk-s0403a:324_4": "asamatthānaṃ. Pāṇaharānanti jīvitaharānaṃ. Yā sā disāti sabbasaṅkhārasamathādivasena",
  "atk-s0403a:324_5": "dissati apadissatīti nibbānaṃ disāti veditabbaṃ. Yasmā pana taṃ āgamma sabbe saṅkhārā",
  "atk-s0403a:324_6": "samathaṃ gacchanti, tasmā sabbasaṅkhārasamathoti vuttaṃ. Sesaṃ sabbattha uttānameva.",
  "atk-s0403a:324_7": "Imasmiṃ pana sutte sīlasamādhipaññā missikā kathitāti.",
  "atk-s0403a:325": "Rājavaggo catuttho.",
  "atk-s0403a:328": "(15) 5. Tikaṇḍakīvaggo",
  "atk-s0403a:329": "1. Avajānātisuttavaṇṇanā",
  "atk-s0403a:330_0": "141. Pañcamassa paṭhame saṃvāsenāti ekatovāsena. Ādeyyamukhoti ādiyanamukho, gahaṇamukhoti",
  "atk-s0403a:330_1": "attho. Tamenaṃ datvā avajānātīti “ayaṃ dinnaṃ paṭiggahetumeva jānātī”ti evaṃ avamaññati.",
  "atk-s0403a:330_2": "Tamenaṃ saṃvāsena avajānātīti appamattake kismiñcideva kujjhitvā “jānāmahaṃ tayā",
  "atk-s0403a:330_3": "katakammaṃ, ettakaṃ addhānaṃ ahaṃ kiṃ karonto vasiṃ, nanu tuyhameva katākataṃ vīmaṃsanto”tiādīni",
  "atk-s0403a:330_4": "vattā hoti. Atha itaro “addhā koci mayhaṃ doso bhavissatī”ti kiñci paṭippharituṃ",
  "atk-s0403a:330_5": "na sakkoti. Taṃ khippaññeva adhimuccitā hotīti taṃ vaṇṇaṃ vā avaṇṇaṃ vā sīghameva",
  "atk-s0403a:330_6": "saddahati. Saddahanaṭṭhena hi ādānena esa ādiyanamukhoti vutto. Ādheyyamukhoti pāḷiyā",
  "atk-s0403a:330_7": "pana ṭhapitamukhoti attho. Magge khaṭaāvāṭo viya āgatāgataṃ udakaṃ vaṇṇaṃ vā avaṇṇaṃ",
  "atk-s0403a:330_8": "vā saddahanavasena sampaṭicchituṃ ṭhapitamukhoti vuttaṃ hoti.",
  "atk-s0403a:331_0": "Ittarasaddhoti parittakasaddho. Kusalākusale dhamme na jānātītiādīsu kusale dhamme",
  "atk-s0403a:331_1": "“ime kusalā”ti na jānāti, akusale dhamme “ime akusalā”ti na jānāti. Tathā sāvajje",
  "atk-s0403a:331_2": "sadosadhamme “ime sāvajjā”ti, anavajje ca niddosadhamme “ime anavajjā”ti, hīne hīnāti,",
  "atk-s0403a:331_3": "paṇīte paṇītāti. Kaṇhasukkasappaṭibhāgeti “ime kaṇhā sukke paṭibāhetvā ṭhitattā sappaṭibhāgā",
  "atk-s0403a:331_4": "nāma, ime ca sukkā kaṇhe paṭibāhitvā ṭhitattā sappaṭibhāgā”ti na jānāti.",
  "atk-s0403a:332": "2. Ārabhatisuttavaṇṇanā",
  "atk-s0403a:333_0": "142. Dutiye ārabhati ca vippaṭisārī ca hotīti āpattivītikkamanavasena ārabhati ceva,",
  "atk-s0403a:333_1": "tappaccayā ca vippaṭisārī hoti. Cetovimuttiṃ paññāvimuttinti arahattasamādhiñceva",
  "atk-s0403a:333_2": "arahattaphalañāṇañca. Nappajānātīti anadhigatattā na jānāti. Ārabhati na vippaṭisārī",
  "atk-s0403a:333_3": "hotīti āpattiṃ āpajjati, vuṭṭhitattā pana na vippaṭisārī hoti. Nārabhati vippaṭisārī",
  "atk-s0403a:333_4": "hotīti sakiṃ āpattiṃ āpajjitvā tato vuṭṭhāya pacchā kiñcāpi nāpajjati, vippaṭisāraṃ",
  "atk-s0403a:333_5": "pana vinodetuṃ na sakkoti. Nārabhati na vippaṭisārī hotīti na ceva āpattiṃ āpajjati,",
  "atk-s0403a:333_6": "na ca vippaṭisārī hoti. Tañca cetovimuttiṃ…pe… nirujjhantīti arahattaṃ pana appatto",
  "atk-s0403a:333_7": "hoti. Pañcamanayena khīṇāsavo kathito.",
  "atk-s0403a:334_0": "Ārambhajāti āpattivītikkamasambhavā. Vippaṭisārajāti vippaṭisārato jātā. Pavaḍḍhantīti",
  "atk-s0403a:334_1": "punappunaṃ uppajjanena vaḍḍhanti. Ārambhaje āsave pahāyāti vītikkamasambhave āsave",
  "atk-s0403a:334_2": "āpattidesanāya vā āpattivuṭṭhānena vā pajahitvā. Paṭivinodetvāti suddhante ṭhitabhāvapaccavekkhaṇena",
  "atk-s0403a:334_3": "nīharitvā. Cittaṃ paññañca bhāvetūti vipassanācittañca taṃsampayuttaṃ paññañca bhāvetu.",
  "atk-s0403a:334_4": "Sesaṃ iminā upāyeneva veditabbanti.",
  "atk-s0403a:335": "3. Sārandadasuttavaṇṇanā",
  "atk-s0403a:336_0": "143. Tatiye kāmādhimuttānanti vatthukāmakilesakāmesu adhimuttānaṃ. Dhammānudhammappaṭipannoti",
  "atk-s0403a:336_1": "navalokuttaradhammatthāya sahasīlakaṃ pubbabhāgappaṭipadaṃ paṭipanno paṭipattipūrako",
  "atk-s0403a:336_2": "puggalo dullabho lokasmiṃ.",
  "atk-s0403a:337": "4. Tikaṇḍakīsuttavaṇṇanā",
  "atk-s0403a:338_0": "144. Catutthe appaṭikūleti appaṭikūlārammaṇe. Paṭikūlasaññīti paṭikūlanti evaṃsaññī.",
  "atk-s0403a:338_1": "Esa nayo sabbattha. Kathaṃ panāyaṃ evaṃ viharatīti? Iṭṭhasmiṃ vatthusmiṃ pana asubhāya",
  "atk-s0403a:338_2": "vā pharati, aniccato vā upasaṃharati. Evaṃ tāva appaṭikūle paṭikūlasaññī viharati.",
  "atk-s0403a:338_3": "Aniṭṭhasmiṃ vatthusmiṃ mettāya vā pharati, dhātuto vā upasaṃharati. Evaṃ paṭikūle",
  "atk-s0403a:338_4": "appaṭikūlasaññī viharati. Ubhayasmiṃ pana purimanayassa ca pacchimanayassa ca vasena",
  "atk-s0403a:338_5": "tatiyacatutthavārā vuttā, chaḷaṅgupekkhāvasena pañcamo. Chaḷaṅgupekkhā cesā khīṇāsavassa",
  "atk-s0403a:338_6": "upekkhāsadisā, na pana khīṇāsavupekkhā. Tattha upekkhako vihareyyāti majjhattabhāve",
  "atk-s0403a:338_7": "ṭhito vihareyya. Kvacanīti kismiñci ārammaṇe. Katthacīti kismiñci padese. Kiñcanati",
  "atk-s0403a:338_8": "koci appamattakopi. Iti imasmiṃ sutte pañcasu ṭhānesu vipassanāva kathitā. Taṃ āraddhavipassako",
  "atk-s0403a:338_9": "bhikkhu kātuṃ sakkoti, ñāṇavā paññuttaro bahussutasamaṇopi kātuṃ sakkoti. Sotāpannasakadāgāmianāgāmino",
  "atk-s0403a:338_10": "kātuṃ sakkontiyeva, khīṇāsave vattabbameva natthīti. Pañcamaṃ uttānameva.",
  "atk-s0403a:339": "6. Mittasuttavaṇṇanā",
  "atk-s0403a:340_0": "146. Chaṭṭhe kammantaṃ kāretīti khettādikammantaṃ kāreti. Adhikaraṇaṃ ādiyatīti cattāri",
  "atk-s0403a:340_1": "adhikaraṇāni ādiyati. Pāmokkhesu bhikkhūsūti disāpāmokkhesu bhikkhūsu. Paṭiviruddho",
  "atk-s0403a:340_2": "hotīti paccanīkaggāhitāya viruddho hoti. Anavatthacārikanti anavatthānacārikaṃ.",
  "atk-s0403a:341": "7. Asappurisadānasuttavaṇṇanā",
  "atk-s0403a:342_0": "147. Sattame asakkaccaṃ detīti na sakkaritvā suciṃ katvā deti. Acittīkatvā detīti",
  "atk-s0403a:342_1": "acittīkārena agāravavasena deti. Apaviddhaṃ detīti na nirantaraṃ deti, atha vā chaḍḍetukāmo",
  "atk-s0403a:342_2": "viya deti. Anāgamanadiṭṭhiko detīti katassa nāma phalaṃ āgamissatīti na evaṃ āgamanadiṭṭhiṃ na uppādetvā deti.",
  "atk-s0403a:343_0": "Sukkapakkhe cittīkatvā detīti deyyadhamme ca dakkhiṇeyyesu ca cittīkāraṃ upaṭṭhapetvā",
  "atk-s0403a:343_1": "deti. Tattha deyyadhammaṃ paṇītaṃ ojavantaṃ katvā dento deyyadhamme cittīkāraṃ upaṭṭhapeti",
  "atk-s0403a:343_2": "nāma. Puggalaṃ vicinitvā dento dakkhiṇeyyesu cittīkāraṃ upaṭṭhapeti nāma. Sahatthā",
  "atk-s0403a:343_3": "detīti āṇattiyā parahatthena adatvā “anamatagge saṃsāre vicarantena me hatthapādānaṃ",
  "atk-s0403a:343_4": "aladdhakālassa pamāṇaṃ nāma natthi, vaṭṭamokkhaṃ bhavanissaraṇaṃ karissāmī”ti sahattheneva",
  "atk-s0403a:343_5": "deti. Āgamanadiṭṭhikoti “anāgatabhavassa paccayo bhavissatī”ti kammañca vipākañca saddahitvā detīti.",
  "atk-s0403a:344": "8. Sappurisadānasuttavaṇṇanā",
  "atk-s0403a:345_0": "148. Aṭṭhame saddhāyāti dānañca dānaphalañca saddahitvā. Kālenāti yuttappattakālena.",
  "atk-s0403a:345_1": "Anaggahitacittoti aggahitacitto muttacāgo hutvā. Anupahaccāti anupaghātetvā guṇe",
  "atk-s0403a:345_2": "amakkhetvā. Kālāgatā cassa atthā pacurā hontīti atthā āgacchamānā vayovuḍḍhakāle",
  "atk-s0403a:345_3": "anāgantvā yuttappattakāle paṭhamavayasmiṃyeva āgacchanti ceva bahū ca honti.",
  "atk-s0403a:346": "9. Paṭhamasamayavimuttasuttavaṇṇanā",
  "atk-s0403a:347": "149. Navame samayavimuttassāti appitappitakkhaṇeyeva vikkhambhitehi kilesehi vimuttattā samayavimuttisaṅkhātāya lokiyavimuttiyā vimuttacittassa. Dasamaṃ uttānatthameva.",
  "atk-s0403a:348": "Tikaṇḍakīvaggo pañcamo.",
  "atk-s0403a:350": "Tatiyapaṇṇāsakaṃ niṭṭhitaṃ.",
  "atk-s0403a:353": "4. Catutthapaṇṇāsakaṃ",
  "atk-s0403a:355": "(16) 1. Saddhammavaggo",
  "atk-s0403a:356": "1. Paṭhamasammattaniyāmasuttavaṇṇanā",
  "atk-s0403a:357_0": "151. Catutthassa paṭhame abhabbo niyāmaṃ okkamituṃ kusalesu dhammesu sammattanti",
  "atk-s0403a:357_1": "kusalesu dhammesu sammattabhūtaṃ magganiyāmaṃ okkamituṃ abhabbo abhājanaṃ. Kathaṃ",
  "atk-s0403a:357_2": "paribhotītiādīsu “kiṃ kathā nāma esā”ti vadanto kathaṃ paribhoti nāma. “Kiṃ nāmesa",
  "atk-s0403a:357_3": "katheti, kiṃ ayaṃ jānātī”ti vadanto kathikaṃ paribhoti nāma. “Mayaṃ kiṃ jānāma, kuto",
  "atk-s0403a:357_4": "amhākaṃ etaṃ sotuṃ bala”nti vadanto attānaṃ paribhoti nāma. Vipariyāyena sukkapakkho veditabbo.",
  "atk-s0403a:358": "2. Dutiyasammattaniyāmasuttavaṇṇanā",
  "atk-s0403a:359": "152. Dutiye anaññāte aññātamānīti aviññātasmiṃyeva “viññātamidaṃ mayā”ti evaṃmānī.",
  "atk-s0403a:360": "3. Tatiyasammattaniyāmasuttavaṇṇanā",
  "atk-s0403a:361": "153. Tatiye makkhī dhammaṃ suṇātīti makkhī hutvā guṇamakkhanacittena dhammaṃ suṇāti. Upārambhacittoti niggahāropanacitto. Randhagavesīti guṇarandhaṃ guṇacchiddaṃ gavesanto.",
  "atk-s0403a:362": "4. Paṭhamasaddhammasammosasuttavaṇṇanā",
  "atk-s0403a:363_0": "154. Catutthe na sakkaccaṃ dhammaṃ suṇantīti ohitasotā sukatakārino hutvā na suṇanti.",
  "atk-s0403a:363_1": "Na pariyāpuṇantīti yathāsutaṃ dhammaṃ vaḷañjantāpi sakkaccaṃ na vaḷañjenti. Pañcamaṃ uttānameva.",
  "atk-s0403a:364": "6. Tatiyasaddhammasammosasuttavaṇṇanā",
  "atk-s0403a:365": "156. Chaṭṭhe appaṭisaraṇoti appatiṭṭho. Ācariyā hi suttantassa paṭisaraṇaṃ nāma, tesaṃ abhāvā appaṭisaraṇo hoti. Sesamettha heṭṭhā vuttanayameva.",
  "atk-s0403a:366": "7. Dukkathāsuttavaṇṇanā",
  "atk-s0403a:367": "157. Sattame puggalaṃ upanidhāyāti taṃ taṃ puggalaṃ upanikkhipitvā, sakkhiṃ katvāti attho. Kacchamānāyāti kathiyamānāya. Sesamettha aṭṭhamañca uttānatthamevāti.",
  "atk-s0403a:368": "9. Udāyīsuttavaṇṇanā",
  "atk-s0403a:369_0": "159. Navame anupubbiṃ kathaṃ kathessāmīti dānānantaraṃ sīlaṃ, sīlānantaraṃ sagganti",
  "atk-s0403a:369_1": "evaṃ desanānupubbiṃ kathaṃ vā, yaṃ yaṃ suttapadaṃ vā gāthāpadaṃ vā nikkhittaṃ hoti,",
  "atk-s0403a:369_2": "tassa tassa anurūpakathaṃ kathessāmīti cittaṃ upaṭṭhapetvā paresaṃ dhammo desetabbo.",
  "atk-s0403a:369_3": "Pariyāyadassāvīti tassa tassa atthassa taṃ taṃ kāraṇaṃ dassento. Kāraṇañhi idha pariyāyoti",
  "atk-s0403a:369_4": "vuttaṃ. Anuddayataṃ paṭiccāti “mahāsambādhappatte satte sambādhato mocessāmī”ti anukampaṃ",
  "atk-s0403a:369_5": "āgamma. Na āmisantaroti na āmisahetuko, attano catupaccayalābhaṃ anāsīsantoti attho.",
  "atk-s0403a:369_6": "Attānañca parañca anupahaccāti attukkaṃsanaparavambhanādivasena attānañca parañca",
  "atk-s0403a:369_7": "guṇupaghātena anupahantvā.",
  "atk-s0403a:370": "10. Duppaṭivinodayasuttavaṇṇanā",
  "atk-s0403a:371_0": "160. Dasame duppaṭivinodayāti yāni hassādīni kiccāni nipphādetuṃ ṭhānāni uppannāni",
  "atk-s0403a:371_1": "honti, tesu matthakaṃ asampattesu antarāyeva dunnīhārā duvikkhambhayā honti. Paṭibhānanti",
  "atk-s0403a:371_2": "kathetukāmatā vuccati. Imāni pañca duppaṭivinodayāni, na suppaṭivinodayāni. Upāyena",
  "atk-s0403a:371_3": "pana kāraṇena anurūpāhi paccavekkhaṇaanusāsanādīhi sakkā paṭivinodetunti.",
  "atk-s0403a:372": "Saddhammavaggo paṭhamo.",
  "atk-s0403a:375": "(17) 2. Āghātavaggo",
  "atk-s0403a:376": "1. Paṭhamaāghātapaṭivinayasuttavaṇṇanā",
  "atk-s0403a:377_0": "161. Dutiyassa paṭhame āghātaṃ paṭivinenti vūpasamentīti āghātapaṭivinayā. Yattha",
  "atk-s0403a:377_1": "bhikkhuno uppanno āghāto sabbaso paṭivinetabboti yattha ārammaṇe bhikkhuno āghāto",
  "atk-s0403a:377_2": "uppanno hoti, tattha so sabbo imehi pañcahi paṭivinodetabboti attho. Mettā tasmiṃ",
  "atk-s0403a:377_3": "puggale bhāvetabbāti tikacatukkajjhānavasena mettā bhāvetabbā. Karuṇāyapi eseva nayo.",
  "atk-s0403a:377_4": "Upekkhā pana catukkapañcakajjhānavasena bhāvetabbā. Yasmā pana yaṃ puggalaṃ passato",
  "atk-s0403a:377_5": "cittaṃ na nibbāti, tasmiṃ muditā na saṇṭhahati, tasmā sā na vuttā. Asatiamanasikāroti",
  "atk-s0403a:377_6": "yathā so puggalo na upaṭṭhāti, kuṭṭādīhi antarito viya hoti, evaṃ tasmiṃ asatiamanasikāro",
  "atk-s0403a:377_7": "āpajjitabbo. Sesaṃ heṭṭhā vuttanayattā uttānameva.",
  "atk-s0403a:378": "2. Dutiyaāghātapaṭivinayasuttavaṇṇanā",
  "atk-s0403a:379_0": "162. Dutiye āghāto etesu paṭivinetabboti āghātapaṭivinayā. Āghāto etehi paṭivinetabbotipi",
  "atk-s0403a:379_1": "āghātapaṭivinayā. Paṭivinayoti hi paṭivinayavatthūnampi paṭivinayakāraṇānampi etaṃ",
  "atk-s0403a:379_2": "adhivacanaṃ, tadubhayampi idha vaṭṭati. Pañca hi puggalā paṭivinayavatthū honti pañcahi",
  "atk-s0403a:379_3": "upamāhi pañca paṭipattiyo paṭivinayakāraṇāni. Labhati ca kālena kālaṃ cetaso vivaraṃ",
  "atk-s0403a:379_4": "cetaso pasādanti kāle kāle samathavipassanācittassa uppannokāsasaṅkhātaṃ vivarañceva",
  "atk-s0403a:379_5": "saddhāsampannabhāvasaṅkhātaṃ pasādañca labhati.",
  "atk-s0403a:380_0": "Rathiyāyāti antaravīthiyaṃ. Nantakanti pilotikakhaṇḍaṃ. Niggahetvāti akkamitvā. Yo",
  "atk-s0403a:380_1": "tattha sāroti yaṃ tattha thiraṭṭhānaṃ. Taṃ paripātetvāti taṃ luñcitvā. Evameva khoti",
  "atk-s0403a:380_2": "ettha paṃsukūliko viya mettāvihārī daṭṭhabbo, rathiyāya nantakaṃ viya veripuggalo,",
  "atk-s0403a:380_3": "dubbalaṭṭhānaṃ viya aparisuddhakāyasamācāratā, thiraṭṭhānaṃ viya parisuddhavacīsamācāratā,",
  "atk-s0403a:380_4": "dubbalaṭṭhānaṃ chaḍḍetvā thiraṭṭhānaṃ ādāya gantvā sibbitvā rajitvā pārupitvā vicaraṇakālo",
  "atk-s0403a:380_5": "viya aparisuddhakāyasamācārataṃ amanasikatvā parisuddhavacīsamācārataṃ manasikatvā",
  "atk-s0403a:380_6": "verimhi cittuppādaṃ nibbāpetvā phāsuvihārakālo daṭṭhabbo.",
  "atk-s0403a:381_0": "Sevālapaṇakapariyonaddhāti sevālena ca udakapappaṭakena ca paṭicchannā. Ghammaparetoti",
  "atk-s0403a:381_1": "ghammena anugato. Kilantoti maggakilanto. Tasitoti taṇhābhibhūto. Pipāsitoti pānīyaṃ",
  "atk-s0403a:381_2": "pātukāmo. Apaviyūhitvāti apanetvā. Pivitvāti pasannaudakaṃ pivitvā. Evameva khoti",
  "atk-s0403a:381_3": "ettha ghammābhitatto puriso viya mettāvihārī daṭṭhabbo, sevālapaṇakaṃ viya aparisuddhavacīsamācāratā,",
  "atk-s0403a:381_4": "pasannaudakaṃ viya parisuddhakāyasamācāratā, sevālapaṇakaṃ apabyūhitvā pasannodakaṃ",
  "atk-s0403a:381_5": "pivitvā gamanaṃ viya aparisuddhavacīsamācārataṃ amanasikatvā parisuddhakāyasamācārataṃ",
  "atk-s0403a:381_6": "manasikatvā verimhi cittuppādaṃ nibbāpetvā phāsuvihārakālo daṭṭhabbo.",
  "atk-s0403a:382_0": "Khobhessāmīti cālessāmi. Loḷessāmīti ākulaṃ karissāmi. Apeyyampi taṃ karissāmīti",
  "atk-s0403a:382_1": "pivituṃ asakkuṇeyyaṃ karissāmi. Catukkuṇḍikoti jāṇūhi ca hatthehi ca bhūmiyaṃ patiṭṭhānena",
  "atk-s0403a:382_2": "catukkuṇḍiko hutvā. Gopītakaṃ pivitvāti gāviyo viya mukhena ākaḍḍhento pivitvā. Evameva",
  "atk-s0403a:382_3": "khoti ettha ghammābhitatto puriso viya mettāvihārī daṭṭhabbo, gopadaṃ viya veripuggalo,",
  "atk-s0403a:382_4": "gopade parittaudakaṃ viya tassabbhantare parittaguṇo, catukkuṇḍikassa gopītakaṃ pivitvā",
  "atk-s0403a:382_5": "pakkamanaṃ viya tassa aparisuddhakāyavacīsamācārataṃ amanasikatvā yaṃ so kālena kālaṃ",
  "atk-s0403a:382_6": "dhammassavanaṃ nissāya cetaso vivarappasādasaṅkhātaṃ pītipāmojjaṃ labhati, taṃ manasikatvā",
  "atk-s0403a:382_7": "cittuppādanibbāpanaṃ veditabbaṃ.",
  "atk-s0403a:383_0": "Ābādhikoti iriyāpathabhañjanakena visabhāgābādhena ābādhiko. Puratopissāti puratopi",
  "atk-s0403a:383_1": "bhaveyya. Anayabyasananti avaḍḍhivināsaṃ. Evameva khoti ettha so anāthagilāno viya",
  "atk-s0403a:383_2": "sabbakaṇhadhammasamannāgato puggalo, addhānamaggo viya anamataggasaṃsāro, purato",
  "atk-s0403a:383_3": "ca pacchato ca gāmānaṃ dūrabhāvo viya nibbānassa dūrabhāvo, sappāyabhojanānaṃ alābho",
  "atk-s0403a:383_4": "viya sāmaññaphalabhojanānaṃ alābho, sappāyabhesajjānaṃ alābho viya samathavipassanānaṃ",
  "atk-s0403a:383_5": "abhāvo, patirūpaupaṭṭhākānaṃ alābho viya ovādānusāsanīhi kilesatikicchakānaṃ abhāvo,",
  "atk-s0403a:383_6": "gāmantanāyakassa alābho viya nibbānasampāpakassa tathāgatassa vā tathāgatasāvakassa",
  "atk-s0403a:383_7": "vā aladdhabhāvo, aññatarassa purisassa disvā kāruññupaṭṭhānaṃ viya tasmiṃ puggale",
  "atk-s0403a:383_8": "mettāvihārikassa kāruññaṃ uppādetvā cittanibbāpanaṃ veditabbaṃ.",
  "atk-s0403a:384_0": "Acchodakāti pasannodakā. Sātodakāti madhurodakā. Sītodakāti tanusītasalilā. Setakāti",
  "atk-s0403a:384_1": "ūmibhijjanaṭṭhānesu setavaṇṇā. Supatitthāti samatitthā. Evameva khoti ettha ghammābhitatto",
  "atk-s0403a:384_2": "puriso viya mettāvihārī daṭṭhabbo, sā pokkharaṇī viya parisuddhasabbadvāro puriso,",
  "atk-s0403a:384_3": "nhatvā pivitvā paccuttaritvā rukkhacchāyāya nipajjitvā yathākāmaṃ gamanaṃ viya tesu",
  "atk-s0403a:384_4": "dvāresu yaṃ icchati, taṃ ārammaṇaṃ katvā cittanibbāpanaṃ veditabbaṃ. Tatiyacatutthāni",
  "atk-s0403a:384_5": "heṭṭhā vuttanayāneva.",
  "atk-s0403a:385": "5. Pañhapucchāsuttavaṇṇanā",
  "atk-s0403a:386": "165. Pañcame paribhavanti paribhavanto, evaṃ paribhavissāmīti paribhavanatthāya pucchatīti attho. Aññātukāmoti jānitukāmo hutvā.",
  "atk-s0403a:387": "6. Nirodhasuttavaṇṇanā",
  "atk-s0403a:388_0": "166. Chaṭṭhe atthetaṃ ṭhānanti atthi etaṃ kāraṇaṃ. No ce diṭṭheva dhamme aññaṃ ārādheyyāti",
  "atk-s0403a:388_1": "no ce imasmiṃyeva attabhāve arahattaṃ pāpuṇeyya. Kabaḷīkārāhārabhakkhānaṃ devānanti",
  "atk-s0403a:388_2": "kāmāvacaradevānaṃ. Aññataraṃ manomayaṃ kāyanti jhānamanena nibbattaṃ aññataraṃ suddhāvāsabrahmakāyaṃ.",
  "atk-s0403a:388_3": "Udāyīti lāḷudāyī. So hi “manomaya”nti sutvā “āruppe na bhavitabba”nti paṭibāhi. Thero",
  "atk-s0403a:388_4": "“sāriputto kiṃ jānāti, yassa sammukhā evaṃ bhikkhū vacanaṃ paṭikkosantī”ti evaṃ bālānaṃ",
  "atk-s0403a:388_5": "laddhiuppattipaṭibāhanatthaṃ taṃ vacanaṃ anadhivāsetvā yena bhagavā tenupasaṅkami.",
  "atk-s0403a:389_0": "Atthi nāmāti amarisanatthe nipāto. Teneva cettha “ajjhupekkhissathā”ti anāgatavacanaṃ",
  "atk-s0403a:389_1": "kataṃ. Ayañhetthattho – ānanda, tumhe theraṃ bhikkhuṃ viheṭhiyamānaṃ ajjhupekkhatha,",
  "atk-s0403a:389_2": "na vo etaṃ marisayāmi na sahāmi nādhivāsemīti. Kasmā pana bhagavā ānandatheraṃyeva",
  "atk-s0403a:389_3": "evamāhāti? Dhammabhaṇḍāgārikattā. Dhammabhaṇḍāgārikassa hi evaṃ vadanto paṭibāhituṃ",
  "atk-s0403a:389_4": "bhāro. Apicesa sāriputtattherassa piyasahāyo, tenāpissa esa bhāro. Tattha kiñcāpi",
  "atk-s0403a:389_5": "bhagavā ānandattheraṃ garahanto evamāha, na panesā tasseva garahā, sammukhībhūtānaṃ",
  "atk-s0403a:389_6": "sabbesaṃyeva garahāti veditabbā. Vihāranti gandhakuṭiṃ.",
  "atk-s0403a:390_0": "Anacchariyanti na acchariyaṃ. Yathāti kāraṇavacanaṃ. Āyasmantaṃyevettha upavānaṃ",
  "atk-s0403a:390_1": "paṭibhāseyyāti ettha bhagavatā ca evaṃ etadeva kāraṇaṃ ārabbha udāhaṭe āyasmatoyeva",
  "atk-s0403a:390_2": "upavānassa paṭivacanaṃ paṭibhātu upaṭṭhātūti dīpeti. Sārajjaṃ okkantanti domanassaṃ",
  "atk-s0403a:390_3": "anupaviṭṭhaṃ. Sīlavātiādīhi khīṇāsavasīlādīniyeva kathitāni. Khaṇḍiccenātiādīni sakkārādīnaṃ",
  "atk-s0403a:390_4": "kāraṇapucchāvasena vuttāni. Kiṃ khaṇḍiccādīhi kāraṇehi taṃ taṃ sabrahmacāriṃ sakkareyyunti",
  "atk-s0403a:390_5": "ayañhettha adhippāyo.",
  "atk-s0403a:391": "7. Codanāsuttavaṇṇanā",
  "atk-s0403a:392_0": "167. Sattame codakenāti vatthusandassanā āpattisandassanā saṃvāsappaṭikkhepo sāmīcippaṭikkhepoti",
  "atk-s0403a:392_1": "catūhi codanāvatthūhi codayamānena. Kālena vakkhāmi no akālenāti ettha cuditakassa",
  "atk-s0403a:392_2": "kālo kathito, na codakassa. Paraṃ codentena hi parisamajjhe vā uposathapavāraṇagge",
  "atk-s0403a:392_3": "vā āsanasālābhojanasālādīsu vā na codetabbo, divāṭṭhāne nisinnakāle “karotāyasmā",
  "atk-s0403a:392_4": "okāsaṃ, ahaṃ āyasmantaṃ vattukāmo”ti evaṃ okāsaṃ kāretvā codetabbo. Puggalaṃ pana",
  "atk-s0403a:392_5": "upaparikkhitvā yo lolapuggalo abhūtaṃ vatvā bhikkhūnaṃ ayasaṃ āropeti, so okāsakammaṃ",
  "atk-s0403a:392_6": "vināpi codetabbo. Bhūtenāti tacchena sabhāvena. Saṇhenāti maṭṭhena mudukena. Atthasaṃhitenāti",
  "atk-s0403a:392_7": "atthakāmatāya hitakāmatāya upetena. Avippaṭisāro upadahātabboti amaṅkubhāvo upanetabbo.",
  "atk-s0403a:392_8": "Alaṃ te avippaṭisārāyāti yuttaṃ te amaṅkubhāvāya. Sesamettha uttānamevāti. Aṭṭhamaṃ",
  "atk-s0403a:392_9": "heṭṭhā vuttanayattā pākaṭameva.",
  "atk-s0403a:393": "9. Khippanisantisuttavaṇṇanā",
  "atk-s0403a:394_0": "169. Navame khippaṃ nisāmayati upadhāretīti khippanisanti. Suggahitaṃ katvā gaṇhātīti",
  "atk-s0403a:394_1": "suggahitaggāhī. Atthakusaloti aṭṭhakathāya cheko. Dhammakusaloti pāḷiyaṃ cheko. Niruttikusaloti",
  "atk-s0403a:394_2": "niruttivacanesu cheko. Byañjanakusaloti akkharappabhede cheko. Pubbāparakusaloti",
  "atk-s0403a:394_3": "atthapubbāparaṃ, dhammapubbāparaṃ, akkharapubbāparaṃ, byañjanapubbāparaṃ, anusandhipubbāparanti",
  "atk-s0403a:394_4": "imasmiṃ pañcavidhe pubbāpare cheko. Tattha atthapubbāparakusaloti heṭṭhā atthena",
  "atk-s0403a:394_5": "upari atthaṃ jānāti, upari atthena heṭṭhā atthaṃ jānāti. Kathaṃ? So hi heṭṭhā atthaṃ",
  "atk-s0403a:394_6": "ṭhapetvā upari atthe vutte “heṭṭhā attho atthī”ti jānāti. Upari atthaṃ ṭhapetvā heṭṭhā",
  "atk-s0403a:394_7": "atthe vuttepi “upari attho atthī”ti jānāti. Ubhato ṭhapetvā majjhe atthe vutte “ubhato",
  "atk-s0403a:394_8": "attho atthī”ti jānāti. Majjhe atthaṃ ṭhapetvā ubhatobhāgesu atthe vutte “majjhe attho",
  "atk-s0403a:394_9": "atthī”ti jānāti. Dhammapubbāparādīsupi eseva nayo. Anusandhipubbāpare pana sīlaṃ",
  "atk-s0403a:394_10": "ādiṃ katvā āraddhe suttante matthake chasu abhiññāsu āgatāsu “yathānusandhiṃ yathānuparicchedaṃ",
  "atk-s0403a:394_11": "suttanto gato”ti jānāti. Diṭṭhivasena āraddhe upari saccesu āgatesupi “yathānusandhinā",
  "atk-s0403a:394_12": "gato”ti jānāti. Kalahabhaṇḍanavasena āraddhe upari sāraṇīyadhammesu āgatesupi, dvattiṃsatiracchānakathāvasena",
  "atk-s0403a:394_13": "āraddhe upari dasakathāvatthūsu āgatesupi “yathānusandhinā gato”ti jānātīti.",
  "atk-s0403a:395": "10. Bhaddajisuttavaṇṇanā",
  "atk-s0403a:396_0": "170. Dasame abhibhūti abhibhavitvā ṭhito jeṭṭhako. Anabhibhūtoti aññehi anabhibhūto.",
  "atk-s0403a:396_1": "Aññadatthūti ekaṃsavacane nipāto. Dassanavasena daso, sabbaṃ passatīti adhippāyo.",
  "atk-s0403a:396_2": "Vasavattīti sabbaṃ janaṃ vase vatteti. Yathā passatoti iṭṭhārammaṇaṃ vā hotu aniṭṭhārammaṇaṃ",
  "atk-s0403a:396_3": "vā, yenākārena taṃ passantassa. Anantarā āsavānaṃ khayo hotīti anantarāyeva arahattaṃ",
  "atk-s0403a:396_4": "uppajjati. Yathā suṇatoti etthāpi eseva nayo. Atha vā yaṃ cakkhunā rūpaṃ disvā nirantarameva",
  "atk-s0403a:396_5": "vipassanaṃ paṭṭhapetvā arahattaṃ pāpuṇāti, taṃ tassa arahattaṃ cakkhuviññāṇānantaraṃ",
  "atk-s0403a:396_6": "nāma hoti. Taṃ sandhāya vuttaṃ – idaṃ dassanānaṃ agganti. Dutiyapadepi eseva nayo.",
  "atk-s0403a:397_0": "Yathā sukhitassāti yena maggasukhena sukhitassa. Anantarā āsavānaṃ khayo hotīti samanantarameva",
  "atk-s0403a:397_1": "arahattaṃ uppajjati. Idaṃ sukhānaṃ agganti idaṃ maggasukhaṃ sukhānaṃ uttamaṃ. Yathā",
  "atk-s0403a:397_2": "saññissāti idhāpi maggasaññāva adhippetā. Yathā bhūtassāti yasmiṃ bhave yasmiṃ attabhāve",
  "atk-s0403a:397_3": "ṭhitassa. Anantarāti anantarāyena arahattaṃ uppajjati. idaṃ bhavānaṃ agganti ayaṃ",
  "atk-s0403a:397_4": "pacchimo attabhāvo bhavānaṃ aggaṃ nāma. Atha vā yathā bhūtassāti yehi khandhehi maggakkhaṇe",
  "atk-s0403a:397_5": "bhūtassa vijjamānassa. Anantarā āsavānaṃ khayo hotīti maggānantarameva phalaṃ uppajjati.",
  "atk-s0403a:397_6": "Idaṃ bhavānaṃ agganti idaṃ maggakkhaṇe khandhapañcakaṃ bhavānaṃ aggaṃ nāmāti.",
  "atk-s0403a:398": "Āghātavaggo dutiyo.",
  "atk-s0403a:401": "(18) 3. Upāsakavaggo",
  "atk-s0403a:402": "1-3. Sārajjasuttādivaṇṇanā",
  "atk-s0403a:403": "171-173. Tatiyassa paṭhamadutiyatatiyesu agāriyappaṭipatti kathitā. Sotāpannasakadāgāminopi hontu, vaṭṭantiyeva.",
  "atk-s0403a:404": "4. Verasuttavaṇṇanā",
  "atk-s0403a:405_0": "174. Catutthe bhayānīti cittutrāsabhayāni. Verānīti akusalaverānipi puggalaverānipi.",
  "atk-s0403a:405_1": "Cetasikanti cittanissitaṃ. Dukkhanti kāyapasādavatthukaṃ dukkhaṃ. Domanassanti domanassavedanaṃ.",
  "atk-s0403a:405_2": "Imasmiṃ sutte viratipahānaṃ kathitaṃ.",
  "atk-s0403a:406": "5. Caṇḍālasuttavaṇṇanā",
  "atk-s0403a:407_0": "175. Pañcame upāsakapatikuṭṭhoti upāsakapacchimako. Kotūhalamaṅgalikoti “iminā idaṃ",
  "atk-s0403a:407_1": "bhavissatī”ti evaṃ pavattattā kotūhalasaṅkhātena diṭṭhasutamutamaṅgalena samannāgato.",
  "atk-s0403a:407_2": "Maṅgalaṃ pacceti no kammanti maṅgalaṃ oloketi, kammaṃ na oloketi. Ito ca bahiddhāti",
  "atk-s0403a:407_3": "imamhā sāsanā bahiddhā. Pubbakāraṃ karotīti dānādikaṃ kusalakiccaṃ paṭhamataraṃ karoti.",
  "atk-s0403a:408": "6. Pītisuttavaṇṇanā",
  "atk-s0403a:409_0": "176. Chaṭṭhe kinti mayanti kena nāma upāyena mayaṃ. Pavivekaṃ pītinti paṭhamadutiyajjhānāni",
  "atk-s0403a:409_1": "nissāya uppajjanakapītiṃ. Kāmūpasaṃhitanti kāmanissitaṃ duvidhe kāme ārabbha uppajjanakaṃ.",
  "atk-s0403a:409_2": "Akusalūpasaṃhitanti “migasūkarādayo vijjhissāmī”ti saraṃ khipitvā tasmiṃ viraddhe",
  "atk-s0403a:409_3": "“viraddhaṃ mayā”ti evaṃ akusale nissāya uppajjanakaṃ. Tādisesu pana ṭhānesu avirajjhantassa",
  "atk-s0403a:409_4": "“suṭṭhu me viddhaṃ, suṭṭhu me pahaṭa”nti uppajjanakaṃ akusalūpasaṃhitaṃ sukhaṃ somanassaṃ",
  "atk-s0403a:409_5": "nāma. Dānādiupakaraṇānaṃ asampattiyā uppajjamānaṃ pana kusalūpasaṃhitaṃ dukkhaṃ domanassanti veditabbaṃ.",
  "atk-s0403a:410": "7. Vaṇijjāsuttavaṇṇanā",
  "atk-s0403a:411_0": "177. Sattame vaṇijjāti vāṇijakammāni. Upāsakenāti tisaraṇagatena. Satthavaṇijjāti",
  "atk-s0403a:411_1": "āvudhabhaṇḍaṃ kāretvā tassa vikkayo. Sattavaṇijjāti manussavikkayo. Maṃsavaṇijjāti",
  "atk-s0403a:411_2": "sūkaramigādayo posetvā tesaṃ vikkayo. Majjavaṇijjāti yaṃkiñci majjaṃ kāretvā tassa",
  "atk-s0403a:411_3": "vikkayo. Visavaṇijjāti visaṃ kāretvā tassa vikkayo. Iti sabbampi imaṃ vaṇijjaṃ neva",
  "atk-s0403a:411_4": "attanā kātuṃ, na pare samādapetvā kāretuṃ vaṭṭati.",
  "atk-s0403a:412": "8. Rājasuttavaṇṇanā",
  "atk-s0403a:413_0": "178. Aṭṭhame pabbājentīti raṭṭhamhā pabbājenti. Yathāpaccayaṃ vā karontīti yathādhippāyaṃ",
  "atk-s0403a:413_1": "yathājjhāsayaṃ karonti. Tatheva pāpakammaṃ pavedentīti yathā tena kataṃ, taṃ tatheva",
  "atk-s0403a:413_2": "aññesaṃ ārocenti kathenti.",
  "atk-s0403a:414": "9. Gihisuttavaṇṇanā",
  "atk-s0403a:415_0": "179. Navame saṃvutakammantanti pihitakammantaṃ. Ābhicetasikānanti uttamacittanissitānaṃ.",
  "atk-s0403a:415_1": "Diṭṭhadhammasukhavihārānanti paccakkheyeva dhamme pavattikkhaṇe sukhavihārānaṃ. Ariyakantehīti",
  "atk-s0403a:415_2": "ariyānaṃ kantehi maggaphalasīlehi.",
  "atk-s0403a:416_0": "Ariyadhammaṃ samādāyāti ettha ariyadhammoti pañca sīlāni kathitāni. Merayaṃ vāruṇinti",
  "atk-s0403a:416_1": "catubbidhaṃ merayaṃ pañcavidhañca suraṃ. Dhammañcānuvitakkayeti navavidhaṃ lokuttaradhammaṃ",
  "atk-s0403a:416_2": "anussativaseneva vitakkeyya. Abyāpajjhaṃ hitaṃ cittanti niddukkhaṃ mettādibrahmavihāracittaṃ.",
  "atk-s0403a:416_3": "Devalokāya bhāvayeti brahmalokatthāya bhāveyya. Puññatthassa jigīsatoti puññena atthikassa",
  "atk-s0403a:416_4": "puññaṃ gavesantassa. Santesūti buddhapaccekabuddhatathāgatasāvakesu. Vipulā hoti",
  "atk-s0403a:416_5": "dakkhiṇāti evaṃ dinnadānaṃ mahapphalaṃ hoti. Anupubbenāti sīlapūraṇādinā anukkamena.",
  "atk-s0403a:416_6": "Sesaṃ tikanipāte vuttatthameva.",
  "atk-s0403a:417": "10. Gavesīsuttavaṇṇanā",
  "atk-s0403a:418_0": "180. Dasame sitaṃ pātvākāsīti mahāmaggeneva gacchanto taṃ sālavanaṃ oloketvā “atthi",
  "atk-s0403a:418_1": "nu kho imasmiṃ ṭhāne kiñci sukāraṇaṃ uppannapubba”nti addasa kassapabuddhakāle gavesinā",
  "atk-s0403a:418_2": "upāsakena kataṃ sukāraṇaṃ. Athassa etadahosi – “idaṃ sukāraṇaṃ bhikkhusaṅghassa apākaṭaṃ",
  "atk-s0403a:418_3": "paṭicchannaṃ, handa naṃ bhikkhusaṅghassa pākaṭaṃ karomī”ti maggā okkamma aññatarasmiṃ",
  "atk-s0403a:418_4": "padese ṭhitova sitapātukammaṃ akāsi, aggaggadante dassetvā mandahasitaṃ hasi. Yathā",
  "atk-s0403a:418_5": "hi lokiyamanussā udaraṃ paharantā “kahaṃ kaha”nti hasanti, na evaṃ buddhā. Buddhānaṃ",
  "atk-s0403a:418_6": "pana hasitaṃ haṭṭhapahaṭṭhākāramattameva hoti.",
  "atk-s0403a:419_0": "Hasitañca nāmetaṃ terasahi somanassasahagatacittehi hoti. Tattha lokiyamahājano akusalato",
  "atk-s0403a:419_1": "catūhi, kāmāvacarakusalato catūhīti aṭṭhahi cittehi hasati, sekhā akusalato diṭṭhigatasampayuttāni",
  "atk-s0403a:419_2": "dve apanetvā chahi cittehi hasanti, khīṇāsavā catūhi sahetukakiriyacittehi, ekena",
  "atk-s0403a:419_3": "ahetukakiriyacittenāti pañcahi cittehi hasanti. Tesupi balavārammaṇe āpāthamāgate",
  "atk-s0403a:419_4": "dvīhi ñāṇasampayuttacittehi hasanti, dubbalārammaṇe duhetukacittadvayena ca ahetukacittena",
  "atk-s0403a:419_5": "cāti tīhi cittehi hasanti. Imasmiṃ pana ṭhāne kiriyāhetukamanoviññāṇadhātusomanassasahagatacittaṃ",
  "atk-s0403a:419_6": "bhagavato pahaṭṭhākāramattahasitaṃ uppādeti.",
  "atk-s0403a:420_0": "Taṃ panetaṃ hasitaṃ evaṃ appamattakampi therassa pākaṭaṃ ahosi. Kathaṃ? Tathārūpe",
  "atk-s0403a:420_1": "hi kāle tathāgatassa catūhi dāṭhāhi cātuddīpikamahāmeghamukhato samosaritā vijjulatā",
  "atk-s0403a:420_2": "viya virocamānā mahātālakkhandhappamāṇā rasmivaṭṭiyo uṭṭhahitvā tikkhattuṃ siravaraṃ",
  "atk-s0403a:420_3": "padakkhiṇaṃ katvā dāṭhaggesuyeva antaradhāyanti. Tena saññāṇena āyasmā ānando bhagavato",
  "atk-s0403a:420_4": "pacchato gacchamānopi sitapātubhāvaṃ jānāti.",
  "atk-s0403a:421_0": "Iddhanti samiddhaṃ. Phītanti atisamiddhaṃ sabbapāliphullaṃ viya. Ākiṇṇamanussanti",
  "atk-s0403a:421_1": "janasamākulaṃ. Sīlesu aparipūrakārīti pañcasu sīlesu asamattakārī. Paṭidesitānīti",
  "atk-s0403a:421_2": "upāsakabhāvaṃ paṭidesitāni. Samādapitānīti saraṇesu patiṭṭhāpitānīti attho. Iccetaṃ",
  "atk-s0403a:421_3": "samasamanti iti etaṃ kāraṇaṃ sabbākārato samabhāveneva samaṃ, na ekadesena. Natthi",
  "atk-s0403a:421_4": "kiñci atirekanti mayhaṃ imehi kiñci atirekaṃ natthi. Handāti vavassaggatthe nipāto.",
  "atk-s0403a:421_5": "Atirekāyāti visesakāraṇatthāya paṭipajjāmīti attho. Sīlesu paripūrakāriṃ dhārethāti",
  "atk-s0403a:421_6": "pañcasu sīlesu samattakārīti jānātha. Ettāvatā tena pañca sīlāni samādinnāni nāma",
  "atk-s0403a:421_7": "honti. Kimaṅga pana na mayanti mayaṃ pana keneva kāraṇena paripūrakārino na bhavissāma.",
  "atk-s0403a:421_8": "Sesamettha uttānamevāti.",
  "atk-s0403a:422": "Upāsakavaggo tatiyo.",
  "atk-s0403a:425": "(19) 4. Araññavaggo",
  "atk-s0403a:426": "1. Āraññikasuttavaṇṇanā",
  "atk-s0403a:427_0": "181. Catutthassa paṭhame mandattā momūhattāti neva samādānaṃ jānāti, na ānisaṃsaṃ.",
  "atk-s0403a:427_1": "Attano pana mandattā momūhattā aññāṇeneva āraññako hoti. Pāpiccho icchāpakatoti “araññe",
  "atk-s0403a:427_2": "me viharantassa ‘ayaṃ āraññako’ti catupaccayasakkāraṃ karissanti, ‘ayaṃ bhikkhu lajjī",
  "atk-s0403a:427_3": "pavivitto’tiādīhi ca guṇehi sambhāvessantī”ti evaṃ pāpikāya icchāya ṭhatvā tāya eva",
  "atk-s0403a:427_4": "icchāya abhibhūto hutvā āraññako hoti. Ummādavasena araññaṃ pavisitvā viharanto pana",
  "atk-s0403a:427_5": "ummādā cittakkhepā āraññako nāma hoti. Vaṇṇitanti idaṃ āraññakaṅgaṃ nāma buddhehi",
  "atk-s0403a:427_6": "ca buddhasāvakehi ca vaṇṇitaṃ pasatthanti āraññako hoti. Idamatthitanti imāya kalyāṇāya",
  "atk-s0403a:427_7": "paṭipattiyā attho etassāti idamatthī, idamatthino bhāvo idamatthitā. Taṃ idamatthitaṃyeva",
  "atk-s0403a:427_8": "nissāya, na aññaṃ kiñci lokāmisanti attho. Sesamettha ito paresu ca uttānatthameva.",
  "atk-s0403a:428": "Araññavaggo catuttho.",
  "atk-s0403a:431": "(20) 5. Brāhmaṇavaggo",
  "atk-s0403a:432": "1. Soṇasuttavaṇṇanā",
  "atk-s0403a:433_0": "191. Pañcamassa paṭhame brāhmaṇadhammāti brāhmaṇasabhāvā. Sunakhesūti kukkuresu.",
  "atk-s0403a:433_1": "Neva kiṇanti na vikkiṇantīti na gaṇhantā kiṇanti, na dadantā vikkiṇanti. Sampiyeneva",
  "atk-s0403a:433_2": "saṃvāsaṃ saṃbandhāya sampavattentīti piyo piyaṃ upasaṅkamitvā paveṇiyā bandhanatthaṃ",
  "atk-s0403a:433_3": "saṃvāsaṃ pavattayanti. Udarāvadehakanti udaraṃ avadihitvā upacinitvā pūretvā. Avasesaṃ",
  "atk-s0403a:433_4": "ādāya pakkamantīti yaṃ bhuñjituṃ na sakkonti, taṃ bhaṇḍikaṃ katvā gahetvā gacchanti.",
  "atk-s0403a:433_5": "Imasmiṃ sutte vaṭṭameva kathitaṃ.",
  "atk-s0403a:434": "2. Doṇabrāhmaṇasuttavaṇṇanā",
  "atk-s0403a:435_0": "192. Dutiye tvampi noti tvampi nu. Pavattāroti pavattayitāro. Yesanti yesaṃ santakaṃ.",
  "atk-s0403a:435_1": "Mantapadanti vedasaṅkhātaṃ mantameva. Gītanti aṭṭhakādīhi dasahi porāṇakabrāhmaṇehi",
  "atk-s0403a:435_2": "sarasampattivasena sajjhāyitaṃ. Pavuttanti aññesaṃ vuttaṃ, vācitanti attho. Samīhitanti",
  "atk-s0403a:435_3": "samupabyūḷhaṃ rāsikataṃ, piṇḍaṃ katvā ṭhapitanti attho. Tadanugāyantīti etarahi brāhmaṇā",
  "atk-s0403a:435_4": "taṃ tehi pubbehi gītaṃ anugāyanti anusajjhāyanti. Tadanubhāsantīti taṃ anubhāsanti.",
  "atk-s0403a:435_5": "Idaṃ purimasseva vevacanaṃ. Bhāsitamanubhāsantīti tehi bhāsitaṃ anubhāsanti. Sajjhāyitamanusajjhāyantīti",
  "atk-s0403a:435_6": "tehi sajjhāyitaṃ anusajjhāyanti. Vācitamanuvācentīti tehi aññesaṃ vācitaṃ anuvācenti.",
  "atk-s0403a:435_7": "Seyyathidanti te katameti attho. Aṭṭhakotiādīni tesaṃ nāmāni. Te kira dibbena cakkhunā",
  "atk-s0403a:435_8": "oloketvā parūpaghātaṃ akatvā kassapasammāsambuddhassa bhagavato pāvacanena saha saṃsandetvā",
  "atk-s0403a:435_9": "mante ganthesuṃ. Aparāpare pana brāhmaṇā pāṇātipātādīni pakkhipitvā tayo vede bhinditvā",
  "atk-s0403a:435_10": "buddhavacanena saddhiṃ viruddhe akaṃsu. Tyāssu’meti ettha assūti nipātamattaṃ, te",
  "atk-s0403a:435_11": "brāhmaṇā ime pañca brāhmaṇe paññāpentīti attho.",
  "atk-s0403a:436_0": "Mante adhīyamānoti vede sajjhāyanto gaṇhanto. Ācariyadhananti ācariyadakkhiṇaṃ ācariyabhāgaṃ.",
  "atk-s0403a:436_1": "Na issatthenāti na yodhājīvakammena uppādeti. Na rājaporisenāti na rājupaṭṭhākabhāvena.",
  "atk-s0403a:436_2": "Kevalaṃ bhikkhācariyāyāti suddhāya bhikkhācariyāya eva. Kapālaṃ anatimaññamānoti",
  "atk-s0403a:436_3": "taṃ bhikkhābhājanaṃ anatimaññamāno. So hi puṇṇapattaṃ ādāya sīsaṃ nhāto kuladvāresu",
  "atk-s0403a:436_4": "ṭhatvā “ahaṃ aṭṭhacattālīsa vassāni komārabrahmacariyaṃ cariṃ, mantāpi me gahitā,",
  "atk-s0403a:436_5": "ācariyassa ācariyadhanaṃ dassāmi, dhanaṃ me dethā”ti yācati. Taṃ sutvā manussā yathāsatti",
  "atk-s0403a:436_6": "yathābalaṃ aṭṭhapi soḷasapi satampi sahassampi denti. Evaṃ sakalagāmaṃ caritvā laddhadhanaṃ",
  "atk-s0403a:436_7": "ācariyassa niyyādeti. Taṃ sandhāyetaṃ vuttaṃ. Evaṃ kho doṇa brāhmaṇo brahmasamo hotīti",
  "atk-s0403a:436_8": "evaṃ brahmavihārehi samannāgatattā brāhmaṇo brahmasamo nāma hoti.",
  "atk-s0403a:437_0": "Neva kayena na vikkayenāti neva attanā kayaṃ katvā gaṇhāti, na parena vikkayaṃ katvā",
  "atk-s0403a:437_1": "dinnaṃ. Udakūpassaṭṭhanti udakena upassaṭṭhaṃ pariccattaṃ. So hi yasmiṃ kule vayappattā",
  "atk-s0403a:437_2": "dārikā atthi, gantvā tassa dvāre tiṭṭhati. “Kasmā ṭhitosī”ti vutte “ahaṃ aṭṭhacattālīsa",
  "atk-s0403a:437_3": "vassāni komārabrahmacariyaṃ cariṃ, taṃ sabbaṃ tumhākaṃ demi, tumhe mayhaṃ dārikaṃ",
  "atk-s0403a:437_4": "dethā”ti vadati. Te dārikaṃ ānetvā tassa hatthe udakaṃ pātetvā denti. So taṃ udakūpassaṭṭhaṃ",
  "atk-s0403a:437_5": "bhariyaṃ gaṇhitvā gacchati. Atimīḷhajoti atimīḷhe mahāgūtharāsimhi jāto. Tassa sāti",
  "atk-s0403a:437_6": "tassa esā. Na davatthāti na kīḷanatthā. Na ratatthāti na kāmaratiatthā. Methunaṃ",
  "atk-s0403a:437_7": "uppādetvāti dhītaraṃ vā puttaṃ vā uppādetvā “idāni paveṇi ghaṭīyissatī”ti nikkhamitvā",
  "atk-s0403a:437_8": "pabbajati. Sugatiṃ saggaṃ lokanti brahmalokameva sandhāyetaṃ vuttaṃ. Devasamo hotīti",
  "atk-s0403a:437_9": "dibbavihārehi samannāgatattā devasamo nāma hoti.",
  "atk-s0403a:438_0": "Tameva puttassādaṃ nikāmayamānoti yvāssa dhītaraṃ vā puttaṃ vā jātaṃ disvā puttapemaṃ",
  "atk-s0403a:438_1": "puttassādo uppajjati, taṃ patthayamāno icchamāno. Kuṭumbaṃ ajjhāvasatīti kuṭumbaṃ",
  "atk-s0403a:438_2": "saṇṭhapetvā kuṭumbamajjhe vasati. Sesamettha uttānamevāti.",
  "atk-s0403a:439": "3. Saṅgāravasuttavaṇṇanā",
  "atk-s0403a:440_0": "193. Tatiye pagevāti paṭhamaññeva. Kāmarāgapariyuṭṭhitenāti kāmarāgaggahitena. Kāmarāgaparetenāti",
  "atk-s0403a:440_1": "kāmarāgānugatena. Nissaraṇanti tividhaṃ kāmarāgassa nissaraṇaṃ vikkhambhananissaraṇaṃ,",
  "atk-s0403a:440_2": "tadaṅganissaraṇaṃ, samucchedanissaraṇanti. Tattha asubhe paṭhamajjhānaṃ vikkhambhananissaraṇaṃ",
  "atk-s0403a:440_3": "nāma, vipassanā tadaṅganissaraṇaṃ nāma, arahattamaggo samucchedanissaraṇaṃ nāma.",
  "atk-s0403a:440_4": "Taṃ tividhampi nappajānātīti attho. Attatthampītiādīsu arahattasaṅkhāto attano attho",
  "atk-s0403a:440_5": "attattho nāma, paccayadāyakānaṃ attho parattho nāma, sveva duvidho ubhayattho nāma.",
  "atk-s0403a:440_6": "Iminā nayena sabbavāresu attho veditabbo.",
  "atk-s0403a:441_0": "Ayaṃ pana viseso – byāpādassa nissaraṇantiādīsu hi dveva nissaraṇāni vikkhambhananissaraṇañca",
  "atk-s0403a:441_1": "samucchedanissaraṇañca. Tattha byāpādassa tāva mettāya paṭhamajjhānaṃ vikkhambhananissaraṇaṃ",
  "atk-s0403a:441_2": "nāma, anāgāmimaggo samucchedanissaraṇaṃ, thinamiddhassa ālokasaññā vikkhambhananissaraṇaṃ,",
  "atk-s0403a:441_3": "arahattamaggo samucchedanissaraṇaṃ. Uddhaccakukkuccassa yo koci samatho vikkhambhananissaraṇaṃ,",
  "atk-s0403a:441_4": "uddhaccassa panettha arahattamaggo, kukkuccassa anāgāmimaggo samucchedanissaraṇaṃ.",
  "atk-s0403a:441_5": "Vicikicchāya dhammavavatthānaṃ vikkhambhananissaraṇaṃ, paṭhamamaggo samucchedanissaraṇaṃ.",
  "atk-s0403a:442_0": "Yā panettha seyyathāpi, brāhmaṇa, udapatto saṃsaṭṭho lākhāya vātiādikā upamā vuttā,",
  "atk-s0403a:442_1": "tāsu udapattoti udakabharitā pāti. Saṃsaṭṭhoti vaṇṇabhedakaraṇavasena saṃsaṭṭho.",
  "atk-s0403a:442_2": "Ukkudhitoti kudhito. Ussadakajātoti usumakajāto. Sevālapaṇakapariyonaddhoti tilabījakādibhedena",
  "atk-s0403a:442_3": "sevālena vā nīlamaṇḍūkapiṭṭhivaṇṇena vā udakapiṭṭhiṃ chādetvā nibbattena paṇakena",
  "atk-s0403a:442_4": "pariyonaddho. Vāteritoti vātena erito kampito. Āviloti appasanno. Luḷitoti asannisinno.",
  "atk-s0403a:442_5": "Kalalībhūtoti kaddamībhūto. Andhakāre nikkhittoti koṭṭhakantarādibhede anālokaṭṭhāne",
  "atk-s0403a:442_6": "ṭhapito. Imasmiṃ sutte bhagavā tīhi bhavehi desanaṃ nivaṭṭetvā arahattanikūṭena niṭṭhapesi,",
  "atk-s0403a:442_7": "brāhmaṇo pana saraṇamatte patiṭṭhitoti.",
  "atk-s0403a:443": "4. Kāraṇapālīsuttavaṇṇanā",
  "atk-s0403a:444_0": "194. Catutthe kāraṇapālīti pāloti tassa nāmaṃ, rājakulānaṃ pana kammante kāretīti",
  "atk-s0403a:444_1": "kāraṇapālī nāma jāto. Kammantaṃ kāretīti pātova uṭṭhāya dvāraṭṭālakapākāre akate",
  "atk-s0403a:444_2": "kāreti, jiṇṇe paṭijaggāpeti. Piṅgiyāniṃ brāhmaṇanti evaṃnāmakaṃ anāgāmiphale patiṭṭhitaṃ",
  "atk-s0403a:444_3": "ariyasāvakaṃ brāhmaṇaṃ. So kira pātova uṭṭhāya gandhamālādīni gāhāpetvā satthu santikaṃ",
  "atk-s0403a:444_4": "gantvā vanditvā gandhamālādīhi pūjetvā nagaraṃ āgacchati, idaṃ brāhmaṇassa devasikaṃ",
  "atk-s0403a:444_5": "vattanti. Taṃ so evaṃ vattaṃ katvā āgacchantaṃ addasa. Etadavocāti “ayaṃ brāhmaṇo",
  "atk-s0403a:444_6": "paññavā ñāṇuttaro, kahaṃ nu kho pātova gantvā āgacchatī”ti cintetvā anukkamena santikaṃ",
  "atk-s0403a:444_7": "āgataṃ sañjānitvā “handa kuto nū”tiādivacanaṃ avoca.",
  "atk-s0403a:445_0": "Tattha divā divassāti divasassāpi divā, majjhanhikakāleti attho. Paṇḍito maññeti",
  "atk-s0403a:445_1": "bhavaṃ piṅgiyānī samaṇaṃ gotamaṃ paṇḍitoti maññati, udāhu noti ayamettha attho. Ko",
  "atk-s0403a:445_2": "cāhaṃ, bhoti, bho, samaṇassa gotamassa paññāveyyattiyajānane ahaṃ ko nāma? Ko ca",
  "atk-s0403a:445_3": "samaṇassa gotamassa paññāveyyattiyaṃ jānissāmīti kuto cāhaṃ samaṇassa gotamassa paññāveyyattiyaṃ",
  "atk-s0403a:445_4": "jānissāmi, kena nāma kāraṇena jānissāmīti evaṃ sabbathāpi attano ajānanabhāvaṃ dīpeti.",
  "atk-s0403a:445_5": "Sopi nūnassa tādisovāti yo samaṇassa gotamassa paññāveyyattiyaṃ jāneyya, sopi nūna",
  "atk-s0403a:445_6": "dasa pāramiyo pūretvā sabbaññutaṃ patto tādiso buddhoyeva bhaveyya. Sineruṃ vā hi",
  "atk-s0403a:445_7": "pathaviṃ vā ākāsaṃ vā pametukāmena tappamāṇo daṇḍo vā rajju vā laddhuṃ vaṭṭati, samaṇassa",
  "atk-s0403a:445_8": "gotamassa paññaṃ jānantenapi tassa ñāṇasadisameva sabbaññutaññāṇaṃ laddhuṃ vaṭṭatīti",
  "atk-s0403a:445_9": "dīpeti. Ādaravasena panettha āmeḍitaṃ kataṃ. Uḷārāyāti uttamāya seṭṭhāya. Ko cāhaṃ,",
  "atk-s0403a:445_10": "bhoti, bho, ahaṃ samaṇassa gotamassa pasaṃsane ko nāma. Ko ca samaṇaṃ gotamaṃ pasaṃsissāmīti",
  "atk-s0403a:445_11": "kena kāraṇena pasaṃsissāmi.",
  "atk-s0403a:446_0": "Pasatthappasatthoti sabbaguṇānaṃ upari carehi sabbalokapasatthehi attano guṇeheva",
  "atk-s0403a:446_1": "pasattho, na tassa aññehi pasaṃsanakiccaṃ atthi. Yathā hi campakapupphaṃ vā nīluppalaṃ",
  "atk-s0403a:446_2": "vā padumaṃ vā lohitacandanaṃ vā attano vaṇṇagandhasiriyāva pāsādikañceva sugandhañca,",
  "atk-s0403a:446_3": "na tassa āgantukehi vaṇṇagandhehi thomanakiccaṃ atthi. Yathā ca maṇiratanaṃ vā candamaṇḍalaṃ",
  "atk-s0403a:446_4": "vā attano ālokeneva obhāsati, na tassa aññena obhāsanakiccaṃ atthi, evaṃ samaṇo gotamo",
  "atk-s0403a:446_5": "sabbalokapasatthehi attano guṇeheva pasattho thomito, sabbalokassa seṭṭhataṃ pāpito.",
  "atk-s0403a:446_6": "Na tassa aññena pasaṃsanakiccaṃ atthi.",
  "atk-s0403a:447_0": "Pasatthehi vā pasatthotipi pasatthappasattho. Ke pana pasatthā nāma? Rājā pasenadi",
  "atk-s0403a:447_1": "kosalo kāsikosalavāsikehi pasattho, bimbisāro aṅgamagadhavāsīhi, vesālikā licchavī",
  "atk-s0403a:447_2": "vajjitaṭṭhavāsīhi pasatthā, pāveyyakā mallā kosinārakā mallā aññepi te te khattiyā",
  "atk-s0403a:447_3": "tehi tehi jānapadehi pasatthā, caṅkiādayo brāhmaṇā brāhmaṇagaṇehi, anāthapiṇḍikādayo",
  "atk-s0403a:447_4": "upāsakā upāsakagaṇehi, visākhāādikā upāsikā anekasatāhi upāsikāhi, sakuludāyiādayo",
  "atk-s0403a:447_5": "paribbājakā anekehi paribbājakasatehi, uppalavaṇṇattheriādikā mahāsāvikā anekehi",
  "atk-s0403a:447_6": "bhikkhunisatehi, sāriputtattherādayo mahātherā anekasatehi bhikkhūhi, sakkādayo devā",
  "atk-s0403a:447_7": "anekasahassehi devehi, mahābrahmādayo brahmāno anekasahassehi brahmehi pasatthā.",
  "atk-s0403a:447_8": "Te sabbepi dasabalaṃ thomenti vaṇṇenti pasaṃsantīti bhagavā “pasatthappasattho”ti",
  "atk-s0403a:447_9": "vuccati. Atthavasanti atthānisaṃsaṃ.",
  "atk-s0403a:448_0": "Athassa so attano pasādakāraṇaṃ ācikkhanto seyyathāpi, bho, purisotiādimāha. Tattha",
  "atk-s0403a:448_1": "aggarasaparitittoti bhojanarasesu pāyāso sneharasesu gosappi, kasāvarasesu khuddakamadhu",
  "atk-s0403a:448_2": "aneḷakaṃ, madhurarasesu sakkarāti evamādayo aggarasā nāma. Tesu yena kenaci parititto",
  "atk-s0403a:448_3": "ākaṇṭhappamāṇaṃ bhuñjitvā ṭhito. Aññesaṃ hīnānanti aggarasehi aññesaṃ hīnarasānaṃ.",
  "atk-s0403a:448_4": "Suttasoti suttato, suttabhāvenāti attho. Sesupi eseva nayo. Tato tatoti suttādīsu",
  "atk-s0403a:448_5": "tato tato. Aññesaṃ puthusamaṇabrāhmaṇāppavādānanti ye aññesaṃ puthūnaṃ samaṇabrāhmaṇānaṃ",
  "atk-s0403a:448_6": "laddhisaṅkhātappavādā, tesaṃ. Na pihetīti na pattheti, te kathiyamāne sotumpi na",
  "atk-s0403a:448_7": "icchati. Jighacchādubbalyaparetoti jighacchāya ceva dubbalabhāvena ca anugato. Madhupiṇḍikanti",
  "atk-s0403a:448_8": "sālipiṭṭhaṃ bhajjitvā catumadhurena yojetvā kataṃ baddhasattupiṇḍikaṃ, madhurapūvameva",
  "atk-s0403a:448_9": "vā. Adhigaccheyyāti labheyya. Asecanakanti madhurabhāvakaraṇatthāya aññena rasena",
  "atk-s0403a:448_10": "anāsittakaṃ ojavantaṃ paṇītarasaṃ.",
  "atk-s0403a:449_0": "Haricandanassāti suvaṇṇavaṇṇacandanassa. Lohitacandanassāti rattavaṇṇacandanassa.",
  "atk-s0403a:449_1": "Surabhigandhanti sugandhaṃ. Darathādayo vaṭṭadarathā, vaṭṭakilamathā, vaṭṭapariḷāhā",
  "atk-s0403a:449_2": "eva. Udānaṃ udānesīti udāhāraṃ udāhari. Yathā hi yaṃ telaṃ mānaṃ gahetuṃ na sakkoti,",
  "atk-s0403a:449_3": "vissanditvā gacchati, taṃ avasekoti vuccati. Yañca jalaṃ taḷākaṃ gahetuṃ na sakkoti,",
  "atk-s0403a:449_4": "ajjhottharitvā gacchati, taṃ oghoti vuccati. Evamevaṃ yaṃ pītivacanaṃ hadayaṃ gahetuṃ",
  "atk-s0403a:449_5": "na sakkoti, adhikaṃ hutvā anto asaṇṭhahitvā bahi nikkhamati, taṃ udānanti vuccati.",
  "atk-s0403a:449_6": "Evarūpaṃ pītimayavacanaṃ nicchāresīti attho.",
  "atk-s0403a:450": "5. Piṅgiyānīsuttavaṇṇanā",
  "atk-s0403a:451_0": "195. Pañcame nīlāti idaṃ sabbasaṅgāhikaṃ. Nīlavaṇṇātiādi tasseva vibhāgadassanaṃ.",
  "atk-s0403a:451_1": "Tattha na tesaṃ pakativaṇṇo nīlo, nīlavilepanavilittattā panetaṃ vuttaṃ. Nīlavatthāti",
  "atk-s0403a:451_2": "paṭadukūlakoseyyādīnipi tesaṃ nīlāneva honti. Nīlālaṅkārāti nīlamaṇīhi nīlapupphehi",
  "atk-s0403a:451_3": "alaṅkatā, tesaṃ hatthālaṅkāra-assālaṅkāra-rathālaṅkāra-sāṇivitānakañcukāpi sabbe",
  "atk-s0403a:451_4": "nīlāyeva honti. Iminā nayena sabbapadesu attho veditabbo.",
  "atk-s0403a:452_0": "Padumaṃ yathāti yathā satapattaṃ rattapadumaṃ. Kokanadanti tasseva vevacanaṃ. Pātoti",
  "atk-s0403a:452_1": "pageva suriyuggamanakāle. Siyāti bhaveyya. Avītagandhanti avigatagandhaṃ. Aṅgīrasanti",
  "atk-s0403a:452_2": "bhagavato aṅgamaṅgehi rasmiyo niccharanti, tasmā aṅgīrasoti vuccati. Tapantamādiccamivantalikkheti",
  "atk-s0403a:452_3": "dvisahassadīpaparivāresu catūsu mahādīpesu ālokakaraṇavasena antalikkhe tapantaṃ",
  "atk-s0403a:452_4": "ādiccaṃ viya virocamānaṃ. Aṅgīrasaṃ passāti attānameva vā mahājanaṃ vā sandhāya evaṃ vadati.",
  "atk-s0403a:453": "6. Mahāsupinasuttavaṇṇanā",
  "atk-s0403a:454_0": "196. Chaṭṭhe mahāsupināti mahantehi purisehi passitabbato mahantānañca atthānaṃ nimittabhāvato",
  "atk-s0403a:454_1": "mahāsupinā. Pāturahesunti pākaṭā ahesuṃ. Tattha supinaṃ passanto catūhi kāraṇehi",
  "atk-s0403a:454_2": "passati dhātukkhobhato vā anubhūtapubbato vā devatopasaṃhārato vā pubbanimittato vāti.",
  "atk-s0403a:455_0": "Tattha pittādīnaṃ khobhakaraṇapaccayappayogena khubhitadhātuko dhātukkhobhato supinaṃ",
  "atk-s0403a:455_1": "passati. Passanto ca nānāvidhaṃ supinaṃ passati pabbatā patanto viya, ākāsena gacchanto",
  "atk-s0403a:455_2": "viya, vāḷamigahatthicorādīhi anubaddho viya ca. Anubhūtapubbato passanto pubbe anubhūtapubbaṃ",
  "atk-s0403a:455_3": "ārammaṇaṃ passati. Devatopasaṃhārato passantassa devatā atthakāmatāya vā anatthakāmatāya",
  "atk-s0403a:455_4": "vā atthāya vā anatthāya vā nānāvidhāni ārammaṇāni upasaṃharanti. So tāsaṃ devatānaṃ",
  "atk-s0403a:455_5": "ānubhāvena tāni ārammaṇāni passati. Pubbanimittato passanto puññāpuññavasena uppajjitukāmassa",
  "atk-s0403a:455_6": "atthassa vā anatthassa vā pubbanimittabhūtaṃ supinaṃ passati bodhisattamātā viya",
  "atk-s0403a:455_7": "puttapaṭilābhanimittaṃ, kosalarājā viya soḷasa supine, ayameva bhagavā bodhisattabhūto",
  "atk-s0403a:455_8": "ime pañca mahāsupine viya cāti.",
  "atk-s0403a:456_0": "Tattha yaṃ dhātukkhobhato anubhūtapubbato ca supine passati, na taṃ saccaṃ hoti.",
  "atk-s0403a:456_1": "Yaṃ devatopasaṃhārato passati, taṃ saccaṃ vā hoti alikaṃ vā. Kuddhā hi devatā upāyena",
  "atk-s0403a:456_2": "vināsetukāmā viparītampi katvā dassenti. Yaṃ pana pubbanimittato passati, taṃ ekantaṃ",
  "atk-s0403a:456_3": "saccameva hoti. Etesaṃ catunnaṃ mūlakāraṇānaṃ saṃsaggabhedatopi supinabhedo hotiyeva.",
  "atk-s0403a:457_0": "Taṃ panetaṃ catubbidhampi supinaṃ sekhaputhujjanāva passanti appahīnavipallāsattā,",
  "atk-s0403a:457_1": "asekhā na passanti pahīnavipallāsattā. Kiṃ panetaṃ passanto sutto passati paṭibuddho,",
  "atk-s0403a:457_2": "udāhu neva sutto na paṭibuddhoti? Kiñcettha yadi tāva sutto passati, abhidhammavirodho",
  "atk-s0403a:457_3": "āpajjati. Bhavaṅgacittena hi supati, taṃ rūpanimittādiārammaṇaṃ rāgādisampayuttaṃ",
  "atk-s0403a:457_4": "vā na hoti. Supinaṃ passantassa ca īdisāni cittāni uppajjanti. Atha paṭibuddho passati,",
  "atk-s0403a:457_5": "vinayavirodho āpajjati. Yañhi paṭibuddho passati, taṃ sabbohārikacittena passati.",
  "atk-s0403a:457_6": "Sabbohārikacittena ca kate vītikkame anāpatti nāma natthi. Supinaṃ passantena pana",
  "atk-s0403a:457_7": "katepi vītikkame ekantaṃ anāpatti eva. Atha neva sutto na paṭibuddho passati, na",
  "atk-s0403a:457_8": "nāma passati. Evañca sati supinassa abhāvo ca āpajjati? Na abhāvo. Kasmā? Yasmā kapimiddhapareto",
  "atk-s0403a:457_9": "passati. Vuttañhetaṃ – “kapimiddhapareto kho, mahārāja, supinaṃ passatī”ti.",
  "atk-s0403a:458_0": "Kapimiddhaparetoti makkaṭaniddāya yutto. Yathā hi makkaṭassa niddā lahuparivattā",
  "atk-s0403a:458_1": "hoti, evaṃ yā niddā punappunaṃ kusalādicittavokiṇṇattā lahuparivattā, yassā pavattiyaṃ",
  "atk-s0403a:458_2": "punappunaṃ bhavaṅgato uttaraṇaṃ hoti, tāya yutto supinaṃ passati. Tenāyaṃ supino",
  "atk-s0403a:458_3": "kusalopi hoti akusalopi abyākatopi. Tattha supinante cetiyavandanadhammassavanadhammadesanādīni",
  "atk-s0403a:458_4": "karontassa kusalo, pāṇātipātādīni karontassa akusalo, dvīhi antehi mutto āvajjanatadārammaṇakkhaṇe",
  "atk-s0403a:458_5": "abyākatoti veditabbo. Svāyaṃ dubbalavatthukattā cetanāya paṭisandhiṃ ākaḍḍhituṃ asamattho.",
  "atk-s0403a:458_6": "Pavatte pana aññehi kusalākusalehi upatthambhito vipākaṃ deti. Kiñcāpi vipākaṃ deti,",
  "atk-s0403a:458_7": "atha kho avisaye uppannattā abbohārikāva supinantacetanā. So panesa supino kālavasenapi",
  "atk-s0403a:458_8": "divā tāva diṭṭho na sameti, tathā paṭhamayāme majjhimayāme pacchimayāme ca. Balavapaccūse",
  "atk-s0403a:458_9": "pana asitapītakhāyite sammā pariṇāmaṃ gate kāyasmiṃ ojāya patiṭṭhitāya aruṇe uggacchamāneva",
  "atk-s0403a:458_10": "diṭṭho supino sameti. Iṭṭhanimittaṃ supinaṃ passanto iṭṭhaṃ paṭilabhati, aniṭṭhanimittaṃ passanto aniṭṭhaṃ.",
  "atk-s0403a:459_0": "Ime pana pañca mahāsupine neva lokiyamahājano passati, na mahārājāno, na cakkavattirājāno,",
  "atk-s0403a:459_1": "na aggasāvakā, na paccekabuddhā, na sammāsambuddhā, eko sabbaññubodhisattoyeva passati.",
  "atk-s0403a:459_2": "Amhākaṃ pana bodhisatto kadā ime supine passīti? “Sve buddho bhavissāmī”ti cātuddasiyaṃ",
  "atk-s0403a:459_3": "pakkhassa rattivibhāyanakāle passi. Terasiyantipi vadantiyeva. So ime supine disvā",
  "atk-s0403a:459_4": "uṭṭhāya pallaṅkaṃ ābhuñjitvā nisinno cintesi – “sace mayā kapilavatthunagare ime",
  "atk-s0403a:459_5": "supinā diṭṭhā assu, pitu mahārājassa katheyyaṃ. Sace pana me mātā jīveyya, tassā",
  "atk-s0403a:459_6": "katheyyaṃ. Imasmiṃ kho pana ṭhāne imesaṃ paṭiggāhako nāma natthi, ahameva paṭigaṇhissāmī”ti.",
  "atk-s0403a:459_7": "Tato “idaṃ imassa pubbanimittaṃ idaṃ imassā”ti sayameva supine paṭiggaṇhitvā uruvelagāme",
  "atk-s0403a:459_8": "sujātāya dinnaṃ pāyāsaṃ paribhuñjitvā bodhimaṇḍaṃ āruyha bodhiṃ patvā anukkamena",
  "atk-s0403a:459_9": "jetavane viharanto attano makulabuddhakāle diṭṭhe pañca mahāsupine vitthāretuṃ bhikkhū",
  "atk-s0403a:459_10": "āmantetvā imaṃ desanaṃ ārabhi.",
  "atk-s0403a:460_0": "Tattha mahāpathavīti cakkavāḷagabbhaṃ pūretvā ṭhitā mahāpathavī. Mahāsayanaṃ ahosīti",
  "atk-s0403a:460_1": "sirisayanaṃ ahosi. Ohitoti ṭhapito. So pana na udakasmiṃyeva ṭhapito ahosi, atha",
  "atk-s0403a:460_2": "kho pācīnasamuddassa uparūparibhāgena gantvā pācīnacakkavāḷamatthake ṭhapito ahosīti",
  "atk-s0403a:460_3": "veditabbo. Pacchime samudde dakkhiṇe samuddeti etesupi eseva nayo. Tiriyā nāma tiṇajātīti",
  "atk-s0403a:460_4": "dabbatiṇaṃ vuccati. Nābhiyā uggantvā nabhaṃ āhacca ṭhitā ahosīti naṅgalamattena rattadaṇḍena",
  "atk-s0403a:460_5": "nābhito uggantvā passantassa passantasseva vidatthimattaṃ ratanamattaṃ byāmamattaṃ",
  "atk-s0403a:460_6": "yaṭṭhimattaṃ gāvutamattaṃ aḍḍhayojanamattaṃ yojanamattanti evaṃ uggantvā uggantvā",
  "atk-s0403a:460_7": "anekayojanasahassaṃ nabhaṃ āhacca ṭhitā ahosi. Pādehi ussakkitvāti agganakhato paṭṭhāya",
  "atk-s0403a:460_8": "pādehi abhiruhitvā. Nānāvaṇṇāti eko nīlavaṇṇo, eko pītavaṇṇo, eko lohitavaṇṇo, eko",
  "atk-s0403a:460_9": "paṇḍupalāsavaṇṇoti evaṃ nānāvaṇṇā. Setāti paṇḍarā parisuddhā. Mahato mīḷhapabbatassāti",
  "atk-s0403a:460_10": "tiyojanubbedhassa gūthapabbatassa. Uparūpari caṅkamatīti matthakamatthake caṅkamati.",
  "atk-s0403a:460_11": "Dīghāyukabuddhā pana tiyojanike mīḷhapabbate anupavisitvā nisinnā viya honti.",
  "atk-s0403a:461_0": "Evaṃ ettakena ṭhānena pubbanimittāni dassetvā idāni saha pubbanimittehi paṭilābhaṃ",
  "atk-s0403a:461_1": "dassetuṃ yampi, bhikkhavetiādimāha. Tattha sabbaguṇadāyakattā buddhānaṃ arahattamaggo",
  "atk-s0403a:461_2": "anuttarā sammāsambodhi nāma. Tasmā yaṃ so cakkavāḷamahāpathaviṃ sirisayanabhūtaṃ",
  "atk-s0403a:461_3": "addasa, taṃ buddhabhāvassa pubbanimittaṃ. Yaṃ himavantapabbatarājānaṃ bimbohanaṃ",
  "atk-s0403a:461_4": "addasa, taṃ sabbaññutaññāṇabimbohanassa pubbanimittaṃ. Yaṃ cattāro hatthapāde cakkavāḷamatthake",
  "atk-s0403a:461_5": "ṭhite addasa, taṃ dhammacakkassa appaṭivattiyabhāve pubbanimittaṃ. Yaṃ attānaṃ uttānakaṃ",
  "atk-s0403a:461_6": "nipannaṃ addasa, taṃ tīsu bhavesu avakujjānaṃ sattānaṃ uttānamukhabhāvassa pubbanimittaṃ.",
  "atk-s0403a:461_7": "Yaṃ akkhīni ummīletvā passanto viya ahosi, taṃ dibbacakkhupaṭilābhassa pubbanimittaṃ.",
  "atk-s0403a:461_8": "Yaṃ yāva bhavaggā ekālokaṃ ahosi, taṃ anāvaraṇañāṇassa pubbanimittaṃ. Sesaṃ pāḷivaseneva veditabbanti.",
  "atk-s0403a:462": "7. Vassasuttavaṇṇanā",
  "atk-s0403a:463_0": "197. Sattame nemittāti nimittapāṭhakā. Tejodhātu pakuppatīti mahāaggikkhandho uppajjati.",
  "atk-s0403a:463_1": "Pāṇinā udakaṃ sampaṭicchitvāti uppannaṃ utusamuṭṭhānaṃ udakaṃ tiyojanasatena hatthena",
  "atk-s0403a:463_2": "paṭiggahetvā. Pamattā hontīti attano kīḷāya pamattā honti vippavuṭṭhasatino. Tesañhi",
  "atk-s0403a:463_3": "sakāya ratiyā “ramāmā”ti citte uppanne akālepi devo vassati, tadabhāve na vassati.",
  "atk-s0403a:463_4": "Taṃ sandhāyetaṃ vuttaṃ – “na kālavassa”nti. Aṭṭhamanavamāni uttānatthāneva.",
  "atk-s0403a:464": "10. Nissāraṇīyasuttavaṇṇanā",
  "atk-s0403a:465_0": "200. Dasame nissāraṇīyāti nissaṭā visaññuttā. Dhātuyoti attasuññasabhāvā. Kāmaṃ manasikarototi",
  "atk-s0403a:465_1": "kāmaṃ manasikarontassa, asubhajjhānato vuṭṭhāya agadaṃ gahetvā visaṃ vīmaṃsanto viya",
  "atk-s0403a:465_2": "vīmaṃsanatthaṃ kāmābhimukhaṃ cittaṃ pesentassāti attho. Na pakkhandatīti nappavisati.",
  "atk-s0403a:465_3": "Nappasīdatīti pasādaṃ nāpajjati. Na santiṭṭhatīti nappatiṭṭhahati. Na vimuccatīti",
  "atk-s0403a:465_4": "na adhimuccati. Yathā pana kukkuṭapattaṃ vā nhārudaddulaṃ vā aggimhi pakkhittaṃ paṭilīyati",
  "atk-s0403a:465_5": "patikuṭati pativaṭṭati na saṃpasārīyati, evaṃ paṭilīyati na saṃpasārīyati. Nekkhammaṃ",
  "atk-s0403a:465_6": "kho panāti idha nekkhammaṃ nāma asubhesu paṭhamajjhānaṃ, tadassa manasikaroto cittaṃ",
  "atk-s0403a:465_7": "pakkhandati. Tassa taṃ cittanti tassa taṃ asubhajjhānacittaṃ. Sugatanti gocare gatattā",
  "atk-s0403a:465_8": "suṭṭhu gataṃ. Subhāvitanti ahānabhāgiyattā suṭṭhu bhāvitaṃ. Suvuṭṭhitanti kāmato",
  "atk-s0403a:465_9": "vuṭṭhitaṃ. Suvimuttanti kāmehi suṭṭhu vimuttaṃ. Kāmapaccayā āsavā nāma kāmahetukā",
  "atk-s0403a:465_10": "cattāro āsavā. Vighātāti dukkhā. Pariḷāhāti kāmarāgapariḷāhā. Na so taṃ vedanaṃ vediyatīti",
  "atk-s0403a:465_11": "so taṃ kāmavedanaṃ vighātapariḷāhavedanañca na vediyati. Idamakkhātaṃ kāmānaṃ nissaraṇanti",
  "atk-s0403a:465_12": "idaṃ asubhajjhānaṃ kāmehi nissaṭattā kāmānaṃ nissaraṇanti akkhātaṃ. Yo pana taṃ jhānaṃ",
  "atk-s0403a:465_13": "pādakaṃ katvā saṅkhāre sammasanto tatiyamaggaṃ patvā anāgāmiphalena nibbānaṃ disvā",
  "atk-s0403a:465_14": "“puna kāmā nāma natthī”ti jānāti. Tassa cittaṃ accantanissaraṇameva. Sesapadesupi eseva nayo.",
  "atk-s0403a:466_0": "Ayaṃ pana viseso – dutiyavāre mettājhānāni byāpādassa nissaraṇaṃ nāma. Tatiyavāre",
  "atk-s0403a:466_1": "karuṇājhānāni vihiṃsāya nissaraṇaṃ nāma. Catutthavāre arūpajjhānāni rūpānaṃ nissaraṇaṃ",
  "atk-s0403a:466_2": "nāma. Accantanissaraṇañcettha arahattaphalaṃ yojetabbaṃ. Pañcamavāre sakkāyaṃ manasikarototi",
  "atk-s0403a:466_3": "suddhasaṅkhāre pariggaṇhitvā arahattaṃ pattassa sukkhavipassakassa phalasamāpattito",
  "atk-s0403a:466_4": "vuṭṭhāya vīmaṃsanatthaṃ pañcupādānakkhandhābhimukhaṃ cittaṃ pesentassa. Idamakkhātaṃ",
  "atk-s0403a:466_5": "sakkāyassa nissaraṇanti idaṃ arahattamaggena ca phalena ca nibbānaṃ disvā ṭhitassa",
  "atk-s0403a:466_6": "bhikkhuno “puna sakkāyo natthī”ti uppannaṃ arahattaphalasamāpatticittaṃ sakkāyassa",
  "atk-s0403a:466_7": "nissaraṇanti akkhātaṃ. Idāni evaṃ sakkāyanissaraṇaṃ nirodhaṃ patvā ṭhitassa khīṇāsavassa",
  "atk-s0403a:466_8": "vaṇṇaṃ kathento tassa kāmanandīpi nānusetītiādimāha. Tattha nānusetīti na nibbattati.",
  "atk-s0403a:466_9": "Ananusayāti anibbattiyā. Sesamettha uttānatthamevāti.",
  "atk-s0403a:467": "Brāhmaṇavaggo pañcamo.",
  "atk-s0403a:469": "Catutthapaṇṇāsakaṃ niṭṭhitaṃ.",
  "atk-s0403a:472": "5. Pañcamapaṇṇāsakaṃ",
  "atk-s0403a:474": "(21) 1. Kimilavaggo",
  "atk-s0403a:475": "1. Kimilasuttavaṇṇanā",
  "atk-s0403a:476_0": "201. Pañcamassa paṭhame kimilāyanti evaṃnāmake nagare. Niculavaneti mucalindavane.",
  "atk-s0403a:476_1": "Etadavocāti ayaṃ kira thero tasmiṃyeva nagare seṭṭhiputto satthu santike pabbajitvā",
  "atk-s0403a:476_2": "pubbenivāsañāṇaṃ paṭilabhi. So attanā nivutthaṃ khandhasantānaṃ anussaranto kassapadasabalassa",
  "atk-s0403a:476_3": "sāsanosakkanakāle pabbajitvā catūsu parisāsu sāsane agāravaṃ karontīsu nisseṇiṃ bandhitvā",
  "atk-s0403a:476_4": "pabbataṃ āruyha tattha samaṇadhammaṃ katvā attano nivutthabhāvaṃ addasa. So “satthāraṃ",
  "atk-s0403a:476_5": "upasaṅkamitvā taṃ kāraṇaṃ pucchissāmī”ti etaṃ “ko nu kho, bhante”tiādivacanaṃ avoca.",
  "atk-s0403a:477_0": "Satthari agāravā viharanti appatissāti satthari gāravañceva jeṭṭhakabhāvañca anupaṭṭhapetvā",
  "atk-s0403a:477_1": "viharanti. Sesesupi eseva nayo. Tattha cetiyaṅgaṇādīsu chattaṃ dhāretvā upāhanā āruyha",
  "atk-s0403a:477_2": "vicaranto nānappakārañca niratthakakathaṃ kathento satthari agāravo viharati nāma.",
  "atk-s0403a:477_3": "Dhammassavanagge pana nisīditvā niddāyanto ceva nānappakārañca niratthakakathaṃ kathento",
  "atk-s0403a:477_4": "dhamme agāravo viharati nāma. Saṅghamajjhe bāhāvikkhepakaṃ nānattakathaṃ kathento",
  "atk-s0403a:477_5": "theranavamajjhimesu ca cittīkāraṃ akaronto saṅghe agāravo viharati nāma. Sikkhaṃ",
  "atk-s0403a:477_6": "aparipūrento sikkhāya agāravo viharati nāma. Aññamaññaṃ kalahabhaṇḍanādīni karonto",
  "atk-s0403a:477_7": "aññamaññaṃ agāravo viharati nāma. Dutiyaṃ uttānatthameva.",
  "atk-s0403a:478": "3. Assājānīyasuttavaṇṇanā",
  "atk-s0403a:479_0": "203-204. Tatiye ajjavenāti ujubhāvena avaṅkagamanena. Javenāti padajavena. Maddavenāti",
  "atk-s0403a:479_1": "sarīramudutāya. Khantiyāti adhivāsanakkhantiyā. Soraccenāti sucisīlatāya. Bhikkhuvāre",
  "atk-s0403a:479_2": "ajjavanti ñāṇassa ujukagamanaṃ. Javoti sūraṃ hutvā ñāṇassa gamanabhāvo. Maddavanti",
  "atk-s0403a:479_3": "sīlamaddavaṃ. Khantīti adhivāsanakkhantiyeva. Soraccaṃ sucisīlatāyeva. Catutthe pañca",
  "atk-s0403a:479_4": "balāni missakāni kathitāni.",
  "atk-s0403a:480": "5. Cetokhilasuttavaṇṇanā",
  "atk-s0403a:481_0": "205. Pañcame cetokhilāti cittassa thaddhabhāvā, kacavarabhāvā, khāṇukabhāvā. Satthari",
  "atk-s0403a:481_1": "kaṅkhatīti satthu sarīre vā guṇe vā kaṅkhati. Sarīre kaṅkhamāno “dvattiṃsavarapurisalakkhaṇapaṭimaṇḍitaṃ",
  "atk-s0403a:481_2": "nāma sarīraṃ atthi nu kho natthī”ti kaṅkhati, guṇe kaṅkhamāno “atītānāgatapaccuppannajānanasamatthaṃ",
  "atk-s0403a:481_3": "sabbaññutaññāṇaṃ atthi nu kho natthī”ti kaṅkhati. Vicikicchatīti vicinanto kicchati,",
  "atk-s0403a:481_4": "dukkhaṃ āpajjati, vinicchetuṃ na sakkoti. Nādhimuccatīti evametanti adhimokkhaṃ na",
  "atk-s0403a:481_5": "paṭilabhati. Na sampasīdatīti guṇesu otaritvā nibbicikicchabhāvena pasīdituṃ anāvilo",
  "atk-s0403a:481_6": "bhavituṃ na sakkoti. Ātappāyāti kilesasantāpakavīriyakaraṇatthāya. Anuyogāyāti punappunaṃ",
  "atk-s0403a:481_7": "yogāya. Sātaccāyāti satatakiriyāya. Padhānāyāti padahanatthāya. Ayaṃ paṭhamo cetokhiloti",
  "atk-s0403a:481_8": "ayaṃ satthari vicikicchāsaṅkhāto paṭhamo cittassa thaddhabhāvo evametassa bhikkhuno appahīno hoti.",
  "atk-s0403a:482_0": "Dhammeti pariyattidhamme ca paṭivedhadhamme ca. Pariyattidhamme kaṅkhamāno “tepiṭakaṃ",
  "atk-s0403a:482_1": "buddhavacanaṃ caturāsītidhammakkhandhasahassānīti vadanti, atthi nu kho etaṃ natthī”ti",
  "atk-s0403a:482_2": "kaṅkhati. Paṭivedhadhamme kaṅkhamāno “vipassanānissando maggo nāma, magganissandaṃ",
  "atk-s0403a:482_3": "phalaṃ nāma, sabbasaṅkhārapaṭinissaggo nibbānaṃ nāmāti vadanti, taṃ atthi nu kho",
  "atk-s0403a:482_4": "natthī”ti kaṅkhati. Saṅghe kaṅkhatīti “ujuppaṭipanno”tiādīnaṃ padānaṃ vasena “evarūpaṃ",
  "atk-s0403a:482_5": "paṭipadaṃ paṭipanno cattāro maggaṭṭhā cattāro phalaṭṭhāti aṭṭhannaṃ puggalānaṃ samūhabhūto",
  "atk-s0403a:482_6": "saṅgho nāma atthi nu kho natthī”ti kaṅkhati. Sikkhāya kaṅkhamāno “adhisīlasikkhā",
  "atk-s0403a:482_7": "nāma adhicittaadhipaññāsikkhā nāmāti vadanti, sā atthi nu kho natthī”ti kaṅkhati.",
  "atk-s0403a:482_8": "Ayaṃ pañcamoti ayaṃ sabrahmacārīsu kopasaṅkhāto pañcamo cittassa thaddhabhāvo kacavarabhāvo khāṇukabhāvo.",
  "atk-s0403a:483": "6. Vinibandhasuttavaṇṇanā",
  "atk-s0403a:484_0": "206. Chaṭṭhe cetasovinibandhāti cittaṃ vinibandhitvā muṭṭhiyaṃ katvā viya gaṇhantīti",
  "atk-s0403a:484_1": "cetasovinibandhā. Kāmeti vatthukāmepi kilesakāmepi. Kāyeti attano kāye. Rūpeti bahiddhārūpe.",
  "atk-s0403a:484_2": "Yāvadatthanti yattakaṃ icchati, tattakaṃ. Udarāvadehakanti udarapūraṃ. Tañhi udaraṃ",
  "atk-s0403a:484_3": "avadehanato udarāvadehakanti vuccati. Seyyasukhanti mañcapīṭhasukhaṃ, utusukhaṃ vā.",
  "atk-s0403a:484_4": "Passasukhanti yathā samparivattakaṃ sayantassa dakkhiṇapassa vāmapassānaṃ sukhaṃ",
  "atk-s0403a:484_5": "hoti, evaṃ uppannasukhaṃ. Middhasukhanti niddāsukhaṃ. Anuyuttoti yuttappayutto viharati.",
  "atk-s0403a:484_6": "Paṇidhāyāti patthayitvā. Sīlenātiādīsu sīlanti catupārisuddhisīlaṃ. Vatanti vatasamādānaṃ.",
  "atk-s0403a:484_7": "Tapoti tapacaraṇaṃ. Brahmacariyanti methunavirati. Devo vā bhavissāmīti mahesakkhadevo",
  "atk-s0403a:484_8": "vā bhavissāmi. Devaññataro vāti appesakkhadevesu vā aññataroti.",
  "atk-s0403a:485": "7-8. Yāgusuttādivaṇṇanā",
  "atk-s0403a:486_0": "207-208. Sattame vātaṃ anulometīti vātaṃ anulometvā harati. Vatthiṃ sodhetīti dhamaniyo",
  "atk-s0403a:486_1": "suddhā karoti. Āmāvasesaṃ pācetīti sace āmāvasesakaṃ hoti, taṃ pāceti. Aṭṭhame acakkhussanti",
  "atk-s0403a:486_2": "na cakkhūnaṃ hitaṃ, cakkhuṃ visuddhaṃ na karoti.",
  "atk-s0403a:487": "9. Gītassarasuttavaṇṇanā",
  "atk-s0403a:488_0": "209. Navame āyatakenāti dīghena, paripuṇṇapadabyañjanakaṃ gāthāvattañca vināsetvā",
  "atk-s0403a:488_1": "pavattena. Sarakuttimpi nikāmayamānassāti evaṃ gītassaro kātabboti sarakiriyaṃ patthayamānassa.",
  "atk-s0403a:488_2": "Samādhissa bhaṅgo hotīti samathavipassanācittassa vināso hoti.",
  "atk-s0403a:489": "10. Muṭṭhassatisuttavaṇṇanā",
  "atk-s0403a:490_0": "210. Dasame dukkhaṃ supatīti nānāvidhaṃ supinaṃ passanto dukkhaṃ supati. Dukkhaṃ",
  "atk-s0403a:490_1": "paṭibujjhatīti paṭibujjhantopi uttasitvā salomahaṃso paṭibujjhati. Imasmiṃ sutte",
  "atk-s0403a:490_2": "satisampajaññaṃ missakaṃ kathitaṃ.",
  "atk-s0403a:491": "Kimilavaggo paṭhamo.",
  "atk-s0403a:494": "(22) 2. Akkosakavaggo",
  "atk-s0403a:495": "1. Akkosakasuttavaṇṇanā",
  "atk-s0403a:496_0": "211. Dutiyassa paṭhame akkosakaparibhāsakoti dasahi akkosavatthūhi akkosako, bhayadassanena",
  "atk-s0403a:496_1": "paribhāsako. Chinnaparipanthoti lokuttaraparipanthassa chinnattā chinnaparipantho.",
  "atk-s0403a:496_2": "Rogātaṅkanti rogoyeva kicchajīvikāyāvahanato rogātaṅko nāma.",
  "atk-s0403a:497": "2. Bhaṇḍanakārakasuttavaṇṇanā",
  "atk-s0403a:498": "212. Dutiye adhikaraṇakārakoti catunnaṃ adhikaraṇānaṃ aññatarassa kārako. Anadhigatanti pubbe appattavisesaṃ.",
  "atk-s0403a:499": "3. Sīlasuttavaṇṇanā",
  "atk-s0403a:500_0": "213. Tatiye dussīloti asīlo nissīlo. Sīlavipannoti vipannasīlo bhinnasaṃvaro. Pamādādhikaraṇanti",
  "atk-s0403a:500_1": "pamādakāraṇā. Idañca suttaṃ gahaṭṭhānaṃ vasena āgataṃ, pabbajitānampi pana labbhateva.",
  "atk-s0403a:500_2": "Gahaṭṭho hi yena yena sippaṭṭhānena jīvikaṃ kappeti, yadi kasiyā, yadi vaṇijjāya,",
  "atk-s0403a:500_3": "pāṇātipātādivasena pamatto taṃ taṃ yathākālaṃ sampādetuṃ na sakkoti, athassa mūlaṃ",
  "atk-s0403a:500_4": "vinassati. Māghātakālepi pāṇātipātaṃ adinnādānādīni ca karonto daṇḍavasena mahatiṃ",
  "atk-s0403a:500_5": "bhogajāniṃ nigacchati. Pabbajito dussīlo pamādakāraṇā sīlato buddhavacanato jhānato",
  "atk-s0403a:500_6": "sattaariyadhanato ca jāniṃ nigacchati. Gahaṭṭhassa “asuko asukakule jāto dussīlo",
  "atk-s0403a:500_7": "pāpadhammo pariccattaidhalokaparaloko salākabhattamattampi na detī”ti catuparisamajjhe",
  "atk-s0403a:500_8": "pāpako kittisaddo abbhuggacchati. Pabbajitassa “asuko nāsakkhi sīlaṃ rakkhituṃ buddhavacanaṃ",
  "atk-s0403a:500_9": "gahetuṃ, vejjakammādīhi jīvati, chahi agāravehi samannāgato”ti evaṃ abbhuggacchati.",
  "atk-s0403a:501_0": "Avisāradoti gahaṭṭho tāva “avassaṃ bahūnaṃ sannipātaṭṭhāne koci mama kammaṃ jānissati,",
  "atk-s0403a:501_1": "atha maṃ niggaṇhissanti vā, rājakulassa vā dassantī”ti sabhayo upasaṅkamati. Maṅkubhūto",
  "atk-s0403a:501_2": "ca patitakkhandho adhomukho aṅguṭṭhakena bhūmiṃ kasanto nisīdati, visārado hutvā",
  "atk-s0403a:501_3": "kathetuṃ na sakkoti. Pabbajitopi “bahū bhikkhū sannipatitā, avassaṃ koci mama kammaṃ",
  "atk-s0403a:501_4": "jānissati, atha me uposathampi pavāraṇampi ṭhapetvā sāmaññā cāvetvā nikkaḍḍhissantī”ti",
  "atk-s0403a:501_5": "sabhayo upasaṅkamati, visārado hutvā kathetuṃ na sakkoti. Ekacco pana dussīlopi dappito",
  "atk-s0403a:501_6": "viya carati, sopi ajjhāsayena maṅku hotiyeva.",
  "atk-s0403a:502_0": "Sammūḷho kālaṃ karotīti tassa hi maraṇamañce nipannassa dussīlakammaṃ samādāya vattitaṭṭhānaṃ",
  "atk-s0403a:502_1": "āpāthaṃ āgacchati. So ummīletvā idhalokaṃ passati, nimmīletvā paralokaṃ. Tassa cattāro",
  "atk-s0403a:502_2": "apāyā upaṭṭhahanti, sattisatena sīse pahariyamāno viya hoti. So “vāretha vārethā”ti",
  "atk-s0403a:502_3": "viravanto marati. Tena vuttaṃ – “sammūḷho kālaṃ karotī”ti. Pañcamapadaṃ uttānameva.",
  "atk-s0403a:502_4": "Ānisaṃsakathā vuttavipariyāyena veditabbā.",
  "atk-s0403a:503": "4. Bahubhāṇisuttavaṇṇanā",
  "atk-s0403a:504": "214. Catutthe bahubhāṇisminti paññāya aparicchinditvā bahuṃ bhaṇante. Mantabhāṇisminti mantā vuccati paññā, tāya paricchinditvā bhaṇante.",
  "atk-s0403a:505": "5. Paṭhamaakkhantisuttavaṇṇanā",
  "atk-s0403a:506": "215. Pañcame verabahuloti puggalaverenapi akusalaverenapi bahuvero. Vajjabahuloti dosabahulo.",
  "atk-s0403a:507": "6. Dutiyaakkhantisuttavaṇṇanā",
  "atk-s0403a:508": "216. Chaṭṭhe luddoti dāruṇo kakkhaḷo. Vippaṭisārīti maṅkubhāvena samannāgato.",
  "atk-s0403a:509": "7.Paṭhamaapāsādikasuttavaṇṇanā",
  "atk-s0403a:510": "217. Sattame apāsādiketi apāsādikehi kāyakammādīhi samannāgate. Pāsādiketi pasādāvahe parisuddhasamācāre. Aṭṭhamanavamāni uttānatthāneva.",
  "atk-s0403a:511": "10. Madhurāsuttavaṇṇanā",
  "atk-s0403a:512_0": "220. Dasame pañcime, bhikkhave, ādīnavā madhurāyanti ekaṃ samayaṃ bhagavā bhikkhusaṅghaparivuto",
  "atk-s0403a:512_1": "cārikaṃ caramāno madhurānagaraṃ sampāpuṇitvā antonagaraṃ pavisituṃ ārabhi. Athekā",
  "atk-s0403a:512_2": "micchādiṭṭhikā yakkhinī acelā hutvā dve hatthe pasāretvā jivhaṃ nillāletvā dasabalassa",
  "atk-s0403a:512_3": "purato aṭṭhāsi. Satthā antonagaraṃ appavisitvā tatova nikkhamitvā vihāraṃ agamāsi.",
  "atk-s0403a:512_4": "Mahājano khādanīyabhojanīyañceva sakkārasammānañca ādāya vihāraṃ gantvā buddhappamukhassa",
  "atk-s0403a:512_5": "bhikkhusaṅghassa dānaṃ adāsi. Satthā tassa nagarassa niggaṇhanatthāya imaṃ suttaṃ",
  "atk-s0403a:512_6": "ārabhi. Tattha visamāti na samatalā. Bahurajāti vātapaharaṇakāle uddhatena rajakkhandhena",
  "atk-s0403a:512_7": "pariyonaddhā viya hoti. Sesaṃ sabbattha uttānamevāti.",
  "atk-s0403a:513": "Akkosakavaggo dutiyo.",
  "atk-s0403a:516": "(23) 3. Dīghacārikavaggo",
  "atk-s0403a:517": "1. Paṭhamadīghacārikasuttavaṇṇanā",
  "atk-s0403a:518_0": "221. Tatiyassa paṭhame anavatthacārikanti avavatthitacārikaṃ. Sutaṃ na pariyodapetīti",
  "atk-s0403a:518_1": "yampissa sutaṃ atthi, taṃ pariyodapetuṃ na sakkoti. Sutenekaccena avisārado hotīti",
  "atk-s0403a:518_2": "thokathokena sutena vijjamānenāpi ñāṇena somanassappatto na hoti. Samavatthacāreti",
  "atk-s0403a:518_3": "samavatthitacāre. Dutiyaṃ uttānatthameva.",
  "atk-s0403a:519": "3-4. Atinivāsasuttādivaṇṇanā",
  "atk-s0403a:520_0": "223-224. Tatiye bahubhaṇḍoti bahuparikkhāro. Bahubhesajjoti sappinavanītādīnaṃ bahutāya",
  "atk-s0403a:520_1": "bahubhesajjo. Byattoti byāsatto. Saṃsaṭṭhoti pañcavidhena saṃsaggena saṃsaṭṭho hutvā.",
  "atk-s0403a:520_2": "Ananulomikenāti sāsanassa ananucchavikena. Catutthe vaṇṇamaccharīti guṇamaccharī.",
  "atk-s0403a:520_3": "Dhammamaccharīti pariyattimaccharī.",
  "atk-s0403a:521": "5-6. Kulūpakasuttādivaṇṇanā",
  "atk-s0403a:522_0": "225-226. Pañcame anāmantacāre āpajjatīti “nimantito sabhatto samāno santaṃ bhikkhuṃ",
  "atk-s0403a:522_1": "anāpucchā purebhattaṃ vā pacchābhattaṃ vā kulesu cārittaṃ āpajjeyyā”ti sikkhāpade",
  "atk-s0403a:522_2": "vuttaṃ āpattiṃ āpajjati. Raho nisajjāyātiādīnipi tesaṃ tesaṃ sikkhāpadānaṃ vasena",
  "atk-s0403a:522_3": "veditabbāni. Chaṭṭhe ativelanti atikkantapamāṇakālaṃ. Sattamaṃ uttānameva.",
  "atk-s0403a:523": "8. Ussūrabhattasuttavaṇṇanā",
  "atk-s0403a:524_0": "228. Aṭṭhame ussūrabhatteti atidivāpacanabhatte. Na kālena paṭipūjentīti yāgukāle",
  "atk-s0403a:524_1": "yāguṃ, khajjakakāle khajjakaṃ, bhojanakāle bhojanaṃ apacantā yuttappayuttakālassa",
  "atk-s0403a:524_2": "atināmitattā na kālena paṭipūjenti, attano citteneva denti nāma. Tato tepi tesu attano",
  "atk-s0403a:524_3": "gehaṃ āgatesu tatheva karonti. Kulapaveṇiyā āgatā balipaṭiggāhikā devatāpi yuttappayuttakālena",
  "atk-s0403a:524_4": "lābhaṃ labhamānāyeva rakkhanti gopayanti pīḷaṃ akatvā. Akāle labhamānā pana “ime",
  "atk-s0403a:524_5": "amhesu anādarā”ti ārakkhaṃ na karonti.",
  "atk-s0403a:525_0": "Samaṇabrāhmaṇāpi “etesaṃ gehe bhojanavelāya bhojanaṃ na hoti, ṭhitamajjhanhike dentī”ti",
  "atk-s0403a:525_1": "maṅgalāmaṅgalesu kātabbaṃ na karonti. Vimukhā kammaṃ karontīti “pāto kiñci na labhāma,",
  "atk-s0403a:525_2": "khudāya paṭipīḷitā kammaṃ kātuṃ na sakkomā”ti kammaṃ vissajjetvā nisīdanti. Anojavantaṃ",
  "atk-s0403a:525_3": "hotīti akāle bhuttaṃ ojaṃ harituṃ na sakkoti. Sukkapakkho vuttavipallāsena veditabbo.",
  "atk-s0403a:526": "9. Paṭhamakaṇhasappasuttavaṇṇanā",
  "atk-s0403a:527_0": "229. Navame sabhīrūti saniddo mahāniddaṃ niddāyati. Sappaṭibhayoti taṃ nissāya bhayaṃ",
  "atk-s0403a:527_1": "uppajjati, tasmā sappaṭibhayo. Mittadubbhīti pānabhojanadāyakampi mittaṃ dubbhati",
  "atk-s0403a:527_2": "hiṃsati. Mātugāmepi eseva nayo.",
  "atk-s0403a:528": "10. Dutiyakaṇhasappasuttavaṇṇanā",
  "atk-s0403a:529": "230. Dasame ghoravisoti kakkhaḷaviso. Dujjivhoti dvidhā bhinnajivho. Ghoravisatāti ghoravisatāya. Sesadvayepi eseva nayo.",
  "atk-s0403a:530": "Dīghacārikavaggo tatiyo.",
  "atk-s0403a:533": "(24) 4. Āvāsikavaggo",
  "atk-s0403a:534": "1. Āvāsikasuttavaṇṇanā",
  "atk-s0403a:535": "231. Catutthassa paṭhame na ākappasampannoti samaṇākappena sampanno. Abhāvanīyo hotīti vaḍḍhanīyo na hoti. Dutiyaṃ uttānameva.",
  "atk-s0403a:536": "3. Sobhanasuttavaṇṇanā",
  "atk-s0403a:537": "233. Tatiye paṭibaloti kāyabalena ca ñāṇabalena ca samannāgatattā paṭibalo.",
  "atk-s0403a:538": "4. Bahūpakārasuttavaṇṇanā",
  "atk-s0403a:539": "234. Catutthe khaṇḍaphullanti patitaṭṭhānañca bhinnaṭṭhānañca. Paṭisaṅkharotīti paṭipākatikaṃ karoti. Ārocetīti idaṃ pavāritakulānaṃ vasena vuttaṃ.",
  "atk-s0403a:540": "5. Anukampasuttavaṇṇanā",
  "atk-s0403a:541_0": "235. Pañcame adhisīlesūti pañcasu sīlesu. Dhammadassane nivesetīti catusaccadhammadassane",
  "atk-s0403a:541_1": "patiṭṭhāpeti. Arahaggatanti sabbasakkārānaṃ arahe ratanattayeva gataṃ, tīsu vatthūsu",
  "atk-s0403a:541_2": "garucittīkāraṃ upaṭṭhapethāti attho. Chaṭṭhaṃ uttānameva.",
  "atk-s0403a:542": "7. Dutiyaavaṇṇārahasuttavaṇṇanā",
  "atk-s0403a:543": "237. Sattame āvāsapaligedhīti āvāsaṃ balavagiddhivasena gilitvā viya ṭhito. Sesaṃ sabbaṃ uttānamevāti.",
  "atk-s0403a:544": "Āvāsikavaggo catuttho.",
  "atk-s0403a:547": "(25) 5. Duccaritavaggo",
  "atk-s0403a:548": "1. Paṭhamaduccaritasuttavaṇṇanā",
  "atk-s0403a:549_0": "241. Pañcamassa paṭhame duccarite sucariteti idaṃ abhedato vuttaṃ, kāyaduccaritetiādi",
  "atk-s0403a:549_1": "kāyadvārādīnaṃ vasena bhedato. Saddhammāti dasakusalakammapathadhammato. Asaddhammeti",
  "atk-s0403a:549_2": "akusalakammapathasaṅkhāte assaddhamme.",
  "atk-s0403a:550": "9. Sivathikasuttavaṇṇanā",
  "atk-s0403a:551": "249. Navame sivathikāyāti susāne. Ārodanāti ārodanaṭṭhānaṃ. Asucināti jigucchanīyena.",
  "atk-s0403a:552": "10. Puggalappasādasuttavaṇṇanā",
  "atk-s0403a:553": "250. Dasame puggalappasādeti ekapuggalasmiṃ uppannappasāde. Ante nisīdāpetīti bhikkhūnaṃ āsanapariyante nisīdāpeti. Sesaṃ sabbattha uttānatthamevāti.",
  "atk-s0403a:554": "Duccaritavaggo pañcamo.",
  "atk-s0403a:556": "Pañcamapaṇṇāsakaṃ niṭṭhitaṃ.",
  "atk-s0403a:559": "(26) 6. Upasampadāvaggo",
  "atk-s0403a:560": "1-3. Upasampādetabbasuttādivaṇṇanā",
  "atk-s0403a:561_0": "251-253. Chaṭṭhassa paṭhame upasampādetabbanti upajjhāyena hutvā upasampādetabbaṃ.",
  "atk-s0403a:561_1": "Dutiye nissayo dātabboti ācariyena hutvā nissayo dātabbo. Tatiye sāmaṇero upaṭṭhāpetabboti",
  "atk-s0403a:561_2": "upajjhāyena hutvā sāmaṇero gahetabbo. Iti imāni tīṇipi suttāni paṭhamabodhiyaṃ khīṇāsavavasena",
  "atk-s0403a:561_3": "vuttāni. Catutthādīni anupadavaṇṇanāto uttānatthāneva.",
  "atk-s0403a:562": "1. Sammutipeyyālādivaṇṇanā",
  "atk-s0403a:563_0": "272. Bhattuddesakādīnaṃ vinicchayakathā samantapāsādikāya vinayaṭṭhakathāyaṃ vuttanayena",
  "atk-s0403a:563_1": "veditabbāti. Sammato na pesetabboti pakatiyā sammato “gaccha bhattāni uddisāhī”ti na pesetabbo.",
  "atk-s0403a:564": "273-285. Sāṭiyaggāhāpakoti vassikasāṭikāya gāhāpako. Pattaggāhāpakoti “yo ca tassā bhikkhuparisāya pattapariyanto, so tassa bhikkhuno padātabbo”ti ettha vuttapattaggāhāpako.",
  "atk-s0403a:565_0": "293-302. Ājīvakoti naggaparibbājako. Nigaṇṭhoti purimabhāgappaṭicchanno. Muṇḍasāvakoti",
  "atk-s0403a:565_1": "nigaṇṭhasāvako. Jaṭilakoti tāpaso. Paribbājakoti channaparibbājako. Māgaṇḍikādayopi",
  "atk-s0403a:565_2": "titthiyā eva. Etesaṃ pana sīlesu paripūrakāritāya abhāvena sukkapakkho na gahito.",
  "atk-s0403a:565_3": "Sesamettha uttānamevāti.",
  "atk-s0403a:566": "Manorathapūraṇiyā aṅguttaranikāya-aṭṭhakathāya",
  "atk-s0403a:568": "Pañcakanipātassa saṃvaṇṇanā niṭṭhitā.",
  "atk-s0403a:571": ". Namo tassa bhagavato arahato sammāsambuddhassa.",
  "atk-s0403a:572": "Aṅguttaranikāye",
  "atk-s0403a:573": "Chakkanipāta-aṭṭhakathā",
  "atk-s0403a:575": "1. Paṭhamapaṇṇāsakaṃ",
  "atk-s0403a:577": "1. Āhuneyyavaggo",
  "atk-s0403a:578": "1. Paṭhamaāhuneyyasuttavaṇṇanā",
  "atk-s0403a:579_0": "1. Chakkanipātassa paṭhame idha, bhikkhave, bhikkhūti, bhikkhave, imasmiṃ sāsane",
  "atk-s0403a:579_1": "bhikkhu. Neva sumano hoti na dummanoti iṭṭhārammaṇe rāgasahagatena somanassena sumano",
  "atk-s0403a:579_2": "vā aniṭṭhārammaṇe dosasahagatena domanassena dummano vā na hoti. Upekkhako viharati",
  "atk-s0403a:579_3": "sato sampajānoti majjhattārammaṇe asamapekkhanena aññāṇupekkhāya upekkhakabhāvaṃ",
  "atk-s0403a:579_4": "anāpajjitvā sato sampajāno hutvā ārammaṇe majjhatto viharati. Imasmiṃ sutte khīṇāsavassa",
  "atk-s0403a:579_5": "satatavihāro kathito.",
  "atk-s0403a:580": "2. Dutiyaāhuneyyasuttavaṇṇanā",
  "atk-s0403a:581_0": "2-4. Dutiye anekavihitaṃ iddhividhantiādīni visuddhimagge vuttāneva. Āsavānaṃ khayā",
  "atk-s0403a:581_1": "anāsavanti āsavānaṃ khayena anāsavaṃ, na cakkhuviññāṇādīnaṃ viya abhāvenāti. Imasmiṃ",
  "atk-s0403a:581_2": "sutte khīṇāsavassa abhiññā paṭipāṭiyā kathitā. Tatiyacatutthesu khīṇāsavo kathito.",
  "atk-s0403a:582": "5-7. Ājānīyasuttattayavaṇṇanā",
  "atk-s0403a:583_0": "5-7. Pañcame aṅgehīti guṇaṅgehi. Khamoti adhivāsako. Rūpānanti rūpārammaṇānaṃ. Vaṇṇasampannoti",
  "atk-s0403a:583_1": "sarīravaṇṇena sampanno. Chaṭṭhe balasampannoti kāyabalena sampanno. Sattame javasampannoti",
  "atk-s0403a:583_2": "padajavena sampanno.",
  "atk-s0403a:584": "8-9. Anuttariyasuttādivaṇṇanā",
  "atk-s0403a:585_0": "8-9. Aṭṭhame anuttariyānīti aññena uttaritarena rahitāni niruttarāni. Dassanānuttariyanti",
  "atk-s0403a:585_1": "rūpadassanesu anuttaraṃ. Esa nayo sabbapadesu. Hatthiratanādīnañhi dassanaṃ na dassanānuttariyaṃ,",
  "atk-s0403a:585_2": "niviṭṭhasaddhassa pana niviṭṭhapemavasena dasabalassa vā bhikkhusaṅghassa vā kasiṇaasubhanimittādīnaṃ",
  "atk-s0403a:585_3": "vā aññatarassa dassanaṃ dassanānuttariyaṃ nāma. Khattiyādīnaṃ guṇakathāsavanaṃ na",
  "atk-s0403a:585_4": "savanānuttariyaṃ, niviṭṭhasaddhassa pana niviṭṭhapemavasena tiṇṇaṃ vā ratanānaṃ guṇakathāsavanaṃ",
  "atk-s0403a:585_5": "tepiṭakabuddhavacanasavanaṃ vā savanānuttariyaṃ nāma. Maṇiratanādīnaṃ lābho na lābhānuttariyaṃ,",
  "atk-s0403a:585_6": "sattavidhaariyadhanalābho pana lābhānuttariyaṃ nāma. Hatthisippādisikkhanaṃ na sikkhānuttariyaṃ,",
  "atk-s0403a:585_7": "sikkhāttayassa pūraṇaṃ pana sikkhānuttariyaṃ nāma. Khattiyādīnaṃ pāricariyā na pāricariyānuttariyaṃ,",
  "atk-s0403a:585_8": "tiṇṇaṃ pana ratanānaṃ pāricariyā pāricariyānuttariyaṃ nāma. Khattiyādīnaṃ guṇānussaraṇaṃ",
  "atk-s0403a:585_9": "na anussatānuttariyaṃ, tiṇṇaṃ pana ratanānaṃ guṇānussaraṇaṃ anussatānuttariyaṃ nāma.",
  "atk-s0403a:585_10": "Iti imāni cha anuttariyāni lokiyalokuttarāni kathitāni. Navame buddhānussatīti buddhaguṇārammaṇā",
  "atk-s0403a:585_11": "sati. Sesapadesupi eseva nayo.",
  "atk-s0403a:586": "10. Mahānāmasuttavaṇṇanā",
  "atk-s0403a:587_0": "10. Dasame mahānāmoti dasabalassa cūḷapitu putto eko sakyarājā. Yena bhagavā tenupasaṅkamīti",
  "atk-s0403a:587_1": "bhuttapātarāso hutvā dāsaparijanaparivuto gandhamālādīni gāhāpetvā yattha satthā,",
  "atk-s0403a:587_2": "tattha agamāsi. Ariyaphalaṃ assa āgatanti āgataphalo. Sikkhāttayasāsanaṃ etena viññātanti",
  "atk-s0403a:587_3": "viññātasāsano. Iti ayaṃ rājā “sotāpannassa nissayavihāraṃ pucchāmī”ti pucchanto evamāha.",
  "atk-s0403a:588_0": "Nevassa rāgapariyuṭṭhitanti na uppajjamānena rāgena uṭṭhahitvā gahitaṃ. Ujugatanti",
  "atk-s0403a:588_1": "buddhānussatikammaṭṭhāne ujukameva gataṃ. Tathāgataṃ ārabbhāti tathāgataguṇe ārabbha.",
  "atk-s0403a:588_2": "Atthavedanti aṭṭhakathaṃ nissāya uppannaṃ pītipāmojjaṃ. Dhammavedanti pāḷiṃ nissāya",
  "atk-s0403a:588_3": "uppannaṃ pītipāmojjaṃ. Dhammūpasañhitanti pāḷiñca aṭṭhakathañca nissāya uppannaṃ.",
  "atk-s0403a:588_4": "Pamuditassāti duvidhena pāmojjena pamuditassa. Pīti jāyatīti pañcavidhā pīti nibbattati.",
  "atk-s0403a:588_5": "Kāyo passambhatīti nāmakāyo ca karajakāyo ca darathapaṭippassaddhiyā paṭippassambhati.",
  "atk-s0403a:588_6": "Sukhanti kāyikacetasikasukhaṃ. Samādhiyatīti ārammaṇe sammā ṭhapitaṃ hoti. Visamagatāya",
  "atk-s0403a:588_7": "pajāyāti rāgadosamohavisamagatesu sattesu. Samappattoti samaṃ upasamaṃ patto hutvā.",
  "atk-s0403a:588_8": "Sabyāpajjhāyāti sadukkhāya. Dhammasotaṃ samāpannoti vipassanāsaṅkhātaṃ dhammasotaṃ",
  "atk-s0403a:588_9": "samāpanno. Buddhānussatiṃ bhāvetīti buddhānussatikammaṭṭhānaṃ brūheti vaḍḍheti. Iminā",
  "atk-s0403a:588_10": "nayena sabbattha attho veditabbo. Iti mahānāmo sotāpannassa nissayavihāraṃ pucchi.",
  "atk-s0403a:588_11": "Satthāpissa tameva kathesi. Evaṃ imasmiṃ sutte sotāpannova kathitoti.",
  "atk-s0403a:589": "Āhuneyyavaggo paṭhamo.",
  "atk-s0403a:592": "2. Sāraṇīyavaggo",
  "atk-s0403a:593": "1. Paṭhamasāraṇīyasuttavaṇṇanā",
  "atk-s0403a:594_0": "11. Dutiyassa paṭhame sāraṇīyāti saritabbayuttakā. Mettaṃ kāyakammanti mettena cittena",
  "atk-s0403a:594_1": "kātabbaṃ kāyakammaṃ. Vacīkammamanokammesupi eseva nayo. Imāni ca pana bhikkhūnaṃ",
  "atk-s0403a:594_2": "vasena āgatāni, gihīsupi labbhanti. Bhikkhūnañhi mettena cittena ābhisamācārikadhammapūraṇaṃ",
  "atk-s0403a:594_3": "mettaṃ kāyakammaṃ nāma. Gihīnaṃ cetiyavandanatthāya bodhivandanatthāya saṅghanimantanatthāya",
  "atk-s0403a:594_4": "gamanaṃ, gāmaṃ piṇḍāya paviṭṭhe bhikkhū disvā paccuggamanaṃ, pattapaṭiggahaṇaṃ, āsanapaññāpanaṃ,",
  "atk-s0403a:594_5": "anugamananti evamādikaṃ mettaṃ kāyakammaṃ nāma.",
  "atk-s0403a:595_0": "Bhikkhūnaṃ mettena cittena ācārapaṇṇattisikkhāpanaṃ, kammaṭṭhānakathanaṃ, dhammadesanā,",
  "atk-s0403a:595_1": "tepiṭakampi buddhavacanaṃ mettaṃ vacīkammaṃ nāma. Gihīnaṃ “cetiyavandanāya gacchāma,",
  "atk-s0403a:595_2": "bodhivandanāya gacchāma, dhammassavanaṃ karissāma, dīpamālāpupphapūjaṃ karissāma,",
  "atk-s0403a:595_3": "tīṇi sucaritāni samādāya vattissāma, salākabhattādīni dassāma, vassāvāsikaṃ dassāma,",
  "atk-s0403a:595_4": "ajja saṅghassa cattāro paccaye dassāma, saṅghaṃ nimantetvā khādanīyādīni saṃvidahatha,",
  "atk-s0403a:595_5": "āsanāni paññāpetha, pānīyaṃ upaṭṭhāpetha, saṅghaṃ paccuggantvā ānetha, paññattāsane",
  "atk-s0403a:595_6": "nisīdāpetvā ussāhajātā veyyāvaccaṃ karothā”tiādivacanakāle mettaṃ vacīkammaṃ nāma.",
  "atk-s0403a:596_0": "Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā vivittāsane",
  "atk-s0403a:596_1": "nisīditvā “imasmiṃ vihāre bhikkhū sukhī hontu averā abyāpajjhā”ti cintanaṃ mettaṃ",
  "atk-s0403a:596_2": "manokammaṃ nāma. Gihīnaṃ “ayyā sukhī hontu averā abyāpajjhā”ti cintanaṃ mettaṃ manokammaṃ nāma.",
  "atk-s0403a:597_0": "Āvi ceva raho cāti sammukhā ca parammukhā ca. Tattha navakānaṃ cīvarakammādīsu sahāyabhāvagamanaṃ",
  "atk-s0403a:597_1": "sammukhā mettaṃ kāyakammaṃ nāma, therānaṃ pana pādadhovanadānādibhedaṃ sabbampi sāmīcikammaṃ",
  "atk-s0403a:597_2": "sammukhā mettaṃ kāyakammaṃ nāma. Ubhayehipi dunnikkhittānaṃ dārubhaṇḍādīnaṃ tesu",
  "atk-s0403a:597_3": "avaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ",
  "atk-s0403a:597_4": "nāma. “Devatthero tissatthero”ti evaṃ paggayha vacanaṃ sammukhā mettaṃ vacīkammaṃ",
  "atk-s0403a:597_5": "nāma. Vihāre asantaṃ pana paṭipucchantassa “kahaṃ amhākaṃ devatthero, kahaṃ amhākaṃ",
  "atk-s0403a:597_6": "tissatthero, kadā nu kho āgamissatī”ti evaṃ mamāyanavacanaṃ parammukhā mettaṃ vacīkammaṃ",
  "atk-s0403a:597_7": "nāma. Mettāsinehasiniddhāni pana nayanāni ummīletvā pasannena mukhena olokanaṃ sammukhā",
  "atk-s0403a:597_8": "mettaṃ manokammaṃ nāma. “Devatthero tissatthero arogo hotu appābādho”ti samannāharaṇaṃ",
  "atk-s0403a:597_9": "parammukhā mettaṃ manokammaṃ nāma.",
  "atk-s0403a:598_0": "Lābhāti cīvarādayo laddhapaccayā. Dhammikāti kuhanādibhedaṃ micchājīvaṃ vajjetvā",
  "atk-s0403a:598_1": "dhammena samena bhikkhācariyavattena uppannā. Antamaso pattapariyāpannamattampīti",
  "atk-s0403a:598_2": "pacchimakoṭiyā pattapariyāpannaṃ pattassa antogataṃ dvattikaṭacchubhikkhāmattampi.",
  "atk-s0403a:598_3": "Appaṭivibhattabhogīti ettha dve paṭivibhattāni nāma āmisapaṭivibhattaṃ pana puggalapaṭivibhattañca.",
  "atk-s0403a:598_4": "Tattha “ettakaṃ dassāmi, ettakaṃ na dassāmī”ti evaṃ cittena paṭivibhajanaṃ āmisapaṭivibhattaṃ",
  "atk-s0403a:598_5": "nāma. “Asukassa dassāmi, asukassa na dassāmī”ti evaṃ cittena vibhajanaṃ pana puggalapaṭivibhattaṃ",
  "atk-s0403a:598_6": "nāma. Tadubhayampi akatvā yo appaṭivibhattaṃ bhuñjati, ayaṃ appaṭivibhattabhogī nāma.",
  "atk-s0403a:598_7": "Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ",
  "atk-s0403a:598_8": "– yaṃ yaṃ paṇītaṃ labhati, taṃ taṃ neva lābhenalābhaṃ-nijigīsanatāmukhena gihīnaṃ",
  "atk-s0403a:598_9": "deti, na attanā paribhuñjati, paṭiggaṇhanto ca “saṅghena sādhāraṇaṃ hotū”ti gahetvā",
  "atk-s0403a:598_10": "ghaṇṭiṃ paharitvā paribhuñjitabbaṃ saṅghasantakaṃ viya passati.",
  "atk-s0403a:599_0": "Imaṃ pana sāraṇīyadhammaṃ ko pūreti, ko na pūreti? Dussīlo tāva na pūreti. Na hi",
  "atk-s0403a:599_1": "tassa santakaṃ sīlavantā gaṇhanti. Parisuddhasīlo pana vattaṃ akhaṇḍento pūreti.",
  "atk-s0403a:599_2": "Tatridaṃ vattaṃ – yo hi odissakaṃ katvā mātu vā pitu vā ācariyupajjhāyādīnaṃ vā deti,",
  "atk-s0403a:599_3": "so dātabbaṃ deti. Sāraṇīyadhammo panassa na hoti, palibodhajagganaṃ nāma hoti. Sāraṇīyadhammo",
  "atk-s0403a:599_4": "hi muttapalibodhassa vaṭṭati. Tena pana odissakaṃ dentena gilānagilānupaṭṭhākaāgantukagamikānañceva",
  "atk-s0403a:599_5": "navapabbajitassa ca saṅghāṭipattaggahaṇaṃ ajānantassa dātabbaṃ. Etesaṃ datvā avasesaṃ",
  "atk-s0403a:599_6": "therāsanato paṭṭhāya thokaṃ thokaṃ adatvā yo yattakaṃ gaṇhāti, tassa tattakaṃ dātabbaṃ.",
  "atk-s0403a:599_7": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ, taṃ taṃ",
  "atk-s0403a:599_8": "datvā sesaṃ bhuñjitabbaṃ. “Sīlavantehī”ti vacanato dussīlassa adātumpi vaṭṭati.",
  "atk-s0403a:600_0": "Ayaṃ pana sāraṇīyadhammo susikkhitāya parisāya supūro hoti, susikkhitāya hi parisāya",
  "atk-s0403a:600_1": "yo aññato labhati, so na gaṇhāti. Aññato alabhantopi pamāṇayuttameva gaṇhati, na",
  "atk-s0403a:600_2": "atirekaṃ. Ayaṃ pana sāraṇīyadhammo evaṃ punappunaṃ piṇḍāya caritvā laddhaṃ laddhaṃ",
  "atk-s0403a:600_3": "dentassāpi dvādasahi vassehi pūreti, na tato oraṃ. Sace hi dvādasame vasse sāraṇīyadhammapūrako",
  "atk-s0403a:600_4": "piṇḍapātapūraṃ pattaṃ āsanasālāyaṃ ṭhapetvā nhāyituṃ gacchati, saṅghatthero ca “kasseso",
  "atk-s0403a:600_5": "patto”ti vatvā “sāraṇīyadhammapūrakassā”ti vutte “āharatha na”nti sabbaṃ piṇḍapātaṃ",
  "atk-s0403a:600_6": "vicāretvāva bhuñjitvā rittapattaṃ ṭhapeti. Atha kho so bhikkhu rittapattaṃ disvā",
  "atk-s0403a:600_7": "“mayhaṃ asesetvāva paribhuñjiṃsū”ti domanassaṃ uppādeti, sāraṇīyadhammo bhijjati,",
  "atk-s0403a:600_8": "puna dvādasa vassāni pūretabbo hoti. Titthiyaparivāsasadiso hesa, sakiṃ khaṇḍe jāte",
  "atk-s0403a:600_9": "puna pūretabbova. Yo pana “lābhā vata me, suladdhaṃ vata me, yassa me pattagataṃ",
  "atk-s0403a:600_10": "anāpucchāva sabrahmacārī paribhuñjantī”ti somanassaṃ janeti, tassa puṇṇo nāma hoti.",
  "atk-s0403a:601_0": "Evaṃ pūritasāraṇīyadhammassa pana neva issā na macchariyaṃ hoti, manussānaṃ piyo",
  "atk-s0403a:601_1": "hoti, amanussānaṃ piyo hoti, sulabhapaccayo. Pattagatamassa diyyamānampi na khīyati,",
  "atk-s0403a:601_2": "bhājanīyabhaṇḍaṭṭhāne aggabhaṇḍaṃ labhati, bhaye vā chātake vā patte devatā ussukkaṃ āpajjanti.",
  "atk-s0403a:602_0": "Tatrimāni vatthūni – senagirivāsī tissatthero kira mahāgirigāmaṃ upanissāya vasati,",
  "atk-s0403a:602_1": "paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā",
  "atk-s0403a:602_2": "kiñci aladdhā nikkhamiṃsu. Thero pavisanto te disvā pucchi – “laddhaṃ, bhante”ti?",
  "atk-s0403a:602_3": "Vicarimhā, āvusoti. So aladdhabhāvaṃ ñatvā āha – “bhante, yāvāhaṃ āgacchāmi, tāva",
  "atk-s0403a:602_4": "idheva hothā”ti. Mayaṃ, āvuso, paññāsa janā pattatemanamattampi na labhimhāti. Bhante,",
  "atk-s0403a:602_5": "nevāsikā nāma paṭibalā honti, alabhantāpi bhikkhācāramaggasabhāgaṃ jānantīti. Therā",
  "atk-s0403a:602_6": "āgamesuṃ. Thero gāmaṃ pāvisi. Dhurageheyeva mahāupāsikā khīrabhattaṃ sajjetvā theraṃ",
  "atk-s0403a:602_7": "olokayamānā ṭhitā therassa dvāraṃ sampattasseva pattaṃ pūretvā adāsi. So taṃ ādāya",
  "atk-s0403a:602_8": "therānaṃ santikaṃ gantvā “gaṇhatha, bhante”ti saṅghattheraṃ āha. Thero “amhehi ettakehi",
  "atk-s0403a:602_9": "kiñci na laddhaṃ, ayaṃ sīghameva gahetvā āgato, kiṃ nu kho”ti sesānaṃ mukhaṃ olokesi.",
  "atk-s0403a:602_10": "Thero olokanākāreneva ñatvā, “bhante, dhammena samena laddho, nikkukkuccā gaṇhathā”ti",
  "atk-s0403a:602_11": "ādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.",
  "atk-s0403a:603_0": "Atha naṃ bhattakiccāvasāne therā pucchiṃsu – “kadā, āvuso, lokuttaradhammaṃ paṭivijjhī”ti?",
  "atk-s0403a:603_1": "Natthi me, bhante, lokuttaradhammoti. Jhānalābhīsi, āvusoti. Etampi, bhante, natthīti?",
  "atk-s0403a:603_2": "Nanu, āvuso, pāṭihāriyanti. Sāraṇīyadhammo me, bhante, pūrito, tassa me pūritakālato",
  "atk-s0403a:603_3": "paṭṭhāya sacepi bhikkhusatasahassaṃ hoti, pattagataṃ na khīyatīti. Sādhu sādhu, sappurisa,",
  "atk-s0403a:603_4": "anucchavikamidaṃ tuyhanti. Idaṃ tāva pattagataṃ na khīyatīti ettha vatthu.",
  "atk-s0403a:604_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā “imasmiṃ",
  "atk-s0403a:604_1": "dāne kiṃ varabhaṇḍa”nti pucchi. Dve sāṭakā, bhanteti. Ete mayhaṃ pāpuṇissantīti?",
  "atk-s0403a:604_2": "Taṃ sutvā amacco rañño ārocesi – “eko daharo evaṃ vadatī”ti. “Daharassa evaṃ cittaṃ,",
  "atk-s0403a:604_3": "mahātherānaṃ pana sukhumasāṭakā vaṭṭantī”ti vatvā “mahātherānaṃ dassāmī”ti ṭhapesi.",
  "atk-s0403a:604_4": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ",
  "atk-s0403a:604_5": "nārohanti, aññeva ārohanti. Daharassa dānakāle pana hatthaṃ āruḷhā. So tassa hatthe",
  "atk-s0403a:604_6": "ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā",
  "atk-s0403a:604_7": "daharassa santike nisīditvā “kadā, bhante, imaṃ dhammaṃ paṭivijjhitthā”ti āha. So",
  "atk-s0403a:604_8": "pariyāyenapi asantaṃ avadanto “natthi mayhaṃ, mahārāja, lokuttaradhammo”ti āha. Nanu,",
  "atk-s0403a:604_9": "bhante, pubbeva avacutthāti. Āma, mahārāja, sāraṇīyadhammapūrako ahaṃ, tassa me dhammassa",
  "atk-s0403a:604_10": "pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti. “Sādhu sādhu,",
  "atk-s0403a:604_11": "bhante, anucchavikamidaṃ tumhāka”nti vatvā pakkāmi. Idaṃ bhājanīyabhaṇḍaṭṭhāne aggabhaṇḍaṃ",
  "atk-s0403a:604_12": "pāpuṇātīti ettha vatthu.",
  "atk-s0403a:605_0": "Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu. Therī",
  "atk-s0403a:605_1": "paccūsasamaye “ativiya appanigghoso gāmo, upadhāretha tāvā”ti daharabhikkhuniyo āha.",
  "atk-s0403a:605_2": "Tā gantvā sabbesaṃ gatabhāvaṃ ñatvā āgamma theriyā ārocesuṃ. Sā sutvā “mā tumhe tesaṃ",
  "atk-s0403a:605_3": "gatabhāvaṃ cintayittha, attano uddesaparipucchāyonisomanasikāresuyeva yogaṃ karothā”ti",
  "atk-s0403a:605_4": "vatvā bhikkhācāravelāyaṃ pārupitvā attadvādasamā gāmadvāre nigrodharukkhamūle aṭṭhāsi.",
  "atk-s0403a:605_5": "Rukkhe adhivatthā devatā dvādasannampi bhikkhunīnaṃ piṇḍapātaṃ datvā, “ayye, aññattha",
  "atk-s0403a:605_6": "mā gacchatha, niccaṃ idheva āgaccheyyāthā”ti āha. Theriyā pana kaniṭṭhabhātā nāgatthero",
  "atk-s0403a:605_7": "nāma atthi. So “mahantaṃ bhayaṃ, na sakkā yāpetuṃ, paratīraṃ gamissāmī”ti attadvādasamova",
  "atk-s0403a:605_8": "attano vasanaṭṭhānā nikkhanto “theriṃ disvā gamissāmī”ti bhātaragāmaṃ āgato. Therī",
  "atk-s0403a:605_9": "“therā āgatā”ti sutvā tesaṃ santikaṃ gantvā “kiṃ ayyā”ti pucchi. So taṃ pavattiṃ",
  "atk-s0403a:605_10": "ārocesi. Sā “ajja ekadivasaṃ vihāreva vasitvā sve gamissathā”ti āha. Therā vihāraṃ agamiṃsu.",
  "atk-s0403a:606_0": "Therī punadivase rukkhamūle piṇḍāya caritvā theraṃ upasaṅkamitvā “imaṃ piṇḍapātaṃ",
  "atk-s0403a:606_1": "paribhuñjathā”ti āha. Thero “vaṭṭissati therī”ti vatvā tuṇhī aṭṭhāsi. Dhammiko, tāta,",
  "atk-s0403a:606_2": "piṇḍapāto, kukkuccaṃ akatvā paribhuñjathāti. Vaṭṭissati therīti? Sā pattaṃ gahetvā",
  "atk-s0403a:606_3": "ākāse khipi, patto ākāse aṭṭhāsi. Thero “sattatālamatte ṭhitampi bhikkhunībhattameva",
  "atk-s0403a:606_4": "therī”ti vatvā “bhayaṃ nāma sabbakālaṃ na hoti, bhaye vūpasante ariyavaṃsaṃ kathayamāno,",
  "atk-s0403a:606_5": "‘bho piṇḍapātika, bhikkhunībhattaṃ bhuñjitvā vītināmayitthā’ti cittena anuvadiyamāno",
  "atk-s0403a:606_6": "santhambhituṃ na sakkhissāmi, appamattā hotha theriyo”ti maggaṃ paṭipajji.",
  "atk-s0403a:607_0": "Rukkhadevatāpi “sace thero theriyā hatthato piṇḍapātaṃ paribhuñjissati, na taṃ nivattessāmi.",
  "atk-s0403a:607_1": "Sace na paribhuñjissati, nivattessāmī”ti cintayamānā ṭhatvā therassa gamanaṃ disvā",
  "atk-s0403a:607_2": "rukkhā oruyha “pattaṃ, bhante, dethā”ti vatvā pattaṃ gahetvā theraṃ rukkhamūlaṃyeva",
  "atk-s0403a:607_3": "ānetvā āsanaṃ paññāpetvā piṇḍapātaṃ datvā katabhattakiccaṃ paṭiññaṃ kāretvā dvādasa",
  "atk-s0403a:607_4": "bhikkhuniyo dvādasa ca bhikkhū satta vassāni upaṭṭhahi. Idaṃ devatā ussukkaṃ āpajjantīti",
  "atk-s0403a:607_5": "ettha vatthu. Tatra hi therī sāraṇīyadhammapūrikā ahosi.",
  "atk-s0403a:608_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ",
  "atk-s0403a:608_1": "hoti, tassa sīlaṃ pariyante chinnasāṭako viya khaṇḍaṃ nāma. Yassa pana vemajjhe bhinnaṃ,",
  "atk-s0403a:608_2": "tassa chiddasāṭako viya chiddaṃ nāma hoti. Yassa paṭipāṭiyā dve tīṇi bhinnāni, tassa",
  "atk-s0403a:608_3": "piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññataravaṇṇā",
  "atk-s0403a:608_4": "gāvī viya sabalaṃ nāma hoti. Yassa antarantarā bhinnāni, tassa antarantarā visabhāgabinduvicitrā",
  "atk-s0403a:608_5": "gāvī viya kammāsaṃ nāma hoti. Yassa pana sabbena sabbaṃ abhinnāni, tassa tāni sīlāni",
  "atk-s0403a:608_6": "akhaṇḍāni acchiddāni asabalāni akammāsāni nāma honti. Tāni panetāni taṇhādāsabyato",
  "atk-s0403a:608_7": "mocetvā bhujissabhāvakaraṇato bhujissāni, buddhādīhi viññūhi pasatthattā viññuppasatthāni,",
  "atk-s0403a:608_8": "taṇhādiṭṭhīhi aparāmaṭṭhattā “idaṃ nāma tvaṃ āpannapubbo”ti kenaci parāmaṭṭhuṃ asakkuṇeyyattā",
  "atk-s0403a:608_9": "ca aparāmaṭṭhāni, upacārasamādhiṃ appanāsamādhiṃ vā saṃvattayantīti samādhisaṃvattanikānīti vuccanti.",
  "atk-s0403a:609_0": "Sīlasāmaññagato viharatīti tesu tesu disābhāgesu viharantehi bhikkhūhi saddhiṃ samānabhāvūpagatasīlo",
  "atk-s0403a:609_1": "viharati. Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ",
  "atk-s0403a:609_2": "sīlena samānameva hoti, natthi maggasīle nānattaṃ. Taṃ sandhāyetaṃ vuttaṃ.",
  "atk-s0403a:610_0": "Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti niyyānikā.",
  "atk-s0403a:610_1": "Takkarassāti yo tathākārī hoti. Dukkhakkhayāyāti sabbadukkhakkhayatthaṃ. Diṭṭhisāmaññagatoti",
  "atk-s0403a:610_2": "samānadiṭṭhibhāvaṃ upagato hutvā viharatīti.",
  "atk-s0403a:611": "2. Dutiyasāraṇīyasuttavaṇṇanā",
  "atk-s0403a:612_0": "12. Dutiye yo te dhamme pūreti, taṃ sabrahmacārīnaṃ piyaṃ karontīti piyakaraṇā. Garuṃ",
  "atk-s0403a:612_1": "karontīti garukaraṇā. Saṅgahāyāti saṅgaṇhanatthāya. Avivādāyāti avivadanatthāya.",
  "atk-s0403a:612_2": "Sāmaggiyāti samaggabhāvatthāya. Ekībhāvāyāti ekabhāvatthāya ninnānākaraṇāya. Saṃvattantīti",
  "atk-s0403a:612_3": "vattanti pavattanti.",
  "atk-s0403a:613": "3. Nissāraṇīyasuttavaṇṇanā",
  "atk-s0403a:614_0": "13. Tatiye nissāraṇīyā dhātuyoti nissaraṇadhātuyova. Mettā hi kho me cetovimuttīti",
  "atk-s0403a:614_1": "ettha paccanīkadhammehi vimuttattā tikacatukkajjhānikā mettāva mettācetovimutti nāma.",
  "atk-s0403a:614_2": "Bhāvitāti vaḍḍhitā. Bahulīkatāti punappunaṃ katā. Yānīkatāti yuttayānasadisā katā.",
  "atk-s0403a:614_3": "Vatthukatāti patiṭṭhā katā. Anuṭṭhitāti adhiṭṭhitā. Paricitāti samantato citā ācitā",
  "atk-s0403a:614_4": "upacitā. Susamāraddhāti suppaguṇakaraṇena suṭṭhu samāraddhā. Pariyādāya tiṭṭhatīti",
  "atk-s0403a:614_5": "pariyādiyitvā gahetvā tiṭṭhati. Mā hevantissa vacanīyoti yasmā abhūtabyākaraṇaṃ byākaroti,",
  "atk-s0403a:614_6": "tasmā “mā evaṃ bhaṇī”ti vattabbo. Yadidaṃ mettācetovimuttīti yā ayaṃ mettācetovimutti,",
  "atk-s0403a:614_7": "idaṃ nissaraṇaṃ byāpādassa, byāpādato nissaṭāti attho. Yo pana mettāya tikacatukkajjhānato",
  "atk-s0403a:614_8": "vuṭṭhito saṅkhāre sammasitvā tatiyamaggaṃ patvā “puna byāpādo natthī”ti tatiyaphalena",
  "atk-s0403a:614_9": "nibbānaṃ passati, tassa cittaṃ accantanissaraṇaṃ byāpādassa. Etenupāyena sabbattha attho veditabbo.",
  "atk-s0403a:615_0": "Animittācetovimuttīti balavavipassanā. Dīghabhāṇakā pana arahattaphalasamāpattīti",
  "atk-s0403a:615_1": "vadanti. Sā hi rāganimittādīnañceva rūpanimittādīnañca niccanimittādīnañca abhāvā",
  "atk-s0403a:615_2": "animittāti vuttā. Nimittānusārīti vuttappabhedaṃ nimittaṃ anusaraṇasabhāvaṃ.",
  "atk-s0403a:616_0": "Asmīti asmimāno. Ayamahamasmīti pañcasu khandhesu ayaṃ nāma ahaṃ asmīti. Ettāvatā",
  "atk-s0403a:616_1": "arahattaṃ byākataṃ hoti. Vicikicchākathaṃkathāsallanti vicikicchābhūtaṃ kathaṃkathāsallaṃ.",
  "atk-s0403a:616_2": "Mā hevantissa vacanīyoti sace te paṭhamamaggavajjhā vicikicchā uppajjati, arahattabyākaraṇaṃ",
  "atk-s0403a:616_3": "micchā hoti, tasmā “mā abhūtaṃ gaṇhī”ti vāretabbo. Asmīti mānasamugghātoti arahattamaggo.",
  "atk-s0403a:616_4": "Arahattamaggaphalavasena hi nibbāne diṭṭhe puna asmimāno natthīti arahattamaggo “asmīti",
  "atk-s0403a:616_5": "mānasamugghāto”ti vutto. Iti imasmiṃ sutte abhūtabyākaraṇaṃ nāma kathitaṃ.",
  "atk-s0403a:617": "4. Bhaddakasuttavaṇṇanā",
  "atk-s0403a:618_0": "14. Catutthe na bhaddakanti na laddhakaṃ. Tattha yo hi bhītabhīto marati, tassa na",
  "atk-s0403a:618_1": "bhaddakaṃ maraṇaṃ hoti. Yo apāye paṭisandhiṃ gaṇhāti, tassa na bhaddikā kālakiriyā",
  "atk-s0403a:618_2": "hoti. Kammārāmotiādīsu āramaṇaṃ ārāmo, abhiratīti attho. Vihārakaraṇādimhi navakamme",
  "atk-s0403a:618_3": "ārāmo assāti kammārāmo. Tasmiṃyeva kamme ratoti kammarato. Tadeva kammārāmataṃ punappunaṃ",
  "atk-s0403a:618_4": "yuttoti anuyutto. Esa nayo sabbattha. Ettha ca bhassanti ālāpasallāpo. Niddāti soppaṃ.",
  "atk-s0403a:618_5": "Saṅgaṇikāti gaṇasaṅgaṇikā. Sā “ekassa dutiyo hoti, dvinnaṃ hoti tatiyako”tiādinā",
  "atk-s0403a:618_6": "nayena veditabbā. Saṃsaggoti dassanasavanasamullāpasambhogakāyasaṃsaggavasena pavatto",
  "atk-s0403a:618_7": "saṃsaṭṭhabhāvo. Papañcoti taṇhādiṭṭhimānavasena pavatto madanākārasaṇṭhito kilesapapañco.",
  "atk-s0403a:618_8": "Sakkāyanti tebhūmakavaṭṭaṃ. Sammā dukkhassa antakiriyāyāti hetunā nayena sakalavaṭṭadukkhassa",
  "atk-s0403a:618_9": "parivaṭumaparicchedakaraṇatthaṃ. Magoti magasadiso. Nippapañcapadeti nibbānapade.",
  "atk-s0403a:618_10": "Ārādhayīti paripūrayi taṃ sampādesīti.",
  "atk-s0403a:619": "5. Anutappiyasuttavaṇṇanā",
  "atk-s0403a:620": "15. Pañcame anutappāti anusocitabbā anutāpakārī. Imesu dvīsupi suttesu gāthāsu ca vaṭṭavivaṭṭaṃ kathitaṃ.",
  "atk-s0403a:621": "6. Nakulapitusuttavaṇṇanā",
  "atk-s0403a:622_0": "16. Chaṭṭhe bāḷhagilānoti adhimattagilāno. Etadavocāti sāmikassa bhesajjaṃ katvā",
  "atk-s0403a:622_1": "byādhiṃ vūpasametuṃ asakkontī idāni sīhanādaṃ naditvā saccakiriyāya byādhiṃ vūpasametuṃ",
  "atk-s0403a:622_2": "santike nisīditvā etaṃ “mā kho tva”ntiādivacanaṃ avoca. Sāpekkhoti sataṇho. Na nakulamātāti",
  "atk-s0403a:622_3": "ettha na-kāro na sakkhatīti evaṃ parapadena yojetabbo. Santharitunti nicchiddaṃ kātuṃ,",
  "atk-s0403a:622_4": "saṇṭhapetunti attho. Veṇiṃ olikhitunti eḷakalomāni kappetvā vijaṭetvā veṇiṃ kātuṃ.",
  "atk-s0403a:623_0": "Aññaṃ gharaṃ gamissatīti aññaṃ sāmikaṃ gaṇhissati. Soḷasa vassāni gahaṭṭhakaṃ brahmacariyaṃ",
  "atk-s0403a:623_1": "samāciṇṇanti ito soḷasavassamatthake gahaṭṭhabrahmacariyavāso samāciṇṇo. Dassanakāmatarāti",
  "atk-s0403a:623_2": "atirekena dassanakāmā. Imehi tīhi aṅgehi sīhanādaṃ naditvā “iminā saccena tava sarīre",
  "atk-s0403a:623_3": "byādhi phāsu hotū”ti saccakiriyaṃ akāsi.",
  "atk-s0403a:624_0": "Idāni bhagavantaṃ sakkhiṃ katvā attano sīlādiguṇehipi saccakiriyaṃ kātuṃ siyā kho",
  "atk-s0403a:624_1": "pana tetiādimāha. Tattha paripūrakārinīti samattakārinī. Cetosamathassāti samādhikammaṭṭhānassa.",
  "atk-s0403a:624_2": "Ogādhappattāti ogādhaṃ anuppavesaṃ pattā. Patigādhappattāti patigādhaṃ patiṭṭhaṃ",
  "atk-s0403a:624_3": "pattā. Assāsappattāti assāsaṃ avassayaṃ pattā. Vesārajjappattāti somanassañāṇaṃ pattā.",
  "atk-s0403a:624_4": "Aparappaccayāti parappaccayo vuccati parasaddhā parapattiyāyanā, tāya virahitāti",
  "atk-s0403a:624_5": "attho. Imehi tīhi aṅgehi attano guṇe ārabbha saccakiriyaṃ akāsi. Gilānā vuṭṭhitoti",
  "atk-s0403a:624_6": "gilāno hutvā vuṭṭhito. Yāvatāti yattikāyo. Tāsaṃ aññatarāti tāsaṃ antare ekā. Anukampikāti",
  "atk-s0403a:624_7": "hitānukampikā. Ovādikāti ovādadāyikā. Anusāsikāti anusiṭṭhidāyikā.",
  "atk-s0403a:625": "7. Soppasuttavaṇṇanā",
  "atk-s0403a:626_0": "17. Sattame paṭisallānā vuṭṭhitoti ekībhāvāya dhammanijjhānakkhantito phalasamāpattivihārato",
  "atk-s0403a:626_1": "vuṭṭhito. Yathāvihāranti attano attano vasanavihāraṃ. Navāti pabbajjāya navakā. Te",
  "atk-s0403a:626_2": "pañcasatamattā ahesuṃ. Kākacchamānāti kākasaddaṃ karontā dante khādantā. Therāti",
  "atk-s0403a:626_3": "thirabhāvaṃ pattā. Tena noti tena nu. Seyyasukhādīni heṭṭhā vuttatthāneva. Raṭṭhikoti",
  "atk-s0403a:626_4": "yo raṭṭhaṃ bhuñjati. Pettaṇikoti yo pitarā bhuttānubhuttaṃ bhuñjati. Senāpatikoti",
  "atk-s0403a:626_5": "senāya jeṭṭhako. Gāmagāmaṇikoti gāmabhojako. Pūgagāmaṇikoti gaṇajeṭṭhako. Avipassako",
  "atk-s0403a:626_6": "kusalānaṃ dhammānanti kusalānaṃ dhammānaṃ anesako agavesako hutvā. Bodhipakkhiyānaṃ",
  "atk-s0403a:626_7": "dhammānanti sattatiṃsāya bodhipakkhiyadhammānaṃ.",
  "atk-s0403a:627": "8. Macchabandhasuttavaṇṇanā",
  "atk-s0403a:628_0": "18. Aṭṭhame macchikanti macchaghātakaṃ. Hatthinā yātīti hatthiyāyī. Paratopi eseva",
  "atk-s0403a:628_1": "nayo. Vajjheti vadhitabbe. Vadhāyanīteti vadhāya upanīte. Pāpakena manasāti lāmakena",
  "atk-s0403a:628_2": "vadhakacittena. Pāḷiyaṃ pana vadhāyupanīteti likhanti. Māgavikoti migaghātako. Ko",
  "atk-s0403a:628_3": "pana vādo manussabhūtanti yo manussabhūtaṃ pāpakena manasā anupekkhati, tassa sampattiyā",
  "atk-s0403a:628_4": "abhāve kimeva vattabbaṃ. Idaṃ pāpakassa kammuno aniṭṭhaphalabhāvaṃ dassetuṃ vuttaṃ.",
  "atk-s0403a:628_5": "Yesaṃ pana tādisaṃ kammaṃ karontānampi yasapaṭilābho hoti, tesaṃ taṃ akusalaṃ nissāya",
  "atk-s0403a:628_6": "kusalaṃ vipaccatīti veditabbaṃ. Tena panassa akusalakammena upahatattā vipāko na",
  "atk-s0403a:628_7": "ciraṭṭhitiko hoti. Imasmiṃ sutte akusalapakkhova kathito.",
  "atk-s0403a:629": "9. Paṭhamamaraṇassatisuttavaṇṇanā",
  "atk-s0403a:630_0": "19. Navame nātiketi evaṃnāmake gāme. Giñjakāvasatheti iṭṭhakāmaye pāsāde. Amatogadhāti",
  "atk-s0403a:630_1": "nibbānogadhā, nibbānapatiṭṭhāti attho. Bhāvetha noti bhāvetha nu. Maraṇassatinti",
  "atk-s0403a:630_2": "maraṇassatikammaṭṭhānaṃ. Aho vatāti patthanatthe nipāto. Bahuṃ vata me kataṃ assāti",
  "atk-s0403a:630_3": "tumhākaṃ sāsane mama kiccaṃ bahu kataṃ assa. Tadantaranti taṃ antaraṃ khaṇaṃ okāsaṃ.",
  "atk-s0403a:630_4": "Assasitvā vā passasāmīti ettha assāso vuccati anto pavisanavāto, passāso bahi nikkhamanavāto.",
  "atk-s0403a:630_5": "Iti ayaṃ bhikkhu yāva anto paviṭṭhavāto bahi nikkhamati, bahi nikkhanto vāto anto",
  "atk-s0403a:630_6": "pavisati, tāva jīvitaṃ patthento evamāha. Dandhanti mandaṃ garukaṃ asīghappavattaṃ.",
  "atk-s0403a:630_7": "Āsavānaṃ khayāyāti arahattaphalatthāya. Imasmiṃ sutte maraṇassati arahattaṃ pāpetvā kathitāti.",
  "atk-s0403a:631": "10. Dutiyamaraṇassatisuttavaṇṇanā",
  "atk-s0403a:632_0": "20. Dasame patigatāyāti paṭipannāya. Iti paṭisañcikkhatīti evaṃ paccavekkhati. So",
  "atk-s0403a:632_1": "mamassa antarāyoti ettha tividho antarāyo jīvitantarāyo, samaṇadhammantarāyo, puthujjanakālakiriyaṃ",
  "atk-s0403a:632_2": "karontassa saggantarāyo ceva maggantarāyo cāti. Taṃ sabbampi sandhāyevamāha. Byāpajjeyyāti",
  "atk-s0403a:632_3": "ajiṇṇakādivasena vipajjeyya. Adhimattoti balavā. Chandoti kattukamyatāchando. Vāyāmoti",
  "atk-s0403a:632_4": "payogavīriyaṃ. Ussāhoti ussāpanavīriyaṃ. Ussoḷhīti sampādanavīriyaṃ. Appaṭivānīti",
  "atk-s0403a:632_5": "anukkaṇṭhanā appaṭisaṅgharaṇā. Sesaṃ sabbattha uttānatthamevāti.",
  "atk-s0403a:633": "Sāraṇīyavaggo dutiyo.",
  "atk-s0403a:636": "3. Anuttariyavaggo",
  "atk-s0403a:637": "1-2. Sāmakasuttādivaṇṇanā",
  "atk-s0403a:638_0": "21-22. Tatiyassa paṭhame sāmagāmaketi sāmakānaṃ ussannattā evaṃladdhanāme gāmake.",
  "atk-s0403a:638_1": "Pokkharaṇiyāyanti pokkharaṇiyānāmake vihāre. Abhikkantāya rattiyāti rattiyā paṭhamayāmaṃ",
  "atk-s0403a:638_2": "atikkamma majjhimayāme sampatte. Abhikkantavaṇṇāti abhikkantaatimanāpavaṇṇā. Kevalakappanti",
  "atk-s0403a:638_3": "sakalakappaṃ. Pokkharaṇiyaṃ obhāsetvāti pokkharaṇiyānāmakaṃ mahāvihāraṃ attano obhāsena",
  "atk-s0403a:638_4": "pharitvā. Samanuññoti samānaanuñño samānacitto. Dovacassatāti dubbacabhāvo. Pāpamittatāti",
  "atk-s0403a:638_5": "lāmakamittatā. Imasmiṃ sutte parihāniyadhammāva kathitā. Dutiye aparihāniyadhammā",
  "atk-s0403a:638_6": "lokuttaramissakā kathitā.",
  "atk-s0403a:639": "3. Bhayasuttavaṇṇanā",
  "atk-s0403a:640_0": "23. Tatiye kāmarāgarattāyanti kāmarāgaratto ayaṃ. Chandarāgavinibaddhoti chandarāgena",
  "atk-s0403a:640_1": "vinibaddho. Bhayāti cittutrāsabhayā. Paṅkāti kilesapaṅkato. Saṅgo paṅko ca ubhayanti",
  "atk-s0403a:640_2": "saṅgo ca paṅko ca idampi ubhayaṃ. Ete kāmā pavuccanti, yattha satto puthujjanoti",
  "atk-s0403a:640_3": "yasmiṃ saṅge ca paṅke ca puthujjano satto laggo laggito palibuddho. Upādāneti catubbidhe",
  "atk-s0403a:640_4": "upādāne. Jātimaraṇasambhaveti jātiyā ca maraṇassa ca sambhave paccayabhūte. Anupādā",
  "atk-s0403a:640_5": "vimuccantīti anupādiyitvā vimuccanti. Jātimaraṇasaṅkhayeti jātimaraṇānaṃ saṅkhayasaṅkhāte",
  "atk-s0403a:640_6": "nibbāne, nibbānārammaṇāya vimuttiyā vimuccantīti attho. Imasmiṃ ṭhāne vivaṭṭetvā",
  "atk-s0403a:640_7": "arahattameva patto esa bhikkhu. Idāni taṃ khīṇāsavaṃ thomento te khemappattātiādimāha.",
  "atk-s0403a:640_8": "Tattha khemappattāti khemabhāvaṃ pattā. Sukhinoti lokuttarasukhena sukhitā. Diṭṭhadhammābhinibbutāti",
  "atk-s0403a:640_9": "abbhantare kilesābhāvena diṭṭhadhammeyeva abhinibbutā. Imasmiṃ sutte vaṭṭameva kathetvā",
  "atk-s0403a:640_10": "gāthāsu vaṭṭavivaṭaṃ kathitaṃ.",
  "atk-s0403a:641": "4. Himavantasuttavaṇṇanā",
  "atk-s0403a:642_0": "24. Catutthe padāleyyāti bhindeyya. Chavāyāti lāmikāya. Samādhissa samāpattikusalo",
  "atk-s0403a:642_1": "hotīti āhārasappāyautusappāyāni pariggahetvā samādhiṃ samāpajjituṃ kusalo hoti cheko",
  "atk-s0403a:642_2": "samattho paṭibalo. Samādhissa ṭhitikusaloti samādhissa ṭhitiyaṃ kusalo, samādhiṃ",
  "atk-s0403a:642_3": "ṭhapetuṃ sakkotīti attho. Samādhissa vuṭṭhānakusaloti samādhissa vuṭṭhāne kusalo,",
  "atk-s0403a:642_4": "yathāparicchedena vuṭṭhātuṃ sakkotīti attho. Samādhissa kallitakusaloti samādhissa",
  "atk-s0403a:642_5": "kallatāya kusalo, samādhicittaṃ hāsetuṃ kallaṃ kātuṃ sakkotīti attho. Samādhissa",
  "atk-s0403a:642_6": "gocarakusaloti samādhissa asappāye anupakārake dhamme vajjetvā sappāye upakārake",
  "atk-s0403a:642_7": "sevantopi, “ayaṃ samādhinimittārammaṇo ayaṃ lakkhaṇārammaṇo”ti jānantopi samādhissa",
  "atk-s0403a:642_8": "gocarakusalo nāma hoti. Samādhissa abhinīhārakusaloti upariuparisamāpattisamāpajjanatthāya",
  "atk-s0403a:642_9": "paṭhamajjhānādisamādhiṃ abhinīharituṃ sakkonto samādhissa abhinīhārakusalo nāma hoti.",
  "atk-s0403a:642_10": "So paṭhamajjhānā vuṭṭhāya dutiyaṃ samāpajjati, dutiyajjhānā…pe… tatiyajjhānā vuṭṭhāya",
  "atk-s0403a:642_11": "catutthaṃ samāpajjatīti.",
  "atk-s0403a:643": "5. Anussatiṭṭhānasuttavaṇṇanā",
  "atk-s0403a:644_0": "25. Pañcame anussatiṭṭhānānīti anussatikāraṇāni. Itipi so bhagavātiādīni visuddhimagge",
  "atk-s0403a:644_1": "vitthāritāneva. Idampi kho, bhikkhave, ārammaṇaṃ karitvāti idaṃ buddhānussatikammaṭṭhānaṃ",
  "atk-s0403a:644_2": "ārammaṇaṃ karitvā. Visujjhantīti paramavisuddhiṃ nibbānaṃ pāpuṇanti. Sesaṃ sabbattha",
  "atk-s0403a:644_3": "uttānatthameva. Imasmiṃ pana sutte cha anussatiṭṭhānāni missakāni kathitānīti veditabbāni.",
  "atk-s0403a:645": "6. Mahākaccānasuttavaṇṇanā",
  "atk-s0403a:646_0": "26. Chaṭṭhe sambādheti pañcakāmaguṇasambādhe. Okāsādhigamoti ettha okāsā vuccanti",
  "atk-s0403a:646_1": "cha anussatiṭṭhānāni, tesaṃ adhigamo. Visuddhiyāti visujjhanatthāya. Sokaparidevānaṃ",
  "atk-s0403a:646_2": "samatikkamāyāti sokānañca paridevānañca samatikkamatthāya. Atthaṅgamāyāti atthaṃ",
  "atk-s0403a:646_3": "gamanatthāya. Ñāyassa adhigamāyāti sahavipassanakassa maggassa adhigamanatthāya.",
  "atk-s0403a:646_4": "Nibbānassa sacchikiriyāyāti apaccayaparinibbānassa paccakkhakiriyatthāya.",
  "atk-s0403a:647_0": "Sabbasoti sabbākārena. Ākāsasamenāti alagganaṭṭhena ceva apalibuddhaṭṭhena ca ākāsasadisena.",
  "atk-s0403a:647_1": "Vipulenāti na parittakena. Mahaggatenāti mahantabhāvaṃ gatena, mahantehi vā ariyasāvakehi",
  "atk-s0403a:647_2": "gatena, paṭipannenāti attho. Appamāṇenāti pharaṇaappamāṇatāya appamāṇena. Averenāti",
  "atk-s0403a:647_3": "akusalaverapuggalaverarahitena. Abyāpajjhenāti kodhadukkhavajjitena. Sabbametaṃ buddhānussaticittameva",
  "atk-s0403a:647_4": "sandhāya vuttaṃ. Paratopi eseva nayo. Visuddhidhammāti visujjhanasabhāvā. Imasmimpi",
  "atk-s0403a:647_5": "sutte cha anussatiṭṭhānāni missakāneva kathitānīti.",
  "atk-s0403a:648": "7. Paṭhamasamayasuttavaṇṇanā",
  "atk-s0403a:649_0": "27. Sattame manobhāvanīyassāti ettha manaṃ bhāveti vaḍḍhetīti manobhāvanīyo. Dassanāyāti",
  "atk-s0403a:649_1": "dassanatthaṃ. Nissaraṇanti niggamanaṃ vūpasamanaṃ. Dhammaṃ desetīti kāmarāgappajahanatthāya",
  "atk-s0403a:649_2": "asubhakammaṭṭhānaṃ katheti. Dutiyavārādīsu byāpādappahānāya mettākammaṭṭhānaṃ, thinamiddhappahānāya",
  "atk-s0403a:649_3": "thinamiddhavinodanakammaṭṭhānaṃ, ālokasaññaṃ vā vīriyārambhavatthuādīnaṃ vā aññataraṃ,",
  "atk-s0403a:649_4": "uddhaccakukkuccappahānāya samathakammaṭṭhānaṃ, vicikicchāpahānāya tiṇṇaṃ ratanānaṃ",
  "atk-s0403a:649_5": "guṇakathaṃ kathento dhammaṃ desetīti veditabbo. Āgammāti ārabbha. Manasikarototi",
  "atk-s0403a:649_6": "ārammaṇavasena citte karontassa. Anantarā āsavānaṃ khayo hotīti anantarāyena āsavānaṃ khayo hoti.",
  "atk-s0403a:650": "8. Dutiyasamayasuttavaṇṇanā",
  "atk-s0403a:651_0": "28. Aṭṭhame maṇḍalamāḷeti bhojanasālāya. Cārittakilamathoti piṇḍapātacariyāya uppannakilamatho.",
  "atk-s0403a:651_1": "Bhattakilamathoti bhattadaratho. Vihārapacchāyāyanti vihārapaccante chāyāya. Yadevassa",
  "atk-s0403a:651_2": "divā samādhinimittaṃ manasikataṃ hotīti yaṃ eva tassa tato purimadivasabhāge samathanimittaṃ",
  "atk-s0403a:651_3": "citte kataṃ hoti. Tadevassa tasmiṃ samaye samudācaratīti taṃyeva etassa tasmiṃ samaye",
  "atk-s0403a:651_4": "divāvihāre nisinnassa manodvāre sañcarati. Ojaṭṭhāyīti ojāya ṭhito patiṭṭhito. Phāsukassa",
  "atk-s0403a:651_5": "hotīti phāsukaṃ assa hoti. Sammukhāti kathentassa sammukhaṭṭhāne. Sutanti sotena",
  "atk-s0403a:651_6": "sutaṃ. Paṭiggahitanti cittena paṭiggahitaṃ.",
  "atk-s0403a:652": "9. Udāyīsuttavaṇṇanā",
  "atk-s0403a:653_0": "29. Navame udāyinti lāḷudāyittheraṃ. Suṇomahaṃ, āvusoti, āvuso, nāhaṃ badhiro, suṇāmi",
  "atk-s0403a:653_1": "bhagavato vacanaṃ, pañhaṃ pana upaparikkhāmīti. Adhicittanti samādhivipassanācittaṃ.",
  "atk-s0403a:653_2": "Idaṃ, bhante, anussatiṭṭhānanti idaṃ jhānattayasaṅkhātaṃ anussatikāraṇaṃ. Diṭṭhadhammasukhavihārāya",
  "atk-s0403a:653_3": "saṃvattatīti imasmiṃyeva attabhāve sukhavihāratthāya pavattati. Ālokasaññanti ālokanimitte",
  "atk-s0403a:653_4": "uppannasaññaṃ. Divā saññaṃ adhiṭṭhātīti divāti saññaṃ ṭhapeti. Yathā divā tathā rattinti",
  "atk-s0403a:653_5": "yathānena divā ālokasaññā manasikatā, rattimpi tatheva taṃ manasi karoti. Yathā rattiṃ",
  "atk-s0403a:653_6": "tathā divāti yathā vānena rattiṃ ālokasaññā manasikatā, divāpi taṃ tatheva manasi",
  "atk-s0403a:653_7": "karoti. Vivaṭenāti pākaṭena. Apariyonaddhenāti nīvaraṇehi anonaddhena. Sappabhāsaṃ",
  "atk-s0403a:653_8": "cittaṃ bhāvetīti dibbacakkhuñāṇatthāya sahobhāsakaṃ cittaṃ brūheti vaḍḍheti. Yaṃ",
  "atk-s0403a:653_9": "pana “ālokasaññaṃ manasi karotī”ti vuttaṃ, taṃ thinamiddhavinodanālokasaññaṃ sandhāya",
  "atk-s0403a:653_10": "vuttaṃ, na dibbacakkhuñāṇālokanti veditabbaṃ. Ñāṇadassanappaṭilābhāyāti dibbacakkhusaṅkhātassa",
  "atk-s0403a:653_11": "ñāṇadassanassa paṭilābhāya.",
  "atk-s0403a:654_0": "Imameva kāyantiādīsu yaṃ vattabbaṃ siyā, taṃ sabbaṃ sabbākārena vitthārato visuddhimagge",
  "atk-s0403a:654_1": "kāyagatāsatikammaṭṭhāne vuttaṃ. Kāmarāgappahānāyāti pañcakāmaguṇikassa rāgassa pahānatthāya.",
  "atk-s0403a:654_2": "Seyyathāpi passeyyāti yathā passeyya. Sarīranti matasarīraṃ. Sivathikāya chaḍḍitanti",
  "atk-s0403a:654_3": "susāne apaviddhaṃ. Ekāhaṃ matassa assāti ekāhamataṃ. Dvīhaṃ matassa assāti dvīhamataṃ.",
  "atk-s0403a:654_4": "Tīhaṃ matassa assāti tīhamataṃ. Bhastā viya vāyunā uddhaṃ jīvitapariyādānā yathānukkamaṃ",
  "atk-s0403a:654_5": "samuggatena sūnabhāvena dhumātattā uddhumātaṃ, uddhumātameva uddhumātakaṃ. Paṭikūlattā",
  "atk-s0403a:654_6": "vā kucchitaṃ uddhumātanti uddhumātakaṃ. Vinīlaṃ vuccati viparibhinnavaṇṇaṃ, vinīlameva",
  "atk-s0403a:654_7": "vinīlakaṃ. Paṭikūlattā vā kucchitaṃ vinīlanti vinīlakaṃ. Maṃsussadaṭṭhānesu rattavaṇṇassa",
  "atk-s0403a:654_8": "pubbasannicayaṭṭhānesu setavaṇṇassa yebhuyyena ca nīlavaṇṇassa nīlaṭṭhāne nīlasāṭakapārutasseva",
  "atk-s0403a:654_9": "chavasarīrassetaṃ adhivacanaṃ. Paribhinnaṭṭhānehi navahi vā vaṇamukhehi vissandamānaṃ",
  "atk-s0403a:654_10": "pubbaṃ vipubbaṃ, vipubbameva vipubbakaṃ. Paṭikūlattā vā kucchitaṃ vipubbanti vipubbakaṃ.",
  "atk-s0403a:654_11": "Vipubbakaṃ jātaṃ tathābhāvaṃ gatanti vipubbakajātaṃ.",
  "atk-s0403a:655_0": "So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati",
  "atk-s0403a:655_1": "upaneti. Kathaṃ? Ayampi kho kāyo evaṃdhammo evaṃbhāvī evaṃanatītoti. Idaṃ vuttaṃ",
  "atk-s0403a:655_2": "hoti – āyu usmā viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo",
  "atk-s0403a:655_3": "hoti, imesaṃ pana vigamā ayampi evaṃdhammo evaṃpūtikasabhāvoyevāti. Evaṃbhāvīti evamevaṃ",
  "atk-s0403a:655_4": "uddhumātādibhedo bhavissati. Evaṃ anatītoti evaṃ uddhumātādibhāvaṃ anatikkanto.",
  "atk-s0403a:656_0": "Khajjamānanti udarādīsu nisīditvā udaramaṃsaoṭṭhamaṃsaakkhikamaṃsādīni luñcitvā luñcitvā",
  "atk-s0403a:656_1": "khādiyamānaṃ. Samaṃsalohitanti sesāvasesamaṃsalohitayuttaṃ. Nimmaṃsalohitamakkhitanti",
  "atk-s0403a:656_2": "maṃse khīṇepi lohitaṃ na sussati, taṃ sandhāya vuttaṃ – “nimmaṃsalohitamakkhita”nti.",
  "atk-s0403a:656_3": "Aññenāti aññena disābhāgena. Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ",
  "atk-s0403a:656_4": "pāṭiyekkaṃ vippakiṇṇaṃ. Pādaṭṭhikādīsupi eseva nayo. Terovassikānīti atikkantasaṃvaccharāni.",
  "atk-s0403a:656_5": "Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti,",
  "atk-s0403a:656_6": "antobhūmigatāni pana cirataraṃ tiṭṭhanti. Cuṇṇakajātānīti cuṇṇavicuṇṇaṃ hutvā vippakiṇṇāni.",
  "atk-s0403a:656_7": "Sabbattha so imamevāti vuttanayena khajjamānādīnaṃ vasena yojanā kātabbā. Asmimānasamugghātāyāti",
  "atk-s0403a:656_8": "asmīti pavattassa navavidhassa mānassa samugghātatthāya. Anekadhātupaṭivedhāyāti",
  "atk-s0403a:656_9": "anekadhātūnaṃ paṭivijjhanatthāya. Satova abhikkamatīti gacchanto satipaññāhi samannāgatova",
  "atk-s0403a:656_10": "gacchati. Satova paṭikkamatīti paṭinivattantopi satipaññāhi samannāgatova nivattati.",
  "atk-s0403a:656_11": "Sesapadesupi eseva nayo. Satisampajaññāyāti satiyā ca ñāṇassa ca atthāya. Iti imasmiṃ",
  "atk-s0403a:656_12": "sutte satiñāṇāni missakāni kathitānīti.",
  "atk-s0403a:657": "10. Anuttariyasuttavaṇṇanā",
  "atk-s0403a:658_0": "30. Dasame uccāvacanti yaṃ kiñci mahantakhuddakaṃ, uccanīcaṃ vā. Hīnanti nihīnaṃ.",
  "atk-s0403a:658_1": "Gammanti gāmavāsikānaṃ dassanaṃ. Pothujjanikanti puthujjanānaṃ santakaṃ. Anariyanti",
  "atk-s0403a:658_2": "na ariyaṃ na uttamaṃ na parisuddhaṃ. Anatthasaṃhitanti na atthasannissitaṃ. Na nibbidāyāti",
  "atk-s0403a:658_3": "na vaṭṭe nibbindanatthāya. Na virāgāyāti na rāgādīnaṃ virajjanatthāya. Na nirodhāyāti",
  "atk-s0403a:658_4": "na rāgādīnaṃ appavattinirodhāya. Na upasamāyāti na rāgādīnaṃ vūpasamanatthāya. Na",
  "atk-s0403a:658_5": "abhiññāyāti na abhijānanatthāya. Na sambodhāyāti na sambodhisaṅkhātassa catumaggañāṇassa",
  "atk-s0403a:658_6": "paṭivijjhanatthāya. Na nibbānāyāti na nibbānassa sacchikiriyāya.",
  "atk-s0403a:659_0": "Niviṭṭhasaddhoti patiṭṭhitasaddho. Niviṭṭhapemoti patiṭṭhitapemo. Ekantagatoti ekantaṃ",
  "atk-s0403a:659_1": "gato, acalappattoti attho. Abhippasannoti ativiya pasanno. Etadānuttariyanti etaṃ",
  "atk-s0403a:659_2": "anuttaraṃ. Hatthismimpi sikkhatīti hatthinimittaṃ sikkhitabbaṃ hatthisippaṃ sikkhati.",
  "atk-s0403a:659_3": "Sesapadesupi eseva nayo. Uccāvacanti mahantakhuddakaṃ sippaṃ sikkhati.",
  "atk-s0403a:660_0": "Upaṭṭhitā pāricariyeti pāricariyāya paccupaṭṭhitā. Bhāvayanti anussatinti anuttaraṃ",
  "atk-s0403a:660_1": "anussatiṃ bhāventi. Vivekappaṭisaṃyuttanti nibbānanissitaṃ katvā. Khemanti nirupaddavaṃ.",
  "atk-s0403a:660_2": "Amatagāminanti nibbānagāminaṃ, ariyamaggaṃ bhāventīti attho. Appamāde pamoditāti",
  "atk-s0403a:660_3": "satiyā avippavāsasaṅkhāte appamāde āmoditā pamoditā. Nipakāti nepakkena samannāgatā.",
  "atk-s0403a:660_4": "Sīlasaṃvutāti sīlena saṃvutā pihitā. Te ve kālena paccentīti te ve yuttappayuttakāle",
  "atk-s0403a:660_5": "jānanti. Yattha dukkhaṃ nirujjhatīti yasmiṃ ṭhāne sakalaṃ vaṭṭadukkhaṃ nirujjhati,",
  "atk-s0403a:660_6": "taṃ amataṃ mahānibbānaṃ te bhikkhū jānantīti. Imasmiṃ sutte cha anuttariyāni missakāni kathitānīti.",
  "atk-s0403a:661": "Anuttariyavaggo tatiyo.",
  "atk-s0403a:664": "4. Devatāvaggo",
  "atk-s0403a:665": "1. Sekhasuttavaṇṇanā",
  "atk-s0403a:666": "31. Catutthassa paṭhame sekhassāti sattavidhassa sekhassa. Puthujjane pana vattabbameva natthi. Parihānāyāti uparūpariguṇaparihānāya.",
  "atk-s0403a:667": "2-3. Aparihānasuttadvayavaṇṇanā",
  "atk-s0403a:668_0": "32-33. Dutiye satthugāravatāti satthari garubhāvo. Dhammagāravatāti navavidhe lokuttaradhamme",
  "atk-s0403a:668_1": "garubhāvo. Saṅghagāravatāti saṅghe garubhāvo. Sikkhāgāravatāti tīsu sikkhāsu garubhāvo.",
  "atk-s0403a:668_2": "Appamādagāravatāti appamāde garubhāvo. Paṭisanthāragāravatāti dhammāmisavasena duvidhe",
  "atk-s0403a:668_3": "paṭisanthāre garubhāvo. Satthā garu assāti satthugaru. Dhammo garu assāti dhammagaru.",
  "atk-s0403a:668_4": "Tibbagāravoti bahalagāravo. Paṭisanthāre gāravo assāti paṭisanthāragāravo. Tatiye",
  "atk-s0403a:668_5": "sappatissoti sajeṭṭhako sagāravo. Hirottappaṃ panettha missakaṃ kathitaṃ.",
  "atk-s0403a:669": "4. Mahāmoggallānasuttavaṇṇanā",
  "atk-s0403a:670_0": "34. Catutthe tisso nāma bhikkhūti therasseva saddhivihāriko. Mahiddhiko mahānubhāvoti",
  "atk-s0403a:670_1": "ijjhanaṭṭhena mahatī iddhi assāti mahiddhiko. Anupharaṇaṭṭhena mahā ānubhāvo assāti",
  "atk-s0403a:670_2": "mahānubhāvo. Cirassaṃ kho, mārisa moggallāna, imaṃ pariyāyamakāsīti evarūpaṃ loke",
  "atk-s0403a:670_3": "pakatiyā piyasamudāhāravacanaṃ hoti. Lokiyā hi cirassaṃ āgatampi anāgatapubbampi",
  "atk-s0403a:670_4": "manāpajātiyaṃ āgataṃ disvā “kuto bhavaṃ āgato, cirassaṃ bhavaṃ āgato, kathaṃ te idhāgamanamaggo",
  "atk-s0403a:670_5": "ñāto, kiṃ maggamūḷhosī”tiādīni vadanti. Ayaṃ pana āgatapubbattāyeva evamāha. Thero",
  "atk-s0403a:670_6": "hi kālena kālaṃ brahmalokaṃ gacchatiyeva. Tattha pariyāyamakāsīti vāraṃ akāsi. Yadidaṃ",
  "atk-s0403a:670_7": "idhāgamanāyāti yo ayaṃ idhāgamanāya vāro, taṃ cirassaṃ akāsīti vuttaṃ hoti. Idamāsanaṃ",
  "atk-s0403a:670_8": "paññattanti mahārahaṃ brahmapallaṅkaṃ paññāpetvā evamāha. Aveccappasādenāti adhigatena",
  "atk-s0403a:670_9": "acalena maggappasādena. Imasmiṃ sutte sotāpattimaggañāṇaṃ kathitaṃ.",
  "atk-s0403a:671": "5. Vijjābhāgiyasuttavaṇṇanā",
  "atk-s0403a:672_0": "35. Pañcame vijjābhāgiyāti vijjākoṭṭhāsikā. Aniccasaññāti aniccānupassanāñāṇe uppannasaññā.",
  "atk-s0403a:672_1": "Anicce dukkhasaññāti dukkhānupassanāñāṇe uppannasaññā. Dukkhe anattasaññāti anattānupassanāñāṇe",
  "atk-s0403a:672_2": "uppannasaññā. Pahānasaññāti pahānānupassanāñāṇe uppannasaññā. Virāgasaññāti virāgānupassanāñāṇe",
  "atk-s0403a:672_3": "uppannasaññā. Nirodhasaññāti nirodhānupassanāñāṇe uppannasaññā.",
  "atk-s0403a:673": "6. Vivādamūlasuttavaṇṇanā",
  "atk-s0403a:674_0": "36. Chaṭṭhe vivādamūlānīti vivādassa mūlāni. Kodhanoti kujjhanalakkhaṇena kodhena",
  "atk-s0403a:674_1": "samannāgato. Upanāhīti veraappaṭinissaggalakkhaṇena upanāhena samannāgato. Ahitāya",
  "atk-s0403a:674_2": "dukkhāya devamanussānanti dvinnaṃ bhikkhūnaṃ vivādo kathaṃ devamanussānaṃ ahitāya",
  "atk-s0403a:674_3": "dukkhāya saṃvattati? Kosambakakkhandhake viya dvīsu bhikkhūsu vivādaṃ āpannesu tasmiṃ",
  "atk-s0403a:674_4": "vihāre tesaṃ antevāsikā vivadanti, tesaṃ ovādaṃ gaṇhanto bhikkhunisaṅgho vivadati.",
  "atk-s0403a:674_5": "Tato tesaṃ upaṭṭhākā vivadanti, atha manussānaṃ ārakkhadevatā dve koṭṭhāsā honti.",
  "atk-s0403a:674_6": "Tathā dhammavādīnaṃ ārakkhadevatā dhammavādiniyo honti, adhammavādīnaṃ adhammavādiniyo.",
  "atk-s0403a:674_7": "Tato ārakkhadevatānaṃ mittā bhummadevatā bhijjanti. Evaṃ paramparāya yāva brahmalokā",
  "atk-s0403a:674_8": "ṭhapetvā ariyasāvake sabbe devamanussā dve koṭṭhāsā honti. Dhammavādīhi pana adhammavādinova",
  "atk-s0403a:674_9": "bahutarā honti. Tato yaṃ bahukehi gahitaṃ, taṃ gacchanti. Dhammaṃ vissajjetvā bahutarāva",
  "atk-s0403a:674_10": "adhammaṃ gaṇhanti. Te adhammaṃ purakkhatvā viharantā apāye nibbattanti. Evaṃ dvinnaṃ",
  "atk-s0403a:674_11": "bhikkhūnaṃ vivādo devamanussānaṃ ahitāya dukkhāya hoti. Ajjhattaṃ vāti tumhākaṃ abbhantaraparisāya.",
  "atk-s0403a:674_12": "Bahiddhāti paresaṃ parisāya.",
  "atk-s0403a:675_0": "Makkhīti paresaṃ guṇamakkhanalakkhaṇena makkhena samannāgato. Paḷāsīti yugaggāhalakkhaṇena",
  "atk-s0403a:675_1": "paḷāsena samannāgato. Issukīti parassa sakkārādīni issāyanalakkhaṇāya issāya samannāgato.",
  "atk-s0403a:675_2": "Maccharīti āvāsamacchariyādīhi samannāgato. Saṭhoti kerāṭiko. Māyāvīti katapaṭicchādako.",
  "atk-s0403a:675_3": "Pāpicchoti asantasambhāvanicchako dussīlo. Micchādiṭṭhīti natthikavādī, ahetuvādī,",
  "atk-s0403a:675_4": "akiriyavādī. Sandiṭṭhiparāmāsīti sayaṃ diṭṭhameva parāmasati. Ādhānaggāhīti daḷhaggāhī.",
  "atk-s0403a:675_5": "Duppaṭinissaggīti na sakkā hoti gahitaṃ vissajjāpetuṃ. Imasmiṃ sutte vaṭṭameva kathitaṃ.",
  "atk-s0403a:676": "7. Dānasuttavaṇṇanā",
  "atk-s0403a:677_0": "37. Sattame veḷukaṇḍakīti veḷukaṇḍakanagaravāsinī. Chaḷaṅgasamannāgatanti chahi guṇaṅgehi",
  "atk-s0403a:677_1": "samannāgataṃ. Dakkhiṇaṃ patiṭṭhāpetīti dānaṃ deti. Pubbeva dānā sumanoti dānaṃ dassāmīti",
  "atk-s0403a:677_2": "māsaḍḍhamāsato paṭṭhāya somanassappatto hoti. Ettha hi pubbecetanā dassāmīti cittuppādakālato",
  "atk-s0403a:677_3": "paṭṭhāya “ito uṭṭhitena dānaṃ dassāmī”ti khettaggahaṇaṃ ādiṃ katvā cintentassa labbhati.",
  "atk-s0403a:677_4": "Dadaṃ cittaṃ pasādetīti evaṃ vuttā muñcacetanā pana dānakāleyeva labbhati. Datvā",
  "atk-s0403a:677_5": "attamano hotīti ayaṃ pana aparacetanā aparāparaṃ anussarantassa labbhati. Vītarāgāti",
  "atk-s0403a:677_6": "vigatarāgā khīṇāsavā. Rāgavinayāya vā paṭipannāti rāgavinayapaṭipadaṃ paṭipannā.",
  "atk-s0403a:677_7": "Ukkaṭṭhadesanā cesā, na kevalaṃ pana khīṇāsavānaṃ, anāgāmi-sakadāgāmi-sotāpannānampi",
  "atk-s0403a:677_8": "antamaso tadahupabbajitassa bhaṇḍagāhakasāmaṇerassāpi dinnā dakkhiṇā chaḷaṅgasamannāgatāva",
  "atk-s0403a:677_9": "hoti. Sopi hi sotāpattimaggatthameva pabbajito.",
  "atk-s0403a:678_0": "Yaññassa sampadāti dānassa paripuṇṇatā. Saññatāti sīlasaññamena saññatā. Sayaṃ ācamayitvānāti",
  "atk-s0403a:678_1": "attanāva hatthapāde dhovitvā mukhaṃ vikkhāletvā. Sakehi pāṇibhīti attano hatthehi.",
  "atk-s0403a:678_2": "Sayehītipi pāṭho. Saddhoti ratanattayaguṇe saddahanto. Muttena cetasāti lābhamacchariyādīhi",
  "atk-s0403a:678_3": "vimuttena cittena. Abyāpajjhaṃ sukhaṃ lokanti niddukkhaṃ uḷārasukhasomanassaṃ devalokaṃ.",
  "atk-s0403a:679": "8. Attakārīsuttavaṇṇanā",
  "atk-s0403a:680_0": "38. Aṭṭhame addasaṃ vā assosiṃ vāti akkhīni ummīletvā mā addasaṃ, asukasmiṃ nāma",
  "atk-s0403a:680_1": "ṭhāne vasatīti mā assosiṃ, kathentassa vā vacanaṃ mā assosiṃ. Kathañhi nāmāti kena",
  "atk-s0403a:680_2": "nāma kāraṇena. Ārambhadhātūti ārabhanavasena pavattavīriyaṃ. Nikkamadhātūti kosajjato",
  "atk-s0403a:680_3": "nikkhamanasabhāvaṃ vīriyaṃ. Parakkamadhātūti parakkamasabhāvo. Thāmadhātūti thāmasabhāvo.",
  "atk-s0403a:680_4": "Ṭhitidhātūti ṭhitisabhāvo. Upakkamadhātūti upakkamasabhāvo. Sabbaṃ cetaṃ tena tenākārena",
  "atk-s0403a:680_5": "pavattassa vīriyasseva nāmaṃ.",
  "atk-s0403a:681": "9-10. Nidānasuttādivaṇṇanā",
  "atk-s0403a:682_0": "39-40. Navame kammānanti vaṭṭagāmikammānaṃ. Samudayāyāti piṇḍakaraṇatthāya. Nidānanti",
  "atk-s0403a:682_1": "paccayo. Lobhajenāti lobhato jātena. Na paññāyantīti “evarūpena kammena nibbattā”ti",
  "atk-s0403a:682_2": "na dissanti. Sukkapakkhe kammānanti vivaṭṭagāmikammānaṃ. Iti imasmiṃ sutte vaṭṭavivaṭṭaṃ",
  "atk-s0403a:682_3": "kathitaṃ. Dasame niculavaneti mahāmucalindavane. Saddhammoti sāsanasaddhammo.",
  "atk-s0403a:683": "11. Dārukkhandhasuttavaṇṇanā",
  "atk-s0403a:684_0": "41. Ekādasame cetovasippattoti cittavasibhāvaṃ patto. Pathavītveva adhimucceyyāti",
  "atk-s0403a:684_1": "thaddhākāraṃ pathavīdhātūti sallakkheyya. Yaṃ nissāyāti yaṃ vijjamānaṃ thaddhākāraṃ",
  "atk-s0403a:684_2": "pathavīdhātuṃ nissāya amuṃ dārukkhandhaṃ pathavītveva adhimucceyya, sā ettha pathavīdhātu",
  "atk-s0403a:684_3": "atthīti. Iminā nayena sesapadānipi veditabbāni. Yatheva hi tasmiṃ thaddhākārā pathavīdhātu",
  "atk-s0403a:684_4": "atthi, evaṃ yūsākārā āpodhātu, uṇhākārā tejodhātu, vitthambhanākārā vāyodhātu, rattavaṇṇamhi",
  "atk-s0403a:684_5": "sāre padumapupphavaṇṇā subhadhātu, pūtibhūte cuṇṇe ceva pheggupapaṭikāsu ca amanuññavaṇṇā",
  "atk-s0403a:684_6": "asubhadhātu, taṃ nissāya amuṃ dārukkhandhaṃ asubhantveva adhimucceyya sallakkheyyāti.",
  "atk-s0403a:684_7": "Imasmiṃ sutte missakavihāro nāma kathito.",
  "atk-s0403a:685": "12. Nāgitasuttavaṇṇanā",
  "atk-s0403a:686_0": "42. Dvādasame gāmantavihārinti gāmantasenāsanavāsiṃ. Samāhitaṃ nisinnanti tasmiṃ",
  "atk-s0403a:686_1": "gāmantasenāsane samādhiṃ appetvā nisinnaṃ. Idānimanti idāni imaṃ. Samādhimhā cāvessatīti",
  "atk-s0403a:686_2": "samādhito uṭṭhāpessati. Na attamano homīti na sakamano homi. Pacalāyamānanti niddāyamānaṃ.",
  "atk-s0403a:686_3": "Ekattanti ekasabhāvaṃ, ekaggatābhūtaṃ araññasaññaṃyeva citte karissatīti attho. Anurakkhissatīti",
  "atk-s0403a:686_4": "anuggaṇhissati. Avimuttaṃ vā cittaṃ vimocessatīti aññasmiṃ kāle avimuttaṃ cittaṃ",
  "atk-s0403a:686_5": "idāni pañcahi vimuttīhi vimocayissati. Riñcatīti vajjeti vissajjeti. Paṭipaṇāmetvāti",
  "atk-s0403a:686_6": "panuditvā vissajjetvā. Uccārapassāvakammāyāti uccārapassāvakaraṇatthāya. Iminā ettakena",
  "atk-s0403a:686_7": "ṭhānena satthārā araññasenāsanassa vaṇṇo kathito. Suttassa pana paṭhamakoṭṭhāse yaṃ",
  "atk-s0403a:686_8": "vattabbaṃ, taṃ heṭṭhā vuttamevāti.",
  "atk-s0403a:687": "Devatāvaggo catuttho.",
  "atk-s0403a:690": "5. Dhammikavaggo",
  "atk-s0403a:691": "1. Nāgasuttavaṇṇanā",
  "atk-s0403a:692_0": "43. Pañcamassa paṭhame āyasmatā ānandena saddhinti idaṃ “āyāmānandā”ti theraṃ āmantetvā",
  "atk-s0403a:692_1": "gatattā vuttaṃ, satthā pana anūnehi pañcahi bhikkhusatehi parivuto tattha agamāsīti",
  "atk-s0403a:692_2": "veditabbo. Tenupasaṅkamīti teheva pañcahi bhikkhusatehi parivuto upasaṅkami. Parisiñcitvāti",
  "atk-s0403a:692_3": "vohāravacanametaṃ, nhāyitvāti attho. Pubbāpayamānoti rattadupaṭṭaṃ nivāsetvā uttarāsaṅgacīvaraṃ",
  "atk-s0403a:692_4": "dvīhi hatthehi gahetvā pacchimalokadhātuṃ piṭṭhito katvā puratthimalokadhātuṃ abhimukho",
  "atk-s0403a:692_5": "vodakabhāvena gattāni pubbasadisāni kurumāno aṭṭhāsīti attho. Bhikkhusaṅghopi tena",
  "atk-s0403a:692_6": "tena ṭhānena otaritvā nhatvā paccuttaritvā satthāraṃyeva parivāretvā aṭṭhāsi. Iti",
  "atk-s0403a:692_7": "tasmiṃ samaye ākāsato patamānaṃ rattasuvaṇṇakuṇḍalaṃ viya sūriyo pacchimalokadhātuṃ",
  "atk-s0403a:692_8": "paṭipajji, parisuddharajatamaṇḍalo viya pācīnalokadhātuto cando abbhuggañchi, majjhaṭṭhānepi",
  "atk-s0403a:692_9": "pañcabhikkhusataparivāro sammāsambuddho chabbaṇṇabuddharasmiyo vissajjetvā pubbakoṭṭhakanadītīre",
  "atk-s0403a:692_10": "lokaṃ alaṅkurumāno aṭṭhāsi.",
  "atk-s0403a:693_0": "Tena kho pana samayena…pe… seto nāma nāgoti setavaṇṇatāya evaṃ laddhanāmo hatthināgo.",
  "atk-s0403a:693_1": "Mahātūriyatāḷitavāditenāti mahantena tūriyatāḷitavāditena. Tattha paṭhamaṃ saṅghaṭṭanaṃ",
  "atk-s0403a:693_2": "tāḷitaṃ nāma hoti, tato paraṃ vāditaṃ. Janoti hatthidassanatthaṃ sannipatitamahājano.",
  "atk-s0403a:693_3": "Disvā evamāhāti aṅgapaccaṅgāni ghaṃsitvā nhāpetvā uttāretvā bahitīre ṭhapetvā gattāni",
  "atk-s0403a:693_4": "vodakāni katvā hatthālaṅkārena alaṅkataṃ taṃ mahānāgaṃ disvā idaṃ “abhirūpo vata,",
  "atk-s0403a:693_5": "bho”ti pasaṃsāvacanamāha. Kāyupapannoti sarīrasampattiyā upapanno, paripuṇṇaṅgapaccaṅgoti",
  "atk-s0403a:693_6": "attho. Āyasmā udāyīti paṭisambhidāppatto kāḷudāyitthero. Etadavocāti taṃ mahājanaṃ",
  "atk-s0403a:693_7": "hatthissa vaṇṇaṃ bhaṇantaṃ disvā “ayaṃ jano ahetukapaṭisandhiyaṃ nibbattahatthino",
  "atk-s0403a:693_8": "vaṇṇaṃ katheti, na buddhahatthissa. Ahaṃ dāni iminā hatthināgena upamaṃ katvā buddhanāgassa",
  "atk-s0403a:693_9": "vaṇṇaṃ kathessāmī”ti cintetvā etaṃ “hatthimeva nu kho, bhante”tiādivacanaṃ avoca.",
  "atk-s0403a:693_10": "Tattha mahantanti ārohasampannaṃ. Brahantanti pariṇāhasampannaṃ. Evamāhāti evaṃ vadati.",
  "atk-s0403a:693_11": "Atha bhagavā yasmā ayaṃ nāgasaddo hatthimhiceva assagoṇauragarukkhamanussesu cāpi",
  "atk-s0403a:693_12": "pavattati, tasmā hatthimpi khotiādimāha.",
  "atk-s0403a:694_0": "Āgunti pāpakaṃ lāmakaṃ akusaladhammaṃ. Tamahaṃ nāgoti brūmīti taṃ ahaṃ imehi tīhi",
  "atk-s0403a:694_1": "dvārehi dasannaṃ akusalakammapathānaṃ dvādasannañca akusalacittānaṃ akaraṇato nāgoti",
  "atk-s0403a:694_2": "vadāmi. Ayañhi na āguṃ karotīti iminā atthena nāgo. Imāhi gāthāhi anumodāmīti imāhi",
  "atk-s0403a:694_3": "catusaṭṭhipadāhi soḷasahi gāthāhi anumodāmi abhinandāmi.",
  "atk-s0403a:695_0": "Manussabhūtanti devādibhāvaṃ anupagantvā manussameva bhūtaṃ. Attadantanti attanāyeva",
  "atk-s0403a:695_1": "dantaṃ, na aññehi damathaṃ upanītaṃ. Bhagavā hi attanā uppāditeneva maggadamathena",
  "atk-s0403a:695_2": "cakkhutopi danto, sotatopi, ghānatopi, jivhātopi, kāyatopi, manatopīti imesu chasu",
  "atk-s0403a:695_3": "ṭhānesu danto santo nibbuto parinibbuto. Tenāha – “attadanta”nti. Samāhitanti duvidhenāpi",
  "atk-s0403a:695_4": "samādhinā samāhitaṃ. Iriyamānanti viharamānaṃ. Brahmapatheti seṭṭhapathe, amatapathe,",
  "atk-s0403a:695_5": "nibbānapathe. Cittassūpasame ratanti paṭhamajjhānena pañca nīvaraṇāni vūpasametvā,",
  "atk-s0403a:695_6": "dutiyajjhānena vitakkavicāre, tatiyajjhānena pītiṃ, catutthajjhānena sukhadukkhaṃ",
  "atk-s0403a:695_7": "vūpasametvā tasmiṃ cittassūpasame rataṃ abhirataṃ.",
  "atk-s0403a:696_0": "Namassantīti kāyena namassanti, vācāya namassanti, manasā namassanti, dhammānudhammapaṭipattiyā",
  "atk-s0403a:696_1": "namassanti, sakkaronti garuṃ karonti. Sabbadhammānapāragunti sabbesaṃ khandhāyatanadhātudhammānaṃ",
  "atk-s0403a:696_2": "abhiññāpāragū, pariññāpāragū, pahānapāragū, bhāvanāpāragū, sacchikiriyāpāragū, samāpattipāragūti",
  "atk-s0403a:696_3": "chabbidhena pāragamanena pāragataṃ pārappattaṃ matthakappattaṃ. Devāpi taṃ namassantīti",
  "atk-s0403a:696_4": "dukkhappattā subrahmadevaputtādayo sukhappattā ca sabbeva dasasahassacakkavāḷavāsino",
  "atk-s0403a:696_5": "devāpi tumhe namassanti. Iti me arahato sutanti iti mayā catūhi kāraṇehi arahāti",
  "atk-s0403a:696_6": "laddhavohārānaṃ tumhākaṃyeva santike sutanti dīpeti.",
  "atk-s0403a:697_0": "Sabbasaṃyojanātītanti sabbāni dasavidhasaṃyojanāni atikkantaṃ. Vanā nibbanamāgatanti",
  "atk-s0403a:697_1": "kilesavanato nibbanaṃ kilesavanarahitaṃ nibbānaṃ āgataṃ sampattaṃ. Kāmehi nekkhammaratanti",
  "atk-s0403a:697_2": "duvidhehi kāmehi nikkhantattā pabbajjā aṭṭha samāpattiyo cattāro ca ariyamaggā kāmehi",
  "atk-s0403a:697_3": "nekkhammaṃ nāma, tattha rataṃ abhirataṃ. Muttaṃ selāva kañcananti seladhātuto muttaṃ kañcanasadisaṃ.",
  "atk-s0403a:698_0": "Sabbe accarucīti sabbasatte atikkamitvā pavattaruci. Aṭṭhamakañhi atikkamitvā pavattarucitāya",
  "atk-s0403a:698_1": "sotāpanno accaruci nāma, sotāpannaṃ atikkamitvā pavattarucitāya sakadāgāmī…pe… khīṇāsavaṃ",
  "atk-s0403a:698_2": "atikkamitvā pavattarucitāya paccekasambuddho, paccekasambuddhaṃ atikkamitvā pavattarucitāya",
  "atk-s0403a:698_3": "sammāsambuddho accaruci nāma. Himavāvaññe siluccayeti yathā himavā pabbatarājā aññe",
  "atk-s0403a:698_4": "pabbate atirocati, evaṃ atirocatīti attho. Saccanāmoti tacchanāmo bhūtanāmo āguṃ",
  "atk-s0403a:698_5": "akaraṇeneva nāgoti evaṃ avitathanāmo.",
  "atk-s0403a:699": "Soraccanti sucisīlaṃ. Avihiṃsāti karuṇā ca karuṇāpubbabhāgo ca. Pādā nāgassa te duveti te buddhanāgassa duve purimapādā.",
  "atk-s0403a:700_0": "Tapoti dhutasamādānaṃ. Brahmacariyanti ariyamaggasīlaṃ. Caraṇā nāgassa tyāpareti",
  "atk-s0403a:700_1": "te buddhanāgassa apare dve pacchimapādā. Saddhāhatthoti saddhāmayāya soṇḍāya samannāgato.",
  "atk-s0403a:700_2": "Upekkhāsetadantavāti chaḷaṅgupekkhāmayehi setadantehi samannāgato.",
  "atk-s0403a:701_0": "Sati gīvāti yathā nāgassa aṅgapaccaṅgasmiṃ sirājālānaṃ gīvā patiṭṭhā, evaṃ buddhanāgassa",
  "atk-s0403a:701_1": "soraccādīnaṃ dhammānaṃ sati. Tena vuttaṃ – “sati gīvā”ti. Siro paññāti yathā hatthināgassa",
  "atk-s0403a:701_2": "siro uttamaṅgo, evaṃ buddhanāgassa sabbaññutañāṇaṃ. Tena hi so sabbadhamme jānāti.",
  "atk-s0403a:701_3": "Tena vuttaṃ – “siro paññā”ti. Vīmaṃsā dhammacintanāti yathā hatthināgassa aggasoṇḍo",
  "atk-s0403a:701_4": "vīmaṃsā nāma hoti. So tāya thaddhamudukaṃ khāditabbākhāditabbañca vīmaṃsati, tato",
  "atk-s0403a:701_5": "pahātabbaṃ pajahati, ādātabbaṃ ādiyati, evameva buddhanāgassa dhammakoṭṭhāsaparicchedakañāṇasaṅkhātā",
  "atk-s0403a:701_6": "dhammacintanā vīmaṃsā. Tena hi ñāṇena so bhabbābhabbe jānāti. Tena vuttaṃ – “vīmaṃsā",
  "atk-s0403a:701_7": "dhammacintanā”ti. Dhammakucchisamātapoti dhammo vuccati catutthajjhānasamādhi, kucchiyeva",
  "atk-s0403a:701_8": "samātapo kucchisamātapo. Samātapo nāma samātapanaṭṭhānaṃ. Dhammo kucchisamātapo assāti",
  "atk-s0403a:701_9": "dhammakucchisamātapo. Catutthajjhānasamādhismiṃ ṭhitassa hi te te iddhividhādidhammā",
  "atk-s0403a:701_10": "ijjhanti, tasmā so kucchisamātapoti vutto. Vivekoti kāyacittaupadhiviveko. Yathā",
  "atk-s0403a:701_11": "nāgassa vāladhi makkhikā vāreti, evaṃ tathāgatassa viveko gahaṭṭhapabbajite vāreti.",
  "atk-s0403a:701_12": "Tasmā so vāladhīti vutto.",
  "atk-s0403a:702_0": "Jhāyīti duvidhena jhānena jhāyī. Assāsaratoti nāgassa hi assāsapassāsā viya buddhanāgassa",
  "atk-s0403a:702_1": "phalasamāpatti, tattha rato, assāsapassāsehi viya tāya vinā na vattatīti attho. Sabbattha",
  "atk-s0403a:702_2": "saṃvutoti sabbadvāresu saṃvuto. Anavajjānīti sammāājīvena uppannabhojanāni. Sāvajjānīti",
  "atk-s0403a:702_3": "pañcavidhamicchājīvavasena uppannabhojanāni.",
  "atk-s0403a:703_0": "Aṇuṃthūlanti khuddakañca mahantañca. Sabbaṃ chetvāna bandhananti sabbaṃ dasavidhampi",
  "atk-s0403a:703_1": "saṃyojanaṃ chinditvāna. Nupalippati lokenāti lokena saddhiṃ taṇhāmānadiṭṭhilepehi",
  "atk-s0403a:703_2": "na lippati. Mahāginīti mahāaggi. Viññūhi desitāti idha paṭisambhidāppatto kāḷudāyittherova",
  "atk-s0403a:703_3": "viññū paṇḍito, tena desitāti attho. Viññassanti mahānāgā, nāgaṃ nāgena desitanti",
  "atk-s0403a:703_4": "udāyittheranāgena desitaṃ buddhanāgaṃ itare khīṇāsavā nāgā vijānissanti.",
  "atk-s0403a:704_0": "Sarīraṃ vijahaṃ nāgo, parinibbissatīti bodhipallaṅke kilesaparinibbānena parinibbuto,",
  "atk-s0403a:704_1": "yamakasālantare anupādisesāya nibbānadhātuyā parinibbāyissati. Evaṃ paṭisambhidāppatto",
  "atk-s0403a:704_2": "udāyitthero soḷasahi gāthāhi catusaṭṭhiyā padehi dasabalassa vaṇṇaṃ kathento desanaṃ",
  "atk-s0403a:704_3": "niṭṭhāpesi. Bhagavā anumodi. Desanāvasāne caturāsītipāṇasahassāni amatapānaṃ piviṃsūti.",
  "atk-s0403a:705": "2. Migasālāsuttavaṇṇanā",
  "atk-s0403a:706_0": "44. Dutiye kathaṃ kathaṃ nāmāti kena kena kāraṇena. Aññeyyoti ājānitabbo. Yatra hi",
  "atk-s0403a:706_1": "nāmāti yasmiṃ nāma dhamme. Samasamagatikāti samabhāveneva samagatikā. Bhavissantīti",
  "atk-s0403a:706_2": "jātā. Sakadāgāmipatto tusitaṃ kāyaṃ upapannoti sakadāgāmipuggalo hutvā tusitabhavaneyeva",
  "atk-s0403a:706_3": "nibbatto. Kathaṃ kathaṃ nāmāti kena kena nu kho kāraṇena, kiṃ nu kho jānitvā desito,",
  "atk-s0403a:706_4": "udāhu ajānitvāti. Thero kāraṇaṃ ajānanto evaṃ kho panetaṃ bhagini bhagavatā byākatanti āha.",
  "atk-s0403a:707_0": "Ammakā ammakapaññāti itthī hutvā itthisaññāya eva samannāgatā. Ke ca purisapuggalaparopariyañāṇeti",
  "atk-s0403a:707_1": "ettha purisapuggalaparopariyañāṇaṃ vuccati purisapuggalānaṃ tikkhamuduvasena indriyaparopariyañāṇaṃ.",
  "atk-s0403a:707_2": "Tasmā kā ca bālā migasālā, ke ca purisapuggalānaṃ indriyaparopariyañāṇe appaṭihatavisayā",
  "atk-s0403a:707_3": "sammāsambuddhā, ubhayametaṃ dūre suvidūreti ayamettha saṅkhepo.",
  "atk-s0403a:708_0": "Idāni migasālāya attano dūrabhāvaṃ dassento chayime, ānandātiādimāha. Sorato hotīti",
  "atk-s0403a:708_1": "pāpato suṭṭhu orato virato hoti. Suratotipi pāṭho. Abhinandanti sabrahmacārī ekattavāsenāti",
  "atk-s0403a:708_2": "tena saddhiṃ ekatovāsena sabrahmacārī abhinandanti tussanti. Ekantavāsenātipi pāṭho,",
  "atk-s0403a:708_3": "satatavāsenāti attho. Savanenapi akataṃ hotīti sotabbayuttakaṃ asutaṃ hoti. Bāhusaccenapi",
  "atk-s0403a:708_4": "akataṃ hotīti ettha bāhusaccaṃ vuccati vīriyaṃ, vīriyena kattabbayuttakaṃ akataṃ",
  "atk-s0403a:708_5": "hotīti attho. Diṭṭhiyāpi appaṭividdhaṃ hotīti diṭṭhiyā paṭivijjhitabbaṃ appaṭividdhaṃ",
  "atk-s0403a:708_6": "hoti. Sāmāyikampi vimuttiṃ na labhatīti kālānukālaṃ dhammassavanaṃ nissāya pītipāmojjaṃ",
  "atk-s0403a:708_7": "na labhati. Hānagāmīyeva hotīti parihānimeva gacchati.",
  "atk-s0403a:709": "Pamāṇikāti puggalesu pamāṇaggāhakā. Paminantīti pametuṃ tuletuṃ ārabhanti. Eko hīnoti eko guṇehi hīno. Eko paṇītoti eko guṇehi paṇīto. Taṃ hīti taṃ pamāṇakaraṇaṃ.",
  "atk-s0403a:710_0": "Abhikkantataroti sundarataro. Paṇītataroti uttamataro. Dhammasoto nibbahatīti sūraṃ",
  "atk-s0403a:710_1": "hutvā pavattamānavipassanāñāṇaṃ nibbahati, ariyabhūmiṃ sampāpeti. Tadantaraṃ ko jāneyyāti",
  "atk-s0403a:710_2": "taṃ antaraṃ taṃ kāraṇaṃ aññatra tathāgatena ko jāneyyāti attho.",
  "atk-s0403a:711_0": "Kodhamānoti kodho ca māno ca. Lobhadhammāti lobhoyeva. Vacīsaṅkhārāti ālāpasallāpavasena",
  "atk-s0403a:711_1": "vacanāneva. Yo vā panassa mādisoti yo vā pana aññopi mayā sadiso sammāsambuddhoyeva",
  "atk-s0403a:711_2": "assa, so puggalesu pamāṇaṃ gaṇheyyāti attho. Khaññatīti guṇakhaṇanaṃ pāpuṇāti. Ime",
  "atk-s0403a:711_3": "kho, ānanda, cha puggalāti dve soratā, dve adhigatakodhamānalobhadhammā, dve adhigatakodhamānavacīsaṅkhārāti",
  "atk-s0403a:711_4": "ime cha puggalā. Gatinti ñāṇagatiṃ. Ekaṅgahīnāti ekekena guṇaṅgena hīnā. Pūraṇo sīlena",
  "atk-s0403a:711_5": "visesī ahosi, isidatto paññāya. Pūraṇassa sīlaṃ isidattassa paññāṭhāne ṭhitaṃ, isidattassa",
  "atk-s0403a:711_6": "paññā pūraṇassa sīlaṭṭhāne ṭhitāti.",
  "atk-s0403a:712": "3. Iṇasuttavaṇṇanā",
  "atk-s0403a:713_0": "45. Tatiye dāliddiyanti daliddabhāvo. Kāmabhoginoti kāme bhuñjanakasattassa. Assakoti",
  "atk-s0403a:713_1": "attano santakena rahito. Anāḷhikoti na aḍḍho. Iṇaṃ ādiyatīti jīvituṃ asakkonto iṇaṃ",
  "atk-s0403a:713_2": "ādiyati. Vaḍḍhiṃ paṭissuṇātīti dātuṃ asakkonto vaḍḍhiṃ dassāmīti paṭijānāti. Anucarantipi",
  "atk-s0403a:713_3": "nanti parisamajjhagaṇamajjhādīsu ātapaṭhapanapaṃsuokiraṇādīhi vippakāraṃ pāpento",
  "atk-s0403a:713_4": "pacchato pacchato anubandhanti. Saddhā natthīti okappanakasaddhāmattakampi natthi.",
  "atk-s0403a:713_5": "Hirī natthīti hirīyanākāramattakampi natthi. Ottappaṃ natthīti bhāyanākāramattakampi",
  "atk-s0403a:713_6": "natthi. Vīriyaṃ natthīti kāyikavīriyamattakampi natthi. Paññā natthīti kammassakatapaññāmattakampi",
  "atk-s0403a:713_7": "natthi. Iṇādānasmiṃ vadāmīti iṇaggahaṇaṃ vadāmi. Mā maṃ jaññūti mā maṃ jānātu.",
  "atk-s0403a:714_0": "Dāliddiyaṃ dukkhanti dhanadaliddabhāvo dukkhaṃ. Kāmalābhābhijappinanti kāmalābhaṃ",
  "atk-s0403a:714_1": "patthentānaṃ. Pāpakammavinibbayoti pāpakammavaḍḍhako. Saṃsappatīti paripphandati.",
  "atk-s0403a:714_2": "Jānanti jānanto. Yassa vippaṭisārajāti ye assa vippaṭisārato jātā. Yonimaññataranti",
  "atk-s0403a:714_3": "ekaṃ tiracchānayoniṃ. Dadaṃ cittaṃ pasādayanti cittaṃ pasādento dadamāno.",
  "atk-s0403a:715_0": "Kaṭaggāhoti jayaggāho, anaparādhaggāho hoti. Gharamesinoti gharāvāsaṃ pariyesantassa",
  "atk-s0403a:715_1": "vasamānassa vā. Cāgo puññaṃ pavaḍḍhatīti cāgoti saṅkhaṃ gataṃ puññaṃ vaḍḍhati. Cāgā",
  "atk-s0403a:715_2": "puññanti vā pāṭho. Patiṭṭhitāti patiṭṭhitasaddhā nāma sotāpannassa saddhā. Hirimanoti",
  "atk-s0403a:715_3": "hirisampayuttacitto. Nirāmisaṃ sukhanti tīṇi jhānāni nissāya uppajjanakasukhaṃ. Upekkhanti",
  "atk-s0403a:715_4": "catutthajjhānupekkhaṃ. Āraddhavīriyoti paripuṇṇapaggahitavīriyo. Jhānāni upasampajjāti",
  "atk-s0403a:715_5": "cattāri jhānāni patvā. Ekodi nipako satoti ekaggacitto kammassakatañāṇasatīhi ca samannāgato.",
  "atk-s0403a:716_0": "Evaṃ ñatvā yathābhūtanti evaṃ ettakaṃ kāraṇaṃ yathāsabhāvaṃ jānitvā. Sabbasaṃyojanakkhayeti",
  "atk-s0403a:716_1": "nibbāne. Sabbasoti sabbākārena. Anupādāyāti aggahetvā. Sammā cittaṃ vimuccatīti idaṃ",
  "atk-s0403a:716_2": "vuttaṃ hoti – sabbasaṃyojanakkhayasaṅkhāte nibbāne sabbaso anupādiyitvā sammā hetunā",
  "atk-s0403a:716_3": "nayena maggacittaṃ vimuccati. “Etaṃ ñatvā yathābhūtaṃ, sabbasaṃyojanakkhaya”ntipi",
  "atk-s0403a:716_4": "pāḷiyaṃ likhitaṃ, tassa etaṃ sabbasaṃyojanakkhayasaṅkhātaṃ nibbānaṃ yathābhūtaṃ ñatvāti",
  "atk-s0403a:716_5": "attho. Purimapacchimehi pana saddhiṃ na ghaṭīyati.",
  "atk-s0403a:717_0": "Tassa sammā vimuttassāti tassa sammā vimuttassa khīṇāsavassa. Ñāṇaṃ hotīti paccavekkhaṇañāṇaṃ",
  "atk-s0403a:717_1": "hoti. Tādinoti taṃsaṇṭhitassa. Akuppāti akuppārammaṇattā kuppakāraṇānaṃ kilesānañca",
  "atk-s0403a:717_2": "abhāvena akuppā. Vimuttīti maggavimuttipi phalavimuttipi. Bhavasaṃyojanakkhayeti",
  "atk-s0403a:717_3": "bhavasaṃyojanakkhayasaṅkhāte nibbāne bhavasaṃyojanānañca khayante uppannā. Etaṃ kho",
  "atk-s0403a:717_4": "paramaṃ ñāṇanti etaṃ maggaphalañāṇaṃ paramañāṇaṃ nāma. Sukhamanuttaranti etadeva",
  "atk-s0403a:717_5": "maggaphalasukhaṃ anuttaraṃ sukhaṃ nāma. Āṇaṇyamuttamanti sabbesaṃ aṇaṇānaṃ khīṇāsavo",
  "atk-s0403a:717_6": "uttamaaṇaṇo, tasmā arahattaphalaṃ āṇaṇyamuttamanti arahattaphalena desanāya kūṭaṃ",
  "atk-s0403a:717_7": "gaṇhi. Imasmiñca sutte vaṭṭameva kathetvā gāthāsu vaṭṭavivaṭṭaṃ kathitanti.",
  "atk-s0403a:718": "4. Mahācundasuttavaṇṇanā",
  "atk-s0403a:719_0": "46. Catutthe cetīsūti cetiraṭṭhe. Sayaṃjātiyanti evaṃnāmake nigame. Mahācundoti dhammasenāpatissa",
  "atk-s0403a:719_1": "kaniṭṭhabhātiko. Dhamme yogo anuyogo etesanti dhammayogā. Dhammakathikānaṃ etaṃ nāmaṃ.",
  "atk-s0403a:719_2": "Jhāyantīti jhāyī. Apasādentīti ghaṭṭenti hiṃsanti. Jhāyantīti cintenti. Pajjhāyantītiādīni",
  "atk-s0403a:719_3": "upasaggavasena vaḍḍhitāni. Kimime jhāyantīti kiṃ nāma ime jhāyanti. Kintime jhāyantīti",
  "atk-s0403a:719_4": "kimatthaṃ ime jhāyanti. Kathaṃ ime jhāyantīti kena kāraṇena ime jhāyanti. Amataṃ",
  "atk-s0403a:719_5": "dhātuṃ kāyena phusitvā viharantīti maraṇavirahitaṃ nibbānadhātuṃ sandhāya kammaṭṭhānaṃ",
  "atk-s0403a:719_6": "gahetvā viharantā anukkamena taṃ nāmakāyena phusitvā viharanti. Gambhīraṃ atthapadanti",
  "atk-s0403a:719_7": "guḷhaṃ paṭicchannaṃ khandhadhātuāyatanādiatthaṃ. Paññāya ativijjha passantīti sahavipassanāya",
  "atk-s0403a:719_8": "maggapaññāya paṭivijjhitvā passanti. Imasmiṃ panatthe sammasanapaṭivedhapaññāpi uggahaparipucchāpaññāpi vaṭṭatiyevāti.",
  "atk-s0403a:720": "5-6. Sandiṭṭhikasuttadvayavaṇṇanā",
  "atk-s0403a:721_0": "47-48. Pañcame santaṃ vā ajjhattanti niyakajjhatte vijjamānaṃ. Lobhotiādīhi tīṇi",
  "atk-s0403a:721_1": "akusalamūlāni dassitāni. Lobhadhammātiādīhi taṃsampayuttakā dhammā. Chaṭṭhe kāyasandosanti",
  "atk-s0403a:721_2": "kāyadvārassa dussanākāraṃ. Sesadvayepi eseva nayo. Imesu dvīsu suttesu paccavekkhaṇāva kathitā.",
  "atk-s0403a:722": "7. Khemasuttavaṇṇanā",
  "atk-s0403a:723_0": "49. Sattame vusitavāti vutthabrahmacariyavāso. Katakaraṇīyoti catūhi maggehi kattabbaṃ",
  "atk-s0403a:723_1": "katvā ṭhito. Ohitabhāroti khandhabhāraṃ kilesabhāraṃ abhisaṅkhārabhārañca otāretvā",
  "atk-s0403a:723_2": "ṭhito. Anuppattasadatthoti sadattho vuccati arahattaṃ, taṃ pattoti attho. Parikkhīṇabhavasaṃyojanoti",
  "atk-s0403a:723_3": "khīṇabhavabandhano. Sammadaññā vimuttoti sammā hetunā kāraṇena jānitvā vimutto. Tassa",
  "atk-s0403a:723_4": "na evaṃ hoti atthi me seyyoti vātiādīhi seyyassa seyyohamasmīti mānādayo tayo mānā",
  "atk-s0403a:723_5": "paṭikkhittā. Na hi khīṇāsavassa “atthi mayhaṃ seyyo, atthi sadiso, atthi hīno”ti",
  "atk-s0403a:723_6": "māno hoti. Natthi me seyyotiādīhipi teyeva paṭikkhittā. Na hi khīṇāsavassa “ahameva",
  "atk-s0403a:723_7": "seyyo, ahaṃ sadiso, ahaṃ hīno, aññe seyyādayo natthī”ti evaṃ māno hoti.",
  "atk-s0403a:724_0": "Acirapakkantesūti arahattaṃ byākaritvā aciraṃyeva pakkantesu. Aññaṃ byākarontīti",
  "atk-s0403a:724_1": "arahattaṃ kathenti. Hasamānakā maññe aññaṃ byākarontīti hasamānā viya kathenti. Vighātaṃ",
  "atk-s0403a:724_2": "āpajjantīti dukkhaṃ āpajjanti.",
  "atk-s0403a:725_0": "Na ussesu na omesu, samatte nopanīyareti ettha ussāti ussitatā seyyapuggalā. Omāti",
  "atk-s0403a:725_1": "hīnā. Samattoti sadiso. Iti imesu tīsupi seyyahīnasadisesu khīṇāsavā mānena na upanīyare,",
  "atk-s0403a:725_2": "na upanenti, na upagacchantīti attho. Khīṇā jātīti khīṇā tesaṃ jāti. Vusitaṃ brahmacariyanti",
  "atk-s0403a:725_3": "vutthaṃ maggabrahmacariyaṃ. Caranti saṃyojanavippamuttāti sabbasaṃyojanehi vimuttā",
  "atk-s0403a:725_4": "hutvā caranti. Suttepi gāthāyampi khīṇāsavo kathito.",
  "atk-s0403a:726": "8. Indriyasaṃvarasuttavaṇṇanā",
  "atk-s0403a:727_0": "50. Aṭṭhame hatūpanisaṃ hotīti hatūpanissayaṃ hoti. Sīlavipannassāti vipannasīlassa.",
  "atk-s0403a:727_1": "Yathābhūtañāṇadassananti taruṇavipassanāñāṇaṃ. Nibbidāvirāgoti ettha nibbidā balavavipassanā,",
  "atk-s0403a:727_2": "virāgo ariyamaggo. Vimuttiñāṇadassananti ettha vimuttīti arahattaphalaṃ, ñāṇadassananti",
  "atk-s0403a:727_3": "paccavekkhaṇañāṇaṃ. Upanissayasampannaṃ hotīti sampannaupanissayaṃ hoti. Imasmiṃ",
  "atk-s0403a:727_4": "sutte sīlānurakkhaṇaindriyasaṃvaro kathito.",
  "atk-s0403a:728": "9. Ānandasuttavaṇṇanā",
  "atk-s0403a:729_0": "51. Navame kittāvatāti kittakena. Assutañcevāti aññasmiṃ kāle assutapubbaṃ. Na sammosaṃ",
  "atk-s0403a:729_1": "gacchantīti vināsaṃ na gacchanti. Cetaso samphuṭṭhapubbāti cittena phusitapubbā.",
  "atk-s0403a:729_2": "Samudācarantīti manodvāre caranti. Aviññātañca vijānātīti aññasmiṃ kāle aviññātakāraṇaṃ",
  "atk-s0403a:729_3": "jānāti. Pariyāpuṇātīti vaḷañjeti katheti. Desetīti pakāseti. Paraṃ vācetīti paraṃ uggaṇhāpeti.",
  "atk-s0403a:730_0": "Āgatāgamāti dīghādīsu yo koci āgamo āgato etesanti āgatāgamā. Dhammadharāti suttantapiṭakadharā.",
  "atk-s0403a:730_1": "Vinayadharāti vinayapiṭakadharā. Mātikādharāti dvepātimokkhadharā. Paripucchatīti",
  "atk-s0403a:730_2": "anusandhipubbāparaṃ pucchati. Paripañhatīti idañcidañca pucchissāmīti paritulati",
  "atk-s0403a:730_3": "paricchindati. Idaṃ, bhante, kathanti, bhante, idaṃ anusandhipubbāparaṃ kathaṃ hotīti",
  "atk-s0403a:730_4": "pucchati. Imassa kvatthoti imassa bhāsitassa ko atthoti pucchati. Avivaṭanti avivaritaṃ.",
  "atk-s0403a:730_5": "Vivarantīti pākaṭaṃ karonti. Kaṅkhāṭhāniyesūti kaṅkhāya kāraṇabhūtesu. Tattha yasmiṃ",
  "atk-s0403a:730_6": "dhamme kaṅkhā uppajjati, sveva kaṅkhāṭhāniyo nāmāti veditabbo.",
  "atk-s0403a:731": "10. Khattiyasuttavaṇṇanā",
  "atk-s0403a:732_0": "52. Dasame bhogādhippāyāti bhogasaṃharaṇatthaṃ ṭhapitādhippāyā pavattaajjhāsayā.",
  "atk-s0403a:732_1": "Paññūpavicārāti paññavanto bhaveyyāmāti evaṃ paññatthāya pavattūpavicārā. Ayameva",
  "atk-s0403a:732_2": "nesaṃ vicāro citte upavicarati. Balādhiṭṭhānāti balakāyādhiṭṭhānā. Balakāyañhi laddhā",
  "atk-s0403a:732_3": "te laddhapatiṭṭhā nāma honti. Pathavibhinivesāti pathavisāmino bhavissāmāti evaṃ",
  "atk-s0403a:732_4": "pathaviatthāya katacittābhinivesā. Issariyapariyosānāti rajjābhisekapariyosānā. Abhisekañhi",
  "atk-s0403a:732_5": "patvā te pariyosānappattā nāma honti. Iminā nayena sabbattha attho veditabbo.",
  "atk-s0403a:733_0": "Sesapadesu panettha ayamadhippāyo – brāhmaṇā tāva mante labhitvā laddhapatiṭṭhā nāma",
  "atk-s0403a:733_1": "honti, gahapatikā yaṃkiñci sippaṃ, itthī kuladāyajjasāmikaṃ puttaṃ, corā yaṃkiñci",
  "atk-s0403a:733_2": "āvudhasatthaṃ, samaṇā sīlaparipuṇṇā laddhapatiṭṭhā nāma honti. Tasmā mantādhiṭṭhānātiādīni vuttāni.",
  "atk-s0403a:734_0": "Brāhmaṇānañca “yaññaṃ yajissāmā”ti cittaṃ abhinivisati, brahmaloke patte pariyosānappattā",
  "atk-s0403a:734_1": "nāma honti. Tasmā te yaññābhinivesā brahmalokapariyosānāti vuttā. Kammantakaraṇatthāya",
  "atk-s0403a:734_2": "mano etesaṃ abhinivisatīti kammantābhinivesā. Kamme niṭṭhite pariyosānappattā nāma",
  "atk-s0403a:734_3": "hontīti niṭṭhitakammantapariyosānā.",
  "atk-s0403a:735_0": "Purisādhippāyāti purisesu pavattaajjhāsayā. Alaṅkāratthāya mano upavicarati etissāti",
  "atk-s0403a:735_1": "alaṅkārūpavicārā. Asapattī hutvā ekikāva ghare vaseyyanti evamassā cittaṃ abhinivisatīti",
  "atk-s0403a:735_2": "asapattībhinivesā. Gharāvāsissariye laddhe pariyosānappattā nāma hontīti issariyapariyosānā.",
  "atk-s0403a:736_0": "Parabhaṇḍassa ādāne adhippāyo etesanti ādānādhippāyā. Gahane nilīyanaṭṭhāne etesaṃ",
  "atk-s0403a:736_1": "mano upavicaratīti gahanūpavicārā. Andhakāratthāya etesaṃ cittaṃ abhinivisatīti andhakārābhinivesā.",
  "atk-s0403a:736_2": "Adassanappattā pariyosānappattā hontīti adassanapariyosānā.",
  "atk-s0403a:737_0": "Adhivāsanakkhantiyañca sucibhāvasīle ca adhippāyo etesanti khantisoraccādhippāyā.",
  "atk-s0403a:737_1": "Akiñcanabhāve niggahaṇabhāve cittaṃ etesaṃ abhinivisatīti ākiñcaññābhinivesā. Nibbānappattā",
  "atk-s0403a:737_2": "pariyosānappattā hontīti nibbānapariyosānā.",
  "atk-s0403a:738": "11. Appamādasuttavaṇṇanā",
  "atk-s0403a:739_0": "53. Ekādasame samadhiggayhāti suṭṭhu gaṇhitvā. Jaṅgalānaṃ pāṇānanti pathavītalacārīnaṃ",
  "atk-s0403a:739_1": "sapādakapāṇānaṃ. Padajātānīti padāni. Samodhānaṃ gacchantīti odhānaṃ upanikkhepaṃ",
  "atk-s0403a:739_2": "gacchanti. Aggamakkhāyatīti seṭṭhaṃ akkhāyati. Pabbajalāyakoti pabbajatiṇacchedako.",
  "atk-s0403a:739_3": "Odhunātīti heṭṭhā mukhaṃ dhunāti. Nidhunātīti ubhohi passehi dhunāti. Nicchādetīti",
  "atk-s0403a:739_4": "bāhāya vā paharati, rukkhe vā paharati. Ambapiṇḍiyāti ambaphalapiṇḍiyā. Vaṇṭūpanibandhanānīti",
  "atk-s0403a:739_5": "vaṇṭe upanibandhanāni, vaṇṭe vā patiṭṭhitāni. Tadanvayāni bhavantīti vaṇṭānuvattakāni",
  "atk-s0403a:739_6": "bhavanti, ambapiṇḍidaṇḍakānuvattakāni bhavantītipi attho. Khuddarājānoti khuddakarājāno, pakatirājāno vā.",
  "atk-s0403a:740": "12. Dhammikasuttavaṇṇanā",
  "atk-s0403a:741_0": "54. Dvādasame sabbasoti sabbesu. Sattasu vihāresūti sattasu pariveṇesu. Paribhāsatīti",
  "atk-s0403a:741_1": "paribhavati bhayaṃ upadaṃseti. Vihiṃsatīti viheṭheti. Vitudatīti vijjhati. Roseti",
  "atk-s0403a:741_2": "vācāyāti vācāya ghaṭṭeti. Pakkamantīti disā pakkamanti. Na saṇṭhahantīti nappatiṭṭhahanti.",
  "atk-s0403a:741_3": "Riñcantīti chaḍḍenti vissajjenti. Pabbājeyyāmāti nīhareyyāma. Handāti vavassaggatthe",
  "atk-s0403a:741_4": "nipāto. Alanti yuttametaṃ, yaṃ taṃ pabbājeyyunti attho. Kiṃ te imināti kiṃ tava iminā",
  "atk-s0403a:741_5": "jātibhūmiyaṃ vāsena. Tīradassiṃ sakuṇanti disākākaṃ. Muñcantīti disādassanatthaṃ",
  "atk-s0403a:741_6": "vissajjenti. Sāmantāti avidūre. Samantātipi pāṭho, samantatoti attho. Abhinivesoti",
  "atk-s0403a:741_7": "pattharitvā ṭhitasākhānaṃ niveso. Mūlasantānakānanti mūlānaṃ niveso.",
  "atk-s0403a:742_0": "Āḷhakathālikāti taṇḍulāḷhakassa bhattapacanathālikā. Khuddaṃ madhunti khuddamakkhikāhi",
  "atk-s0403a:742_1": "kataṃ daṇḍakamadhuṃ. Anelakanti niddosaṃ. Na ca sudaṃ aññamaññassa phalāni hiṃsantīti",
  "atk-s0403a:742_2": "aññamaññassa koṭṭhāse phalāni na hiṃsanti. Attano koṭṭhāsehi mūlaṃ vā tacaṃ vā pattaṃ",
  "atk-s0403a:742_3": "vā chindanto nāma natthi, attano attano sākhāya heṭṭhā patitāneva paribhuñjanti.",
  "atk-s0403a:742_4": "Aññassa koṭṭhāsato aññasa koṭṭhāsaṃ parivattitvā gatampi “na amhākaṃ sākhāya phala”nti",
  "atk-s0403a:742_5": "ñatvā no khādanti. Yāvadatthaṃ bhakkhitvāti kaṇṭhappamāṇena khāditvā. Sākhaṃ bhañjitvāti",
  "atk-s0403a:742_6": "chattappamāṇamattaṃ chinditvā chāyaṃ katvā pakkāmi. Yatra hi nāmāti yo hi nāma. Pakkamissatīti",
  "atk-s0403a:742_7": "pakkanto. Nādāsīti devatāya ānubhāvena phalameva na gaṇhi. Evañhi sā adhiṭṭhāsi.",
  "atk-s0403a:743_0": "Tenupasaṅkamīti janapadavāsīhi gantvā, “mahārāja, rukkho phalaṃ na gaṇhi, amhākaṃ",
  "atk-s0403a:743_1": "nu kho doso tumhāka”nti vutte “neva mayhaṃ doso atthi, na jānapadānaṃ, amhākaṃ vijite",
  "atk-s0403a:743_2": "adhammo nāma na vattati, kena nu kho kāraṇena rukkho na phalito, sakkaṃ upasaṅkamitvā",
  "atk-s0403a:743_3": "pucchissāmī”ti cintetvā yena sakko devānamindo tenupasaṅkami. Pavattesīti parivattesi.",
  "atk-s0403a:743_4": "Ummūlamakāsīti uddhaṃmūlaṃ akāsi. Api nu tvanti api nu tava. Aṭṭhitāyevāti aṭṭhitāya",
  "atk-s0403a:743_5": "eva. Sacchavīnīti samānacchavīni pakatiṭṭhāne ṭhitāni. Na paccakkosatīti nappaṭikkosati.",
  "atk-s0403a:743_6": "Rosantanti ghaṭṭentaṃ. Bhaṇḍantanti paharantaṃ.",
  "atk-s0403a:744_0": "Sunettoti nettā vuccanti akkhīni, tesaṃ sundaratāya sunetto. Titthakaroti sugatiogāhanatitthassa",
  "atk-s0403a:744_1": "kārako. Vītarāgoti vikkhambhanavasena vigatarāgo. Pasavatīti paṭilabhati. Diṭṭhisampannanti",
  "atk-s0403a:744_2": "dassanasampannaṃ, sotāpannanti attho. Khantinti attano guṇakhaṇanaṃ. Yathāmaṃ sabrahmacārīsūti",
  "atk-s0403a:744_3": "yathā imaṃ sabrahmacārīsu akkosanaparibhāsanaṃ, aññaṃ evarūpaṃ guṇakhantiṃ na vadāmīti",
  "atk-s0403a:744_4": "attho. Na no samasabrahmacārīsūti ettha samajano nāma sakajano vuccati. Tasmā na",
  "atk-s0403a:744_5": "no sakesu samānabrahmacārīsu cittāni paduṭṭhāni bhavissantīti ayamettha attho.",
  "atk-s0403a:745_0": "Jotipālo ca govindoti nāmena jotipālo ṭhānena mahāgovindo. Sattapurohitoti reṇuādīnaṃ",
  "atk-s0403a:745_1": "sattannaṃ rājūnaṃ purohito. Ahiṃsakā atītaṃseti ete cha satthāro atītaṃse ahiṃsakā",
  "atk-s0403a:745_2": "ahesuṃ. Nirāmagandhāti kodhāmagandhena nirāmagandhā. Karuṇevimuttāti karuṇajjhāne",
  "atk-s0403a:745_3": "adhimuttā, karuṇāya ca karuṇāpubbabhāge ca ṭhitā. Yeteti ete, ayameva vā pāṭho. Na",
  "atk-s0403a:745_4": "sādhurūpaṃ āsīdeti sādhusabhāvaṃ na ghaṭṭeyya. Diṭṭhiṭṭhānappahāyinanti dvāsaṭṭhidiṭṭhigatappahāyinaṃ.",
  "atk-s0403a:745_5": "Sattamoti arahattato paṭṭhāya sattamo. Avītarāgoti avigatarāgo. Etena anāgāmibhāvaṃ",
  "atk-s0403a:745_6": "paṭikkhipati. Pañcindriyā mudūti pañca vipassanindriyāni mudūni. Tassa hi tāni sakadāgāmiṃ",
  "atk-s0403a:745_7": "upādāya mudūni nāma honti. Vipassanāti saṅkhārapariggahañāṇaṃ. Pubbeva upahaññatīti",
  "atk-s0403a:745_8": "paṭhamataraññeva upahaññati. Akkhatoti guṇakhaṇanena akkhato anupahato hutvā. Sesaṃ",
  "atk-s0403a:745_9": "sabbattha uttānamevāti.",
  "atk-s0403a:746": "Dhammikavaggo pañcamo.",
  "atk-s0403a:748": "Paṭhamapaṇṇāsakaṃ niṭṭhitaṃ.",
  "atk-s0403a:751": "2. Dutiyapaṇṇāsakaṃ",
  "atk-s0403a:753": "6. Mahāvaggo",
  "atk-s0403a:754": "1. Soṇasuttavaṇṇanā",
  "atk-s0403a:755_0": "55. Chaṭṭhassa paṭhame soṇoti sukhumālasoṇatthero. Sītavaneti evaṃnāmake susāne.",
  "atk-s0403a:755_1": "Tasmiṃ kira paṭipāṭiyā pañca caṅkamanapaṇṇasālāsatāni māpitāni, tesu thero attano",
  "atk-s0403a:755_2": "sappāyacaṅkamanaṃ gahetvā samaṇadhammaṃ karoti. Tassa āraddhavīriyassa hutvā caṅkamato",
  "atk-s0403a:755_3": "pādatalāni bhijjiṃsu, jāṇūhi caṅkamato jāṇukānipi hatthatalānipi bhijjiṃsu, chiddāni",
  "atk-s0403a:755_4": "ahesuṃ. Evaṃ āraddhavīriyo viharanto obhāsanimittamattakampi dassetuṃ nāsakkhi. Tassa",
  "atk-s0403a:755_5": "vīriyena kilamitakāyassa koṭiyaṃ pāsāṇaphalake nisinnassa yo vitakko udapādi, taṃ",
  "atk-s0403a:755_6": "dassetuṃ atha kho āyasmatotiādi vuttaṃ. Tattha āraddhavīriyāti paripuṇṇapaggahitavīriyā.",
  "atk-s0403a:755_7": "Na anupādāya āsavehi cittaṃ vimuccatīti sace hi ahaṃ ugghaṭitaññū vā assaṃ vipañcitaññū",
  "atk-s0403a:755_8": "vā neyyo vā, nūna me cittaṃ vimucceyya. Addhā panasmi padaparamo, yena me cittaṃ",
  "atk-s0403a:755_9": "na vimuccatīti sanniṭṭhānaṃ katvā saṃvijjanti kho panātiādīni cintesi. Tattha bhogāti",
  "atk-s0403a:755_10": "upayogatthe paccattaṃ.",
  "atk-s0403a:756_0": "Pāturahosīti therassa cittācāraṃ ñatvā “ayaṃ soṇo ajja sītavane padhānabhūmiyaṃ nisinno",
  "atk-s0403a:756_1": "imaṃ vitakkaṃ vitakketi, gantvāssa vitakkaṃ sahotthaṃ gaṇhitvā vīṇopamaṃ kammaṭṭhānaṃ",
  "atk-s0403a:756_2": "kathessāmī”ti pamukhe pākaṭo ahosi. Paññatte āsaneti padhānikabhikkhū attano vasanaṭṭhāne",
  "atk-s0403a:756_3": "ovadituṃ āgatassa buddhassa bhagavato nisīdanatthaṃ yathālābhena āsanaṃ paññāpetvāva",
  "atk-s0403a:756_4": "padhānaṃ karonti, aññaṃ alabhamānā purāṇapaṇṇānipi santharitvā upari saṅghāṭiṃ paññapenti.",
  "atk-s0403a:756_5": "Theropi āsanaṃ paññāpetvā padhānaṃ akāsi. Taṃ sandhāya vuttaṃ – “paññatte āsane”ti.",
  "atk-s0403a:757_0": "Taṃ kiṃ maññasīti satthā “imassa bhikkhuno avasesakammaṭṭhānehi attho natthi, ayaṃ",
  "atk-s0403a:757_1": "gandhabbasippe cheko ciṇṇavasī, attano visaye kathiyamānaṃ khippameva sallakkhessatī”ti",
  "atk-s0403a:757_2": "vīṇopamaṃ kathetuṃ “taṃ kiṃ maññasī”tiādimāha. Vīṇāya tantissare kusalatā nāma vīṇāya",
  "atk-s0403a:757_3": "vādanakusalatā, so ca tattha kusalo. Mātāpitaro hissa “amhākaṃ putto aññaṃ sippaṃ",
  "atk-s0403a:757_4": "sikkhanto kāyena kilamissati, idaṃ pana sayane nisinneneva sakkā uggaṇhitu”nti gandhabbasippameva",
  "atk-s0403a:757_5": "uggaṇhāpesuṃ. Tassa –",
  "atk-s0403a:758": "“Satta sarā tayo gāmā, mucchanā ekavīsati;",
  "atk-s0403a:759": "Ṭhānā ekūnapaññāsa, iccete saramaṇḍalā”ti. –",
  "atk-s0403a:760_0": "Ādikaṃ gandhabbasippaṃ sabbameva paguṇaṃ ahosi. Accāyatāti atiāyatā kharamucchanā.",
  "atk-s0403a:760_1": "Saravatīti sarasampannā. Kammaññāti kammakkhamā kammayoggā. Atisithilāti mandamucchanā.",
  "atk-s0403a:760_2": "Same guṇe patiṭṭhitāti majjhime sare ṭhapetvā mucchitā.",
  "atk-s0403a:761_0": "Accāraddhanti atigāḷhaṃ. Uddhaccāya saṃvattatīti uddhatabhāvāya saṃvattati. Atilīnanti",
  "atk-s0403a:761_1": "atisithilaṃ. Kosajjāyāti kusītabhāvatthāya. Vīriyasamathaṃ adhiṭṭhahāti vīriyasampayuttaṃ",
  "atk-s0403a:761_2": "samathaṃ adhiṭṭhaha, vīriyaṃ samathena yojehīti attho. Indriyānañca samataṃ paṭivijjhāti",
  "atk-s0403a:761_3": "saddhādīnaṃ indriyānaṃ samataṃ samabhāvaṃ adhiṭṭhāhi. Tattha saddhaṃ paññāya, paññañca",
  "atk-s0403a:761_4": "saddhāya, vīriyaṃ samādhinā, samādhiñca vīriyena yojayatā indriyānaṃ samatā adhiṭṭhitā",
  "atk-s0403a:761_5": "nāma hoti. Sati pana sabbatthikā, sā sadā balavatīyeva vaṭṭati. Tañca pana tesaṃ",
  "atk-s0403a:761_6": "yojanāvidhānaṃ visuddhimagge pakāsitameva. Tattha ca nimittaṃ gaṇhāhīti tasmiñca",
  "atk-s0403a:761_7": "samabhāve sati yena ādāse mukhabimbeneva nimittena uppajjitabbaṃ, taṃ samathanimittaṃ",
  "atk-s0403a:761_8": "vipassanānimittaṃ magganimittaṃ phalanimittañca gaṇhāhi nibbattehīti evamassa satthā",
  "atk-s0403a:761_9": "arahatte pakkhipitvā kammaṭṭhānaṃ kathesi.",
  "atk-s0403a:762_0": "Tattha ca nimittaṃ aggahesīti samathanimittañca vipassanānimittañca aggahesi. Cha",
  "atk-s0403a:762_1": "ṭhānānīti cha kāraṇāni. Adhimutto hotīti paṭivijjhitvā paccakkhaṃ katvā ṭhito hoti.",
  "atk-s0403a:762_2": "Nekkhammādhimuttotiādi sabbaṃ arahattavaseneva vuttaṃ. Arahattañhi sabbakilesehi",
  "atk-s0403a:762_3": "nikkhantattā nekkhammaṃ, teheva pavivittattā paviveko, byāpajjhābhāvato abyāpajjhaṃ,",
  "atk-s0403a:762_4": "taṇhākkhayante uppannattā taṇhākkhayo, upādānakkhayante uppannattā upādānakkhayo,",
  "atk-s0403a:762_5": "sammohābhāvato asammohoti vuccati.",
  "atk-s0403a:763_0": "Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissakaṃ saddhāmattakaṃ.",
  "atk-s0403a:763_1": "Paṭicayanti punappunaṃ karaṇena vaḍḍhiṃ. Vītarāgattāti maggapaṭivedhena rāgassa vigatattāyeva",
  "atk-s0403a:763_2": "nekkhammasaṅkhātaṃ arahattaṃ paṭivijjhitvā sacchikatvā ṭhito hoti, phalasamāpattivihārena",
  "atk-s0403a:763_3": "viharati, tanninnamānasoyeva ca hotīti attho. Sesapadesupi eseva nayo.",
  "atk-s0403a:764_0": "Lābhasakkārasilokanti catupaccayalābhañca tesaññeva sukatabhāvañca vaṇṇabhaṇanañca.",
  "atk-s0403a:764_1": "Nikāmayamānoti icchamāno patthayamāno. Pavivekādhimuttoti paviveke adhimutto arahanti",
  "atk-s0403a:764_2": "evaṃ arahattaṃ byākarotīti attho.",
  "atk-s0403a:765_0": "Sīlabbataparāmāsanti sīlañca vatañca parāmasitvā gahitaṃ gahaṇamattaṃ. Sārato paccāgacchantoti",
  "atk-s0403a:765_1": "sārabhāvena jānanto. Abyāpajjhādhimuttoti abyāpajjhaṃ arahattaṃ byākaroti. Imināva",
  "atk-s0403a:765_2": "nayena sabbaṭṭhānesu attho daṭṭhabbo. Apicettha “nekkhammādhimuttoti imasmiṃyeva",
  "atk-s0403a:765_3": "arahattaṃ kathitaṃ, sesesu pañcasu nibbāna”nti eke vadanti. Apare “asammohādhimuttoti",
  "atk-s0403a:765_4": "ettheva nibbānaṃ kathitaṃ, sesesu arahatta”nti vadanti. Ayaṃ panettha sāro – sabbesveva",
  "atk-s0403a:765_5": "tesu arahattampi nibbānampi kathitamevāti.",
  "atk-s0403a:766_0": "Bhusāti balavanto dibbarūpasadisā. Nevassa cittaṃ pariyādiyantīti etassa khīṇāsavassa",
  "atk-s0403a:766_1": "cittaṃ gahetvā ṭhātuṃ na sakkonti. Kilesā hi uppajjamānā cittaṃ gaṇhanti nāma. Amissīkatanti",
  "atk-s0403a:766_2": "kilesā hi ārammaṇena saddhiṃ cittaṃ missaṃ karonti, tesaṃ abhāvā amissīkataṃ. Ṭhitanti",
  "atk-s0403a:766_3": "patiṭṭhitaṃ. Āneñjappattanti acalappattaṃ. Vayañcassānupassatīti tassa cesa cittassa",
  "atk-s0403a:766_4": "uppādampi vayampi passati. Bhusā vātavuṭṭhīti balavā vātakkhandho. Neva sampakampeyyāti",
  "atk-s0403a:766_5": "ekabhāgena cāletuṃ na sakkuṇeyya. Na sampakampeyyāti thūṇaṃ viya sabbabhāgato kampetuṃ",
  "atk-s0403a:766_6": "na sakkuṇeyya. Na sampavedheyyāti vedhetvā pavedhetvā pātetuṃ na sakkuṇeyya.",
  "atk-s0403a:767_0": "Nekkhammaṃ adhimuttassāti arahattaṃ paṭivijjhitvā ṭhitassa khīṇāsavassa. Sesapadesupi",
  "atk-s0403a:767_1": "arahattameva kathitaṃ. Upādānakkhayassa cāti upayogatthe sāmivacanaṃ. Asammohañca",
  "atk-s0403a:767_2": "cetasoti cittassa ca asammohaṃ adhimuttassa. Disvā āyatanuppādanti āyatanānaṃ uppādañca",
  "atk-s0403a:767_3": "vayañca disvā. Sammā cittaṃ vimuccatīti sammā hetunā nayena imāya vipassanāpaṭipattiyā",
  "atk-s0403a:767_4": "phalasamāpattivasena cittaṃ vimuccati, nibbānārammaṇe adhimuccati. Atha vā iminā",
  "atk-s0403a:767_5": "khīṇāsavassa paṭipadā kathitā. Tassa hi āyatanuppādaṃ disvā imāya vipassanāya adhigatassa",
  "atk-s0403a:767_6": "ariyamaggassānubhāvena sabbakilesehi sammā cittaṃ vimuccati. Evaṃ tassa sammā vimuttassa…pe…",
  "atk-s0403a:767_7": "na vijjati. Tattha santacittassāti nibbutacittassa. Sesamettha uttānatthamevāti.",
  "atk-s0403a:768": "2. Phaggunasuttavaṇṇanā",
  "atk-s0403a:769_0": "56. Dutiye samadhosīti uṭṭhānākāraṃ dassesi. Paṭikkamantīti parihāyanti. No abhikkamantīti",
  "atk-s0403a:769_1": "na vaḍḍhanti. Sīsaveṭhanaṃ dadeyyāti sīsaṃ veṭhetvā daṇḍakena samparivattakaṃ bandheyya.",
  "atk-s0403a:769_2": "Indriyāni vippasīdiṃsūti tasmiṃ maraṇasamaye cha indriyāni vippasannāni ahesuṃ. Atthupaparikkhāyāti",
  "atk-s0403a:769_3": "atthānatthaṃ kāraṇākāraṇaṃ upaparikkhane. Anuttare upadhisaṅkhayeti nibbāne. Avimuttaṃ",
  "atk-s0403a:769_4": "hotīti arahattaphalena adhimuttaṃ hoti.",
  "atk-s0403a:770": "3. Chaḷabhijātisuttavaṇṇanā",
  "atk-s0403a:771_0": "57. Tatiye chaḷabhijātiyoti cha jātiyo. Tatridanti tatrāyaṃ. Luddāti dāruṇā. Bhikkhū",
  "atk-s0403a:771_1": "kaṇṭakavuttikāti samaṇā nāmete. Ekasāṭakāti ekeneva pilotikakhaṇḍena purato paṭicchādanakā.",
  "atk-s0403a:771_2": "Akāmakassa bilaṃ olaggeyyunti satthe gacchamāne goṇamhi mate gomaṃsamūlaṃ uppādanatthāya",
  "atk-s0403a:771_3": "vibhajitvā khādamānā ekassa gomaṃsaṃ anicchantasseva koṭṭhāsaṃ katvā “ayañca te khāditabbo,",
  "atk-s0403a:771_4": "mūlañca dātabba”nti taṃ koṭṭhāsasaṅkhātaṃ bilaṃ olaggeyyuṃ, balakkārena hatthe ṭhapeyyunti",
  "atk-s0403a:771_5": "attho. Akhettaññunāti abhijātipaññattiyā khettaṃ ajānantena. Taṃ suṇāhīti taṃ mama",
  "atk-s0403a:771_6": "paññattiṃ suṇāhi. Kaṇhābhijātikoti kāḷakajātiko. Kaṇhaṃ dhammaṃ abhijāyatīti kaṇhasabhāvo",
  "atk-s0403a:771_7": "hutvā jāyati nibbattati, kaṇhābhijātiyaṃ vā jāyati. Nibbānaṃ abhijāyatīti nibbānaṃ",
  "atk-s0403a:771_8": "pāpuṇāti, ariyabhūmisaṅkhātāya vā nibbānajātiyā jāyati.",
  "atk-s0403a:772": "4. Āsavasuttavaṇṇanā",
  "atk-s0403a:773_0": "58. Catutthe saṃvarā pahātabbāti saṃvarena pahātabbā. Sesesupi eseva nayo. Idhāti",
  "atk-s0403a:773_1": "imasmiṃ sāsane. Paṭisaṅkhāti paṭisañjānitvā, paccavekkhitvāti attho. Yonisoti upāyena",
  "atk-s0403a:773_2": "pathena. Ettha ca asaṃvare ādīnavapaṭisaṅkhā yoniso paṭisaṅkhāti veditabbā. Sā cāyaṃ",
  "atk-s0403a:773_3": "“varaṃ, bhikkhave, tattāya ayosalākāya ādittāya sampajjalitāya sajotibhūtāya cakkhundriyaṃ",
  "atk-s0403a:773_4": "sampalimaṭṭhaṃ, na tveva cakkhuviññeyyesu rūpesu anubyañjanaso nimittaggāho”tiādinā",
  "atk-s0403a:773_5": "ādittapariyāyena veditabbā. Cakkhundriyasaṃvarasaṃvuto viharatīti ettha cakkhumeva",
  "atk-s0403a:773_6": "indriyaṃ cakkhundriyaṃ, saṃvaraṇato saṃvaro, pidahanato thakanatoti vuttaṃ hoti.",
  "atk-s0403a:773_7": "Satiyā etaṃ adhivacanaṃ. Cakkhundriye saṃvaro cakkhundriyasaṃvaro. Javane uppajjamānopi",
  "atk-s0403a:773_8": "hesa tasmiṃ dvāre kilesānaṃ uppattivāraṇato cakkhundriyasaṃvaroti vuccati. Saṃvutoti",
  "atk-s0403a:773_9": "tena saṃvarena upeto. Tathā hi “pātimokkhasaṃvarasaṃvuto”ti imassa vibhaṅge “iminā",
  "atk-s0403a:773_10": "pātimokkhasaṃvarena upeto hoti…pe… samannāgato”ti vuttaṃ. Atha vā saṃvarīti saṃvuto,",
  "atk-s0403a:773_11": "thakesi pidahīti vuttaṃ hoti. Cakkhundriyasaṃvarasaṃvutoti cakkhundriyasaṃvarasaṅkhātaṃ",
  "atk-s0403a:773_12": "satikavāṭaṃ cakkhudvāre gharadvāre kavāṭaṃ viya saṃvari thakesi pidahīti vuttaṃ hoti.",
  "atk-s0403a:773_13": "Ayamevettha attho sundarataro. Tathā hi “cakkhundriyasaṃvaraṃ asaṃvutassa viharato,",
  "atk-s0403a:773_14": "saṃvutassa viharato”ti etesu padesu ayamevattho dissatīti.",
  "atk-s0403a:774_0": "Yaṃ hissātiādimhi yaṃ cakkhundriyasaṃvaraṃ assa bhikkhuno asaṃvutassa athaketvā apidahitvā",
  "atk-s0403a:774_1": "viharantassāti attho. Yekārassa vā esa yanti ādeso, ye assāti attho. Āsavā vighātapariḷāhāti",
  "atk-s0403a:774_2": "cattāro āsavā ca aññe ca vighātakarā kilesapariḷāhā vipākapariḷāhā vā. Cakkhudvārasmiñhi",
  "atk-s0403a:774_3": "iṭṭhārammaṇaṃ āpāthagataṃ kāmassādavasena assādayato abhinandato kāmāsavo uppajjati,",
  "atk-s0403a:774_4": "“īdisaṃ aññasmimpi sugatibhave labhissāmī”ti bhavapatthanāya assādayato bhavāsavo",
  "atk-s0403a:774_5": "uppajjati, sattoti vā sattassāti vā gaṇhato diṭṭhāsavo uppajjati, sabbeheva sahajātaṃ",
  "atk-s0403a:774_6": "aññāṇaṃ avijjāsavoti cattāro āsavā uppajjanti. Etehi sampayuttā apare kilesā vighātapariḷāhā",
  "atk-s0403a:774_7": "āyatiṃ vā tesaṃ vipākā tehipi asaṃvutasseva viharato uppajjeyyunti vuccanti. Evaṃsa",
  "atk-s0403a:774_8": "teti evaṃ assa te, etenupāyena na honti, no aññathāti vuttaṃ hoti. Paṭisaṅkhā yoniso",
  "atk-s0403a:774_9": "sotindriyasaṃvarasaṃvutotiādīsupi eseva nayo. Ime vuccanti āsavā saṃvarā pahātabbāti",
  "atk-s0403a:774_10": "imesu chasu dvāresu cattāro cattāro katvā catuvīsati āsavā saṃvarena pahātabbāti vuccanti.",
  "atk-s0403a:775_0": "Paṭisaṅkhā yoniso cīvarantiādīsu yaṃ vattabbaṃ, taṃ sabbaṃ visuddhimagge sīlakathāya",
  "atk-s0403a:775_1": "vuttameva. Yaṃ hissāti yañhi cīvaraṃ piṇḍapātādīsu vā aññataraṃ assa. Appaṭisevatoti",
  "atk-s0403a:775_2": "evaṃ yoniso appaṭisevantassa. Imasmiṃ vāre aladdhaṃ cīvarādiṃ patthayato laddhaṃ",
  "atk-s0403a:775_3": "vā assādayato kāmāsavassa uppatti veditabbā, īdisaṃ aññasmimpi sugatibhave labhissāmīti",
  "atk-s0403a:775_4": "bhavapatthanāya assādayato bhavāsavassa, ahaṃ labhāmi na labhāmīti vā mayhaṃ vā idanti",
  "atk-s0403a:775_5": "attasaññaṃ adhiṭṭhahato diṭṭhāsavassa, sabbeheva pana sahajāto avijjāsavoti evaṃ",
  "atk-s0403a:775_6": "catunnaṃ āsavānaṃ uppatti vighātapariḷāhāva navavedanuppādanatopi veditabbā. Ime",
  "atk-s0403a:775_7": "vuccanti, bhikkhave, āsavā paṭisevanā pahātabbāti ime ekamekasmiṃ paccaye cattāro",
  "atk-s0403a:775_8": "cattāro katvā soḷasa āsavā iminā ñāṇasaṃvarasaṅkhātena paccavekkhaṇapaṭisevanena",
  "atk-s0403a:775_9": "pahātabbāti vuccanti.",
  "atk-s0403a:776_0": "Paṭisaṅkhā yoniso khamo hoti sītassāti upāyena pathena paccavekkhitvā khantā hoti",
  "atk-s0403a:776_1": "sītassa, sītaṃ khamati sahati, na avīrapuriso viya appamattakenapi sītena calati",
  "atk-s0403a:776_2": "kampati kammaṭṭhānaṃ vijahati. Uṇhādīsupi eseva nayo. Ettha ca vacanameva vacanapathoti",
  "atk-s0403a:776_3": "veditabbo. Dukkhānantiādīsu dukkhamanaṭṭhena dukkhā, bahalaṭṭhena tibbā, pharusaṭṭhena",
  "atk-s0403a:776_4": "kharā, tikhiṇaṭṭhena kaṭukā, assādavirahato asātā, manaṃ avaḍḍhanato amanāpā, pāṇaharaṇasamatthatāya",
  "atk-s0403a:776_5": "pāṇaharāti veditabbā. Yaṃ hissāti sītādīsu yaṃkiñci ekadhammampi assa. Anadhivāsatoti",
  "atk-s0403a:776_6": "anadhivāsentassa akkhamantassa. Āsavuppatti panettha evaṃ veditabbā – sītena phuṭṭhassa",
  "atk-s0403a:776_7": "uṇhaṃ patthayato kāmāsavo uppajjati, evaṃ sabbattha. “Natthi sugatibhave sītaṃ vā",
  "atk-s0403a:776_8": "uṇhaṃ vā”ti bhavaṃ patthentassa bhavāsavo, mayhaṃ sītaṃ uṇhanti gāho diṭṭhāsavo,",
  "atk-s0403a:776_9": "sabbeheva sampayutto avijjāsavoti. Ime vuccantīti ime sītādīsu ekamekassa vasena",
  "atk-s0403a:776_10": "cattāro cattāro katvā aneke āsavā imāya khantisaṃvarasaṅkhātāya adhivāsanāya pahātabbāti vuccantīti attho.",
  "atk-s0403a:777_0": "Paṭisaṅkhā yoniso caṇḍaṃ hatthiṃ parivajjetīti ahaṃ samaṇoti na caṇḍassa hatthissa",
  "atk-s0403a:777_1": "āsanne ṭhātabbaṃ. Tatonidānañhi maraṇampi maraṇamattampi dukkhaṃ bhaveyyāti evaṃ",
  "atk-s0403a:777_2": "upāyena pathena paccavekkhitvā caṇḍaṃ hatthiṃ parivajjeti paṭikkamati. Esa nayo sabbattha.",
  "atk-s0403a:777_3": "Caṇḍanti duṭṭhaṃ vāḷaṃ. Khāṇunti khadirakhāṇukādiṃ. Kaṇṭakaṭṭhānanti yattha kaṇṭakā",
  "atk-s0403a:777_4": "vijjhanti, taṃ okāsaṃ. Sobbhanti sabbato chinnataṭaṃ. Papātanti ekato chinnataṭaṃ.",
  "atk-s0403a:777_5": "Candanikanti ucchiṭṭhodakagabbhamalādīnaṃ chaḍḍanaṭṭhānaṃ. Oḷigallanti tesaṃyeva",
  "atk-s0403a:777_6": "kaddamādīnaṃ sandanokāsaṃ. Taṃ jaṇṇumattampi asucibharitaṃ hoti. Dvepi cetāni ṭhānāni",
  "atk-s0403a:777_7": "amanussussadaṭṭhānāni honti, tasmā vajjetabbāni. Anāsaneti ettha ayuttaṃ āsanaṃ anāsanaṃ,",
  "atk-s0403a:777_8": "taṃ atthato aniyatavatthubhūtaṃ rahopaṭicchannāsananti veditabbaṃ. Agocareti etthapi",
  "atk-s0403a:777_9": "ayutto gocaro agocaro. So vesiyādibhedato pañcavidho. Pāpake mitteti lāmake dussīle",
  "atk-s0403a:777_10": "mittapatirūpake amitte. Pāpakesūti lāmakesu. Okappeyyunti saddaheyyuṃ adhimucceyyuṃ",
  "atk-s0403a:777_11": "“addhā ayamāyasmā akāsi vā karissati vā”ti. Yaṃ hissāti hatthiādīsu yaṃkiñci ekampi",
  "atk-s0403a:777_12": "assa. Āsavuppatti panettha evaṃ veditabbā – hatthiādinidānena dukkhena phuṭṭhassa",
  "atk-s0403a:777_13": "sukhaṃ patthayato kāmāsavo uppajjati, “natthi sugatibhave īdisaṃ dukkha”nti bhavaṃ",
  "atk-s0403a:777_14": "patthentassa bhavāsavo, maṃ hatthī maddati maṃ assoti gāho diṭṭhāsavo, sabbeheva",
  "atk-s0403a:777_15": "sampayutto avijjāsavoti. Ime vuccantīti ime hatthiādīsu ekekassa vasena cattāro cattāro",
  "atk-s0403a:777_16": "katvā aneke āsavā iminā sīlasaṃvarasaṅkhātena parivajjanena pahātabbāti vuccanti.",
  "atk-s0403a:778_0": "Paṭisaṅkhā yoniso uppannaṃ kāmavitakkaṃ nādhivāsetīti “itipāyaṃ vitakko akusalo,",
  "atk-s0403a:778_1": "itipi sāvajjo, itipi dukkhavipāko, so ca kho attabyābādhāya saṃvattatī”tiādinā nayena",
  "atk-s0403a:778_2": "yoniso kāmavitakke ādīnavaṃ paccavekkhitvā tasmiṃ tasmiṃ ārammaṇe uppannaṃ kāmavitakkaṃ",
  "atk-s0403a:778_3": "nādhivāseti, cittaṃ āropetvā na vāseti, abbhantare vā na vāsetīti attho. Anadhivāsento",
  "atk-s0403a:778_4": "kiṃ karotīti? Pajahati. Kiṃ kacavaraṃ viya piṭakenāti? Na hi, api ca kho naṃ vinodeti",
  "atk-s0403a:778_5": "tudati vijjhati nīharati. Kiṃ balibaddaṃ viya patodenāti? Na hi, atha kho naṃ byantīkaroti",
  "atk-s0403a:778_6": "vigatantaṃ karoti, yathāssa antopi nāvasissati antamaso bhaṅgamattampi, tathā naṃ",
  "atk-s0403a:778_7": "karoti. Kathaṃ pana naṃ tathā karotīti? Anabhāvaṃ gameti anu anu abhāvaṃ gameti,",
  "atk-s0403a:778_8": "vikkhambhanappahānena yathā suvikkhambhito hoti, tathā karoti. Sesavitakkadvayepi",
  "atk-s0403a:778_9": "eseva nayo. Uppannuppanneti uppanne uppanne, uppannamatteyevāti vuttaṃ hoti. Sakiṃ",
  "atk-s0403a:778_10": "vā uppanne vinodetvā dutiye vāre ajjhupekkhitā na hoti, satakkhattumpi uppanne uppanne",
  "atk-s0403a:778_11": "vinodetiyeva. Pāpake akusale dhammeti teyeva kāmavitakkādayo, sabbepi vā nava mahāvitakke.",
  "atk-s0403a:778_12": "Tattha tayo vuttā, avasesā “ñātivitakko, janapadavitakko, amarāvitakko, parānuddayatāpaṭisaṃyutto",
  "atk-s0403a:778_13": "vitakko, lābhasakkārasilokappaṭisaṃyutto vitakko, anavaññattippaṭisaṃyutto vitakko”ti",
  "atk-s0403a:778_14": "ime cha. Yaṃ hissāti etesu vitakkesu yaṃkiñci assa. Kāmavitakko panettha kāmāsavo",
  "atk-s0403a:778_15": "eva, tabbiseso bhavāsavo, taṃsampayutto diṭṭhāsavo, sabbavitakkesu avijjā avijjāsavoti",
  "atk-s0403a:778_16": "evaṃ āsavuppatti veditabbā. Ime vuccantīti ime kāmavitakkādivasena vuttappakārā āsavā",
  "atk-s0403a:778_17": "iminā tasmiṃ tasmiṃ vitakke ādīnavapaccavekkhaṇasahitena vīriyasaṃvarasaṅkhātena",
  "atk-s0403a:778_18": "vinodanena pahātabbāti vuccanti.",
  "atk-s0403a:779_0": "Paṭisaṅkhā yoniso satisambojjhaṅgaṃ bhāvetīti abhāvanāya ādīnavaṃ bhāvanāya ca ānisaṃsaṃ",
  "atk-s0403a:779_1": "upāyena pathena paccavekkhitvā satisambojjhaṅgaṃ bhāveti. Eseva nayo sabbattha. Bojjhaṅgānaṃ",
  "atk-s0403a:779_2": "bhāvanā heṭṭhā vitthāritāva. Yaṃ hissāti etesu bojjhaṅgesu yaṃkiñci assa. Āsavuppattiyaṃ",
  "atk-s0403a:779_3": "panettha imesaṃ ariyamaggasampayuttānaṃ bojjhaṅgānaṃ abhāvitattā ye uppajjeyyuṃ kāmāsavādayo",
  "atk-s0403a:779_4": "āsavā, bhāvayato evaṃsa te na hontīti ayaṃ nayo veditabbo. Ime vuccantīti ime kāmāsavādayo",
  "atk-s0403a:779_5": "āsavā imāya lokuttarāya bojjhaṅgabhāvanāya pahātabbāti vuccanti. Imehi chahākārehi",
  "atk-s0403a:779_6": "pahīnāsavaṃ bhikkhuṃ thomento yato kho, bhikkhavetiādimāha. Tattha yatoti sāmivacane",
  "atk-s0403a:779_7": "to-kāro, yassāti vuttaṃ hoti. Porāṇā pana yamhi kāleti vaṇṇayanti. Ye āsavā saṃvarā",
  "atk-s0403a:779_8": "pahātabbā, te saṃvarā pahīnā hontīti ye āsavā saṃvarena pahātabbā, te saṃvareneva",
  "atk-s0403a:779_9": "pahīnā honti, na appahīnesuyeva pahīnasaññī hotīti.",
  "atk-s0403a:780": "5. Dārukammikasuttavaṇṇanā",
  "atk-s0403a:781_0": "59. Pañcame dārukammikoti dāruvikkayena pavattitājīvo eko upāsako. Kāsikacandananti",
  "atk-s0403a:781_1": "saṇhacandanaṃ. Aṅgenāti aguṇaṅgena, sukkapakkhe guṇaṅgena. Nemantanikoti nimantanaṃ",
  "atk-s0403a:781_2": "gaṇhanako. Saṅghe dānaṃ dassāmīti bhikkhusaṅghassa dassāmi. So evaṃ vatvā satthāraṃ",
  "atk-s0403a:781_3": "abhivādetvā pakkāmi. Athassa aparabhāge pañcasatā kulūpakā bhikkhū gihibhāvaṃ pāpuṇiṃsu.",
  "atk-s0403a:781_4": "So “kulūpakabhikkhū te vibbhantā”ti vutte “kiṃ ettha mayha”nti vatvā cittuppādavemattamattampi",
  "atk-s0403a:781_5": "na akāsi. Idaṃ sandhāya satthā saṅghe te dānaṃ dadato cittaṃ pasīdissatīti āha.",
  "atk-s0403a:782": "6. Hatthisāriputtasuttavaṇṇanā",
  "atk-s0403a:783_0": "60. Chaṭṭhe abhidhammakathanti abhidhammamissakaṃ kathaṃ. Kathaṃ opātetīti tesaṃ",
  "atk-s0403a:783_1": "kathaṃ vicchinditvā attano kathaṃ katheti. Therānaṃ bhikkhūnanti karaṇatthe sāmivacanaṃ,",
  "atk-s0403a:783_2": "therehi bhikkhūhi saddhinti attho. Yā ca therānaṃ abhidhammakathā, taṃ ayampi kathetuṃ",
  "atk-s0403a:783_3": "sakkotīti attho. Cetopariyāyanti cittavāraṃ. Idhāti imasmiṃ loke. Soratasoratoti",
  "atk-s0403a:783_4": "sūrato viya sūrato, soraccasamannāgato viyāti attho. Nivātanivātoti nivāto viya nivāto,",
  "atk-s0403a:783_5": "nivātavutti viyāti attho. Upasantupasantoti upasanto viya upasanto. Vapakassateva",
  "atk-s0403a:783_6": "satthārāti satthu santikā apagacchati. Saṃsaṭṭhassāti pañcahi saṃsaggehi saṃsaṭṭhassa.",
  "atk-s0403a:783_7": "Vissaṭṭhassāti vissajjitassa. Pākatassāti pākatindriyassa.",
  "atk-s0403a:784_0": "Kiṭṭhādoti kiṭṭhakhādako. Antaradhāpeyyāti nāseyya. Gopasūti gāvo ca ajikā ca. Sippisambukanti",
  "atk-s0403a:784_1": "sippiyo ca sambukā ca. Sakkharakaṭhalanti sakkharā ca kaṭhalāni ca. Ābhidosikanti",
  "atk-s0403a:784_2": "abhiññātadosaṃ kudrūsakabhojanaṃ. Nacchādeyyāti na rucceyya. Tattha yadetaṃ purisaṃ",
  "atk-s0403a:784_3": "bhuttāvinti upayogavacanaṃ, taṃ sāmiatthe daṭṭhabbaṃ. Amuṃ hāvuso, purisanti, āvuso, amuṃ purisaṃ.",
  "atk-s0403a:785_0": "Sabbanimittānanti sabbesaṃ niccanimittādīnaṃ nimittānaṃ. Animittaṃ cetosamādhinti",
  "atk-s0403a:785_1": "balavavipassanāsamādhiṃ. Cīrikasaddoti jhallikasaddo. Sarissati nekkhammassāti pabbajjāya",
  "atk-s0403a:785_2": "guṇaṃ sarissati. Arahataṃ ahosīti bhagavato sāvakānaṃ arahantānaṃ antare eko arahā",
  "atk-s0403a:785_3": "ahosi. Ayañhi thero satta vāre gihī hutvā satta vāre pabbaji. Kiṃ kāraṇā? Kassapasammāsambuddhakāle",
  "atk-s0403a:785_4": "kiresa ekassa bhikkhuno gihibhāve vaṇṇaṃ kathesi. So teneva kammena arahattassa upanissaye",
  "atk-s0403a:785_5": "vijjamāneyeva satta vāre gihibhāve ca pabbajjāya ca sañcaranto sattame vāre pabbajitvā arahattaṃ pāpuṇīti.",
  "atk-s0403a:786": "7. Majjhesuttavaṇṇanā",
  "atk-s0403a:787_0": "61. Sattame pārāyane metteyyapañheti pārāyanasamāgamamhi metteyyamāṇavassa pañhe.",
  "atk-s0403a:787_1": "Ubhonte viditvānāti dve ante dve koṭṭhāse jānitvā. Majjhe mantā na lippatīti mantā",
  "atk-s0403a:787_2": "vuccati paññā, tāya ubho ante viditvā majjhe na lippati, vemajjheṭṭhāne na lippati.",
  "atk-s0403a:787_3": "Sibbanimaccagāti sibbanisaṅkhātaṃ taṇhaṃ atīto. Phassoti phassavasena nibbattattā",
  "atk-s0403a:787_4": "ayaṃ attabhāvo. Eko antoti ayameko koṭṭhāso. Phassasamudayoti phasso samudayo assāti",
  "atk-s0403a:787_5": "phassasamudayo, imasmiṃ attabhāve katakammaphassapaccayā nibbatto anāgatattabhāvo.",
  "atk-s0403a:787_6": "Dutiyo antoti dutiyo koṭṭhāso. Phassanirodhoti nibbānaṃ. Majjheti sibbinitaṇhaṃ chetvā",
  "atk-s0403a:787_7": "dvidhākaraṇaṭṭhena nibbānaṃ majjhe nāma hoti. Taṇhā hi naṃ sibbatīti taṇhā naṃ attabhāvadvayasaṅkhātaṃ",
  "atk-s0403a:787_8": "phassañca phassasamudayañca sibbati ghaṭṭeti. Kiṃ kāraṇā? Tassa tasseva bhavassa",
  "atk-s0403a:787_9": "abhinibbattiyā. Yadi hi taṇhā na sibbeyya, tassa tassa bhavassa nibbatti na bhaveyya.",
  "atk-s0403a:787_10": "Imasmiṃ ṭhāne koṭimajjhikūpamaṃ gaṇhanti. Dvinnañhi kaṇḍānaṃ ekato katvā majjhe suttena",
  "atk-s0403a:787_11": "saṃsibbitānaṃ koṭi majjhanti vuccati. Sutte chinne ubho kaṇḍāni ubhato patanti. Evamettha",
  "atk-s0403a:787_12": "kaṇḍadvayaṃ viya vuttappakārā dve antā, sibbitvā ṭhitasuttaṃ viya taṇhā, sutte chinne",
  "atk-s0403a:787_13": "kaṇḍadvayassa ubhatopatanaṃ viya taṇhāya niruddhāya antadvayaṃ niruddhameva hoti.",
  "atk-s0403a:787_14": "Ettāvatāti ettakena iminā ubho ante viditvā taṇhāya majjhe anupalittabhāvena abhiññeyyaṃ",
  "atk-s0403a:787_15": "catusaccadhammaṃ abhijānāti nāma, tīraṇapariññāya ca pahānapariññāya ca parijānitabbaṃ",
  "atk-s0403a:787_16": "lokiyasaccadvayaṃ parijānāti nāma. Diṭṭheva dhammeti imasmiṃyeva attabhāve. Dukkhassantakaro",
  "atk-s0403a:787_17": "hotīti vaṭṭadukkhassa koṭikaro paricchedaparivaṭumakaro hoti nāma.",
  "atk-s0403a:788_0": "Dutiyavāre tiṇṇaṃ kaṇḍānaṃ vasena upamā veditabbā. Tiṇṇañhi kaṇḍānaṃ suttena saṃsibbitānaṃ",
  "atk-s0403a:788_1": "sutte chinne tīṇi kaṇḍāni tīsu ṭhānesu patanti, evamettha kaṇḍattayaṃ viya atītānāgatapaccuppannā",
  "atk-s0403a:788_2": "khandhā, suttaṃ viya taṇhā. Sā hi atītaṃ paccuppannena, paccuppannañca anāgatena",
  "atk-s0403a:788_3": "saddhiṃ saṃsibbati. Sutte chinne kaṇḍattayassa tīsu ṭhānesu patanaṃ viya taṇhāya",
  "atk-s0403a:788_4": "niruddhāya atītānāgatapaccuppannā khandhā niruddhāva honti.",
  "atk-s0403a:789_0": "Tatiyavāre adukkhamasukhā majjheti dvinnaṃ vedanānaṃ antaraṭṭhakabhāvena majjhe.",
  "atk-s0403a:789_1": "Sukhañhi dukkhassa, dukkhaṃ vā sukhassa antaraṃ nāma natthi. Taṇhā sibbinīti vedanāsu",
  "atk-s0403a:789_2": "nandirāgo vedanānaṃ upacchedaṃ nivāretīti tā sibbati nāma.",
  "atk-s0403a:790": "Catutthavāre viññāṇaṃ majjheti paṭisandhiviññāṇampi sesaviññāṇampi nāmarūpapaccayasamudāgatattā nāmarūpānaṃ majjhe nāma.",
  "atk-s0403a:791_0": "Pañcamavāre viññāṇaṃ majjheti kammaviññāṇaṃ majjhe, ajjhattikāyatanesu vā manāyatanena",
  "atk-s0403a:791_1": "kammassa gahitattā idha yaṃkiñci viññāṇaṃ majjhe nāma, manodvāre vā āvajjanassa ajjhattikāyatananissitattā",
  "atk-s0403a:791_2": "javanaviññāṇaṃ majjhe nāma.",
  "atk-s0403a:792_0": "Chaṭṭhavāre sakkāyoti tebhūmakavaṭṭaṃ. Sakkāyasamudayoti samudayasaccaṃ. Sakkāyanirodhoti",
  "atk-s0403a:792_1": "nirodhasaccaṃ. Pariyāyenāti tena tena kāraṇeneva. Sesaṃ sabbattha vuttanayeneva veditabbaṃ.",
  "atk-s0403a:793": "8. Purisindriyañāṇasuttavaṇṇanā",
  "atk-s0403a:794_0": "62. Aṭṭhame aññataroti devadattapakkhiko eko. Samannāharitvāti āvajjitvā. Idaṃ so",
  "atk-s0403a:794_1": "“kiṃ nu kho bhagavatā jānitvā kathitaṃ, udāhu ajānitvā, ekaṃsikaṃ vā kathitaṃ udāhu",
  "atk-s0403a:794_2": "vibhajjakathita”nti adhippāyena pucchati. Āpāyikoti apāye nibbattanako. Nerayikoti",
  "atk-s0403a:794_3": "nirayagāmī. Kappaṭṭhoti kappaṭṭhiyakammassa katattā kappaṃ ṭhassati. Atekicchoti",
  "atk-s0403a:794_4": "na sakkā tikicchituṃ. Dvejjhanti dvidhābhāvaṃ. Vālaggakoṭinittudanamattanti vālassa",
  "atk-s0403a:794_5": "aggakoṭiyā dassetabbamattakaṃ, vālaggakoṭinipātamattakaṃ vā. Purisindriyañāṇānīti",
  "atk-s0403a:794_6": "purisapuggalānaṃ indriyaparopariyattañāṇāni, indriyānaṃ tikkhamudubhāvajānanañāṇānīti attho.",
  "atk-s0403a:795_0": "Vijjamānā kusalāpi dhammā akusalāpi dhammāti ettakā kusalā dhammā vijjanti, ettakā",
  "atk-s0403a:795_1": "akusalā dhammāti jānāmi. Antarahitāti adassanaṃ gatā. Sammukhībhūtāti samudācāravasena",
  "atk-s0403a:795_2": "pākaṭā jātā. Kusalamūlanti kusalajjhāsayo. Kusalā kusalanti tamhā kusalajjhāsayā",
  "atk-s0403a:795_3": "aññampi kusalaṃ nibbattissati. Sāradānīti sārādāni gahitasārāni, saradamāse vā nibbattāni.",
  "atk-s0403a:795_4": "Sukhasayitānīti sukhasannicitāni. Sukhetteti maṇḍakhette. Nikkhittānīti vuttāni.",
  "atk-s0403a:795_5": "Sappaṭibhāgāti sarikkhakā. Abhido addharattanti abhiaddharattaṃ addharatte abhimukhībhūte.",
  "atk-s0403a:795_6": "Bhattakālasamayeti rājakulānaṃ bhattakālasaṅkhāte samaye. Parihānadhammoti ko evaṃ",
  "atk-s0403a:795_7": "bhagavatā ñātoti? Ajātasatturājā. So hi pāpamittaṃ nissāya maggaphalehi parihīno.",
  "atk-s0403a:795_8": "Aparepi suppabuddhasunakkhattādayo bhagavatā ñātāva. Aparihānadhammoti evaṃ bhagavatā",
  "atk-s0403a:795_9": "ko ñāto? Susīmo paribbājako aññe ca evarūpā. Parinibbāyissatīti evaṃ ko ñāto bhagavatāti?",
  "atk-s0403a:795_10": "Santatimahāmatto aññe ca evarūpā.",
  "atk-s0403a:796": "9. Nibbedhikasuttavaṇṇanā",
  "atk-s0403a:797_0": "63. Navame anibbiddhapubbe appadālitapubbe lobhakkhandhādayo nibbijjhati padāletīti",
  "atk-s0403a:797_1": "nibbedhikapariyāyo, nibbijjhanakāraṇanti attho. Nidānasambhavoti kāme nideti uppādanasamatthatāya",
  "atk-s0403a:797_2": "niyyādetīti nidānaṃ. Sambhavati tatoti sambhavo, nidānameva sambhavo nidānasambhavo.",
  "atk-s0403a:797_3": "Vemattatāti nānākaraṇaṃ.",
  "atk-s0403a:798_0": "Kāmaguṇāti kāmayitabbaṭṭhena kāmā, bandhanaṭṭhena guṇā “antaguṇa”ntiādīsu viya. Cakkhuviññeyyāti",
  "atk-s0403a:798_1": "cakkhuviññāṇena passitabbā. Iṭṭhāti pariyiṭṭhā vā hontu mā vā, iṭṭhārammaṇabhūtāti",
  "atk-s0403a:798_2": "attho. Kantāti kamanīyā. Manāpāti manavaḍḍhanakā. Piyarūpāti piyajātikā. Kāmūpasañhitāti",
  "atk-s0403a:798_3": "ārammaṇaṃ katvā uppajjamānena kāmena upasañhitā. Rajanīyāti rāguppattikāraṇabhūtā.",
  "atk-s0403a:798_4": "Nete kāmāti na ete kamanaṭṭhena kāmā nāma honti. Saṅkapparāgoti saṅkappavasena uppannarāgo.",
  "atk-s0403a:798_5": "Kāmoti ayaṃ kāmappahānāya paṭipannehi pahātabbo. Kamanaṭṭhena kāmā nāma. Citrānīti",
  "atk-s0403a:798_6": "citravicitrārammaṇāni.",
  "atk-s0403a:799_0": "Phassoti sahajātaphasso. Kāmayamānoti kāmaṃ kāmayamāno. Tajjaṃ tajjanti tajjātikaṃ",
  "atk-s0403a:799_1": "tajjātikaṃ. Puññabhāgiyanti dibbe kāme patthetvā sucaritapāripūriyā devaloke nibbattassa",
  "atk-s0403a:799_2": "attabhāvo puññabhāgiyo nāma, duccaritapāripūriyā apāye nibbattassa attabhāvo apuññabhāgiyo",
  "atk-s0403a:799_3": "nāma. Ayaṃ vuccati, bhikkhave, kāmānaṃ vipākoti ayaṃ duvidhopi kāmapatthanaṃ nissāya",
  "atk-s0403a:799_4": "uppannattā kāmānaṃ vipākoti vuccati. So imaṃ nibbedhikanti so bhikkhu imaṃ chattiṃsaṭṭhānesu",
  "atk-s0403a:799_5": "nibbijjhanakaṃ seṭṭhacariyaṃ jānāti. Kāmanirodhanti kāmānaṃ nirodhane evaṃ laddhanāmaṃ.",
  "atk-s0403a:799_6": "Imasmiñhi ṭhāne brahmacariyasaṅkhāto maggova kāmanirodhoti vutto.",
  "atk-s0403a:800_0": "Sāmisāti kilesāmisasampayuttā. Iminā nayena sabbaṭhānesu attho veditabbo. Apicettha",
  "atk-s0403a:800_1": "vohāravepakkanti vohāravipākaṃ. Kathāsaṅkhāto hi vohāro saññāya vipāko nāma. Yathā",
  "atk-s0403a:800_2": "yathā nanti ettha naṃ-iti nipātamattameva. Iti yasmā yathā yathā sañjānāti, tathā",
  "atk-s0403a:800_3": "tathā evaṃsaññī ahosinti katheti, tasmā vohāravepakkāti attho.",
  "atk-s0403a:801_0": "Avijjāti aṭṭhasu ṭhānesu aññāṇabhūtā bahalaavijjā. Nirayaṃ gamentīti nirayagamanīyā,",
  "atk-s0403a:801_1": "niraye nibbattipaccayāti attho. Sesesupi eseva nayo. Cetanāhanti cetanaṃ ahaṃ. Idha",
  "atk-s0403a:801_2": "sabbasaṅgāhikā saṃvidahanacetanā gahitā. Cetayitvāti dvārappavattacetanā. Manasāti",
  "atk-s0403a:801_3": "cetanāsampayuttacittena. Nirayavedanīyanti niraye vipākadāyakaṃ. Sesesupi eseva nayo.",
  "atk-s0403a:801_4": "Adhimattanti balavadukkhaṃ. Dandhavirāgīti garukaṃ na khippaṃ saṇikaṃ vigacchanakadukkhaṃ.",
  "atk-s0403a:801_5": "Urattāḷiṃ kandatīti uraṃ tāḷetvā rodati. Pariyeṭṭhinti pariyesanaṃ. Ekapadaṃ dvipadanti",
  "atk-s0403a:801_6": "ekapadamantaṃ vā dvipadamantaṃ vā, ko mantaṃ jānātīti attho. Sammohavepakkanti sammohavipākaṃ.",
  "atk-s0403a:801_7": "Dukkhassa hi sammoho nissandavipāko nāma. Dutiyapadepi eseva nayo. Pariyesanāpi hi",
  "atk-s0403a:801_8": "tassa nissandavipākoti. Imasmiṃ sutte vaṭṭavivaṭṭaṃ kathitaṃ.",
  "atk-s0403a:802": "10. Sīhanādasuttavaṇṇanā",
  "atk-s0403a:803_0": "64. Dasame āsabhaṃ ṭhānanti seṭṭhaṃ niccalaṭṭhānaṃ. Sīhanādanti abhītanādaṃ pamukhanādaṃ.",
  "atk-s0403a:803_1": "Brahmacakkanti seṭṭhañāṇacakkaṃ paṭivedhañāṇañceva desanāñāṇañca. Ṭhānañca ṭhānatoti",
  "atk-s0403a:803_2": "kāraṇañca kāraṇato. Yampīti yena ñāṇena. Idampi tathāgatassāti idampi ṭhānāṭṭhānañāṇaṃ",
  "atk-s0403a:803_3": "tathāgatassa tathāgatabalaṃ nāma hoti. Evaṃ sabbapadesu attho veditabbo. Kammasamādānānanti",
  "atk-s0403a:803_4": "samādiyitvā katānaṃ kusalākusalakammānaṃ, kammameva vā kammasamādānaṃ. Ṭhānaso hetusoti",
  "atk-s0403a:803_5": "paccayato ceva hetuto ca. Tattha gatiupadhikālapayogā vipākassa ṭhānaṃ, kammaṃ hetu.",
  "atk-s0403a:803_6": "Jhānavimokkhasamādhisamāpattīnanti catunnaṃ jhānānaṃ aṭṭhannaṃ vimokkhānaṃ tiṇṇaṃ",
  "atk-s0403a:803_7": "samādhīnaṃ navannaṃ anupubbasamāpattīnañca. Saṃkilesanti hānabhāgiyaṃ dhammaṃ. Vodānanti",
  "atk-s0403a:803_8": "visesabhāgiyaṃ dhammaṃ. Vuṭṭhānanti “vodānampi vuṭṭhānaṃ, tamhā tamhā samādhimhā",
  "atk-s0403a:803_9": "vuṭṭhānampi vuṭṭhāna”nti evaṃ vuttaṃ paguṇajjhānañceva bhavaṅganaphalasamāpattiyo",
  "atk-s0403a:803_10": "ca. Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti, tasmā",
  "atk-s0403a:803_11": "“vodānampi vuṭṭhāna”nti vuttaṃ. Bhavaṅgena pana sabbajjhānehi vuṭṭhānaṃ hoti, phalasamāpattiyā",
  "atk-s0403a:803_12": "nirodhasamāpattito vuṭṭhānaṃ hoti. Taṃ sandhāya “tamhā tamhā samādhimhā vuṭṭhānampi",
  "atk-s0403a:803_13": "vuṭṭhāna”nti vuttaṃ. Anekavihitantiādīni visuddhimagge vaṇṇitāni. Āsavakkhayañāṇaṃ",
  "atk-s0403a:803_14": "heṭṭhā vuttatthameva. Purimassāpi ñāṇattayassa vitthārakathaṃ icchantena majjhimaṭṭhakathāya",
  "atk-s0403a:803_15": "mahāsīhanādavaṇṇanā oloketabbā. Samāhitassāti ekaggacittassa. Samādhi maggoti samādhi",
  "atk-s0403a:803_16": "etesaṃ ñāṇānaṃ adhigamāya upāyo. Asamādhīti anekaggabhāvo. Kummaggoti micchāmaggo.",
  "atk-s0403a:803_17": "Imasmiṃ sutte tathāgatassa ñāṇabalaṃ kathitanti.",
  "atk-s0403a:804": "Mahāvaggo chaṭṭho.",
  "atk-s0403a:807": "7. Devatāvaggo",
  "atk-s0403a:808": "1-3. Anāgāmiphalasuttādivaṇṇanā",
  "atk-s0403a:809_0": "65-67. Sattamassa paṭhame assaddhiyanti assaddhabhāvaṃ. Duppaññatanti nippaññabhāvaṃ.",
  "atk-s0403a:809_1": "Dutiye pamādanti sativippavāsaṃ. Tatiye ābhisamācārikanti uttamasamācārabhūtaṃ vattavasena",
  "atk-s0403a:809_2": "paṇṇattisīlaṃ. Sekhadhammanti sekhapaṇṇattisīlaṃ. Sīlānīti cattāri mahāsīlāni.",
  "atk-s0403a:810": "4. Saṅgaṇikārāmasuttavaṇṇanā",
  "atk-s0403a:811_0": "68. Catutthe saṅgaṇikārāmoti gaṇasaṅgaṇikārāmo. Suttantikagaṇādīsu pana gaṇesu attano",
  "atk-s0403a:811_1": "vā parisāsaṅkhāte gaṇe ramatīti gaṇārāmo. Paviveketi kāyaviveke. Cittassa nimittanti",
  "atk-s0403a:811_2": "samādhivipassanācittassa nimittaṃ samādhivipassanākāraṃ. Sammādiṭṭhinti vipassanāsammādiṭṭhiṃ.",
  "atk-s0403a:811_3": "Samādhinti maggasamādhiñceva phalasamādhiñca. Saṃyojanānīti dasa saṃyojanāni. Nibbānanti",
  "atk-s0403a:811_4": "apaccayaparinibbānaṃ.",
  "atk-s0403a:812": "5. Devatāsuttavaṇṇanā",
  "atk-s0403a:813": "69. Pañcame sovacassatāti subbacabhāvo. Kalyāṇamittatāti sucimittatā. Satthugāravoti satthari gāravayutto. Esa nayo sabbattha.",
  "atk-s0403a:814": "6. Samādhisuttavaṇṇanā",
  "atk-s0403a:815_0": "70. Chaṭṭhe na santenāti paccanīkakilesehi avūpasantena. Na paṇītenāti na atappakena.",
  "atk-s0403a:815_1": "Na paṭippassaddhiladdhenāti kilesappaṭippassaddhiyā aladdhena appattena. Na ekodibhāvādhigatenāti",
  "atk-s0403a:815_2": "na ekaggabhāvaṃ upagatena.",
  "atk-s0403a:816": "7. Sakkhibhabbasuttavaṇṇanā",
  "atk-s0403a:817_0": "71. Sattame tatra tatrāti tasmiṃ tasmiṃ visese. Sakkhibhabbatanti paccakkhabhāvaṃ.",
  "atk-s0403a:817_1": "Āyataneti kāraṇe. Hānabhāgiyādayo visuddhimagge saṃvaṇṇitā. Asakkaccakārīti na sukatakārī,",
  "atk-s0403a:817_2": "na ādarakārī. Asappāyakārīti na sappāyakārī, na upakārabhūtadhammakārī.",
  "atk-s0403a:818": "8. Balasuttavaṇṇanā",
  "atk-s0403a:819": "72. Aṭṭhame balatanti balabhāvaṃ thāmabhāvaṃ. Asātaccakārīti na satatakārī. Sesaṃ heṭṭhā vuttanayameva.",
  "atk-s0403a:820": "9-10. Tajjhānasuttadvayavaṇṇanā",
  "atk-s0403a:821": "73-74. Navame na yathābhūtaṃ sammappaññāya sudiṭṭho hotīti vatthukāmakilesakāmesu ādīnavo na yathāsabhāvato jhānapaññāya sudiṭṭho hoti. Dasamaṃ uttānatthamevāti.",
  "atk-s0403a:822": "Devatāvaggo sattamo.",
  "atk-s0403a:825": "8. Arahattavaggo",
  "atk-s0403a:826": "1. Dukkhasuttavaṇṇanā",
  "atk-s0403a:827": "75. Aṭṭhamassa paṭhame savighātanti saupaghātaṃ sopaddavaṃ. Sapariḷāhanti kāyikacetasikena pariḷāhena sapariḷāhaṃ. Pāṭikaṅkhāti icchitabbā avassaṃbhāvinī.",
  "atk-s0403a:828": "2. Arahattasuttavaṇṇanā",
  "atk-s0403a:829_0": "76. Dutiye mānanti jātiādīhi maññanaṃ. Omānanti hīnohamasmīti mānaṃ. Atimānanti atikkamitvā",
  "atk-s0403a:829_1": "pavattaṃ accuṇṇatimānaṃ. Adhimānanti adhigatamānaṃ. Thambhanti kodhamānehi thaddhabhāvaṃ.",
  "atk-s0403a:829_2": "Atinipātanti hīnassa hīnohamasmīti mānaṃ.",
  "atk-s0403a:830": "3. Uttarimanussadhammasuttavaṇṇanā",
  "atk-s0403a:831_0": "77. Tatiye uttarimanussadhammāti manussadhammato uttari. Alamariyañāṇadassanavisesanti",
  "atk-s0403a:831_1": "ariyabhāvaṃ kātuṃ samatthaṃ ñāṇadassanavisesaṃ, cattāro magge cattāri ca phalānīti",
  "atk-s0403a:831_2": "attho. Kuhananti tividhaṃ kuhanavatthuṃ. Lapananti lābhatthikatāya ukkhipitvā avakkhipitvā vā lapanaṃ.",
  "atk-s0403a:832": "4. Sukhasomanassasuttavaṇṇanā",
  "atk-s0403a:833_0": "78. Catutthe yoni cassa āraddhā hotīti kāraṇañcassa paripuṇṇaṃ paggahitaṃ hoti. Dhammārāmoti",
  "atk-s0403a:833_1": "dhamme ratiṃ vindati. Bhāvanāya ramati, bhāvento vā ramatīti bhāvanārāmo. Pahāne",
  "atk-s0403a:833_2": "ramati, pajahanto vā ramatīti pahānārāmo. Tividhe paviveke ramatīti pavivekārāmo.",
  "atk-s0403a:833_3": "Abyāpajjhe niddukkhabhāve ramatīti abyāpajjhārāmo. Nippapañcasaṅkhāte nibbāne ramatīti nippapañcārāmo.",
  "atk-s0403a:834": "5. Adhigamasuttavaṇṇanā",
  "atk-s0403a:835": "79. Pañcame na āyakusaloti na āgamanakusalo. Na apāyakusaloti na apagamanakusalo. Chandanti kattukamyatāchandaṃ. Na ārakkhatīti na rakkhati.",
  "atk-s0403a:836": "6. Mahantattasuttavaṇṇanā",
  "atk-s0403a:837_0": "80. Chaṭṭhe ālokabahuloti ñāṇālokabahulo. Yogabahuloti yoge bahulaṃ karoti. Vedabahuloti",
  "atk-s0403a:837_1": "pītipāmojjabahulo. Asantuṭṭhibahuloti kusaladhammesu asantuṭṭho. Anikkhittadhuroti",
  "atk-s0403a:837_2": "aṭṭhapitadhuro paggahitavīriyo. Uttari ca patāretīti sampati ca uttariñca vīriyaṃ",
  "atk-s0403a:837_3": "karoteva. Sattamaṃ uttānameva.",
  "atk-s0403a:838": "8-10. Dutiyanirayasuttādivaṇṇanā",
  "atk-s0403a:839_0": "82-84. Aṭṭhame pagabbhoti kāyapāgabbhiyādīhi samannāgato. Navamaṃ uttānatthameva.",
  "atk-s0403a:839_1": "Dasame vighātavāti mahicchataṃ nissāya uppannena lobhadukkhena dukkhito. Sesaṃ sabbattha uttānamevāti.",
  "atk-s0403a:840": "Arahattavaggo aṭṭhamo.",
  "atk-s0403a:843": "9. Sītivaggo",
  "atk-s0403a:844": "1. Sītibhāvasuttavaṇṇanā",
  "atk-s0403a:845_0": "85. Navamassa paṭhame sītibhāvanti sītalabhāvaṃ. Yasmiṃ samaye cittaṃ niggaṇhitabbantiādīsu",
  "atk-s0403a:845_1": "uddhaccasamaye cittaṃ samādhinā niggahetabbaṃ nāma, kosajjānupatitakāle vīriyena",
  "atk-s0403a:845_2": "paggahetabbaṃ nāma, nirassādagatakāle samādhinā sampahaṃsitabbaṃ nāma, samappavattakāle",
  "atk-s0403a:845_3": "bojjhaṅgupekkhāya ajjhupekkhitabbaṃ nāma.",
  "atk-s0403a:846": "2. Āvaraṇasuttavaṇṇanā",
  "atk-s0403a:847_0": "86. Dutiye kammāvaraṇatāyāti pañcānantariyakammehi. Kilesāvaraṇatāyāti niyatamicchādiṭṭhiyā.",
  "atk-s0403a:847_1": "Vipākāvaraṇatāyāti akusalavipākapaṭisandhiyā vā kusalavipākehi ahetukapaṭisandhiyā vāti.",
  "atk-s0403a:848": "4-5. Sussūsatisuttādivaṇṇanā",
  "atk-s0403a:849": "88-89. Catutthe anatthanti avaḍḍhiṃ. Atthaṃ riñcatīti vaḍḍhiatthaṃ chaḍḍeti. Ananulomikāyāti sāsanassa ananulomikāya. Pañcame diṭṭhisampadanti sotāpattimaggaṃ.",
  "atk-s0403a:850": "8-11. Abhabbaṭṭhānasuttacatukkavaṇṇanā",
  "atk-s0403a:851_0": "92-95. Aṭṭhame anāgamanīyaṃ vatthunti anupagantabbaṃ kāraṇaṃ, pañcannaṃ verānaṃ dvāsaṭṭhiyā",
  "atk-s0403a:851_1": "ca diṭṭhigatānametaṃ adhivacanaṃ. Aṭṭhamaṃ bhavanti kāmāvacare aṭṭhamaṃ paṭisandhiṃ.",
  "atk-s0403a:851_2": "Navame kotūhalamaṅgalenāti diṭṭhasutamutamaṅgalena. Dasame sayaṃkatantiādīni attadiṭṭhivasena",
  "atk-s0403a:851_3": "vuttāni. Adhiccasamuppannanti ahetunibbattaṃ. Sesaṃ sabbattha uttānamevāti.",
  "atk-s0403a:852": "Sītivaggo navamo.",
  "atk-s0403a:855": "10. Ānisaṃsavaggo",
  "atk-s0403a:856": "1-2. Pātubhāvasuttādivaṇṇanā",
  "atk-s0403a:857": "96-97. Dasamassa paṭhame ariyāyataneti majjhimadese. Indriyānanti manacchaṭṭhānaṃ. Dutiye saddhammaniyatoti sāsanasaddhamme niyato. Asādhāraṇenāti puthujjanehi asādhāraṇena.",
  "atk-s0403a:858": "7. Anavatthitasuttavaṇṇanā",
  "atk-s0403a:859_0": "102. Sattame anodhiṃ karitvāti “ettakāva saṅkhārā aniccā, na ito pare”ti evaṃ sīmaṃ",
  "atk-s0403a:859_1": "mariyādaṃ akatvā. Anavatthitāti avatthitāya rahitā, bhijjamānāva hutvā upaṭṭhahissantīti",
  "atk-s0403a:859_2": "attho. Sabbaloketi sakale tedhātuke. Sāmaññenāti samaṇabhāvena, ariyamaggenāti attho.",
  "atk-s0403a:860": "8. Ukkhittāsikasuttavaṇṇanā",
  "atk-s0403a:861": "103. Aṭṭhame mettāvatāyāti mettāyuttāya pāricariyāya. Satta hi sekhā tathāgataṃ mettāvatāya paricaranti, khīṇāsavo pariciṇṇasatthuko.",
  "atk-s0403a:862": "9. Atammayasuttavaṇṇanā",
  "atk-s0403a:863": "104. Navame atammayoti tammayā vuccanti taṇhādiṭṭhiyo, tāhi rahito. Ahaṃkārāti ahaṃkāradiṭṭhi. Mamaṃkārāti mamaṃkārataṇhā. Sesaṃ sabbattha uttānamevāti.",
  "atk-s0403a:864": "Ānisaṃsavaggo dasamo.",
  "atk-s0403a:866": "Dutiyapaṇṇāsakaṃ niṭṭhitaṃ.",
  "atk-s0403a:869": "11. Tikavaggo",
  "atk-s0403a:870": "1. Rāgasuttavaṇṇanā",
  "atk-s0403a:871": "107. Ekādasamassa paṭhame asubhāti asubhakammaṭṭhānaṃ. Mettāti mettākammaṭṭhānaṃ. Paññāti sahavipassanā maggapaññā.",
  "atk-s0403a:872": "6. Assādasuttavaṇṇanā",
  "atk-s0403a:873_0": "112. Chaṭṭhe assādadiṭṭhīti sassatadiṭṭhi. Attānudiṭṭhīti attānaṃ anugatā vīsativatthukā",
  "atk-s0403a:873_1": "sakkāyadiṭṭhi. Micchādiṭṭhīti dvāsaṭṭhividhāpi diṭṭhi. Sammādiṭṭhīti maggasammādiṭṭhi,",
  "atk-s0403a:873_2": "natthi dinnantiādikā vā micchādiṭṭhi, kammassakatañāṇaṃ sammādiṭṭhi.",
  "atk-s0403a:874": "7. Aratisuttavaṇṇanā",
  "atk-s0403a:875": "113. Sattame adhammacariyāti dasa akusalakammapathā.",
  "atk-s0403a:876": "10. Uddhaccasuttavaṇṇanā",
  "atk-s0403a:877": "116. Dasame asaṃvaroti anadhivāsakabhāvo. Sesaṃ sabbattha uttānamevāti.",
  "atk-s0403a:878": "Tikavaggo ekādasamo.",
  "atk-s0403a:881": "12. Sāmaññavaggavaṇṇanā",
  "atk-s0403a:882_0": "119-121. Ito paresu tapussoti dvevācikupāsako. Tathāgate niṭṭhaṅgatoti buddhaguṇesu",
  "atk-s0403a:882_1": "patiṭṭhitacitto pahīnakaṅkho. Amataṃ addasāti amataddaso. Ariyenāti niddosena lokuttarasīlena.",
  "atk-s0403a:882_2": "Ñāṇenāti paccavekkhaṇañāṇena. Vimuttiyāti sekhaphalavimuttiyā. Tavakaṇṇikoti evaṃnāmako",
  "atk-s0403a:882_3": "gahapati. Tapakaṇṇikotipi pāḷi.",
  "atk-s0403a:885": "24. Rāgapeyyālavaṇṇanā",
  "atk-s0403a:886": "140. Rāgassāti pañcakāmaguṇikarāgassa. Sesaṃ sabbattha uttānatthamevāti.",
  "atk-s0403a:888": "Manorathapūraṇiyā aṅguttaranikāya-aṭṭhakathāya",
  "atk-s0403a:889": "Chakkanipātassa saṃvaṇṇanā niṭṭhitā.",
  "atk-s0403a:892": ". Namo tassa bhagavato arahato sammāsambuddhassa.",
  "atk-s0403a:893": "Aṅguttaranikāye",
  "atk-s0403a:894": "Sattakanipāta-aṭṭhakathā",
  "atk-s0403a:896": "Paṇṇāsakaṃ",
  "atk-s0403a:898": "1. Dhanavaggo",
  "atk-s0403a:899": "1-5. Paṭhamapiyasuttādivaṇṇanā",
  "atk-s0403a:900_0": "1-5. Sattakanipātassa paṭhame anavaññattikāmoti abhiññātabhāvakāmo. Tatiye yoniso",
  "atk-s0403a:900_1": "vicine dhammanti upāyena catusaccadhammaṃ vicināti. Paññāyatthaṃ vipassatīti sahavipassanāya",
  "atk-s0403a:900_2": "maggapaññāya saccadhammaṃ vipassati. Pajjotassevāti dīpasseva. Vimokkho hoti cetasoti",
  "atk-s0403a:900_3": "tassa imehi balehi samannāgatassa khīṇāsavassa dīpanibbānaṃ viya carimakacittassa",
  "atk-s0403a:900_4": "vatthārammaṇehi vimokkho hoti, gataṭṭhānaṃ na paññāyati. Catutthe saddho hotītiādīni",
  "atk-s0403a:900_5": "pañcakanipāte vaṇṇitāneva. Pañcame dhanānīti adāliddiyakaraṇaṭṭhena dhanāni.",
  "atk-s0403a:901": "7. Uggasuttavaṇṇanā",
  "atk-s0403a:902_0": "7. Sattame uggo rājamahāmattoti pasenadikosalassa mahāamacco. Upasaṅkamīti bhuttapātarāso",
  "atk-s0403a:902_1": "upasaṅkami. Aḍḍhoti nidhānagatena dhanena aḍḍho. Migāro rohaṇeyyoti rohaṇaseṭṭhino",
  "atk-s0403a:902_2": "nattāraṃ migāraseṭṭhiṃ sandhāyevamāha. Mahaddhanoti vaḷañjanadhanena mahaddhano.",
  "atk-s0403a:902_3": "Mahābhogoti upabhogaparibhogabhaṇḍassa mahantatāya mahābhogo. Hiraññassāti suvaṇṇasseva.",
  "atk-s0403a:902_4": "Suvaṇṇāmeva hissa koṭisaṅkhyaṃ ahosi. Rūpiyassāti sesassa taṭṭakasarakaattharaṇapāvuraṇādino",
  "atk-s0403a:902_5": "paribhogaparikkhārassa pamāṇasaṅkhāne vādoyeva natthi.",
  "atk-s0403a:903": "8. Saṃyojanasuttavaṇṇanā",
  "atk-s0403a:904": "8. Aṭṭhame anunayasaṃyojananti kāmarāgasaṃyojanaṃ. Sabbāneva cetāni bandhanaṭṭhena saṃyojanānīti veditabbāni. Imasmiṃ sutte vaṭṭameva kathitaṃ. Sesaṃ sabbattha uttānatthamevāti.",
  "atk-s0403a:905": "Dhanavaggo paṭhamo.",
  "atk-s0403a:908": "2. Anusayavaggo",
  "atk-s0403a:909": "3. Kulasuttavaṇṇanā",
  "atk-s0403a:910_0": "13. Dutiyassa tatiye nālanti na yuttaṃ nānucchavikaṃ. Na manāpenāti na manamhi appanakena",
  "atk-s0403a:910_1": "ākārena nisinnāsanato paccuṭṭhenti, anādarameva dassenti. Santamassa pariguhantīti",
  "atk-s0403a:910_2": "vijjamānampi deyyadhammaṃ etassa niguhanti paṭicchādenti. Asakkaccaṃ denti no sakkaccanti",
  "atk-s0403a:910_3": "lūkhaṃ vā hotu paṇītaṃ vā, asahatthā acittīkārena denti, no cittīkārena.",
  "atk-s0403a:911": "4. Puggalasuttavaṇṇanā",
  "atk-s0403a:912_0": "14. Catutthe ubhatobhāgavimuttoti dvīhi bhāgehi vimutto, arūpasamāpattiyā rūpakāyato",
  "atk-s0403a:912_1": "vimutto, maggena nāmakāyato. So catunnaṃ arūpasamāpattīnaṃ ekekato vuṭṭhāya saṅkhāre",
  "atk-s0403a:912_2": "sammasitvā arahattaṃ pattānaṃ catunnaṃ, nirodhā vuṭṭhāya arahattaṃ pattaanāgāmino",
  "atk-s0403a:912_3": "ca vasena pañcavidho hoti. Pāḷi panettha “katamo ca puggalo ubhatobhāgavimutto? Idhekacco",
  "atk-s0403a:912_4": "puggalo aṭṭha vimokkhe kāyena phusitvā viharati, paññāya cassa disvā āsavā parikkhīṇā",
  "atk-s0403a:912_5": "hontī”ti evaṃ aṭṭhavimokkhalābhino vasena āgatā.",
  "atk-s0403a:913_0": "Paññāya vimuttoti paññāvimutto. So sukkhavipassako, catūhi jhānehi vuṭṭhāya arahattaṃ",
  "atk-s0403a:913_1": "pattā cattāro cāti imesaṃ vasena pañcavidho hoti. Pāḷi panettha aṭṭhavimokkhapaṭikkhepavaseneva",
  "atk-s0403a:913_2": "āgatā. Yathāha – “na heva kho aṭṭha vimokkhe kāyena phusitvā viharati, paññāya cassa",
  "atk-s0403a:913_3": "disvā āsavā parikkhīṇā honti. Ayaṃ vuccati puggalo paññāvimutto”ti.",
  "atk-s0403a:914_0": "Phuṭṭhantaṃ sacchikatoti kāyasakkhī. So jhānaphassaṃ paṭhamaṃ phusati, pacchā nirodhaṃ",
  "atk-s0403a:914_1": "nibbānaṃ sacchikaroti. So sotāpattiphalaṭṭhaṃ ādiṃ katvā yāva arahattamaggaṭṭhā chabbidho",
  "atk-s0403a:914_2": "hoti. Tenāha – “idhekacco puggalo aṭṭha vimokkhe kāyena phusitvā viharati, paññāya",
  "atk-s0403a:914_3": "cassa disvā ekacce āsavā parikkhīṇā honti. Ayaṃ vuccati puggalo kāyasakkhī”ti.",
  "atk-s0403a:915_0": "Diṭṭhantaṃ pattoti diṭṭhippatto. Tatridaṃ saṅkhepalakkhaṇaṃ – dukkhā saṅkhārā, sukho",
  "atk-s0403a:915_1": "nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto.",
  "atk-s0403a:915_2": "Vitthārato pana sopi kāyasakkhī viya chabbidho hoti. Tenevāha – “idhekacco puggalo",
  "atk-s0403a:915_3": "‘idaṃ dukkha’nti yathābhūtaṃ pajānāti…pe… ‘ayaṃ dukkhanirodhagāminī paṭipadā’ti yathābhūtaṃ",
  "atk-s0403a:915_4": "pajānāti, tathāgatappaveditā cassa dhammā paññāya vodiṭṭhā honti vocaritā paññāya…pe…",
  "atk-s0403a:915_5": "ayaṃ vuccati puggalo diṭṭhippatto”ti.",
  "atk-s0403a:916_0": "Saddhāya vimuttoti saddhāvimutto. Sopi vuttanayeneva chabbidho hoti. Tenāha – “idhekacco",
  "atk-s0403a:916_1": "puggalo ‘idaṃ dukkha’nti yathābhūtaṃ pajānāti…pe… ‘ayaṃ dukkhanirodhagāminī paṭipadā’ti",
  "atk-s0403a:916_2": "yathābhūtaṃ pajānāti, tathāgatappaveditā cassa dhammā paññāya vodiṭṭhā honti vocaritā",
  "atk-s0403a:916_3": "paññāya…pe… no ca kho yathādiṭṭhippattassa. Ayaṃ vuccati puggalo saddhāvimutto”ti.",
  "atk-s0403a:916_4": "Etassa hi saddhāvimuttassa pubbabhāgamaggakkhaṇe saddahantassa viya okappentassa",
  "atk-s0403a:916_5": "viya adhimuccantassa viya ca kilesakkhayo hoti, diṭṭhippattassa pubbabhāgamaggakkhaṇe",
  "atk-s0403a:916_6": "kilesacchedakañāṇaṃ adandhaṃ tikhiṇaṃ sūraṃ hutvā vahati. Tasmā yathā nāma nātitikhiṇena",
  "atk-s0403a:916_7": "asinā kadaliṃ chindantassa chinnaṭṭhānaṃ maṭṭhaṃ na hoti, asi sīghaṃ na vahati, saddo",
  "atk-s0403a:916_8": "suyyati, balavataro vāyāmo kātabbo hoti, evarūpā saddhāvimuttassa pubbabhāgamaggabhāvanā.",
  "atk-s0403a:916_9": "Yathā pana sunisitena asinā kadaliṃ chindantassa chinnaṭṭhānaṃ maṭṭhaṃ hoti, asi",
  "atk-s0403a:916_10": "sīghaṃ vahati, saddo na suyyati, balavavāyāmakiccaṃ na hoti, evarūpā paññāvimuttassa",
  "atk-s0403a:916_11": "pubbabhāgamaggabhāvanā veditabbā.",
  "atk-s0403a:917_0": "Dhammaṃ anussaratīti dhammānusārī. Dhammoti paññā, paññāpubbaṅgamaṃ maggaṃ bhāvetīti",
  "atk-s0403a:917_1": "attho. Saddhānusārimhipi eseva nayo. Ubhopete sotāpattimaggaṭṭhāyeva. Vuttampi cetaṃ",
  "atk-s0403a:917_2": "– “yassa puggalassa sotāpattiphalasacchikiriyāya paṭipannassa paññindriyaṃ adhimattaṃ",
  "atk-s0403a:917_3": "hoti, paññāvāhiṃ paññāpubbaṅgamaṃ ariyamaggaṃ bhāveti. Ayaṃ vuccati puggalo dhammānusārī.",
  "atk-s0403a:917_4": "Yassa puggalassa sotāpattiphalasacchikiriyāya paṭipannassa saddhindriyaṃ adhimattaṃ",
  "atk-s0403a:917_5": "hoti, saddhāvāhiṃ saddhāpubbaṅgamaṃ ariyamaggaṃ bhāveti. Ayaṃ vuccati puggalo saddhānusārī”ti.",
  "atk-s0403a:917_6": "Ayamettha saṅkhepo, vitthārato panesā ubhatobhāgavimuttādikathā visuddhimagge paññābhāvanādhikāre",
  "atk-s0403a:917_7": "vuttā. Tasmā tattha vuttanayeneva veditabbāti.",
  "atk-s0403a:918": "5. Udakūpamāsuttavaṇṇanā",
  "atk-s0403a:919_0": "15. Pañcame udakūpamāti nimujjanādiākāraṃ gahetvā udakena upamitā. Sakiṃ nimuggoti",
  "atk-s0403a:919_1": "ekavārameva nimuggo. Ekantakāḷakehīti niyatamicchādiṭṭhiṃ sandhāya vuttaṃ. Ummujjatīti",
  "atk-s0403a:919_2": "uṭṭhahati. Sādhūti sobhanā bhaddakā. Hāyatiyevāti caṅkavāre āsittaudakaṃ viya parihāyateva.",
  "atk-s0403a:919_3": "Ummujjitvā vipassati viloketīti uṭṭhahitvā gantabbadisaṃ vipassati viloketi. Pataratīti",
  "atk-s0403a:919_4": "gantabbadisābhimukho tarati nāma. Paṭigādhappatto hotīti uṭṭhāya viloketvā pataritvā",
  "atk-s0403a:919_5": "ekasmiṃ ṭhāne patiṭṭhāpatto nāma hoti, tiṭṭhati na punāgacchati. Tiṇṇo pāraṅgato",
  "atk-s0403a:919_6": "thale tiṭṭhatīti sabbakilesoghaṃ taritvā paratīraṃ gantvā nibbānathale patiṭṭhito",
  "atk-s0403a:919_7": "nāma hoti. Imasmiṃ sutte vaṭṭavivaṭṭaṃ kathitaṃ.",
  "atk-s0403a:920": "6. Aniccānupassīsuttavaṇṇanā",
  "atk-s0403a:921_0": "16. Chaṭṭhe aniccāti evaṃ paññāya pharanto anupassatīti aniccānupassī. Aniccāti evaṃ",
  "atk-s0403a:921_1": "saññā assāti aniccasaññī. Aniccāti evaṃ ñāṇena paṭisaṃveditā assāti aniccapaṭisaṃvedī.",
  "atk-s0403a:921_2": "Satatanti sabbakālaṃ. Samitanti yathā purimacittena pacchimacittaṃ samitaṃ samupagataṃ",
  "atk-s0403a:921_3": "ghaṭṭitaṃ hoti, evaṃ. Abbokiṇṇanti nirantaraṃ aññena cetasā asaṃmissaṃ. Cetasā adhimuccamānoti",
  "atk-s0403a:921_4": "cittena sanniṭṭhāpayamāno. Paññāya pariyogāhamānoti vipassanāñāṇena anupavisamāno.",
  "atk-s0403a:922_0": "Apubbaṃ acarimanti apure apacchā ekakkhaṇeyeva. Idha samasīsī kathito. So catubbidho",
  "atk-s0403a:922_1": "hoti rogasamasīsī, vedanāsamasīsī, iriyāpathasamasīsī, jīvitasamasīsīti. Tattha yassa",
  "atk-s0403a:922_2": "aññatarena rogena phuṭṭhassa sato rogavūpasamo ca āsavakkhayo ca ekappahāreneva hoti,",
  "atk-s0403a:922_3": "ayaṃ rogasamasīsī nāma. Yassa pana aññataraṃ vedanaṃ vedayato vedanāvūpasamo ca āsavakkhayo",
  "atk-s0403a:922_4": "ca ekappahāreneva hoti, ayaṃ vedanāsamasīsī nāma. Yassa pana ṭhānādīsu iriyāpathesu",
  "atk-s0403a:922_5": "aññatarasamaṅgino vipassantassa iriyāpathassa pariyosānañca āsavakkhayo ca ekappahāreneva",
  "atk-s0403a:922_6": "hoti, ayaṃ iriyāpathasamasīsī nāma. Yassa pana upakkamato vā sarasato vā jīvitapariyādānañca",
  "atk-s0403a:922_7": "āsavakkhayo ca ekappahāreneva hoti, ayaṃ jīvitasamasīsī nāma. Ayamidha adhippeto.",
  "atk-s0403a:922_8": "Tattha kiñcāpi āsavapariyādānaṃ maggacittena, jīvitapariyādānaṃ cuticittena hotīti",
  "atk-s0403a:922_9": "ubhinnaṃ ekakkhaṇe sambhavo nāma natthi. Yasmā panassa āsavesu khīṇamattesu paccavekkhaṇavārānantarameva",
  "atk-s0403a:922_10": "jīvitapariyādānaṃ gacchati, antaraṃ na paññāyati, tasmā evaṃ vuttaṃ.",
  "atk-s0403a:923_0": "Antarāparinibbāyīti yo pañcasu suddhāvāsesu yattha katthaci uppanno nibbattakkhaṇe",
  "atk-s0403a:923_1": "vā thokaṃ atikkamitvā vā vemajjhe ṭhatvā vā arahattaṃ pāpuṇāti, tassetaṃ nāmaṃ. Upahaccaparinibbāyīti",
  "atk-s0403a:923_2": "yo tattheva āyuvemajjhaṃ atikkamitvā arahattaṃ pāpuṇāti. Asaṅkhāraparinibbāyīti yo",
  "atk-s0403a:923_3": "tesaṃyeva puggalānaṃ asaṅkhāreneva appayogena kilese khepeti. Sasaṅkhāraparinibbāyīti",
  "atk-s0403a:923_4": "yo sasaṅkhārena sappayogena kilese khepeti. Uddhaṃsoto akaniṭṭhagāmīti yo heṭṭhā",
  "atk-s0403a:923_5": "catūsu suddhāvāsesu yattha katthaci nibbattitvā tato cuto anupubbena akaniṭṭhe uppajjitvā arahattaṃ pāpuṇāti.",
  "atk-s0403a:924": "7-9. Dukkhānupassīsuttādivaṇṇanā",
  "atk-s0403a:925_0": "17-19. Sattame dukkhānupassīti pīḷanākāraṃ dukkhato anupassanto. Aṭṭhame anattānupassīti",
  "atk-s0403a:925_1": "avasavattanākāraṃ anattāti anupassanto. Navame sukhānupassīti sukhanti evaṃ ñāṇena anupassanto.",
  "atk-s0403a:926": "10. Niddasavatthusuttavaṇṇanā",
  "atk-s0403a:927_0": "20. Dasame niddasavatthūnīti niddasādivatthūni, “niddaso bhikkhu, nibbīso, nittiṃso,",
  "atk-s0403a:927_1": "niccattālīso, nippaññāso”ti evaṃ vacanakāraṇāni. Ayaṃ kira pañho titthiyasamaye uppanno.",
  "atk-s0403a:927_2": "Titthiyā hi dasavassakāle mataṃ nigaṇṭhaṃ niddasoti vadanti. So kira puna dasavasso",
  "atk-s0403a:927_3": "na hoti. Na kevalañca dasavasso, navavassopi ekavassopi na hoti. Eteneva nayena vīsativassādikālepi",
  "atk-s0403a:927_4": "mataṃ nigaṇṭhaṃ “nibbīso nittiṃso niccattālīso nippaññāso”ti vadanti. Āyasmā ānando",
  "atk-s0403a:927_5": "gāme vicaranto taṃ kathaṃ sutvā vihāraṃ gantvā bhagavato ārocesi. Bhagavā āha – “na",
  "atk-s0403a:927_6": "idaṃ, ānanda, titthiyānaṃ adhivacanaṃ, mama sāsane khīṇāsavassetaṃ adhivacanaṃ. Khīṇāsavo",
  "atk-s0403a:927_7": "hi dasavassakāle parinibbuto puna dasavasso na hoti. Na kevalañca dasavassova, navavassopi…pe…",
  "atk-s0403a:927_8": "ekavassopi. Na kevalañca ekavassova, ekādasamāsikopi…pe… ekamāsikopi ekamuhuttikopi",
  "atk-s0403a:927_9": "na hotiyeva”. Kasmā? Puna paṭisandhiyā abhāvā. Nibbīsādīsupi eseva nayo. Iti bhagavā",
  "atk-s0403a:927_10": "“mama sāsane khīṇāsavassetaṃ adhivacana”nti vatvā yehi kāraṇehi niddaso hoti, tāni",
  "atk-s0403a:927_11": "dassetuṃ imaṃ desanaṃ ārabhi.",
  "atk-s0403a:928_0": "Tattha idhāti imasmiṃ sāsane. Sikkhāsamādāne tibbacchando hotīti sikkhāttayapūraṇe",
  "atk-s0403a:928_1": "balavacchando hoti. Āyatiñca sikkhāsamādāne avigatapemoti anāgate punadivasādīsupi",
  "atk-s0403a:928_2": "sikkhāpūraṇe avigatapemeneva samannāgato hoti. Dhammanisantiyāti dhammanisāmanāya.",
  "atk-s0403a:928_3": "Vipassanāyetaṃ adhivacanaṃ. Icchāvinayeti taṇhāvinaye. Paṭisallāneti ekībhāve. Vīriyārambheti",
  "atk-s0403a:928_4": "kāyikacetasikassa vīriyassa pūraṇe. Satinepakketi satiyañceva nipakabhāve. Diṭṭhipaṭivedheti",
  "atk-s0403a:928_5": "maggadassane. Sesaṃ sabbattha uttānamevāti.",
  "atk-s0403a:929": "Anusayavaggo dutiyo.",
  "atk-s0403a:932": "3. Vajjisattakavaggo",
  "atk-s0403a:933": "1. Sārandadasuttavaṇṇanā",
  "atk-s0403a:934_0": "21. Tatiyassa paṭhame sārandade cetiyeti evaṃnāmake vihāre. Anuppanne kira tathāgate",
  "atk-s0403a:934_1": "tattha sārandadassa yakkhassa nivāsanaṭṭhānaṃ cetiyaṃ ahosi, athettha bhagavato vihāraṃ",
  "atk-s0403a:934_2": "kāresuṃ. So sārandadacetiyaṃtveva saṅkhaṃ gato. Yāvakīvañcāti yattakaṃ kālaṃ. Abhiṇhaṃ",
  "atk-s0403a:934_3": "sannipātāti divasassa tikkhattuṃ sannipatantāpi antarantarā sannipatantāpi abhiṇhaṃ",
  "atk-s0403a:934_4": "sannipātāva. Sannipātabahulāti “hiyyopi purimadivasampi sannipatamha, puna ajja kimatthaṃ",
  "atk-s0403a:934_5": "sannipatāmā”ti vosānamanāpajjanena sannipātabahulā. Vuddhiyeva licchavī vajjīnaṃ",
  "atk-s0403a:934_6": "pāṭikaṅkhā no parihānīti abhiṇhaṃ asannipatantā hi disāsu āgataṃ sāsanaṃ na suṇanti,",
  "atk-s0403a:934_7": "tato “asukagāmasīmā vā nigamasīmā vā ākulā, asukaṭṭhāne corā pariyuṭṭhitā”ti na jānanti.",
  "atk-s0403a:934_8": "Corāpi “pamattā rājāno”ti ñatvā gāmanigamādīni paharantā janapadaṃ nāsenti. Evaṃ",
  "atk-s0403a:934_9": "rājūnaṃ parihāni hoti. Abhiṇhaṃ sannipatantā pana taṃ pavattiṃ suṇanti, tato balaṃ",
  "atk-s0403a:934_10": "pesetvā amittamaddanaṃ karonti. Corāpi “appamattā rājāno, na sakkā amhehi vaggabandhanena",
  "atk-s0403a:934_11": "vicaritu”nti bhijjitvā palāyanti. Evaṃ rājūnaṃ vuddhi hoti. Tena vuttaṃ – “vuddhiyeva",
  "atk-s0403a:934_12": "licchavī vajjīnaṃ pāṭikaṅkhā no parihānī”ti.",
  "atk-s0403a:935_0": "Samaggātiādīsu sannipātabheriyā niggatāya “ajja me kiccaṃ atthi maṅgalaṃ atthī”ti",
  "atk-s0403a:935_1": "vikkhepaṃ karontā na samaggā sannipatanti nāma. Bherisaddaṃ pana sutvāva bhuñjamānāpi",
  "atk-s0403a:935_2": "alaṅkurumānāpi vatthāni nivāsayamānāpi addhabhuttā addhālaṅkatā vatthaṃ nivāsentāva",
  "atk-s0403a:935_3": "sannipatantā samaggā sannipatanti nāma. Sannipatitā pana cintetvā mantetvā kattabbaṃ",
  "atk-s0403a:935_4": "katvā ekatova avuṭṭhahantā na samaggā vuṭṭhahanti nāma. Evaṃ vuṭṭhitesu hi ye paṭhamaṃ",
  "atk-s0403a:935_5": "gacchanti, tesaṃ evaṃ hoti – “amhehi bāhirakathāva sutā, idāni vinicchayakathā bhavissatī”ti.",
  "atk-s0403a:935_6": "Ekato vuṭṭhahantā pana samaggā vuṭṭhahanti nāma. Apica “asukaṭṭhāne gāmasīmā vā nigamasīmā",
  "atk-s0403a:935_7": "vā ākulā, corā vā pariyuṭṭhitā”ti sutvā “ko gantvā amittamaddanaṃ karissatī”ti vutte",
  "atk-s0403a:935_8": "“ahaṃ paṭhamaṃ ahaṃ paṭhama”nti vatvā gacchantāpi samaggā vuṭṭhahanti nāma. Ekassa",
  "atk-s0403a:935_9": "pana kammante osīdamāne sesā puttabhātaro pesetvā tassa kammantaṃ upatthambhayamānāpi",
  "atk-s0403a:935_10": "āgantukarājānaṃ “asukassa gehaṃ gacchatu, asukassa gehaṃ gacchatū”ti avatvā sabbe",
  "atk-s0403a:935_11": "ekato saṅgaṇhantāpi ekassa maṅgale vā roge vā aññasmiṃ vā pana tādise sukhadukkhe",
  "atk-s0403a:935_12": "uppanne sabbe tattha sahāyabhāvaṃ gacchantāpi samaggā vajjikaraṇīyāni karonti nāma.",
  "atk-s0403a:936_0": "Appaññattantiādīsu pubbe akataṃ suṅkaṃ vā baliṃ vā daṇḍaṃ vā āharāpentā appaññattaṃ",
  "atk-s0403a:936_1": "paññāpenti nāma. Porāṇapaveṇiyā āgatameva pana anāharāpentā paññattaṃ samucchindanti",
  "atk-s0403a:936_2": "nāma. Coroti gahetvā dassite avicinitvā chejjabhejjaṃ anusāsantā porāṇaṃ vajjidhammaṃ",
  "atk-s0403a:936_3": "samādāya na vattanti nāma. Tesaṃ apaññattaṃ paññāpentānaṃ abhinavasuṅkādipīḷitā manussā",
  "atk-s0403a:936_4": "“atiupaddutamha, ke imesaṃ vijite vasissantī”ti paccantaṃ pavisitvā corā vā corasahāyā",
  "atk-s0403a:936_5": "vā hutvā janapadaṃ hananti. Paññattaṃ samucchindantānaṃ paveṇiāgatāni suṅkādīni agaṇhantānaṃ",
  "atk-s0403a:936_6": "koso parihāyati, tato hatthiassabalakāyaorodhādayo yathānibaddhaṃ vaṭṭaṃ alabhamānā",
  "atk-s0403a:936_7": "thāmabalena parihāyanti. Te neva yuddhakkhamā honti na pāricariyakkhamā. Porāṇaṃ",
  "atk-s0403a:936_8": "vajjidhammaṃ samādāya avattantānaṃ vijite manussā “amhākaṃ puttaṃ pitaraṃ bhātaraṃ",
  "atk-s0403a:936_9": "acoraṃyeva coroti katvā chindiṃsu bhindiṃsū”ti kujjhitvā paccantaṃ pavisitvā corā",
  "atk-s0403a:936_10": "vā corasahāyā vā hutvā janapadaṃ hananti. Evaṃ rājūnaṃ parihāni hoti. Apaññattaṃ",
  "atk-s0403a:936_11": "na paññāpentānaṃ pana “paveṇiāgataṃyeva rājāno karontī”ti manussā haṭṭhatuṭṭhā kasivāṇijjādike",
  "atk-s0403a:936_12": "kammante sampādenti. Paññattaṃ asamucchindantānaṃ paveṇiāgatāni suṅkādīni gaṇhantānaṃ",
  "atk-s0403a:936_13": "koso vaḍḍhati, tato hatthiassabalakāyaorodhādayo yathānibaddhaṃ vaṭṭaṃ labhamānā",
  "atk-s0403a:936_14": "thāmabalasampannā yuddhakkhamā ceva pāricariyakkhamā ca honti. Porāṇe vajjidhamme",
  "atk-s0403a:936_15": "samādāya vattantānaṃ manussā na ujjhāyanti. “Rājāno porāṇapaveṇiyā karonti, aṭṭakulikasenāpatiuparājūhi",
  "atk-s0403a:936_16": "parikkhitaṃ sayampi parikkhipitvā paveṇipotthakaṃ vācāpetvā anucchavikameva daṇḍaṃ",
  "atk-s0403a:936_17": "pavattayanti, etesaṃ doso natthi, amhākaṃyeva doso”ti appamattā kammante karonti.",
  "atk-s0403a:936_18": "Evaṃ rājūnaṃ vuddhi hoti.",
  "atk-s0403a:937_0": "Sakkarissantīti yaṃkiñci tesaṃ sakkāraṃ karontā sundarameva karissanti. Garuṃ karissantīti",
  "atk-s0403a:937_1": "garubhāvaṃ paccupaṭṭhapetvā karissanti. Mānessantīti manena piyāyissanti. Pūjessantīti",
  "atk-s0403a:937_2": "paccayapūjāya pūjessanti. Sotabbaṃ maññissantīti divasassa dve tayo vāre upaṭṭhānaṃ",
  "atk-s0403a:937_3": "gantvā tesaṃ kathaṃ sotabbaṃ saddhātabbaṃ maññissanti. Tattha ye evaṃ mahallakānaṃ",
  "atk-s0403a:937_4": "rājūnaṃ sakkārādīni na karonti, ovādatthāya vā nesaṃ upaṭṭhānaṃ na gacchanti, te",
  "atk-s0403a:937_5": "tehi vissaṭṭhā anovadiyamānā kīḷāpasutā rajjato parihāyanti. Ye pana tathā paṭipajjanti,",
  "atk-s0403a:937_6": "tesaṃ mahallakarājāno “idaṃ kātabbaṃ idaṃ na kātabba”nti porāṇapaveṇiṃ ācikkhanti.",
  "atk-s0403a:937_7": "Saṅgāmaṃ patvāpi “evaṃ pavisitabbaṃ, evaṃ nikkhamitabba”nti upāyaṃ dassenti. Te tehi",
  "atk-s0403a:937_8": "ovadiyamānā yathāovādaṃ paṭipajjamānā sakkonti rajjapaveṇiṃ sandhāretuṃ. Tena vuttaṃ",
  "atk-s0403a:937_9": "– “vuddhiyeva licchavī vajjīnaṃ pāṭikaṅkhā”ti.",
  "atk-s0403a:938_0": "Kulitthiyoti kulagharaṇiyo. Kulakumāriyoti anividdhā tāsaṃ dhītaro. Okassāti vā pasayhāti",
  "atk-s0403a:938_1": "vā pasayhākārassevetaṃ nāmaṃ. Okāsātipi paṭhanti. Tattha okassāti avakasitvā ākaḍḍhitvā.",
  "atk-s0403a:938_2": "Pasayhāti abhibhavitvā ajjhottharitvāti ayaṃ vacanattho. Evañhi karontānaṃ vijite",
  "atk-s0403a:938_3": "manussā “amhākaṃ gehe puttabhātaropi, kheḷasiṅghānikādīni mukhena apanetvā saṃvaḍḍhitā",
  "atk-s0403a:938_4": "dhītaropi ime balakkārena gahetvā attano ghare vāsentī”ti kupitā paccantaṃ pavisitvā",
  "atk-s0403a:938_5": "corā vā corasahāyā vā hutvā janapadaṃ hananti. Evaṃ akarontānaṃ pana vijite manussā",
  "atk-s0403a:938_6": "appossukkā sakāni kammāni karontā rājakosaṃ vaḍḍhenti. Evamettha vuddhihāniyo veditabbā.",
  "atk-s0403a:939_0": "Vajjīnaṃ vajjicetiyānīti vajjirājūnaṃ vajjiraṭṭhe cittīkataṭṭhena cetiyānīti laddhanāmāni",
  "atk-s0403a:939_1": "yakkhaṭṭhānāni. Abbhantarānīti antonagare ṭhitāni. Bāhirānīti bahinagare ṭhitāni.",
  "atk-s0403a:939_2": "Dinnapubbaṃ katapubbanti pubbe dinnañca katañca. No parihāpessantīti ahāpetvā yathāpavattameva",
  "atk-s0403a:939_3": "karissanti. Dhammikaṃ baliṃ parihāpentānañhi devatā ārakkhaṃ susaṃvihitaṃ na karonti,",
  "atk-s0403a:939_4": "anuppannaṃ dukkhaṃ uppādetuṃ asakkontiyopi uppannaṃ kāsasīsarogādiṃ vaḍḍhenti, saṅgāme",
  "atk-s0403a:939_5": "patte sahāyā na honti. Aparihāpentānaṃ pana ārakkhaṃ susaṃvihitaṃ karonti, anuppannaṃ",
  "atk-s0403a:939_6": "sukhaṃ uppādetuṃ asakkontiyopi uppannaṃ kāsasīsarogādiṃ haranti, saṅgāmasīse sahāyā",
  "atk-s0403a:939_7": "hontīti. Evamettha vuddhihāniyo veditabbā.",
  "atk-s0403a:940_0": "Dhammikā rakkhāvaraṇaguttīti ettha rakkhā eva yathā anicchitaṃ nāgacchati, evaṃ āvaraṇato",
  "atk-s0403a:940_1": "āvaraṇaṃ. Yathā icchitaṃ na nassati, evaṃ gopāyanato gutti. Tattha balakāyena parivāretvā",
  "atk-s0403a:940_2": "rakkhanaṃ pabbajitānaṃ dhammikā rakkhāvaraṇagutti nāma na hoti. Yathā pana vihārassa",
  "atk-s0403a:940_3": "upavane rukkhe na chindanti, vājikā vājaṃ na karonti, pokkharaṇīsu macche na gaṇhanti,",
  "atk-s0403a:940_4": "evaṃ karaṇaṃ dhammikā rakkhāvaraṇagutti nāma. Kintīti kena nu kho kāraṇena.",
  "atk-s0403a:941_0": "Tattha ye anāgatānaṃ arahantānaṃ āgamanaṃ na icchanti, te assaddhā honti appasannā.",
  "atk-s0403a:941_1": "Pabbajite sampatte paccuggamanaṃ na karonti, gantvā na passanti, paṭisanthāraṃ na",
  "atk-s0403a:941_2": "karonti, pañhaṃ na pucchanti, dhammaṃ na suṇanti, dānaṃ na denti, anumodanaṃ na suṇanti,",
  "atk-s0403a:941_3": "nivāsanaṭṭhānaṃ na saṃvidahanti. Atha nesaṃ avaṇṇo uggacchati “asuko nāma rājā assaddho",
  "atk-s0403a:941_4": "appasanno, pabbajite sampatte paccuggamanaṃ na karoti…pe… nivāsanaṭṭhānaṃ na saṃvidahatī”ti.",
  "atk-s0403a:941_5": "Taṃ sutvā pabbajitā tassa nagaradvārena gacchantāpi nagaraṃ na pavisanti. Evaṃ anāgatānaṃ",
  "atk-s0403a:941_6": "arahantānaṃ anāgamanameva hoti. Āgatānaṃ pana phāsuvihāre asati yepi ajānitvā āgatā,",
  "atk-s0403a:941_7": "te “vasissāmāti tāva cintetvā āgatamhā, imesaṃ pana rājūnaṃ iminā nīhārena ke vasissantī”ti",
  "atk-s0403a:941_8": "nikkhamitvā gacchanti. Evaṃ anāgatesu anāgacchantesu āgatesu dukkhaṃ viharantesu",
  "atk-s0403a:941_9": "so doso pabbajitānaṃ anāvāso hoti. Tato devatārakkhā na hoti, devatārakkhāya asati",
  "atk-s0403a:941_10": "amanussā okāsaṃ labhanti, amanussā ussannā anuppannaṃ byādhiṃ uppādenti. Sīlavantānaṃ",
  "atk-s0403a:941_11": "dassanapañhapucchanādivatthukassa puññassa anāgamo hoti. Vipariyāyena yathāvuttakaṇhapakkhaviparītassa",
  "atk-s0403a:941_12": "sukkapakkhassa sambhavo hotīti evamettha vuddhihāniyo veditabbā.",
  "atk-s0403a:942": "2. Vassakārasuttavaṇṇanā",
  "atk-s0403a:943_0": "22. Dutiye abhiyātukāmoti abhibhavanatthāya yātukāmo. Vajjīti vajjirājāno. Evaṃmahiddhiketi",
  "atk-s0403a:943_1": "evaṃ mahatiyā rājiddhiyā samannāgate. Etena nesaṃ samaggabhāvaṃ katheti. Evaṃmahānubhāveti",
  "atk-s0403a:943_2": "evaṃ mahantena rājānubhāvena samannāgate. Etena nesaṃ hatthisippādīsu katasikkhataṃ",
  "atk-s0403a:943_3": "katheti, yaṃ sandhāya vuttaṃ – “sikkhitā vatime licchavikumārakā, susikkhitā vatime",
  "atk-s0403a:943_4": "licchavikumārakā, yatra hi nāma sukhumena tāḷacchiggaḷena asanaṃ atipātayissanti",
  "atk-s0403a:943_5": "poṅkhānupoṅkhaṃ avirādhita”nti. Ucchecchāmīti ucchindissāmi. Vināsessāmīti adassanaṃ",
  "atk-s0403a:943_6": "nayissāmi. Anayabyasananti avaḍḍhiñceva, ñātibyasanañca. Āpādessāmīti pāpayissāmi.",
  "atk-s0403a:944_0": "Iti kira so ṭhānanisajjādīsu imaṃ yuddhakathameva katheti, “gamanasajjā hothā”ti",
  "atk-s0403a:944_1": "ca balakāyaṃ āṇāpeti. Kasmā? Gaṅgāya kira ekaṃ paṭṭanagāmaṃ nissāya addhayojanaṃ",
  "atk-s0403a:944_2": "ajātasattuno vijitaṃ, addhayojanaṃ licchavīnaṃ. Tatra pabbatapādato mahagghabhaṇḍaṃ",
  "atk-s0403a:944_3": "otarati. Taṃ sutvā “ajja yāmi, sve yāmī”ti ajātasattuno saṃvidahantasseva licchavino",
  "atk-s0403a:944_4": "samaggā sammodamānā puretaraṃ āgantvā sabbaṃ gaṇhanti. Ajātasattu pacchā āgantvā",
  "atk-s0403a:944_5": "taṃ pavattiṃ ñatvā kujjhitvā gacchati. Te punasaṃvaccharepi tatheva karonti. Atha",
  "atk-s0403a:944_6": "so balavāghātajāto, tadā evamakāsi.",
  "atk-s0403a:945_0": "Tato cintesi – “gaṇena saddhiṃ yuddhaṃ nāma bhāriyaṃ, ekopi moghappahāro nāma natthi.",
  "atk-s0403a:945_1": "Ekena kho pana paṇḍitena saddhiṃ mantetvā karonto niraparādho hoti, paṇḍito ca satthārā",
  "atk-s0403a:945_2": "sadiso natthi, satthā ca avidūre dhuravihāre vasati, handāhaṃ pesetvā pucchāmi. Sace",
  "atk-s0403a:945_3": "me gatena koci attho bhavissati, satthā tuṇhī bhavissati. Anatthe pana sati ‘kiṃ",
  "atk-s0403a:945_4": "rañño tattha gatenā’ti vakkhatī”ti. So vassakāraṃ brāhmaṇaṃ pesesi. Brāhmaṇo gantvā",
  "atk-s0403a:945_5": "bhagavato tamatthaṃ ārocesi. Tena vuttaṃ – atha kho rājā…pe… āpādessāmi vajjīti.",
  "atk-s0403a:946_0": "Bhagavantaṃ bījayamānoti thero vattasīse ṭhatvā bhagavantaṃ bījati, bhagavato pana",
  "atk-s0403a:946_1": "sītaṃ vā uṇhaṃ vā natthi. Bhagavā brāhmaṇassa vacanaṃ sutvā tena saddhiṃ amantetvā",
  "atk-s0403a:946_2": "therena saddhiṃ mantetukāmo kinti te, ānanda, sutantiādimāha. Taṃ vuttatthameva.",
  "atk-s0403a:947_0": "Ekamidāhanti idaṃ bhagavā pubbe vajjīnaṃ imassa vajjisattakassa desitabhāvappakāsanatthaṃ",
  "atk-s0403a:947_1": "āha. Akaraṇīyāti akattabbā, aggahetabbāti attho. Yadidanti nipātamattaṃ. Yuddhassāti",
  "atk-s0403a:947_2": "karaṇatthe sāmivacanaṃ, abhimukhaṃ yuddhena gahetuṃ na sakkāti attho. Aññatra upalāpanāyāti",
  "atk-s0403a:947_3": "ṭhapetvā upalāpanaṃ. Upalāpanā nāma “alaṃ vivādena, idāni samaggā homā”ti hatthiassarathahiraññasuvaṇṇādīni",
  "atk-s0403a:947_4": "pesetvā saṅgahakaraṇaṃ, evañhi saṅgahaṃ katvā kevalaṃ vissāsena sakkā gaṇhitunti",
  "atk-s0403a:947_5": "attho. Aññatra mithubhedāti ṭhapetvā mithubhedaṃ. Iminā “aññamaññabhedaṃ katvāpi",
  "atk-s0403a:947_6": "sakkā ete gahetu”nti dasseti. Idaṃ brāhmaṇo bhagavato kathāya nayaṃ labhitvā āha.",
  "atk-s0403a:947_7": "Kiṃ pana bhagavā brāhmaṇassa imāya kathāya nayalābhaṃ jānātīti? Āma jānāti. Jānanto",
  "atk-s0403a:947_8": "kasmā kathesi? Anukampāya. Evaṃ kirassa ahosi – “mayā akathitepi katipāhena gantvā",
  "atk-s0403a:947_9": "sabbe gaṇhissati, kathite pana samagge bhindanto tīhi saṃvaccharehi gaṇhissati. Ettakampi",
  "atk-s0403a:947_10": "jīvitameva varaṃ. Ettakañhi jīvantā attano patiṭṭhābhūtaṃ puññaṃ karissantī”ti. Abhinanditvāti",
  "atk-s0403a:947_11": "cittena nanditvā. Anumoditvāti “yāva subhāsitamidaṃ bhotā gotamenā”ti vācāya anumoditvā.",
  "atk-s0403a:947_12": "Pakkāmīti rañño santikaṃ gato. Rājāpi tameva pesetvā sabbe bhinditvā gantvā anayabyasanaṃ pāpesi.",
  "atk-s0403a:948": "3. Paṭhamasattakasuttavaṇṇanā",
  "atk-s0403a:949_0": "23. Tatiye abhiṇhaṃ sannipātāti idaṃ vajjisattake vuttasadisameva. Idhāpi ca abhiṇhaṃ",
  "atk-s0403a:949_1": "asannipatantā disāsu āgatasāsanaṃ na suṇanti, tato “asukavihārasīmā ākulā, uposathappavāraṇā",
  "atk-s0403a:949_2": "ṭhitā, asukasmiṃ ṭhāne bhikkhū vejjakammadūtakammādīni karonti, viññattibahulā phalapupphadānādīhi",
  "atk-s0403a:949_3": "jīvikaṃ kappentī”tiādīni na jānanti. Pāpabhikkhūpi “pamatto saṅgho”ti ñatvā rāsibhūtā",
  "atk-s0403a:949_4": "sāsanaṃ osakkāpenti. Abhiṇhaṃ sannipatantā pana taṃ pavattiṃ suṇanti, tato bhikkhusaṅghaṃ",
  "atk-s0403a:949_5": "pesetvā sīmaṃ ujuṃ kārenti, uposathappavāraṇāyo pavattāpenti, micchājīvānaṃ ussannaṭṭhāne",
  "atk-s0403a:949_6": "ariyavaṃsike pesetvā ariyavaṃsaṃ kathāpenti, pāpabhikkhūnaṃ vinayadharehi niggahaṃ",
  "atk-s0403a:949_7": "kārāpenti. Pāpabhikkhūpi “appamatto saṅgho, na sakkā amhehi vaggabandhanena vicaritu”nti",
  "atk-s0403a:949_8": "bhijjitvā palāyanti. Evamettha vuddhihāniyo veditabbā.",
  "atk-s0403a:950_0": "Samaggātiādīsu cetiyapaṭijagganatthaṃ vā bodhigharauposathāgāracchādanatthaṃ vā katikavattaṃ",
  "atk-s0403a:950_1": "vā ṭhapetukāmatāya “saṅgho sannipatatū”ti bheriyā vā ghaṇṭiyā vā ākoṭitamattāya “mayhaṃ",
  "atk-s0403a:950_2": "cīvarakammaṃ atthi, mayhaṃ patto pacitabbo, mayhaṃ navakammaṃ atthī”ti vikkhepaṃ",
  "atk-s0403a:950_3": "karontā na samaggā sannipatanti nāma. Sabbaṃ pana taṃ kammaṃ ṭhapetvā “ahaṃ purimataraṃ,",
  "atk-s0403a:950_4": "ahaṃ purimatara”nti ekappahāreneva sannipatantā samaggā sannipatanti nāma. Sannipatitā",
  "atk-s0403a:950_5": "pana cintetvā mantetvā kattabbaṃ katvā ekatova avuṭṭhahantā na samaggā vuṭṭhahanti",
  "atk-s0403a:950_6": "nāma. Evaṃ vuṭṭhitesu hi ye paṭhamaṃ gacchanti, tesaṃ evaṃ hoti “amhehi bāhirakathāva",
  "atk-s0403a:950_7": "sutā, idāni vinicchayakathā bhavissatī”ti. Ekappahāreneva vuṭṭhahantā samaggā vuṭṭhahanti",
  "atk-s0403a:950_8": "nāma. Apica “asukaṭṭhāne vihārasīmā ākulā, uposathappavāraṇā ṭhitā, asukaṭṭhāne vejjakammādikārakā",
  "atk-s0403a:950_9": "pāpabhikkhū ussannā”ti sutvā “ko gantvā tesaṃ niggahaṃ karissatī”ti vutte “ahaṃ paṭhamaṃ,",
  "atk-s0403a:950_10": "ahaṃ paṭhama”nti vatvā gacchantāpi samaggā vuṭṭhahanti nāma.",
  "atk-s0403a:951_0": "Āgantukaṃ pana disvā “imaṃ pariveṇaṃ yāhi, etaṃ pariveṇaṃ yāhi, ayaṃ ko”ti avatvā",
  "atk-s0403a:951_1": "sabbe vattaṃ karontāpi, jiṇṇapattacīvarakaṃ disvā tassa bhikkhācāravattena pattacīvaraṃ",
  "atk-s0403a:951_2": "pariyesantāpi, gilānassa gilānabhesajjaṃ pariyesamānāpi, gilānameva anāthaṃ “asukapariveṇaṃ",
  "atk-s0403a:951_3": "yāhī”ti avatvā attano attano pariveṇe paṭijaggantāpi, eko olīyamānako gantho hoti,",
  "atk-s0403a:951_4": "paññavantaṃ bhikkhuṃ saṅgaṇhitvā tena taṃ ganthaṃ ukkhipāpentāpi samaggā saṅghakaraṇīyāni karonti nāma.",
  "atk-s0403a:952_0": "Appaññattantiādīsu navaṃ adhammikaṃ katikavattaṃ vā sikkhāpadaṃ vā gaṇhantā appaññattaṃ",
  "atk-s0403a:952_1": "paññāpenti nāma purāṇasanthatavatthusmiṃ sāvatthiyaṃ bhikkhū viya. Uddhammaṃ ubbinayaṃ",
  "atk-s0403a:952_2": "sāsanaṃ dīpentā paññattaṃ samucchindanti nāma, vassasataparinibbute bhagavati vesālikā",
  "atk-s0403a:952_3": "vajjiputtakā viya. Khuddānukhuddakā pana āpattiyo sañcicca vītikkamantā yathāpaññattesu",
  "atk-s0403a:952_4": "sikkhāpadesu samādāya na vattanti nāma assajipunabbasukā viya. Tathā akarontā pana",
  "atk-s0403a:952_5": "apaññattaṃ na paññāpenti, paññattaṃ na samucchindanti, yathāpaññattesu sikkhāpadesu",
  "atk-s0403a:952_6": "samādāya vattanti nāma āyasmā upaseno viya, āyasmā yaso kākaṇḍakaputto viya, āyasmā",
  "atk-s0403a:952_7": "mahākassapo viya ca. Vuddhiyevāti sīlādiguṇehi vuddhiyeva, no parihāni.",
  "atk-s0403a:953_0": "Therāti thirabhāvappattā therakārakehi guṇehi samannāgatā. Bahū rattiyo jānantīti",
  "atk-s0403a:953_1": "rattaññū. Ciraṃ pabbajitānaṃ etesanti cirapabbajitā. Saṅghassa pitiṭṭhāne ṭhitāti",
  "atk-s0403a:953_2": "saṅghapitaro. Pitiṭṭhāne ṭhitattā saṅghaṃ pariṇenti, pubbaṅgamā hutvā tīsu sikkhāsu",
  "atk-s0403a:953_3": "pavattentīti saṅghapariṇāyakā.",
  "atk-s0403a:954_0": "Ye tesaṃ sakkārādīni na karonti, ovādatthāya dve tayo vāre upaṭṭhānaṃ na gacchanti,",
  "atk-s0403a:954_1": "tepi tesaṃ ovādaṃ na denti, paveṇikathaṃ na kathenti, sārabhūtaṃ dhammapariyāyaṃ",
  "atk-s0403a:954_2": "na sikkhāpenti. Te tehi vissaṭṭhā sīlādīhi dhammakkhandhehi sattahi ca ariyadhanehīti",
  "atk-s0403a:954_3": "evamādīhi guṇehi parihāyanti. Ye pana tesaṃ sakkārādīni karonti, upaṭṭhānaṃ gacchanti,",
  "atk-s0403a:954_4": "tesaṃ te “evaṃ te abhikkamitabba”ntiādikaṃ ovādaṃ denti, paveṇikathaṃ kathenti, sārabhūtaṃ",
  "atk-s0403a:954_5": "dhammapariyāyaṃ sikkhāpenti, terasahi dhutaṅgehi dasahi kathāvatthūhi anusāsanti.",
  "atk-s0403a:954_6": "Te tesaṃ ovāde ṭhatvā sīlādīhi guṇehi vaḍḍhamānā sāmaññatthaṃ anupāpuṇanti. Evamettha",
  "atk-s0403a:954_7": "hānivuddhiyo daṭṭhabbā.",
  "atk-s0403a:955_0": "Punabbhavo sīlamassāti ponobbhavikā, punabbhavadāyikāti attho, tassā ponobbhavikāya.",
  "atk-s0403a:955_1": "Na vasaṃ gacchissantīti ettha ye catunnaṃ paccayānaṃ kāraṇā upaṭṭhākānaṃ padānupadikā",
  "atk-s0403a:955_2": "hutvā gāmato gāmaṃ vicaranti, te tassā vasaṃ gacchanti nāma. Itare na gacchanti.",
  "atk-s0403a:955_3": "Tattha hānivuddhiyo pākaṭāyeva.",
  "atk-s0403a:956_0": "Āraññakesūti pañcadhanusatikapacchimesu. Sāpekkhāti sālayā. Gāmantasenāsanesu hi",
  "atk-s0403a:956_1": "jhānaṃ appetvāpi tato vuṭṭhitamattova itthipurisadārakadārikādisaddaṃ suṇāti, yenassa",
  "atk-s0403a:956_2": "adhigatavisesopi hāyatiyeva. Araññasenāsane niddāyitvāpi pabuddhamatto sīhabyagghamorādīnaṃ",
  "atk-s0403a:956_3": "saddaṃ suṇāti, yena araññe pītiṃ paṭilabhitvā tameva sammasanto aggaphale patiṭṭhāti.",
  "atk-s0403a:956_4": "Iti bhagavā gāmantasenāsane jhānaṃ appetvā nisinnabhikkhuto araññe niddāyamānameva",
  "atk-s0403a:956_5": "pasaṃsati. Tasmā tameva atthavasaṃ paṭicca “āraññakesu senāsanesu sāpekkhā bhavissantī”ti āha.",
  "atk-s0403a:957_0": "Paccattaññeva satiṃ upaṭṭhāpessantīti attanāva attano abbhantare satiṃ upaṭṭhapessanti.",
  "atk-s0403a:957_1": "Pesalāti piyasīlā. Idhāpi sabrahmacārīnaṃ āgamanaṃ anicchantā nevāsikā assaddhā honti",
  "atk-s0403a:957_2": "appasannā, vihāraṃ sampattabhikkhūnaṃ paccuggamana-pattacīvarapaṭiggahaṇa-āsanapaññāpanatālavaṇṭaggahaṇādīni",
  "atk-s0403a:957_3": "na karonti. Atha nesaṃ avaṇṇo uggacchati “asukavihāravāsino bhikkhū assaddhā appasannā",
  "atk-s0403a:957_4": "vihāraṃ paviṭṭhānaṃ vattappaṭivattampi na karontī”ti. Taṃ sutvā pabbajitā vihāradvārena",
  "atk-s0403a:957_5": "gacchantāpi vihāraṃ na pavisanti. Evaṃ anāgatānaṃ anāgamanameva hoti. Āgatānaṃ pana",
  "atk-s0403a:957_6": "phāsuvihāre asati yepi ajānitvā āgatā, te “vasissāmāti tāvacintetvā āgatamhā, imesaṃ",
  "atk-s0403a:957_7": "pana nevāsikānaṃ iminā nīhārena ko vasissatī”ti nikkhamitvā gacchanti. Evaṃ so vihāro",
  "atk-s0403a:957_8": "aññesaṃ bhikkhūnaṃ anāvāsova hoti. Tato nevāsikā sīlavantānaṃ dassanaṃ alabhantā",
  "atk-s0403a:957_9": "kaṅkhāvinodakaṃ vā ācārasikkhāpakaṃ vā madhuradhammasavanaṃ vā na labhanti. Tesaṃ",
  "atk-s0403a:957_10": "neva aggahitadhammaggahaṇaṃ na gahitasajjhāyakaraṇaṃ hoti. Iti nesaṃ hāniyeva hoti, na vuddhi.",
  "atk-s0403a:958_0": "Ye pana sabrahmacārīnaṃ āgamanaṃ icchanti, te saddhā honti pasannā, āgatānaṃ sabrahmacārīnaṃ",
  "atk-s0403a:958_1": "paccuggamanādīni katvā senāsanaṃ paññapetvā denti, te gahetvā bhikkhācāraṃ pavisanti,",
  "atk-s0403a:958_2": "kaṅkhaṃ vinodenti, madhuradhammassavanaṃ labhanti. Atha nesaṃ kittisaddo uggacchati",
  "atk-s0403a:958_3": "“asukavihāre bhikkhū evaṃ saddhā pasannā vattasampannā saṅgāhakā”ti. Taṃ sutvā bhikkhū",
  "atk-s0403a:958_4": "dūratopi āgacchanti. Tesaṃ nevāsikā vattaṃ karonti, samīpaṃ gantvā vuḍḍhataraṃ āgantukaṃ",
  "atk-s0403a:958_5": "vanditvā nisīdanti, navakatarassa santike āsanaṃ gahetvā nisīditvā “imasmiṃ vihāre",
  "atk-s0403a:958_6": "vasissatha, gamissathā”ti pucchanti. “Gamissāmā”ti vutte “sappāyaṃ senāsanaṃ, sulabhā",
  "atk-s0403a:958_7": "bhikkhā”tiādīni vatvā gantuṃ na denti. Vinayadharo ce hoti, tassa santike vinayaṃ",
  "atk-s0403a:958_8": "sajjhāyanti. Suttantādidharo ce, tassa santike taṃ taṃ dhammaṃ sajjhāyanti. Te āgantukatherānaṃ",
  "atk-s0403a:958_9": "ovāde ṭhatvā saha paṭisambhidāhi arahattaṃ pāpuṇanti. Āgantukā “ekaṃ dve divasāni",
  "atk-s0403a:958_10": "vasissāmāti āgatamhā, imesaṃ pana sukhasaṃvāsatāya dasa dvādasa vassāni vasimhā”ti",
  "atk-s0403a:958_11": "vattāro honti. Evamettha hānivuddhiyo veditabbā.",
  "atk-s0403a:959": "4. Dutiyasattakasuttavaṇṇanā",
  "atk-s0403a:960_0": "24. Catutthe na kammārāmāti ye divasaṃ cīvarakamma-kāyabandhanaparissāvana-dhammakaraṇa-sammajjani-pādakaṭhalikādīneva",
  "atk-s0403a:960_1": "karonti, te sandhāyesa paṭikkhepo. Yo pana tesaṃ karaṇavelāya evaṃ etāni karoti,",
  "atk-s0403a:960_2": "uddesavelāya uddesaṃ gaṇhāti, sajjhāyavelāya sajjhāyati, cetiyaṅgaṇavattavelāya cetiyaṅgaṇavattaṃ",
  "atk-s0403a:960_3": "karoti, manasikāravelāya manasikāraṃ karoti, na so kammārāmo nāma.",
  "atk-s0403a:961_0": "Yo itthivaṇṇapurisavaṇṇādivasena ālāpasallāpaṃ karontoyeva rattindivaṃ vītināmeti,",
  "atk-s0403a:961_1": "evarūpe bhasse pariyantakārī na hoti, ayaṃ bhassārāmo nāma. Yo pana rattindivaṃ dhammaṃ",
  "atk-s0403a:961_2": "katheti, pañhaṃ vissajjeti, ayaṃ appabhassova bhasse pariyantakārīyeva. Kasmā? “Sannipatitānaṃ",
  "atk-s0403a:961_3": "vo, bhikkhave, dvayaṃ karaṇīyaṃ dhammī vā kathā ariyo vā tuṇhībhāvo”ti vuttattā.",
  "atk-s0403a:962_0": "Yo ṭhitopi gacchantopi nisinnopi thinamiddhābhibhūto niddāyatiyeva, ayaṃ niddārāmo",
  "atk-s0403a:962_1": "nāma. Yassa pana karajakāyagelaññena cittaṃ bhavaṅgaṃ otarati, nāyaṃ niddārāmo. Tenevāha",
  "atk-s0403a:962_2": "– “abhijānāmahaṃ, aggivessana, gimhānaṃ pacchime māse pacchābhattaṃ piṇḍapātappaṭikkanto",
  "atk-s0403a:962_3": "catugguṇaṃ saṅghāṭiṃ paññapetvā dakkhiṇena passena sato sampajāno niddaṃ okkamitā”ti.",
  "atk-s0403a:963_0": "Yo “ekassa dutiyo, dvinnaṃ tatiyo, tiṇṇaṃ catuttho”ti evaṃ saṃsaṭṭhova viharati,",
  "atk-s0403a:963_1": "ekako assādaṃ na labhati, ayaṃ saṅgaṇikārāmo. Yo pana catūsu iriyāpathesu ekakova",
  "atk-s0403a:963_2": "assādaṃ labhati, nāyaṃ saṅgaṇikārāmo.",
  "atk-s0403a:964_0": "Asantasambhāvanicchāya samannāgatā dussīlā pāpicchā nāma. Yesaṃ pāpakā mittā catūsu",
  "atk-s0403a:964_1": "iriyāpathesu saha ayanato pāpasahāyā, ye ca tanninnatappoṇatappabbhāratāya pāpesu",
  "atk-s0403a:964_2": "sampavaṅkā, te pāpamittā pāpasahāyā pāpasampavaṅkā nāma.",
  "atk-s0403a:965_0": "Oramattakenāti avaramattakena appamattakena. Antarāti arahattaṃ appatvāva etthantare.",
  "atk-s0403a:965_1": "Vosānanti pariniṭṭhitabhāvaṃ “alamettāvatā”ti osakkanaṃ. Idaṃ vuttaṃ hoti – yāva",
  "atk-s0403a:965_2": "sīlapārisuddhijjhānavipassanā sotāpannabhāvādīnaṃ aññataramattakena vosānaṃ nāpajjissanti,",
  "atk-s0403a:965_3": "tāva vuddhiyeva bhikkhūnaṃ pāṭikaṅkhā, no parihānīti.",
  "atk-s0403a:966": "7. Saññāsuttavaṇṇanā",
  "atk-s0403a:967": "27. Sattame aniccasaññādayo aniccānupassanādīhi sahagatasaññā.",
  "atk-s0403a:968": "8. Paṭhamaparihānisuttavaṇṇanā",
  "atk-s0403a:969_0": "28. Aṭṭhame uppannānaṃ saṅghakiccānaṃ nittharaṇena bhāraṃ vahantīti bhāravāhino.",
  "atk-s0403a:969_1": "Te tena paññāyissantīti te therā tena attano therabhāvānurūpena kiccena paññāyissanti.",
  "atk-s0403a:969_2": "Tesu yogaṃ āpajjatīti payogaṃ āpajjati, sayaṃ tāni kiccāni kātuṃ ārabhatīti.",
  "atk-s0403a:970": "9. Dutiyaparihānisuttavaṇṇanā",
  "atk-s0403a:971_0": "29. Navame bhikkhudassanaṃ hāpetīti bhikkhusaṅghassa dassanatthāya gamanaṃ hāpeti.",
  "atk-s0403a:971_1": "Adhisīleti pañcasīladasasīlasaṅkhāte uttamasīle. Ito bahiddhāti imamhā sāsanā bahiddhā.",
  "atk-s0403a:971_2": "Dakkhiṇeyyaṃ gavesatīti deyyadhammapaṭiggāhake pariyesati. Tattha ca pubbakāraṃ karotīti",
  "atk-s0403a:971_3": "tesaṃ bāhirānaṃ titthiyānaṃ datvā pacchā bhikkhūnaṃ deti. Sesaṃ sabbattha uttānamevāti.",
  "atk-s0403a:972": "Vajjisattakavaggo tatiyo.",
  "atk-s0403a:975": "4. Devatāvaggo",
  "atk-s0403a:976": "5. Paṭhamamittasuttavaṇṇanā",
  "atk-s0403a:977_0": "36. Catutthassa pañcame duddadanti duppariccajaṃ mahārahaṃ bhaṇḍakaṃ. Dukkaraṃ karotīti",
  "atk-s0403a:977_1": "kātuṃ asukaraṃ kammaṃ karoti. Dukkhamaṃ khamatīti sahāyassa atthāya duradhivāsaṃ",
  "atk-s0403a:977_2": "adhivāseti. Guyhamassa āvikarotīti attano guyhaṃ tassa āvikaroti. Guyhamassa pariguhatīti",
  "atk-s0403a:977_3": "tassa guyhaṃ aññesaṃ nācikkhati. Khīṇena nātimaññatīti tassa bhoge khīṇe tena khayena",
  "atk-s0403a:977_4": "taṃ nātimaññati, tasmiṃ omānaṃ attani ca atimānaṃ na karoti.",
  "atk-s0403a:978": "6. Dutiyamittasuttavaṇṇanā",
  "atk-s0403a:979": "37. Chaṭṭhe vattāti vacanakusalo. Vacanakkhamoti vacanaṃ khamati, dinnaṃ ovādaṃ karoti. Gambhīranti guyhaṃ rahassaṃ jhānanissitaṃ vipassanāmaggaphalanibbānanissitaṃ.",
  "atk-s0403a:980": "7. Paṭhamapaṭisambhidāsuttavaṇṇanā",
  "atk-s0403a:981_0": "38. Sattame idaṃ me cetaso līnattanti uppanne cetaso līnatte “idaṃ me cetaso līnatta”nti",
  "atk-s0403a:981_1": "yathāsabhāvato jānāti. Ajjhattaṃ saṃkhittaṃ nāma thinamiddhānugataṃ. Bahiddhā vikkhittaṃ",
  "atk-s0403a:981_2": "nāma pañcasu kāmaguṇesu vikkhittaṃ. Vedanātiādīni papañcamūlavasena gahitāni. Vedanā",
  "atk-s0403a:981_3": "hi taṇhāya mūlaṃ sukhavasena taṇhuppattito, saññā diṭṭhiyā mūlaṃ avibhūtārammaṇe",
  "atk-s0403a:981_4": "diṭṭhiuppattito, vitakko mānassa mūlaṃ vitakkavasena asmīti mānuppattito. Sappāyāsappāyesūti",
  "atk-s0403a:981_5": "upakārānupakāresu. Nimittanti kāraṇaṃ. Sesaṃ sabbattha uttānatthamevāti.",
  "atk-s0403a:982": "Devatāvaggo catuttho.",
  "atk-s0403a:985": "5. Mahāyaññavaggo",
  "atk-s0403a:986": "1-2. Sattaviññāṇaṭṭhitisuttādivaṇṇanā",
  "atk-s0403a:987_0": "44-45. Pañcamassa paṭhame viññāṇaṭṭhitiyoti paṭisandhiviññāṇassa ṭhānāni. Seyyathāpīti",
  "atk-s0403a:987_1": "nidassanatthe nipāto, yathā manussāti attho. Aparimāṇesu hi cakkavāḷesu aparimāṇānaṃ",
  "atk-s0403a:987_2": "manussānaṃ vaṇṇasaṇṭhānādivasena dvepi ekasadisā natthi. Yepi hi katthaci yamakabhātaro",
  "atk-s0403a:987_3": "vaṇṇena vā saṇṭhānena vā sadisā honti, tesampi ālokitavilokitakathitahasitagamanaṭṭhānādīhi",
  "atk-s0403a:987_4": "viseso hotiyeva. Tasmā nānattakāyāti vuttā. Paṭisandhisaññā pana nesaṃ tihetukāpi",
  "atk-s0403a:987_5": "dvihetukāpi ahetukāpi hoti. Tasmā nānattasaññinoti vuttā. Ekacce ca devāti cha kāmāvacaradevā.",
  "atk-s0403a:987_6": "Tesu hi kesañci kāyo nīlo hoti, kesañci pītakādivaṇṇo. Saññā pana tesaṃ dvihetukāpi",
  "atk-s0403a:987_7": "tihetukāpi hoti, ahetukā natthi. Ekacce ca vinipātikāti catuapāyavinimuttā uttaramātā",
  "atk-s0403a:987_8": "yakkhinī, piyaṅkaramātā, phussamittā, dhammaguttāti evamādikā aññe ca vemānikā petā.",
  "atk-s0403a:987_9": "Etesañhi pītaodātakāḷamaṅguracchavisāmavaṇṇādivasena ceva kisa thūlarassadīghavasena",
  "atk-s0403a:987_10": "ca kāyo nānā hoti, manussānaṃ viya dvihetukatihetukaahetukavasena saññāpi. Te pana",
  "atk-s0403a:987_11": "devā viya na mahesakkhā, kapaṇamanussā viya appesakkhā dullabhaghāsacchādanā dukkhapīḷitā",
  "atk-s0403a:987_12": "viharanti. Ekacce kāḷapakkhe dukkhitā juṇhapakkhe sukhitā honti. Tasmā sukhasamussayato",
  "atk-s0403a:987_13": "vinipatitattā vinipātikāti vuttā. Ye panettha tihetukā, tesaṃ dhammābhisamayopi hoti",
  "atk-s0403a:987_14": "piyaṅkaramātādīnaṃ viya.",
  "atk-s0403a:988_0": "Brahmakāyikāti brahmapārisajjabrahmapurohitamahābrahmāno. Paṭhamābhinibbattāti te",
  "atk-s0403a:988_1": "sabbepi paṭhamajjhānena abhinibbattā. Brahmapārisajjā pana parittena abhinibbattā,",
  "atk-s0403a:988_2": "tesaṃ kappassa tatiyo bhāgo āyuppamāṇaṃ. Brahmapurohitā majjhimena, tesaṃ upaḍḍhakappo",
  "atk-s0403a:988_3": "āyuppamāṇaṃ, kāyo ca tesaṃ vipphārikataro hoti. Mahābrahmāno paṇītena, tesaṃ kappo",
  "atk-s0403a:988_4": "āyuppamāṇaṃ, kāyo ca pana tesaṃ ativipphārikova hoti. Iti te kāyassa nānattā paṭhamajjhānavasena",
  "atk-s0403a:988_5": "saññāya ekattā nānattakāyā ekattasaññinoti veditabbā.",
  "atk-s0403a:989_0": "Yathā ca te, evaṃ catūsu apāyesu sattā. Nirayesu hi kesañci gāvutaṃ, kesañci aḍḍhayojanaṃ,",
  "atk-s0403a:989_1": "kesañci yojanaṃ attabhāvo hoti, devadattassa pana yojanasatiko jāto. Tiracchānesupi",
  "atk-s0403a:989_2": "keci khuddakā, keci mahantā. Pettivisayesupi keci saṭṭhihatthā, keci asītihatthā",
  "atk-s0403a:989_3": "honti, keci suvaṇṇā, keci dubbaṇṇā. Tathā kālakañcikā asurā. Apicettha dīghapiṭṭhikapetā",
  "atk-s0403a:989_4": "nāma saṭṭhiyojanikāpi honti. Saññā pana sabbesampi akusalavipākāhetukāva hoti. Iti",
  "atk-s0403a:989_5": "āpāyikāpi nānattakāyā ekattasaññinotveva saṅkhyaṃ gacchanti.",
  "atk-s0403a:990_0": "Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī",
  "atk-s0403a:990_1": "viya sarati vissaratīti ābhassarā. Tesu pañcakanaye dutiyatatiyajjhānadvayaṃ parittaṃ",
  "atk-s0403a:990_2": "bhāvetvā upapannā parittābhā nāma honti, tesaṃ dve kappā āyuppamāṇaṃ. Majjhimaṃ bhāvetvā",
  "atk-s0403a:990_3": "upapannā appamāṇābhā nāma honti, tesaṃ cattāro kappā āyuppamāṇaṃ. Paṇītaṃ bhāvetvā",
  "atk-s0403a:990_4": "upapannā ābhassarā nāma honti, tesaṃ aṭṭha kappā āyuppamāṇaṃ. Idha pana ukkaṭṭhaparicchedavasena",
  "atk-s0403a:990_5": "sabbeva te gahitā. Sabbesañhi tesaṃ kāyo ekavipphārova hoti, saññā pana avitakkavicāramattā",
  "atk-s0403a:990_6": "vā avitakkaavicārā vāti nānā.",
  "atk-s0403a:991_0": "Subhakiṇhāti subhena vokiṇṇā vikiṇṇā, subhena sarīrappabhāvaṇṇena ekagghanāti attho.",
  "atk-s0403a:991_1": "Etesañhi na ābhassarānaṃ viya chijjitvā chijjitvā pabhā gacchati. Pañcakanaye pana",
  "atk-s0403a:991_2": "parittamajjhimapaṇītassa catutthajjhānassa vasena soḷasabāttiṃsacatussaṭṭhikappāyukā",
  "atk-s0403a:991_3": "parittaappamāṇasubhakiṇhā nāma hutvā nibbattanti. Iti sabbepi te ekattakāyā ceva",
  "atk-s0403a:991_4": "catutthajjhānasaññāya ekattasaññino cāti veditabbā. Vehapphalāpi catutthaviññāṇaṭṭhitimeva",
  "atk-s0403a:991_5": "bhajanti. Asaññasattā viññāṇābhāvā ettha saṅgahaṃ na gacchanti, sattāvāsesu gacchanti.",
  "atk-s0403a:992_0": "Suddhāvāsā vivaṭṭapakkhe ṭhitā na sabbakālikā, kappasatasahassampi asaṅkheyyampi",
  "atk-s0403a:992_1": "buddhasuññe loke na uppajjanti. Soḷasakappasahassaabbhantare buddhesu uppannesuyeva",
  "atk-s0403a:992_2": "uppajjanti. Dhammacakkappavattissa bhagavato khandhāvāraṭṭhānasadisā honti. Tasmā",
  "atk-s0403a:992_3": "neva viññāṇaṭṭhitiṃ na sattāvāsaṃ bhajanti. Mahāsīvatthero pana “na kho pana so,",
  "atk-s0403a:992_4": "sāriputta, āvāso sulabharūpo, yo mayā anāvutthapubbo iminā dīghena addhunā aññatra",
  "atk-s0403a:992_5": "suddhāvāsehi devehī”ti iminā suttena suddhāvāsāpi catutthaviññāṇaṭṭhitiṃ catutthasattāvāsañca",
  "atk-s0403a:992_6": "bhajantīti vadati, taṃ appatibāhiyattā suttassa anuññātaṃ.",
  "atk-s0403a:993_0": "Nevasaññānāsaññāyatanaṃ yatheva saññāya, evaṃ viññāṇassāpi sukhumattā neva viññāṇaṃ",
  "atk-s0403a:993_1": "nāviññāṇaṃ. Tasmā viññāṇaṭṭhitīsu na vuttaṃ. Dutiye samādhiparikkhārāti maggasamādhissa sambhārā.",
  "atk-s0403a:994": "3. Paṭhamaaggisuttavaṇṇanā",
  "atk-s0403a:995_0": "46. Tatiye sabbepi rāgādayo anuḍahanaṭṭhena aggī. Āhuneyyaggītiādīsu panettha āhunaṃ",
  "atk-s0403a:995_1": "vuccati sakkāro, āhunaṃ arahantīti āhuneyyā. Mātāpitaro hi puttānaṃ bahupakārattā",
  "atk-s0403a:995_2": "āhunaṃ arahanti, tesu vippaṭipajjamānā puttā nirayādīsu nibbattanti. Tasmā kiñcāpi",
  "atk-s0403a:995_3": "mātāpitaro na anuḍahanti, anuḍahanassa pana paccayā honti. Iti anuḍahanaṭṭheneva",
  "atk-s0403a:995_4": "āhuneyyaggīti vuccanti. Gahapatīti pana gehasāmiko vuccati, so mātugāmassa sayanavatthālaṅkārādianuppadānena",
  "atk-s0403a:995_5": "bahupakāro. Taṃ aticaranto mātugāmo nirayādīsu nibbattati. Tasmā sopi purimanayeneva",
  "atk-s0403a:995_6": "anuḍahanaṭṭhena gahapataggīti vutto. Dakkhiṇeyyaggīti ettha pana dakkhiṇāti cattāro",
  "atk-s0403a:995_7": "paccayā, bhikkhusaṅgho dakkhiṇeyyo. So hi gihīnaṃ tīsu saraṇesu pañcasu sīlesu dasasu",
  "atk-s0403a:995_8": "sīlesu mātāpitupaṭṭhāne dhammikasamaṇabrāhmaṇupaṭṭhāneti evamādīsu kalyāṇadhammesu",
  "atk-s0403a:995_9": "niyojanena bahupakāro. Tasmiṃ micchāpaṭipannā gihī bhikkhusaṅghaṃ akkositvā paribhāsitvā",
  "atk-s0403a:995_10": "nirayādīsu nibbattanti. Tasmā sopi purimanayeneva anuḍahanaṭṭhena dakkhiṇeyyaggīti",
  "atk-s0403a:995_11": "vutto. Kaṭṭhato nibbatto pākatikova aggi kaṭṭhaggi nāma.",
  "atk-s0403a:996": "4. Dutiyaaggisuttavaṇṇanā",
  "atk-s0403a:997_0": "47. Catutthe uggatasarīrassāti so kira brāhmaṇamahāsālo attabhāvenapi bhogehipi uggato",
  "atk-s0403a:997_1": "sārappatto ahosi, tasmā uggatasarīrotveva paññāyittha. Upakkhaṭoti paccupaṭṭhito.",
  "atk-s0403a:997_2": "Thūṇūpanītānīti yūpasaṅkhātaṃ thūṇaṃ upanītāni. Yaññatthāyāti vadhitvā yajanatthāya.",
  "atk-s0403a:997_3": "Upasaṅkamīti so kira sabbaṃ taṃ yaññasambhāraṃ sajjetvā cintesi – “samaṇo kira gotamo",
  "atk-s0403a:997_4": "mahāpañño, kiṃ nu kho me yaññassa vaṇṇaṃ kathessati udāhu avaṇṇaṃ, pucchitvā jānissāmī”ti",
  "atk-s0403a:997_5": "iminā kāraṇena yena bhagavā tenupasaṅkami. Aggissa ādānanti yaññayajanatthāya navassa",
  "atk-s0403a:997_6": "maṅgalaggino ādiyanaṃ. Sabbena sabbanti sabbena sutena sabbaṃ sutaṃ sameti saṃsandati,",
  "atk-s0403a:997_7": "ekasadisaṃ hotīti dasseti. Satthānīti vihiṃsanaṭṭhena satthāni viyāti satthāni. Sayaṃ",
  "atk-s0403a:997_8": "paṭhamaṃ samārambhatīti attanāva paṭhamataraṃ ārabhati. Hantunti hanituṃ.",
  "atk-s0403a:998_0": "Pahātabbāti pariharitabbā. Atohayanti ato hi mātāpitito ayaṃ. Āhutoti āgato. Sambhūtoti",
  "atk-s0403a:998_1": "uppanno. Ayaṃ vuccati, brāhmaṇa, gahapataggīti ayaṃ puttadārādigaṇo yasmā, gahapati,",
  "atk-s0403a:998_2": "viya gehasāmiko viya hutvā aggati vicarati, tasmā gahapataggīti vuccati. Attānanti",
  "atk-s0403a:998_3": "cittaṃ. Damentīti indriyadamanena damenti. Samentīti rāgādisamanena samenti. Tesaññeva",
  "atk-s0403a:998_4": "parinibbāpanena parinibbāpenti. Nikkhipitabboti yathā na vinassati, evaṃ ṭhapetabbo.",
  "atk-s0403a:998_5": "Upavāyatanti upavāyatu. Evañca pana vatvā brāhmaṇo sabbesampi tesaṃ pāṇānaṃ jīvitaṃ",
  "atk-s0403a:998_6": "datvā yaññasālaṃ viddhaṃsetvā satthu sāsane opānabhūto ahosīti.",
  "atk-s0403a:999": "5-6. Saññāsuttadvayavaṇṇanā",
  "atk-s0403a:1000_0": "48-49. Pañcame amatogadhāti nibbānapatiṭṭhā. Amatapariyosānāti nibbānāvasānā. Chaṭṭhe",
  "atk-s0403a:1000_1": "methunadhammasamāpattiyāti methunadhammena samaṅgibhāvato. Nhārudaddulanti nhārukhaṇḍaṃ",
  "atk-s0403a:1000_2": "nhāruvilekhanaṃ vā. Anusandatīti pavattati. Natthi me pubbenāparaṃ visesoti natthi",
  "atk-s0403a:1000_3": "mayhaṃ pubbena abhāvitakālena saddhiṃ aparaṃ bhāvitakāle viseso. Lokacitresūti tidhātukalokasannivāsasaṅkhātesu",
  "atk-s0403a:1000_4": "lokacitresu. Ālasyeti ālasiyabhāve. Vissaṭṭhiyeti vissaṭṭhabhāve. Ananuyogeti yogassa",
  "atk-s0403a:1000_5": "ananuyuñjane. Ahaṅkāramamaṅkāramānāpagatanti ahaṅkāradiṭṭhito ca mamaṅkārataṇhāto",
  "atk-s0403a:1000_6": "ca navavidhamānato ca apagataṃ. Vidhāsamatikkantanti tisso vidhā atikkantaṃ. Santanti",
  "atk-s0403a:1000_7": "tappaccanīkakilesehi santaṃ. Suvimuttanti pañcahi vimuttīhi suṭṭhu vimuttaṃ.",
  "atk-s0403a:1001": "7. Methunasuttavaṇṇanā",
  "atk-s0403a:1002_0": "50. Sattame upasaṅkamīti bhuttapātarāso dāsakammakaraparivuto upasaṅkami. Bhavampinoti",
  "atk-s0403a:1002_1": "bhavampi nu. Brahmacārī paṭijānātīti “ahaṃ brahmacārī”ti evaṃ brahmacariyavāsaṃ paṭijānātīti",
  "atk-s0403a:1002_2": "pucchati. Evaṃ kirassa ahosi – “brāhmaṇasamaye vedaṃ uggaṇhantā aṭṭhacattālīsa vassāni",
  "atk-s0403a:1002_3": "brahmacariyaṃ caranti. Samaṇo pana gotamo agāraṃ ajjhāvasanto tīsu pāsādesu tividhanāṭakaratiyā",
  "atk-s0403a:1002_4": "abhirami, idāni kiṃ nu kho vakkhatī”ti imamatthaṃ sandhāyevaṃ pucchati. Tato bhagavā",
  "atk-s0403a:1002_5": "mantena kaṇhasappaṃ gaṇhanto viya amittaṃ gīvāya pādena akkamanto viya attano saṃkilesakāle",
  "atk-s0403a:1002_6": "chabbassāni padhānacariyāya rajjasukhaṃ vā pāsādesu nāṭakasampattiṃ vā ārabbha vitakkamattassāpi",
  "atk-s0403a:1002_7": "anuppannabhāvaṃ sandhāya sīhanādaṃ nadanto yañhi taṃ brāhmaṇātiādimāha. Tattha dvayaṃdvayasamāpattinti",
  "atk-s0403a:1002_8": "dvīhi dvīhi samāpajjitabbabhāvaṃ. Dukkhasmāti sakalavaṭṭadukkhato. Sañjagghatīti",
  "atk-s0403a:1002_9": "hasitakathaṃ katheti. Saṃkīḷatīti keḷiṃ karoti. Saṃkeḷāyatīti mahāhasitaṃ hasati.",
  "atk-s0403a:1002_10": "Cakkhunā cakkhunti attano cakkhunā tassā cakkhuṃ paṭivijjhitvā upanijjhāyati. Tirokuṭṭaṃ",
  "atk-s0403a:1002_11": "vā tiropākāraṃ vāti parakuṭṭe vā parapākāre vā. Devoti eko devarājā. Devaññataroti",
  "atk-s0403a:1002_12": "aññataro devaputto. Anuttaraṃ sammāsambodhinti arahattañceva sabbaññutaññāṇañca.",
  "atk-s0403a:1003": "8. Saṃyogasuttavaṇṇanā",
  "atk-s0403a:1004_0": "51. Aṭṭhame saṃyogavisaṃyoganti saṃyogavisaṃyogasādhakaṃ. Dhammapariyāyanti dhammakāraṇaṃ.",
  "atk-s0403a:1004_1": "Ajjhattaṃ itthindriyanti niyakajjhatte itthibhāvaṃ. Itthikuttanti itthikiriyaṃ. Itthākappanti",
  "atk-s0403a:1004_2": "nivāsanapārupanādiitthiākappaṃ. Itthividhanti itthiyā mānavidhaṃ. Itthichandanti",
  "atk-s0403a:1004_3": "itthiyā ajjhāsayacchandaṃ. Itthissaranti itthisaddaṃ. Itthālaṅkāranti itthiyā pasādhanabhaṇḍaṃ.",
  "atk-s0403a:1004_4": "Purisindriyādīsupi eseva nayo. Bahiddhā saṃyoganti purisena saddhiṃ samāgamaṃ. Ativattatīti",
  "atk-s0403a:1004_5": "anabhiratāti evaṃ vuttāya balavavipassanāya ariyamaggaṃ patvā ativattati. Imasmiṃ",
  "atk-s0403a:1004_6": "sutte vaṭṭavivaṭṭaṃ kathitaṃ.",
  "atk-s0403a:1005": "9. Dānamahapphalasuttavaṇṇanā",
  "atk-s0403a:1006_0": "52. Navame sāpekhoti sataṇho. Paṭibaddhacittoti vipāke baddhacitto. Sannidhipekhoti",
  "atk-s0403a:1006_1": "nidhānapekho hutvā. Peccāti paralokaṃ gantvā. Taṃ kammaṃ khepetvāti taṃ kammavipākaṃ",
  "atk-s0403a:1006_2": "khepetvā. Iddhinti vipākiddhiṃ. Yasanti parivārasampadaṃ. Ādhipaccanti jeṭṭhabhāvakāraṇaṃ.",
  "atk-s0403a:1006_3": "Āgantā itthattanti itthabhāvaṃ ime pañcakkhandhe puna āgantā, na tatrūpapattiko na",
  "atk-s0403a:1006_4": "uparūpapattiko, heṭṭhāgāmīyeva hotīti attho. Sāhu dānanti dānaṃ nāmetaṃ sādhu bhaddakaṃ",
  "atk-s0403a:1006_5": "sundaraṃ. Tāni mahāyaññānīti tāni sappinavanītadadhimadhuphāṇitādīhi niṭṭhānaṃ gatāni",
  "atk-s0403a:1006_6": "mahādānāni. Cittālaṅkāracittaparikkhāranti samathavipassanācittassa alaṅkārabhūtañceva",
  "atk-s0403a:1006_7": "parivārabhūtañca. Brahmakāyikānaṃ devānaṃ sahabyatanti na sakkā tattha dānena upapajjituṃ.",
  "atk-s0403a:1006_8": "Yasmā pana taṃ samathavipassanācittassa alaṅkārabhūtaṃ, tasmā tena dānālaṅkatena",
  "atk-s0403a:1006_9": "cittena jhānañceva ariyamaggañca nibbattetvā jhānena tattha upapajjati. Anāgāmī hotīti",
  "atk-s0403a:1006_10": "jhānānāgāmī nāma hoti. Anāgantā itthattanti puna itthabhāvaṃ na āgantā, uparūpapattiko",
  "atk-s0403a:1006_11": "vā tatrūpapattiko vā hutvā tattheva parinibbāyati. Iti imesu dānesu paṭhamaṃ taṇhuttariyadānaṃ,",
  "atk-s0403a:1006_12": "dutiyaṃ cittīkāradānaṃ, tatiyaṃ hirottappadānaṃ, catutthaṃ niravasesadānaṃ, pañcamaṃ",
  "atk-s0403a:1006_13": "dakkhiṇeyyadānaṃ, chaṭṭhaṃ somanassupavicāradānaṃ, sattamaṃ alaṅkāraparivāradānaṃ nāmāti.",
  "atk-s0403a:1007": "10. Nandamātāsuttavaṇṇanā",
  "atk-s0403a:1008_0": "53. Dasamaṃ atthuppattivasena desitaṃ. Satthā kira vutthavasso pavāretvā dve aggasāvake",
  "atk-s0403a:1008_1": "ohāya “dakkhiṇāgiriṃ cārikaṃ gamissāmī”ti nikkhami, rājā pasenadi kosalo, anāthapiṇḍiko",
  "atk-s0403a:1008_2": "gahapati, visākhā mahāupāsikā, aññe ca bahujanā dasabalaṃ nivattetuṃ nāsakkhiṃsu.",
  "atk-s0403a:1008_3": "Anāthapiṇḍiko gahapati “satthāraṃ nivattetuṃ nāsakkhi”nti raho cintayamāno nisīdi.",
  "atk-s0403a:1008_4": "Atha naṃ puṇṇā nāma dāsī disvā “kiṃ nu kho te, sāmi, na pubbe viya indriyāni vippasannānī”ti",
  "atk-s0403a:1008_5": "pucchi. Āma, puṇṇe, satthā cārikaṃ pakkanto, tamahaṃ nivattetuṃ nāsakkhiṃ. Na kho",
  "atk-s0403a:1008_6": "pana sakkā jānituṃ puna sīghaṃ āgaccheyya vā na vā, tenāhaṃ cintayamāno nisinnoti.",
  "atk-s0403a:1008_7": "Sacāhaṃ dasabalaṃ nivatteyyaṃ, kiṃ me kareyyāsīti? Bhujissaṃ taṃ karissāmīti. Sā",
  "atk-s0403a:1008_8": "gantvā satthāraṃ vanditvā “nivattatha, bhante”ti āha. Mama nivattanapaccayā tvaṃ",
  "atk-s0403a:1008_9": "kiṃ karissasīti? Tumhe, bhante, mama parādhīnabhāvaṃ jānātha, aññaṃ kiñci kātuṃ na",
  "atk-s0403a:1008_10": "sakkomi, saraṇesu pana patiṭṭhāya pañca sīlāni rakkhissāmīti. Sādhu sādhu puṇṇeti,",
  "atk-s0403a:1008_11": "satthā dhammagāravena ekapadasmiññeva nivatti. Vuttañhetaṃ – “dhammagaru, bhikkhave,",
  "atk-s0403a:1008_12": "tathāgato dhammagāravo”ti.",
  "atk-s0403a:1009_0": "Satthā nivattitvā jetavanamahāvihāraṃ pāvisi. Mahājano puṇṇāya sādhukārasahassāni",
  "atk-s0403a:1009_1": "adāsi. Satthā tasmiṃ samāgame dhammaṃ desesi, caturāsītipāṇasahassāni amatapānaṃ",
  "atk-s0403a:1009_2": "piviṃsu. Puṇṇāpi seṭṭhinā anuññātā bhikkhuniupassayaṃ gantvā pabbaji. Sammāsambuddho",
  "atk-s0403a:1009_3": "sāriputtamoggallāne āmantetvā “ahaṃ yaṃ disaṃ cārikāya nikkhanto, tattha na gacchāmi.",
  "atk-s0403a:1009_4": "Tumhe tumhākaṃ parisāya saddhiṃ taṃ disaṃ cārikaṃ gacchathā”ti vatvā uyyojesi. Imissaṃ",
  "atk-s0403a:1009_5": "atthuppattiyaṃ ekaṃ samayaṃ āyasmā sāriputtotiādi vuttaṃ.",
  "atk-s0403a:1010_0": "Tattha veḷukaṇḍakīti veḷukaṇṭakanagaravāsinī. Tassa kira nagarassa pākāraguttatthāya",
  "atk-s0403a:1010_1": "pākārapariyantena veḷū ropitā, tenassa veḷukaṇṭakanteva nāmaṃ jātaṃ. Pārāyananti",
  "atk-s0403a:1010_2": "nibbānasaṅkhātapāraṃ ayanato pārāyananti laddhavohāraṃ dhammaṃ. Sarena bhāsatīti",
  "atk-s0403a:1010_3": "sattabhūmikassa pāsādassa uparimatale susaṃvihitārakkhaṭṭhāne nisinnā samāpattibalena",
  "atk-s0403a:1010_4": "rattibhāgaṃ vītināmetvā samāpattito vuṭṭhāya “imaṃ rattāvasesaṃ katarāya ratiyā vītināmessāmī”ti",
  "atk-s0403a:1010_5": "cintetvā “dhammaratiyā”ti katasanniṭṭhānā tīṇi phalāni pattā ariyasāvikā aḍḍhateyyagāthāsataparimāṇaṃ",
  "atk-s0403a:1010_6": "pārāyanasuttaṃ madhurena sarabhaññena bhāsati. Assosi khoti ākāsaṭṭhakavimānāni pariharitvā",
  "atk-s0403a:1010_7": "tassa pāsādassa uparibhāgaṃ gatena maggena naravāhanayānaṃ āruyha gacchamāno assosi.",
  "atk-s0403a:1010_8": "Kathāpariyosānaṃ āgamayamāno aṭṭhāsīti “kiṃ saddo esa bhaṇe”ti pucchitvā “nandamātāya",
  "atk-s0403a:1010_9": "upāsikāya sarabhaññasaddo”ti vutte otaritvā “idamavocā”ti idaṃ desanāpariyosānaṃ",
  "atk-s0403a:1010_10": "olokento avidūraṭṭhāne ākāse aṭṭhāsi.",
  "atk-s0403a:1011_0": "Sādhu bhagini, sādhu bhaginīti “suggahitā te bhagini dhammadesanā sukathitā, pāsāṇakacetiye",
  "atk-s0403a:1011_1": "nisīditvā soḷasannaṃ pārāyanikabrāhmaṇānaṃ sammāsambuddhena kathitadivase ca ajja",
  "atk-s0403a:1011_2": "ca na kiñci antaraṃ passāmi, majjhe bhinnasuvaṇṇaṃ viya te satthu kathitena saddhiṃ",
  "atk-s0403a:1011_3": "sadisameva kathita”nti vatvā sādhukāraṃ dadanto evamāha. Ko paneso bhadramukhāti",
  "atk-s0403a:1011_4": "imasmiṃ susaṃvihitārakkhaṭṭhāne evaṃ mahantena saddena ko nāmesa, bhadramukha, laddhamukha,",
  "atk-s0403a:1011_5": "kiṃ nāgo supaṇṇo devo māro brahmāti suvaṇṇapaṭṭavaṇṇaṃ vātapānaṃ vivaritvā vigatasārajjā",
  "atk-s0403a:1011_6": "tīṇi phalāni pattā ariyasāvikā vessavaṇena saddhiṃ kathayamānā evamāha. Ahaṃ te bhagini",
  "atk-s0403a:1011_7": "bhātāti sayaṃ sotāpannattā anāgāmiariyasāvikaṃ jeṭṭhikaṃ maññamāno “bhaginī”ti vatvā",
  "atk-s0403a:1011_8": "puna taṃ paṭhamavaye ṭhitattā attano kaniṭṭhaṃ, attānaṃ pana navutivassasatasahassāyukattā",
  "atk-s0403a:1011_9": "mahallakataraṃ maññamāno “bhātā”ti āha. Sādhu bhadramukhāti, bhadramukha, sādhu sundaraṃ,",
  "atk-s0403a:1011_10": "svāgamanaṃ te āgamanaṃ, āgantuṃ yuttaṭṭhānamevasi āgatoti attho. Idaṃ te hotu ātitheyyanti",
  "atk-s0403a:1011_11": "idameva dhammabhaṇanaṃ tava atithipaṇṇākāro hotu, na hi te aññaṃ ito uttaritaraṃ",
  "atk-s0403a:1011_12": "dātabbaṃ passāmīti adhippāyo. Evañceva me bhavissati ātitheyyanti evaṃ attano pattidānaṃ",
  "atk-s0403a:1011_13": "yācitvā “ayaṃ te dhammakathikasakkāro”ti aḍḍhateḷasāni koṭṭhasatāni rattasālīnaṃ",
  "atk-s0403a:1011_14": "pūretvā “yāvāyaṃ upāsikā carati, tāva mā khayaṃ gamiṃsū”ti adhiṭṭhahitvā pakkāmi.",
  "atk-s0403a:1011_15": "Yāva upāsikā aṭṭhāsi, tāva koṭṭhānaṃ heṭṭhimatalaṃ nāma daṭṭhuṃ nāsakkhiṃsu. Tato",
  "atk-s0403a:1011_16": "paṭṭhāya “nandamātāya koṭṭhāgāraṃ viyā”ti vohāro udapādi.",
  "atk-s0403a:1012_0": "Akatapātarāsoti abhuttapātarāso. Puññanti pubbacetanā ca muñcanacetanā ca. Puññamahīti",
  "atk-s0403a:1012_1": "aparacetanā. Sukhāya hotūti sukhatthāya hitatthāya hotu. Evaṃ attano dāne vessavaṇassa pattiṃ adāsi.",
  "atk-s0403a:1013_0": "Pakaraṇeti kāraṇe. Okkassa pasayhāti ākaḍḍhitvā abhibhavitvā. Yakkhayoninti bhummadevatābhāvaṃ.",
  "atk-s0403a:1013_1": "Teneva purimena attabhāvena uddassetīti purimasarīrasadisameva sarīraṃ māpetvā alaṅkatapaṭiyatto",
  "atk-s0403a:1013_2": "sirigabbhasayanatale attānaṃ dasseti. Upāsikā paṭidesitāti upāsikā ahanti evaṃ upāsikābhāvaṃ",
  "atk-s0403a:1013_3": "desesiṃ. Yāvadeti yāvadeva. Sesaṃ sabbattha uttānamevāti.",
  "atk-s0403a:1014": "Mahāyaññavaggo pañcamo.",
  "atk-s0403a:1016": "Paṇṇāsakaṃ niṭṭhitaṃ.",
  "atk-s0403a:1019": "6. Abyākatavaggo",
  "atk-s0403a:1020": "1. Abyākatasuttavaṇṇanā",
  "atk-s0403a:1021_0": "54. Chaṭṭhavaggassa paṭhame abyākatavatthūsūti ekaṃsādivasena akathitavatthūsu. Tathāgatoti",
  "atk-s0403a:1021_1": "satto. Diṭṭhigatametanti micchādiṭṭhimattakametaṃ, na tāya diṭṭhiyā gahitasatto nāma",
  "atk-s0403a:1021_2": "atthi. Paṭipadanti ariyamaggaṃ. Na chambhatīti diṭṭhivasena na kampati. Sesapadesupi",
  "atk-s0403a:1021_3": "eseva nayo. Taṇhāgatanti diṭṭhitaṇhā. Saññāgatādīsupi eseva nayo. Diṭṭhisaññā eva",
  "atk-s0403a:1021_4": "hettha saññāgataṃ, diṭṭhinissitamānoyeva diṭṭhimaññitameva vā maññitaṃ, diṭṭhipapañcova",
  "atk-s0403a:1021_5": "papañcitaṃ, diṭṭhupādānameva upādānaṃ, diṭṭhiyā virūpaṃ paṭisaraṇabhāvoyeva vippaṭisāro",
  "atk-s0403a:1021_6": "nāmāti veditabbo. Ettha ca diṭṭhiggahaṇena dvāsaṭṭhi diṭṭhiyo, diṭṭhinirodhagāminipaṭipadāgahaṇena",
  "atk-s0403a:1021_7": "sotāpattimaggo gahitoti.",
  "atk-s0403a:1022": "2. Purisagatisuttavaṇṇanā",
  "atk-s0403a:1023_0": "55. Dutiye purisagatiyoti purisassa ñāṇagatiyo. Anupādāparinibbānanti apaccayanibbānaṃ.",
  "atk-s0403a:1023_1": "No cassāti atīte attabhāvanibbattakaṃ kammaṃ no ce abhavissa. No ca me siyāti etarahi",
  "atk-s0403a:1023_2": "me ayaṃ attabhāvo na siyā. Na bhavissatīti etarahi me anāgatattabhāvanibbattakaṃ",
  "atk-s0403a:1023_3": "kammaṃ na bhavissati. Na ca me bhavissatīti anāgate me attabhāvo na bhavissati. Yadatthi",
  "atk-s0403a:1023_4": "yaṃ bhūtanti yaṃ atthi yaṃ bhūtaṃ paccuppannakkhandhapañcakaṃ. Taṃ pajahāmīti upekkhaṃ",
  "atk-s0403a:1023_5": "paṭilabhatīti taṃ tattha chandarāgappahānena pajahāmīti vipassanupekkhaṃ paṭilabhati.",
  "atk-s0403a:1023_6": "Bhave na rajjatīti atīte khandhapañcake taṇhādiṭṭhīhi na rajjati. Sambhave na rajjatīti",
  "atk-s0403a:1023_7": "anāgatepi tatheva na rajjati. Atthuttari padaṃ santanti uttari santaṃ nibbānapadaṃ",
  "atk-s0403a:1023_8": "nāma atthi. Sammappaññāya passatīti taṃ sahavipassanāya maggapaññāya sammā passati.",
  "atk-s0403a:1023_9": "Na sabbena sabbanti ekaccānaṃ kilesānaṃ appahīnattā saccapaṭicchādakassa tamassa",
  "atk-s0403a:1023_10": "sabbaso aviddhaṃsitattā na sabbākārena sabbaṃ. Haññamāneti saṇḍāsena gahetvā muṭṭhikāya",
  "atk-s0403a:1023_11": "koṭṭiyamāne. Antarāparinibbāyīti upapattisamanantarato paṭṭhāya āyuno vemajjhaṃ anatikkamitvā",
  "atk-s0403a:1023_12": "etthantare kilesaparinibbānena parinibbuto hoti. Anupahacca talanti ākāsatalaṃ anupahacca",
  "atk-s0403a:1023_13": "anatikkamitvā, bhūmiṃ appatvā ākāseyeva nibbāyeyyāti imāhi tīhi upamāhi tayo antarāparinibbāyī dassitā.",
  "atk-s0403a:1024_0": "Upahaccaparinibbāyīti āyuvemajjhaṃ atikkamitvā pacchimakoṭiṃ appatvā parinibbuto",
  "atk-s0403a:1024_1": "hoti. Upahacca talanti jalamānā gantvā ākāsatalaṃ atikkamitvā pathavītalaṃ vā upahanitvā",
  "atk-s0403a:1024_2": "pathaviyaṃ patitamattāva nibbāyeyya. Asaṅkhārena appayogena kilese khepetvā parinibbāyīti",
  "atk-s0403a:1024_3": "asaṅkhāraparinibbāyī. Sasaṅkhārena sappayogena kilese khepetvā parinibbāyīti sasaṅkhāraparinibbāyī.",
  "atk-s0403a:1024_4": "Gacchanti nirārakkhaṃ araññaṃ. Dāyanti sārakkhaṃ abhayatthāya dinnaṃ araññaṃ. Sesamettha",
  "atk-s0403a:1024_5": "uttānatthameva. Imasmiṃ sutte ariyapuggalāva kathitāti.",
  "atk-s0403a:1025": "3. Tissabrahmāsuttavaṇṇanā",
  "atk-s0403a:1026_0": "56. Tatiye bhikkhuniyoti mahāpajāpatiyā parivārā pañcasatā bhikkhuniyo. Vimuttāti",
  "atk-s0403a:1026_1": "pañcahi vimuttīhi vimuttā. Anupādisesāti upādānasesaṃ aṭṭhapetvā pañcahi vimuttīhi",
  "atk-s0403a:1026_2": "anavasesāhipi vimuttā. Saupādisese vā saupādisesoti saupādānasese puggale “saupādānaseso",
  "atk-s0403a:1026_3": "aya”nti. Itarasmimpi eseva nayo. Tissoti therassa saddhivihārikabrahmā. Anulomikānīti",
  "atk-s0403a:1026_4": "paṭipattiyā anulomāni vivittāni antimapariyantimāni. Indriyānīti saddhādīni vipassanindriyāni.",
  "atk-s0403a:1026_5": "Samannānayamānoti samannāhāre ṭhapayamāno. Na hi pana teti idaṃ kasmā ārabhi? Sattamassa",
  "atk-s0403a:1026_6": "puggalassa dassanatthaṃ. Sattamo hi saddhānusāripuggalo na dassito. Atha bhagavā",
  "atk-s0403a:1026_7": "balavavipassakavasena taṃ dassento evamāha. Tattha sabbanimittānanti sabbesaṃ niccanimittādīnaṃ.",
  "atk-s0403a:1026_8": "Animittanti balavavipassanāsamādhiṃ.",
  "atk-s0403a:1027": "4. Sīhasenāpatisuttavaṇṇanā",
  "atk-s0403a:1028_0": "57. Catutthe maccharīti pañcamaccherayutto. Kadariyoti thaddhamacchariyo, paresaṃ",
  "atk-s0403a:1028_1": "diyyamānampi vāreti. Anuppadānaratoti punappunaṃ dānaṃ dadamānova ramati. Anukampantāti",
  "atk-s0403a:1028_2": "“ko ajja amhehi anuggahetabbo, kassa deyyadhammaṃ vā paṭiggaṇheyyāma, dhammaṃ vā",
  "atk-s0403a:1028_3": "deseyyāmā”ti evaṃ cittena anukampamānā.",
  "atk-s0403a:1029": "5. Arakkheyyasuttavaṇṇanā",
  "atk-s0403a:1030_0": "58. Pañcame nimittanti dhammanimittampi puggalanimittampi. Ayañhi attanā desitadhamme",
  "atk-s0403a:1030_1": "ekapadampi durakkhātaṃ aniyyānikaṃ apassanto dhammanimittaṃ na samanupassati, “durakkhāto",
  "atk-s0403a:1030_2": "tayā dhammo na svākkhāto”ti uṭṭhahitvā paṭippharantaṃ ekaṃ puggalampi apassanto puggalanimittaṃ",
  "atk-s0403a:1030_3": "na samanupassati nāma. Sesadvayepi eseva nayo. Chaṭṭhasattamāni uttānāneva.",
  "atk-s0403a:1031": "8. Pacalāyamānasuttavaṇṇanā",
  "atk-s0403a:1032_0": "61. Aṭṭhame pacalāyamānoti taṃ gāmaṃ upanissāya ekasmiṃ vanasaṇḍe samaṇadhammaṃ karonto",
  "atk-s0403a:1032_1": "sattāhaṃ caṅkamanavīriyena nimmathitattā kilantagatto caṅkamanakoṭiyaṃ pacalāyamāno",
  "atk-s0403a:1032_2": "nisinno hoti. Pacalāyasi noti niddāyasi nu. Anumajjitvāti parimajjitvā. Ālokasaññanti",
  "atk-s0403a:1032_3": "middhavinodanaālokasaññaṃ. Divāsaññanti divātisaññaṃ. Yathā divā tathā rattinti yathā",
  "atk-s0403a:1032_4": "divā ālokasaññā adhiṭṭhitā, tathā naṃ rattimpi adhiṭṭhaheyyāsi. Yathā rattiṃ tathā",
  "atk-s0403a:1032_5": "divāti yathā ca te rattiṃ ālokasaññā adhiṭṭhitā, tathā naṃ divāpi adhiṭṭhaheyyāsi.",
  "atk-s0403a:1032_6": "Sappabhāsanti dibbacakkhuñāṇatthāya sahobhāsaṃ. Pacchāpuresaññīti purato ca pacchato",
  "atk-s0403a:1032_7": "ca abhiharaṇasaññāya saññāvā. Antogatehi indriyehīti bahi avikkhittehi anto anupaviṭṭheheva",
  "atk-s0403a:1032_8": "pañcahi indriyehi. Middhasukhanti niddāsukhaṃ. Ettakena ṭhānena bhagavā therassa",
  "atk-s0403a:1032_9": "middhavinodanakammaṭṭhānaṃ kathesi. Soṇḍanti mānasoṇḍaṃ. Kiccakaraṇīyānīti ettha",
  "atk-s0403a:1032_10": "avassaṃ kattabbāni kiccāni, itarāni karaṇīyāni. Maṅkubhāvoti nittejatā domanassatā.",
  "atk-s0403a:1032_11": "Ettakena ṭhānena satthārā therassa bhikkhācāravattaṃ kathitaṃ.",
  "atk-s0403a:1033_0": "Idāni bhasse pariyantakāritāya samādapetuṃ tasmātihātiādimāha. Tattha viggāhikakathanti",
  "atk-s0403a:1033_1": "“na tvaṃ imaṃ dhammavinayaṃ ājānāsī”tiādinayappavattā viggāhikakathā. Nāhaṃ moggallānātiādi",
  "atk-s0403a:1033_2": "pāpamittasaṃsaggavivajjanatthaṃ vuttaṃ. Kittāvatā nu khoti kittakena nu kho. Taṇhāsaṅkhayavimutto",
  "atk-s0403a:1033_3": "hotīti taṇhāsaṅkhaye nibbāne taṃ ārammaṇaṃ katvā vimuttacittatāya taṇhāsaṅkhayavimutto",
  "atk-s0403a:1033_4": "nāma saṃkhittena kittāvatā hoti. Yāya paṭipattiyā taṇhāsaṅkhayavimutto hoti, tameva",
  "atk-s0403a:1033_5": "khīṇāsavassa bhikkhuno pubbabhāgapaṭipadaṃ saṃkhittena desethāti pucchati. Accantaniṭṭhoti",
  "atk-s0403a:1033_6": "khayavayasaṅkhātaṃ antaṃ atītāti accantā, accantā niṭṭhā assāti accantaniṭṭho, ekantaniṭṭho",
  "atk-s0403a:1033_7": "satataniṭṭhoti attho. Accantayogakkhemīti accantaṃ yogakkhemī, niccayogakkhemīti",
  "atk-s0403a:1033_8": "attho. Accantabrahmacārīti accantaṃ brahmacārī, niccabrahmacārīti attho. Accantaṃ",
  "atk-s0403a:1033_9": "pariyosānamassāti purimanayeneva accantapariyosāno. Seṭṭho devamanussānanti devānañca",
  "atk-s0403a:1033_10": "manussānañca seṭṭho uttamo. Evarūpo bhikkhu kittāvatā hoti, saṅkhepeneva tassa paṭipattiṃ kathethāti yācati.",
  "atk-s0403a:1034_0": "Sabbe dhammā nālaṃ abhinivesāyāti ettha sabbe dhammā nāma pañcakkhandhā dvādasāyatanāni",
  "atk-s0403a:1034_1": "aṭṭhārasa dhātuyo, te sabbepi taṇhādiṭṭhivasena abhinivesāya nālaṃ na pariyattā na",
  "atk-s0403a:1034_2": "samattā na yuttā. Kasmā? Gahitākārena atiṭṭhanato. Te hi niccā sukhā attāti gahitāpi",
  "atk-s0403a:1034_3": "aniccā dukkhā anattāva sampajjanti. Tasmā nālaṃ abhinivesāya. Abhijānātīti aniccaṃ",
  "atk-s0403a:1034_4": "dukkhaṃ anattāti ñātapariññāya abhijānāti. Parijānātīti tatheva tīraṇapariññāya parijānāti.",
  "atk-s0403a:1034_5": "Yaṃkiñci vedananti antamaso pañcaviññāṇasampayuttaṃ yaṃkiñci appamattakampi vedanaṃ",
  "atk-s0403a:1034_6": "anubhavati. Iminā bhagavā therassa vedanāvasena ca vinivaṭṭetvā arūpapariggahaṃ dassesi.",
  "atk-s0403a:1035_0": "Aniccānupassīti aniccato anupassanto. Virāgānupassīti ettha dve virāgā khayavirāgo",
  "atk-s0403a:1035_1": "ca accantavirāgo ca. Tattha saṅkhārānaṃ khayaṃ khayato passanā vipassanāpi, accantavirāgaṃ",
  "atk-s0403a:1035_2": "nibbānaṃ virāgato dassanamaggañāṇampi virāgānupassanā. Tadubhayasamaṅgipuggalo virāgānupassī",
  "atk-s0403a:1035_3": "nāma. Taṃ sandhāya vuttaṃ – “virāgānupassī”ti, virāgato anupassantoti attho. Nirodhānupassimhipi",
  "atk-s0403a:1035_4": "eseva nayo. Nirodhopi hi khayanirodho accantanirodhoti duvidhoyeva. Paṭinissaggānupassīti",
  "atk-s0403a:1035_5": "ettha paṭinissaggo vuccati vossaggo. So ca pariccāgavossaggo pakkhandanavossaggoti",
  "atk-s0403a:1035_6": "duvidho hoti. Tattha pariccāgavossaggoti vipassanā. Sā hi tadaṅgavasena kilese ca",
  "atk-s0403a:1035_7": "khandhe ca vossajati. Pakkhandanavossaggoti maggo. So hi nibbānaṃ ārammaṇato pakkhandati.",
  "atk-s0403a:1035_8": "Dvīhipi vā kāraṇehi so vossaggoyeva, samucchedavasena khandhānaṃ kilesānañca vossajanato",
  "atk-s0403a:1035_9": "nibbāne ca pakkhandanato. Tasmā kilese ca khandhe ca pariccajatīti pariccāgavossaggo.",
  "atk-s0403a:1035_10": "Nirodhāya nibbānadhātuyā cittaṃ pakkhandatīti pakkhandanavossaggoti ubhayampetaṃ",
  "atk-s0403a:1035_11": "magge sameti. Tadubhayasamaṅgī puggalo imāya paṭinissaggānupassanāya samannāgatattā",
  "atk-s0403a:1035_12": "paṭinissaggānupassī nāma hoti. Taṃ sandhāyetaṃ vuttaṃ. Na kiñci loke upādiyatīti",
  "atk-s0403a:1035_13": "kiñci ekampi saṅkhāragataṃ taṇhāvasena na upādiyati na gaṇhāti na parāmasati. Anupādiyaṃ",
  "atk-s0403a:1035_14": "na paritassatīti aggaṇhanto taṇhāparitassanāya na paritassati. Paccattaṃyeva parinibbāyatīti",
  "atk-s0403a:1035_15": "sayameva kilesaparinibbānena parinibbāyati. Khīṇā jātītiādinā panassa paccavekkhaṇā",
  "atk-s0403a:1035_16": "dassitā. Iti bhagavā saṃkhittena khīṇāsavassa pubbabhāgappaṭipadaṃ pucchito saṃkhitteneva",
  "atk-s0403a:1035_17": "kathesi. Idaṃ pana suttaṃ therassa ovādopi ahosi vipassanāpi. So imasmiṃyeva sutte",
  "atk-s0403a:1035_18": "vipassanaṃ vaḍḍhetvā arahattaṃ pattoti.",
  "atk-s0403a:1036": "9. Mettasuttavaṇṇanā",
  "atk-s0403a:1037_0": "62. Navame mā, bhikkhave, puññānaṃ bhāyitthāti puññāni karontā tesaṃ mā bhāyittha.",
  "atk-s0403a:1037_1": "Mettacittaṃ bhāvesinti tikacatukkajjhānikāya mettāya sampayuttaṃ paṇītaṃ katvā cittaṃ",
  "atk-s0403a:1037_2": "bhāvesinti dasseti. Saṃvaṭṭamāne sudāhanti saṃvaṭṭamāne sudaṃ ahaṃ. Saṃvaṭṭamāneti",
  "atk-s0403a:1037_3": "jhāyamāne vipajjamāne. Dhammikoti dasakusaladhammasamannāgato. Dhammarājāti tasseva",
  "atk-s0403a:1037_4": "vevacanaṃ. Dhammena vā laddharajjattā dhammarājā. Cāturantoti puratthimasamuddādīnaṃ",
  "atk-s0403a:1037_5": "catunnaṃ samuddānaṃ vasena cāturantāya pathaviyā issaro. Vijitāvīti vijitasaṅgāmo.",
  "atk-s0403a:1037_6": "Janapado tasmiṃ thāvariyaṃ thirabhāvaṃ pattoti janapadatthāvariyappatto. Parosahassanti",
  "atk-s0403a:1037_7": "atirekasahassaṃ. Sūrāti abhīruno. Vīraṅgarūpāti vīrānaṃ aṅgaṃ vīraṅgaṃ, vīriyassetaṃ",
  "atk-s0403a:1037_8": "nāmaṃ. Vīraṅgarūpametesanti vīraṅgarūpā. Vīriyajātikā vīriyasabhāvā vīriyamayā viya",
  "atk-s0403a:1037_9": "akilāsuno divasampi yujjhantā na kilamantīti vuttaṃ hoti. Sāgarapariyantanti cakkavāḷapabbataṃ",
  "atk-s0403a:1037_10": "sīmaṃ katvā ṭhitasamuddapariyantaṃ. Adaṇḍenāti dhanadaṇḍenapi chejjabhejjānusāsanena",
  "atk-s0403a:1037_11": "satthadaṇḍenapi vināyeva. Asatthenāti ekatodhārādinā paraviheṭhanasatthenapi vināyeva.",
  "atk-s0403a:1037_12": "Dhammena abhivijiyāti ehi kho, mahārājāti evaṃ paṭirājūhi sampaṭicchitāgamano “pāṇo",
  "atk-s0403a:1037_13": "na hantabbo”tiādinā dhammeneva vuttappakāraṃ pathaviṃ abhivijinitvā.",
  "atk-s0403a:1038_0": "Sukhesinoti sukhapariyesake satte āmanteti. Suññabrahmūpagoti suññabrahmavimānūpago.",
  "atk-s0403a:1038_1": "Pathaviṃ imanti imaṃ sāgarapariyantaṃ mahāpathaviṃ. Asāhasenāti na sāhasikakammena.",
  "atk-s0403a:1038_2": "Samena manusāsitanti samena kammena anusāsiṃ. Tehi etaṃ sudesitanti tehi saṅgāhakehi",
  "atk-s0403a:1038_3": "mahākāruṇikehi buddhehi etaṃ ettakaṃ ṭhānaṃ sudesitaṃ sukathitaṃ. Pathabyoti puthavisāmiko.",
  "atk-s0403a:1039": "10. Bhariyāsuttavaṇṇanā",
  "atk-s0403a:1040_0": "63. Dasame kevaṭṭā maññe macchavilopeti kevaṭṭānaṃ macchapacchiṃ otāretvā ṭhitaṭṭhāne",
  "atk-s0403a:1040_1": "jāle vā udakato ukkhittamatte macchaggāhakānaṃ mahāsaddo hoti, taṃ sandhāyetaṃ vuttaṃ.",
  "atk-s0403a:1040_2": "Sujātāti visākhāya kaniṭṭhā. Sā neva sassuṃ ādiyatīti sassuyā kattabbavattaṃ nāma",
  "atk-s0403a:1040_3": "atthi, taṃ na karoti, sassūtipi naṃ na gaṇeti. Na sasuraṃ ādiyatīti vacanaṃ na gaṇhāti.",
  "atk-s0403a:1040_4": "Evaṃ anādaratāyapi aggahaṇenapi na ādiyati nāma. Sesesupi eseva nayo. Evaṃ anāthapiṇḍiko",
  "atk-s0403a:1040_5": "suṇisāya ācāraṃ gahetvā satthu purato nisīdi. Sāpi sujātā “kiṃ nu kho ayaṃ seṭṭhi",
  "atk-s0403a:1040_6": "dasabalassa santike mayhaṃ guṇaṃ kathessati udāhu aguṇa”nti gantvā avidūre saddaṃ",
  "atk-s0403a:1040_7": "suṇantī aṭṭhāsi. Atha naṃ satthā ehi sujāteti āmantesi.",
  "atk-s0403a:1041_0": "Ahitānukampinīti na hitānukampinī. Aññesūti parapurisesu. Atimaññateti omānāti mānavasena",
  "atk-s0403a:1041_1": "atimaññati. Dhanena kītassāti dhanena kītā assa. Vadhāya ussukā vadhituṃ ussukkamāpannā.",
  "atk-s0403a:1041_2": "Yaṃ itthiyā vindati sāmiko dhananti itthiyā sāmiko yaṃ dhanaṃ labhati. Appampi tassa",
  "atk-s0403a:1041_3": "apahātumicchatīti thokatopi assa harituṃ icchati, uddhane āropitaukkhaliyaṃ pakkhipitabbataṇḍulatopi",
  "atk-s0403a:1041_4": "thokaṃ haritumeva vāyamati. Alasāti nisinnaṭṭhāne nisinnāva ṭhitaṭṭhāne ṭhitāva hoti.",
  "atk-s0403a:1041_5": "Pharusāti kharā. Duruttavādinīti dubbhāsitabhāsinī, kakkhaḷaṃ vāḷakathameva katheti.",
  "atk-s0403a:1041_6": "Uṭṭhāyakānaṃ abhibhuyya vattatīti ettha uṭṭhāyakānanti bahuvacanavasena viriyuṭṭhānasampanno",
  "atk-s0403a:1041_7": "sāmiko vutto, tassa taṃ uṭṭhānasampattiṃ abhibhavitvā heṭṭhā katvā vattati. Pamodatīti",
  "atk-s0403a:1041_8": "āmoditapamoditā hoti. Koleyyakāti kulasampannā. Patibbatāti patidevatā. Vadhadaṇḍatajjitāti",
  "atk-s0403a:1041_9": "daṇḍakaṃ gahetvā vadhena tajjitā, “ghātessāmi na”nti vuttā. Dāsīsamanti sāmikassa",
  "atk-s0403a:1041_10": "vattapūrikā dāsīti maṃ bhagavā dhāretūti vatvā saraṇesu patiṭṭhāsi.",
  "atk-s0403a:1042": "11. Kodhanasuttavaṇṇanā",
  "atk-s0403a:1043_0": "64. Ekādasame sapattakantāti sapattānaṃ verīnaṃ kantā piyā tehi icchitapatthitā.",
  "atk-s0403a:1043_1": "Sapattakaraṇāti sapattānaṃ verīnaṃ atthakaraṇā. Kodhaparetoti kodhānugato. Pacuratthatāyāti",
  "atk-s0403a:1043_2": "bahuatthatāya bahuhitatāya. Anatthampīti avuddhimpi. Attho me gahitoti vuḍḍhi me gahitā.",
  "atk-s0403a:1044_0": "Atho atthaṃ gahetvānāti atho vuddhiṃ gahetvā. Anatthaṃ adhipajjatīti anattho me gahitoti",
  "atk-s0403a:1044_1": "sallakkheti. Vadhaṃ katvānāti pāṇātipātakammaṃ katvā. Kodhasammadasammattoti kodhamadena",
  "atk-s0403a:1044_2": "matto, ādinnagahitaparāmaṭṭhoti attho. Āyasakyanti ayasabhāvaṃ, ayaso niyaso hotīti",
  "atk-s0403a:1044_3": "attho. Antarato jātanti abbhantare uppannaṃ. Atthaṃ na jānātīti vuddhiatthaṃ na jānāti.",
  "atk-s0403a:1044_4": "Dhammaṃ na passatīti samathavipassanādhammaṃ na passati. Andhatamanti andhabhāvakaraṃ",
  "atk-s0403a:1044_5": "tamaṃ bahalatamaṃ. Sahateti abhibhavati.",
  "atk-s0403a:1045_0": "Dummaṅkuyanti dummaṅkubhāvaṃ nittejataṃ dubbaṇṇamukhataṃ. Yato patāyatīti yadā nibbattati.",
  "atk-s0403a:1045_1": "Na vāco hoti gāravoti vacanassapi garubhāvo na hoti. Na dīpaṃ hoti kiñcananti kāci",
  "atk-s0403a:1045_2": "patiṭṭhā nāma na hoti. Tapanīyānīti tāpajanakāni. Dhammehīti samathavipassanādhammehi.",
  "atk-s0403a:1045_3": "Ārakāti dūre. Brāhmaṇanti khīṇāsavabrāhmaṇaṃ. Yāya mātu bhatoti yāya mātarā bhato",
  "atk-s0403a:1045_4": "posito. Pāṇadadiṃ santinti jīvitadāyikaṃ samānaṃ. Hanti kuddho puthuttānanti kuddho",
  "atk-s0403a:1045_5": "puggalo puthu nānākāraṇehi attānaṃ hanti. Nānārūpesu mucchitoti nānārammaṇesu adhimucchito",
  "atk-s0403a:1045_6": "hutvā. Rajjuyā bajjha mīyantīti rajjuyā bandhitvā maranti. Pabbatāmapi kandareti",
  "atk-s0403a:1045_7": "pabbatakandarepi patitvā maranti.",
  "atk-s0403a:1046_0": "Bhūnahaccānīti hatavuddhīni. Itāyanti iti ayaṃ. Taṃ damena samucchindeti taṃ kodhaṃ",
  "atk-s0403a:1046_1": "damena chindeyya. Katarena damenāti? Paññāvīriyena diṭṭhiyāti vipassanāpaññāya ceva",
  "atk-s0403a:1046_2": "vipassanāsampayuttena kāyikacetasikavīriyena ca maggasammādiṭṭhiyā ca. Tatheva dhamme",
  "atk-s0403a:1046_3": "sikkhethāti yathā akusalaṃ samucchindeyya, samathavipassanādhammepi tatheva sikkheyya.",
  "atk-s0403a:1046_4": "Mā no dummaṅkuyaṃ ahūti mā amhākaṃ dummaṅkubhāvo ahosīti imamatthaṃ patthayamānā.",
  "atk-s0403a:1046_5": "Anāyāsāti anupāyāsā. Anussukāti katthaci ussukkaṃ anāpannā. Sesaṃ sabbattha uttānamevāti.",
  "atk-s0403a:1047": "Abyākatavaggo chaṭṭho.",
  "atk-s0403a:1050": "7. Mahāvaggo",
  "atk-s0403a:1051": "1. Hiriottappasuttavaṇṇanā",
  "atk-s0403a:1052_0": "65. Sattamassa paṭhame hatūpanisoti hataupaniso chinnapaccayo. Yathābhūtañāṇadassananti",
  "atk-s0403a:1052_1": "taruṇavipassanā. Nibbidāvirāgoti balavavipassanā ceva maggo ca. Vimuttiñāṇadassananti",
  "atk-s0403a:1052_2": "arahattavimutti ca paccavekkhaṇā ca.",
  "atk-s0403a:1053": "2. Sattasūriyasuttavaṇṇanā",
  "atk-s0403a:1054_0": "66. Dutiye yasmā ayaṃ sattasūriyadesanā tejosaṃvaṭṭadassanavasena pavattā, tasmā",
  "atk-s0403a:1054_1": "tayo saṃvaṭṭā, tisso saṃvaṭṭasīmā, tīṇi saṃvaṭṭamūlānī, tīṇi kolāhalānīti ayaṃ tāva",
  "atk-s0403a:1054_2": "āditova imassa suttassa purecārikakathā veditabbā. Sā visuddhimagge pubbenivāsānussatiniddese",
  "atk-s0403a:1054_3": "vitthāritāva. Etadavocāti aniccakammaṭṭhānikānaṃ pañcannaṃ bhikkhusatānaṃ ajjhāsayena",
  "atk-s0403a:1054_4": "upādinnakānaṃ anupādinnakānaṃ saṅkhārānaṃ vipattidassanatthaṃ etaṃ “aniccā, bhikkhave,",
  "atk-s0403a:1054_5": "saṅkhārā”tiādisattasūriyopamasuttantaṃ avoca. Tattha aniccāti hutvā abhāvaṭṭhena",
  "atk-s0403a:1054_6": "aniccā. Saṅkhārāti upādinnakaanupādinnakā saṅkhāradhammā. Addhuvāti evaṃ aciraṭṭhena",
  "atk-s0403a:1054_7": "na dhuvā. Anassāsikāti asassatabhāvena assāsarahitā. Alamevāti yuttameva.",
  "atk-s0403a:1055_0": "Ajjhogāḷhoti udake anupaviṭṭho. Accuggatoti udakapiṭṭhito uggato. Devo na vassatīti",
  "atk-s0403a:1055_1": "paṭhamaṃ tāva upakappanamegho nāma koṭisatasahassacakkavāḷe ekamegho hutvā vassati,",
  "atk-s0403a:1055_2": "tadā nikkhantabījaṃ na puna gehaṃ pavisati. Tato paṭṭhāya dhamakaraṇe niruddhaṃ viya",
  "atk-s0403a:1055_3": "udakaṃ hoti, puna ekabindumpi devo na vassatīti upamānadhammakathāva pamāṇaṃ. Vinassante",
  "atk-s0403a:1055_4": "pana loke paṭhamaṃ avīcito paṭṭhāya tuccho hoti, tato uṭṭhahitvā sattā manussaloke",
  "atk-s0403a:1055_5": "ca tiracchānesu ca nibbattanti. Tiracchānesu nibbattāpi puttabhātikesu mettaṃ paṭilabhitvā",
  "atk-s0403a:1055_6": "kālakatā devamanussesu nibbattanti. Devatā ākāsena carantiyo ārocenti – “na idaṃ",
  "atk-s0403a:1055_7": "ṭhānaṃ sassataṃ na nibaddhaṃ, mettaṃ bhāvetha, karuṇaṃ, muditaṃ, upekkhaṃ bhāvethā”ti.",
  "atk-s0403a:1055_8": "Te mettādayo bhāvetvā tato cutā brahmaloke nibbattanti.",
  "atk-s0403a:1056_0": "Bījagāmāti ettha bījagāmo nāma pañca bījajātāni. Bhūtagāmo nāma yaṃkiñci nikkhantamūlapaṇṇaṃ",
  "atk-s0403a:1056_1": "haritakaṃ. Osadhitiṇavanappatayoti ettha osadhīti osadharukkhā. Tiṇāti bahisārā tālanāḷikerādayo.",
  "atk-s0403a:1056_2": "Vanappatayoti vanajeṭṭhakarukkhā. Kunnadiyoti ṭhapetvā pañca mahānadiyo avasesā ninnagā.",
  "atk-s0403a:1056_3": "Kusobbhāti ṭhapetvā satta mahāsare avasesā rahadādayo. Dutiyo sūriyotiādīsu dutiyasūriyakāle",
  "atk-s0403a:1056_4": "eko udeti, eko atthaṅgameti. Tatiyakāle eko udeti, eko atthaṅgameti, eko majjhe hoti.",
  "atk-s0403a:1056_5": "Catutthakāle catukulike gāme cattāro piṇḍacārikā dvārapaṭipāṭiyā ṭhitā viya honti.",
  "atk-s0403a:1056_6": "Pañcamādikālepi eseva nayo. Palujjantīti chijjitvā chijjitvā patanti. Neva chārikā",
  "atk-s0403a:1056_7": "paññāyati na masīti cakkavāḷamahāpathavī sinerupabbatarājā himavā cakkavāḷapabbato",
  "atk-s0403a:1056_8": "cha kāmasaggā paṭhamajjhānikabrahmalokāti ettake ṭhāne daḍḍhe accharāya gahetabbamattāpi",
  "atk-s0403a:1056_9": "chārikā vā aṅgāro vā na paññāyati. Ko mantā ko saddhātāti ko tassa saddhāpanatthāya",
  "atk-s0403a:1056_10": "samattho, ko vā tassa saddhātā. Aññatra diṭṭhapadehīti diṭṭhapade sotāpanne ariyasāvake",
  "atk-s0403a:1056_11": "ṭhapetvā ko añño saddahissatīti attho.",
  "atk-s0403a:1057_0": "Vītarāgoti vikkhambhanavasena vītarāgo. Sāsanaṃ ājāniṃsūti anusiṭṭhiṃ jāniṃsu, brahmalokasahabyatāya",
  "atk-s0403a:1057_1": "maggaṃ paṭipajjiṃsu. Samasamagatiyoti dutiyattabhāve sabbākārena samagatiko ekagatiko.",
  "atk-s0403a:1057_2": "Uttari mettaṃ bhāveyyanti paṭhamajjhānato uttari yāva tikacatukkajjhānā paṇītaṃ katvā",
  "atk-s0403a:1057_3": "mettaṃ bhāveyyaṃ. Cakkhumāti pañcahi cakkhūhi cakkhumā. Parinibbutoti bodhipallaṅkeyeva",
  "atk-s0403a:1057_4": "kilesaparinibbānena parinibbuto. Evaṃ aniccalakkhaṇaṃ dīpetvā satthari desanaṃ vinivaṭṭente",
  "atk-s0403a:1057_5": "pañcasatāpi te aniccakammaṭṭhānikā bhikkhū desanānusārena ñāṇaṃ pesetvā nisinnāsanesuyeva",
  "atk-s0403a:1057_6": "arahattaṃ pāpuṇiṃsūti.",
  "atk-s0403a:1058": "3. Nagaropamasuttavaṇṇanā",
  "atk-s0403a:1059_0": "67. Tatiye yatoti yadā. Paccantimanti raṭṭhapariyante raṭṭhāvasāne niviṭṭhaṃ. Majjhimadesanagarassa",
  "atk-s0403a:1059_1": "pana rakkhākiccaṃ natthi, tena taṃ na gahitaṃ. Nagaraparikkhārehi suparikkhatanti",
  "atk-s0403a:1059_2": "nagarālaṅkārehi alaṅkataṃ. Akaraṇīyanti akattabbaṃ ajiniyaṃ. Gambhīranemāti gambhīraāvāṭā.",
  "atk-s0403a:1059_3": "Sunikhātāti suṭṭhu sannisīdāpitā. Taṃ panetaṃ esikāthambhaṃ iṭṭhakāhi vā karonti",
  "atk-s0403a:1059_4": "silāhi vā khadirādīhi vā sārarukkhehi. Taṃ nagaraguttatthāya karontā bahinagare karonti,",
  "atk-s0403a:1059_5": "alaṅkāratthāya karontā antonagare. Taṃ iṭṭhakāmayaṃ karontā mahantaṃ āvāṭaṃ katvā",
  "atk-s0403a:1059_6": "cayaṃ cinitvā upari aṭṭhaṃsaṃ katvā sudhāya limpanti. Yadā hatthinā dantehi abhihato",
  "atk-s0403a:1059_7": "na calati, tadā sulitto nāma hoti. Silāthambhādayopi aṭṭhaṃsā eva honti. Te sace",
  "atk-s0403a:1059_8": "aṭṭha ratanā honti, caturatanamattaṃ āvāṭe pavisati, caturatanamattaṃ upari hoti.",
  "atk-s0403a:1059_9": "Soḷasaratanavīsatiratanesupi eseva nayo. Sabbesañhi upaḍḍhaṃ heṭṭhā hoti, upaḍḍhaṃ",
  "atk-s0403a:1059_10": "upari. Te gomuttavaṅkā honti, tena tesaṃ antare padaramayaṃ katvā kammaṃ kātuṃ sakkā",
  "atk-s0403a:1059_11": "hoti, te pana katacittakammā paggahitaddhajāva honti.",
  "atk-s0403a:1060_0": "Parikhāti parikkhipitvā ṭhitamātikā. Anupariyāyapathoti anto pākārassa pākārena saddhiṃ",
  "atk-s0403a:1060_1": "gato mahāpatho, yattha ṭhitā bahipākāre ṭhitehi saddhiṃ yujjhanti. Salākanti saratomarādinissaggiyāvudhaṃ.",
  "atk-s0403a:1060_2": "Jevanikanti ekatodhārādisesāvudhaṃ.",
  "atk-s0403a:1061_0": "Hatthārohāti sabbepi hatthiācariyahatthivejjahatthibandhādayo. Assārohāti sabbepi",
  "atk-s0403a:1061_1": "assācariyaassavejjaassabandhādayo. Rathikāti sabbepi rathācariyarathayodharatharakkhādayo.",
  "atk-s0403a:1061_2": "Dhanuggahāti issāsā. Celakāti ye yuddhe jayaddhajaṃ gahetvā purato gacchanti. Calakāti",
  "atk-s0403a:1061_3": "“idha rañño ṭhānaṃ hotu, idha asukamahāmattassā”ti evaṃ senābyūhakārakā. Piṇḍadāyikāti",
  "atk-s0403a:1061_4": "sāhasikamahāyodhā. Te kira parasenaṃ pavisitvā piṇḍapiṇḍamiva chetvā chetvā dayanti,",
  "atk-s0403a:1061_5": "uppatitvā niggacchantīti attho. Ye vā saṅgāmamajjhe yodhānaṃ bhattapānīyaṃ gahetvā",
  "atk-s0403a:1061_6": "pavisanti, tesampetaṃ nāmaṃ. Uggā rājaputtāti uggatuggatā saṅgāmāvacarā rājaputtā.",
  "atk-s0403a:1061_7": "Pakkhandinoti ye “kassa sīsaṃ vā āvudhaṃ vā āharāmā”ti vatvā “asukassā”ti vuttā saṅgāmaṃ",
  "atk-s0403a:1061_8": "pakkhanditvā tadeva āharanti, ime pakkhandantīti pakkhandino. Mahānāgā viya mahānāgā,",
  "atk-s0403a:1061_9": "hatthiādīsupi abhimukhaṃ āgacchantesu anivattiyayodhānaṃ etaṃ adhivacanaṃ. Sūrāti",
  "atk-s0403a:1061_10": "ekasūrā, ye sajālikāpi savammikāpi samuddaṃ tarituṃ sakkonti. Cammayodhinoti ye cammakañcukaṃ",
  "atk-s0403a:1061_11": "vā pavisitvā saraparittāṇacammaṃ vā gahetvā yujjhanti. Dāsakaputtāti balavasinehā",
  "atk-s0403a:1061_12": "gharadāsayodhā. Dovārikoti dvārapālako. Vāsanalepanasampannoti vāsanena sabbavivarapaṭicchādanena",
  "atk-s0403a:1061_13": "sudhālepena sampanno. Bahi vā khāṇupākārasaṅkhātena vāsanena ghanamaṭṭhena ca sudhālepena",
  "atk-s0403a:1061_14": "sampanno puṇṇaghaṭapantiṃ dassetvā katacittakammapaggahitaddhajo. Tiṇakaṭṭhodakanti",
  "atk-s0403a:1061_15": "hatthiassādīnaṃ ghāsatthāya gehānañca chādanatthāya āharitvā bahūsu ṭhānesu ṭhapitatiṇañca,",
  "atk-s0403a:1061_16": "gehakaraṇapacanādīnaṃ atthāya āharitvā ṭhapitakaṭṭhañca, yantehi pavesetvā pokkharaṇīsu",
  "atk-s0403a:1061_17": "ṭhapitaudakañca. Sannicitaṃ hotīti paṭikacceva anekesu ṭhānesu suṭṭhu nicitaṃ hoti.",
  "atk-s0403a:1061_18": "Abbhantarānaṃ ratiyāti antonagaravāsīnaṃ ratiatthāya. Aparitassāyāti tāsaṃ anāpajjanatthāya.",
  "atk-s0403a:1061_19": "Sāliyavakanti nānappakārā sāliyo ceva yavā ca. Tilamuggamāsāparaṇṇanti tilamuggamāsā ca sesāparaṇṇañca.",
  "atk-s0403a:1062_0": "Idāni yasmā tathāgatassa nagare kammaṃ nāma natthi, nagarasadisaṃ pana ariyasāvakaṃ,",
  "atk-s0403a:1062_1": "nagaraparikkhārasadise ca satta dhamme, catuāhārasadisāni ca cattāri jhānāni dassetvā",
  "atk-s0403a:1062_2": "ekādasasu ṭhānesu arahattaṃ pakkhipitvā desanaṃ vinivaṭṭessāmīti ayaṃ upamā ābhatā.",
  "atk-s0403a:1062_3": "Tasmā taṃ desanaṃ pakāsetuṃ idaṃ evameva khotiādi āraddhaṃ. Tattha saddhammehīti",
  "atk-s0403a:1062_4": "sudhammehi. Saddhoti okappanasaddhāya ceva paccakkhasaddhāya ca samannāgato. Tattha",
  "atk-s0403a:1062_5": "dānasīlādīnaṃ phalaṃ saddahitvā dānādipuññakaraṇe saddhā okappanasaddhā nāma. Maggena",
  "atk-s0403a:1062_6": "āgatasaddhā paccakkhasaddhā nāma. Pasādasaddhātipi esā eva. Tassā lakkhaṇādīhi vibhāgo veditabbo.",
  "atk-s0403a:1063_0": "“Sampakkhandanalakkhaṇā ca, mahārāja, saddhā sampasādanalakkhaṇā cā”ti hi vacanato",
  "atk-s0403a:1063_1": "idaṃ saddhāya lakkhaṇaṃ nāma. “Tīhi, bhikkhave, ṭhānehi saddho pasanno veditabbo.",
  "atk-s0403a:1063_2": "Katamehi tīhi? Sīlavantānaṃ dassanakāmo hotī”tiādinā nayena vuttaṃ pana saddhāya",
  "atk-s0403a:1063_3": "nimittaṃ nāma. “Ko cāhāro saddhāya, saddhammassavanantissa vacanīya”nti ayaṃ panassā",
  "atk-s0403a:1063_4": "āhāro nāma. “Saddhāpabbajitassa, bhikkhave, bhikkhuno ayaṃ anudhammo hoti, yaṃ rūpe",
  "atk-s0403a:1063_5": "nibbidābahulo viharissatī”ti ayamassa anudhammo nāma. “Saddhā bandhati pātheyyaṃ,",
  "atk-s0403a:1063_6": "sirī bhogānamāsayo”. “Saddhā dutiyā purisassa hoti”. “Saddhāya tarati oghaṃ”. “Saddhā",
  "atk-s0403a:1063_7": "bījaṃ tapo vuṭṭhi”. “Saddhāhattho mahānāgo. Upekhāsetadantavā”tiādīsu pana suttesu",
  "atk-s0403a:1063_8": "etissā baddhabhattapuṭādisarikkhatāya anekasarasatā bhagavatā pakāsitā. Imasmiṃ pana",
  "atk-s0403a:1063_9": "nagaropamasuttante esā acalasuppatiṭṭhitatāya esikāthambhasadisā katvā dassitā.",
  "atk-s0403a:1064_0": "Saddhesikoti saddhaṃ esikāthambhaṃ katvā ariyasāvako akusalaṃ pajahatīti iminā nayena",
  "atk-s0403a:1064_1": "sabbapadesu yojanā kātabbā. Apicettha hirottappehi tīsu dvāresu saṃvaro sampajjati,",
  "atk-s0403a:1064_2": "so catupārisuddhisīlaṃ hoti. Iti imasmiṃ sutte ekādasasu ṭhānesu arahattaṃ pakkhipitvā",
  "atk-s0403a:1064_3": "desanāya kūṭaṃ gahitanti veditabbaṃ.",
  "atk-s0403a:1065": "4. Dhammaññūsuttavaṇṇanā",
  "atk-s0403a:1066_0": "68. Catutthe kālaṃ jānātīti yuttappattakālaṃ jānāti. Ayaṃ kālo uddesassāti ayaṃ buddhavacanaṃ",
  "atk-s0403a:1066_1": "uggaṇhanakālo. Paripucchāyāti atthānatthaṃ kāraṇākāraṇaṃ paripucchāya. Yogassāti",
  "atk-s0403a:1066_2": "yoge kammaṃ pakkhipanassa. Paṭisallānassāti nilīyanassa ekībhāvassa. Dhammānudhammappaṭipannoti",
  "atk-s0403a:1066_3": "navannaṃ lokuttaradhammānaṃ anurūpadhammaṃ pubbabhāgapaṭipadaṃ paṭipanno. Evaṃ kho,",
  "atk-s0403a:1066_4": "bhikkhave, bhikkhu puggalaparoparaññū hotīti evaṃ bhikkhu puggalānaṃ paroparaṃ tikkhamudubhāvaṃ",
  "atk-s0403a:1066_5": "jānanasamattho nāma hoti.",
  "atk-s0403a:1067": "5. Pāricchattakasuttavaṇṇanā",
  "atk-s0403a:1068_0": "69. Pañcame pannapalāsoti patitapalāso. Jālakajātoti sañjātapattapupphajālo. Tassa",
  "atk-s0403a:1068_1": "hi pattajālañca pupphajālañca saheva nikkhamati. Khārakajātoti pāṭiyekkaṃ sañjātena",
  "atk-s0403a:1068_2": "suvibhattena pattajālakena ca pupphajālakena ca samannāgato. Kuṭumalakajātoti sañjātamakuḷo.",
  "atk-s0403a:1068_3": "Korakajātoti avikasitehi mahākucchīhi sambhinnamukhehi pupphehi samannāgato. Sabbapāliphulloti",
  "atk-s0403a:1068_4": "sabbākārena supupphito. Dibbe cattāro māseti dibbena āyunā cattāro māse. Manussagaṇanāya",
  "atk-s0403a:1068_5": "pana tāni dvādasa vassasahassāni honti. Paricārentīti ito cito ca indriyāni cārenti,",
  "atk-s0403a:1068_6": "kīḷanti ramantīti attho.",
  "atk-s0403a:1069_0": "Ābhāya phuṭaṃ hotīti tattakaṃ ṭhānaṃ obhāsena phuṭaṃ hoti. Tesañhi pupphānaṃ bālasūriyassa",
  "atk-s0403a:1069_1": "viya ābhā hoti, pattāni paṇṇacchattappamāṇāni, anto mahātumbamattā reṇu hoti. Pupphite",
  "atk-s0403a:1069_2": "pana pāricchattake ārohanakiccaṃ vā aṅkusakaṃ gahetvā namanakiccaṃ vā pupphāharaṇatthaṃ",
  "atk-s0403a:1069_3": "caṅgoṭakakiccaṃ vā natthi, kantanakavāto uṭṭhahitvā pupphāni vaṇṭato kantati, sampaṭicchanakavāto",
  "atk-s0403a:1069_4": "sampaṭicchati, pavesanakavāto sudhammaṃ devasabhaṃ paveseti, sammajjanakavāto purāṇapupphāni",
  "atk-s0403a:1069_5": "nīharati, santharaṇakavāto pattakaṇṇikakesarāni rañjento santharati. Majjhaṭṭhāne",
  "atk-s0403a:1069_6": "dhammāsanaṃ hoti yojanappamāṇo ratanapallaṅko upari tiyojanena setacchattena dhāriyamānena,",
  "atk-s0403a:1069_7": "tadanantaraṃ sakkassa devarañño āsanaṃ atthariyati, tato tettiṃsāya devaputtānaṃ,",
  "atk-s0403a:1069_8": "tato aññesaṃ mahesakkhānaṃ devānaṃ, aññataradevatānaṃ pupphakaṇṇikāva āsanaṃ hoti.",
  "atk-s0403a:1069_9": "Devā devasabhaṃ pavisitvā nisīdanti. Tato pupphehi reṇuvaṭṭi uggantvā uparikaṇṇikaṃ",
  "atk-s0403a:1069_10": "āhacca nipatamānā devatānaṃ tigāvutappamāṇaṃ attabhāvaṃ lākhārasaparikammasajjitaṃ",
  "atk-s0403a:1069_11": "viya suvaṇṇacuṇṇapiñjaraṃ viya karoti. Ekacce devā ekekaṃ pupphaṃ gahetvā aññamaññaṃ",
  "atk-s0403a:1069_12": "paharantāpi kīḷantiyeva. Paharaṇakālepi mahātumbappamāṇā reṇu nikkhamitvā sarīraṃ",
  "atk-s0403a:1069_13": "pabhāsampannehi gandhacuṇṇehi sañjatamanosilārāgaṃ viya karoti. Evaṃ sā kīḷā catūhi",
  "atk-s0403a:1069_14": "māsehi pariyosānaṃ gacchati. Ayamānubhāvoti ayaṃ anupharituṃ ānubhāvo.",
  "atk-s0403a:1070_0": "Idāni yasmā na satthā pāricchattakena atthiko, tena pana saddhiṃ upametvā satta ariyasāvake",
  "atk-s0403a:1070_1": "dassetukāmo, tasmā te dassetuṃ evameva khotiādimāha. Tattha pabbajjāya cetetīti pabbajissāmīti",
  "atk-s0403a:1070_2": "cinteti. Devānaṃvāti devānaṃ viya. Yāva brahmalokā saddo abbhuggacchatīti pathavitalato",
  "atk-s0403a:1070_3": "yāva brahmalokā sādhukārasaddena sabbaṃ ekasaddameva hoti. Ayamānubhāvoti ayaṃ khīṇāsavassa",
  "atk-s0403a:1070_4": "bhikkhuno anupharaṇānubhāvo. Imasmiṃ sutte catupārisuddhisīlaṃ pabbajjānissitaṃ hoti,",
  "atk-s0403a:1070_5": "kasiṇaparikammaṃ paṭhamajjhānasannissitaṃ, vipassanāya saddhiṃ tayo maggā tīṇi ca",
  "atk-s0403a:1070_6": "phalāni arahattamaggasannissitāni honti. Desanāya heṭṭhato vā uparito vā ubhayato",
  "atk-s0403a:1070_7": "vā paricchedo hoti, idha pana ubhayato paricchedo. Tenetaṃ vuttaṃ. Saṅkhepato panettha",
  "atk-s0403a:1070_8": "vaṭṭavivaṭṭaṃ kathitanti veditabbaṃ.",
  "atk-s0403a:1071": "6. Sakkaccasuttavaṇṇanā",
  "atk-s0403a:1072": "70. Chaṭṭhe parisuddhā ca bhavissantīti bhiyyosomattāya parisuddhā bhavissanti nimmalā. Sakammāragatoti ettha sa-kāro nipātamattaṃ, kammāragato kammāruddhanagatoti attho.",
  "atk-s0403a:1073": "7. Bhāvanāsuttavaṇṇanā",
  "atk-s0403a:1074_0": "71. Sattame ananuyuttassāti na yuttappayuttassa hutvā viharato. Seyyathāpi, bhikkhave,",
  "atk-s0403a:1074_1": "kukkuṭiyā aṇḍānīti imā kaṇhapakkhasukkapakkhavasena dve upamā vuttā. Tāsu kaṇhapakkhūpamā",
  "atk-s0403a:1074_2": "atthassa asādhikā, itarā sādhikāti sukkapakkhūpamāya eva attho veditabbo. Seyyathāti",
  "atk-s0403a:1074_3": "opammatthe nipāto. Apīti sambhāvanatthe. Ubhayenāpi seyyathāpi nāma, bhikkhaveti",
  "atk-s0403a:1074_4": "dasseti. Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā",
  "atk-s0403a:1074_5": "vuttappakārato ūnādhikānipi aṇḍāni honti, vacanasiliṭṭhatāya panetaṃ vuttaṃ. Evañhi",
  "atk-s0403a:1074_6": "loke siliṭṭhaṃ vacanaṃ hoti. Tānassūti tāni assu, bhaveyyunti attho. Kukkuṭiyā sammā",
  "atk-s0403a:1074_7": "adhisayitānīti tāya janettiyā kukkuṭiyā pakkhe pasāretvā tesaṃ upari sayantiyā sammā",
  "atk-s0403a:1074_8": "adhisayitāni. Sammā pariseditānīti kālena kālaṃ utuṃ gaṇhāpentiyā suṭṭhu samantato",
  "atk-s0403a:1074_9": "seditāni, usmīkatānīti vuttaṃ hoti. Sammā paribhāvitānīti kālena kālaṃ suṭṭhu samantato",
  "atk-s0403a:1074_10": "bhāvitāni, kukkuṭagandhaṃ gāhāpitānīti attho.",
  "atk-s0403a:1075_0": "Kiñcāpi tassā kukkuṭiyāti tassā kukkuṭiyā imaṃ tividhakiriyākaraṇena appamādaṃ katvā",
  "atk-s0403a:1075_1": "kiñcāpi na evaṃ icchā uppajjeyya. Atha kho bhabbāva teti atha kho te kukkuṭapotakā",
  "atk-s0403a:1075_2": "vuttanayena sotthinā abhinibbhijjituṃ bhabbāva. Te hi yasmā tāya kukkuṭiyā evaṃ tīhākārehi",
  "atk-s0403a:1075_3": "tāni aṇḍāni paripāliyamānāni na pūtīni honti. Yopi nesaṃ allasineho, so pariyādānaṃ",
  "atk-s0403a:1075_4": "gacchati, kapālaṃ tanukaṃ hoti, pādanakhasikhā ca mukhatuṇḍakañca kharaṃ hoti, sayampi",
  "atk-s0403a:1075_5": "pariṇāmaṃ gacchati. Kapālassa tanuttā bahiddhā āloko anto paññāyati, tasmā “ciraṃ",
  "atk-s0403a:1075_6": "vata mayaṃ saṃkuṭitahatthapādā sambādhe sayimha, ayañca bahi āloko dissati, ettha",
  "atk-s0403a:1075_7": "dāni no sukhavihāro bhavissatī”ti nikkhamitukāmā hutvā kapālaṃ pādena paharanti,",
  "atk-s0403a:1075_8": "gīvaṃ pasārenti, tato taṃ kapālaṃ dvedhā bhijjati. Atha te pakkhe vidhunantā taṃkhaṇānurūpaṃ",
  "atk-s0403a:1075_9": "viravantā nikkhamantiyeva. Nikkhamantā ca gāmakkhettaṃ upasobhayamānā vicaranti.",
  "atk-s0403a:1076_0": "Evameva khoti idaṃ opammasampaṭipādanaṃ. Taṃ evaṃ atthena saṃsandetvā veditabbaṃ",
  "atk-s0403a:1076_1": "– tassā kukkuṭiyā aṇḍesu adhisayanāditividhakiriyākaraṇaṃ viya hi imassa bhikkhuno",
  "atk-s0403a:1076_2": "bhāvanaṃ anuyuttakālo, kukkuṭiyā tividhakiriyāsampādanena aṇḍānaṃ apūtibhāvo viya",
  "atk-s0403a:1076_3": "bhāvanaṃ anuyuttassa bhikkhuno tividhānupassanāsampādanena vipassanāñāṇassa aparihāni.",
  "atk-s0403a:1076_4": "Tassā tividhakiriyākaraṇena aṇḍānaṃ allasinehapariyādānaṃ viya tassa bhikkhuno tividhānupassanāsampādanena",
  "atk-s0403a:1076_5": "bhavattayānugatanikantisinehapariyādānaṃ, aṇḍakapālānaṃ tanubhāvo viya bhikkhuno",
  "atk-s0403a:1076_6": "avijjaṇḍakosassa tanubhāvo, kukkuṭapotakānaṃ nakhatuṇḍakānaṃ thaddhabhāvo viya bhikkhuno",
  "atk-s0403a:1076_7": "vipassanāñāṇassa tikkhakharavippasannasūrabhāvo, kukkuṭapotakānaṃ pariṇāmakālo viya",
  "atk-s0403a:1076_8": "bhikkhuno vipassanāñāṇassa pariṇāmakālo vaḍḍhikālo gabbhaggahaṇakālo, kukkuṭapotakānaṃ",
  "atk-s0403a:1076_9": "pādanakhasikhāya vā mukhatuṇḍakena vā aṇḍakosaṃ padāletvā pakkhe papphoṭetvā sotthinā",
  "atk-s0403a:1076_10": "abhinibbhidākālo viya tassa bhikkhuno vipassanāñāṇagabbhaṃ gaṇhāpetvā vicarantassa",
  "atk-s0403a:1076_11": "tajjātikaṃ utusappāyaṃ vā bhojanasappāyaṃ vā puggalasappāyaṃ vā dhammassavanasappāyaṃ",
  "atk-s0403a:1076_12": "vā labhitvā ekāsane nisinnasseva vipassanaṃ vaḍḍhentassa anupubbādhigatena arahattamaggena",
  "atk-s0403a:1076_13": "avijjaṇḍakosaṃ padāletvā abhiññāpakkhe papphoṭetvā sotthinā arahattappattakālo veditabbo.",
  "atk-s0403a:1077": "Yathā pana kukkuṭapotakānaṃ pariṇatabhāvaṃ ñatvā mātāpi aṇḍakosaṃ bhindati, evaṃ tathārūpassa bhikkhuno ñāṇaparipākaṃ ñatvā satthāpi –",
  "atk-s0403a:1078": "“Ucchinda sinehamattano, kumudaṃ sāradikaṃva pāṇinā;",
  "atk-s0403a:1079": "Santimaggameva brūhaya, nibbānaṃ sugatena desita”nti. –",
  "atk-s0403a:1080_0": "Ādinā nayena obhāsaṃ pharitvā gāthāya avijjaṇḍakosaṃ paharati. So gāthāpariyosāne",
  "atk-s0403a:1080_1": "avijjaṇḍakosaṃ bhinditvā arahattaṃ pāpuṇāti. Tato paṭṭhāya yathā te kukkuṭapotakā",
  "atk-s0403a:1080_2": "gāmakkhettaṃ upasobhayamānā tattha vicaranti, evaṃ ayampi mahākhīṇāsavo nibbānārammaṇaṃ",
  "atk-s0403a:1080_3": "phalasamāpattiṃ appetvā saṅghārāmaṃ upasobhayamāno vicarati.",
  "atk-s0403a:1081_0": "Phalagaṇḍassāti vaḍḍhakissa. So hi olambakasaṅkhātaṃ phalaṃ cāretvā dārūnaṃ gaṇḍaṃ",
  "atk-s0403a:1081_1": "haratīti phalagaṇḍoti vuccati. Vāsijaṭeti vāsidaṇḍakassa gahaṇaṭṭhāne. Ettakaṃ me",
  "atk-s0403a:1081_2": "ajja āsavānaṃ khīṇanti pabbajitassa hi pabbajjāsaṅkhepena uddesena paripucchāya yonisomanasikārena",
  "atk-s0403a:1081_3": "vattapaṭipattiyā ca niccakālaṃ āsavā khīyanti. Evaṃ khīyamānānaṃ pana nesaṃ “ettakaṃ",
  "atk-s0403a:1081_4": "ajja khīṇaṃ ettakaṃ hiyyo”ti evamassa ñāṇaṃ na hotīti attho. Imāya upamāya vipassanānisaṃso dīpito.",
  "atk-s0403a:1082_0": "Hemantikenāti hemantasamayena. Paṭippassambhantīti thirabhāvena parihāyanti. Evameva",
  "atk-s0403a:1082_1": "khoti ettha mahāsamuddo viya sāsanaṃ daṭṭhabbaṃ, nāvā viya yogāvacaro, nāvāya mahāsamudde",
  "atk-s0403a:1082_2": "pariyāyanaṃ viya imassa bhikkhuno ūnapañcavassakāle ācariyupajjhāyānaṃ santike vicaraṇaṃ,",
  "atk-s0403a:1082_3": "nāvāya mahāsamuddaudakena khajjamānānaṃ bandhanānaṃ tanubhāvo viya bhikkhuno pabbajjāsaṅkhepena",
  "atk-s0403a:1082_4": "uddesaparipucchādīhiyeva saṃyojanānaṃ tanubhāvo, nāvāya thale ukkhittakālo viya bhikkhuno",
  "atk-s0403a:1082_5": "nissayamuttakassa kammaṭṭhānaṃ gahetvā araññe vasanakālo, divā vātātapena saṃsussanaṃ",
  "atk-s0403a:1082_6": "viya vipassanāñāṇena taṇhāsinehassa saṃsussanaṃ, rattiṃ himodakena temanaṃ viya kammaṭṭhānaṃ",
  "atk-s0403a:1082_7": "nissāya uppannena pītipāmojjena cittatemanaṃ, rattindivaṃ vātātapehi ceva himodakena",
  "atk-s0403a:1082_8": "ca parisukkhaparitintānaṃ bandhanānaṃ dubbalabhāvo viya vipassanāñāṇapītipāmojjehi",
  "atk-s0403a:1082_9": "saṃyojanānaṃ bhiyyosomattāya dubbalabhāvo, pāvussakamegho viya arahattamaggañāṇaṃ,",
  "atk-s0403a:1082_10": "meghavuṭṭhiudakena nāvāya antopūtibhāvo viya āraddhavipassakassa rūpasattakādivasena",
  "atk-s0403a:1082_11": "vipassanaṃ vaḍḍhentassa okkhāyamāne pakkhāyamāne kammaṭṭhāne ekadivasaṃ utusappāyādīni",
  "atk-s0403a:1082_12": "laddhā ekapallaṅkena nisinnassa arahattaphalādhigamo. Pūtibandhanāya nāvāya kiñci",
  "atk-s0403a:1082_13": "kālaṃ ṭhānaṃ viya khīṇasaṃyojanassa arahato mahājanaṃ anuggaṇhantassa yāvatāyukaṃ",
  "atk-s0403a:1082_14": "ṭhānaṃ, pūtibandhanāya nāvāya anupubbena bhijjitvā apaṇṇattikabhāvūpagamo viya khīṇāsavassa",
  "atk-s0403a:1082_15": "upādinnakkhandhabhedena anupādisesāya nibbānadhātuyā parinibbutassa apaṇṇattikabhāvūpagamoti",
  "atk-s0403a:1082_16": "imāya upamāya saṃyojanānaṃ dubbalatā dīpitā.",
  "atk-s0403a:1083": "8. Aggikkhandhopamasuttavaṇṇanā",
  "atk-s0403a:1084_0": "72. Aṭṭhamaṃ atthuppattiyaṃ kathitaṃ. Atthuppatti panassa heṭṭhā cūḷaccharāsaṅghātasuttavaṇṇanāya",
  "atk-s0403a:1084_1": "vitthāritā eva. Passatha noti passatha nu. Āliṅgitvāti upagūhitvā. Upanisīdeyyāti",
  "atk-s0403a:1084_2": "samīpe nissāya nisīdeyya. Upanipajjeyyāti upagantvā nipajjeyya. Ārocayāmīti ācikkhāmi.",
  "atk-s0403a:1084_3": "Paṭivedayāmīti paṭivedetvā jānāpetvā kathemi. Vālarajjuyāti assavālagovālehi vaṭṭitarajjuyā.",
  "atk-s0403a:1084_4": "Paccorasminti uramajjhe. Pheṇuddehakanti pheṇaṃ uddehitvā, ussādetvāti attho. Attatthanti",
  "atk-s0403a:1084_5": "attano diṭṭhadhammikasamparāyikalokiyalokuttaraṃ atthaṃ. Paratthobhayatthesupi eseva",
  "atk-s0403a:1084_6": "nayo. Sesamettha yaṃ vattabbaṃ siyā, taṃ sabbaṃ cūḷaccharāsaṅghātasuttassa atthuppattiyaṃ",
  "atk-s0403a:1084_7": "kathitameva. Idañca pana suttaṃ kathetvā satthā cūḷaccharāsaṅghātasuttaṃ kathesi.",
  "atk-s0403a:1084_8": "Navamaṃ uttānatthameva.",
  "atk-s0403a:1085": "10. Arakasuttavaṇṇanā",
  "atk-s0403a:1086_0": "74. Dasame parittanti appaṃ thokaṃ. Tañhi sarasaparittatāyapi khaṇaparittatāyapi",
  "atk-s0403a:1086_1": "ṭhitiparittatāyapi parittameva. Lahuṃ uppajjitvā nirujjhanato lahukaṃ. Mantāyaṃ boddhabbanti",
  "atk-s0403a:1086_2": "mantāya boddhabbaṃ, paññāya jānitabbanti attho. Pabbateyyāti pabbatasambhavā. Hārahārinīti",
  "atk-s0403a:1086_3": "rukkhanaḷaveḷuādīni haritabbāni harituṃ samatthā. Sesaṃ sabbattha uttānatthamevāti.",
  "atk-s0403a:1087": "Mahāvaggo sattamo.",
  "atk-s0403a:1090": "8. Vinayavaggo",
  "atk-s0403a:1091": "1. Paṭhamavinayadharasuttavaṇṇanā",
  "atk-s0403a:1092": "75. Aṭṭhamassa paṭhame āpattiṃ jānātīti āpattiṃyeva āpattīti jānāti. Sesapadesupi eseva nayo.",
  "atk-s0403a:1093": "2. Dutiyavinayadharasuttavaṇṇanā",
  "atk-s0403a:1094_0": "76. Dutiye svāgatānīti suāgatāni suppaguṇāni. Suvibhattānīti koṭṭhāsato suṭṭhu vibhattāni.",
  "atk-s0403a:1094_1": "Suppavattīnīti āvajjitāvajjitaṭṭhāne suṭṭhu pavattāni daḷhappaguṇāni. Suvinicchitānīti",
  "atk-s0403a:1094_2": "suṭṭhu vinicchitāni. Suttasoti vibhaṅgato. Anubyañjanasoti khandhakaparivārato.",
  "atk-s0403a:1095": "3. Tatiyavinayadharasuttavaṇṇanā",
  "atk-s0403a:1096": "77. Tatiye vinaye kho pana ṭhito hotīti vinayalakkhaṇe patiṭṭhito hoti. Asaṃhīroti na sakkā hoti gahitaggahaṇaṃ vissajjāpetuṃ.",
  "atk-s0403a:1097": "9. Satthusāsanasuttavaṇṇanā",
  "atk-s0403a:1098_0": "83. Navame ekoti adutiyo. Vūpakaṭṭhoti kāyena gaṇato, cittena kilesehi vūpakaṭṭho",
  "atk-s0403a:1098_1": "vivekaṭṭho dūrībhūto. Appamattoti satiavippavāse ṭhito. Pahitattoti pesitatto. Nibbidāyāti",
  "atk-s0403a:1098_2": "vaṭṭe ukkaṇṭhanatthāya. Virāgāyāti rāgādīnaṃ virajjanatthāya. Nirodhāyāti appavattikaraṇatthāya.",
  "atk-s0403a:1098_3": "Vūpasamāyāti kilesavūpasamāya appavattiyā. Abhiññāyāti tilakkhaṇaṃ āropetvā abhijānanatthāya.",
  "atk-s0403a:1098_4": "Sambodhāyāti maggasaṅkhātassa sambodhassa atthāya. Nibbānāyāti nibbānassa sacchikaraṇatthāya.",
  "atk-s0403a:1099": "10. Adhikaraṇasamathasuttavaṇṇanā",
  "atk-s0403a:1100_0": "84. Dasame adhikaraṇāni samenti vūpasamentīti adhikaraṇasamathā. Uppannuppannānanti",
  "atk-s0403a:1100_1": "uppannānaṃ uppannānaṃ. Adhikaraṇānanti vivādādhikaraṇaṃ anuvādādhikaraṇaṃ āpattādhikaraṇaṃ",
  "atk-s0403a:1100_2": "kiccādhikaraṇanti imesaṃ catunnaṃ. Samathāya vūpasamāyāti samathatthañceva vūpasamanatthañca.",
  "atk-s0403a:1100_3": "Sammukhāvinayo dātabbo…pe… tiṇavatthārakoti ime satta samathā dātabbā. Tesaṃ vinicchayo",
  "atk-s0403a:1100_4": "vinayasaṃvaṇṇanato gahetabbo. Apica dīghanikāye saṅgītisuttavaṇṇanāyampi vitthāritoyeva,",
  "atk-s0403a:1100_5": "tathā majjhimanikāye sāmagāmasuttavaṇṇanāyāti.",
  "atk-s0403a:1101": "Vinayavaggo aṭṭhamo.",
  "atk-s0403a:1103": "Ito parāni satta suttāni uttānatthāneva. Na hettha kiñci heṭṭhā avuttanayaṃ nāma atthīti.",
  "atk-s0403a:1104": "Manorathapūraṇiyā aṅguttaranikāya-aṭṭhakathāya",
  "atk-s0403a:1105": "Sattakanipātassa saṃvaṇṇanā niṭṭhitā."
}