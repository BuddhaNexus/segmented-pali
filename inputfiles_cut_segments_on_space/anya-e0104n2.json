{
  "anya-e0104n2:0": "14. Khandhaniddesavaṇṇanā",
  "anya-e0104n2:1": "Paññākathāvaṇṇanā",
  "anya-e0104n2:2_0": "421.Sabbākārenāti upacārākāro, appanākāro, vasībhāvākāro, vitakkādisamatikkamākāro,",
  "anya-e0104n2:2_1": "rūpādīhi virajjanākāro, cuddasadhā cittassa paridamanākāro, pañcavidhaānisaṁsādhigamākāroti",
  "anya-e0104n2:2_2": "evamādinā sabbena bhāvanākārena.",
  "anya-e0104n2:3_0": "Tadanantarāti “cittaṁ pañña”nti evaṁ desanākkamena, paṭipattikkamena ca tassa samādhissa",
  "anya-e0104n2:3_1": "anantarā. Paññā bhāvetabbā samādhibhāvanāya samannāgatena bhikkhunāti sambandho.",
  "anya-e0104n2:3_2": "“Paññañca bhāvaya”nti evaṁ atisaṅkhepadesitattā, gāthāvaṇṇanāyaṁ vā “samādhisilāyaṁ",
  "anya-e0104n2:3_3": "sunisitaṁ vipassanāpaññāsattha”nti evaṁ ativiya saṅkhepena bhāsitattā ayaṁ sā paññāti",
  "anya-e0104n2:3_4": "sabhāvato viññātumpi tāva na sukarā. Bhāvanāvidhānassa pana adassitattā pageva bhāvetuṁ",
  "anya-e0104n2:3_5": "na sukarāti sambandho. Pucchanaṭṭhena pañhā, kammaṁ kiriyā karaṇaṁ, pañhāva kammaṁ",
  "anya-e0104n2:3_6": "pañhākammaṁ, pucchanapayogoti attho.",
  "anya-e0104n2:4_0": "Kā paññāti sarūpapucchā. Kenaṭṭhena paññāti kena atthena paññāti vuccati, “paññā”ti",
  "anya-e0104n2:4_1": "padaṁ kaṁ abhidheyyatthaṁ nissāya pavattanti attho. Sā panāyaṁ paññā sabhāvato, kiccato,",
  "anya-e0104n2:4_2": "upaṭṭhānākārato, āsannakāraṇato ca kathaṁ jānitabbāti āha “kānassā lakkhaṇarasapaccupaṭṭhānapadaṭṭhānānī”ti.",
  "anya-e0104n2:4_3": "Katividhāti pabhedapucchā. Kasmā panettha saṁkilesavodānapucchā na gahitāti? Vuccate",
  "anya-e0104n2:4_4": "– lokuttarāya tāva paññāya nattheva saṁkileso. Asati ca tasmiṁ kuto vodānapucchāti",
  "anya-e0104n2:4_5": "tadubhayaṁ na gahitaṁ. Lokiyāya pana tāni bhāvanāvidhāne eva antogadhānīti katvā",
  "anya-e0104n2:4_6": "visuṁ na gahitāni maggāmaggañāṇadassanavisuddhiantogadhattā, samādhibhāvanāyaṁ vā",
  "anya-e0104n2:4_7": "vuttanayānusārena veditabbānīti na gahitāni. Paṭipatti nāma diṭṭhānisaṁse eva hotīti",
  "anya-e0104n2:4_8": "āha “paññābhāvanāya ko ānisaṁso”ti.",
  "anya-e0104n2:5_0": "422.Tatrāti tasmiṁ, tassa vā pañhākammassa. Vissajjananti vivaraṇaṁ. Pucchito hi",
  "anya-e0104n2:5_1": "attho avibhāvitattā nigūḷho muṭṭhiyaṁ kato viya tiṭṭhati, tassa vivaraṇaṁ vissajjanaṁ",
  "anya-e0104n2:5_2": "vibhūtabhāvakaraṇato. Kā paññāti kāmañcāyaṁ sarūpapucchā, vibhāgavantānaṁ pana sabhāvavibhāvanaṁ",
  "anya-e0104n2:5_3": "vibhāgadassanamukheneva hotīti vibhāgo tāva anavasesato dassetabbo. Taṁdassanena",
  "anya-e0104n2:5_4": "ca ayamādīnavoti dassetuṁ “paññā bahuvidhā”tiādi vuttaṁ. Tattha bahuvidhāti kusalādivasena",
  "anya-e0104n2:5_5": "anekavidhā. Nānappakārāti atthajāpikādibhedena, sutamayañāṇādibhedena ca nānāvidhā.",
  "anya-e0104n2:5_6": "Taṁ sabbanti taṁ anavasesaṁ paññāvibhāgaṁ. Na sādheyyāti vipassanābhāvanāya saddhiṁ",
  "anya-e0104n2:5_7": "maggabhāvanā idha adhippetattho. Tāya hi taṇhājaṭāvijaṭanaṁ, tañca na sādheyya. Anavasesato",
  "anya-e0104n2:5_8": "hi paññāpabhede vissajjiyamāne “ekavidhena ñāṇavatthū”tiādiko sabbo ñāṇavatthu vibhaṅge,",
  "anya-e0104n2:5_9": "suttantesu ca tattha tattha āgato paññāpabhedo. Sakalopi vā abhidhammanayo āharitvā",
  "anya-e0104n2:5_10": "vissajjetabbo bhaveyya, tathā ca sati yvāyaṁ idha paññābhāvanāvidhi adhippeto, tassa",
  "anya-e0104n2:5_11": "vissajjanāya okāsova na bhaveyya. Kiñca yvāyaṁ ṭhānāṭhānakammantaravipākantarādivisaye",
  "anya-e0104n2:5_12": "paññāya pavattibhedo, sopi yathārahaṁ saddhiṁ phalāphalabhedena vibhajitvā vissajjetabbo",
  "anya-e0104n2:5_13": "siyā. So ca pana vissajjiyamāno aññadatthu vikkhepāya saṁvatteyya, yathā taṁ avisaye.",
  "anya-e0104n2:5_14": "Tenāha “uttari ca vikkhepāya saṁvatteyyā”ti. Kusalacittasampayuttaṁ vipassanāñāṇanti",
  "anya-e0104n2:5_15": "ettha kusala-ggahaṇena duvidhampi abyākataṁ nivatteti, tathā “atthi saṁkiliṭṭhapaññā”ti",
  "anya-e0104n2:5_16": "evaṁ pavattaṁ micchāvādaṁ paṭisedheti. Vipassanāñāṇa-ggahaṇena sesakusalapaññā.",
  "anya-e0104n2:6_0": "423.Sañjānanavijānanākāravisiṭṭhanti sañjānanākāravijānanākārehi sātisayaṁ. Yato",
  "anya-e0104n2:6_1": "nānappakārato jānanaṁ jānanabhāvo visayaggahaṇākāro. So hi nesaṁ samāno, na sañjānanādiākāro.",
  "anya-e0104n2:6_2": "Pītakantīti ettha iti-saddo ādiattho, tena “lohitakaṁ odātaṁ dīghaṁ rassa”ntiādike",
  "anya-e0104n2:6_3": "saññāya gahetabbākāre saṅgaṇhāti. Sañjānanamattamevāti ettha sañjānanaṁ nāma “nīlaṁ",
  "anya-e0104n2:6_4": "pīta”ntiādikaṁ ārammaṇe vijjamānaṁ vā avijjamānaṁ vā saññānimittaṁ katvā jānanaṁ.",
  "anya-e0104n2:6_5": "Tathā hesā puna sañjānanapaccayanimittakaraṇarasā. Matta-saddena visesanivattiatthena",
  "anya-e0104n2:6_6": "vijānanapajānanākāre nivatteti, eva-saddena kadācipi imissā te visesā natthevāti",
  "anya-e0104n2:6_7": "avadhāreti. Tenāha “aniccaṁ dukkha”ntiādi. Tattha viññāṇakiccampi kātuṁ asakkontī",
  "anya-e0104n2:6_8": "saññā kuto paññākiccaṁ kareyyāti “lakkhaṇapaṭivedhaṁ pāpetuṁ na sakkoti”cceva vuttaṁ,",
  "anya-e0104n2:6_9": "na vuttaṁ “maggapātubhāva”nti. Ārammaṇe pavattamānaṁ viññāṇaṁ na tattha saññā viya",
  "anya-e0104n2:6_10": "nīlapītādikassa sañjānanavaseneva pavattati, atha kho tattha aññañca visesaṁ jānantameva",
  "anya-e0104n2:6_11": "pavattatīti āha “viññāṇa”ntiādi. Kathaṁ pana viññāṇaṁ lakkhaṇapaṭivedhaṁ pāpetīti?",
  "anya-e0104n2:6_12": "Paññāya dassitamaggena. Lakkhaṇārammaṇikavipassanāya hi anekavāraṁ lakkhaṇāni paṭivijjhitvā",
  "anya-e0104n2:6_13": "paṭivijjhitvā pavattamānāya paguṇabhāvato paricayavasena ñāṇavippayuttacittenapi",
  "anya-e0104n2:6_14": "vipassanā sambhavati, yathā taṁ paguṇassa ganthassa sajjhāyane ñāyāgatāpi vārā na",
  "anya-e0104n2:6_15": "viññāyanti. Lakkhaṇapaṭivedhanti ca lakkhaṇānaṁ ārammaṇakaraṇamattaṁ sandhāya vuttaṁ,",
  "anya-e0104n2:6_16": "na paṭivijjhanaṁ. Ussakkitvāti udayabbayañāṇapaṭipāṭiyā āyūhitvā. Maggapātubhāvaṁ",
  "anya-e0104n2:6_17": "pāpetuṁ na sakkoti asambodhasabhāvattā. Vuttanayavasenāti viññāṇe vuttanayavasena",
  "anya-e0104n2:6_18": "ārammaṇañca jānāti, lakkhaṇapaṭivedhañca pāpeti. Attano pana anaññasādhāraṇena ānubhāvena",
  "anya-e0104n2:6_19": "ussakkitvā maggapātubhāvañca pāpeti.",
  "anya-e0104n2:7_0": "Idāni yathāvuttamatthaṁ upamāya patiṭṭhāpetuṁ “yathā hī”tiādi vuttaṁ. Tattha ajātabuddhīti",
  "anya-e0104n2:7_1": "asañjātabyavahārabuddhi. Upabhogaparibhoganti upabhogaparibhogārahaṁ, upabhogaparibhogavatthūnaṁ",
  "anya-e0104n2:7_2": "paṭilābhayogyanti attho. Chekoti mahāsāro. Kūṭoti kahāpaṇapatirūpako tambakaṁsādimayo.",
  "anya-e0104n2:7_3": "Addhasāroti upaḍḍhagghanako. Iti-saddo ādiattho, tena pādasāra samasāraparopādasārādīnaṁ",
  "anya-e0104n2:7_4": "saṅgaho. Te pakāreti indajālājātipupphādippakāre ceva chekādippakāre ca.",
  "anya-e0104n2:8_0": "Saññā hītiādi upamāsaṁsandanaṁ. Saññā vibhāgaṁ akatvā piṇḍavaseneva ārammaṇassa gahaṇato",
  "anya-e0104n2:8_1": "dārakassa kahāpaṇadassanasadisī vuttā. Tathā hi sā “yathāupaṭṭhitavisayapadaṭṭhānā”",
  "anya-e0104n2:8_2": "vuccati. Viññāṇaṁ ārammaṇe ekaccavisesagahaṇasamatthatāya gāmikapurisassa kahāpaṇadassanasadisaṁ",
  "anya-e0104n2:8_3": "vuttaṁ. Paññā ārammaṇe anavasesavisesāvabodhato heraññikassa kahāpaṇadassanasadisī",
  "anya-e0104n2:8_4": "vuttāti daṭṭhabbaṁ. “Nānappakāratojānana”nti iminā ñeyyadhammā paccekaṁ nānappakārāti",
  "anya-e0104n2:8_5": "tesaṁ yāthāvato avabodho paññāti dasseti. Tathā hi vuttaṁ “sabbe dhammā sabbākārena",
  "anya-e0104n2:8_6": "buddhassa bhagavato ñāṇamukhe āpāthamāgacchantī”ti.",
  "anya-e0104n2:9_0": "Yatthāti yasmiṁ cittuppāde. Na tattha ekaṁsena hotīti tasmiṁ cittuppāde paññā ekantena",
  "anya-e0104n2:9_1": "na hoti. Na hi duhetukaahetukacittuppādesu paññā uppajjati. Avinibbhuttāti aviyuttā.",
  "anya-e0104n2:9_2": "Tehīti saññāviññāṇehi. Yathā hi sukhaṁ pītiyā na niyamato aviyuttaṁ, evaṁ saññāviññāṇāni",
  "anya-e0104n2:9_3": "paññāya na niyamato aviyuttāti. Yathā pana pīti sukhena niyamato aviyuttā, evaṁ paññā",
  "anya-e0104n2:9_4": "saññāviññāṇehi niyamato aviyuttā. Tasmā evaṁ avinibbhuttesu imesu tīsu dhammesu tesaṁ",
  "anya-e0104n2:9_5": "vinibbhogo dukkaroti tiṇṇaṁ janānaṁ kahāpaṇadassanaṁ nidassitanti. Tesaṁ duviññeyyanānattataṁyeva",
  "anya-e0104n2:9_6": "vacanantarenapi dassetuṁ “tenāhā”tiādi vuttaṁ. Tattha rūpadhammesupi tāva nānānadīnaṁ",
  "anya-e0104n2:9_7": "udakassa, nānātelassa vā ekasmiṁ bhājane pakkhipitvā mathitassa “idaṁ asukāya nadiyā",
  "anya-e0104n2:9_8": "udakaṁ, idaṁ asukatela”nti niddhāretvā sarūpato dassanaṁ dukkaraṁ, kimaṅgaṁ pana",
  "anya-e0104n2:9_9": "arūpadhammesūti dassento “yaṁ arūpīnaṁ cittacetasikāna”ntiādimāha.",
  "anya-e0104n2:10_0": "424. Dhammānaṁ sako bhāvo, samāno ca bhāvo dhammasabhāvo. Tattha paṭhamena kakkhaḷaphusanādisalakkhaṇaṁ",
  "anya-e0104n2:10_1": "gahitaṁ, dutiyena aniccadukkhatādisāmaññalakkhaṇaṁ. Tadubhayassa ca yāthāvato paṭivijjhanalakkhaṇā",
  "anya-e0104n2:10_2": "paññāti āha “dhammasabhāvapaṭivedhalakkhaṇā paññā”ti. Ghaṭapaṭādipaṭicchādakassa",
  "anya-e0104n2:10_3": "bāhirandhakārassa dīpālokādi viya yathāvuttadhammasabhāvapaṭicchādakassa mohandhakārassa",
  "anya-e0104n2:10_4": "viddhaṁsanarasā. Uppajjamāno eva hi paññāloko hadayandhakāraṁ vidhamento evaṁ uppajjati,",
  "anya-e0104n2:10_5": "tato eva dhammasabhāvesu asammuyhanākārena paccupatiṭṭhatīti asammohapaccupaṭṭhānā.",
  "anya-e0104n2:10_6": "Kāraṇabhūtā vā sayaṁ phalabhūtaṁ asammohaṁ paccupaṭṭhāpetīti evampi asammohapaccupaṭṭhānā.",
  "anya-e0104n2:10_7": "Vipassanāpaññāya idha adhippetattā “samādhi tassā padaṭṭhāna”nti vuttaṁ. Tathā hi",
  "anya-e0104n2:10_8": "“samāhito yathābhūtaṁ pajānātī”ti suttapadaṁ nibandhanabhāvena āgataṁ.",
  "anya-e0104n2:11": "Paññāpabhedakathāvaṇṇanā",
  "anya-e0104n2:12_0": "425. Dhammasabhāvapaṭivedho nāma paññāya āveṇiko sabhāvo, na tenassā koci vibhāgo",
  "anya-e0104n2:12_1": "labbhatīti āha “dhammasabhāvapaṭivedhalakkhaṇena tāva ekavidhā”ti. Lujjanapalujjanaṭṭhena",
  "anya-e0104n2:12_2": "loko vuccati vaṭṭaṁ, tappariyāpannatāya loke niyuttā, tattha vā viditāti lokiyā.",
  "anya-e0104n2:12_3": "Tattha apariyāpannatāya lokato uttarā uttiṇṇāti lokuttarā. Lokuttarāpi hi maggasampayuttā",
  "anya-e0104n2:12_4": "bhāvetabbā. Vipassanāpariyāyopi tassā labbhatevāti lokuttara-ggahaṇaṁ na virujjhati.",
  "anya-e0104n2:12_5": "Attānaṁ ārammaṇaṁ katvā pavattehi saha āsavehīti sāsavā, ārammaṇakaraṇavasenapi natthi",
  "anya-e0104n2:12_6": "etissā āsavāti anāsavā. Ādi-saddena āsavavippayuttasāsavadukādīnaṁ saṅgaho daṭṭhabbo.",
  "anya-e0104n2:12_7": "Nāmarūpavavatthānavasenāti nāmavavatthānavasena, rūpavavatthānavasena ca. Paṭhamaṁ",
  "anya-e0104n2:12_8": "nibbānadassanato dassanañca, nissayabhāvato sampayuttā dhammā bhavanti ettha, sayampi",
  "anya-e0104n2:12_9": "vā bhavati uppajjati na nibbānaṁ viya apātubhāvanti bhūmi cāti dassanabhūmi, paṭhamamaggo.",
  "anya-e0104n2:12_10": "Sesamaggattayaṁ pana yasmā paṭhamamaggena diṭṭhasmiṁyeva dhamme bhāvanāvasena uppajjati,",
  "anya-e0104n2:12_11": "na adiṭṭhapubbaṁ kiñci passati, tasmā bhāvanā ca yathāvuttenatthena bhūmi cāti bhāvanābhūmi.",
  "anya-e0104n2:12_12": "Tattha paññā dassanabhūmibhāvanābhūmivasena duvidhāti vuttā. Sutādinirapekkhāya cintāya",
  "anya-e0104n2:12_13": "nibbattā cintāmayā. Evaṁ sutamayā, bhāvanāmayā ca. Mayasaddo paccekaṁ sambandhitabbo.",
  "anya-e0104n2:12_14": "Āye vaḍḍhiyaṁ kosallaṁ āyakosallaṁ, apāye avaḍḍhiyaṁ kosallaṁ apāyakosallaṁ, upāye",
  "anya-e0104n2:12_15": "tassa tassa atthassa nibbattikāraṇe kosallaṁ upāyakosallanti visuṁ visuṁ kosallapadaṁ",
  "anya-e0104n2:12_16": "sambandhitabbaṁ. Ajjhattaṁ abhiniveso paṭipajjanaṁ etissāti ajjhattābhinivesā. Evaṁ",
  "anya-e0104n2:12_17": "bahiddhābhinivesā, ubhayābhinivesā ca veditabbā.",
  "anya-e0104n2:13_0": "426.Lokiyamaggasampayuttāti lokiyakusalacittuppādesu maggasampayuttā, visesato diṭṭhivisuddhiādivisuddhicatukkasaṅgahitamaggasampayuttā.",
  "anya-e0104n2:13_1": "Samudāyesu pavattā samaññā tadekadesesupi vattatīti āha “maggasampayuttā”ti, paccekampi",
  "anya-e0104n2:13_2": "vā sammādiṭṭhiādīnaṁ maggasamaññāti katvā evaṁ vuttaṁ.",
  "anya-e0104n2:14_0": "Dhammanānattābhāvepi padatthanānattamattena dukkaravacanaṁ hotīti vuttaṁ “atthato",
  "anya-e0104n2:14_1": "panesā lokiyalokuttarāvā”ti. Āsavavippayuttasāsavadukādīsupi vippayuttatādiggahaṇameva",
  "anya-e0104n2:14_2": "viseso, atthato lokiyalokuttarāva paññāti āha “eseva nayo”ti. Ādi-saddena oghanīyaoghavippayuttaoghanīyādidukānaṁ",
  "anya-e0104n2:14_3": "saṅgaho daṭṭhabbo. Paṭhamajjhānikāni cattāri maggacittāni, tathā dutiyādijjhānikāni",
  "anya-e0104n2:14_4": "cāti evaṁ soḷasasu maggacittesu. Vipassanāpaññāya idha adhippetattā mahaggatapaññā na gahitā.",
  "anya-e0104n2:15_0": "427.Attano cintāvasenāti tassa tassa anavajjassa atthassa sādhane paropadesena vinā",
  "anya-e0104n2:15_1": "attano upāyacintāvaseneva. Sutavasenāti yathāsutassa paropadesassa vasena. Yathā",
  "anya-e0104n2:15_2": "tathā vāti parato upadesaṁ sutvā vā asutvā vā sayameva bhāvanaṁ anuyuñjantassa. “Appanāppattā”ti",
  "anya-e0104n2:15_3": "idaṁ sikhāppattabhāvanāmayaṁ dassetuṁ vuttaṁ, na pana “appanāppattāva bhāvanāmayā”ti.",
  "anya-e0104n2:16_0": "Yogavihitesūti paññāvihitesu paññāpariṇāmitesu upāyasampāditesu. Kammāyatanesūti",
  "anya-e0104n2:16_1": "ettha kammameva kammāyatanaṁ, kammañca taṁ āyatanañca ājīvānanti vā kammāyatanaṁ.",
  "anya-e0104n2:16_2": "Esa nayo sippāyatanesupi. Tattha duvidhaṁ kammaṁ hīnañca vaḍḍhakīkammādi, ukkaṭṭhañca",
  "anya-e0104n2:16_3": "kasivāṇijādi. Sippampi duvidhaṁ hīnañca naḷakārasippādi, ukkaṭṭhañca muddāgaṇanādi.",
  "anya-e0104n2:16_4": "Vijjāva vijjāṭṭhānaṁ. Taṁ dhammikameva nāgamaṇḍalaparittaphudhamanakamantasadisaṁ",
  "anya-e0104n2:16_5": "veditabbaṁ. Tāni panetāni ekacce paṇḍitā bodhisattasadisā manussānaṁ phāsuvihāraṁ",
  "anya-e0104n2:16_6": "ākaṅkhantā neva aññehi kariyamānāni passanti, na vā katāni uggaṇhanti, na kathentānaṁ",
  "anya-e0104n2:16_7": "suṇanti. Atha kho attano dhammatāya cintāya karonti, paññavantehi attano dhammatāya",
  "anya-e0104n2:16_8": "cintāya katānipi aññehi uggaṇhitvā karontehi katasadisāneva honti.",
  "anya-e0104n2:17_0": "Kammassakatanti “idaṁ kammaṁ sattānaṁ sakaṁ, idaṁ no saka”nti evaṁ jānanañāṇaṁ. Saccānulomikanti",
  "anya-e0104n2:17_1": "vipassanāñāṇaṁ. Taṁ hi saccapaṭivedhassa anulomanato “saccānulomika”nti vuccati.",
  "anya-e0104n2:17_2": "Idānissa pavattanākāraṁ dassetuṁ “rūpaṁ aniccanti vā”tiādi vuttaṁ. Tattha vā-saddena",
  "anya-e0104n2:17_3": "aniyamatthena dukkhānattalakkhaṇānipi gahitānevāti daṭṭhabbaṁ nānantariyakabhāvato.",
  "anya-e0104n2:17_4": "Yaṁ hi aniccaṁ, taṁ dukkhaṁ. Yaṁ dukkhaṁ, tadanattāti. Yaṁ evarūpinti yaṁ evaṁ heṭṭhā",
  "anya-e0104n2:17_5": "niddiṭṭhasabhāvaṁ. Anulomikaṁ khantintiādīni paññāvevacanāni. Sā hi heṭṭhā vuttānaṁ",
  "anya-e0104n2:17_6": "kammāyatanādīnaṁ apaccanīkadassanena anulomanato, tathā sattānaṁ hitacariyāya maggasaccassa,",
  "anya-e0104n2:17_7": "paramatthasaccassa, nibbānassa ca avilomanato anulometīti anulomikā. Sabbānipi etāni",
  "anya-e0104n2:17_8": "kāraṇāni khamati daṭṭhuṁ sakkotīti khanti. Passatīti diṭṭhi. Rocetīti ruci. Munātīti",
  "anya-e0104n2:17_9": "muti. Pekkhatīti pekkhā. Te ca kammāyatanādayo dhammā etāya nijjhāyamānā nijjhānaṁ",
  "anya-e0104n2:17_10": "khamantīti dhammanijjhānakhanti. Parato asutvā paṭilabhatīti aññassa upadesavacanaṁ",
  "anya-e0104n2:17_11": "asutvā sayameva cintento paṭilabhati. Ayaṁ vuccatīti ayaṁ cintāmayā paññā nāma vuccati.",
  "anya-e0104n2:17_12": "Sā panesā abhiññātānaṁ bodhisattānameva uppajjati. Tatthāpi saccānulomikañāṇaṁ dvinnaṁyeva",
  "anya-e0104n2:17_13": "bodhisattānaṁ antimabhavikānaṁ, sesapaññā sabbesampi pūritapāramīnaṁ mahāpaññānaṁ",
  "anya-e0104n2:17_14": "uppajjati. Parato sutvā paṭilabhatīti kammāyatanādīni parena kariyamānāni vā katāni",
  "anya-e0104n2:17_15": "vā disvāpi parassa kathayamānassa vacanaṁ sutvāpi ācariyasantike uggahetvāpi paṭiladdhā",
  "anya-e0104n2:17_16": "sabbā parato sutvāva paṭiladdhā nāmāti veditabbā. Samāpannassāti samāpattisamaṅgissa,",
  "anya-e0104n2:17_17": "nidassanamattañcetaṁ. Vipassanāmaggapaññā idha “bhāvanāmayā paññā”ti adhippetā.",
  "anya-e0104n2:18_0": "Sāti “parittārammaṇā mahaggatārammaṇā”ti vuttapaññā. Lokiyavipassanāti lokiyavipassanāpaññā.",
  "anya-e0104n2:18_1": "Sā lokuttaravipassanāti yā nibbānaṁ ārabbha pavattā appamāṇārammaṇā paññā vuttā,",
  "anya-e0104n2:18_2": "sā lokuttaravipassanāti maggapaññaṁ sandhāyāha. Sā hi saṅkhārānaṁ aniccatādiṁ agaṇhantīpi",
  "anya-e0104n2:18_3": "vipassanākiccapāripūriyā, nibbānassa vā tathalakkhaṇaṁ visesato passatīti vipassanāti",
  "anya-e0104n2:18_4": "vuccati. Gotrabhuñāṇaṁ pana kiñcāpi appamāṇārammaṇaṁ, maggassa pana āvajjanaṭṭhāniyattā",
  "anya-e0104n2:18_5": "na vipassanāvohāraṁ labhati.",
  "anya-e0104n2:19": "Ayanti etāya sampattiyoti āyo, vuddhi. Tattha kosallanti tasmiṁ anatthahāniatthuppattilakkhaṇe āye kosallaṁ kusalatā nipuṇatā.",
  "anya-e0104n2:20_0": "Taṁ pana ekantikaṁ āyakosallaṁ pāḷivaseneva dassetuṁ “ime dhamme”tiādi vuttaṁ. Tattha",
  "anya-e0104n2:20_1": "idaṁ vuccatīti yā imesaṁ akusaladhammānaṁ anuppattipahānesu, kusaladhammānañca uppattiṭṭhitīsu",
  "anya-e0104n2:20_2": "paññā, idaṁ āyakosallaṁ nāmāti vuccati.",
  "anya-e0104n2:21_0": "Vuddhilakkhaṇā āyato apetattā apāyo, avuddhi. Tattha kosallanti tasmiṁ atthahānianatthuppattilakkhaṇe",
  "anya-e0104n2:21_1": "apāye kosallaṁ kusalatā apāyakosallaṁ. Tampi pāḷivaseneva dassetuṁ “ime dhamme”tiādi",
  "anya-e0104n2:21_2": "vuttaṁ. Tattha idaṁ vuccatīti yā imesaṁ kusaladhammānaṁ anuppajjananirujjhanesu,",
  "anya-e0104n2:21_3": "akusaladhammānaṁ vā uppattiṭṭhitīsu paññā, idaṁ apāyakosallaṁ nāmāti vuccati. Āyakosallaṁ",
  "anya-e0104n2:21_4": "tāva paññā hotu, apāyakosallaṁ kathaṁ paññā nāma jātāti? Evaṁ maññati “apāyuppādanasamatthatā",
  "anya-e0104n2:21_5": "apāyakosallaṁ nāma siyā”ti, taṁ pana tassa matimattaṁ. Kasmā? Paññavā eva hi “mayhaṁ",
  "anya-e0104n2:21_6": "evaṁ manasi karoto anuppannā kusalā dhammā nuppajjanti, uppannā nirujjhanti. Anuppannā",
  "anya-e0104n2:21_7": "akusalā dhammā uppajjanti, uppannā pavaḍḍhantī”ti pajānāti, so evaṁ ñatvā anuppanne",
  "anya-e0104n2:21_8": "akusale na uppādeti, uppanne pajahati. Anuppanne kusale uppādeti, uppanne bhāvanāpāripūriṁ",
  "anya-e0104n2:21_9": "pāpeti. Evaṁ apāyakosallampi paññā evāti.",
  "anya-e0104n2:22_0": "Sabbatthāti sabbesu. Tesaṁ tesaṁ dhammānanti sattānaṁ taṁtaṁhitasukhadhammānaṁ. Taṅkhaṇappavattanti",
  "anya-e0104n2:22_1": "accāyike kicce vā bhaye vā uppanne tassa tikicchanatthaṁ tasmiṁyeva khaṇe pavattaṁ.",
  "anya-e0104n2:22_2": "Ṭhānena uppatti etassa atthīti ṭhānuppattikaṁ, ṭhānaso eva uppajjanakaṁ. Tatrupāyāti",
  "anya-e0104n2:22_3": "tatra tatra karaṇīye upāyabhūtā.",
  "anya-e0104n2:23_0": "Gahetvāti “idaṁ rūpaṁ, ettakaṁ rūpa”ntiādinā pariggaṇhanavasena gahetvā. Ubhayaṁ",
  "anya-e0104n2:23_1": "gahetvāti “ajjhattaṁ bahiddhā”ti ubhayaṁ anupubbato pariggahetvā. Atha vā “yaṁ kiñci",
  "anya-e0104n2:23_2": "samudayadhammaṁ, sabbaṁ taṁ nirodhadhamma”nti ekappahāreneva sabbepi pañcakkhandhe",
  "anya-e0104n2:23_3": "avibhāgena pariggahetvā. Ayaṁ pana tikkhavipassakassa mahāpuññassa bhikkhuno vipassanābhiniveso.",
  "anya-e0104n2:24_0": "428.Dukkhasaccaṁ ārabbhāti dukkhasaccaṁ ārammaṇaṁ katvā, tappaṭicchādakasammohavidhaṁsanavasena",
  "anya-e0104n2:24_1": "ca pavattaṁ ñāṇaṁ dukkhe ñāṇaṁ. Dukkhasamudayaṁārabbhāti etthāpi eseva nayo. Tathā",
  "anya-e0104n2:24_2": "sesapadadvayepi. Paccavekkhaṇañāṇaṁ hi catusaccaṁ ārabbha pavattañāṇaṁ nāma, tatiyaṁ",
  "anya-e0104n2:24_3": "pana maggañāṇaṁ, itarasaccāni vipassanāñāṇanti pākaṭameva.",
  "anya-e0104n2:25_0": "“Atthādīsu pabhedagatāni ñāṇānī”ti saṅkhepena vuttamatthaṁ pāḷivaseneva vivarituṁ",
  "anya-e0104n2:25_1": "“vuttañheta”ntiādi vuttaṁ. Tattha atthe ñāṇaṁ atthapaṭisambhidāti yaṁ atthappabhedassa",
  "anya-e0104n2:25_2": "sallakkhaṇavibhāvanavavatthānakaraṇasamatthaṁ atthe pabhedagataṁ ñāṇaṁ, ayaṁ atthapaṭisambhidā",
  "anya-e0104n2:25_3": "nāma. Sesapadesupi eseva nayo. Dhammappabhedassa hi sallakkhaṇavibhāvanavavatthānakaraṇasamatthaṁ",
  "anya-e0104n2:25_4": "dhamme pabhedagataṁ ñāṇaṁ dhammapaṭisambhidā. Niruttippabhedassa sallakkhaṇavibhāvanavavatthānakaraṇasamatthaṁ",
  "anya-e0104n2:25_5": "niruttābhilāpe pabhedagataṁ ñāṇaṁ niruttipaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṁ",
  "anya-e0104n2:25_6": "paṭibhāne pabhedagataṁ ñāṇaṁ paṭibhānapaṭisambhidā. Niruttipaṭibhānappabhedā tabbisayānaṁ",
  "anya-e0104n2:25_7": "atthādīnaṁ paccayuppannatādibhedehi bhinditvā veditabbā.",
  "anya-e0104n2:26_0": "Nibbānampi sampāpakahetuanusārena arīyati, adhigammatīti attho. “Yaṁ kiñci paccayasambhūta”nti",
  "anya-e0104n2:26_1": "etena saccahetudhammapaccayākāravāresu āgatāni dukkhādīni gahitāni. Saccapaccayākāravāresu",
  "anya-e0104n2:26_2": "nibbānaṁ, pariyattivāre bhāsitattho, abhidhammabhājanīye vipāko, kiriyā cāti evaṁ",
  "anya-e0104n2:26_3": "pāḷiyaṁ vuttānaṁ eva vasena pañca atthā veditabbā. Dahatīti vidahati, nibbattakahetuādīnaṁ",
  "anya-e0104n2:26_4": "sādhāraṇametaṁ nibbacanaṁ. Tadatthaṁ pana vibhāvetuṁ “pavatteti vā sampāpuṇituṁ vā",
  "anya-e0104n2:26_5": "detī”ti vuttaṁ. Tesu purimo attho maggavajjesu daṭṭhabbo. Bhāsitampi hi avabodhanavasena",
  "anya-e0104n2:26_6": "atthaṁ pavatteti, maggo pana nibbānaṁ pāpetīti tasmiṁ pacchimo attho. Nibbānaṁ hi",
  "anya-e0104n2:26_7": "pattabbo attho, bhāsitattho ñāpetabbo attho, itaro nibbattetabbo atthoti evaṁ tividho hoti.",
  "anya-e0104n2:27_0": "“Yo koci phalanibbattako hetū”ti etena saccahetudhammapaccayākāravāresu āgatāni samudayādīni",
  "anya-e0104n2:27_1": "gahitāni, saccapaccayākāravāresu maggo, pariyattivāre bhāsitaṁ, abhidhammabhājanīye",
  "anya-e0104n2:27_2": "kusalākusalanti evaṁ pāḷiyaṁ vuttānaṁ eva vasena pañca dhammā veditabbā. Tattha maggo",
  "anya-e0104n2:27_3": "sampāpako, bhāsitaṁ ñāpako, itaraṁ nibbattakoti evaṁ tividho hetu veditabbo. Ettha",
  "anya-e0104n2:27_4": "ca kiriyānaṁ avipākatāya dhammabhāvo na vutto. Yadi evaṁ vipākā na hontīti atthabhāvopi",
  "anya-e0104n2:27_5": "na vattabbo? Na, paccayuppannabhāvato. Evaṁ sati kusalākusalānampi atthabhāvo āpajjatīti",
  "anya-e0104n2:27_6": "ce? Nāyaṁ doso appaṭisiddhattā. Vipākassa pana padhānahetutāya pākaṭabhāvato dhammabhāvo",
  "anya-e0104n2:27_7": "eva tesaṁ vutto. Kiriyānaṁ paccayabhāvato dhammabhāvo āpajjatīti ce? Nāyaṁ doso appaṭisiddhattā.",
  "anya-e0104n2:27_8": "Kammaphalasambandhassa pana hetubhāvassābhāvato dhammabhāvo na vutto. Apica “ayaṁ",
  "anya-e0104n2:27_9": "imassa paccayo, ayaṁ paccayuppanno”ti etaṁ bhedamakatvā kevalaṁ kusalākusale, vipākakiriyādhamme",
  "anya-e0104n2:27_10": "ca paccavekkhantassa dhammatthapaṭisambhidā hontīti tesaṁ atthadhammatā na vuttāti daṭṭhabbaṁ.",
  "anya-e0104n2:28": "Ayameva hi atthoti yvāyaṁ atthadhammānaṁ pañcadhā vibhajanavasena attho vutto, ayameva abhidhamme vibhajitvā dassitoti sambandho.",
  "anya-e0104n2:29_0": "“Dhammaniruttābhilāpe”ti ettha dhamma-saddo sabhāvavācakoti katvā āha “sabhāvaniruttī”ti,",
  "anya-e0104n2:29_1": "aviparītaniruttīti attho. Tenāha “abyabhicārī vohāro”ti, tassa tassa atthassa bodhane",
  "anya-e0104n2:29_2": "paṭiniyatasambandho saddavohāroti attho. Tadabhilāpeti tassa sabhāvaniruttisaññitassa",
  "anya-e0104n2:29_3": "abyabhicārivohārassa abhilāpane. Sā panāyaṁ sabhāvanirutti māgadhabhāsā. Atthato",
  "anya-e0104n2:29_4": "nāmapaññattīti ācariyā. Apare pana yadi sabhāvanirutti paññattisabhāvā, evaṁ sati",
  "anya-e0104n2:29_5": "paññatti abhilapitabbā, na vacananti āpajjati. Na ca vacanato aññaṁ abhilapitabbaṁ",
  "anya-e0104n2:29_6": "uccāretabbaṁ atthi. Atha phassādivacanehi bodhetabbaṁ abhilapitabbaṁ, evañca sati",
  "anya-e0104n2:29_7": "atthadhammānampi bodhetabbattā tesampi niruttibhāvo āpajjati. Phassoti ca sabhāvanirutti,",
  "anya-e0104n2:29_8": "phassaṁ phassāti na sabhāvaniruttīti dassitovāyamattho. Na ca avacanaṁ evaṁpakāraṁ",
  "anya-e0104n2:29_9": "atthi. Tasmā vacanabhūtāya eva tassā sabhāvaniruttiyā abhilāpe uccāraṇeti attho daṭṭhabbo.",
  "anya-e0104n2:30_0": "Taṁ sabhāvaniruttisaddaṁ ārammaṇaṁ katvā paccavekkhantassa tasmiṁ sabhāvaniruttābhilāpe",
  "anya-e0104n2:30_1": "pabhedagataṁ ñāṇaṁ niruttipaṭisambhidā, “evamayaṁ niruttipaṭisambhidā saddārammaṇā",
  "anya-e0104n2:30_2": "nāma jātā, na paññattiārammaṇā”ti ca aṭṭhakathāyaṁ vuttattā niruttisaddārammaṇāya",
  "anya-e0104n2:30_3": "sotaviññāṇavīthiyā parato manodvāre niruttipaṭisambhidā pavattatīti vadanti. “Niruttipaṭisambhidā",
  "anya-e0104n2:30_4": "paccuppannārammaṇā”ti ca vacanasaddaṁ gahetvā pacchā jānanaṁ sandhāya vuttanti. Evaṁ",
  "anya-e0104n2:30_5": "pana aññasmiṁ paccuppannārammaṇe aññaṁ paccuppannārammaṇaṁ vuttanti āpajjati. Yathā",
  "anya-e0104n2:30_6": "pana dibbasotañāṇaṁ manussādisaddabhedanicchayassa paccayabhūtaṁ taṁtaṁsaddavibhāvakaṁ,",
  "anya-e0104n2:30_7": "evaṁ sabhāvāsabhāvaniruttinicchayassa paccayabhūtaṁ paccuppannasabhāvaniruttisaddārammaṇaṁ",
  "anya-e0104n2:30_8": "taṁvibhāvakaṁ ñāṇaṁ niruttipaṭisambhidāti vuccamāne na koci pāḷivirodho. “Taṁ sabhāvaniruttisaddaṁ",
  "anya-e0104n2:30_9": "ārammaṇaṁ katvā paccavekkhantassā”ti ca “paccuppannasaddārammaṇaṁ paccavekkhaṇaṁ",
  "anya-e0104n2:30_10": "pavattentassā”ti na nasakkā vattuṁ. Tañhi ñāṇaṁ sabhāvaniruttiṁ vibhāventameva taṁtaṁsaddapaccavekkhaṇānantaraṁ",
  "anya-e0104n2:30_11": "taṁtaṁpabhedanicchayahetubhāvato niruttiṁ bhindantaṁ paṭivijjhantameva uppajjatīti",
  "anya-e0104n2:30_12": "pabhedagatampi hotīti.",
  "anya-e0104n2:31_0": "Sabbattha ñāṇanti sabbasmiṁ visaye ñāṇaṁ, sabbampi ñāṇanti adhippāyo. Tenāha “ñāṇārammaṇaṁ",
  "anya-e0104n2:31_1": "ñāṇa”nti. Sabbatthāti vā sabbesu atthādīsu, tīsu, catūsupi vā pavattattā, kusalakiriyābhūtāya",
  "anya-e0104n2:31_2": "paṭibhānapaṭisambhidāya dhammatthabhāvato tīsu eva vā pavattattā “sabbattha ñāṇa”nti",
  "anya-e0104n2:31_3": "vuttaṁ. Tenāha “yathāvuttesu vā”tiādi. Tattha sagocarakiccādivasenāti sagocarassa,",
  "anya-e0104n2:31_4": "kiccādikassa ca vasena “idaṁ ñāṇaṁ idaṁ nāma ārammaṇaṁ katvā pavattaṁ iminā nāma",
  "anya-e0104n2:31_5": "kiccenā”ti jānanaṁ. Ādi-saddena lakkhaṇapaccupaṭṭhānapadaṭṭhānabhūmiādīnaṁ saṅgaho.",
  "anya-e0104n2:31_6": "Tenevāha “imāni ñāṇāni idamatthajotakānī”tiādi.",
  "anya-e0104n2:32": "429.Pabhedaṁ gacchantīti anekabhedabhinnesu ārammaṇesu tesaṁ yāthāvato taṁtaṁpabhedāvabodhanasamatthataṁ upagacchanti.",
  "anya-e0104n2:33": "Mahāsāvakānañca asekkhabhūmiyaṁ pabhedaṁ gatāti sāmaññavidhinā dassitamatthaṁ apavādena nivattetuṁ ānandatthera-ggahaṇaṁ kataṁ.",
  "anya-e0104n2:34_0": "Etā paṭisambhidā. Sekkhabhūmiyaṁ pabhedagamanaṁ appavisayaṁ, asekkhabhūmiyaṁ bahuvisayanti",
  "anya-e0104n2:34_1": "āha “adhigamo nāma arahattappattī”ti, sātisayaṁ vā adhigamaṁ sandhāya evaṁ vuttaṁ.",
  "anya-e0104n2:34_2": "Sekkhena pattānampi hi imāsaṁ arahattappattiyā visadabhāvādhigamoti. Pubbayogo viya",
  "anya-e0104n2:34_3": "pana arahattappatti arahatopi paṭisambhidāvisadatāya paccayo na na hotīti pañcannampi",
  "anya-e0104n2:34_4": "yathāyogaṁ sekkhāsekkhapaṭisambhidāvisadatāya kāraṇatā yojetabbā. Atthadhammādīnaṁ",
  "anya-e0104n2:34_5": "anavasesasaṅgaṇhanato buddhavacanavisayā eva pariyattiādayo dassitā. Pāḷiyā sajjhāyo",
  "anya-e0104n2:34_6": "pariyāpuṇanaṁ, tadatthasavanaṁ savanaṁ, parito sabbaso ñātuṁ icchā paripucchāti āha",
  "anya-e0104n2:34_7": "“pāḷiaṭṭhakathādīsu gaṇṭhipadaatthapadavinicchayakathā”ti, padatthato, adhippāyato",
  "anya-e0104n2:34_8": "ca duviññeyyaṭṭhānaṁ vitthārato sanniṭṭhānakathāti attho. Yassa hi padassa attho",
  "anya-e0104n2:34_9": "duviññeyyo, taṁ gaṇṭhipadaṁ, yassa adhippāyo duviññeyyo, taṁ atthapadaṁ. Ādi-saddena",
  "anya-e0104n2:34_10": "khandhādipaṭisaṁyutte kathāmagge saṅgaṇhāti. Bhāvanānuyogasahitaṁ gataṁ, paccāgatañca",
  "anya-e0104n2:34_11": "etassa atthīti gatapaccāgatiko, tassa bhāvo, tena gatapaccāgatikabhāvena. Vasanaṭṭhānato",
  "anya-e0104n2:34_12": "yāva gocaragāmo, tato ca yāva vasanaṭṭhānaṁ kammaṭṭhānānuyuttoti attho. Yāva anulomagotrabhusamīpanti",
  "anya-e0104n2:34_13": "saṅkhārupekkhāñāṇamāha. Tañhi tesaṁ samīpappavattaṁ.",
  "anya-e0104n2:35_0": "Satthesūti anavajjesu sattānaṁ hitasukhāvahesu ganthesu. Tathā sippāyatanesūti etthāpi.",
  "anya-e0104n2:35_1": "Pubbakāle ekasatarājūnaṁ desabhāsā ekasatavohārā. Dhammapade yamakavaggo opammavaggoti",
  "anya-e0104n2:35_2": "vadanti, mūlapaṇṇāse yamakavaggo opammavaggo evāti apare. Sutapaṭibhānabahulānanti",
  "anya-e0104n2:35_3": "bahussutānaṁ paṭibhānavantānaṁ.",
  "anya-e0104n2:36_0": "Sabbānīti pubbe vuttāni pañca, pacchā vuttāni aṭṭhapi vā. Sekkhaphalavimokkhapariyosāne",
  "anya-e0104n2:36_1": "bhavā sekkhaphalavimokkhantikā. Ṭhānāṭhānañāṇabalādīni sabbabuddhaguṇesu sakiccato",
  "anya-e0104n2:36_2": "pākaṭatarānīti vuttaṁ “dasa balāni viyā”ti, aññe vā sabbaññutaññāṇādayopi sabbe bhagavato",
  "anya-e0104n2:36_3": "guṇavisesā asekkhaphalavimokkhantikā eva.",
  "anya-e0104n2:37": "Paññābhūmi-mūla-sarīravavatthānavaṇṇanā",
  "anya-e0104n2:38_0": "430.Imāya paññāyāti vipassanāpaññāya. Bhūmi sallakkhaṇādiggahaṇavasena pavattiṭṭhānabhāvato.",
  "anya-e0104n2:38_1": "Ādi-saddena āhārādīnaṁ saṅgaho daṭṭhabbo. Kasmā panete evaṁ bahudhammā bhūmibhāvena",
  "anya-e0104n2:38_2": "gayhanti, nanu khandhādīsu ekenāpi atthasiddhi hotīti? Na, tividhasattānuggahatthaṁ",
  "anya-e0104n2:38_3": "khandhādittayaggahaṇaṁ kattabbaṁ, aññathā sabbasādhāraṇo anuggaho na kato siyā. Tividhā",
  "anya-e0104n2:38_4": "hi sattā rūpasammūḷhā arūpasammūḷhā ubhayasammūḷhāti. Tesu ye arūpasammūḷhā, tadatthaṁ",
  "anya-e0104n2:38_5": "khandhānaṁ gahaṇaṁ arūpadhammānaṁ catudhā vibhattattā. Ye rūpasammūḷhā, tadatthaṁ",
  "anya-e0104n2:38_6": "āyatanānaṁ rūpadhammānaṁ addhekādasadhā vibhattattā. Ye pana ubhayasammūḷhā, tadatthaṁ",
  "anya-e0104n2:38_7": "dhātūnaṁ ubhayesampi vibhattattā. Tathā indriyabhedena tikkhindriyā majjhimindriyā",
  "anya-e0104n2:38_8": "mudindriyā, saṁkhittarucī majjhimarucī vitthārarucīti ca tividhā sattā, tesampi atthāya",
  "anya-e0104n2:38_9": "yathākkamaṁ khandhādiggahaṇaṁ katanti yojetabbaṁ. Indriyaggahaṇaṁ pana kāmaṁ ete",
  "anya-e0104n2:38_10": "dhammā issarā viya sahajātadhammesu issariyaṁ ādhipaccaṁ pavattenti, taṁ pana nesaṁ",
  "anya-e0104n2:38_11": "dhammasabhāvasiddhaṁ, na ettha kassaci vasībhāvo “suññā ete avasavattino”ti anattalakkhaṇassa",
  "anya-e0104n2:38_12": "sukhaggahaṇatthaṁ. Taṁ panetaṁ catubbidhampi pavattinivattitadubhayahetuvasena diṭṭhameva",
  "anya-e0104n2:38_13": "upakārāvahaṁ, na aññathāti saccādidvayaṁ gahitaṁ. Ādi-saddena gahitadhammesupi ayaṁ",
  "anya-e0104n2:38_14": "nayo netabbo. Mūlaṁ patiṭṭhābhāvato. Sati hi sīlavisuddhiyaṁ, cittavisuddhiyañca",
  "anya-e0104n2:38_15": "ayaṁ paññā mūlajātā hoti, nāsatīti. Sarīraṁ paribrūhetabbato. Imissā hi paññāya santānavasena",
  "anya-e0104n2:38_16": "pavattamānāya pādapāṇisīsaṭṭhāniyā diṭṭhivisuddhiādikā imā pañca visuddhiyo avayavena",
  "anya-e0104n2:38_17": "samudāyūpalakkhaṇanayena “sarīra”nti veditabbā.",
  "anya-e0104n2:39_0": "431.Pañca khandhāti ettha pañcāti gaṇanaparicchedo, tena na tato heṭṭhā, na uddhanti",
  "anya-e0104n2:39_1": "dasseti. Khandhāti paricchinnadhammanidassanaṁ. Yasmā cettha khandha-saddo rāsaṭṭho",
  "anya-e0104n2:39_2": "“mahāudakakkhandho”tiādīsu viya, tasmā atītādivibhāgabhinnaṁ sabbaṁ rūpaṁ rāsivasena",
  "anya-e0104n2:39_3": "buddhiyā ekajjhaṁ gahetvā “rūpameva khandho rūpakkhandho”ti samānādhikaraṇasamāso",
  "anya-e0104n2:39_4": "daṭṭhabbo. “Tīhi khandhehi iṇaṁ dassāmā”tiādīsu viya koṭṭhāsaṭṭhe pana khandha-sadde",
  "anya-e0104n2:39_5": "nibbānassāpi khandhantarabhāvo āpajjatīti? Nāpajjati atītādivibhāgābhāvato. Na hi",
  "anya-e0104n2:39_6": "ekassa niccassa sato nibbānassa atītādivibhāgo atthīti. Paṭhamenatthena rūparāsīti",
  "anya-e0104n2:39_7": "attho, dutiyena rūpakoṭṭhāsoti. Vedanākkhandhotiādīsupi eseva nayo. Kasmā panete",
  "anya-e0104n2:39_8": "khandhā pañceva vuttā iminā eva ca kamenāti? Bhājanabhojanabyañjanabhattakārakabhuñjakavikappadassanato,",
  "anya-e0104n2:39_9": "yathoḷārikayathāsaṁkilesūpadesato cāti veditabbaṁ. Vivādamūlahetubhāvaṁ saṁsārahetutaṁ,",
  "anya-e0104n2:39_10": "kammahetutañca cintetvā vedanāsaññā saṅkhārakkhandhato nīharitvā visuṁ khandhabhāvena desitā.",
  "anya-e0104n2:40": "Rūpakkhandhakathāvaṇṇanā",
  "anya-e0104n2:41_0": "432.Tatthāti tesu pañcasu khandhesu. Yaṁ kiñcīti anavasesapariyādānaṁ. Ruppanalakkhaṇanti",
  "anya-e0104n2:41_1": "atippasaṅganiyamanaṁ. Yaṁ-saddena hi sanipātena kiṁ-saddena ca gahitena aniyamatthatāya",
  "anya-e0104n2:41_2": "atippasaṅge āpanne taṁ ruppanasaddo nivatteti, tena rūpassa anavasesapariggaho kato",
  "anya-e0104n2:41_3": "hoti. Sītādīhīti sītuṇhajighacchāpipāsādīhi. Hetuatthe cetaṁ karaṇavacanaṁ. Ruppanaṁ",
  "anya-e0104n2:41_4": "lakkhaṇaṁ etassāti ruppanalakkhaṇaṁ. Dhammo eva dhammajātaṁ. Ruppanañcettha sītādivirodhipaccayasannipāte",
  "anya-e0104n2:41_5": "visadisuppatti. Nanu ca arūpadhammānampi virodhipaccayasamāgame visadisuppatti labbhatīti?",
  "anya-e0104n2:41_6": "Saccaṁ labbhati, na pana vibhūtataraṁ. Vibhūtataraṁ hettha ruppanaṁ adhippetaṁ sītādiggahaṇato.",
  "anya-e0104n2:41_7": "Yadi evaṁ, kathaṁ brahmaloke rūpasamaññā? Tatthāpi taṁsabhāvānativattanato hotiyeva",
  "anya-e0104n2:41_8": "rūpasamaññā, anuggāhakapaccayavasena vā. Virodhipaccayasannipāte yo attano santāne",
  "anya-e0104n2:41_9": "bhinne bhijjamānasseva visadisuppattihetubhāvo, taṁ ruppananti aññe. Imasmiṁ pakkhe",
  "anya-e0104n2:41_10": "rūpayati vikāraṁ āpādetīti rūpaṁ, purimapakkhe pana ruppatīti. Saṅghaṭṭanena vikārāpattiyaṁ",
  "anya-e0104n2:41_11": "ruppanasaddo niruḷhoti keci. Imasmiṁ pakkhe arūpadhammesu rūpasamaññāya pasaṅgo eva",
  "anya-e0104n2:41_12": "natthi saṅghaṭṭanābhāvato. Paṭighāto ruppananti apare. Sabbaṁ taṁ ekato katvāti rāsaṭṭhaṁ",
  "anya-e0104n2:41_13": "hadaye ṭhapetvā vadati.",
  "anya-e0104n2:42": "Bhūtopādāyabhedatoti ettha tadadhīnavuttitāya bhavati ettha upādāyarūpanti bhūtaṁ. Bhūtāni upādiyateva, na pana sayaṁ tehi, aññehi vā upādīyatīti upādāyaṁ.",
  "anya-e0104n2:43_0": "Kāmaṁ catudhātuvavatthāne vacanatthāditopi bhūtāni vibhāvitāneva, sabhāvadhammānaṁ",
  "anya-e0104n2:43_1": "pana lakkhaṇādivibhāvanāti katvā vuttaṁ “lakkhaṇarasapaccupaṭṭhānāni catudhātuvavatthāne",
  "anya-e0104n2:43_2": "vuttānī”ti. Tattha padaṭṭhānassa avuttattā āha “padaṭṭhānato panā”tiādi. Avacanañca",
  "anya-e0104n2:43_3": "tassa tassatthassa paccayatoti ettha pakārantarena vibhāvitattāti daṭṭhabbaṁ. Sabbāpīti",
  "anya-e0104n2:43_4": "catassopi dhātuyo. Āposaṅgahitāya tejonupālitāya vāyovitthambhitāya eva pathavīdhātuyā",
  "anya-e0104n2:43_5": "pavatti, na aññathāti sā sesabhūtattayapadaṭṭhānā, evamitarāpīti āha “avasesadhātuttayapadaṭṭhānā”ti.",
  "anya-e0104n2:44_0": "Catuvīsatividhanti gaṇanaparicchedo balarūpādīnaṁ paṭisedhanattho. Tattha yaṁ vattabbaṁ,",
  "anya-e0104n2:44_1": "taṁ parato āvi bhavissati. Cakkhatīti cakkhu, viññāṇādhiṭṭhitaṁ rūpaṁ assādentaṁ",
  "anya-e0104n2:44_2": "viya hotīti attho. Cakkhatīti hi ayaṁ cakkhati-saddo “madhuṁ cakkhati, byañjanaṁ",
  "anya-e0104n2:44_3": "cakkhatī”tiādīsu viya assādanattho. Vuttañhetaṁ “cakkhuṁ kho, māgaṇḍiya, rūpārāmaṁ",
  "anya-e0104n2:44_4": "rūparataṁ rūpasamudita”nti. Aṭṭhakathāyampi vuccati “rūpesu āviñchanarasa”nti. Satipi",
  "anya-e0104n2:44_5": "sotādīnaṁ saddārammaṇādibhāve niruḷhattā dassane eva cakkhu-saddo pavattati padumādīsu",
  "anya-e0104n2:44_6": "paṅkajādisaddā viyāti daṭṭhabbaṁ. Atha vā cakkhatīti viññāṇādhiṭṭhitaṁ samavisamaṁ",
  "anya-e0104n2:44_7": "ācikkhantaṁ viya abhibyattaṁ vadantaṁ viya hotīti attho. Aṭṭhakathāyaṁ pana “vibhāveti",
  "anya-e0104n2:44_8": "cā”ti vuttaṁ. Taṁ anekatthattā dhātūnaṁ vibhāvanatthatāpi cakkhati-saddassa sambhavatīti",
  "anya-e0104n2:44_9": "katvā vuttaṁ. Suṇāti etena, viññāṇādhiṭṭhitaṁ sayaṁ vā suṇātīti sotaṁ. Ghāyati etena,",
  "anya-e0104n2:44_10": "sayaṁ vā ghāyatīti ghānaṁ. Rasaggahaṇamūlakattā ajjhoharaṇassa jīvitanimittaṁ āhāraraso",
  "anya-e0104n2:44_11": "jīvitaṁ, tasmiṁ ninnatāya taṁ avhāyatīti jivhā niruttinayena. Kucchitānaṁ sāsavadhammānaṁ",
  "anya-e0104n2:44_12": "āyo uppattiṭṭhānanti kāyo anuttariyahetubhāvaṁ anāgacchantesu kāmarāganidānakammajanitesu,",
  "anya-e0104n2:44_13": "kāmarāgassa ca visesapaccayesu ghānajivhākāyesu kāyassa visesato sāsavapaccayattā.",
  "anya-e0104n2:44_14": "Tena hi phoṭṭhabbasukhaṁ assādentā sattā methunampi sevanti. Kāyindriyavatthukā vā",
  "anya-e0104n2:44_15": "cattāro khandhā balavakāmāsavādihetubhāvato visesena sāsavāti kucchitānaṁ sāsavadhammānaṁ",
  "anya-e0104n2:44_16": "āyoti kāyo vutto. Vaṇṇavikāraṁ āpajjamānaṁ hadayaṅgatabhāvaṁ rūpayatīti rūpaṁ, rūpamiva",
  "anya-e0104n2:44_17": "pakāsaṁ karoti saviggahamiva dassetīti attho. Anekatthattā vā dhātūnaṁ pakāsanattho",
  "anya-e0104n2:44_18": "eva rūpasaddo daṭṭhabbo. Sappatīti saddo, udāharīyati, sakehi vā paccayehi sappīyati",
  "anya-e0104n2:44_19": "sotaviññeyyabhāvaṁ upanīyatīti attho. Gandhayatīti gandho, attano vatthuṁ sūcayati",
  "anya-e0104n2:44_20": "apākaṭaṁ “idaṁ sugandhaṁ, duggandha”nti pakāseti, paṭicchannaṁ vā pupphaphalādiṁ",
  "anya-e0104n2:44_21": "“idamettha atthī”ti pesuññaṁ karontaṁ viya hotīti attho. Rasanti taṁ sattāti raso, asādentīti attho.",
  "anya-e0104n2:45_0": "Itthiyāva indriyaṁ itthindriyaṁ, tathā purisindriyaṁ. Jīvanti tena sahajātadhammāti",
  "anya-e0104n2:45_1": "jīvitaṁ, tadeva indriyaṁ jīvitindriyaṁ. Hadayañca taṁ vatthu ca, hadayassa vā manoviññāṇassa",
  "anya-e0104n2:45_2": "vatthu hadayavatthu. Copanakāyabhāvato kāyo ca so adhippāyaviññāpanato viññatti cāti",
  "anya-e0104n2:45_3": "kāyaviññatti. Copanavācābhāvato, adhippāyaviññāpanato ca vacī ca sā viññatti cāti",
  "anya-e0104n2:45_4": "vacīviññatti. Viggahābhāvato na kassati, kasituṁ chindituṁ na sakkā, na vā kāsati",
  "anya-e0104n2:45_5": "dibbatīti akāsaṁ, akāsameva ākāsaṁ, tadeva nissattanijjīvaṭṭhena ākāsadhātu. Rūpassāti",
  "anya-e0104n2:45_6": "nipphannarūpassa. Lahubhāvo lahutā. Sayaṁ anipphannatāya “rūpassā”ti visesitaṁ. Esa",
  "anya-e0104n2:45_7": "nayo sesesupi. Ayaṁ pana viseso – kammani sādhu kammaññaṁ, tassa bhāvo kammaññatā.",
  "anya-e0104n2:45_8": "Paṭhamaṁ, upari ca cayo pavatti upacayo. Pubbāparavasena sambandhā tati pavatti santati.",
  "anya-e0104n2:45_9": "Aniccassa vināsino bhāvo aniccatā. Kabalaṁ karīyatīti kabaḷīkāro. Āharatīti āhāro.",
  "anya-e0104n2:45_10": "Evaṁ tāva upādāyarūpaṁ saddatthato veditabbaṁ.",
  "anya-e0104n2:46_0": "Kamato pana sabbesaṁ rūpadhammānaṁ nissayabhāvena mūlabhūtattā paṭhamaṁ bhūtarūpāni",
  "anya-e0104n2:46_1": "uddiṭṭhāni. Itaresu ajjhattikabhāvena attabhāvasamaññāya mūlabhāvato cakkhādīni pañca",
  "anya-e0104n2:46_2": "ādito uddiṭṭhāni. Tesaṁ visayīnaṁ ime visayāti dassetuṁ rūpādīni cattāri uddiṭṭhāni.",
  "anya-e0104n2:46_3": "Phoṭṭhabbaṁ pana anupādārūpattā, bhūtaggahaṇena gahitattā ca idha na gahitaṁ. Svāyaṁ",
  "anya-e0104n2:46_4": "attabhāvo imehi “itthī”ti vā “puriso”ti vā saṅkhaṁ gacchatīti dassanatthaṁ tadanantaraṁ",
  "anya-e0104n2:46_5": "itthipurisindriyadvayaṁ uddiṭṭhaṁ. “Iminā jīvatī”ti vohāraṁ labbhatīti dassanatthaṁ",
  "anya-e0104n2:46_6": "tato jīvitindriyaṁ. Tassa imaṁ nissāya viññāṇappavattiyaṁ attahitādisiddhīti dassanatthaṁ",
  "anya-e0104n2:46_7": "hadayavatthu. Tassa imāsaṁ vasena sabbe kāyavacīpayogāti dassanatthaṁ viññattidvayaṁ.",
  "anya-e0104n2:46_8": "Imāya rūpakāyassa paricchedo, añjaso cāti dassanatthaṁ ākāsadhātu. Imehissa sukhappavatti,",
  "anya-e0104n2:46_9": "uppattiādayo cāti dassanatthaṁ lahutādayo. Sabbo cāyaṁ catusantatirūpasantāno iminā",
  "anya-e0104n2:46_10": "upatthambhīyatīti dassanatthaṁ ante kabaḷīkāro āhāro uddiṭṭhoti veditabbo.",
  "anya-e0104n2:47_0": "433. Idāni yathāuddiṭṭhāni upādārūpāni lakkhaṇādito niddisituṁ “tattha rūpābhighātārahabhūtappasādalakkhaṇa”ntiādi",
  "anya-e0104n2:47_1": "āraddhaṁ. Tattha tatthāti tesu upādārūpesu. Rūpe, rūpassa vā abhighāto rūpābhighāto,",
  "anya-e0104n2:47_2": "taṁ arahatīti rūpābhighātāraho, rūpābhighāto hotu vā mā vā evaṁsabhāvo catunnaṁ bhūtānaṁ",
  "anya-e0104n2:47_3": "pasādo rūpābhighātārahabhūtappasādo, evaṁlakkhaṇaṁ cakkhūti attho. Yasmā paccayantarasahito",
  "anya-e0104n2:47_4": "eva cakkhupasādo rūpābhihananavasena pavattati, na kevalo. Tasmā taṁsabhāvatāva pamāṇaṁ,",
  "anya-e0104n2:47_5": "na rūpābhighātoti dassanatthaṁ rūpābhighātārahatā vuttā yathā vipākārahaṁ kusalākusalanti.",
  "anya-e0104n2:47_6": "Abhighāto ca visayavisayīnaṁ aññamaññaṁ abhimukhībhāvo yogyadesāvaṭṭhānaṁ abhighāto",
  "anya-e0104n2:47_7": "viyāti katvā. So rūpe cakkhussa, rūpassa vā cakkhumhi hoti. Tenāha “yaṁ cakkhu anidassanaṁ",
  "anya-e0104n2:47_8": "sappaṭighaṁ rūpamhi sanidassanamhi sappaṭighamhi paṭihaññi vā”ti, “yamhi cakkhumhi",
  "anya-e0104n2:47_9": "anidassanamhi sappaṭighamhi rūpaṁ sanidassanaṁ sappaṭighaṁ paṭihaññi vā paṭihaññati",
  "anya-e0104n2:47_10": "vā”ti ca ādi. Paripuṇṇāparipuṇṇāyatanattabhāvanibbattakassa kammassa nidānabhūtā",
  "anya-e0104n2:47_11": "kāmataṇhā, rūpataṇhā ca tadāyatanikabhavapatthanābhāvato daṭṭhukāmatādivohāraṁ arahatīti",
  "anya-e0104n2:47_12": "dutiyanayo sabbattha vutto. Tattha daṭṭhukāmatānidānakammaṁ samuṭṭhānaṁ etesanti",
  "anya-e0104n2:47_13": "daṭṭhukāmatānidānakammasamuṭṭhānāni. Evaṁvidhānaṁ bhūtānaṁ pasādo daṭṭhukāmatā…pe…",
  "anya-e0104n2:47_14": "pasādo, evaṁlakkhaṇaṁ cakkhu. Tassa tassa hi bhavassa mūlakāraṇabhūtā taṇhā tasmiṁ",
  "anya-e0104n2:47_15": "tasmiṁ bhave uppajjanārahāyatanavisayāpi nāma hotīti kāmataṇhādīnaṁ daṭṭhukāmatādivohārārahatā vuttā.",
  "anya-e0104n2:48_0": "Daṭṭhukāmatāti hi daṭṭhumicchā, rūpataṇhāti attho. Ettha ca daṭṭhukāmatāya, sesānañca",
  "anya-e0104n2:48_1": "taṁtaṁattabhāvanibbattakakammāyūhanakkhaṇato sati purimanibbattiyaṁ vattabbaṁ natthi,",
  "anya-e0104n2:48_2": "asati pana maggena asamugghātitabhāvoyeva kāraṇanti daṭṭhabbaṁ. Yato maggena asamucchinnaṁ",
  "anya-e0104n2:48_3": "kāraṇalābhe sati uppajjitvā attano phalassa paccayabhāvūpagamanato vijjamānamevāti",
  "anya-e0104n2:48_4": "uppannatā atthitā pariyāyehi vuccati “ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ",
  "anya-e0104n2:48_5": "maggaṁ bahulīkaronto uppannuppanne pāpake akusale dhamme antarāyeva antaradhāpetī”ti,",
  "anya-e0104n2:48_6": "“santaṁ vā ajjhattaṁ kāmacchandaṁ ‘atthi me ajjhattaṁ kāmacchando’ti pajānātī”ti ca evamādīsu.",
  "anya-e0104n2:49_0": "Rūpesu puggalassa, viññāṇassa vā āviñchanarasaṁ. Ādhārabhāvapaccupaṭṭhānaṁ nissayapaccayabhāvato.",
  "anya-e0104n2:49_1": "Daṭṭhukāmatānidānakammajabhūtapadaṭṭhānaṁ yesaṁ bhūtānaṁ pasādo, tevassa āsannakāraṇanti",
  "anya-e0104n2:49_2": "katvā. Ettha ca taṁtaṁattabhāvanipphādakasādhāraṇakammavasena purimaṁ cakkhulakkhaṇaṁ",
  "anya-e0104n2:49_3": "vuttaṁ kāraṇavisesassa anāmaṭṭhattā. “Evarūpaṁ nāma me cakkhu hotū”ti evaṁ nibbattitaāveṇikakammavasena",
  "anya-e0104n2:49_4": "dutiyanti vadanti. Satipi pana pañcannaṁ pasādabhāvasāmaññe savisayāvabhāsanasaṅkhātassa",
  "anya-e0104n2:49_5": "pasādabyāpārassa vasena purimaṁ vuttaṁ. Pasādakāraṇassa satipi kammabhāvasāmaññe,",
  "anya-e0104n2:49_6": "ekatte vā attano kāraṇabhedena bhedadassanavasena dutiyanti daṭṭhabbaṁ. Sotādīnaṁ",
  "anya-e0104n2:49_7": "lakkhaṇādīsu vuttanayeneva attho veditabbo.",
  "anya-e0104n2:50_0": "Etthāha – cakkhādīnaṁ indriyānaṁ kiṁ ekakammunā uppatti, udāhu nānākammunāti? Ubhayathāpīti",
  "anya-e0104n2:50_1": "porāṇā. Tattha nānākammunā tāva uppattiyaṁ cakkhādīnaṁ visese vattabbaṁ natthi kāraṇassa",
  "anya-e0104n2:50_2": "bhinnattā. Ekakammunā pana uppattiyaṁ kathaṁ nesaṁ visesoti? Kāraṇassa bhinnattā",
  "anya-e0104n2:50_3": "eva. Taṁtaṁbhavapatthanābhūtā hi taṇhā taṁtaṁbhavapariyāpannāyatanābhilāsatāya sayaṁ",
  "anya-e0104n2:50_4": "vicittarūpā upanissayabhāvena taṁtaṁbhavanibbattakakammassa vicittabhedataṁ vidahati.",
  "anya-e0104n2:50_5": "Yato tadāhitavisesaṁ taṁ tathārūpasamatthatāyogenānekarūpāpannaṁ viya anekaṁ visiṭṭhasabhāvaṁ",
  "anya-e0104n2:50_6": "phalaṁ nibbatteti. Na cettha samatthatā samatthabhāvato aññā veditabbā kāraṇavisesena",
  "anya-e0104n2:50_7": "āhitavisesassa visiṭṭhaphalanipphādanayogyatāmattato. Ayañca ekassapi kammassa anekindriyahetutāvisesayogo",
  "anya-e0104n2:50_8": "yuttito, āgamanato ca parato āgamissati. Apica ekasseva kusalacittassa soḷasādivipākacittanibbattihetutā",
  "anya-e0104n2:50_9": "vuccati. Lokepi ekasseva sālibījassa paripuṇṇāparipuṇṇataṇḍulaātaṇḍulaphalanibbattihetutā",
  "anya-e0104n2:50_10": "dissateva, kiṁ vā etāya yutticintāya. Yato kammaphalaṁ cakkhādīni, kammavipāko ca",
  "anya-e0104n2:50_11": "sabbaso buddhānaṁyeva ñāṇassa visayoti.",
  "anya-e0104n2:51_0": "434.Kecīti mahāsaṅghikesu ekacce. Tesu hi vasudhammo evaṁ vadati “cakkhumhi tejo",
  "anya-e0104n2:51_1": "adhikaṁ, sote vāyu, ghāne pathavī, jivhāya āpo, kāye sabbepi samā”ti. Cakkhādīsu",
  "anya-e0104n2:51_2": "tejādiadhikatā nāma tannissayabhūtānaṁ tadadhikatāyāti dassento “tejādhikānaṁ bhūtānaṁpasādo",
  "anya-e0104n2:51_3": "cakkhū”tiādimāha. Kāyo sabbesanti ko ettha viseso, nanu tejādiadhikānañca bhūtānaṁ",
  "anya-e0104n2:51_4": "pasādā sabbesaṁyevāti? Saccametaṁ, idaṁ pana “sabbesa”nti vacanaṁ samānānanti imamatthaṁ",
  "anya-e0104n2:51_5": "dīpeti anuvattamānassa ekadesādhikabhāvassa nivāraṇavasena vuttattā. Tejādīnaṁ hi",
  "anya-e0104n2:51_6": "paccekaṁ adhikabhāve viya dvinnaṁ, tiṇṇaṁ vā adhikabhāvepi yathāvuttādhikabhāveneva",
  "anya-e0104n2:51_7": "ekakādivasena labbhamānāya omattatāyapi kāyappasādo na hotīti pākaṭoyamattho. Tasmā",
  "anya-e0104n2:51_8": "catunnampi bhūtānaṁ samabhāvena kāyappasādo hotīti sabbasaddo idha samabhāvadīpako",
  "anya-e0104n2:51_9": "daṭṭhabbo. Tejādīnanti padīpasaṅkhātassa tejassa obhāsarūpena, vāyussa saddena, pathaviyā",
  "anya-e0104n2:51_10": "gandhena, kheḷasaṅkhātassa udakassa rasenāti purimavāde, pacchimavāde ca yathāyogaṁ",
  "anya-e0104n2:51_11": "taṁtaṁbhūtaguṇehi anuggayhabhāvato, rūpādīnaṁ gahaṇe upakāritabbatoti attho. Ālokādisahakārīkāraṇasahitānaṁyeva",
  "anya-e0104n2:51_12": "cakkhādīnaṁ rūpādiavabhāsanasamatthatā, vivarassa ca sotaviññāṇūpanissayabhāvo guṇoti",
  "anya-e0104n2:51_13": "tesaṁ laddhi. Tejādīnaṁ viya pana vivarassa bhūtabhāvābhāvato yathāyoga-ggahaṇaṁ.",
  "anya-e0104n2:51_14": "Atha vā rūpādayo viya vivarampi bhūtaguṇoti parādhippāye tejassa ālokarūpena, ākāsasaṅkhātassa",
  "anya-e0104n2:51_15": "vivarassa saddena, vāyussa gandhena, udakassa rasena, pathaviyā phoṭṭhabbenāti evaṁ",
  "anya-e0104n2:51_16": "yathāyogaṁ taṁtaṁbhūtaguṇehīti yojanā.",
  "anya-e0104n2:52_0": "Rūpādīnaṁ adhikabhāvadassanatoti aggimhi rūpassa pabhassarassa, vāyumhi saddassa",
  "anya-e0104n2:52_1": "sabhāvena suyyamānassa, pathaviyā surabhiādino gandhassa, āpe ca rasassa madhurassāti",
  "anya-e0104n2:52_2": "imesaṁ visesayuttānaṁ dassanato “rūpādayo tesaṁ guṇā”ti paṭhamavādī āhāti. Tasseva",
  "anya-e0104n2:52_3": "“iccheyyāmā”tiādinā uttaramāha. Imināva upāyena dutiyavādinopi niggaho hotīti. Atha",
  "anya-e0104n2:52_4": "vā rūpādivisesaguṇehi tejaākāsapathavīāpavāyūhi cakkhādīni katānīti vadantassa kaṇādassa",
  "anya-e0104n2:52_5": "vādaṁ uddharitvā taṁ niggahetuṁ “athāpi vadeyyu”ntiādi vuttanti daṭṭhabbaṁ. Āsave",
  "anya-e0104n2:52_6": "upalabbhamānopi gandho pathaviyā āposaṁyuttāya kappāsato visadisāyāti na kappāsagandhassa",
  "anya-e0104n2:52_7": "adhikabhāvāpattīti ce? Na, anabhibhūtattā. Āsave hi udakasaṁyuttā pathavī udakena",
  "anya-e0104n2:52_8": "abhibhūtā, na kappāsapathavīti tassa eva gandhena adhikena bhavitabbaṁ. Uṇhodakasaṁyutto",
  "anya-e0104n2:52_9": "ca aggi upalabbhanīyo mahantoti katvā tassa phasso viya vaṇṇopi pabhassaro upalabbheyyāti",
  "anya-e0104n2:52_10": "uṇhodake vaṇṇato agginā anabhisambandhassa sītodakassa vaṇṇo parihāyetha. Tasmāti",
  "anya-e0104n2:52_11": "etassa ubhayassa abhāvā. Tadabhāvena hi rūpādīnaṁ tejādivisesaguṇatā nivattitā. Tannivattanena",
  "anya-e0104n2:52_12": "“tejādīnaṁ guṇehi rūpādīhi anuggayhabhāvato”ti idaṁ kāraṇaṁ nivattitanti evaṁ paramparāya",
  "anya-e0104n2:52_13": "ubhayābhāvo visesaparikappanapahānassa kāraṇaṁ hotīti āha “tasmā pahāyeta”ntiādi.",
  "anya-e0104n2:52_14": "Ekakalāpepi rūparasādayo visadisā, ko pana vādo nānākalāpe cakkhādayo bhūtavisesābhāvepīti",
  "anya-e0104n2:52_15": "dassetuṁ rūparasādinidassanaṁ vuttaṁ.",
  "anya-e0104n2:53_0": "Yadi bhūtaviseso natthi, kiṁ pana cakkhādivisesassa kāraṇanti taṁ dassetuṁ “yaṁ aññamaññassā”tiādi",
  "anya-e0104n2:53_1": "vuttaṁ. Ekampi kammaṁ pañcāyatanikattabhāvabhavappatthanānipphannaṁ cakkhādivisesahetutāya",
  "anya-e0104n2:53_2": "aññamaññassa asādhāraṇanti ca kammavisesoti ca vuttanti daṭṭhabbaṁ. Na hi taṁ yena",
  "anya-e0104n2:53_3": "visesena cakkhussa paccayo, teneva sotassa paccayo hoti indriyantarābhāvappattito.",
  "anya-e0104n2:53_4": "“Paṭisandhikkhaṇe mahaggatā cetanā kaṭattārūpānaṁ kammapaccayena paccayo”ti vacanena",
  "anya-e0104n2:53_5": "paṭisandhikkhaṇe vijjamānānaṁ sabbesaṁ kaṭattārūpānaṁ ekā cetanā kammapaccayo hotīti",
  "anya-e0104n2:53_6": "viññāyati. Nānācetanāya hi tadā indriyuppattiyaṁ sati parittena ca mahaggatena ca",
  "anya-e0104n2:53_7": "kammunā nibbattitaṁ kaṭattārūpaṁ āpajjeyyāti. Na cekā paṭisandhi anekakammanibbattā",
  "anya-e0104n2:53_8": "hotīti siddhamekena kammena anekindriyuppatti hotīti.",
  "anya-e0104n2:54_0": "435. Anallīno nissayo etassāti anallīnanissayo, rūpasaddasaṅkhāto visayo. Gandharasānaṁ",
  "anya-e0104n2:54_1": "nissayā ghānajivhānaṁ nissaye allīyantīti te nissayavasena allīnā. Phoṭṭhabbaṁ sayaṁ",
  "anya-e0104n2:54_2": "kāyanissayaallīnaṁ bhūtattā. Aparo nayo – cakkhusotāni appattavisayaggāhakāni sāntare,",
  "anya-e0104n2:54_3": "adhike ca visaye viññāṇuppattihetubhāvato. Sotampi sampattavisayaggāhīti keci. Yadi",
  "anya-e0104n2:54_4": "sotaṁ sampattaggāhi, cittajo saddo sotaviññāṇassa ārammaṇaṁ na siyā. Na hi bahiddhā",
  "anya-e0104n2:54_5": "cittasamuṭṭhānānaṁ uppatti atthi. Pāḷiyañca avisesena saddārammaṇassa sotaviññāṇārammaṇabhāvo",
  "anya-e0104n2:54_6": "vutto. Kiñca disādesavavatthānañca saddassa na siyā, attano visayipadesassa eva gahetabbato",
  "anya-e0104n2:54_7": "gandho viya. Tasmā yattha uppanno saddo, tattheva ṭhito. Sace sotapathe āpāthamāgacchati,",
  "anya-e0104n2:54_8": "nanu dūre ṭhitehi rajakādisaddā cirena suyyantīti? Na dūrāsannānaṁ yathāpākaṭe sadde",
  "anya-e0104n2:54_9": "gahaṇavisesato. Yathā hi dūrāsannānaṁ vacanasadde yathāpākaṭe gahaṇavisesato ākāravisesānaṁ",
  "anya-e0104n2:54_10": "aggahaṇaṁ, gahaṇañca hoti, evaṁ rajakādisaddepi āsannassa ādito pabhuti yāva avasānā",
  "anya-e0104n2:54_11": "kamena pākaṭībhūte, dūrassa ca avasāne, majjhe vā piṇḍavasena pavattipākaṭībhūte",
  "anya-e0104n2:54_12": "nicchayaggahaṇānaṁ sotaviññāṇavīthiyā parato pavattānaṁ visesato lahukaṁ suto “cirena",
  "anya-e0104n2:54_13": "suto”ti adhimāno hoti. So pana saddo yattha uppanno, tannissitova attano vijjamānakkhaṇe",
  "anya-e0104n2:54_14": "sotassa āpāthamāgacchati. Yadi saddassa bhūtaparamparāya samantato pavatti natthi,",
  "anya-e0104n2:54_15": "kathaṁ paṭighosuppattīti? Dūre ṭhitopi saddo aññattha paṭighosuppattiyā, bhājanādicalanassa",
  "anya-e0104n2:54_16": "ca ayokanto viya ayocalanassa paccayo hotīti daṭṭhabbaṁ.",
  "anya-e0104n2:55_0": "436. Pubbe lakkhaṇādinā vibhāvitampi cakkhuṁ ṭhitaṭṭhānādito vibhāvetuṁ “cakkhu cetthā”tiādi",
  "anya-e0104n2:55_1": "āraddhaṁ. Tattha cakkhu sādhayamānaṁ tiṭṭhatīti sambandho. Ca-kāro byatirekattho,",
  "anya-e0104n2:55_2": "tenassa vuccamānameva visesaṁ joteti. Etthāti etesu yathāniddiṭṭhesu pañcasu upādārūpesu.",
  "anya-e0104n2:55_3": "“Sarīrasaṇṭhānuppattidese”ti etena avasesaṁ kaṇhamaṇḍalaṁ paṭikkhipati. Snehamiva",
  "anya-e0104n2:55_4": "satta akkhipaṭalāni byāpetvā ṭhitāheva attano nissayabhūtāhi catūhi dhātūhi katūpakāraṁ",
  "anya-e0104n2:55_5": "tannissiteheva āyuvaṇṇādīhi anupālitaṁ parivāritaṁ tisantatirūpasamuṭṭhāpakehi utucittāhārehiupatthambhiyamānaṁ",
  "anya-e0104n2:55_6": "tiṭṭhati. Sattaakkhipaṭalabyāpanavacaneneva cakkhussa anekakalāpagatabhāvaṁ dasseti.",
  "anya-e0104n2:55_7": "Pamāṇato ūkāsiramattanti ūkāsiramatte padese pavattanato vuttaṁ. Cakkhuviññāṇassa",
  "anya-e0104n2:55_8": "vatthubhāvaṁ nissayabhāvato āvajjanasampaṭicchanādīnaṁ tadārammaṇāvasānānaṁ dvārabhāvaṁ",
  "anya-e0104n2:55_9": "samavasaraṭṭhānato. Taṁ panetaṁ cakkhu adhiṭṭhānabhedato, tatthāpi paccekaṁ anekakalāpagatabhāvato",
  "anya-e0104n2:55_10": "anekampi samānaṁ sāmaññaniddesena āvajjanāya ekattā, ekasmiṁ khaṇe ekasseva ca kiccakarattā",
  "anya-e0104n2:55_11": "ekaṁ katvā vuttaṁ. Evampi bahūsu kathamekasseva kiccakarattaṁ. Yaṁ tattha visadaṁ",
  "anya-e0104n2:55_12": "hutvā rūpābhighātārahaṁ, taṁ viññāṇassa nissayo hotīti gahetabbaṁ. Phoṭṭhabbaviseso",
  "anya-e0104n2:55_13": "viya kāyaviññāṇassa ārammaṇabhāve.",
  "anya-e0104n2:56": "Manupassatīti ma-kāro padasandhikaro, atha vā manūti macco.",
  "anya-e0104n2:57": "Aṅgulivedhakaṁ aṅgulīyakaṁ.",
  "anya-e0104n2:58_0": "Visamajjhāsayatāya cakkhu vammikachiddābhiratasappo viya, bilajjhāsayatāya sotaṁ",
  "anya-e0104n2:58_1": "udakabilābhiratakumbhīlo viya, ākāsajjhāsayatāya ghānaṁ ajaṭākāsābhiratapakkhī viya,",
  "anya-e0104n2:58_2": "gāmajjhāsayatāya jivhā gāmābhiratakukkuro viya, upādinnakajjhāsayatāya kāyo āmakasusānābhiratasiṅgālo",
  "anya-e0104n2:58_3": "viya passitabboti dassento “vammi…pe… daṭṭhabbā”ti āha. Visamajjhāsayatā ca cakkhussa",
  "anya-e0104n2:58_4": "visamajjhāsayaṁ viya hotīti katvā vuttā, cakkhumato vā puggalassa ajjhāsayavasena",
  "anya-e0104n2:58_5": "cakkhu visamajjhāsayaṁ daṭṭhabbaṁ. Esa nayo sesesupi. Sabbopi ca yathāvutto papañco",
  "anya-e0104n2:58_6": "sotādīsupi yathārahaṁ veditabbo.",
  "anya-e0104n2:59_0": "437. Cakkhumhi, cakkhussa vā paṭihananaṁ cakkhupaṭihananaṁ, taṁ lakkhaṇaṁ etassāti",
  "anya-e0104n2:59_1": "cakkhupaṭihananalakkhaṇaṁ. Paṭihananañcettha yathāvutto abhighātova. Visayabhāvo",
  "anya-e0104n2:59_2": "ārammaṇapaccayatā. Kāmaṁ sā eva gocaratā, tathāpi visayagocarānaṁ ayaṁ viseso – anaññatthabhāvo,",
  "anya-e0104n2:59_3": "tabbahulacāritā ca cakkhuviññāṇassa. Visayabhāve cassa yaṁ vattabbaṁ, taṁ parato",
  "anya-e0104n2:59_4": "āvi bhavissati. Yattha pana kāyaviññattiādike.",
  "anya-e0104n2:60_0": "438. Itthiyā bhāvo, “itthī”ti vā bhavati etena cittaṁ, abhidhānañcāti itthibhāvo,",
  "anya-e0104n2:60_1": "taṁ lakkhaṇaṁ etassāti itthibhāvalakkhaṇaṁ. Tato eva “itthī”ti taṁsahitaṁ santānaṁ",
  "anya-e0104n2:60_2": "pakāsentaṁ viya hotīti vuttaṁ “itthīti pakāsanarasa”nti. Vaṭṭaṁsatā avisadahatthapādāditā",
  "anya-e0104n2:60_3": "ca itthiliṅgaṁ. Thanamaṁsāvisadatā, nimmassudāṭhitā, kesabandhanaṁ, vatthaggahaṇañca",
  "anya-e0104n2:60_4": "“itthī”ti sañjānanassa paccayabhāvato itthinimittaṁ. Daharakālepi suppakamusalakādīhi",
  "anya-e0104n2:60_5": "kīḷā, mattikatakkena suttakantanādi ca itthikuttaṁ, itthikiriyāti attho. Avisadaṭṭhānagamanādiko",
  "anya-e0104n2:60_6": "ākāro itthākappo. Aparo nayo – itthīnaṁ muttakaraṇaṁ itthiliṅgaṁ. Sarādhippāyā itthinimittaṁ.",
  "anya-e0104n2:60_7": "Avisadaṭṭhānagamananisajjākhādanabhojanādikā itthikuttaṁ. Itthisaṇṭhānaṁ itthākappo.",
  "anya-e0104n2:60_8": "Imāni ca itthiliṅgādīni yathāsakaṁ kammādinā paccayena uppajjamānānipi yebhuyyena",
  "anya-e0104n2:60_9": "itthindriyasahite eva santāne taṁtadākārāni hutvā uppajjantīti itthindriyaṁ tesaṁ",
  "anya-e0104n2:60_10": "kāraṇanti katvā vuttaṁ “itthiliṅganimittakuttākappānaṁ kāraṇabhāvapaccupaṭṭhāna”nti.",
  "anya-e0104n2:60_11": "Itthiliṅgādīsu eva ca kāraṇabhāvasaṅkhātena adhipatibhāvena tassa indriyatā vuttā,",
  "anya-e0104n2:60_12": "indriyasahite santāne itthiliṅgādiākārarūpapaccayānaṁ aññathā anuppādanato, itthiggahaṇassa",
  "anya-e0104n2:60_13": "ca tesaṁ rūpānaṁ paccayabhāvato.",
  "anya-e0104n2:61_0": "Yasmā pana bhāvadasakepi rūpānaṁ itthindriyaṁ na janakaṁ, nāpi anupālakaṁ, upatthambhakaṁ",
  "anya-e0104n2:61_1": "vā, na ca aññesaṁ kalāparūpānaṁ, tasmā taṁ jīvitindriyaṁ viya sakalāparūpānaṁ, āhāro",
  "anya-e0104n2:61_2": "viya vā kalāpantararūpānañca “indriyaatthiavigatapaccayo”ti pāḷiyaṁ na vuttaṁ. Yasmā",
  "anya-e0104n2:61_3": "ca paccayantarādhīnāni liṅgādīni, tasmā yatthassa ādhipaccaṁ, taṁsadisesu matacittakatarūpesupi",
  "anya-e0104n2:61_4": "taṁsaṇṭhānatā dissati. Esa nayo purisindriyepi. Yaṁ panettha visadisaṁ, taṁ vuttanayānusārena",
  "anya-e0104n2:61_5": "veditabbaṁ. Tayidaṁ dvayaṁ yasmā ekasmiṁ santāne saha na pavattati “yassa itthindriyaṁ",
  "anya-e0104n2:61_6": "uppajjati, tassa purisindriyaṁ uppajjatīti? No”tiādi vacanato, tasmā ubhatobyañjanakassāpi",
  "anya-e0104n2:61_7": "ekasmiṁ khaṇe ekameva hotīti veditabbaṁ. Ye pana “sarīrekadesavutti bhāvarūpa”nti",
  "anya-e0104n2:61_8": "vadanti, tesampi taṁ micchāti dassetuṁ “tadubhayampi…pe… byāpakamevā”ti vatvā yadi",
  "anya-e0104n2:61_9": "evaṁ kāyappasādena saṅkaro siyāti āsaṅkaṁ nivattento “na ca kāyappasādenā”tiādimāha.",
  "anya-e0104n2:61_10": "Tassattho – yadipi sakalasarīrabyāpitāya kāyappasādena aṭṭhitokāse ṭhitanti vattabbataṁ",
  "anya-e0104n2:61_11": "nāpajjati, tena pana bhinnanissayattā ṭhitokāse ṭhitantipi vattabbataṁ nāpajjatīti",
  "anya-e0104n2:61_12": "ayameva cettha nippariyāyakathā. “Rūparasādayo viyā”ti etena samānanissayesupi nāma",
  "anya-e0104n2:61_13": "saṅkaro natthi lakkhaṇabhedato, kimaṅgaṁ pana bhinnanissayasabhāvesūti dasseti.",
  "anya-e0104n2:62_0": "439.Sahajarūpānupālanalakkhaṇanti attanā sahajātarūpānaṁ anupālanalakkhaṇaṁ. Jīvitindriyassa",
  "anya-e0104n2:62_1": "ekantakammajattā sahaja-ggahaṇeneva anupāletabbānampi kammajabhāvo siddhoti kammaja-ggahaṇaṁ",
  "anya-e0104n2:62_2": "na kataṁ. Yathāsakaṁ khaṇamattaṭṭhāyinopi kammajarūpassa pavattihetubhāvena taṁ anupālakaṁ,",
  "anya-e0104n2:62_3": "tasmā sahajarūpānupālanalakkhaṇaṁ. Na hi kammajānaṁ kammaṁyeva ṭhitihetu bhavituṁ",
  "anya-e0104n2:62_4": "arahati āhārajādīnaṁ āhārādi viya. Kiṁ kāraṇā? Taṅkhaṇābhāvato. Tesanti sahajarūpānaṁ.",
  "anya-e0104n2:62_5": "Pavattanaṁ yāpanaṁ. Ṭhapanaṁ ṭhitihetutā. Attanā anupālanavasena yāpetabbāni pavattetabbāni",
  "anya-e0104n2:62_6": "bhūtāni etassa padaṭṭhānanti yāpayitabbabhūtapadaṭṭhānaṁ. Anupālanalakkhaṇādimhīti",
  "anya-e0104n2:62_7": "ādi-saddena pavattanarasādimeva saṅgaṇhāti. Atthikkhaṇeyevāti anupāletabbānaṁ atthikkhaṇeyeva.",
  "anya-e0104n2:62_8": "Asati anupāletabbe uppalādimhi kiṁ udakaṁ anupāleyya. Yadi kammajānaṁ ṭhitihetumantarena",
  "anya-e0104n2:62_9": "ṭhiti na hoti, jīvitindriyassa ko ṭhitihetūti āha “saya”ntiādi. Yadi kammajānaṁ ṭhānaṁ",
  "anya-e0104n2:62_10": "jīvitindriyapaṭibaddhaṁ, atha kasmā sabbakālaṁ na ṭhapetīti āha “na bhaṅgato”tiādi.",
  "anya-e0104n2:62_11": "Tassa tassa anupālanādikassa sādhanato. Taṁ sādhanañca jīvamānatāvisesassa paccayabhāvato.",
  "anya-e0104n2:62_12": "Indriyabaddharūpassa hi matarūpato kammajassa, tadanubandhabhūtassa ca utusamuṭṭhānādito",
  "anya-e0104n2:62_13": "jīvitindriyakato viseso, na kevalaṁ khaṇaṭṭhitiyā eva, pabandhānupacchedassāpi jīvitindriyaṁ",
  "anya-e0104n2:62_14": "kāraṇanti daṭṭhabbaṁ, itarathā āyukkhayato maraṇaṁ na yujjeyyāti.",
  "anya-e0104n2:63_0": "440.Manodhātumanoviññāṇadhātūnaṁ nissayalakkhaṇaṁ hadayavatthūti kathametaṁ viññātabbanti?",
  "anya-e0104n2:63_1": "Āgamato, yuttito ca. “Yaṁ rūpaṁ nissāya manodhātu ca manoviññāṇadhātu ca pavattanti,",
  "anya-e0104n2:63_2": "taṁ rūpaṁ manodhātuyā ca manoviññāṇadhātuyā ca taṁsampayuttakānañca dhammānaṁ nissayapaccayena",
  "anya-e0104n2:63_3": "paccayo”ti evamādi āgamo. Yadi evaṁ, kasmā rūpakaṇḍe taṁ na vuttanti? Tattha avacanaṁ",
  "anya-e0104n2:63_4": "aññakāraṇaṁ. Kiṁ pana tanti? Desanābhedo. Yathā hi cakkhuviññāṇādīni ekantato cakkhādinissayāni,",
  "anya-e0104n2:63_5": "na evaṁ manoviññāṇaṁ ekantena hadayavatthunissayaṁ. Nissitavasena ca vatthudukādidesanā",
  "anya-e0104n2:63_6": "pavattā “atthi rūpaṁ cakkhuviññāṇassa vatthu, atthi rūpaṁ cakkhuviññāṇassa na vatthū”tiādinā.",
  "anya-e0104n2:63_7": "Yampi ekantato hadayavatthunissayaṁ, tassa vasena “atthi rūpaṁ manoviññāṇassa vatthū”tiādinā",
  "anya-e0104n2:63_8": "dukādīsu vuccamānesupi na tadanuguṇā ārammaṇadukādayo sambhavanti. Na hi “atthi rūpaṁ",
  "anya-e0104n2:63_9": "manoviññāṇassa ārammaṇaṁ, atthi rūpaṁ na manoviññāṇassa ārammaṇa”nti sakkā vattunti",
  "anya-e0104n2:63_10": "vatthārammaṇadukā bhinnagatikā siyunti ekarasā desanā na bhaveyya. Ekarasañca desanaṁ",
  "anya-e0104n2:63_11": "desetuṁ idha satthu ajjhāsayo. Tasmā tattha hadayavatthu na vuttaṁ, na alabbhamānattāti daṭṭhabbaṁ.",
  "anya-e0104n2:64_0": "Yutti pana evaṁ veditabbā – nipphannaupādāyarūpanissayaṁ dhātudvayaṁ pañcavokārabhave.",
  "anya-e0104n2:64_1": "Tattha rūpāyatanādīnaṁ, ojāya ca indriyabaddhato bahipi pavattidassanato na taṁnissayatā",
  "anya-e0104n2:64_2": "yujjati, itthipurisindriyānampi tadubhayarahitepi santāne dhātudvayadassanato na",
  "anya-e0104n2:64_3": "taṁnissayatā yujjati, jīvitindriyassāpi aññakiccaṁ vijjatīti na taṁnissayatā yujjati",
  "anya-e0104n2:64_4": "evāti pārisesato hadayavatthu, tesaṁ nissayoti viññāyati. Sakkā hi vattuṁ nipphannaupādāyarūpanissayaṁ",
  "anya-e0104n2:64_5": "dhātudvayaṁ pañcavokārabhave rūpapaṭibaddhavuttibhāvato. Yaṁ yañhi rūpapaṭibaddhavutti,",
  "anya-e0104n2:64_6": "taṁ taṁ nipphannaupādāyarūpanissayaṁ diṭṭhaṁ yathā “cakkhuviññāṇadhātū”ti. “Pañcavokārabhave”ti",
  "anya-e0104n2:64_7": "ca visesanaṁ manoviññāṇadhātuvasena kataṁ. Manodhātu pana catuvokārabhave nattheva.",
  "anya-e0104n2:64_8": "Nanu ca indriyanissayatāyapi sādhanato viruddho hetu āpajjatīti? Na diṭṭhabādhanato.",
  "anya-e0104n2:64_9": "Diṭṭhaṁ hetaṁ cakkhuviññāṇassa viya dhātudvayassa vatthuno mandatikkhādiananuvidhānaṁ.",
  "anya-e0104n2:64_10": "Tathā hissa pāḷiyaṁ indriyapaccayatā na vuttā. Tena tadanuvidhānasaṅkhātā indriyanissayatā",
  "anya-e0104n2:64_11": "bādhīyati. Hotu dhātudvayanissayo hadayavatthu, upādāyarūpañca, etaṁ pana kammasamuṭṭhānaṁ,",
  "anya-e0104n2:64_12": "paṭiniyatakiccaṁ, hadayapadese ṭhitamevāti kathaṁ viññāyatīti? Vuccate – vatthurūpabhāvato",
  "anya-e0104n2:64_13": "kammasamuṭṭhānaṁ cakkhu viya, tato eva paṭiniyatakiccaṁ, vatthurūpabhāvatoti ca viññāṇanissayabhāvatoti",
  "anya-e0104n2:64_14": "attho. Aṭṭhiṁ katvā manasi katvā sabbacetasā samannāharitvā kiñci cintentassa hadayassa",
  "anya-e0104n2:64_15": "khijjanato tatthetamavaṭṭhitanti viññāyati. Tāsaññeva dhātūnanti manodhātumanoviññāṇadhātūnaṁyeva.",
  "anya-e0104n2:64_16": "Nissayabhāvato upari āropetvā vahantaṁ viya paccupatiṭṭhatīti ubbahanapaccupaṭṭhānaṁ.",
  "anya-e0104n2:64_17": "Sesaṁ heṭṭhā vuttanayameva.",
  "anya-e0104n2:65_0": "441. Abhikkamo ādi yesaṁ te abhikkamādī. Ādi-saddena paṭikkamasamiñjanapasāraṇaukkhepanaavekkhepanādikā",
  "anya-e0104n2:65_1": "sabbā kiriyā pariggayhati. Tesaṁ abhikkamādīnaṁ pavattakaṁ cittaṁ samuṭṭhānaṁ yassā",
  "anya-e0104n2:65_2": "sā abhikkamādippavattakacittasamuṭṭhānā, vāyodhātu. Tassā yaṁ sahajarūpakāyassa thambhanasandhāraṇacalanasaṅkhātaṁ",
  "anya-e0104n2:65_3": "kiccaṁ, tassa sahakārīkāraṇabhūto ākāraviseso kāyaviññatti nāmāti dassento āha “abhikkamādi…pe… kāyaviññattī”ti.",
  "anya-e0104n2:66_0": "Kassa pana ākāravikāroti? Sāmatthiyato vāyodhātuadhikānaṁ cittajamahābhūtānaṁ. Kiṁ",
  "anya-e0104n2:66_1": "taṁ sāmatthiyaṁ? Cittajatā, upādāyarūpatā ca. Atha vā vāyodhātuyā ākāravikāro sahaja…pe…",
  "anya-e0104n2:66_2": "paccayoti sambandhitabbaṁ. Yadi evaṁ viññattiyā upādāyarūpabhāvo na yujjati. Na hi",
  "anya-e0104n2:66_3": "upādāyarūpaṁ ekabhūtasannissayaṁ atthi. “Catunnaṁ mahābhūtānaṁ upādāyarūpa”nti hi",
  "anya-e0104n2:66_4": "vuttaṁ, nāyaṁ doso catunnaṁ vikāro catūsu ekassāpi hoti catusādhāraṇadhanaṁ viya.",
  "anya-e0104n2:66_5": "Vāyodhātuadhikatāya ca kalāpassa “vāyodhātuyā”ti vacanaṁ na virujjhati. Evaṁ adhikatā",
  "anya-e0104n2:66_6": "ca sāmatthiyato, na pamāṇato. Aññathā hi avinibbhogavuttitā na yujjeyya. Vāyodhātuyā",
  "anya-e0104n2:66_7": "evāti keci. Tesaṁ matena viññattiyā upādāyarūpatā durupapādā. Na hi ekassa vikāro",
  "anya-e0104n2:66_8": "catunnaṁ hoti. Sā panāyaṁ hatthacalanādīsu phandamānavaṇṇaggahaṇānantaramaviññāyamānantarena",
  "anya-e0104n2:66_9": "manodvārajavanena gayhati. Phandamānavaṇṇavinimutto koci vikāro atthi. Tassa ca taggahaṇānantaraṁ",
  "anya-e0104n2:66_10": "gahaṇaṁ hotīti kathametaṁ viññāyatīti adhippāyaggahaṇato. Na hi viññattivikārarahitesu",
  "anya-e0104n2:66_11": "rukkhacalanādīsu “idamesa kāreti maññe”ti adhippāyaggahaṇaṁ diṭṭhaṁ, hatthacalanādīsu",
  "anya-e0104n2:66_12": "pana diṭṭhaṁ. Tasmā phandamānavaṇṇavinimutto koci vikāro atthi adhippāyassa ñāpakoti",
  "anya-e0104n2:66_13": "viññāyati. Ñāpako ca hetu ñāpetabbamatthaṁ sayaṁ gahito eva ñāpeti, na vijjamānatāmattenāti",
  "anya-e0104n2:66_14": "vaṇṇaggahaṇānantaraṁ vikāraggahaṇampi anumānato viññāyati. Tathā hi vadanti –",
  "anya-e0104n2:67": "“Visayattamanāpannā, saddā nevatthabodhakā;",
  "anya-e0104n2:68": "Na sattāmattato atthe, te aññātā pakāsakā”ti.",
  "anya-e0104n2:69_0": "Yadi vikāraggahaṇameva kāraṇaṁ adhippāyaggahaṇassa, kasmā aggahitasaṅketānaṁ adhippāyaggahaṇaṁ",
  "anya-e0104n2:69_1": "na hotīti? Na kevalaṁ vikāraggahaṇameva adhippāyaggahaṇassa kāraṇaṁ, atha kho purimasiddhasambandhaggahaṇañca",
  "anya-e0104n2:69_2": "imassa upanissayoti daṭṭhabbaṁ. Thambhanasandhāraṇacalanāni viññattivikārasahitāya",
  "anya-e0104n2:69_3": "vāyodhātuyā hontīti vuttaṁ. Kiṁ sabbāva vāyodhātū sabbāni tāni karontīti? Nayidamevaṁ.",
  "anya-e0104n2:69_4": "Sattamajavanasambhūtā hi vāyodhātu purimajavanasambhūtā vāyodhātuyo upathambhakapaccaye",
  "anya-e0104n2:69_5": "labhitvā desantaruppattihetubhāvena calayati cittajarūpaṁ, na itarā. Itarā pana santhambhanasandhāraṇamattaṁ",
  "anya-e0104n2:69_6": "karontiyo tassā upakārāya honti. Desantaruppatti eva calananti nimitte ca kattubhāvo",
  "anya-e0104n2:69_7": "samāropitoti daṭṭhabbaṁ. Aññathā dhammānaṁ abyāpāratā, khaṇikatā ca na siyā. Sattahi",
  "anya-e0104n2:69_8": "yugehi ākaḍḍhitabbasakaṭamettha aṭṭhakathāyaṁ nidassitaṁ. Cittajarūpe pana calante",
  "anya-e0104n2:69_9": "taṁsambandhatāya utukammāhārajarūpampi calati nadīsote pakkhittasukkhagomayapiṇḍaṁ",
  "anya-e0104n2:69_10": "viya phandamānavaṇṇaggahaṇānantaraṁ viññattiggahaṇassa vuttattā. Kiṁ calanakarā eva",
  "anya-e0104n2:69_11": "vāyodhātu viññattivikārasahitāti? Nayidamevaṁ, tathā calayitumasakkuṇantiyopi thambhanasandhāraṇamattakarā",
  "anya-e0104n2:69_12": "paṭhamajavanādisambhūtāpi vāyodhātuyo viññattivikārasahitā evāti gahetabbaṁ. Yena",
  "anya-e0104n2:69_13": "disābhāgenāyaṁ abhikkamādiṁ pavattetukāmo, tadabhimukhavikārasabbhāvato. Adhippāyasahabhāvī",
  "anya-e0104n2:69_14": "hi vikāro viññatti. Evañca katvā manodvārāvajjanassāpi viññattisamuṭṭhāpakavacanaṁ",
  "anya-e0104n2:69_15": "suṭṭhu yujjati. Yathāvuttavikāraggahaṇamukhena taṁsamaṅgino adhippāyo viññāyatīti",
  "anya-e0104n2:69_16": "vuttaṁ “adhippāyappakāsanarasā”ti.",
  "anya-e0104n2:70_0": "Kāyavipphandanassa hetubhūtāya vāyodhātuyā vikārabhāvato pariyāyena viññatti kāyavipphandanahetubhāvapaccupaṭṭhānā",
  "anya-e0104n2:70_1": "vuttā. Cittasamuṭṭhānavāyodhātupadaṭṭhānāti ca vāyodhātuyā kiccādhikatāya vuttaṁ.",
  "anya-e0104n2:70_2": "Kāyavipphandanena adhippāyaviññāpanahetuttāti kāyavipphandanena karaṇabhūtena adhippāyassa",
  "anya-e0104n2:70_3": "viññāpanahetubhāvato kāyaviññattīti vuccatīti sambandho. Ayañhettha attho – viññāpetīti",
  "anya-e0104n2:70_4": "viññatti. Kiṁ viññāpeti? Adhippāyaṁ. Kena? Kāyena. Kīdisena? Vipphandamānenāti. Dutiyanaye",
  "anya-e0104n2:70_5": "pana yathāvuttena kāyena viññāyatīti kāyaviññatti. Sesaṁ vuttanayameva.",
  "anya-e0104n2:71_0": "Atthāvabodhanasamattho vacīviseso vacībhedo. Tena vāyuvanappatinadīghosādiṁ nivatteti.",
  "anya-e0104n2:71_1": "Tassa pavattakaṁ cittaṁ samuṭṭhānaṁ yassā sā vacībhedappavattakacittasamuṭṭhānā,",
  "anya-e0104n2:71_2": "pathavīdhātu. Tassā yaṁ upādinnasaṅkhātassa akkharuppattiṭṭhānassa ghaṭṭanasaññitaṁ",
  "anya-e0104n2:71_3": "kiccaṁ, tassa sahakārīkāraṇabhūto ākāraviseso vacīviññatti nāmāti dassento āha “vacībhe…pe… vacīviññattī”ti.",
  "anya-e0104n2:72_0": "Idāni “kassa pana ākāravikāro”tiādi kāyaviññattiyaṁ vuttanayeneva veditabbaṁ. Ayaṁ",
  "anya-e0104n2:72_1": "pana viseso – yathā tattha “phandamānavaṇṇaggahaṇānantara”nti vuttaṁ, evamidha “suyyamānasaddasavanānantara”nti",
  "anya-e0104n2:72_2": "yojetabbaṁ. Idha ca thambhanādīnaṁ abhāvato “sattamajavanasambhūtā”tiādinayo na labbhati.",
  "anya-e0104n2:72_3": "Ghaṭṭanena hi saddhiṁ saddo uppajjati. Ghaṭṭanañca paṭhamajavanādīsupi labbhateva.",
  "anya-e0104n2:72_4": "Ghaṭṭanaṁ paccayavasena bhūtakalāpānaṁ aññamaññaṁ āsannataruppādo. Calanaṁ ekassāpi",
  "anya-e0104n2:72_5": "desantaruppādaparamparatāti ayametesaṁ viseso. Yathā ca vāyodhātuyā calanaṁ kiccaṁ,",
  "anya-e0104n2:72_6": "evaṁ pathavīdhātuyā ghaṭṭanaṁ. Tenevāha “pathavīdhātuyā upādinnaghaṭṭanassa paccayo”ti.",
  "anya-e0104n2:72_7": "Sesaṁ vuttanayameva. Yathā hītiādi kāyavacīviññattīnaṁ anumānavasena gahetabbabhāvavibhāvanaṁ.",
  "anya-e0104n2:72_8": "Yathā hi ussāpetvā baddhagosīsādirūpāni disvā tadanantarappavattāya aviññāyamānantarāya",
  "anya-e0104n2:72_9": "manodvāravīthiyā gosīsādīnaṁ udakasahacārippakārasaññāṇākāraṁ gahetvā udakaggahaṇaṁ",
  "anya-e0104n2:72_10": "hoti, evaṁ vipphandamānasamuccāriyamānavaṇṇasadde gahetvā tadanantarapavattāya aviññāyamānantarāya",
  "anya-e0104n2:72_11": "manodvāravīthiyā purimasiddhasambandhagahaṇūpanissayasahitāya sādhippāyavikāraggahaṇaṁ hoti.",
  "anya-e0104n2:73_0": "442. Rūpāni paricchindati, sayaṁ vā tehi paricchijjati, rūpānaṁ vā paricchedamattaṁ",
  "anya-e0104n2:73_1": "rūpaparicchedo, taṁ lakkhaṇaṁ etissāti rūpaparicchedalakkhaṇā. Ayaṁ hi ākāsadhātu",
  "anya-e0104n2:73_2": "taṁ taṁ rūpakalāpaṁ paricchindantī viya hoti. Tenāha “rūpapariyantappakāsanarasā”ti.",
  "anya-e0104n2:73_3": "Atthato pana yasmā rūpānaṁ paricchedamattaṁ hutvā gayhati, tasmā vuttaṁ “rūpamariyādapaccupaṭṭhānā”ti.",
  "anya-e0104n2:73_4": "Yasmiṁ kalāpe bhūtānaṁ paricchedo, teheva asamphuṭṭhabhāvapaccupaṭṭhānā. Vijjamānepi",
  "anya-e0104n2:73_5": "hi kalāpantarabhūtānaṁ kalāpantarabhūtehi samphuṭṭhabhāve taṁtaṁbhūtavivittatā rūpapariyanto",
  "anya-e0104n2:73_6": "ākāsoti yesaṁ so paricchedo, tehi so asamphuṭṭhova. Aññathā paricchinnatā na siyā",
  "anya-e0104n2:73_7": "tesaṁ bhūtānaṁ byāpibhāvāpattito. Abyāpitā hi asamphuṭṭhatā. Tenāha bhagavā “asamphuṭṭhaṁ",
  "anya-e0104n2:73_8": "catūhi mahābhūtehī”ti. Kaṇṇacchiddamukhavivarādivasena ca chiddavivarabhāvapaccupaṭṭhānā",
  "anya-e0104n2:73_9": "vā. Yesaṁ rūpānaṁ paricchedo, tattheva tesaṁ paricchedabhāvena labbhatīti vuttaṁ",
  "anya-e0104n2:73_10": "“paricchinnarūpapadaṭṭhānā”ti. “Yāya paricchinnesū”tiādinā ākāsadhātuyā taṁtaṁkalāpānaṁ",
  "anya-e0104n2:73_11": "kalāpantarehi asaṅkarakāraṇataṁ dasseti.",
  "anya-e0104n2:74_0": "443.Adandhatāti agarutā. Vinodanaṁ vikkhipanaṁ, apanayananti attho. Athaddhatāti",
  "anya-e0104n2:74_1": "akathinatā. Attano mudubhāveneva sabbakiriyāsu avirodhitā. Mudu hi katthaci na virujjhati.",
  "anya-e0104n2:74_2": "Tīsupi ṭhānesu paṭipakkhe a-kāro dandhatādihetūnaṁ paṭipakkhasamuṭṭhānattā lahutādīnanti",
  "anya-e0104n2:74_3": "keci. Apare pana “sattāpaṭisedhe”ti vadanti. Sarīrena kattabbakiriyānaṁ anukūlatāsaṅkhātakammaññabhāvo",
  "anya-e0104n2:74_4": "lakkhaṇaṁ etissāti sarīrakiriyānukūlakammaññabhāvalakkhaṇā. Akammaññaṁ dubbalaṁ nāma",
  "anya-e0104n2:74_5": "hotīti kammaññatā adubbalabhāvapaccupaṭṭhānā vuttā.",
  "anya-e0104n2:75_0": "Lahutādīnaṁ aññamaññāvijahanena duviññeyyanānattatā vuttāti taṁtaṁvikārādhikarūpehi",
  "anya-e0104n2:75_1": "taṁnānattappakāsanatthaṁ “evaṁ santepī”ti vuttaṁ. Dhātukkhobho vātapittasemhapakopo,",
  "anya-e0104n2:75_2": "rasādidhātūnaṁ vā vikārāvatthā. Dvidhā vuttopi atthato pathavīdhātuādīnaṁ dhātūnaṁyeva",
  "anya-e0104n2:75_3": "vikāroti daṭṭhabbo. Paṭipakkhapaccayā sappāyautuāhārāvikkhittacittatā. Te ca taṁtaṁvikārassa",
  "anya-e0104n2:75_4": "visesapaccayabhāvato vuttā, avisesena pana sabbe sabbesaṁ paccayā. Yato nesaṁ aññamaññāvijahanaṁ,",
  "anya-e0104n2:75_5": "iddhivaḷañjanādīsu viya vasavattanaṁ maddavappakāro. Suparimadditacammasudhantasuvaṇṇagahaṇañcettha",
  "anya-e0104n2:75_6": "mudukammaññasadisarūpanidassanamattaṁ, na taṁ idha adhippetaṁ mudutākammaññatāsabbhāvato.",
  "anya-e0104n2:75_7": "Na hi anindriyabaddharūpasantāne lahutādīni sambhavanti, indriyabaddhepi rūpabhave",
  "anya-e0104n2:75_8": "na santi dandhattakarādidhātukkhobhābhāvato. Sati hi tādise dhātukkhobhe tappaṭipakkhapaccayasamuṭṭhānāhi",
  "anya-e0104n2:75_9": "lahutādīhi bhavitabbanti keci, taṁ akāraṇaṁ. Na hi vūpasametabbapaccanīkāpekkho tabbirodhidhammasamuppādo,",
  "anya-e0104n2:75_10": "tathā sati sahetukakiriyacittuppādesu kāyalahutādīnaṁ abhāvova siyā. Kasmā pana kammajarūpesu",
  "anya-e0104n2:75_11": "lahutādayo na hontīti? Paccuppannapaccayāpekkhattā. Aññathā sabbadābhāvīhi lahutādīhi bhavitabbaṁ siyāti.",
  "anya-e0104n2:76_0": "444. Ādi cayo, īsaṁ vā cayoti ācayo, yathāpaccayaṁ tato tato āgatassa viya cayoti",
  "anya-e0104n2:76_1": "vā ācayo, tadubhayaṁ ekajjhaṁ gahetvā ācayo lakkhaṇaṁ etassāti ācayalakkhaṇo. Rūpassa",
  "anya-e0104n2:76_2": "upacayo paṭhamuppādo, vaḍḍhi ca “upaññattaṁ upasitta”ntiādīsu viya upa-saddassa paṭhamūpariatthassa",
  "anya-e0104n2:76_3": "nidassanato. Pubbantatoti pubbakoṭṭhāsato, anāgatabhāvatoti attho. Uppajjamāne rūpadhamme",
  "anya-e0104n2:76_4": "uppādo anāgatakkhaṇato ummujjāpento viya hotīti vuttaṁ “ummujjāpanaraso”ti. Tathā",
  "anya-e0104n2:76_5": "so “ime rūpadhammā”ti niyyātento viya gayhatīti āha “niyyātanapaccupaṭṭhāno”ti. Paripuṇṇabhāvapaccupaṭṭhānatā",
  "anya-e0104n2:76_6": "“uparicayo upacayo”ti imassa atthassa vasena veditabbā. Pavattilakkhaṇāti rūpānaṁ",
  "anya-e0104n2:76_7": "pavattananti lakkhitabbā. Anuppabandhanarasāti pubbāparavasena anu anu pabandhanakiccā.",
  "anya-e0104n2:76_8": "Tato eva anupacchedavasena gahetabbato anupacchedapaccupaṭṭhānā.",
  "anya-e0104n2:77_0": "Ubhayampīti upacayo santatīti ubhayampi. Jātirūpassevāti rūpuppādasseva adhivacanaṁ.",
  "anya-e0104n2:77_1": "Yadi evaṁ kasmā vibhajja vuttāti āha “ākāranānattato”ti, jātirūpassa pavattiākārabhedatoti",
  "anya-e0104n2:77_2": "attho. Veneyyavasena vibhajjakathane kāraṇaṁ parato āvi bhavissati. Kathaṁ panetaṁ",
  "anya-e0104n2:77_3": "viññātabbaṁ, pavattiākāranānattato jātirūpassa bhedo, na sabhāvatoti ? Niddesatoti",
  "anya-e0104n2:77_4": "dassento “yasmā panā”tiādimāha. Tattha yo āyatanānanti yo aḍḍhekādasannaṁ rūpāyatanānaṁ",
  "anya-e0104n2:77_5": "ādicayattā “ācayo”ti vutto. So eva upacayo paṭhamuppādabhāvato upa-saddo paṭhamatthoti",
  "anya-e0104n2:77_6": "katvā. Yo pana tattheva uppajjamānānaṁ upari cayattā upacayo, sā eva santati anupabandhavasena",
  "anya-e0104n2:77_7": "uppattibhāvato. Atha vā yo āyatanānaṁ ācayo paṭhamabhāvena upalakkhito uppādo, so",
  "anya-e0104n2:77_8": "pana tattheva uppajjamānānaṁ upari cayattā upacayo, vaḍḍhīti attho. Upacayo vaḍḍhibhāvena",
  "anya-e0104n2:77_9": "upalakkhito uppādo, sā eva santati pabandhākārena uppattibhāvato. Tenāha “aṭṭhakathāyampī”tiādi.",
  "anya-e0104n2:78_0": "Tattha evaṁ kiṁ kathitanti “yo āyatanānaṁ ācayo”tiādinā niddesena kiṁ atthajātaṁ",
  "anya-e0104n2:78_1": "kathitaṁ hoti? Āyatanena ācayo kathito. Ācayupacayasantatiyo hi nibbattibhāvena ācayo",
  "anya-e0104n2:78_2": "evāti āyatanehi ācayādīnaṁ pakāsitattā tehi ācayo kathito. Āyatanānaṁ ācayādivacaneneva",
  "anya-e0104n2:78_3": "ācayasabhāvāni uppādadhammāni āyatanānīti ācayena taṁpakatikaṁ āyatanaṁ kathitaṁ.",
  "anya-e0104n2:78_4": "Lakkhaṇañhi uppādo, na rūparūpanti.",
  "anya-e0104n2:79_0": "Rūpaparipāko rūpadhammānaṁ jiṇṇatā. Upanayanarasāti bhaṅgupanayanakiccā. Sabhāvānapagamepīti",
  "anya-e0104n2:79_1": "kakkhaḷatādisabhāvassa avigamepi. Ṭhitikkhaṇe hi jarā, na ca tadā dhammo sabhāvaṁ",
  "anya-e0104n2:79_2": "vijahati nāma. Navabhāvo uppādāvatthā, tassa apagamabhāvena gayhatīti āha “navabhāvāpagamapaccupaṭṭhānā”ti.",
  "anya-e0104n2:79_3": "“Arūpadhammāna”nti idaṁ tesaṁ jarāya suṭṭhu paṭicchannatāya vuttaṁ. Rūpadhammānampi",
  "anya-e0104n2:79_4": "hi khaṇikajarā paṭicchannā eva, yā avīcijarātipi vuccati. Esa vikāroti khaṇḍiccādivikāramāha.",
  "anya-e0104n2:79_5": "So hi arūpadhammesu na labbhati. Yā avīcijarā nāma, tassāpi esa vikāro natthīti sambandhitabbaṁ.",
  "anya-e0104n2:79_6": "Natthi etissā jarāya vīcīti avīcijarā, navabhāvato duviññeyyantarajarāti attho.",
  "anya-e0104n2:80_0": "Parito sabbaso “bhijjana”nti lakkhitabbāti paribhedalakkhaṇā. Niccaṁ nāma dhuvaṁ,",
  "anya-e0104n2:80_1": "rūpaṁ pana khaṇabhaṅgitāya yena bhaṅgena na niccanti aniccaṁ, so aniccassa bhāvoti",
  "anya-e0104n2:80_2": "aniccatā. Sā pana yasmā ṭhitippattaṁ rūpaṁ vināsabhāvena saṁsīdantī viya hotīti vuttaṁ",
  "anya-e0104n2:80_3": "“saṁsīdanarasā”ti. Yasmā ca sā rūpadhammānaṁ bhaṅgabhāvato khayavayākāreneva gayhati,",
  "anya-e0104n2:80_4": "tasmā vuttaṁ “khayavayapaccupaṭṭhānā”ti.",
  "anya-e0104n2:81_0": "445.Ojālakkhaṇoti ettha aṅgamaṅgānusārino rasassa sāro upathambhabalakaro bhūtanissito",
  "anya-e0104n2:81_1": "eko viseso ojā. Kabaḷaṁ karīyatīti kabaḷīkāro. Āharīyatīti āhāro, kabaḷaṁ katvā ajjhoharīyatīti",
  "anya-e0104n2:81_2": "attho. Idaṁ pana savatthukaṁ ojaṁ dassetuṁ vuttaṁ. Bāhiraṁ āhāraṁ paccayaṁ labhitvā",
  "anya-e0104n2:81_3": "eva ajjhattikāhāro rūpaṁ uppādeti, so pana rūpaṁ āharatīti āhāro. Tenāha “rūpāharaṇaraso”ti.",
  "anya-e0104n2:81_4": "Tato eva ojaṭṭhamakarūpuppādanena imassa kāyassa upathambhanapaccupaṭṭhāno. Ojāya",
  "anya-e0104n2:81_5": "rūpāharaṇakiccaṁ bāhirādhīnanti āha “āharitabbavatthupadaṭṭhāno”ti.",
  "anya-e0104n2:82_0": "446.Balarūpantiādīsu imasmiṁ kāye balaṁ nāma atthi, sambhavo nāma atthi, rogo nāma",
  "anya-e0104n2:82_1": "atthi, “jāti sañjātī”ti vacanato jāti nāma atthi, tehipi catūhi mahābhūtehi vinā",
  "anya-e0104n2:82_2": "abhāvato upādāyarūpehi bhavitabbanti adhippāyo. Ekaccānanti abhayagirivāsīnaṁ. Paṭikkhittanti",
  "anya-e0104n2:82_3": "ettha evaṁ paṭikkhepo veditabbo – middhaṁ rūpameva na hoti nīvaraṇesu desitattā.",
  "anya-e0104n2:82_4": "Yassa hi nīvaraṇesu desanā, taṁ na rūpaṁ yathā kāmacchando. Siyā panetaṁ duvidhaṁ",
  "anya-e0104n2:82_5": "middhaṁ rūpaṁ, arūpañcāti. Tattha yaṁ arūpaṁ, taṁ nīvaraṇesu desitaṁ “na rūpa”nti?",
  "anya-e0104n2:82_6": "Taṁ na, visesavacanābhāvato. Na hi visesetvā middhaṁ nīvaraṇesu desitaṁ, tasmā middhassa",
  "anya-e0104n2:82_7": "duvidhataṁ parikappetvāpi na sakkā nīvaraṇabhāvaṁ nivattetuṁ. Sakkā hi vattuṁ “yaṁ",
  "anya-e0104n2:82_8": "taṁ arūpato aññaṁ middhaṁ parikappitaṁ, tampi nīvaraṇaṁ middhasabhāvattā itaraṁ middhaṁ viyā”ti.",
  "anya-e0104n2:83_0": "Bhavatu nīvaraṇaṁ, ko virodhoti ce? Nīvaraṇañca pahātabbaṁ. Pañca nīvaraṇe pahāya",
  "anya-e0104n2:83_1": "“addhā munīsi sambuddho, natthi nīvaraṇā tavā”ti vacanato. Appahātabbañca rūpaṁ “katame",
  "anya-e0104n2:83_2": "dhammā neva dassanena na bhāvanāya pahātabbā? Catūsu bhūmīsu kusalaṁ, catūsu bhūmīsu",
  "anya-e0104n2:83_3": "vipāko, tīsu bhūmīsu kiriyābyākataṁ, rūpañca nibbānañca. Ime dhammā neva dassanena",
  "anya-e0104n2:83_4": "na bhāvanāya pahātabbā”ti vacanato. Na cettha tadārammaṇakilesappahānaṁ adhippetaṁ",
  "anya-e0104n2:83_5": "“rūpaṁ, bhikkhave, na tumhākaṁ, taṁ pajahathā”tiādīsu viya kāmacchandādīnaṁ tathā",
  "anya-e0104n2:83_6": "pahānassa anadhippetattā. Tasmā na middhaṁ rūpaṁ. Yadi middhassa rūpabhāvaṁ na sampaṭicchatha,",
  "anya-e0104n2:83_7": "kathaṁ bhagavato niddā. Middhañhi “niddāpacalāyikā”tiādinā vibhaṅge vibhattattā niddāti?",
  "anya-e0104n2:83_8": "Na middhaṁ niddā, niddāhetubhāvato pana taṁ “niddā”ti vibhattaṁ yathā itthiliṅgādi.",
  "anya-e0104n2:83_9": "Evampi niddāhetuno middhassa abhāvato kathaṁ bhagavato niddāti? Niddā bhagavato sarīragilāniyā,",
  "anya-e0104n2:83_10": "na middhena. Sā ca natthīti na sakkā vattuṁ “piṭṭhi me āgilāyati, tamahaṁ āyamissāmī”ti",
  "anya-e0104n2:83_11": "vacanato. Na cettha evamavadhāraṇaṁ middhameva niddāhetūti, niddāhetu eva middhanti",
  "anya-e0104n2:83_12": "evamavadhāraṇā. Tasmā aññopi atthi niddāhetu, ko pana soti? Sarīragilāniyā. Tena",
  "anya-e0104n2:83_13": "vuttaṁ “niddā bhagavato sarīragilāniyā, na middhenā”ti.",
  "anya-e0104n2:84_0": "Niddā ca bhagavato natthīti na sakkā vattuṁ “abhijānāmi kho panāhaṁ aggivessana…pe…",
  "anya-e0104n2:84_1": "divā supitā”ti vacanato. Itopi na middhaṁ rūpaṁ sampayogavacanato. Vuttañhi “thinamiddhanīvaraṇaṁ",
  "anya-e0104n2:84_2": "avijjānīvaraṇena nīvaraṇañceva nīvaraṇasampayuttañcā”tiādi. Na cettha yathālābhabhavanaṁ?",
  "anya-e0104n2:84_3": "Sakkā paccetuṁ “sakkharakathalikampi macchagumbampi carantampi tiṭṭhantampī”tiādi",
  "anya-e0104n2:84_4": "viya appasiddhatāya rūpabhāvassa. Siddhe hi tassa rūpabhāve sambhavato yathālābhapaccayo",
  "anya-e0104n2:84_5": "yujjeyyāti. Itopi na rūpaṁ middhaṁ āruppesu uppajjanato. Vuttampi cetaṁ “nīvaraṇaṁ",
  "anya-e0104n2:84_6": "dhammaṁ paṭicca nīvaraṇo dhammo uppajjati napurejātapaccayā”ti imassa vibhaṅge “āruppe",
  "anya-e0104n2:84_7": "kāmacchandanīvaraṇaṁ paṭicca thinamiddhanīvaraṇaṁ uddhaccanīvaraṇaṁ avijjānīvaraṇaṁ",
  "anya-e0104n2:84_8": "uppajjatī”ti vitthāro. Tasmā “na middhaṁ rūpa”nti yaṁ aṭṭhakathāsu paṭikkhittaṁ,",
  "anya-e0104n2:84_9": "taṁ supaṭikkhittameva.",
  "anya-e0104n2:85_0": "Itaresūti balarūpādīsu. Kammasamuṭṭhānassāpi rogassa visabhāgapaccayasamuppanno dhātukkhobho",
  "anya-e0104n2:85_1": "āsannakāraṇaṁ, pageva itarassa. So ca atthato rūpadhammānaṁ vikārāvatthāṭhitibhaṅgakkhaṇesu",
  "anya-e0104n2:85_2": "eva siyāti vuttaṁ “rogarūpaṁ jaratāaniccatāgahaṇena gahitamevā”ti. Upacayasantatigahaṇena",
  "anya-e0104n2:85_3": "gahitamevāti tabbinimuttassa rūpuppādassa abhāvato. Upādāvatthāya ca aññā jāti nāma",
  "anya-e0104n2:85_4": "nattheva. Sambhavo kāmadhātuyaṁ ekacciyasattānaṁ indriyaparipākapaccayo āpodhātuyā",
  "anya-e0104n2:85_5": "pavattiākāravisesoti āha “sambhavarūpaṁ āpodhātuggahaṇena gahitamevā”ti. Kāyabalaṁ",
  "anya-e0104n2:85_6": "nāma atthato vāyodhātuyā pavattiākāraviseso tassā vipphārabhāvato. Yato naṁ “pāṇabala”nti",
  "anya-e0104n2:85_7": "vadanti, tenāha “balarūpaṁ vāyodhātuggahaṇena gahitamevā”ti. Kasmā pana nesaṁ ayathākkamato",
  "anya-e0104n2:85_8": "paṭikkhepo katoti? Visuṁ natthīti katvā anupalabbhamānattā anādaradassanatthaṁ, middhapaṭikkhepo",
  "anya-e0104n2:85_9": "vā mahāpañhoti paṭhamaṁ kato. Tadanusārena paṭilomanayena itaresampi abhāvo vuttoti veditabbaṁ.",
  "anya-e0104n2:86_0": "“Itī”ti idaṁ “aṭṭhavīsatividha”nti iminā sambandhitabbaṁ, iminā vuttakkamena aṭṭhavīsatividhaṁ",
  "anya-e0104n2:86_1": "hotīti. So ca kho pāḷiyaṁ āgatanayenevāti anūnatā veditabbā. Anadhikabhāvo pana dassito eva.",
  "anya-e0104n2:87_0": "447. Sampayuttadhammarāsi hinoti etena patiṭṭhahatīhi hetu, mūlaṭṭhena lobhādiko,",
  "anya-e0104n2:87_1": "alobhādiko ca, tādiso hetu na hotīti nahetu. Nāssa hetu atthīti ahetukaṁ, sahetukapaṭiyogibhāvato",
  "anya-e0104n2:87_2": "hetunā saha na uppajjatīti attho. Ahetukameva hetunā vippayuttatāya hetuvippayuttaṁ.",
  "anya-e0104n2:87_3": "Dhammanānattābhāvepi hi saddatthanānattena veneyyavasena dukantaradesanā hotīti dukapadavasena",
  "anya-e0104n2:87_4": "cetaṁ vuttaṁ. Paccayādhīnavuttitāya saha paccayenāti sappaccayaṁ. Attano paccayehi",
  "anya-e0104n2:87_5": "loke niyuttaṁ, viditanti vā lokiyaṁ. Ā bhavaggaṁ, ā gotrabhuṁ vā savantīti āsavā,",
  "anya-e0104n2:87_6": "saha āsavehīti sāsavaṁ, āsavehi ālambitabbanti attho. Ādisaddena saṁyojanīyaṁ oghanīyaṁ",
  "anya-e0104n2:87_7": "yoganīyaṁ nīvaraṇīyaṁ saṁkilesikaṁ parāmaṭṭhaṁ acetasikaṁ cittavippayuttaṁ narūpāvacaraṁ",
  "anya-e0104n2:87_8": "naarūpāvacaraṁ naapariyāpannaṁ aniyataṁ aniyyānikaṁ aniccanti evamādīnaṁ saṅgaho daṭṭhabbo.",
  "anya-e0104n2:88_0": "Āhito ahaṁ māno etthāti attā, attabhāvo. Taṁ attānaṁ adhikicca uddissa pavattā ajjhattā,",
  "anya-e0104n2:88_1": "indriyabaddhadhammā, tesu bhavaṁ ajjhattikaṁ, cakkhādi. Aṭṭhakathāyaṁ pana vuttanayena",
  "anya-e0104n2:88_2": "ajjhattameva ajjhattikaṁ yathā venayikoti imamatthaṁ sandhāya vuttaṁ “attabhāvaṁ",
  "anya-e0104n2:88_3": "adhikicca pavattattā ajjhattika”nti. Sesaṁ tevīsatividhaṁ. “Tato bāhirattā”ti idaṁ",
  "anya-e0104n2:88_4": "ajjhattikalakkhaṇābhāvato vuttaṁ. Ghaṭṭanavasenāti visayī, visayo ca hutvā saṅghaṭṭanavasena.",
  "anya-e0104n2:88_5": "Sesaṁ soḷasavidhaṁ. Viparītattāti ghaṭṭanavasena agahetabbato. Duppaṭivijjhasabhāvattāti",
  "anya-e0104n2:88_6": "sukhumabhāvena duviññeyyasabhāvattā. Ñāṇassa āsanne na hotīti dūre. Terasa hadayavatthupariyosānāni.",
  "anya-e0104n2:88_7": "Sabhāvenevāti “rūpassa paricchedo, rūpassa vikāro, rūpassa upacayo”tiādinā aggahetvā",
  "anya-e0104n2:88_8": "attano sabhāveneva kakkhaḷattādinā ñāṇena paricchijja gahetabbato. Sesaṁ dasavidhaṁ.",
  "anya-e0104n2:88_9": "Tabbiparītatāyāti sabhāvena apariggahitabbato. Sotādīnampi cakkhuno viya pasannasabhāvattā",
  "anya-e0104n2:88_10": "eva yathāsakaṁ visayaggahaṇapaccayatāti dassento āha “cakkhādi…pe… pasādarūpa”nti.",
  "anya-e0104n2:88_11": "Viparītattāti tabbidhurasabhāvattā. Adhipatiyaṭṭhenāti ettha cakkhādīnaṁ tāva pañcannaṁ",
  "anya-e0104n2:88_12": "cakkhuviññāṇādīsu ādhipateyyaṁ tesaṁ paṭumandabhāvānuvattanato, itthipurisindriyadvayassa",
  "anya-e0104n2:88_13": "sakicce jīvitindriyassa sahajarūpānupālane. Tadubhayaṁ heṭṭhā vuttameva. Upādinnattāti",
  "anya-e0104n2:88_14": "gahitattā. Kammanibbattañhi “mametaṁ phalaṁ”nti kammunā gahitaṁ viya hoti apaṭikkhepato.",
  "anya-e0104n2:89_0": "448.Sanidassanakammajādīnaṁ tikānanti sanidassanattikassa, kammajādittikānañca. Oḷāriketi",
  "anya-e0104n2:89_1": "dvādasavidhe oḷārikarūpe. Rūpanti rūpāyatanaṁ. Daṭṭhabbabhāvasaṅkhātena saha nidassanenāti",
  "anya-e0104n2:89_2": "sanidassanaṁ, paṭihananabhāvasaṅkhātena saha paṭighenāti sappaṭighaṁ, sanidassanañca",
  "anya-e0104n2:89_3": "taṁ sappaṭighañcāti sanidassanasappaṭighaṁ. Tattha yassa daṭṭhabbabhāvo atthi, taṁ",
  "anya-e0104n2:89_4": "sanidassanaṁ. Cakkhuviññāṇagocarabhāvova daṭṭhabbabhāvo. Tassa rūpāyatanato anaññattepi",
  "anya-e0104n2:89_5": "aññehi dhammehi rūpāyatanaṁ visesetuṁ aññaṁ viya katvā vuttaṁ “saha nidassanena sanidassana”nti.",
  "anya-e0104n2:89_6": "Dhammabhāvasāmaññena hi ekībhūtesu dhammesu yo nānattakaro viseso, so añño viya katvā",
  "anya-e0104n2:89_7": "upacarituṁ yutto. Evaṁ hi atthavisesāvabodho hotīti. Yo sayaṁ, nissayavasena ca sampattānaṁ,",
  "anya-e0104n2:89_8": "asampattānañca paṭimukhabhāvo aññamaññaṁ patanaṁ, so paṭihananabhāvo, yena byāpārādivikārapaccayantarasahitesu",
  "anya-e0104n2:89_9": "cakkhādīnaṁ visayesu vikāruppatti. Sesaṁ ekādasavidhaṁ oḷārikarūpaṁ. Tañhi sanidassanattābhāvato",
  "anya-e0104n2:89_10": "anidassanaṁ, vuttanayeneva sappaṭighaṁ. Ubhayapaṭikkhepena anidassanaappaṭighaṁ.",
  "anya-e0104n2:89_11": "Kammato jātanti ettha yaṁ ekantakammasamuṭṭhānaṁ aṭṭhindriyāni, hadayañcāti navavidhaṁ",
  "anya-e0104n2:89_12": "rūpaṁ, yañca navavidhe catusamuṭṭhāne kammasamuṭṭhānaṁ navavidhameva rūpanti evaṁ",
  "anya-e0104n2:89_13": "aṭṭhārasavidhampi kammato uppajjanato kammajaṁ. Yañhi jātañca yañca jāyati yañca",
  "anya-e0104n2:89_14": "jāyissati, taṁ sabbampi “kammaja”nti vuccati yathā duddhanti. Tadaññapaccayajātanti",
  "anya-e0104n2:89_15": "kammato aññapaccayato jātaṁ utucittāhārajaṁ. Nakutocijātanti lakkhaṇarūpamāha. Viññattidvayaṁ,",
  "anya-e0104n2:89_16": "saddo, ākāsadhātu, lahutādittayaṁ cittasamuṭṭhānāni avinibbhogarūpānīti etaṁ pañcadasavidhaṁ",
  "anya-e0104n2:89_17": "rūpaṁ cittajaṁ. Ākāsadhātu, lahutādittayaṁ, āhārasamuṭṭhānāni avinibbhogarūpānīti",
  "anya-e0104n2:89_18": "etaṁ dvādasavidhaṁ rūpaṁ āhārajaṁ. Ettha saddaṁ pakkhipitvā terasavidhaṁ rūpaṁ ututo",
  "anya-e0104n2:89_19": "samuṭṭhitaṁ utujaṁ. Sesaṁ kammajatike vuttanayānusāreneva veditabbaṁ.",
  "anya-e0104n2:90_0": "449. Diṭṭhādicatukkavasena, rūparūpādicatukkavasena, vatthādicatukkavasenāti pāṭekkaṁ",
  "anya-e0104n2:90_1": "catukkasaddo yojetabbo. Yaṁ rūpāyatanaṁ adakkhi yaṁ passati yaṁ dakkhissati yaṁ passeyya,",
  "anya-e0104n2:90_2": "taṁ sabbaṁ diṭṭhaṁ nāma diṭṭhasabhāvānātivattanato yathā duddhanti. Esa nayo sesesupi.",
  "anya-e0104n2:90_3": "Dassanavisayattāti cakkhuviññāṇaviññeyyattā. Savanavisayattāti sotaviññāṇaviññeyyattā.",
  "anya-e0104n2:90_4": "Gandharasaphoṭṭhabbattayanti gandho raso phoṭṭhabbanti etaṁ tayaṁ. Mutaṁ nāma mutvā",
  "anya-e0104n2:90_5": "patvā gahetabbato. Tenāha “sampattaggāhakaindriyavisayattā”ti.",
  "anya-e0104n2:91_0": "Kimidaṁ phoṭṭhabbaṁ nāmāti? Pathavītejovāyodhātuttayaṁ. Kasmā panettha āpodhātu aggahitā,",
  "anya-e0104n2:91_1": "nanu sītatā phusitvā gayhati, sā ca āpodhātūti? Saccaṁ gayhati, na pana sā āpodhātu.",
  "anya-e0104n2:91_2": "Kiñcarahīti? Tejodhātu eva. Mande hi uṇhabhāve sītabuddhi. Na hi sītaṁ nāma koci",
  "anya-e0104n2:91_3": "guṇo atthi, kevalaṁ pana uṇhabhāvassa mandatāya sītatābhimāno. Kathametaṁ viññātabbanti",
  "anya-e0104n2:91_4": "ce? Anavaṭṭhitattā sītabuddhiyā yathā pārāpāre. Tathā hi ghammakāle ātape ṭhitānaṁ",
  "anya-e0104n2:91_5": "chāyaṁ paviṭṭhānaṁ sītabuddhi hoti, tattheva pana pathavīgabbhato uṭṭhitānaṁ uṇhabuddhi.",
  "anya-e0104n2:91_6": "Yadi hi sītatā āpodhātu siyā, ekasmiṁ kalāpe uṇhabhāvena saddhiṁ upalabbheyya, na",
  "anya-e0104n2:91_7": "ca upalabbhati. Tasmā viññāyati na āpodhātu sītatāti. Idañca bhūtānaṁ avinibbhogavuttitaṁ",
  "anya-e0104n2:91_8": "icchantānaṁ uttaraṁ, anicchantānampi pana catunnaṁ bhūtānaṁ ekasmiṁ kalāpe kiccadassanena",
  "anya-e0104n2:91_9": "sabhāgavuttitāya sādhitāya uttarameva. Ye pana “vāyodhātuyā lakkhaṇaṁ sītatā”ti vadanti,",
  "anya-e0104n2:91_10": "tesampi idameva uttaraṁ. Yadi hi vāyodhātu sītatā siyā, ekasmiṁ kalāpe uṇhabhāvena",
  "anya-e0104n2:91_11": "saddhiṁ sītatā upalabbheyya, na ca upalabbhati. Tasmā viññāyati na vāyodhātu sītatāti.",
  "anya-e0104n2:91_12": "Yesaṁ pana dravatā āpodhātu, sā ca phusitvā gayhatīti dassanaṁ. Te vattabbā “dravabhāvopi",
  "anya-e0104n2:91_13": "phusīyatīti āyasmantānaṁ adhimānamattaṁ saṇṭhānaṁ viyā”ti. Vuttañhetaṁ purātanehi –",
  "anya-e0104n2:92": "“Dravatā sahavuttīni, tīṇi bhūtāni samphusaṁ;",
  "anya-e0104n2:93": "‘Dravataṁ samphusāmī’ti, lokoyamabhimaññati.",
  "anya-e0104n2:94": "“Phusaṁ bhūtāni saṇṭhānaṁ, manasā gaṇhate yathā;",
  "anya-e0104n2:95": "‘Paccakkhato phusāmī’ti, ñātabbā dravatā tathā”ti.",
  "anya-e0104n2:96_0": "Sesanti yathāvuttaṁ rūpādisattavidhaṁ rūpaṁ ṭhapetvā avasiṭṭhaṁ ekavīsatividhaṁ rūpaṁ.",
  "anya-e0104n2:96_1": "Viññāṇassevāti manoviññāṇasseva. Avadhāraṇena rūpāyatanādīnampi manoviññāṇaviññeyyatte",
  "anya-e0104n2:96_2": "niyamābhāvato na viññātarūpatāti saṅkarābhāvaṁ dasseti.",
  "anya-e0104n2:97_0": "Nipphannarūpaṁ panettha rūparūpaṁ nāmāti yadettha aṭṭhavīsatividhe rūpe “nipphanna”nti",
  "anya-e0104n2:97_1": "vuttaṁ rūpaṁ, tadeva rūpalakkhaṇayogato rūpaṁ. Ruppanaṁ rūpaṁ, taṁ etassa atthīti",
  "anya-e0104n2:97_2": "yathā arisasoti, rūpaguṇayogato vā yathā nīlaguṇayogato nīlaṁ vatthanti. Svāyaṁ rūpasaddo",
  "anya-e0104n2:97_3": "ruḷhiyā ataṁsabhāvepi pavattatīti aparena rūpasaddena visesetvā vuttaṁ “rūparūpa”nti",
  "anya-e0104n2:97_4": "yathā tilatelaṁ, dukkhadukkhanti ca, ruppanasabhāvaṁ rūpanti attho. Yadi evaṁ, ākāsadhātuādīnaṁ",
  "anya-e0104n2:97_5": "kathaṁ rūpabhāvoti? Nipphannarūpassa paricchedavikāralakkhaṇabhāvato taggatikamevāti",
  "anya-e0104n2:97_6": "“rūpa”ntveva vuccati.",
  "anya-e0104n2:98_0": "Vasanti ettha cittacetasikā pavattantīti vatthu, cittataṁsampayuttānaṁ ādhārabhūtaṁ",
  "anya-e0104n2:98_1": "rūpaṁ. Taṁ pana chabbidhaṁ. Tattha hadayarūpaṁ vatthu eva manodhātumanoviññāṇadhātūnaṁ",
  "anya-e0104n2:98_2": "nissayabhāvato. Na dvāraṁ aññanissayānaṁ cakkhādi viya. Yathā hi cakkhādīni sampaṭicchanādīnaṁ",
  "anya-e0104n2:98_3": "pavattiyā dvāraṁ honti, na evaṁ hadayavatthu. Tena vuttaṁ “yaṁ panettha hadayarūpaṁ",
  "anya-e0104n2:98_4": "nāma, taṁ vatthu, na dvāra”nti. Viññattidvayaṁ dvāraṁ kammadvārabhāvato. Tannissitassa",
  "anya-e0104n2:98_5": "cittuppādassa abhāvato na vatthu. Pasādarūpaṁ vatthu ceva attasannissitassa cakkhuviññāṇādikassa,",
  "anya-e0104n2:98_6": "dvārañca aññanissitassa sampaṭicchanādikassa. Sesaṁ ekavīsatividhaṁ rūpaṁ vuttavipariyāyato",
  "anya-e0104n2:98_7": "neva vatthu na ca dvāraṁ.",
  "anya-e0104n2:99_0": "450. Ekato eva jātaṁ ekajaṁ. Nanu ca ekato eva paccayato paccayuppannassa uppatti",
  "anya-e0104n2:99_1": "natthīti? Saccaṁ natthi, rūpajanakapaccayesu ekatoti ayamettha adhippāyo. Na hi rūpuppatti",
  "anya-e0104n2:99_2": "rūpajanakato aññaṁ paccayaṁ apekkhati. Dvijantiādīsupi eseva nayo. Imesanti imesaṁ",
  "anya-e0104n2:99_3": "pabhedānaṁ vasena. Kammajamevāti kammato eva jātaṁ. Cittajamevāti etthāpi eseva nayo.",
  "anya-e0104n2:99_4": "Cittato ca ututo ca jātanti kālena cittato, kālena ututoti evaṁ cittato ca ututo",
  "anya-e0104n2:99_5": "ca jātaṁ daṭṭhabbaṁ. Taṁ dvijaṁ dvīhi jātanti. Parato dvīsupi eseva nayo. Saddāyatanamevāti",
  "anya-e0104n2:99_6": "ettha yaṁ cittajaṁ saddāyatanaṁ, taṁ saviññattikamevāti eke. Aviññattikopi atthi",
  "anya-e0104n2:99_7": "vitakkavipphārasaddoti porāṇā.",
  "anya-e0104n2:100_0": "Vitakkavipphārasaddo na sotaviññeyyoti hi evaṁ pavattamahāaṭṭhakathāvādaṁ nissāya",
  "anya-e0104n2:100_1": "cittasamuṭṭhānassa saddassa viññattiyā vināpi uppatti icchitabbā. Na hi viññatti",
  "anya-e0104n2:100_2": "“kāyavācāya viññattī”ti vacanato asotaviññeyyena saddena saha uppajjati, evaṁ sante",
  "anya-e0104n2:100_3": "cittajenāpi saddanavakena bhavitabbaṁ. So ca vādo “saddo ca hoti, na sotaviññeyyo",
  "anya-e0104n2:100_4": "cā”ti viruddhamevetanti maññamānehi saṅgahakārehi paṭikkhitto. Apare pana mahāaṭṭhakathāvādaṁ",
  "anya-e0104n2:100_5": "appaṭikkhipitvā tassa adhippāyaṁ vaṇṇenti. Kathaṁ? “Jivhātālucalanādikaṁ vitakkasamuṭṭhitaṁ",
  "anya-e0104n2:100_6": "viññattisahajameva sukhumasaddaṁ dibbasotena sutvā ādisatī”ti sutte, paṭṭhāne ca",
  "anya-e0104n2:100_7": "oḷārikaṁ saddaṁ sandhāya sotaviññāṇassa ārammaṇapaccayabhāvo vuttoti iminā adhippāyena",
  "anya-e0104n2:100_8": "vitakkavipphārasaddassa asotaviññeyyatā vuttāti. Taṁ catujaṁ. Avasesanti avinibbhogarūpena",
  "anya-e0104n2:100_9": "saddhiṁ ākāsadhātumāha.",
  "anya-e0104n2:101_0": "Lakkhaṇarūpaṁpana nakutocijātanti kutocipi paccayato na jātaṁ, nāpi sayameva jātaṁ",
  "anya-e0104n2:101_1": "paccayehi vinā sayameva jātassa sabbena sabbaṁ abhāvato. Kathaṁ panetaṁ viññātabbaṁ",
  "anya-e0104n2:101_2": "lakkhaṇarūpaṁ na jāyatīti? Lakkhaṇābhāvato. Uppattimantānaṁ hi rūpāyatanādīnaṁ jātiādīni",
  "anya-e0104n2:101_3": "lakkhaṇāni vijjanti, na evaṁ jātiādīnaṁ. Tasmā viññātabbametaṁ jātiādīni na jāyantīti.",
  "anya-e0104n2:101_4": "Siyā panetaṁ “jātiādīnaṁ jātiādīni lakkhaṇāni vijjantī”ti? Taṁ na, kasmā? Tathā sati",
  "anya-e0104n2:101_5": "anavaṭṭhānāpattito. Yadi hi jātiādīni jātiādimantāni siyuṁ, tānipi jātiādimantāni,",
  "anya-e0104n2:101_6": "tānipi jātiādimantānīti anavaṭṭhānameva āpajjati. Tasmā suṭṭhu vuttaṁ “jātiādīni",
  "anya-e0104n2:101_7": "na jāyantī”ti. Tenāha “na hi uppādassa uppādo atthi, uppannassa ca paripākabhedamattaṁ",
  "anya-e0104n2:101_8": "itaradvaya”nti, jarāmaraṇanti attho.",
  "anya-e0104n2:102_0": "Tattha “uppādo natthī”ti etena uppādassa jarāmaraṇābhāvamāha. Asati uppāde kuto jarāmaraṇanti",
  "anya-e0104n2:102_1": "mattaggahaṇena jarāmaraṇassa uppādābhāvampi. Yadi evaṁ jātiyā kutoci jātatāvacanaṁ",
  "anya-e0104n2:102_2": "kathanti āha “yampī”tiādi. Tattha kiccānubhāvakkhaṇe diṭṭhattāti ye te cittādayo",
  "anya-e0104n2:102_3": "rūpāyatanādīnaṁ rūpānaṁ janakapaccayā, tesaṁ taduppādanaṁ pati anuparatabyāpārānaṁ",
  "anya-e0104n2:102_4": "yo so paccayabhāvūpalakkhaṇīyo kiccānubhāvakkhaṇo, tadā jāyamānānaṁ rūpāyatanādīnaṁ",
  "anya-e0104n2:102_5": "dhammānaṁ vikārabhāvena upalabbhamānataṁ sandhāya veneyyapuggalavasena jātiyā kutoci",
  "anya-e0104n2:102_6": "paccayato jātattaṁ pāḷiyaṁ anuññātaṁ yathā taṁ cittasamuṭṭhānatādi viññattiādīnaṁ.",
  "anya-e0104n2:102_7": "Ayañhettha saṅkhepattho – yehi paccayadhammehi rūpādayo uppajjeyyuṁ, tesaṁ paccayabhāvūpagamanakkhaṇe",
  "anya-e0104n2:102_8": "upalabbhamānā rūpādayo tato pure, pacchā ca anupalabbhamānā tato uppajjantīti viññāyanti,",
  "anya-e0104n2:102_9": "evaṁ jātipi veditabbā. Yadi evaṁ nippariyāyato jātiyā kutoci jātatā siddhā, atha",
  "anya-e0104n2:102_10": "kasmā veneyyapuggalavasenāti vuttanti? Nayidamevaṁ jāyamānadhammavikārabhāvena upalabbhamānattā.",
  "anya-e0104n2:102_11": "Yadi hi dhammo viya upalabbheyya jāti, nippariyāyova tassā kutoci jātabhāvo, na evamupalabbhati,",
  "anya-e0104n2:102_12": "atha kho vikārabhāvena. Tasmā vuttaṁ “veneyyapuggalavasenā”ti.",
  "anya-e0104n2:103_0": "Tadā kira sotūnaṁ evaṁ cittaṁ uppannaṁ “ayaṁ jāti sabbesaṁ dhammānaṁ pabhavo, sayañca",
  "anya-e0104n2:103_1": "na kutoci jāyati yathā taṁ pakativādīnaṁ pakatī”ti, taṁ nesaṁ micchāgāhaṁ vidhamento",
  "anya-e0104n2:103_2": "satthā “upacayo santatī”ti dvidhā bhinditvā kutoci paccayato jātañca katvā desesi,",
  "anya-e0104n2:103_3": "na pana jarāmaraṇaṁ paccayadhammānaṁ kiccānubhāvakkhaṇe adassanato. Yadi evaṁ kathaṁ",
  "anya-e0104n2:103_4": "“jarāmaraṇaṁ paṭiccasamuppanna”nti vuttaṁ? Yasmā paṭiccasamuppannānaṁ dhammānaṁ paripākabhaṅgatāya",
  "anya-e0104n2:103_5": "tesu santesu honti, na asantesu. Na hi ajātaṁ paripaccati, bhijjati vā, tasmā taṁ",
  "anya-e0104n2:103_6": "jātipaccayataṁ sandhāya “jarāmaraṇaṁ paṭiccasamuppanna”nti pariyāyena suttesu vuttaṁ.",
  "anya-e0104n2:103_7": "Yo panettha kāmabhavādīsu kammādinā paccayena yonivibhāgato paṭisandhiyaṁ, pavattiyañca",
  "anya-e0104n2:103_8": "rūpadhammānaṁ pavattibhedo vattabbo, so parato paṭiccasamuppādakathāyaṁ āvi bhavissatīti",
  "anya-e0104n2:103_9": "na vuttoti daṭṭhabbo.",
  "anya-e0104n2:104": "Iti rūpakkhandhe vitthārakathāmukhavaṇṇanā.",
  "anya-e0104n2:105": "Viññāṇakkhandhakathāvaṇṇanā",
  "anya-e0104n2:106_0": "451.Yaṁkiñcīti anavasesapariyādānadīpakena padadvayena vedayitassa bahubhedataṁ dassento",
  "anya-e0104n2:106_1": "vuccamānaṁ rāsaṭṭhaṁ ulliṅgeti. Vedayitaṁ ārammaṇarasānubhavanaṁ lakkhaṇaṁ etassāti",
  "anya-e0104n2:106_2": "vedayitalakkhaṇaṁ. Sabbaṁ taṁ dhammajātanti adhippāyo, pubbe vā rūpakkhandhakathāyaṁ",
  "anya-e0104n2:106_3": "vuttaṁ adhikārato ānetvā sambandhitabbaṁ. Ekato katvāti atītādibhedabhinnaṁ sabbaṁ",
  "anya-e0104n2:106_4": "taṁ buddhiyā ekato katvā. Evañhi rāsaṭṭhassa sambhavo. Nīlādibhedassa ārammaṇassa",
  "anya-e0104n2:106_5": "sañjānanaṁ, “nīlaṁ pītaṁ dīghaṁ rassa”nti ca ādinā saññuppādavasena jānanaṁ gahaṇaṁ",
  "anya-e0104n2:106_6": "lakkhaṇaṁ etassāti sañjānanalakkhaṇaṁ. Abhisaṅkharaṇaṁ āyūhanaṁ byāpārāpatti, abhisandahanaṁ",
  "anya-e0104n2:106_7": "vā, ubhayathāpi cetanāpadhānatāya saṅkhārakkhandhassa evaṁ vuttaṁ “abhisaṅkharaṇalakkhaṇa”nti.",
  "anya-e0104n2:106_8": "Tathā hi suttantabhājanīye saṅkhārakkhandhaṁ vibhajantena bhagavatā “cakkhusamphassajā",
  "anya-e0104n2:106_9": "cetanā”tiādinā cetanāva vibhattā. Minitabbavatthuṁ nāḷiyā minamāno puriso viya yena",
  "anya-e0104n2:106_10": "sañjānanākāravisiṭṭhena ākārena visayaṁ gaṇhāti, taṁ ārammaṇūpaladdhisaṅkhātaṁ vijānanaṁ",
  "anya-e0104n2:106_11": "lakkhaṇaṁ etassāti vijānanalakkhaṇaṁ. Itare vedanākkhandhādayo suviññeyyā hontīti",
  "anya-e0104n2:106_12": "viññāṇena ekuppādādibhāvato, samānajātiādivibhāgato ca.",
  "anya-e0104n2:107_0": "Attanā “vijānanalakkhaṇa”nti vuttamatthaṁ suttena samatthetuṁ “yaṁ kiñcī”tiādi vuttaṁ.",
  "anya-e0104n2:107_1": "Yathāpaccayaṁ pavattimattametaṁ, yadidaṁ sabhāvadhammoti dassetuṁ “vijānanalakkhaṇa”nti",
  "anya-e0104n2:107_2": "bhāvasādhanavasena vuttaṁ. Dhammasabhāvā vinimutto koci kattā nāma natthīti tasseva",
  "anya-e0104n2:107_3": "kattubhāvaṁ dassetuṁ “vijānātī”ti vuttaṁ. Yaṁ vijānanaṭṭhena viññāṇaṁ, tadeva cintanādiatthena",
  "anya-e0104n2:107_4": "cittaṁ, mananaṭṭhena manoti pariyāyatopi naṁ bodheti. Ettāvatā ca khandhato, bhedato,",
  "anya-e0104n2:107_5": "pariyāyato ca viññāṇaṁ vibhāvitaṁ hoti.",
  "anya-e0104n2:108_0": "Jāyanti ettha visadisāpi sadisākārāti jāti, samānākāro. Sā panāyaṁ jāti kāmaṁ anekavidhā",
  "anya-e0104n2:108_1": "nānappakārā, taṁ idhādhippetameva pana dassento “kusalaṁ, akusalaṁ, abyākatañcā”ti",
  "anya-e0104n2:108_2": "āha. Tattha kusalaṭṭhena kusalaṁ. Koyaṁ kusalaṭṭho nāma? Ārogyaṭṭho anavajjaṭṭho",
  "anya-e0104n2:108_3": "sukhavipākaṭṭho. Ārogyaṭṭhenāpi hi kusalaṁ vuccati “kacci nu bhoto kusala”ntiādīsu.",
  "anya-e0104n2:108_4": "Anavajjaṭṭhenāpi “katamo pana, bhante, kusalo kāyasamācāro? Yo kho, mahārāja, anavajjo",
  "anya-e0104n2:108_5": "kāyasamācāro”tiādīsu. Sukhavipākaṭṭhenāpi “kusalānaṁ, bhikkhave, dhammānaṁ samādānahetū”tiādīsu.",
  "anya-e0104n2:108_6": "Kusalacittañhi rāgādīnaṁ cetasikarogānaṁ avajjasabhāvānaṁ paṭipakkhabhāvato, sukhavipākavipaccanato",
  "anya-e0104n2:108_7": "ca arogaṁ, anavajjaṁ, sukhavipākañcāti.",
  "anya-e0104n2:109_0": "Saddatthato pana kucchite pāpadhamme salayati calayati kammeti viddhaṁsetīti kusalaṁ.",
  "anya-e0104n2:109_1": "Kucchitena vā ākārena sayantīti kusā, pāpadhammā, te kuse lunāti chindatīti kusalaṁ.",
  "anya-e0104n2:109_2": "Kucchitānaṁ vā sānato tanukaraṇato ñāṇaṁ kusaṁ nāma, tena lātabbaṁ gahetabbaṁ pavattetabbanti",
  "anya-e0104n2:109_3": "kusalaṁ. Yathā vā kuso ubhayabhāgagataṁ hatthapadesaṁ lunāti, evamidaṁ uppannānuppannavasena",
  "anya-e0104n2:109_4": "ubhayabhāgagataṁ saṁkilesapakkhaṁ lunāti chindati, tasmā kuso viya lunātīti kusalaṁ.",
  "anya-e0104n2:109_5": "Kucchitānaṁ vā sāvajjadhammānaṁ salanato saṁvaraṇato kusalaṁ. Kusaladhammavasena",
  "anya-e0104n2:109_6": "hi akusalā pavattinivāraṇena, appavattibhāvāpādanena ca manacchaṭṭhesu dvāresu appavattiyā",
  "anya-e0104n2:109_7": "saṁvutā pihitā honti. Kucchite vā pāpadhamme salayati kampeti apanetīti kusalaṁ.",
  "anya-e0104n2:109_8": "Kucchitānaṁ vā pāṇātipātādīnaṁ pāpadhammānaṁ sānato nisānato tejanato kusā, dosalobhādayo.",
  "anya-e0104n2:109_9": "Dosādīnañhi vasena cetanāya tikkhabhāvappattiyā pāṇātipātādīnaṁ mahāsāvajjatā, te",
  "anya-e0104n2:109_10": "kuse lunāti chindatīti kusalaṁ. Kucchitānaṁ vā sānato antakaraṇato vināsanato kusāni,",
  "anya-e0104n2:109_11": "puññakiriyavasena pavattāni saddhādīni indriyāni, tehi lātabbaṁ pavattetabbanti kusalaṁ.",
  "anya-e0104n2:109_12": "“Ku” iti vā bhūmi vuccati, adhiṭṭhānabhāvena taṁsadisassa attano nissayabhūtassa",
  "anya-e0104n2:109_13": "rūpārūpappabandhassa sampati, āyatiñca anudahanena vināsanato kuṁ siyantīti kusā,",
  "anya-e0104n2:109_14": "rāgādayo, te viya attano nissayassa lavanato chindanato kusalaṁ. Payogasampāditā",
  "anya-e0104n2:109_15": "hi kusaladhammā accantameva rūpārūpadhamme appavattikaraṇena samucchindantīti.",
  "anya-e0104n2:110_0": "Na kusalanti akusalaṁ, kusalapaṭipakkhanti attho. Na kusalanti hi kusalapaṭikkhepena",
  "anya-e0104n2:110_1": "akusalapadassa avayavabhedena atthe vuccamāne yathā yaṁ dhammajātaṁ na arogaṁ, na",
  "anya-e0104n2:110_2": "anavajjaṁ, na sukhavipākaṁ, na ca kosallasambhūtaṁ, taṁ akusalanti ayamattho dassito",
  "anya-e0104n2:110_3": "hoti, evaṁ yaṁ na kucchitānaṁ salanasabhāvaṁ, na kusānaṁ lavanasabhāvaṁ, na kusena",
  "anya-e0104n2:110_4": "kusehi vā pavattetabbaṁ, na ca kuso viya lavanakaṁ, taṁ akusalaṁ nāmāti ayampi attho",
  "anya-e0104n2:110_5": "dassito hoti. Ettha ca yasmā kusalaṁ akusalassa ujuvipaccanīkabhūtaṁ, yato cetasikarogapaṭipakkhādibhāvato",
  "anya-e0104n2:110_6": "arogādipariyāyenapi bodhitaṁ, tasmā akusalaṁ pana kusalassa ujuvipaccanīkabhūtanti",
  "anya-e0104n2:110_7": "vuttaṁ “kusalapaṭipakkhanti attho”ti. Taṁ pana yathākkamaṁ pahāyakapahātabbabhāvenevāti daṭṭhabbaṁ.",
  "anya-e0104n2:111_0": "Na byākatanti abyākataṁ, kusalākusalabhāvena akathitanti attho. Tattha kusalabhāvo",
  "anya-e0104n2:111_1": "anavajjasukhavipākaṭṭho. Akusalabhāvo sāvajjadukkhavipākaṭṭho, tadubhayabhāvena avuttanti",
  "anya-e0104n2:111_2": "vuttaṁ hoti. Eteneva arogasarogādibhāvena ca avuttatā vaṇṇitāti daṭṭhabbā. Ettha",
  "anya-e0104n2:111_3": "ca “kusalaṁ akusala”nti ca vatvā “abyākata”nti vuttattā kusalākusalabhāveneva avuttatā",
  "anya-e0104n2:111_4": "viññāyati, na pakārantarena. Avuttatā cettha na tathā avattabbatāmattena, atha kho",
  "anya-e0104n2:111_5": "tadubhayavinimuttasabhāvatāya tesaṁ dhammānanti daṭṭhabbaṁ. Tathā hetaṁ “avipākalakkhaṇa”nti vuccati.",
  "anya-e0104n2:112_0": "452.Bhūmibhedatoti bhavanti ettha dhammāti bhūmi, ṭhānaṁ, avatthā ca. Avatthāpi hi",
  "anya-e0104n2:112_1": "avatthāvantānaṁ pavattiṭṭhānaṁ viya gayhati, evaṁ nesaṁ sukhaggahaṇaṁ hotīti. Tattha",
  "anya-e0104n2:112_2": "lokiyā bhūmi ṭhānavaseneva veditabbā, lokuttarā avatthāvasena. Lokiyā vā ṭhānāvatthāvasena,",
  "anya-e0104n2:112_3": "lokuttarā avatthāvaseneva. Kāmāvacaranti ettha vatthukāmo kilesakāmoti dve kāmā.",
  "anya-e0104n2:112_4": "Tesu vatthukāmo visesato pañca kāmaguṇā kāmīyantīti, kilesakāmo taṇhā kāmetīti. Te",
  "anya-e0104n2:112_5": "dvepi sahitā hutvā yattha avacaranti, taṁ kāmāvacaraṁ. Kiṁ pana tanti? Ekādasavidho",
  "anya-e0104n2:112_6": "kāmabhavo. Idaṁ yebhuyyena tattha avacarati pavattatīti kāmāvacaraṁ ekassa avacarasaddassa",
  "anya-e0104n2:112_7": "lopaṁ katvā. Evaṁ rūpārūpāvacarānipi veditabbāni rūpataṇhā rūpaṁ, arūpataṇhā arūpanti",
  "anya-e0104n2:112_8": "katvā. Atha vā kāmataṇhā kāmo uttarapadalopena, avacarati etthāti avacaraṁ, kāmassa",
  "anya-e0104n2:112_9": "avacaraṁ kāmāvacaraṁ. Evaṁ rūpāvacarārūpāvacarānipi veditabbāni. Lokato uttaratīti",
  "anya-e0104n2:112_10": "lokuttaraṁ kusalassa adhippetattā. Itaraṁ pana lokato uttiṇṇanti lokuttaraṁ.",
  "anya-e0104n2:113_0": "Somanassupekkhāñāṇasaṅkhārabhedatoti ettha somanassupekkhābhedo tāva yutto tesaṁ",
  "anya-e0104n2:113_1": "bhinnasabhāvattā, ñāṇasaṅkhārabhedo pana kathanti? Nāyaṁ doso ñāṇasaṅkhārakato bhedoñāṇasaṅkhārabhedo,",
  "anya-e0104n2:113_2": "so ca tesaṁ bhāvābhāvakatoti katvā. Sobhanaṁ mano, sundaraṁ vā mano etassāti sumano,",
  "anya-e0104n2:113_3": "sumanassa bhāvo somanassaṁ, mānasikasukhā vedanā ruḷhiyā, somanassena uppādato paṭṭhāya",
  "anya-e0104n2:113_4": "yāva bhaṅgā sahagataṁ pavattaṁ saṁsaṭṭhaṁ, sampayuttanti attho. Somanassasahagatatā",
  "anya-e0104n2:113_5": "cassa ārammaṇavasena veditabbā. Iṭṭhārammaṇe hi cittaṁ somanassasahagataṁ hoti. Nanu",
  "anya-e0104n2:113_6": "ca iṭṭhārammaṇaṁ lobhassa vatthu, kathaṁ tattha kusalaṁ hotīti? Nayidamekantikaṁ",
  "anya-e0104n2:113_7": "iṭṭhepi ābhogādivasena kusalassa uppajjanato. Yassa hi catusampatticakkasamāyogādivasena",
  "anya-e0104n2:113_8": "yonisova ābhogo hoti, kusalameva ca mayā kattabbanti kusalakaraṇe cittaṁ niyamitaṁ,",
  "anya-e0104n2:113_9": "akusalappavattito ca nivattetvā kusalakaraṇe eva pariṇāmitaṁ, abhiṇhakaraṇavasena",
  "anya-e0104n2:113_10": "ca samudācaritaṁ, tassa iṭṭhepi ārammaṇe alobhādisampayuttameva cittaṁ hoti, na lobhādisampayuttaṁ.",
  "anya-e0104n2:114_0": "Ñāṇena samaṁ pakārehi yuttanti ñāṇasampayuttaṁ. Ekuppādādayo eva cettha pakārāti",
  "anya-e0104n2:114_1": "veditabbā. Tattha kammūpapattiindriyaparipākakilesadūrībhāvā ñāṇasampayuttatāya kāraṇaṁ.",
  "anya-e0104n2:114_2": "Yo hi paresaṁ dhammaṁ deseti, anavajjāni sippāyatanakammāyatanavijjaṭṭhānāni sikkhāpetīti",
  "anya-e0104n2:114_3": "evamādikaṁ paññāsaṁvattaniyaṁ karoti, tassa kammūpanissayavasena kusalacittaṁ uppajjamānaṁ",
  "anya-e0104n2:114_4": "ñāṇasampayuttaṁ hoti. Tathā abyāpajje loke uppannassa upapattiṁ nissāya ñāṇasampayuttaṁ",
  "anya-e0104n2:114_5": "hoti. Vuttañhetaṁ “tassa tattha sukhino dhammapadā plavanti, dandho, bhikkhave, satuppādo,",
  "anya-e0104n2:114_6": "atha kho so satto khippaṁyeva visesabhāgī hotī”ti. Tathā paññādasakapattassa indriyaparipākaṁ",
  "anya-e0104n2:114_7": "nissāya kusalaṁ uppajjamānaṁ ñāṇasampayuttaṁ hoti. Yena pana kilesā vikkhambhitā,",
  "anya-e0104n2:114_8": "tassa kilesadūrībhāvaṁ nissāya ñāṇasampayuttaṁ hoti. Vuttampi cetaṁ “yogā ve jāyate",
  "anya-e0104n2:114_9": "bhūri, ayogā bhūrisaṅkhayo”ti. Attano vā parassa vā samussāhajanitaṁ cittapayogasaṅkhātaṁ",
  "anya-e0104n2:114_10": "saṅkharaṇaṁ saṅkhāro, so etassa natthīti asaṅkhāraṁ. Tena pana saha saṅkhārena pavattatīti",
  "anya-e0104n2:114_11": "sasaṅkhāraṁ. Ñāṇena vippayuttaṁ virahitanti ñāṇavippayuttaṁ. Vippayogoti cettha ñāṇassa",
  "anya-e0104n2:114_12": "abhāvo appavattiyevāti daṭṭhabbaṁ. Upekkhatīti upekkhā, vedayamānāpi ārammaṇaṁ ajjhupekkhati",
  "anya-e0104n2:114_13": "majjhattatākārasaṇṭhitattāti attho. Atha vā upetā sukhadukkhānaṁ aviruddhā ikkhā",
  "anya-e0104n2:114_14": "anubhavananti upekkhā. Atha vā iṭṭhe ca aniṭṭhe ca ārammaṇe pakkhapātābhāvena upapattito",
  "anya-e0104n2:114_15": "yuttito ikkhati anubhavatīti upekkhā, tāya sahagatanti upekkhāsahagataṁ. Sesaṁ sabbaṁ",
  "anya-e0104n2:114_16": "heṭṭhā vuttanayameva.",
  "anya-e0104n2:115_0": "Evaṁ aṭṭha kāmāvacarakusalacittāni uddisitvā idāni tesaṁ pavattiākāraṁ dassetuṁ “yadā",
  "anya-e0104n2:115_1": "hī”tiādi āraddhaṁ. Tattha paṭiggāhakādisampattinti ettha ādi-saddena desakālakalyāṇamittādisampattiṁ",
  "anya-e0104n2:115_2": "saṅgaṇhāti. Aññaṁ vā somanassahetunti ettha aññaggahaṇena saddhābahulatā, visuddhadiṭṭhitā,",
  "anya-e0104n2:115_3": "kusalakiriyāya ānisaṁsadassāvitā, somanassapaṭisandhikatā, ekādasa pītisambojjhaṅgaṭṭhāniyā",
  "anya-e0104n2:115_4": "dhammāti evamādīnaṁ saṅgaho. Ādinayappavattanti ettha ādi-saddena na kevalaṁ “atthi",
  "anya-e0104n2:115_5": "yiṭṭha”ntiādīnaṁ navannaṁyeva sammādiṭṭhivatthūnaṁ gahaṇaṁ, atha kho dhammavicayasambojjhaṅgaṭṭhāniyādīnampi",
  "anya-e0104n2:115_6": "saṅgaho veditabbo. Purakkhatvāti pubbaṅgamaṁ katvā. Tañca kho sahajātapubbaṅgamavasena",
  "anya-e0104n2:115_7": "“manopubbaṅgamā dhammā”tiādīsu viya sampayogassa adhippetattā. Asaṁsīdantoti silokamacchariyādivasena",
  "anya-e0104n2:115_8": "puññakiriyāyaṁ saṁsīdaṁ saṅkocaṁ anāpajjanto, tena muttacāgatādiṁ dasseti. Anussāhitoti",
  "anya-e0104n2:115_9": "kenacipi na ussāhito. Sarasato hi puññapaṭipattidassanamidaṁ. Parehīti pana pākaṭussāhanadassanaṁ.",
  "anya-e0104n2:116_0": "Dānādīnīti dānaṁ sīlaṁ yāva diṭṭhijukammanti imāni dānādīni dasa puññāni, dānādīnīti",
  "anya-e0104n2:116_1": "vā dānasīlabhāvanāmayāni itaresampi sattannaṁ etthevantogadhattā. Yattha sayaṁ uppajjanti,",
  "anya-e0104n2:116_2": "taṁ santānaṁ punanti, pujjaṁ bhavaphalaṁ nibbattentīti vā puññāni. Assa puññacetanāsamaṅgino.",
  "anya-e0104n2:116_3": "Amuttacāgatā deyyadhamme sāpekkhacittatā. Ādi-saddena sīlasamādānādīsu anadhimuttatādiṁ",
  "anya-e0104n2:116_4": "saṅgaṇhāti. Tadevāti somanassasahagatādinā sadisatāya vuttaṁ. Sadisampi hi “tadevā”ti",
  "anya-e0104n2:116_5": "voharīyati yathā “sā eva tittirī, tāniyeva osadhānī”ti. Imasmiñhi attheti līnassa",
  "anya-e0104n2:116_6": "cittassa ussāhanapayogasaṅkhāte atthe. Etanti “saṅkhāro”ti etaṁ padaṁ. Pubbapayogassāti",
  "anya-e0104n2:116_7": "puññakiriyāyaṁ saṅkoce jāyamāne tato vivecetvā samussāhanavasena pavattassa cittapayogassa,",
  "anya-e0104n2:116_8": "pubbaggahaṇañcettha tathāpavattapubbābhisaṅkhāravasena so saṅkhāro hotīti katvā vuttaṁ,",
  "anya-e0104n2:116_9": "na tassa saṅkhārassa pubbakālikattā. “Atthi dinna”ntiādi nayappavattāya sammādiṭṭhiyā",
  "anya-e0104n2:116_10": "asambhavadassanatthaṁ bāla-ggahaṇaṁ. Saṁsīdanussāhanābhāvadassanatthaṁ sahasā-gahaṇaṁ.",
  "anya-e0104n2:116_11": "Somanassarahitā honti puññaṁ karontāti adhippāyo. Somanassahetūnaṁ abhāvaṁ āgammāti",
  "anya-e0104n2:116_12": "idaṁ nidassanamattaṁ daṭṭhabbaṁ. Majjhattārammaṇatathārūpacetosaṅkhārādayopi hi upekkhāsahagatatāya",
  "anya-e0104n2:116_13": "kāraṇaṁ hontiyevāti.",
  "anya-e0104n2:117_0": "Evantiādi nigamanaṁ. Tayidaṁ aṭṭhavidhampi kāmāvacaraṁ kusalacittaṁ rūpārammaṇaṁ",
  "anya-e0104n2:117_1": "yāva dhammārammaṇanti chasu ārammaṇesu yaṁ vā taṁ vā ālambitvā upekkhāsahagatāhetukakiriyāmanoviññāṇadhātānantaraṁ",
  "anya-e0104n2:117_2": "kāyadvārādīhi tīhi dvārehi kāyakammādivasena uppajjatīti veditabbaṁ. Tattha ñāṇasampayuttāni",
  "anya-e0104n2:117_3": "cattāri yadā tihetukapaṭisandhiṁ uppādenti, tadā soḷasa vipākacittāni phalanti. Yadā",
  "anya-e0104n2:117_4": "pana duhetukaṁ, tadā dvādasa tihetukavajjāni. Ahetukaṁ pana paṭisandhiṁ tihetukāni",
  "anya-e0104n2:117_5": "na uppādenteva, duhetukāni pana duhetukapaṭisandhidānakāle dvādasa, ahetukapaṭisandhiṁ",
  "anya-e0104n2:117_6": "dānakāle aṭṭha phalanti. Tihetukā pana paṭisandhi duhetukehi na hotiyeva. “Aṭṭha",
  "anya-e0104n2:117_7": "phalantī”ti cetaṁ paṭisandhiṁ janakakammavasena vuttaṁ. Aññena pana kammunā “sahetukaṁ",
  "anya-e0104n2:117_8": "bhavaṅgaṁ ahetukassa bhavaṅgassa anantarapaccayena paccayo”ti vacanato sahetukampi",
  "anya-e0104n2:117_9": "vipākacittaṁ ahetukapaṭisandhikassa hotiyeva. Imasmiṁ ca pakkhe balavatā paccayena",
  "anya-e0104n2:117_10": "uppannaṁ asaṅkhāraṁ, dubbalena sasaṅkhāranti veditabbaṁ. Ye pana āgamanato ca vipākassa",
  "anya-e0104n2:117_11": "asaṅkhārasasaṅkhārabhāvaṁ icchanti, tesaṁ matena dvādasa, aṭṭha ca phalantīti yojetabbaṁ.",
  "anya-e0104n2:117_12": "Evaṁ tidhā phalaṁ dadantañcetaṁ kāmāvacarasugatiyaṁ upapattiṁ, sugatiduggatīsu bhogasampadañca",
  "anya-e0104n2:117_13": "karoti. Nāgasupaṇṇādīnampi hi yaṁ devabhogasampattisadisaṁ bhogajātaṁ uppajjati,",
  "anya-e0104n2:117_14": "tampi kāmāvacarakusalasseva phalaṁ. Na hi akusalassa iṭṭhaṁ phalaṁ atthīti.",
  "anya-e0104n2:118_0": "Rūpāvacaraṁ panāti pana-saddo visesatthajotako. Tena yathā kāmāvacaraṁ kilesānaṁ",
  "anya-e0104n2:118_1": "tadaṅgappahānamattakaraṁ, na evamidaṁ, idaṁ pana vikkhambhanappahānakaraṁ. Yathā",
  "anya-e0104n2:118_2": "vā taṁ vedanāñāṇasaṅkhārabhedato aṭṭhadhā bhijjati, na evamidaṁ, idaṁ pana tato aññathā",
  "anya-e0104n2:118_3": "vāti vakkhamānaṁ visesaṁ joteti. Taṁ panetaṁ savatthukaṁ, sāsavaṁ, vinīvaraṇañca",
  "anya-e0104n2:118_4": "rūpāvacaranti daṭṭhabbaṁ. “Savatthukaṁ evā”ti hi iminā arūpāvacaraṁ nivatteti, “sāsava”nti",
  "anya-e0104n2:118_5": "iminā paṭhamamaggacittaṁ, “vinīvaraṇa”nti iminā paṭighasahitadvayaṁ. Katthaci pañca",
  "anya-e0104n2:118_6": "jhānaṅgāni, katthaci cattāri, katthaci tīṇi, katthaci dve, katthaci aparāni dveti",
  "anya-e0104n2:118_7": "evaṁ jhānaṅgayogabhedato pañcavidhanti saṅkhepato vuttamatthaṁ vivarituṁ “seyyathida”ntiādi",
  "anya-e0104n2:118_8": "āraddhaṁ. Tattha yaṁ vattabbaṁ, taṁ heṭṭhā jhānakathāyaṁ vuttameva. Tayidaṁ bhāvanāmayameva",
  "anya-e0104n2:118_9": "hutvā vuttanayena pathavīkasiṇādikaṁ ālambitvā yathārahaṁ ñāṇasampayuttakusalānantaraṁ",
  "anya-e0104n2:118_10": "uppajjati, hīnādibhedabhinnaṁ panetaṁ yathākkamaṁ brahmapārisajjādīsu soḷasasupi",
  "anya-e0104n2:118_11": "brahmalokesu upapattinipphādakanti daṭṭhabbaṁ.",
  "anya-e0104n2:119_0": "Rūpasaññāsamatikkamādinā samadhigantabbaṁ arūpāvacaraṁ. Catunnaṁ arūpānanti upekkhāsamādhisaṅkhātehi",
  "anya-e0104n2:119_1": "catūhi arūpajjhānehi. Karaṇe hi etaṁ sāmivacanaṁ. Arūpānaṁ vā yo ārammaṇādikato sampayuttadhammehi",
  "anya-e0104n2:119_2": "yogo yogabhedo, tassa vasena. Vuttappakārenāti heṭṭhā āruppakathāyaṁ vuttappakārena.",
  "anya-e0104n2:119_3": "Paṭhamanti paṭhamaṁ arūpāvacarakusalacittaṁ. Dutiyatatiyacatutthānīti etthāpi eseva",
  "anya-e0104n2:119_4": "nayo. Tānimāni bhāvanāmayāneva hutvā yathānupubbaṁ kasiṇugghāṭimākāsaṁ, paṭhamāruppaviññāṇaṁ,",
  "anya-e0104n2:119_5": "natthibhāvaṁ, ākiñcaññāyatananti imāni ālambitvā upekkhāsahagatañāṇasampayuttakusalānantaraṁ",
  "anya-e0104n2:119_6": "uppajjitvā catūsu arūpībrahmalokesu paṭisandhipavattivipākadāyīni. Sesaṁ panettha",
  "anya-e0104n2:119_7": "yaṁ vattabbaṁ, taṁ heṭṭhā vuttameva. Chavisuddhiparamparāya samadhigantabbaṁ lokuttaraṁ.",
  "anya-e0104n2:119_8": "Tattha vattabbaṁ parato āgamissati. Catumaggasampayogatoti sotāpattimaggo yāva arahattamaggoti",
  "anya-e0104n2:119_9": "imehi catūhi ariyamaggehi sampayogato. Catubbidhampi cetaṁ bhāvanāmayameva hutvā",
  "anya-e0104n2:119_10": "nibbānaṁ ālambitvā suññato vimokkho, animitto vimokkho, appaṇihito vimokkhoti nāmena",
  "anya-e0104n2:119_11": "uppajjati, sattabhavādibhavūpapattinivattakanti daṭṭhabbaṁ. Ekavīsatividhaṁ hoti",
  "anya-e0104n2:119_12": "nātisaṅkhepavitthāranayenāti adhippāyo.",
  "anya-e0104n2:120_0": "453.Kāmāvacaramevāti ettha nikāyantariyā rūpārūpāvacarampi akusalaṁ icchantīti tesaṁ",
  "anya-e0104n2:120_1": "matinisedhanatthaṁ kāmāvacaraggahaṇaṁ. Mahaggatabhūmiyaṁ uppajjantampi tattha rūpadhātuyaṁ",
  "anya-e0104n2:120_2": "pavattivipākaṁ dentampi ekantena kāmāvacaramevāti dassanatthaṁ avadhāraṇaṁ. Yadi",
  "anya-e0104n2:120_3": "evaṁ, kasmā kāmāvacaramevāti? Tattha kāraṇaṁ vuttameva. Kathaṁ vuttaṁ? “Kāmataṇhā",
  "anya-e0104n2:120_4": "kāmo uttarapadalopato, avacarati etthāti avacaraṁ, kāmassa avacaraṁ kāmāvacara”nti.",
  "anya-e0104n2:120_5": "Ettha hi kāmataṇhāvisayatā “kāmāvacarabhāvassa kāraṇaṁ” vuttā yathā rūpārūpataṇhāvisayatā",
  "anya-e0104n2:120_6": "“rūpārūpāvacarabhāvassa”. Ekaṁsena cetaṁ evaṁ icchitabbaṁ. Aññathā byāpilakkhaṇaṁ",
  "anya-e0104n2:120_7": "na siyā. Yadi hi ālambitabbadhammavasena bhūmivavatthānaṁ kareyya, evaṁ sati anārammaṇānaṁ",
  "anya-e0104n2:120_8": "saṅgaho na siyā. Atha vipākadānavasena, evampi avipākānaṁ saṅgaho na siyā. Tasmā",
  "anya-e0104n2:120_9": "ālambaṇadhammavasena pariyāpannānaṁ sā kātabbā, apariyāpannānaṁ pana lokato uttiṇṇatāya",
  "anya-e0104n2:120_10": "lokuttaratā, uttaritarābhāvato anuttaratā ca veditabbā.",
  "anya-e0104n2:121_0": "Pariyāpannāti ca paricchedakārikāya taṇhāya paricchijja āpannā, gahitāti attho. Nanu",
  "anya-e0104n2:121_1": "cettha kāmataṇhā katamā? Kāmāvacaradhammārammaṇā taṇhā, kāmāvacaradhammā katame?",
  "anya-e0104n2:121_2": "Kāmataṇhāvisayāti itaretarasannissayatādosoti? Nayidamevaṁ avīciādiekaādasokāsaninnatāya",
  "anya-e0104n2:121_3": "kañci taṇhaṁ kāmataṇhābhāvena gahetvā taṁsabhāvāya taṇhāya visayabhāvena kāmāvacaradhammānaṁ",
  "anya-e0104n2:121_4": "upalakkhitabbattā. Nikkhepakaṇḍepi “etthāvacarā”ti vacanaṁ avīciparanimmitaparicchinnokāsāya",
  "anya-e0104n2:121_5": "kāmataṇhāya visayabhāvaṁ sandhāya vuttanti gahetabbaṁ. Tadokāsatā ca taṇhāya tanninnatāya veditabbā.",
  "anya-e0104n2:122_0": "Mūlato tividhanti tīṇi akusalamūlāni lobhādīni, tesaṁ vasena taṁsahitampi tividhanti",
  "anya-e0104n2:122_1": "attho. Tāni hi suppatiṭṭhitabhāvakāraṇattā mūlamivāti mūlāni, lobho mūlaṁ etassāti",
  "anya-e0104n2:122_2": "lobhamūlaṁ. Asādhāraṇena niddeso yathā bherisaddo, yavaṅkuroti. Tathā dosamūlaṁ.",
  "anya-e0104n2:122_3": "Moho eva mūlaṁ imassa, nāññanti mohamūlaṁ.",
  "anya-e0104n2:123_0": "Somanassupekkhādiṭṭhigatasaṅkhārabhedatoti somanassupekkhābhedato diṭṭhigatabhedato",
  "anya-e0104n2:123_1": "saṅkhārabhedatoti paccekaṁ bhedasaddo yojetabbo. Yadettha vattabbaṁ, taṁ heṭṭhā vuttanayameva.",
  "anya-e0104n2:123_2": "Diṭṭhigatasampayuttanti diṭṭhiyeva diṭṭhigataṁ “gūthagataṁ, muttagata”nti yathā.",
  "anya-e0104n2:123_3": "Atha vā vipariyesaggāhatāya diṭṭhiyā gatameva, na ettha gantabbavatthu tathā sabhāvanti",
  "anya-e0104n2:123_4": "diṭṭhigataṁ. Tayidaṁ “idameva saccaṁ, moghamañña”nti abhinivesabhāvato lobheneva",
  "anya-e0104n2:123_5": "saddhiṁ pavattati, na dosena.",
  "anya-e0104n2:124_0": "Yadāhītiādi lobhamūlacittānaṁ pavattiākāradassanaṁ. Micchādiṭṭhinti ucchedadiṭṭhiādimicchādiṭṭhiṁ.",
  "anya-e0104n2:124_1": "Tāya hi vipallatthacittā sattā “etāvako jīvavisayo yāva indriyagocaro”ti paralokaṁ",
  "anya-e0104n2:124_2": "paṭikkhipitvā “natthi kāmesu ādīnavo”ti yathā tathā kāmesu pātabyataṁ āpajjanti.",
  "anya-e0104n2:124_3": "Ādi-saddena “esa pantho pageva vihito devayāne, yena yanti puttavanto visokā. Taṁ",
  "anya-e0104n2:124_4": "passanti pasavo, pakkhino ca, tena te mātaripi mithunaṁ carantī”tiādinā nayena puttamukhadassanaṁ",
  "anya-e0104n2:124_5": "saggamokkhamaggoti evamādikaṁ micchādiṭṭhiṁ saṅgaṇhāti.",
  "anya-e0104n2:125_0": "Kāmevāti ettha vā-saddo aniyamattho, tena brāhmaṇānaṁ suvaṇṇaharaṇameva adinnādāne",
  "anya-e0104n2:125_1": "sāvajjaṁ, itaraṁ anavajjaṁ. Garūnaṁ, gunnaṁ, attano, jīvitassa, vivāhassa ca atthāya",
  "anya-e0104n2:125_2": "musāvādo anavajjo, itaro sāvajjo. Garuādīnaṁ atthāya pesuññaharaṇaṁ anavajjaṁ, itaraṁ",
  "anya-e0104n2:125_3": "sāvajjaṁ. Bhāratayuddhasītāharaṇādikathā pāpavūpasamāya hotīti evamādike micchāgāhe",
  "anya-e0104n2:125_4": "saṅgaṇhāti. Diṭṭhamaṅgalādīnīti diṭṭhasutamutamaṅgalāni. Sabhāvatikkhenāti lobhassa,",
  "anya-e0104n2:125_5": "micchābhinivesassa vā vasena saraseneva tikhiṇena kurūrena. Mandenāti dandhena atikhiṇena.",
  "anya-e0104n2:125_6": "Tādisaṁ pana attano, parassa vā samussāhanena pavattatīti āha “samussāhitenā”ti.",
  "anya-e0104n2:125_7": "Parabhaṇḍaṁ vā haratīti vā-saddena tathāpavattanakamusāvādādīnampi saṅgaho daṭṭhabbo.",
  "anya-e0104n2:125_8": "Kāmānaṁ vā anubhuyyamānānaṁ. Vā-saddena parasantakassa vā ayathādhippetatāya yaṁ",
  "anya-e0104n2:125_9": "laddhaṁ, taṁ gahetabbanti gahaṇādikaṁ saṅgaṇhāti.",
  "anya-e0104n2:126_0": "Duvidhameva hoti sampayuttadhammavasena bhedābhāvato. Yadi evaṁ, kasmā “domanassasahagataṁ",
  "anya-e0104n2:126_1": "paṭighasampayutta”nti vuttanti? Asādhāraṇadhammehi tassa cittassa upalakkhaṇatthaṁ.",
  "anya-e0104n2:126_2": "Pāṇātipātādīsūti pāṇātipātanādīsu. Ādi-saddena adinnādānamusāvādapesuññapharusasamphappalāpabyāpāde",
  "anya-e0104n2:126_3": "saṅgaṇhāti. Sabhāvatikkhaṁ hutvā pavattamānaṁ cittaṁ asaṅkhārameva hoti, itaraṁ sasaṅkhāranti",
  "anya-e0104n2:126_4": "adhippāyenāha “tikkhamandappavattikāle”ti. Mandaṁ pana hutvā pavattamānaṁ ekaṁsena",
  "anya-e0104n2:126_5": "sasaṅkhāramevāti na sakkā viññātuṁ. Yaṁ sasaṅkhārena sappayogena pavattati, taṁ mandameva",
  "anya-e0104n2:126_6": "hotīti katvā tathāvuttanti daṭṭhabbaṁ.",
  "anya-e0104n2:127_0": "Mohekahetukaṁ cittaṁ mūlantaravirahato atimūḷhaṁ, vicikicchuddhaccayogato cañcalañcāti",
  "anya-e0104n2:127_1": "upekkhāsahagatameva hoti, na tassa kadācipi sabhāvatikkhatā atthi. Ārammaṇe hi saṁsappanavasena,",
  "anya-e0104n2:127_2": "vikkhipanavasena ca pavattamānassa cittadvayassa kīdise kicce sabhāvatikkhatāya,",
  "anya-e0104n2:127_3": "ussāhetabbatāya vā bhavitabbaṁ, tasmā na tattha saṅkhārabhedo atthi. Aññesu akusalacittesu",
  "anya-e0104n2:127_4": "labbhamānampi uddhaccaṁ visesato ettheva balavaṁ, tato eva sampayuttadhammesu padhānaṁ",
  "anya-e0104n2:127_5": "hutvā pavattatīti idameva uddhaccena visesetvā vuttaṁ “uddhaccasampayutta”nti. Tathā",
  "anya-e0104n2:127_6": "hi pāḷiyaṁ idha sarūpato uddhaccaṁ āgataṁ, evaṁ asādhāraṇapadhānadhammavasena mohamūlaṁ",
  "anya-e0104n2:127_7": "“vicikicchāsampayuttaṁ, uddhaccasampayutta”nti duvidhaṁ vuttanti daṭṭhabbaṁ. Asanniṭṭhānaṁ",
  "anya-e0104n2:127_8": "saṁsayo. Vikkhepo avūpasamo, bhantatāti attho.",
  "anya-e0104n2:128_0": "Tayidaṁ dvādasavidhampi akusalacittaṁ chasu ārammaṇesu yaṁ vā taṁ vā ālambitvā upekkhāsahagatāhetukakiriyāmanoviññāṇadhātānantaraṁ",
  "anya-e0104n2:128_1": "kāyadvārādīhi tīhi dvārehi kāyakammādivasena yathārahaṁ pāṇātipātādikammapathavasena",
  "anya-e0104n2:128_2": "ceva kammavasena ca uppajjatīti veditabbaṁ.",
  "anya-e0104n2:129_0": "Tattha ṭhapetvā uddhaccasahagataṁ sesaṁ ekādasavidhampi catūsupi apāyesu paṭisandhiṁ",
  "anya-e0104n2:129_1": "deti, pavattivipākaṁ sugatiyampi. Uddhaccasahagataṁ pana pavattivipākamevāti. Etthāha",
  "anya-e0104n2:129_2": "– kiṁ pana kāraṇaṁ sabbadubbalaṁ vicikicchāsampayuttaṁ paṭisandhiṁ deti, adhimokkhasabbhāvato",
  "anya-e0104n2:129_3": "tato balavantampi uddhaccasahagataṁ na detīti? Dassanena pahātabbesu avuttattā. Idaṁ",
  "anya-e0104n2:129_4": "hi paṭisandhiṁ dentaṁ apāyesu dadeyya, apāyagamanīyañca dassanapahātabbanti tattha",
  "anya-e0104n2:129_5": "vucceyya, na ca vuttaṁ. Tasmā paṭisandhiṁ na deti, pavattivipākadānaṁ panassa na",
  "anya-e0104n2:129_6": "sakkā paṭikkhipituṁ. Paṭisambhidāvibhaṅge “uddhaccasahagate ñāṇaṁ dhammapaṭisambhidā,",
  "anya-e0104n2:129_7": "tassa vipāke ñāṇaṁ atthapaṭisambhidā”ti vacanato.",
  "anya-e0104n2:130_0": "Apare panāhu – puthujjanassa uppajjamānaṁ uddhaccasahagataṁ dassanappahātabbasahāyasabbhāvato",
  "anya-e0104n2:130_1": "ubhayavipākampi deti, na sekkhassa tadabhāvatoti. Idamettha vicāretabbaṁ, yassa vipākadānaṁ",
  "anya-e0104n2:130_2": "vuttaṁ, kiṁ taṁ bhāvanāya pahātabbaṁ, udāhu noti? Kiñcettha – yadi tāva bhāvanāya",
  "anya-e0104n2:130_3": "pahātabbaṁ, paṭṭhāne bhāvanāya pahātabbassa nānākkhaṇikakammapaccayabhāvo vattabbo",
  "anya-e0104n2:130_4": "siyā. Atha na bhāvanāya pahātabbaṁ, dassanenapahātabbattike “nevadassanenanabhāvanāyapahātabba”miccassa",
  "anya-e0104n2:130_5": "vibhaṅge vattabbaṁ siyā. Yadi tabbiruddhasabhāvatāya tattha na vucceyya, evampi tasmiṁ",
  "anya-e0104n2:130_6": "tike tassa navattabbatā āpajjatīti? Nāpajjati, kiṁ kāraṇaṁ? Cittuppādakaṇḍe āgatānaṁ",
  "anya-e0104n2:130_7": "dvādasannaṁ akusalacittuppādānaṁ dvīhi padehi saṅgahitattā vibhajitvā dassetabbassa",
  "anya-e0104n2:130_8": "niyogato kassaci cittuppādassa abhāvā, yathā uppannattike atītādīnaṁ navattabbatā",
  "anya-e0104n2:130_9": "na vuttā, evametassāpi. Atha vā bhāvanāya pahātuṁ asakkuṇeyyassāpi tassa puthujjane",
  "anya-e0104n2:130_10": "vattamānassa bhāvanāya pahātabbasabhāvasāmaññato, sāvajjato ca bhāvanāya pahātabbapariyāyo",
  "anya-e0104n2:130_11": "vijjatīti natthi navattabbatāpasaṅgadoso. Nippariyāyena ca na bhāvanāya pahātabbanti",
  "anya-e0104n2:130_12": "tassa vasena nānākkhaṇikakammapaccayabhāvopi na vutto. Dassanapahātabbapaccayassāpi",
  "anya-e0104n2:130_13": "uddhaccasahagatassa sahāyavekallamattameva dassanena kataṁ, na kocipi bhāvo anuppādadhammataṁ",
  "anya-e0104n2:130_14": "tassa āpāditoti ekantena bhāvanāya pahātabbatā vuttā. Atha vā apāyagamanīyabhāvāpekkhaṁ",
  "anya-e0104n2:130_15": "dassanappahātabbavacananti tadabhāvato taṁ vibhajanaṁ vuttanti.",
  "anya-e0104n2:131_0": "454. “Viññāṇa”nti padaṁ apekkhitvā “abyākataṁ vipāka”nti ādiko napuṁsakaniddeso,",
  "anya-e0104n2:131_1": "tato eva adhikatābyākatāpekkhāya duvidhanti vuttaṁ. Aññathā rūpanibbānānampi abyākatabhāvato",
  "anya-e0104n2:131_2": "taṁ catubbidhanti vattabbaṁ siyā. Vipākassa kāmāvacarādibhāvo kusale vuttanayeneva",
  "anya-e0104n2:131_3": "veditabbo. Ahetukatā sahetukatā viya sampayuttahetuvasena, na nibbattakahetuvasena.",
  "anya-e0104n2:131_4": "Vipākassa hi sahetukatā sahetukakammavasena sijjhamānāpi sampayuttahetuvaseneva vuccati,",
  "anya-e0104n2:131_5": "aññathā ahetukānampi sahetukatā āpajjeyyāti. Kasmā pana sahetukassa ahetuko vipāko",
  "anya-e0104n2:131_6": "hotīti? Tattha kāraṇaṁ vuttameva. Kiñca ārammaṇābhinipātamattesu pañcasu viññāṇesu",
  "anya-e0104n2:131_7": "yathā alobhādisampayogo na sambhavati, evaṁ mandataramandakiccesu sampaṭicchanasantīraṇesūti",
  "anya-e0104n2:131_8": "hetūnaṁ uppattiyā asambhavatopi nesaṁ ahetukatā daṭṭhabbā.",
  "anya-e0104n2:132": "Manoviññāṇato uppajjanavisiṭṭhamananakiccānaṁ abhāvato manomattā dhātu manodhātu.",
  "anya-e0104n2:133_0": "Cakkhusannissitaṁ hutvā rūpassa vijānanaṁ lakkhaṇaṁ etassāti cakkhusannissitarūpavijānanalakkhaṇaṁ.",
  "anya-e0104n2:133_1": "Tattha cakkhusannissitavacanena rūpārammaṇaṁ aññaṁ viññāṇaṁ nivatteti. Vijānanaggahaṇena",
  "anya-e0104n2:133_2": "cakkhusannissite phassādike nivatteti. Cakkhurūpaggahaṇena nissayato, ārammaṇato",
  "anya-e0104n2:133_3": "ca viññāṇaṁ vibhāveti ubhayādhīnavuttikattā. Yadi hi cakkhu nāma na siyā, andhāpi",
  "anya-e0104n2:133_4": "rūpaṁ passeyyuṁ, na ca passanti. Yadi ca nīlādirūpaṁ nāma na siyā, desādiniyamena",
  "anya-e0104n2:133_5": "na bhavitabbaṁ, attheva ca niyamo, ekantasārammaṇatā ca cittassa vuttāti “ārammaṇena",
  "anya-e0104n2:133_6": "vinā nīlādiābhāsaṁ cittaṁ pavattatī”ti evaṁ pavatto vādo micchāvādoti veditabbaṁ.",
  "anya-e0104n2:133_7": "Tenāha bhagavā “cakkhuñca paṭicca rūpe ca uppajjati cakkhuviññāṇa”ntiādi.",
  "anya-e0104n2:134_0": "Kasmā panettha vacanabhedo katoti? Ekampi cakkhu viññāṇassa paccayo hoti, rūpaṁ pana",
  "anya-e0104n2:134_1": "anekameva saṁhatanti imassa visesassa dassanatthaṁ. Kiṁ pana kāraṇaṁ ekampi cakkhu",
  "anya-e0104n2:134_2": "viññāṇassa paccayo hoti, rūpaṁ pana anekamevāti? Paccayabhāvavisesato. Cakkhu hi",
  "anya-e0104n2:134_3": "cakkhuviññāṇassa nissayapurejātaindriyavippayuttapaccayehi paccayo hontaṁ atthibhāveneva",
  "anya-e0104n2:134_4": "hoti, tasmiṁ sati tassa bhāvato, asati abhāvato. Yato taṁ atthiavigatapaccayehissa",
  "anya-e0104n2:134_5": "paccayo hotīti vuccati, taṁnissayatā cassa na ekadesena allīyanavasena icchitabbā",
  "anya-e0104n2:134_6": "arūpabhāvato, atha kho garurājādīsu sissarājapurisādīnaṁ viya tappaṭibaddhavuttitāya.",
  "anya-e0104n2:134_7": "Itare pana paccayā tena tena visesena veditabbā. Svāyaṁ paccayabhāvo na ekasmiṁ na",
  "anya-e0104n2:134_8": "sambhavatīti ekampi cakkhu viññāṇassa paccayo hotīti “cakkhuñca paṭiccā”ti ekavacanena niddeso kato.",
  "anya-e0104n2:135_0": "Rūpaṁ pana yadipi cakkhu viya purejātaatthiavigatapaccayehi paccayo hoti puretaraṁ",
  "anya-e0104n2:135_1": "hutvā vijjamānakkhaṇeyeva upakārakattā, tathāpi anekameva saṁhataṁ hutvā paccayo",
  "anya-e0104n2:135_2": "hoti ārammaṇabhāvato. Yañhi paccayadhammaṁ sabhāvabhūtaṁ, parikappitākāramattaṁ vā",
  "anya-e0104n2:135_3": "viññāṇaṁ vibhāventaṁ pavattati, tadaññesañca satipi paccayabhāve so tassa sārammaṇasabhāvatāya",
  "anya-e0104n2:135_4": "yaṁ kiñci anālambitvā pavattituṁ asamatthassa olubbha pavattikāraṇatāya ālambanīyato",
  "anya-e0104n2:135_5": "ārammaṇaṁ nāma. Tassa yasmā yathā tathā sabhāvūpaladdhivasena ārammaṇapaccayalābho,",
  "anya-e0104n2:135_6": "tasmā cakkhuviññāṇaṁ rūpaṁ ārabbha pavattamānaṁ tassa sabhāvaṁ vibhāventameva pavattati.",
  "anya-e0104n2:135_7": "Sā cassa indriyādhīnavuttikassa ārammaṇasabhāvūpaladdhi, na ekadvikalāpagatavaṇṇavasena",
  "anya-e0104n2:135_8": "hoti, nāpi katipayakalāpagatavaṇṇavasena, atha kho ābhogānurūpaṁ āpāthagatavaṇṇavasenāti",
  "anya-e0104n2:135_9": "anekameva rūpaṁ saṁhaccakāritāya viññāṇassa paccayo hotīti dassento bhagavā “rūpe",
  "anya-e0104n2:135_10": "cā”ti bahuvacanena niddisi.",
  "anya-e0104n2:136_0": "Yaṁ pana “rūpāyatanaṁ cakkhuviññāṇadhātuyā taṁsampayuttakānañca dhammānaṁ ārammaṇapaccayena",
  "anya-e0104n2:136_1": "paccayo”ti vuttaṁ, taṁ kathanti? Tampi yādisaṁ rūpāyatanaṁ cakkhuviññāṇassa ārammaṇapaccayena",
  "anya-e0104n2:136_2": "paccayo hoti, tādisameva sandhāya vuttaṁ. Kīdisaṁ pana tanti? Samuditanti pākaṭoyamattho.",
  "anya-e0104n2:136_3": "Evañca katvā yadeke vadanti “āyatanasallakkhaṇavasena cakkhuviññāṇādayo sallakkhaṇārammaṇā,",
  "anya-e0104n2:136_4": "na dabbasallakkhaṇavasenā”ti, tampi yuttameva hoti. Na cettha samudāyārammaṇatā āsaṅkitabbā",
  "anya-e0104n2:136_5": "samudāyābhogassevābhāvato. Samuditā pana vaṇṇadhammā ārammaṇapaccayā honti. Kathaṁ",
  "anya-e0104n2:136_6": "pana paccekaṁ asamatthā samuditā ārammaṇā paccayā honti, na hi paccekaṁ daṭṭhuṁ asakkontā",
  "anya-e0104n2:136_7": "andhā samuditā passantīti? Nayidamekantikaṁ visuṁ visuṁ asamatthānaṁ sivikāvahanādīsu",
  "anya-e0104n2:136_8": "samatthatāya dassanato. Kesādīnañca yasmiṁ ṭhāne ṭhitānaṁ paccekaṁ vaṇṇaṁ gahetuṁ",
  "anya-e0104n2:136_9": "na sakkā, tasmiṁyeva ṭhāne samuditānaṁ vaṇṇaṁ gahetuṁ sakkāti bhiyyopi tesaṁ saṁhaccakāritā",
  "anya-e0104n2:136_10": "paribyattā. Etena cakkhuviññāṇassa paramāṇurūpaṁ ārammaṇaṁ, udāhu taṁsamudāyotiādikā",
  "anya-e0104n2:136_11": "codanā paṭikkhittāti veditabbā. “Sotañca paṭicca sadde cā”tiādīsupi eseva nayo. Evaṁ",
  "anya-e0104n2:136_12": "ubhayādhīnavuttikatāya cakkhuviññāṇassa nissayato, ārammaṇato ca vibhāvanaṁ kataṁ,",
  "anya-e0104n2:136_13": "evaṁ sotaviññāṇādīsupi yathārahaṁ vattabbaṁ.",
  "anya-e0104n2:137_0": "Rūpamattārammaṇarasanti rūpāyatanamattasseva ārammaṇakaraṇarasaṁ. Mattasaddena yathā",
  "anya-e0104n2:137_1": "ārammaṇantaraṁ nivatteti, evaṁ rūpāyatanepi labbhamāne ekacce visese nivatteti. Na",
  "anya-e0104n2:137_2": "hi cakkhuviññāṇaṁ vaṇṇamattato aññaṁ kiñci visesaṁ tattha gahetuṁ sakkoti. Tenāha",
  "anya-e0104n2:137_3": "bhagavā “pañcahi viññāṇehi na kiñci dhammaṁ paṭivijānāti aññatra abhinipātamattā”ti.",
  "anya-e0104n2:137_4": "Cakkhuviññāṇaṁ uppajjamānaṁ rūpārammaṇe eva uppajjanato tadabhimukhabhāvena gayhatīti",
  "anya-e0104n2:137_5": "vuttaṁ “rūpābhimukhabhāvapaccupaṭṭhāna”nti. Attano anantaraṁ uppajjamānānaṁ arūpadhammānaṁ",
  "anya-e0104n2:137_6": "samanantaravigatā arūpadhammā pavattiokāsadānena anantarasamanantaranatthivigatapaccayehi",
  "anya-e0104n2:137_7": "upakārakā nissayārammaṇadhammā viya āsannakāraṇanti dassento āha “rūpārammaṇāya kiriyamanodhātuyā",
  "anya-e0104n2:137_8": "apagamapadaṭṭhāna”nti. Sotaviññāṇādīsupi vuttanayeneva attho veditabbo.",
  "anya-e0104n2:138_0": "Cakkhuviññāṇādigahitaṁ rūpādiārammaṇaṁ tadanantarameva aparipatantaṁ katvā sampaṭicchantī",
  "anya-e0104n2:138_1": "gaṇhantī viya hotīti vuttaṁ “rūpādisampaṭicchanarasā”ti. Tathābhāvena sampaṭicchanabhāvena",
  "anya-e0104n2:138_2": "paccupatiṭṭhatīti tathābhāvapaccupaṭṭhānā.",
  "anya-e0104n2:139_0": "Chasu ārammaṇesu kadāci pañcannaṁ, tato vā katipayānaṁ vijānanasabhāvāpi chaḷārammaṇavijānanalakkhaṇā",
  "anya-e0104n2:139_1": "vuttā taṁsabhāvānativattanato, chasveva vā itaresaṁ ārammaṇānaṁ antogadhattā. Santīraṇādikiccāti",
  "anya-e0104n2:139_2": "santīraṇatadārammaṇakiccā vā, santīraṇatadārammaṇapaṭisandhibhavaṅgacutikiccā vāti",
  "anya-e0104n2:139_3": "adhippāyo. “Hadayavatthupadaṭṭhānā”ti idaṁ imāsaṁ dvinnaṁ manoviññāṇadhātūnaṁ ekanteneva",
  "anya-e0104n2:139_4": "hadayavatthusannissayatāya vuttaṁ. Heṭṭhā vuttanayena pana taṁtaṁanantarātītaviññāṇāpagamapadaṭṭhānātipi",
  "anya-e0104n2:139_5": "vattuṁ vaṭṭatiyeva. Tassā bhedoti tassā vipākamanoviññāṇadhātuyā “duvidhā”ti vuttāya",
  "anya-e0104n2:139_6": "duvidhatāsaṅkhāto bhedo. Ekantamiṭṭhārammaṇeti ekanteneva iṭṭhe ārammaṇe, ativiya",
  "anya-e0104n2:139_7": "iṭṭhārammaṇeti attho. Pañcadvāre ceva javanāvasāne cāti ettha pañcadvāre sampaṭicchanavoṭṭhabbanānaṁ",
  "anya-e0104n2:139_8": "antarāḷaṁ ṭhānaṁ, itaratra javanabhavaṅgānanti evaṁ dviṭhānā hoti. Itarāyapi santīraṇatadārammaṇakāle",
  "anya-e0104n2:139_9": "yathāvuttameva ṭhānaṁ, paṭisandhiādikāle pana cutibhavaṅgānaṁ antarāḷaṁ paṭisandhiyā,",
  "anya-e0104n2:139_10": "paṭisandhiāvajjanānaṁ tadārammaṇāvajjanānaṁ javanāvajjanānaṁ voṭṭhabbanāvajjanānañca",
  "anya-e0104n2:139_11": "antarāḷaṁ bhavaṅgassa, tadārammaṇapaṭisandhīnaṁ javanapaṭisandhīnaṁ vā antarāḷaṁ",
  "anya-e0104n2:139_12": "cutiyā ṭhānanti veditabbaṁ.",
  "anya-e0104n2:140_0": "Chasūti ettha pubbe vuttanayeneva vibhāgo veditabbo. Kāyassa nissayabhūtānaṁ nātiiṭṭhaphoṭṭhabbabhūtānaṁ",
  "anya-e0104n2:140_1": "paṭighaṭṭanānighaṁsassa balavabhāvato kāyaviññāṇaṁ sukhasampayuttaṁ. Upādārūpānaṁyeva",
  "anya-e0104n2:140_2": "ghaṭṭanā dubbalāti cakkhuviññāṇādīni upekkhāsahagatāni. Tenāha “sesaṁ upekkhāyutta”nti. Sesaṁ chabbidhampi.",
  "anya-e0104n2:141_0": "Alobhādosāmohā ceva alobhādosā ca alobhādayo, tehi alobhādīhi vipākahetūhi sampayuttaṁ",
  "anya-e0104n2:141_1": "alobhādivipākahetusampayuttaṁ. Kāmāvacarakusalaṁ viya somanassādibhedatoti yathā",
  "anya-e0104n2:141_2": "kāmāvacaraṁ kusalaṁ somanassupekkhāñāṇasaṅkhārabhedato aṭṭhavidhaṁ, evamidampīti",
  "anya-e0104n2:141_3": "aṭṭhavidhatāya sadisataṁ dasseti. Kāmāvacarabhāvato hīnādito, yonīsu uppattito ca",
  "anya-e0104n2:141_4": "sadisameva, sampayuttadhammato pana ārammaṇato, pavattiākārato ca visadisaṁ. Tathā",
  "anya-e0104n2:141_5": "hi kusalaṁ kammadvāravasena pavattati, na idaṁ, vipākānaṁ aviññattijanakattā. Uppattidvāravasena",
  "anya-e0104n2:141_6": "pana imassāpi attheva pavattibhedo pañcadvāramanodvāresu mahāvipākānaṁ tadārammaṇavasena",
  "anya-e0104n2:141_7": "pavattisambhavato. Yathā pana kusalaṁ gativasena pañcavidhaṁ, viññāṇaṭṭhitivasena",
  "anya-e0104n2:141_8": "sattavidhañca, na evamidaṁ tadekadese eva uppajjanato. Tattha ārammaṇato, ekaccapavattiākārato",
  "anya-e0104n2:141_9": "ca visadisataṁ dassetuṁ “yathā panā”tiādi vuttaṁ. Chasu ārammaṇesūti parittādiatītādiajjhattādippabhedesu chasu ārammaṇesu.",
  "anya-e0104n2:142_0": "Āgamanādivasenāti āgamanapaccayavasena. Tattha ekaccānaṁ ācariyānaṁ matena mukhe",
  "anya-e0104n2:142_1": "calite ādāsatale mukhanimittaṁ calanaṁ viya asaṅkhārassa kusalassa vipāko asaṅkhāro,",
  "anya-e0104n2:142_2": "sasaṅkhārassa kusalassa vipāko sasaṅkhāroti evaṁ āgamanavasena. Ekaccānaṁ pana ācariyānaṁ",
  "anya-e0104n2:142_3": "matena balavantehi vibhūtehi paccayehi kammādīhi uppanno asaṅkhāro, dubbalehi sasaṅkhāroti",
  "anya-e0104n2:142_4": "evaṁ paccayavasena. Sampayuttadhammānanti pāḷiyaṁ sarūpato āgatasampayuttadhammānaṁ.",
  "anya-e0104n2:142_5": "Tesaṁ hi vasena kusalato vipākassa visesābhāvo. Nirussāhanti ettha ussāho nāma anupacchinnāvijjātaṇhāmānasantāne",
  "anya-e0104n2:142_6": "vipākuppādanasamatthatāsaṅkhāto byāpāro, so vipākesu natthīti taṁ nirussāhaṁ. Kusalesu",
  "anya-e0104n2:142_7": "pana abhiññāvasapavattesupi atthevāti taṁ saussāhaṁ.",
  "anya-e0104n2:143_0": "Lobhādīnaṁ ekantasāvajjatāya ayonisomanasikārahetukānaṁ natthi vipākabhāvo, alobhādīnampi",
  "anya-e0104n2:143_1": "ekantaanavajjasabhāvānaṁ kāraṇassa tabbidhuratāya nattheva akusalavipākabhāvoti āha",
  "anya-e0104n2:143_2": "“akusalavipākaṁ ahetukamevā”ti. Yathā atiiṭṭhe, iṭṭhamajjhatte ca ārammaṇe vedanābhedasabbhāvato",
  "anya-e0104n2:143_3": "kusalavipākamanoviññāṇadhātu duvidhā hoti somanassasahagatā, upekkhāsahagatāti, na",
  "anya-e0104n2:143_4": "evaṁ atianiṭṭhe, aniṭṭhamajjhatte ca ārammaṇe vedanābhedo atthīti akusalavipākamanoviññāṇadhātu",
  "anya-e0104n2:143_5": "ekamevāti “sattavidha”nti vuttaṁ. Sati hi tattha vedanābhede atianiṭṭhe domanassena",
  "anya-e0104n2:143_6": "bhavitabbaṁ, na ca paṭighena vinā domanassaṁ uppajjatīti.",
  "anya-e0104n2:144_0": "Kāyaviññāṇassa dukkhasahagatatā kusalavipāke vuttavipariyāyena veditabbā. Upekkhā",
  "anya-e0104n2:144_1": "hīnāti ekantanihīnassa akusalassa vipākabhāvato upekkhāpi samānā hīnā eva dukkhasabhāvattā.",
  "anya-e0104n2:144_2": "Tenāha “dukkhaṁ viyanātitikhiṇā”ti. Yathā dukkhaṁ ativiya tikhiṇaṁ kaṭukaṁ, na evamayaṁ,",
  "anya-e0104n2:144_3": "tathāpi dukkhasabhāveneva pavattati. Na hi akusalassa vipāko adukkho hoti. Upekkhābhāvo",
  "anya-e0104n2:144_4": "cassa balavatā bādhiyamānassa paṭippaharituṁ asakkontassa dubbalassa purisassa tena",
  "anya-e0104n2:144_5": "kariyamānabādhāya upekkhanā viyāti daṭṭhabbo. Itaresūti kusalavipākesu.",
  "anya-e0104n2:145_0": "Rūpāvacaranti rūpāvacaravipākaviññāṇaṁ. Vipākakathā hesāti. Kusalaṁ viyāti rūpāvacarakusalaṁ",
  "anya-e0104n2:145_1": "viya. Na hi rūpāvacaravipāko tadaññakusalasadiso. Apica sambandhisaddā ete, yadidaṁ",
  "anya-e0104n2:145_2": "“kusalaṁ, vipāko”ti ca. Tasmā yathā “mātaraṁ payirupāsatī”ti vutte attano mātaranti",
  "anya-e0104n2:145_3": "avuttampi siddhamevetaṁ, evaṁ idhāpīti attano kusalaṁ viyāti attho. Kusalasadisatā",
  "anya-e0104n2:145_4": "cettha dhammato, ārammaṇato ca veditabbā. Tathā hi ye phassādayo kusale labbhanti,",
  "anya-e0104n2:145_5": "te vipākepi labbhanti. Yasmiṁ ca ārammaṇe kusalaṁ pavattati, tattheva ayaṁ vipākopi",
  "anya-e0104n2:145_6": "pavattati. Yaṁ panettha pañcamajjhānacittaṁ abhiññāppattaṁ, tassa vipāko eva natthi.",
  "anya-e0104n2:145_7": "Kasmā natthi? Asambhavato, ānisaṁsabhūtattā ca. Tañhi vipākaṁ dentaṁ rūpāvacarameva",
  "anya-e0104n2:145_8": "dadeyya. Na hi aññabhūmikaṁ kammaṁ aññabhūmikaṁ vipākaṁ deti. Kammanimittārammaṇatā",
  "anya-e0104n2:145_9": "ca rūpāvacaravipākassa vuttāti na taṁ aññaṁ ārabbha pavattati. Parittārammaṇādiārammaṇañca",
  "anya-e0104n2:145_10": "taṁ na hotīti ayamasambhavo. Jhānassa ānisaṁsabhūtañca dānādīnaṁ tasmiṁ attabhāve",
  "anya-e0104n2:145_11": "paccayalābho viyāti.",
  "anya-e0104n2:146_0": "Pavattito pana vipākassa, kusalassa ca attheva bhedoti taṁ dassetuṁ “kusalaṁ panā”tiādi",
  "anya-e0104n2:146_1": "vuttaṁ. Kusalaṁ viya kasiṇugghāṭimākāsādiārammaṇabhedato catubbidhaṁ. Pavattibhedo",
  "anya-e0104n2:146_2": "vuttanayova javanavasena, paṭisandhiādivasena ca pavattanato.",
  "anya-e0104n2:147_0": "Catumaggayuttacittaphalattāti catūhi ariyamaggehi sampayuttakusalacittassa phalattā,",
  "anya-e0104n2:147_1": "catubbidhasāmaññaphalasampayuttabhāvatoti attho. Maggavīthiyaṁ dvikkhattuṁ, tikkhattuṁ",
  "anya-e0104n2:147_2": "vā phalasamāpattiyaṁ aparicchinnaparimāṇaṁ pavattamānampi dvīsu ṭhānesu pavattiyā",
  "anya-e0104n2:147_3": "“dvidhā pavattatī”ti vuttaṁ. Sabbampīti tevīsatividhaṁ kāmāvacaravipākaṁ, pañcavidhaṁ",
  "anya-e0104n2:147_4": "rūpāvacaravipākaṁ, catubbidhaṁ arūpāvacaravipākaṁ, catubbidhameva lokuttaravipākanti",
  "anya-e0104n2:147_5": "sabbampi vipākaviññāṇaṁ nātisaṅkhepavitthāranayena chattiṁsavidhaṁ hoti.",
  "anya-e0104n2:148_0": "Bhūmibhedatotividhaṁ lokuttarassa abhāvato. Lokuttarañhi kiriyacittaṁ natthi ekantena",
  "anya-e0104n2:148_1": "anantaravipākadāyibhāvato. Vuttañhi “samādhimānantarikaññamāhū”ti. Hotu tāva sekkhānaṁ",
  "anya-e0104n2:148_2": "uppajjamānaṁ anuttaraṁ kusalaṁ puggalantarabhāvūpanayanato saphalaṁ, arahato pana",
  "anya-e0104n2:148_3": "uppajjamānaṁ puggalantarabhāvūpanayanato nipphalaṁ, tassa kiriyabhāvo kasmā na icchitoti?",
  "anya-e0104n2:148_4": "Icchitabbo siyā. Yadi tassa punappunaṁ uppatti siyā, sakiṁyeva pana lokuttarakusalaṁ",
  "anya-e0104n2:148_5": "pavattati. Yadi hi punappunaṁ pavatteyya, maggacittaṁ arahatopi pavattatīti lokuttarakiriyacittaṁ",
  "anya-e0104n2:148_6": "siyā, na cetaṁ atthi payojanābhāvato. Tasmā natthi lokuttarakiriyaviññāṇaṁ. Kiriyaviññāṇanti",
  "anya-e0104n2:148_7": "ca kiriyāmattaṁ viññāṇaṁ, kusalākusalaṁ viya kiñci vipākaṁ anuppādetvā kiriyāmattameva",
  "anya-e0104n2:148_8": "hutvā pavattanakaviññāṇanti attho. Kasmā panetaṁ vipākaṁ na uppādetīti? Vuccate –",
  "anya-e0104n2:148_9": "ettha hi yadetaṁ āvajjanadvayaṁ, taṁ anupacchinnabhavamūlepi santāne pavattaṁ anāsevanatāya",
  "anya-e0104n2:148_10": "dubbalabhāvato abījasāmatthiyaṁ viya pupphaṁ aphalameva hoti. Yaṁ pana ucchinnabhavamūlāyaṁ",
  "anya-e0104n2:148_11": "santatiyaṁ pavattaṁ aṭṭhārasavidhaṁ viññāṇaṁ, taṁ samucchinnamūlāya latāya pupphaṁ",
  "anya-e0104n2:148_12": "viya phaladāyi na hotīti veditabbaṁ. Aññassa asambhavato kiriyahetunā nāma alobhādināva",
  "anya-e0104n2:148_13": "bhavitabbanti āha “alobhādikiriyahetuvirahita”nti.",
  "anya-e0104n2:149_0": "Cakkhuviññāṇādīnaṁ purecarā hutvā rūpādiārammaṇānaṁ vijānanalakkhaṇā cakkhuviññāṇādipurecararūpādivijānanalakkhaṇā.",
  "anya-e0104n2:149_1": "Ayaṁ pana manoviññāṇato uppannāpi visiṭṭhamananakiccābhāvena manomattā dhātūti manodhātu.",
  "anya-e0104n2:149_2": "Tathā hesā manoviññāṇassa paccayo na hoti. Ayamettha saṅkhepo, vitthāro pana dhātuniddese",
  "anya-e0104n2:149_3": "āgamissati. Āvajjanarasāti ābhogarasā, cittasantānassa vā purimākārato aññathā oṇojanarasā.",
  "anya-e0104n2:149_4": "Bhavaṅgavicchedapadaṭṭhānāti bhavaṅgasantānavicchedapadaṭṭhānā. Apubbārammaṇā sakideva",
  "anya-e0104n2:149_5": "pavattamānā sabbathā visayarasaṁ anubhavituṁ na sakkotīti iṭṭhādīsu sabbattha upekkhāyuttāva hoti.",
  "anya-e0104n2:150_0": "Sādhāraṇāti sekkhāsekkhaputhujjanānaṁ sādhāraṇā. Asādhāraṇāti asekkhānaṁyeva āveṇikā.",
  "anya-e0104n2:150_1": "Voṭṭhabbanāvajjanarasāti pañcadvāre santīraṇena gahitārammaṇaṁ vavatthapentī viya",
  "anya-e0104n2:150_2": "pavattanato voṭṭhabbanarasā, manodvāre pana vuttanayena āvajjanarasā. Tathābhāvena",
  "anya-e0104n2:150_3": "pañcadvāramanodvāresu yathākkamaṁ voṭṭhabbanāvajjanabhāvena paccupatiṭṭhatīti tathābhāvapaccupaṭṭhānā.",
  "anya-e0104n2:150_4": "Voṭṭhabbanakāle santīraṇakiccānaṁ tissannaṁ ahetukavipākamanoviññāṇadhātūnaṁ āvajjanakāle",
  "anya-e0104n2:150_5": "yassa kassaci bhavaṅgassāti imesaṁ aññatarāpagamo etissā āsannakāraṇanti āha “ahetuka…pe… padaṭṭhānā”ti.",
  "anya-e0104n2:151_0": "Arahatanti arahataṁyeva asādhāraṇabhāvato. Anuḷāresūti aṭṭhikasaṅkhalikapetarūpādīsu,",
  "anya-e0104n2:151_1": "aññesu vā appaṇītesu vatthūsu. Hasituppādanarasāti hasitasseva uppādanarasā. Tathā",
  "anya-e0104n2:151_2": "hi taṁ cittaṁ “hasituppādana”ntveva vuccati, na aññesaṁ hasituppādakacittānaṁ abhāvato.",
  "anya-e0104n2:151_3": "Aññānipi hi dvādasa somanassasahagatāni parittakusalākusalakiriyacittāni yathārahaṁ",
  "anya-e0104n2:151_4": "puthujjanādīnaṁ hasituppādakāni vijjanti, idaṁ pana cittaṁ vicāraṇapaññāvirahitaṁ",
  "anya-e0104n2:151_5": "parittesu appaṇītesu ārammaṇesu arahantānaṁ somanassamattaṁ uppādentaṁ uppajjati.",
  "anya-e0104n2:151_6": "Bhagavatopi uppajjatīti aṭṭhakathāyaṁ vuttaṁ, taṁ atītaṁsādīsu appaṭihatañāṇaṁ vatvā",
  "anya-e0104n2:151_7": "“imehi tīhi dhammehi samannāgatassa buddhassa bhagavato sabbaṁ kāyakammaṁ ñāṇapubbaṅgamaṁ",
  "anya-e0104n2:151_8": "ñāṇānuparivattī”ti vacanato vicāretabbanti eke. Tattha hasituppādacittena pavattiyamānampi",
  "anya-e0104n2:151_9": "bhagavato sitakaraṇaṁ pubbenivāsānāgataṁsasabbaññutaññāṇānaṁ anuvattakattā ñāṇānuparivattiyevāti",
  "anya-e0104n2:151_10": "evaṁ pana ñāṇānuparivattibhāve sati na koci pāḷiaṭṭhakathānaṁ virodho. Evañca katvā",
  "anya-e0104n2:151_11": "aṭṭhakathāyaṁ “tesaṁ ñāṇānaṁ ciṇṇapariyante idaṁ cittaṁ uppajjatī”ti vuttaṁ. Avassañca",
  "anya-e0104n2:151_12": "etaṁ evaṁ icchitabbaṁ, aññathā aññassāpi viññattisamuṭṭhāpakassa ahetukacittassa",
  "anya-e0104n2:151_13": "bhagavato uppatti na yujjeyya. Na hi viññattisamuṭṭhāpakassa taṁsamuṭṭhitāya viññattiyā",
  "anya-e0104n2:151_14": "kāyakammādibhāvaṁ āpajjanabhāvo vibandhatīti. Ekantato hadayavatthupadaṭṭhānā pañcavokārabhave eva uppajjanato.",
  "anya-e0104n2:152_0": "Ayamettha visesoti ayaṁ sekkhaputhujjanānaṁ uppattiyā vipākuppādanasamatthatā, arahataṁ",
  "anya-e0104n2:152_1": "uppattiyā tadabhāvoti ubhayesaṁ santāne uppattisamupalakkhito ettha kusalakiriyaviññāṇesu",
  "anya-e0104n2:152_2": "viseso. Evañca katvā paccayavekallena avipākassāpi kusalākusalassa kiriyabhāvappasaṅgo",
  "anya-e0104n2:152_3": "nivattito hoti. Parato kusalato visesoti etthāpi eseva nayo.",
  "anya-e0104n2:153_0": "455.Sabbānipi kusalākusalabyākatāni ekūnanavuti viññāṇāni honti nātisaṅkhepavitthāranayenāti",
  "anya-e0104n2:153_1": "adhippāyo. Paṭisandhiviññāṇādīnaṁ kiccaṁ nāma bhavantarapaṭisandhādinā ākārena pavatti",
  "anya-e0104n2:153_2": "eva. Tabbinimuttañca cittassa aññaṁ kiccaṁ natthīti āha “cuddasahi ākārehi pavattantī”ti.",
  "anya-e0104n2:154_0": "Ānubhāvenāti sāmatthiyena. Katūpacitaṁ hi kammaṁ avasesapaccayasamavāye vipākaṁ dentaṁ",
  "anya-e0104n2:154_1": "attano ānubhāvaṁ vissajjantaṁ viya hoti. Devamanussesūti chasu kāmāvacaradevesu ceva",
  "anya-e0104n2:154_2": "manussesu ca. Kammakammanimittagatinimittānanti ettha kammaṁ nāma katūpacitaṁ kāmāvacarakusalakammaṁ,",
  "anya-e0104n2:154_3": "tañca kho vipākadānāya laddhokāsaṁ. Tenāha “paccupaṭṭhita”nti. Kammanimittaṁ kammāyūhanakkhaṇe",
  "anya-e0104n2:154_4": "cetanāya paccayabhūtaṁ deyyadhammādi. Gatinimittaṁ yaṁ gatiṁ upapajjati, tappariyāpannaṁ",
  "anya-e0104n2:154_5": "rūpāyatanaṁ. Paṇḍakādibhāvanti paṇḍakamūgamammanādibhāvaṁ. Dubbalassa dvihetukakusalassa",
  "anya-e0104n2:154_6": "vipākabhūtā upekkhāsahagatāhetumanoviññāṇadhātu dubbala…pe… manoviññāṇadhātu. Nesanti",
  "anya-e0104n2:154_7": "bhāvitarūpārūpāvacarakusalānaṁ sattānaṁ. Kammanimittamevāti pathavīkasiṇādikaṁ attano kammārammaṇameva.",
  "anya-e0104n2:155_0": "Evaṁtāvetthāti ettha viññāṇakkhandhaniddese evaṁ saṅkhepato sarūpadassanamatteneva",
  "anya-e0104n2:155_1": "ekūnavīsatiyā vipākaviññāṇānaṁ paṭisandhivasena pavatti veditabbā. Bhavālambanādivibhāgena",
  "anya-e0104n2:155_2": "pana yadettha vattabbaṁ, taṁ paṭiccasamuppādakathāyaṁ āgamissatīti.",
  "anya-e0104n2:156_0": "Taṁ tanti ekūnavīsatiyā paṭisandhiviññāṇesu yaṁ yaṁ uppajjitvā niruddhaṁ, taṁ taṁ",
  "anya-e0104n2:156_1": "anantaraṁ uppattiyā anubandhamānaṁ. Tassa tassevāti yassa yassa kammassa vipākabhūtaṁ",
  "anya-e0104n2:156_2": "paṭisandhiviññāṇaṁ, tassa tasseva. Tasmiññevāti kammādike eva. Kammañce paṭisandhiviññāṇassa",
  "anya-e0104n2:156_3": "ārammaṇaṁ, tasmiṁ kamme, atha kammanimittaṁ, gatinimittañca, tasmiṁ kammanimitte",
  "anya-e0104n2:156_4": "gatinimitteti attho. Tādisamevāti yādisaṁ paṭisandhiviññāṇaṁ hetuto, sesasampayuttadhammato",
  "anya-e0104n2:156_5": "ca tādisameva. Santānavinivattaketi bhavaṅgasantānassa vinivattanake. Aññasmiṁ āvajjanasaṅkhāte",
  "anya-e0104n2:156_6": "cittuppāde. Kiriyamayacitteneva supinadassanaṁ hotīti āha “supinaṁ apassato”ti. Aparimāṇasaṅkhyampi",
  "anya-e0104n2:156_7": "pavattatiyeva, tathā hidaṁ upapattibhavassa aṅgabhāvena pavattanato “bhavaṅga”nti",
  "anya-e0104n2:156_8": "vuccati. Tesaññevāti paṭisandhibhūtānaṁyeva.",
  "anya-e0104n2:157_0": "Indriyānīti cakkhādīni indriyāni. Ārammaṇagahaṇakkhamānīti rūpādiārammaṇaṁ gahetuṁ",
  "anya-e0104n2:157_1": "samatthāni. Mātukucchigatakāle viya hi bahinikkhantakālepi na tāva indriyāni sakiccakāni",
  "anya-e0104n2:157_2": "honti, anukkamena pana visadabhāvaṁ pattakāle eva sakiccakāni honti. Tenevāha “idha",
  "anya-e0104n2:157_3": "paripakkattā āyatanāna”nti. Āpāthagateti yogyadesāvaṭṭhite. Tameva yogyadesāvaṭṭhitaṁ",
  "anya-e0104n2:157_4": "rūpaṁ paṭicca ghaṭṭanā paccayaṁ laddhā. Ghaṭṭanāti paṭighāto, yena byāpārādivisesapaccayantarasahite",
  "anya-e0104n2:157_5": "cakkhussa visaye vikāruppattivisadisuppattivisayassa iṭṭhāniṭṭhabhāvena anuggaho,",
  "anya-e0104n2:157_6": "upaghāto cāti attho. Tatoti ghaṭṭanānantaraṁ. Ghaṭṭanānubhāvenāti ghaṭṭanābalena.",
  "anya-e0104n2:157_7": "Bhavaṅgacalananti bhavaṅgacittassa pakampanaṁ, tathā dvikkhattuṁ pavattiyā visadisassa",
  "anya-e0104n2:157_8": "kāraṇabhāvūpagamananti attho. Tañhi cittasantānassa purimāvatthāya bhinnāvatthāhetutāya",
  "anya-e0104n2:157_9": "calanaṁ viyāti “calana”nti vuttaṁ. Visayavisayībhāvasiddhāya dhammatāya ārammaṇassa",
  "anya-e0104n2:157_10": "abhimukhībhāvena pasādassa tāva ghaṭṭanā hotu, aññasannissitassa pana bhavaṅgassa",
  "anya-e0104n2:157_11": "calanaṁ kathaṁ hotīti? Taṁsambandhabhāvato. Bheritale ṭhapitāsu sakkharāsu ekissā",
  "anya-e0104n2:157_12": "sakkharāya ghaṭitāya tadaññasakkharāyaṁ ṭhitamakkhikā calanaṁ cettha udāharaṇanti.",
  "anya-e0104n2:157_13": "Tadeva rūpanti tadeva bhavaṅgacalanassa paccayabhūtaṁ āpāthagataṁ rūpāyatanaṁ. Bhavaṅgaṁ",
  "anya-e0104n2:157_14": "vicchindamānā viyāti bhavaṅgasantānaṁ vicchindantī viya. Tadārammaṇuppattiyā parato",
  "anya-e0104n2:157_15": "bhavaṅgassa uppajjanato visayaggahaṇaṁ pañcadvārāvajjanaṁ vatvā tadanantaraṁ dassanādīsu",
  "anya-e0104n2:157_16": "vattabbesu tāni avatvā manodvārāvajjanassa gahaṇaṁ uddese dvinnaṁ āvajjanānaṁ āvajjanasāmaññena gahitattā.",
  "anya-e0104n2:158_0": "Āvajjanānantaranti pañcadvārāvajjanānantaraṁ. Ye hadayavatthu viya sampaṭicchanādivīthicittānipi",
  "anya-e0104n2:158_1": "nānujānanti, tesaṁ “sampaṭicchanāya cakkhuviññāṇadhātuyā”tiādinā tattha tattha pāḷi",
  "anya-e0104n2:158_2": "āgatā. Na hi sakkā pāḷiṁ paṭisedhetuṁ.",
  "anya-e0104n2:159_0": "“Sacemahantaṁ hotī”ti idaṁ javanapariyosānāya cittappavattiyā vuccamānattā vuttaṁ.",
  "anya-e0104n2:159_1": "Cuddasacittakkhaṇāyukañhi ārammaṇamidha “mahanta”nti adhippetaṁ, tañca uppajjitvā",
  "anya-e0104n2:159_2": "dviticittakkhaṇātītaṁ hutvā āpāthagamanavasena veditabbaṁ.",
  "anya-e0104n2:160_0": "Yathāvavatthāpiteti voṭṭhabbanena vuttākārena katavavatthāpane. Āvajjanāya, voṭṭhabbanassa",
  "anya-e0104n2:160_1": "ca vuttattā “avasesakāmāvacarakiriyāna”nti avasesaggahaṇaṁ kataṁ. Cha satta vāti",
  "anya-e0104n2:160_2": "vā-saddena “pañca vā”ti idampi vuttamevāti daṭṭhabbaṁ. Suttamucchitādikāle hi pañcapi javanāni javantīti.",
  "anya-e0104n2:161_0": "Tāniyevāti “aṭṭhannaṁ vā”tiādinā vuttāni ekūnatiṁsa kāmāvacarajavanāniyeva. Ito aññaṁ",
  "anya-e0104n2:161_1": "manodvārāvajjanānantaraṁ uppajjanakacittaṁ nāma natthīti dassanatthaṁ evakāraggahaṇaṁ.",
  "anya-e0104n2:161_2": "“Gotrabhūto”ti idaṁ gotrabhuṭṭhāniyānaṁ parikammavodānānampi gahaṇaṁ, na gotrabhuno",
  "anya-e0104n2:161_3": "eva. Phalacittānīti samāpattivasena pavattanakaphalacittāni. Yaṁ yaṁ laddhapaccayanti",
  "anya-e0104n2:161_4": "yaṁ yaṁ javanaṁ rūpāvacarajavanādivasena gotrabhuanantaraṁ uppattiyā laddhapaccayaṁ.",
  "anya-e0104n2:162_0": "Atimahantanti soḷasacittakkhaṇāyukaṁ. Tattha hi tadārammaṇacittaṁ uppajjati, na aññattha.",
  "anya-e0104n2:162_1": "Vibhūtanti supākaṭaṁ, tañca kāmāvacarameva. Tattha hi tadārammaṇassa uppatti. Kāmāvacarajavanāvasāneti",
  "anya-e0104n2:162_2": "kāmāvacarajavanasseva avasāne. Na hi taṁ kāmataṇhāhetukakammanibbattaṁ mahaggatānuttarajavanaṁ",
  "anya-e0104n2:162_3": "anubandhati ajanakattā, janakāsadisattā ca. Yathā gehato bahi gantukāmo taruṇadārako",
  "anya-e0104n2:162_4": "janakaṁ, janakasadisaṁ vā anubandhati, na aññaṁ, evamidampi. Tatthāpi na sabbasmā",
  "anya-e0104n2:162_5": "javanā sabbaṁ javanena tadārammaṇassa niyametabbato, ārammaṇena ca vedanāya parivattetabbato.",
  "anya-e0104n2:162_6": "Tatthāyaṁ niyamo – parittakusalalobhamohamūlasomanassasahagatakiriyajavanānaṁ aññatarānantaraṁ",
  "anya-e0104n2:162_7": "atimahati visaye pañcannaṁ somanassasahagatānaṁ aññataraṁ tadārammaṇaṁ uppajjati,",
  "anya-e0104n2:162_8": "tathā parittakusalākusalaupekkhāsahagatakiriyajavanānaṁ aññatarānantaraṁ upekkhāsahagatānaṁ",
  "anya-e0104n2:162_9": "channaṁ tadārammaṇānaṁ aññataraṁ pavattati. Iṭṭhārammaṇādīnanti iṭṭhaiṭṭhamajjhattaaniṭṭhārammaṇānaṁ",
  "anya-e0104n2:162_10": "vasenāti sambandho. Tayidaṁ ārammaṇena vedanāparivattidassanatthaṁ vuttaṁ. “Purimakammavasenā”ti",
  "anya-e0104n2:162_11": "idaṁ tadārammaṇavisesadassanatthaṁ. Na hi paṭisandhijanakameva kammaṁ tadārammaṇaṁ",
  "anya-e0104n2:162_12": "janeti, atha kho aññakammampi. Taṁ pana paṭisandhidāyinā kammena nibbattetabbatadārammaṇato",
  "anya-e0104n2:162_13": "visadisampi nibbattetīti. “Javanacittavasenā”ti idaṁ tadārammaṇaniyamadassanatthaṁ.",
  "anya-e0104n2:162_14": "“Javanena tadārammaṇaṁ niyametabba”nti hi vuttaṁ. Ādi-saddena paṭisandhicittaṁ saṅgaṇhāti.",
  "anya-e0104n2:162_15": "Tañhi attano ukkaṭṭhatarassa tadārammaṇassa paccayo na hoti. Yo yo paccayo laddho",
  "anya-e0104n2:162_16": "hotīti yathāvuttesu iṭṭhārammaṇādīsu yo yo tadārammaṇassa uppattiyā paccayo samaveto",
  "anya-e0104n2:162_17": "hoti. Kiñci antaranti kiñci khaṇantaraṁ. Udakamivāti paṭisotaṁ gacchantaṁ udakamiva.",
  "anya-e0104n2:163_0": "Dvikkhattuṁ sakiṁ vāti vacanasiliṭṭhavasena vuttaṁ “aṭṭha vā dasa vā”tiādīsu viya.",
  "anya-e0104n2:163_1": "Dvikkhattuṁyeva pana vaṇṇenti. Vipākacittattā, āvajjanassa ca vidūrattā, mūlabhavaṅgādibhavaṅgasāmaññasabbhāvato",
  "anya-e0104n2:163_2": "ca bhavaṅgassa ārammaṇe pavattanārahaṁ samānaṁ tassa javanassa ārammaṇaṁ ārammaṇaṁ",
  "anya-e0104n2:163_3": "etassāti tadārammaṇanti vuccati ekassa ārammaṇasaddassa lopaṁ katvā “kāmāvacaraṁ,",
  "anya-e0104n2:163_4": "oṭṭhamukha”nti ca yathā. Ettha ca keci “paṭṭhāne ‘kusalākusale niruddhe vipāko tadārammaṇatā",
  "anya-e0104n2:163_5": "uppajjatī’ti vipākadhammadhammānaṁ eva anantaraṁ tadārammaṇaṁ vutta”nti kiriyājavanānantaraṁ",
  "anya-e0104n2:163_6": "na icchanti. Vipphāravantaṁ hi javanaṁ nāvaṁ viya nadīsoto bhavaṅgaṁ anubandhati,",
  "anya-e0104n2:163_7": "na pana chaḷaṅgupekkhāvato santavuttikiriyajavanaṁ paṇṇapuṭaṁ viya nadīsototi. Tayidaṁ",
  "anya-e0104n2:163_8": "labbhamānassāpi kenaci adhippāyena katthaci avacanaṁ dissati, yathā taṁ dhammasaṅgahe",
  "anya-e0104n2:163_9": "akusalaniddese labbhamānopi adhipati na vutto. Yañca paṇṇapuṭaṁ nidassitaṁ, tampi",
  "anya-e0104n2:163_10": "nidassitabbena na samānaṁ. Nāvāpaṇṇapuṭānañhi nadīsotassa āvaṭṭanaṁ, gati ca visadisīti",
  "anya-e0104n2:163_11": "nāvāya nadīsotassa anubandhanaṁ, paṇṇapuṭassa ananubandhanañca yujjati, idha pana",
  "anya-e0104n2:163_12": "kiriyajavanetarajavanānaṁ bhavaṅgasotassa āvaṭṭanaṁ, gati ca sadisīti etassa ananubandhanaṁ,",
  "anya-e0104n2:163_13": "itarassa anubandhanañca na yujjati. Tasmā vicāretabbaṁ.",
  "anya-e0104n2:164_0": "Bhavaṅgamevāti avadhāraṇaṁ bhavapariyosānassa idha na adhippetattā. Aññathā tadārammaṇāvasāne",
  "anya-e0104n2:164_1": "cutipi na hotiyeva. Dassanādīnīti dassanasavanaghāyanasāyanaphusanāni. Iti-saddo",
  "anya-e0104n2:164_2": "ādiattho, tena sampaṭicchanādīnaṁ saṅgaho daṭṭhabbo. Paṭisandhito bhavaṅgameva, bhavaṅgato",
  "anya-e0104n2:164_3": "āvajjanamevāti evaṁ pavattacittaniyamavaseneva. Tampīti cuticittampi. Paṭisandhibhavaṅgacittāni",
  "anya-e0104n2:164_4": "viya ekūnavīsatividhameva hoti atthato bhedābhāvato.",
  "anya-e0104n2:165_0": "Bhavagatiṭhitinivāsesūti tīsu bhavesu, pañcasu gatīsu, sattasu viññāṇaṭṭhitīsu, navasu",
  "anya-e0104n2:165_1": "sattāvāsesu ca. Yo panettha acittako, so idha na gahetabbo viññāṇakathābhāvato. “Etthā”ti",
  "anya-e0104n2:165_2": "idaṁ “saṁsaramānānaṁ sattāna”nti iminā sambandhitabbaṁ. Ettha etesu vuttanayena saṁsaramānesu",
  "anya-e0104n2:165_3": "sattesu yo pana arahattaṁ pāpuṇāti sammāpaṭipattimanvāyāti adhippāyo. Tassa arahato",
  "anya-e0104n2:165_4": "niruddhameva hoti cittaṁ appaṭisandhikabhāvato.",
  "anya-e0104n2:166": "Iti viññāṇakkhandhe vitthārakathāmukhavaṇṇanā.",
  "anya-e0104n2:167": "Vedanākkhandhakathāvaṇṇanā",
  "anya-e0104n2:168_0": "456. Vedena anubhavanākārena ayitaṁ pavattaṁ vedayitaṁ, vedayitanti lakkhitabbadhammajātaṁ",
  "anya-e0104n2:168_1": "vedayitalakkhaṇaṁ. Taṁ pana atthato vedanā evāti āha “vedayitalakkhaṇaṁ nāma vedanāvā”ti.",
  "anya-e0104n2:168_2": "Atha vā vedayitaṁ lakkhaṇaṁ etissāti kappanāsiddhaṁ bhedaṁ nissāya aññapadatthasamāsavasenāpi",
  "anya-e0104n2:168_3": "vedanāva vuccatīti āha “vedayitalakkhaṇaṁ nāma vedanāvā”ti. Vedayati vedayatīti byāpanicchāvasena",
  "anya-e0104n2:168_4": "vacanaṁ vedanāya savisaye abhiṇhappavattidassanatthaṁ. Sabhāvadhammato añño kattā",
  "anya-e0104n2:168_5": "natthīti dassanatthaṁ kattuniddeso. Itīti aniyamato hetuattho. Khoti vacanālaṅkāramattaṁ.",
  "anya-e0104n2:168_6": "Tasmāti tassa niyamanaṁ. Idaṁ vuttaṁ hoti – yasmā yathāpaccayaṁ ārammaṇarasaṁ anubhavati,",
  "anya-e0104n2:168_7": "tasmā vedanāti vuccatīti.",
  "anya-e0104n2:169_0": "“Kusalaviññāṇenasampayuttā”ti idaṁ kusalāya vedanāya upalakkhaṇaṁ daṭṭhabbaṁ. Yā",
  "anya-e0104n2:169_1": "kāci kusalā vedanā, sabbā sā kusalena viññāṇena sampayuttāti, na pana tassā kusalabhāvasaṁsiddhidassanatthaṁ.",
  "anya-e0104n2:169_2": "Na hi kusalena viññāṇena sampayogato kusalāya vedanāya kusalabhāvo, atha kho yonisomanasikārādikato.",
  "anya-e0104n2:169_3": "Tenāha “jātivasenā”ti. Akusalādīsupi eseva nayo. Yathā pana jātivasena kusalādiviññāṇasampayuttatāya",
  "anya-e0104n2:169_4": "tividhā, evaṁ yāva ekūnanavutiviññāṇasampayuttāti ekūnanavutividhā veditabbā. Sabhāvabhedatoti",
  "anya-e0104n2:169_5": "sampayuttabhūmiārammaṇādivasena labbhamānaṁ bhedaṁ aggahetvā kevalaṁ sabhāvakatabhedato evāti attho.",
  "anya-e0104n2:170_0": "“Pañcavidhā”ti vatvā taṁ pañcavidhataṁ dassetuṁ “sukha”ntiādi vuttaṁ. Tattha sukhayatīti",
  "anya-e0104n2:170_1": "sukhaṁ, kāyaṁ, sampayuttadhamme ca laddhassāde karotīti attho. Suṭṭhu vā khādati,",
  "anya-e0104n2:170_2": "khaṇati vā kāyikaṁ ābādhanti sukhaṁ. Sukaraṁ okāsadānaṁ etassāti sukhanti apare.",
  "anya-e0104n2:170_3": "Dukkhayatīti dukkhaṁ, kāyaṁ, sampayuttadhamme ca vibādhatīti attho. Duṭṭhu vā khādati,",
  "anya-e0104n2:170_4": "khaṇati vā kāyikaṁ assādanti dukkhaṁ. Dukkaraṁ okāsadānaṁ etassāti dukkhanti apare.",
  "anya-e0104n2:170_5": "Somanassupekkhānaṁ saddattho heṭṭhā vuttoyeva. Domanassassa somanasse vuttanayānusārena",
  "anya-e0104n2:170_6": "veditabbaṁ. Kiṁ pana kāraṇaṁ mānasetarasātāsātavasena sukhaṁ, dukkhañca vibhajitvā",
  "anya-e0104n2:170_7": "vuttaṁ “sukhaṁ somanassaṁ dukkhaṁ domanassa”nti, upekkhā pana mānasī, itarā ca ekadhāva",
  "anya-e0104n2:170_8": "vuttāti? Bhedābhāvato. Yathā hi anuggahūpaghātakatāya sukhadukkhāni aññathā kāyassa",
  "anya-e0104n2:170_9": "anuggahamupaghātañca karonti, aññathā manaso, na evamupekkhā. Tasmā bhedābhāvato",
  "anya-e0104n2:170_10": "ekadhāva upekkhā vuttāti.",
  "anya-e0104n2:171_0": "Tattha yena sabhāvabhedena vedanā pañcavidhā, sā pavattiṭṭhāne dassite supākaṭā hotīti",
  "anya-e0104n2:171_1": "pavattiṭṭhānaṁ tāva dassetuṁ “tatthā”tiādi āraddhaṁ. Akusalavipākenāti etthāpi “kāyaviññāṇena",
  "anya-e0104n2:171_2": "sampayutta”nti ānetvā sambandhitabbaṁ. Yathā adhikaraṇīmatthake kappāsapicupiṇḍaṁ",
  "anya-e0104n2:171_3": "ṭhapetvā ayokūṭena paharantassa picupiṇḍaṁ atikkamitvā kūṭaṁ adhikaraṇiṁ gaṇhāti,",
  "anya-e0104n2:171_4": "nighaṁso balavā hoti, evaṁ paṭighaṭṭanānighaṁsassa balavabhāvato iṭṭhe, iṭṭhamajjhatte",
  "anya-e0104n2:171_5": "ca ārammaṇe kāyaviññāṇaṁ sukhasahagataṁ hoti. Aniṭṭhe, aniṭṭhamajjhatte ca dukkhasahagatanti",
  "anya-e0104n2:171_6": "āha “kusala…pe… dukkha”nti. Kāmāvacaravipākaviññāṇāni pañca kammārammaṇavasena somanassasahagatāni",
  "anya-e0104n2:171_7": "honti, rūpāvacaravipākāni cattāri kammavasena, sesāni terasa kāmāvacarāni, aṭṭha",
  "anya-e0104n2:171_8": "rūpāvacarāni, dvattiṁsa lokuttarāni, yathārahaṁ cetobhisaṅkhārārammaṇapādakādivasena",
  "anya-e0104n2:171_9": "somanassasahagatāni hontīti āha “somanassaṁ dvāsaṭṭhiyā viññāṇehi sampayutta”nti.",
  "anya-e0104n2:171_10": "Domanassaṁ dvīhi akusalaviññāṇehi sampayuttaṁ cetobhisaṅkhārārammaṇādivasena.",
  "anya-e0104n2:172_0": "Avasesapañcapaññāsāyāti yathāvuttāni chasaṭṭhi viññāṇāni ṭhapetvā avasesāya pañcapaññāsāya.",
  "anya-e0104n2:172_1": "Tattha kusalākusalavipākāni iṭṭhāniṭṭhesu nibbikappakāni sukhadukkhasampayuttāni",
  "anya-e0104n2:172_2": "bhavituṁ yuttānipi dvinnaṁ picupiṇḍānaṁ viya dvinnaṁ dvinnaṁ upādārūpānaṁ ghaṭṭanānighaṁsassa",
  "anya-e0104n2:172_3": "mandabhāvato cakkhādisannissitāni aṭṭhapi viññāṇāni sabbattha upekkhāsampayuttāneva",
  "anya-e0104n2:172_4": "honti, tathā balavapaccayatāya sukhadukkhānaṁ tesañca tadabhāvato. Apubbārammaṇanissayappavattīni",
  "anya-e0104n2:172_5": "āvajjanasampaṭicchanaviññāṇāni, asadisānantarappaccayaṁ kiriyārambhassa ādibhūtaṁ",
  "anya-e0104n2:172_6": "voṭṭhabbanaṁ, kāyadukkhapadhānatāya akusalaphalassa tadupanissayabhūtaṁ akusalavipākapaṭisandhiādi,",
  "anya-e0104n2:172_7": "iṭṭhamajjhattārammaṇappavattīni kāmāvacarakusalavipākaviññāṇāni ca upekkhāsahagatāniyeva",
  "anya-e0104n2:172_8": "honti. Kammavasena vā vipākānubhavanassa iṭṭhāniṭṭhārammaṇesu adukkhamasukhabhāvo",
  "anya-e0104n2:172_9": "yutto. Sati ca vipākabhūtāya upekkhāya sukhadukkhamajjhattabhāve kammārammaṇavasena",
  "anya-e0104n2:172_10": "kusalavipākāya iṭṭhabhāvo, akusalavipākāya aniṭṭhabhāvo ca veditabbo. Avasiṭṭhāni",
  "anya-e0104n2:172_11": "pana sattatiṁsa viññāṇāni cetobhisaṅkhārārammaṇapādakādivasena upekkhāsampayuttāni",
  "anya-e0104n2:172_12": "hontīti evaṁ pañcapaññāsāya viññāṇehi upekkhāya sampayuttatā veditabbā.",
  "anya-e0104n2:173_0": "Salakkhaṇaṁ nāma dhammānaṁ anaññasādhāraṇo sabhāvo, anubhavanañca sabbavedanānaṁ",
  "anya-e0104n2:173_1": "sādhāraṇalakkhaṇanti taṁ paṭiniyatena ārammaṇena niyametvā dassento āha “iṭṭhaphoṭṭhabbānubhavanalakkhaṇaṁ",
  "anya-e0104n2:173_2": "sukha”nti tassa byabhicārābhāvato. Bhusaṁ brūhanaṁ vaḍḍhanaṁ upabrūhanaṁ. Tayidaṁ",
  "anya-e0104n2:173_3": "kāmañca cetasikasukhepi labbhati, taṁ pana savikappakaṁ cetobhisaṅkhāravasenāpi hoti.",
  "anya-e0104n2:173_4": "Idantu nibbikappakaṁ sabhāvasiddhattā tato sātisayanti āha “sampayuttānaṁ upabrūhanarasa”nti.",
  "anya-e0104n2:173_5": "Assādiyatīti assādo, sukhāvedanā. Tenāha bhagavā “yaṁ, bhikkhave, pañcupādānakkhandhe",
  "anya-e0104n2:173_6": "paṭicca uppajjati sukhaṁ somanassaṁ, ayaṁ vuccati, bhikkhave, pañcupādānakkhandhesu",
  "anya-e0104n2:173_7": "assādo”ti. Kāyanissitattā kāye bhavo kāyiko, so eva assādo tathā paccupatiṭṭhatīti",
  "anya-e0104n2:173_8": "kāyikaassādapaccupaṭṭhānaṁ. Kāyindriyapadaṭṭhānaṁ anaññavatthukattā.",
  "anya-e0104n2:174": "Dukkhassa lakkhaṇādīni vuttanayānusārena veditabbāni.",
  "anya-e0104n2:175_0": "Sabhāvato, parikappato vā iṭṭhassa ārammaṇassa anubhavanalakkhaṇaṁ iṭṭhārammaṇānubhavanalakkhaṇaṁ.",
  "anya-e0104n2:175_1": "Tenāha “yathā tathā vā iṭṭhākārasambhogarasa”nti, yathābhūtena vā ayathābhūtena vā",
  "anya-e0104n2:175_2": "iṭṭhākārena ārammaṇassa saṁbhuñjanarasaṁ, paccanubhavanakiccanti attho. “Passaddhipadaṭṭhāna”nti",
  "anya-e0104n2:175_3": "idaṁ “passaddhakāyo sukhaṁ vedetī”ti suttapadaṁ nissāya vuttaṁ, taṁ pana nirāmisasomanassavasena veditabbaṁ.",
  "anya-e0104n2:176": "Somanasse vuttavipariyāyena domanassassa lakkhaṇādīni veditabbāni. Domanassassa kāmadhātuyaṁ uppajjanato ekantena hadayavatthupadaṭṭhānatā tato viseso.",
  "anya-e0104n2:177_0": "Majjhattassa, ārammaṇassa majjhattaṁ vā vedayitaṁ anubhavanaṁ lakkhaṇaṁ etissāti",
  "anya-e0104n2:177_1": "majjhattavedayitalakkhaṇā. Majjhattānubhavanato eva sampayuttānaṁ nātiupabrūhanamilāpanarasā.",
  "anya-e0104n2:177_2": "“Santabhāvapaccupaṭṭhānā”ti idaṁ anavajjāya nirāmisāya upekkhāya vasena veditabbaṁ, na sabbāya.",
  "anya-e0104n2:178": "Iti vedanākkhandhe vitthārakathāmukhavaṇṇanā.",
  "anya-e0104n2:179": "Saññākkhandhakathāvaṇṇanā",
  "anya-e0104n2:180": "457.Sañjānanalakkhaṇaṁ nāma saññāvātiādīsu yaṁ vattabbaṁ, taṁ vedanākkhandhaniddese vuttanayeneva veditabbaṁ.",
  "anya-e0104n2:181_0": "Kāmaṁ vedanāyapi vippayuttaṁ viññāṇaṁ natthi, tassā pana sabhāvato bhinnattā kāyaci",
  "anya-e0104n2:181_1": "vedanāya sampayuttampi kāyaci vippayuttaṁ hoti. Saññāya pana īdisaṁ natthīti āha",
  "anya-e0104n2:181_2": "“na hi taṁ viññāṇaṁ…pe… saññāyā”ti.",
  "anya-e0104n2:182_0": "Sabbāvāti catubhūmikāpi. Atha vā yathā vedanā bhinnasabhāvattā bhedanalakkhaṇādito",
  "anya-e0104n2:182_1": "vuttā, na evamayaṁ, ayaṁ pana sabbāva sañjānanalakkhaṇā. Nīlādibhedassa ārammaṇassa",
  "anya-e0104n2:182_2": "sañjānanaṁ saññaṁ katvā jānanaṁ lakkhaṇaṁ etissāti sañjānanalakkhaṇā. Tathā hi sā",
  "anya-e0104n2:182_3": "abhiññāṇena sañjānanato paccābhiññāṇarasāti vuccati. Nimittena hi puna sañjānanakiccā",
  "anya-e0104n2:182_4": "paccābhiññāṇarasā. Tassā vaḍḍhakissa dārumhi abhiññāṇaṁ katvā tena abhiññāṇena paccābhijānanakāle",
  "anya-e0104n2:182_5": "pavatti veditabbā. Tenāha “tadeveta”ntiādi. Puna sañjānanassa paccayo punasañjānanapaccayo,",
  "anya-e0104n2:182_6": "tadeva nimittaṁ puna…pe… nimittaṁ, tassa karaṇaṁ, puna…pe… karaṇaṁ, punasañjānanapaccayabhūtaṁ",
  "anya-e0104n2:182_7": "vā nimittakaraṇaṁ puna…pe… karaṇaṁ, tadassā kiccanti punasañjānanapaccayanimittakaraṇarasā.",
  "anya-e0104n2:182_8": "Punasañjānananimittakaraṇaṁ nimittakārikāya, nimittena sañjānanantiyā ca sabbāya",
  "anya-e0104n2:182_9": "saññāya samānaṁ yojetabbaṁ. Abhinivesakaraṇaṁ “idameva sacca”nti saññābhinivesamatteneva",
  "anya-e0104n2:182_10": "daṭṭhabbaṁ. Yathāupaṭṭhitavisayapadaṭṭhānā avikappasabhāvattā. Ñāṇasampayuttā pana",
  "anya-e0104n2:182_11": "saññā ñāṇameva anuvattati, tasmā abhinivesakārikā, viparītaggāhikā ca na hoti. Eteneva",
  "anya-e0104n2:182_12": "samādhisampayuttatāya aciraṭṭhānatā ca na hotīti veditabbā. Evaṁ rāgadiṭṭhimānādisampayuttāya",
  "anya-e0104n2:182_13": "saññāya rāgādianuvattikabhāvoti.",
  "anya-e0104n2:183": "Iti saññākkhandhe vitthārakathāmukhavaṇṇanā.",
  "anya-e0104n2:184": "Saṅkhārakkhandhakathāvaṇṇanā",
  "anya-e0104n2:185_0": "458.Rāsikaraṇalakkhaṇanti sampiṇḍanalakkhaṇaṁ, tato saṅkhārā āyūhanarasā vuccanti.",
  "anya-e0104n2:185_1": "Cetanāpadhānatāya hi saṅkhārakkhandhadhammā evaṁ vuttā. Tenevāha “kiṁ pana tanti",
  "anya-e0104n2:185_2": "saṅkhārāyevā”tiādi. Tattha saṅkhatamabhisaṅkharontīti yathā attano phalaṁ saṅkhataṁ",
  "anya-e0104n2:185_3": "sammadeva nipphannaṁ hoti, evaṁ abhisaṅkharontīti attho. Vipphārapaccupaṭṭhānāti",
  "anya-e0104n2:185_4": "ettha vipphāro nāma vipphāravantatā, tasmā sabyāpārapaccupaṭṭhānāti attho.",
  "anya-e0104n2:186_0": "Tasmiṁ tasmiṁ citte uppanne niyamena uppajjanato niyatā. Sarūpena āgatāti evaṁ piṭṭhivattake",
  "anya-e0104n2:186_1": "akatvā pāḷiyā sarūpeneva āgatā. Kadācideva uppajjanato na niyatāti aniyatā. Yadipi",
  "anya-e0104n2:186_2": "aniyatā ekajjhaṁ na uppajjanti, tasmiṁ pana citte uppajjanadhammatāya “chattiṁsā”ti",
  "anya-e0104n2:186_3": "vuttaṁ. Tenāha “uppajjamānāpi ca na ekato uppajjantī”ti.",
  "anya-e0104n2:187_0": "459.Phusatīti kattuniddeso. Yaṁ tattha kāraṇaṁ, taṁ heṭṭhā vuttameva. Phusanti etenāti",
  "anya-e0104n2:187_1": "vā phasso. Sampayuttadhammā hi ārammaṇe pavattamānā taṁ phusanalakkhaṇena phassena",
  "anya-e0104n2:187_2": "phusantā viya honti. Ārammaṇaphusanamattaṁ vā phassoti sādhanattayampi yujjateva.",
  "anya-e0104n2:187_3": "Sabhāvadhammesu kattukaraṇasādhanavacanaṁ tadākārasamāropanato pariyāyakathā, bhāvasādhanavacanameva",
  "anya-e0104n2:187_4": "nippariyāyakathāti vuttaṁ “phusanalakkhaṇo”ti. Ayañhītiādi yathāvuttalakkhaṇādisamatthanaṁ.",
  "anya-e0104n2:187_5": "Yadi ayaṁ dhammo cetasiko, svāyaṁ arūpadhammo samāno kathaṁ phusanalakkhaṇo, saṅghaṭṭanarasādiko",
  "anya-e0104n2:187_6": "ca hotīti antolīnaṁ codanaṁ hadaye ṭhapetvā tassa sodhanatthaṁ “arūpadhammopi samāno”tiādi",
  "anya-e0104n2:187_7": "vuttaṁ. Tattha “phusanākāreneva pavattatī”ti iminā arūpassāpi tassa dhammassa ayaṁ",
  "anya-e0104n2:187_8": "sabhāvoti dasseti. Sā ca tassa phusanākārappavatti ambilaambapakkādiṁ khādantaṁ passantassa",
  "anya-e0104n2:187_9": "parassa kheḷuppatti, paraṁ vibādhiyamānaṁ disvā dayālukassa sarīrakampanaṁ, rukkhasākhagge",
  "anya-e0104n2:187_10": "duṭṭhitaṁ purisaṁ disvā bhūmiyaṁ ṭhitassa bhīrukapurisassa jaṅghacalanaṁ, pisācādibhāyitabbaṁ",
  "anya-e0104n2:187_11": "disvā ūrukhambhoti evamādīsu paribyattā hoti.",
  "anya-e0104n2:188_0": "Ekadesenāti kaṭṭhadvayādi viya attano ekapassena. Anallīyamānopīti asaṁsiliyamānopi.",
  "anya-e0104n2:188_1": "Rūpasaddehi saha phassassa sāmaññaṁ anallīyamānasaṅghaṭṭanameva, na visayabhāvo.",
  "anya-e0104n2:188_2": "Yathā rūpasaddā cakkhusotāni anallīyamānā eva “phusita”ntiādinā vuttā, evaṁ phassassāpi",
  "anya-e0104n2:188_3": "ārammaṇaphusanasaṅghaṭṭanānīti. Saṅghaṭṭanañca phassassa cittārammaṇānaṁ sannipatanabhāvo",
  "anya-e0104n2:188_4": "eva. Tenāha “cittamārammaṇañca saṅghaṭṭetī”ti. Kiccaṭṭhena rasena saṅghaṭṭanarasatā",
  "anya-e0104n2:188_5": "vuttā, vatthārammaṇasannipātena vā sampajjatīti saṅghaṭṭanasampattiko phasso saṅghaṭṭanaraso",
  "anya-e0104n2:188_6": "vutto. Yathā “dve pāṇī vajjeyyu”ntiādīsu pāṇissa pāṇimhi saṅghaṭṭanaṁ tabbisesabhūtā",
  "anya-e0104n2:188_7": "rūpadhammā, evaṁ cittassa ārammaṇe saṅghaṭṭanaṁ tabbisesabhūto eko cetasikadhammo",
  "anya-e0104n2:188_8": "daṭṭhabbo. “Tiṇṇaṁ saṅgati phasso”ti vacanato cakkhurūpaviññāṇādīnaṁ saṅgativasena",
  "anya-e0104n2:188_9": "gahetabbattā āha “tikasannipātasaṅkhātassā”tiādi. Tassa phassassa kāraṇabhūto tadanurūpo",
  "anya-e0104n2:188_10": "samannāhāro tajjāsamannāhāro. Indriyassa tadabhimukhabhāvo, āvajjanāya ca ārammaṇakaraṇaṁ",
  "anya-e0104n2:188_11": "visayassa parikkhatatā abhisaṅkhatatā, viññāṇassa visayabhāvakaraṇanti attho. Yathā",
  "anya-e0104n2:188_12": "niccammā gāvī yaṁ yaṁ ṭhānaṁ upagatā, tattha tattha dukkhameva pāpuṇāti, evaṁ phasse",
  "anya-e0104n2:188_13": "sati vedanā uppajjateva. Vedanā ca dukkhasallādisabhāvāti vuttaṁ “vedanādhiṭṭhānabhāvato",
  "anya-e0104n2:188_14": "pana niccammagāvī viya daṭṭhabbo”ti.",
  "anya-e0104n2:189_0": "460.Abhisandahati pabandhati pavatteti. Cetanābhāvo byāpārabhāvo. Āyūhanaṁ cetayanaṁ",
  "anya-e0104n2:189_1": "īriyanaṁ. Saṁvidahanaṁ vicāraṇaṁ. Āyūhanarasāya cetanāya pavattamānāya sabbepi sampayuttadhammā",
  "anya-e0104n2:189_2": "yathāsakaṁ kiccappasutā hontīti sā sakiccaparakiccasādhikā vuttā. Jeṭṭhasisso pare",
  "anya-e0104n2:189_3": "sajjhāyane uyyojento sayampi sajjhāyati. Mahāvaḍḍhakimhi vaḍḍhakikammaṁ kātumāraddhe",
  "anya-e0104n2:189_4": "itarepi karontiyeva. Ussāhanabhāvenāti ādarakaraṇabhāvena. Sā hi sayaṁ ādarabhūtā",
  "anya-e0104n2:189_5": "sampayuttadhamme ādarayatīti. Āyūhanavasena ussāhanaṁ daṭṭhabbaṁ, na vīriyussāhavasena.",
  "anya-e0104n2:190_0": "461.Vīrabhāvoti yena vīro nāma hoti, so dhammoti attho. Vidhinā īretabbaṁ pavattetabbanti",
  "anya-e0104n2:190_1": "vā vīriyaṁ, ussāho, taṁtaṁkiccasamārambho, parakkamo vā. Upatthambhanaṁ sampayuttadhammānaṁ",
  "anya-e0104n2:190_2": "kosajjapakkhe patituṁ adatvā dhāraṇaṁ anubalappadānaṁ, sampaggaṇhanaṁ vā. Saṁsīdanapaṭipakkho",
  "anya-e0104n2:190_3": "dhammo asaṁsīdanaṁ, na saṁsīdanābhāvamattanti asaṁsīdanabhāvena paccupatiṭṭhatīti",
  "anya-e0104n2:190_4": "vuttaṁ “asaṁsīdanabhāvapaccupaṭṭhāna”nti. Saṁvegapadaṭṭhānanti aṭṭhasaṁvegapubbikāya",
  "anya-e0104n2:190_5": "kusalakiriyāya vīriyārambhavatthupadaṭṭhānaṁ. “Maggo gantabbo hoti, maggo gato, kammaṁ",
  "anya-e0104n2:190_6": "kātabbaṁ, kammaṁ kataṁ, appamattako ābādho uppanno, gilānā vuṭṭhito hoti, aciravuṭṭhito",
  "anya-e0104n2:190_7": "gelaññā, gāmaṁ vā nigamaṁ vā piṇḍāya vicaranto na labhati lūkhassa vā paṇītassa vā",
  "anya-e0104n2:190_8": "bhojanassa yāvadatthaṁ pāripūriṁ, labhati…pe… pāripūri”nti evaṁ vuttāni etāni anurūpapaccavekkhaṇāsahitāni",
  "anya-e0104n2:190_9": "aṭṭha vīriyārambhavatthūni, taṁmūlakāni vā paccavekkhaṇāni.",
  "anya-e0104n2:191_0": "462. Attanā anupāletabbānaṁ sahajātadhammānaṁ anupālanaṁ jīvitassa byāpāro, tañca",
  "anya-e0104n2:191_1": "nesaṁ jīvananti taṁ tassa kāraṇabhāvaṁ purakkhatvā vuttaṁ “jīvanti tenā”ti. Tampi",
  "anya-e0104n2:191_2": "cassa atthato jīvanamevāti āha “jīvanamattameva vā ta”nti.",
  "anya-e0104n2:192_0": "463.Ādhiyatīti ṭhapeti. Avisāro attano eva avisaraṇasabhāvo. Avikkhepo sampayuttānaṁ",
  "anya-e0104n2:192_1": "dhammānaṁ avikkhittatā. Yena sampayuttā avikkhittā honti, so dhammo avikkhepoti.",
  "anya-e0104n2:192_2": "Avūpasamalakkhaṇassa vikkhepassa paṭipakkhatāya cittassa upasamanākārena paccupatiṭṭhatīti",
  "anya-e0104n2:192_3": "upasamapaccupaṭṭhāno. Visesatoti yebhuyyena. Sukhavirahitopi hi atthi samādhīti.",
  "anya-e0104n2:192_4": "Dīpaccinidassanena santānaṭhitibhāvaṁ samādhissa dasseti.",
  "anya-e0104n2:193_0": "464.Saddahantietāyāti saddahanakiriyāya pavattamānānaṁ dhammānaṁ tattha ādhipaccabhāvena",
  "anya-e0104n2:193_1": "saddhāya paccayataṁ dasseti. Tassā hi dhammānaṁ tathāpaccayabhāve sati puggalo saddahatīti",
  "anya-e0104n2:193_2": "vohāro hoti. Saddahanaṁ saddheyyavatthuno pattiyāyanaṁ, taṁ lakkhaṇaṁ etissāti saddahanalakkhaṇā.",
  "anya-e0104n2:193_3": "Okappanalakkhaṇāti anupavisitvā evametanti kappanalakkhaṇā. Kālussiyamalaṁ vidhametvā",
  "anya-e0104n2:193_4": "sampayuttānaṁ, puggalasseva vā pasādanaṁ anāvilabhāvakaraṇaṁ raso etissāti pasādanarasā.",
  "anya-e0104n2:193_5": "Pakkhandanaṁ adhimuccanavasena ārammaṇassa anupavisanaṁ. Akālusabhāvo akālussiyaṁ,",
  "anya-e0104n2:193_6": "anāvilabhāvoti attho. Pasādanīyaṭṭhānesu pasādaviparītaṁ akusalaṁ assaddhiyaṁ, micchādhimutti",
  "anya-e0104n2:193_7": "ca, tappaccanīkova pasādabhūto vatthugato nicchayo adhimutti, na yevāpanakādhimokkho.",
  "anya-e0104n2:193_8": "Ratanattayaṁ, kammaṁ, kammaphalañca saddheyyavatthu. Sappurisasaṁsevanasaddhammasavanayonisomanasikāradhammānudhammappaṭipattiyo",
  "anya-e0104n2:193_9": "sotāpattiyaṅgāni. Kusaladhammānaṁ ādāne hatthaṁ viya, sabbasampattisampadāne vittaṁ",
  "anya-e0104n2:193_10": "viya, amatakasiphalaphalane bījaṁ viya daṭṭhabbā.",
  "anya-e0104n2:194_0": "465.Saranti tāyāti saraṇakiriyāya pavattamānānaṁ dhammānaṁ tattha ādhipaccabhāvena",
  "anya-e0104n2:194_1": "satiyā paccayataṁ dasseti. Tassā hi dhammānaṁ tathāpaccayabhāve sati taṁsamaṅgipuggalo",
  "anya-e0104n2:194_2": "saratīti vohāro hoti. Udake alābu viya pilavitvā gantuṁ adatvā pāsāṇassa viya niccalassa",
  "anya-e0104n2:194_3": "ārammaṇassa ṭhapanaṁ saraṇaṁ asammuṭṭhatākaraṇaṁ apilāpanaṁ. Sammosapaccanīkaṁ kiccaṁ",
  "anya-e0104n2:194_4": "asammoso, na sammosābhāvamattaṁ. “Satārakkhena cetasā”ti vacanato ārakkhapaccupaṭṭhānā.",
  "anya-e0104n2:194_5": "Aññato āgantvā cittavisaye abhimukho bhavati etāyāti visayābhimukhabhāvo, sati. Satiyā",
  "anya-e0104n2:194_6": "vatthubhūtā kāyādayova kāyādisatipaṭṭhānāni, sati eva vā purimā pacchimāya padaṭṭhānaṁ.",
  "anya-e0104n2:195_0": "466.Kāyaduccaritādīhīti hetumhi karaṇavacanaṁ. Hiriyatīti lajjākārena jigucchati.",
  "anya-e0104n2:195_1": "Tehiyevāti kāyaduccaritādīhiyeva. Ottappatīti ubbijjati. Hirī pāpadhamme gūthaṁ viya",
  "anya-e0104n2:195_2": "passantī jigucchatīti āha “pāpato jigucchanalakkhaṇā hirī”ti. Ottappaṁ te uṇhaṁ viya",
  "anya-e0104n2:195_3": "passantaṁ tato uttasatīti vuttaṁ “uttāsalakkhaṇaṁ ottappa”nti. Vuttappakārenāti lajjākārena,",
  "anya-e0104n2:195_4": "uttāsākārena ca. Attagāravapadaṭṭhānā hirī ajjhattasamuṭṭhānatāya, attādhipatitāya",
  "anya-e0104n2:195_5": "ca. Paragāravapadaṭṭhānaṁ ottappaṁ bahiddhāsamuṭṭhānatāya, lokādhipatitāya ca. Tamevatthaṁ",
  "anya-e0104n2:195_6": "pākaṭataraṁ kātuṁ “attānaṁhī”tiādi vuttaṁ. Ajjhattasamuṭṭhānāditā ca hiriottappānaṁ",
  "anya-e0104n2:195_7": "tattha tattha pākaṭabhāvena vuttā, na panetesaṁ kadāci aññamaññavippayogā. Na hi",
  "anya-e0104n2:195_8": "lajjanaṁ nibbhayaṁ, pāpabhayaṁ vā alajjanaṁ atthīti. Lokapālakāti ettha “dveme, bhikkhave,",
  "anya-e0104n2:195_9": "sukkā dhammā lokaṁ pālentī”ti suttapadaṁ attādhipati, lokādhipatibhāve ca “so attānaṁyeva",
  "anya-e0104n2:195_10": "adhipatiṁ karitvā, so lokaṁyeva adhipatiṁ karitvā”ti ca suttapadāni āharitvā vattabbāni.",
  "anya-e0104n2:196_0": "467. Yasmā lobhapaṭipakkho alobhoti ye dhammā tena sampayuttā, taṁsamaṅgino vā sattā",
  "anya-e0104n2:196_1": "tena na lubbhanti, sayaṁ kadācipi na lubbhateva, atthato vā alubbhanākāro eva ca",
  "anya-e0104n2:196_2": "hoti, tasmā vuttaṁ “na lubbhantī”tiādi. Eseva nayoti “na dussanti tenā”tiādinā kārakattayayojanaṁ",
  "anya-e0104n2:196_3": "atidisati. Agedho agijjhanaṁ anabhikaṅkhanaṁ. Alaggabhāvo anāsattatā. Apariggaho",
  "anya-e0104n2:196_4": "kassaci vatthuno mamattavasena asaṅgaho. Anallīno bhāvo adhippāyo etassāti anallīnabhāvo.",
  "anya-e0104n2:196_5": "Evañhi upamāya sameti.",
  "anya-e0104n2:197_0": "468. Caṇḍikassa bhāvo caṇḍikkaṁ, kopo. Tappaṭipakkho acaṇḍikkaṁ, abyāpādo. Avirodho",
  "anya-e0104n2:197_1": "aviggaho. Anukūlamitto anuvattako. Vinayarasoti vinayanaraso. Sommabhāvo mejjanavasena hilādanīyatā.",
  "anya-e0104n2:198_0": "469. Dhammānaṁ yo yo sabhāvo yathāsabhāvo, tassa tassa paṭivijjhanaṁ yathāsabhāvapaṭivedho.",
  "anya-e0104n2:198_1": "Akkhalitaṁ avirajjhitvā paṭivedho akkhalitapaṭivedho. Visayassa obhāsanaṁ tappaṭicchādakasammohandhakāravidhamanaṁ",
  "anya-e0104n2:198_2": "visayobhāsanaṁ. Katthacipi visaye asammuyhanākāreneva paccupatiṭṭhati, sammohapaṭipakkhatāya",
  "anya-e0104n2:198_3": "vā tadabhāvaṁ paccupaṭṭhapetīti asammohapaccupaṭṭhāno. Sabbakusalānaṁ mūlabhūtāti",
  "anya-e0104n2:198_4": "sabbesaṁ catubhūmakakusaladhammānaṁ suppatiṭṭhitabhāvasādhanena patiṭṭhābhūtā, na",
  "anya-e0104n2:198_5": "tesaṁ kusalabhāvasādhanena. Yadi hi tesaṁ kusalabhāvo kusalamūlapaṭibaddho siyā,",
  "anya-e0104n2:198_6": "evaṁ sati taṁsamuṭṭhānarūpesu hetupaccayatā na siyā. Na hi te tesaṁ kusalādibhāvaṁ",
  "anya-e0104n2:198_7": "sādhenti, na ca paccayā na honti. Vuttañhetaṁ “hetū hetusampayuttakānaṁ dhammānaṁ",
  "anya-e0104n2:198_8": "taṁsamuṭṭhānānañca rūpānaṁ hetupaccayena paccayo”ti. Yathā ca kusalabhāvo, evaṁ abyākatabhāvopi",
  "anya-e0104n2:198_9": "abyākatamūlappaṭibaddho siyā. Tathā sati ahetukacittānaṁ abyākatabhāvo eva na siyā,",
  "anya-e0104n2:198_10": "akusalesu ca yattha ekaṁyeva mūlaṁ, tassa akusalabhāvo na siyā, ubhayampi hotiyeva.",
  "anya-e0104n2:198_11": "Tasmā na mūlappaṭibaddho kusalādibhāvo, atha kho yonisomanasikārādipaṭibaddho. Tesaṁ",
  "anya-e0104n2:198_12": "pana suppatiṭṭhitabhāvasādhanāni mūlānīti gahetabbaṁ.",
  "anya-e0104n2:199_0": "470.Passambhanaṁ darathavūpasamo. Kāyasaddo samūhavācī, so ca kho vedanādikkhandhattayavasenāti",
  "anya-e0104n2:199_1": "āha “kāyoti cettha vedanādayo tayo khandhā”ti. Tenevāha “tattha katamā tasmiṁ samaye",
  "anya-e0104n2:199_2": "kāyapassaddhi hoti? Yā tasmiṁ samaye vedanākkhandhassā”tiādi. Daratho sārambho, domanassapaccayānaṁ",
  "anya-e0104n2:199_3": "uddhaccādhikānaṁ kilesānaṁ, tathāpavattānaṁ vā catunnaṁ khandhānaṁ etaṁ adhivacanaṁ.",
  "anya-e0104n2:199_4": "Darathanimmaddanena pariḷāhaparipphandavirahito sītibhāvo aparipphandasītibhāvo.",
  "anya-e0104n2:199_5": "Uddhaccappadhānā kilesā uddhaccādikilesā, uddhaccaṁ vā ādiṁ katvā sabbakilese saṅgaṇhāti.",
  "anya-e0104n2:199_6": "Sesesupi eseva nayo.",
  "anya-e0104n2:200": "Garubhāvo dandhatā, thinamiddhādhikānaṁ, tathāpavattānaṁ vā catunnaṁ khandhānaṁ etaṁ adhivacanaṁ. Dandhatāya paṭipakkho adandhatā, na dandhatāya abhāvamattaṁ.",
  "anya-e0104n2:201_0": "Thaddhabhāvo thambho, diṭṭhimānādhikānaṁ, tappadhānānaṁ vā catunnaṁ khandhānametaṁ",
  "anya-e0104n2:201_1": "nāmaṁ. Thaddhabhāvanimmaddanato eva katthaci ārammaṇe appaṭihatākārena paccupatiṭṭhanti,",
  "anya-e0104n2:201_2": "sampayuttānaṁ vā tattha appaṭighātaṁ paccupaṭṭhāpentīti appaṭighātapaccupaṭṭhānā.",
  "anya-e0104n2:202_0": "Kammani sādhu kammaññaṁ, na kammaññaṁ akammaññaṁ, tassa bhāvo akammaññabhāvo, dānasīlādipuññakiriyāyaṁ",
  "anya-e0104n2:202_1": "ayogyatā. Atthato kāmacchandādisaṁkilesadhammā, tappadhānā vā cattāro akusalakkhandhā.",
  "anya-e0104n2:202_2": "Kammaññabhāveneva sampannākārena ārammaṇassa gahaṇaṁ ārammaṇakaraṇasampatti. Vuttāvasesā",
  "anya-e0104n2:202_3": "kāmacchandādayo, tadekaṭṭhā ca saṁkilesadhammā avasesanīvaraṇādayo. Vinibandhanimmaddanena",
  "anya-e0104n2:202_4": "sukhappavattihetutāya pasādanīyavatthūsu pasādāvahā. Suvaṇṇavisuddhi viyāti yathā",
  "anya-e0104n2:202_5": "suvaṇṇavisuddhi apagatakāḷakā alaṅkāravikativiniyogakkhamā, evamayampi saṁkilesavigamena",
  "anya-e0104n2:202_6": "hitakiriyāviniyogakkhamā.",
  "anya-e0104n2:203_0": "Kāyacittānaṁ gelaññaṁ, assaddhiyādi, tadekaṭṭhā ca pāpadhammā. Gelaññapaṭipakkho",
  "anya-e0104n2:203_1": "agelaññaṁ, tabbhāvo lakkhaṇaṁ etāsanti agelaññabhāvalakkhaṇā. Yathāvuttagelaññanimmaddaneneva",
  "anya-e0104n2:203_2": "natthi etāsaṁ ādīnavo doso, na vā etā ādīnaṁ kapaṇaṁ vanti pavattantīti nirādīnavā,",
  "anya-e0104n2:203_3": "tenākārena paccupatiṭṭhanti, taṁ vā sampayuttesu paccupaṭṭhapentīti nirādīnavapaccupaṭṭhānā.",
  "anya-e0104n2:204_0": "Kāyasambandhī, cittasambandhī ca ujubhāvoti lakkhitabbatāya kāyacittaajjavalakkhaṇā.",
  "anya-e0104n2:204_1": "Kāyacittānaṁ naṅgalasīsacandakoṭigomuttavaṅkatāsaṅkhātānaṁ kuṭilabhāvānaṁ nimmaddanato",
  "anya-e0104n2:204_2": "kāyacittakuṭilabhāvanimmaddanarasā. Tato eva sabbathāpi ajimhabhāvena paccupatiṭṭhanti,",
  "anya-e0104n2:204_3": "sampayuttānaṁ vā ajimhataṁ paccupaṭṭhapentīti ajimhatāpaccupaṭṭhānā. “Santadosapaṭicchādanalakkhaṇā",
  "anya-e0104n2:204_4": "māyā, asantaguṇasambhāvanalakkhaṇaṁ sāṭheyya”nti evaṁ vuttā tadākārappavattā akusalā",
  "anya-e0104n2:204_5": "khandhā, tadekaṭṭhā ca saṁkilesadhammā māyāsāṭheyyādikā. Ettha ca cittapassaddhiādīhi",
  "anya-e0104n2:204_6": "cittameva passaddhaṁ, lahu, mudu, kammaññaṁ, paguṇaṁ, uju ca hoti. Kāyapassaddhiādīhi",
  "anya-e0104n2:204_7": "pana rūpakāyopi. Tenevettha bhagavatā dhammānaṁ duvidhatā vuttā, na sabbattha.",
  "anya-e0104n2:205_0": "471. Chandanaṁ chando, ārammaṇena atthikatā. “Chando kāmo”tiādīsu pana taṇhāpi vuccati,",
  "anya-e0104n2:205_1": "“chandaṁ janeti vāyamatī”tiādīsu vīriyampīti tato nivattanatthaṁ “kattukāmatāyetaṁ",
  "anya-e0104n2:205_2": "adhivacana”nti vuttaṁ. Kattukāmatā vuccati karaṇicchā. Cetasikassa ca dhammassa sārammaṇattā",
  "anya-e0104n2:205_3": "karaṇicchā nāma ālambanassa ālambitukāmatāmukheneva hotīti ārammaṇakaraṇicchālakkhaṇo",
  "anya-e0104n2:205_4": "chando kattukāmatālakkhaṇo vutto. Tenevāha “ārammaṇapariyesanaraso, ārammaṇena atthikatāpaccupaṭṭhāno”ti",
  "anya-e0104n2:205_5": "ca. Yadaggena panāyaṁ attano ārammaṇapariyesanaraso, tadaggena sampayuttānampi hotiyeva",
  "anya-e0104n2:205_6": "ekārammaṇatāya tena tesaṁ. Tenevāha “ārammaṇaggahaṇe cāyaṁ cetaso hatthappasāraṇaṁ",
  "anya-e0104n2:205_7": "viya daṭṭhabbo”ti. Svāyaṁ kusalesu uppanno kusalacchandoti vuccati yonisomanasikārasamuṭṭhānattā.",
  "anya-e0104n2:206_0": "472.Adhimuccanaṁ ārammaṇe sanniṭṭhānavasena veditabbaṁ, na pasādanavasena. Yathā",
  "anya-e0104n2:206_1": "tathā vā hi ārammaṇe nicchayanaṁ adhimuccanaṁ anadhimuccantassa pāṇātipātādīsu, dānādīsu",
  "anya-e0104n2:206_2": "vā pavattiyā abhāvā, saddhā pana pasādanīyesu pasādādhimokkhāti ayametesaṁ viseso.",
  "anya-e0104n2:206_3": "Voṭṭhabbanaṁ pana yathā santīrite atthe nicchayanākārena pavattitvā parato ttamānānaṁ",
  "anya-e0104n2:206_4": "tathā pavattiyā paccayo hoti. Yadi evaṁ, vicikicchāsampayuttesu kathanti? Tesampi",
  "anya-e0104n2:206_5": "ekaṁseneva saṁsappanākārassa paccayatāya daṭṭhabbaṁ. Dārakassa viya ito cito ca saṁsappanassa",
  "anya-e0104n2:206_6": "“karissāmi na karissāmī”ti anicchayassa paṭipakkhakiriyā asaṁsappanaṁ, yesu cittuppādesu",
  "anya-e0104n2:206_7": "ayaṁ sanniṭṭhānalakkhaṇo adhimokkho, tesaṁ ārammaṇadhammo eva sanniṭṭheyyadhammo.",
  "anya-e0104n2:207_0": "473.Kiriyākāroti kārasaddassa bhāvasādhanatamāha. Manamhi kāroti manasi ārammaṇassa",
  "anya-e0104n2:207_1": "karaṇaṁ. Yena hi mano ārammaṇe karīyati ārammaṇenassa saṁyojanato, tato eva tena",
  "anya-e0104n2:207_2": "ārammaṇampi manasi karīyatīti. Purimamanatoti bhavaṅgamanato. Visadisamananti vīthijavanaṁ",
  "anya-e0104n2:207_3": "manaṁ karotīti manasikārasāmaññena vīthijavanapaṭipādake dasseti.",
  "anya-e0104n2:208_0": "Sampayuttadhamme ārammaṇābhimukhaṁ sārento viya hotīti manasikāro sāraṇalakkhaṇo",
  "anya-e0104n2:208_1": "vutto. Satiyā asammussanavasena visayābhimukhabhāvapaccupaṭṭhānatā, manasikārassa",
  "anya-e0104n2:208_2": "pana saṁyojanavasena ārammaṇābhimukhabhāvapaccupaṭṭhānatāti ayametesaṁ viseso. Ārammaṇapaṭipādakassa",
  "anya-e0104n2:208_3": "saṅkhārakkhandhapariyāpannatāvacanaṁ itaramanasikārānaṁ tadaññakkhandhapariyāpannatāmattaṁ",
  "anya-e0104n2:208_4": "jotetīti tathājotitaṁ taṁ viññāṇakkhandhe otāretvā dassetuṁ “vīthipaṭipādako”tiādi vuttaṁ.",
  "anya-e0104n2:209_0": "474.Tesu dhammesūti yesu dhammesu sayaṁ uppannā, tesu attanā sampayuttesu cittacetasikadhammesu.",
  "anya-e0104n2:209_1": "Anārammaṇattepi hi tesu samappavattesu udāsinabhāvato “tatramajjhattatā”ti vuccati.",
  "anya-e0104n2:209_2": "Samavāhitalakkhaṇāti samaṁ avisamaṁ yathāsakakiccesu pavattanalakkhaṇā. Udāsinabhāvena",
  "anya-e0104n2:209_3": "pavattamānāpi hesā sampayuttadhamme yathāsakakiccesu pavatteti, yathā rājā tuṇhī",
  "anya-e0104n2:209_4": "nisinnopi atthakaraṇe dhammaṭṭhe yathāsakakiccesu appamatte pavatteti. Alīnānuddhatapavattipaccayatā",
  "anya-e0104n2:209_5": "ūnādhikatānivāraṇarasā, kiccavasena cetaṁ vuttaṁ. Yadi evaṁ, sahajātādhipatino kathanti?",
  "anya-e0104n2:209_6": "Tampi tassā kiccameva. Yaṁ sahajātadhammānaṁ adhipatibhāvoti, tassāpi tathāpavattanamevāti",
  "anya-e0104n2:209_7": "nāyaṁ doso. “Idaṁ nihīnakiccaṁ hotu, idaṁ atirekatarakicca”nti evaṁ pakkhapātavasena",
  "anya-e0104n2:209_8": "viya pavatti pakkhapāto, taṁ upacchindantī viya hotīti adhippāyo.",
  "anya-e0104n2:210_0": "“Aniyatesu icchantī”ti iminā cetasikantarabhāvena icchantīti dasseti. Adosoyeva mettā.",
  "anya-e0104n2:210_1": "Tathā hi soyeva “mettā mettāyanā”tiādinā niddiṭṭho. Upekkhāti yaṁ upekkhaṁ mettāya",
  "anya-e0104n2:210_2": "saddhiṁ parikappenti, sā tatramajjhattupekkhāyeva.",
  "anya-e0104n2:211_0": "475.Kāyaduccaritādivatthūnanti parapāṇaparadhanaparaitthiādīnaṁ. Amaddanaṁ maddanapaṭipakkhabhāvo.",
  "anya-e0104n2:211_1": "Kāyaduccaritādivatthuto saṅkocanakiriyāpadesena kāyaduccaritādito eva saṅkocanakiriyā",
  "anya-e0104n2:211_2": "vuttāti daṭṭhabbaṁ. Na hi viratiyo duccaritavatthuno akiriyapaccupaṭṭhānā yujjanti,",
  "anya-e0104n2:211_3": "atha kho duccaritassa, viratīnañca soraccavasena saṅkocanaṁ, akiriyānañca hirottappānaṁ",
  "anya-e0104n2:211_4": "jigucchanādivasenāti ayametesaṁ viseso.",
  "anya-e0104n2:212_0": "476.Saṅkhārāti saṅkhārakkhandhadhamme sandhāyāha. Te hi idhādhippetā, aññathā aṭṭhatiṁsāti",
  "anya-e0104n2:212_1": "vattabbaṁ siyā. Yathā cittaṁ, evaṁ taṁsampayuttadhammāpi dutiye sasaṅkhārā evāti",
  "anya-e0104n2:212_2": "āha “sasaṅkhārabhāvamattameva hettha viseso”ti. Avasesā paṭhame vuttadhammā.",
  "anya-e0104n2:213_0": "Avasesā pañcamena sampayogaṁ gacchantīti ettha kathaṁ karuṇāmuditāupekkhāsahagate",
  "anya-e0104n2:213_1": "sambhavantīti? Pubbabhāgabhāvato. Appanāppattā eva hi karuṇāmuditā upekkhāsahagatā",
  "anya-e0104n2:213_2": "na honti, tato aññattha pana upekkhāsahagatāpi hontīti ācariyā.",
  "anya-e0104n2:214_0": "Suvisuddhassa kāyakammādikassa cittasamādhānavasena rūpārūpāvacarakusalappavatti,",
  "anya-e0104n2:214_1": "na kāyakammādīnaṁ sodhanavasena, nāpi duccaritadurājīvānaṁ samucchindanapaṭippassambhanavasenāti",
  "anya-e0104n2:214_2": "mahaggatacittuppādesu viratīnaṁ asambhavoyevāti āha “ṭhapetvā viratittaya”nti. Tatoti",
  "anya-e0104n2:214_3": "rūpāvacarapaṭhame vuttacetasikato. Teyevāti rūpāvacarapañcame vuttacetasikā eva.",
  "anya-e0104n2:214_4": "Yadi eva rūpāvacarato ko visesoti āha “arūpāvacarabhāvoyeva hi ettha viseso”ti.",
  "anya-e0104n2:215_0": "Paṭhamajjhāniketi paṭhamajjhānavati. Maggaviññāṇeti catubbidhepi maggaviññāṇe vuttanayeneva",
  "anya-e0104n2:215_1": "veditabbāti sambandho. Dutiyajjhānikādibhede maggaviññāṇeti ettha ādi-saddena tatiyacatutthapañcamajjhānikāni",
  "anya-e0104n2:215_2": "saṅgaṇhāti. “Vuttanayenā”ti vuttaṁ kiṁ avisesenāti codanāyane taṁ dassento “karuṇāmuditāna”ntiādimāha.",
  "anya-e0104n2:215_3": "Tattha maggaviññāṇānaṁ nibbānārammaṇattā, karuṇāmuditānañca sattārammaṇattā na tāsaṁ",
  "anya-e0104n2:215_4": "tattha sambhavo. Maggadhammesu ca pādakādiniyamena kadāci sammāsaṅkappaviraho siyā,",
  "anya-e0104n2:215_5": "na pana virativiraho kāyaduccaritādīnaṁ samucchindanavaseneva ariyamaggassa pavattanatoti niyataviratitā.",
  "anya-e0104n2:216_0": "478.Na hiriyati na lajjatīti ahiriko, puggalo, cittaṁ, taṁsampayuttadhammasamudāyo",
  "anya-e0104n2:216_1": "vā. “Ahirikka”nti vattabbe ekassa kakārassa lopaṁ katvā “ahirika”nti vuttaṁ. “Na",
  "anya-e0104n2:216_2": "ottappa”nti ottappassa paṭipakkhabhūtaṁ dhammamāha. Ajigucchanaṁ ahīḷanaṁ. Alajjā",
  "anya-e0104n2:216_3": "aviriḷā. Tehevāti kāyaduccaritādīhi eva. Asārajjaṁ nibbhayatā. Anuttāso asambhamo.",
  "anya-e0104n2:216_4": "Vuttapaṭipakkhavasenāti alajjanākārena pāpānaṁ karaṇarasaṁ ahirikaṁ, anuttāsākārena",
  "anya-e0104n2:216_5": "anottappaṁ, vuttappakāreneva pāpato asaṅkocanapaccupaṭṭhānāni attani, paresu ca agāravapadaṭṭhānāni.",
  "anya-e0104n2:216_6": "Gāmasūkarassa viya asucito kilesāsucito ajigucchanaṁ ahirikena hoti, salabhassa viya",
  "anya-e0104n2:216_7": "aggito pāpato anuttāso anottappena hotīti evaṁ vuttappaṭipakkhavasena vitthāro veditabbo.",
  "anya-e0104n2:217_0": "479.Lubbhanti tenātiādīsu yaṁ vattabbaṁ, taṁ heṭṭhā vuttanayānusārena veditabbaṁ.",
  "anya-e0104n2:217_1": "Lubbhantīti abhigijjhanti. Muyhantīti na bujjhanti. Ārammaṇaggahaṇaṁ “mama ida”nti",
  "anya-e0104n2:217_2": "taṇhābhinivesavasena abhinivissa ārammaṇassa avissajjanaṁ, na ārammaṇakaraṇamattaṁ.",
  "anya-e0104n2:217_3": "Abhisaṅgo abhimukhabhāvena āsatti. Apariccāgo avijahanaṁ, dummocanīyatā vā. Assādadassanaṁ",
  "anya-e0104n2:217_4": "assādadiṭṭhi. “Assādānupassino ca taṇhā pavaḍḍhatī”ti hi vuttaṁ.",
  "anya-e0104n2:218_0": "480. Dhammasabhāvassa yāthāvato adassanaṁ cittassa andhabhāvo. Aññāṇaṁ ñāṇapaṭipakkho.",
  "anya-e0104n2:218_1": "Sampaṭivijjhituṁ asamatthatā asampaṭivedho. Yathā ñāṇaṁ ārammaṇasabhāvaṁ paṭivijjhituṁ",
  "anya-e0104n2:218_2": "na labbhati, mohassa tathā pavatti ārammaṇasabhāvacchādanaṁ. Asammāpaṭipattiṁ paccupaṭṭhapeti,",
  "anya-e0104n2:218_3": "sammāpaṭipattiyā paṭipakkhabhāvena gayhatīti vā asammāpaṭipattipaccupaṭṭhāno. Yassa",
  "anya-e0104n2:218_4": "uppajjati, tassa andhakaraṇaṁ andhakāro, tathā paccupatiṭṭhatīti andhakārapaccupaṭṭhāno.",
  "anya-e0104n2:219_0": "481.Micchāti dhammasabhāvassa viparītaṁ, niccāditoti attho. Ayoniso abhiniveso anupāyābhiniveso",
  "anya-e0104n2:219_1": "uppathābhiniveso. Dhammasabhāvaṁ atikkamitvā parato āmasanaṁ parāmāso. Viparītaggāhavasena",
  "anya-e0104n2:219_2": "“idameva saccaṁ, moghamañña”nti abhinivisanaṁ micchābhiniveso.",
  "anya-e0104n2:220_0": "482. Yassa dhammassa vasena uddhataṁ hoti cittaṁ, taṁsampayuttadhammā vā, so dhammo",
  "anya-e0104n2:220_1": "uddhaccaṁ. Avūpasamoti asannisinnaappasannabhāvamāha. Anavaṭṭhānarasanti calanakiccaṁ.",
  "anya-e0104n2:220_2": "Bhantattanti paribbhamanākāraṁ. Cetaso avūpasameti nipphādetabbe payojane bhummaṁ,",
  "anya-e0104n2:220_3": "avūpasamapaccayabhūtaṁ ārammaṇaṁ vā “avūpasamo”ti vuttaṁ. Akusaladhammānaṁ ekantanihīnatāya",
  "anya-e0104n2:220_4": "“akusalabhāvena ca lāmakatta”nti vuttaṁ.",
  "anya-e0104n2:221": "483. Thinamiddhamettha aniyataṁ, na mānādīti thinamiddhassa aniyatatā ca ettha dutiyacitte paṭhamākusalato viseso.",
  "anya-e0104n2:222_0": "Anussāhanāvasīdanabhāvena saṁhatabhāvo thinaṁ, tena yogato cittaṁ thinaṁ, tassa bhāvoti",
  "anya-e0104n2:222_1": "thinatā. Asamatthatāvighātavasena akammaññatā middhaṁ. Yasmā tato eva tena sampayuttadhammā",
  "anya-e0104n2:222_2": "medhitā vihatasāmatthiyā honti, tasmā “middhanatā middha”nti vuttaṁ. Anussāhalakkhaṇanti",
  "anya-e0104n2:222_3": "ussāhapaṭipakkhalakkhaṇaṁ. Vīriyassa avanodanaṁ khipanaṁ vīriyāvanodanaṁ. Sampayuttadhammānaṁ",
  "anya-e0104n2:222_4": "saṁsīdanākārena paccupatiṭṭhati, tesaṁ vā saṁsīdanaṁ paccupaṭṭhapetīti saṁsīdanapaccupaṭṭhānaṁ.",
  "anya-e0104n2:222_5": "Akammaññatālakkhaṇanti ettha kāmaṁ thinampi akammaññasabhāvameva, taṁ pana cittassa,",
  "anya-e0104n2:222_6": "middhaṁ vedanādikkhandhattayassāti ayamettha viseso. Tathā hi pāḷiyaṁ “tattha katamaṁ",
  "anya-e0104n2:222_7": "thinaṁ? Yā cittassa akallatā akammaññatā. Tattha katamaṁ middhaṁ? Yā kāyassa akallatā",
  "anya-e0104n2:222_8": "akammaññatā”ti ca ādinā imesaṁ niddeso pavatto. Onahanaṁ viññāṇadvārānaṁ pidahanaṁ.",
  "anya-e0104n2:222_9": "Līnatā līnākāro ārammaṇaggahaṇe saṅkoco. Yasmā thinena cittasseva saṁhananaṁ hoti,",
  "anya-e0104n2:222_10": "middhena pana vedanādikkhandhattayassa viya rūpakāyassāpi, tasmā taṁ pacalāyikāniddaṁ",
  "anya-e0104n2:222_11": "paccupaṭṭhapetīti pacalāyikāniddāpaccupaṭṭhānaṁ vuttaṁ. Arati pantasenāsanesu, adhikusaladhammesu",
  "anya-e0104n2:222_12": "ca arocanā. Vijambhikā vijambhanasaṅkhātassa kāyaduṭṭhullassa kāraṇabhūtā saṁkilesappavatti.",
  "anya-e0104n2:222_13": "Arativijambhikādīsūti ca ādi-saddena tandiādīnaṁ gahaṇaṁ. Nipphādetabbe payojane",
  "anya-e0104n2:222_14": "cetaṁ bhummavacanaṁ.",
  "anya-e0104n2:223_0": "Avasesā soḷasa. Māno panettha aniyato hoti, tena saddhiṁ sattaraseva honti. Paṭṭhāne",
  "anya-e0104n2:223_1": "hi “saṁyojanaṁ dhammaṁ paṭicca saṁyojano dhammo uppajjati hetupaccayā”ti ettha catukkhattuṁ",
  "anya-e0104n2:223_2": "kāmarāgena, tikkhattuṁ paṭighena ca māno vicikicchā bhavarāgoti tayopete sakadāgāmino",
  "anya-e0104n2:223_3": "saṁyojanānaṁ saṁyojanehi dasavidhā yojanāti dassitāya dasavidhāya yojanāya “kāmarāgasaṁyojanaṁ",
  "anya-e0104n2:223_4": "paṭicca mānasaṁyojanaṁ avijjāsaṁyojana”nti vatvā “kāmarāgasaṁyojanaṁ paṭicca avijjāsaṁyojana”nti",
  "anya-e0104n2:223_5": "tathā “mānasaṁyojanaṁ paṭicca bhavarāgasaṁyojanaṁ avijjāsaṁyojana”nti (paṭṭhā 3.4.1)",
  "anya-e0104n2:223_6": "vatvā “bhavarāgasaṁyojanaṁ paṭicca avijjāsaṁyojana”nti ca evamāgatāhi yojanāhi mānassa",
  "anya-e0104n2:223_7": "aniyatabhāvo pakāsito. Yadi hi māno niyato siyā, kāmarāgassa mānarahitā pavatti na",
  "anya-e0104n2:223_8": "siyā, tathā bhavarāgassa. Evaṁ sati paṭṭhāne catukkhattuṁ kāmarāgena yojanā na siyā,",
  "anya-e0104n2:223_9": "tikkhattuṁyeva siyā. Bhavarāgamūlikā ca na siyā. Evañca saṁyojanānaṁ saṁyojanehi",
  "anya-e0104n2:223_10": "aṭṭhavidhena yojanā siyā, na dasavidhena. Dasavidhāva ca dassitāti. Seyyādivasena",
  "anya-e0104n2:223_11": "uccato namanaṁ unnati. Unnamanavaseneva saṁpaggaharaso. Na vīriyaṁ viya taṁtaṁkiccasādhane",
  "anya-e0104n2:223_12": "abbhussahanavasena. Omānassāpi attānaṁ avaṁ katvā gahaṇampi sampaggahaṇavasenevāti",
  "anya-e0104n2:223_13": "daṭṭhabbaṁ. Ketu vuccati accuggatadhajo, idha pana ketu viyāti ketu, uḷāratamādibhāvo.",
  "anya-e0104n2:223_14": "Taṁ ketubhāvasaṅkhātaṁ ketuṁ kāmetīti ketukamyaṁ, cittaṁ. Yassa dhammassa vasena",
  "anya-e0104n2:223_15": "ketukamyaṁ, sā ketukamyatā. “Aha”nti pavattanato mānassa diṭṭhisadisī pavattīti so",
  "anya-e0104n2:223_16": "diṭṭhiyā saddhiṁ ekacittuppāde na pavattati, attasinehasannissayo cāti āha “diṭṭhivippayuttalobhapadaṭṭhāno”ti.",
  "anya-e0104n2:224": "Etthāpi cāti ca-saddena thinamiddhaṁ ākaḍḍhati.",
  "anya-e0104n2:225_0": "485.Dussantīti byāpajjanti. Caṇḍikkaṁ kujjhanaṁ. Attano pavattiākāravasena, virūpasaṁsappanakaaniṭṭharūpasamuṭṭhāpanavasena",
  "anya-e0104n2:225_1": "ca visappanaraso. Kāyassa vijjhattabhāvāpādanato attano nissayadahanaraso. Dussanaṁ",
  "anya-e0104n2:225_2": "attano, parassa ca upabhogaphalakālesu aniṭṭhattā visasaṁsaṭṭhapūtimuttaṁ viya daṭṭhabboti",
  "anya-e0104n2:225_3": "sabbena sabbaṁ aggahetabbataṁ dasseti.",
  "anya-e0104n2:226_0": "486. Yaṁ parasampattīsu issākaraṇaṁ, sā issāti dassento āha “issāyanā issā”ti. Usūyanaṁ",
  "anya-e0104n2:226_1": "asahanaṁ. Tatthevāti parasampattīsu eva. Abhiratipaṭipakkhabhūtaṁ issāya kiccaṁ,",
  "anya-e0104n2:226_2": "na abhiratiyā abhāvamattanti āha “anabhiratirasā”ti.",
  "anya-e0104n2:227_0": "487. Maccharayogena “maccharī”ti pavattamānaṁ maccharisaddaṁ gahetvā āha “maccharabhāvo",
  "anya-e0104n2:227_1": "macchariya”nti. Niruttinayena pana mā idaṁ acchariyaṁ aññesaṁ hotu, mayhameva hotūti",
  "anya-e0104n2:227_2": "macchariyanti porāṇā. Taṁ macchariyaṁ vuccamānāni lakkhaṇādīni pariyādāya tiṭṭhati.",
  "anya-e0104n2:227_3": "Saṅkocanapaccupaṭṭhānanti attasampattīnaṁ parehi asādhāraṇabhāvakaraṇena saṅkocanapaccupaṭṭhānaṁ.",
  "anya-e0104n2:227_4": "Kaṭukākāragati kaṭukañcukatā. Attasampatti āvāsādi.",
  "anya-e0104n2:228_0": "488.Kukatanti ettha akatampi kukatameva. Evañhi vattāro honti “yaṁ mayā na kataṁ,",
  "anya-e0104n2:228_1": "taṁ kukata”nti. Tathā hi vakkhati “katākatānusocanarasa”nti. Evaṁ katākataṁ duccaritaṁ,",
  "anya-e0104n2:228_2": "sucaritañca kukataṁ, taṁ ārabbha vippaṭisāravasena pavattaṁ pana cittaṁ taṁsahacaritatāya",
  "anya-e0104n2:228_3": "idha “kukata”nti gahetvā “tassa bhāvo kukkucca”nti vuttanti daṭṭhabbaṁ. Pacchā anutāpanaṁ",
  "anya-e0104n2:228_4": "vibādhanaṁ pacchānutāpo. Yathāpavattassa katākatākāravisiṭṭhassa duccaritasucaritassa",
  "anya-e0104n2:228_5": "anusocanavasena virūpaṁ paṭisaraṇaṁ vippaṭisāro. Parāyattatāhetutāya dāsabyamiva",
  "anya-e0104n2:228_6": "daṭṭhabbaṁ. Yathā hi dāsabye sati dāso parāyatto hoti, evaṁ kukkucce sati taṁsamaṅgī.",
  "anya-e0104n2:228_7": "Na hi so attano dhammatāya kusale pavattituṁ sakkoti. Atha vā katākatākusalakusalānusocane",
  "anya-e0104n2:228_8": "āyattatāya tadubhayavasena kukkuccena taṁsamaṅgī hotīti taṁ dāsabyaṁ viya hotīti.",
  "anya-e0104n2:229": "Aniyatesu issādīsu thinamiddhasambhavova cāti ca-saddaṁ ānetvā sambandhitabbaṁ.",
  "anya-e0104n2:230_0": "490.Pavattiṭṭhitimattoti khaṇaṭṭhitimatto. “Nivāte dīpaccīnaṁ ṭhiti viyā”ti hi evaṁ",
  "anya-e0104n2:230_1": "vuttacittaṭṭhiti viya santānaṭṭhitiyā paccayo bhavituṁ asamattho nicchayābhāvena",
  "anya-e0104n2:230_2": "asaṇṭhahanato cetaso pavattipaccayamattatāya pavattiṭṭhitimatto. Tenāha “dubbalo",
  "anya-e0104n2:230_3": "samādhī”ti. Vigatā cikicchāti cikicchituṁ dukkaratāya vuttaṁ, na sabbathā vicikicchāya",
  "anya-e0104n2:230_4": "cikicchābhāvatoti tadatthamattaṁ dasseti. “Evaṁ nu kho, nanu kho”tiādinā saṁsappanavasena",
  "anya-e0104n2:230_5": "setīti saṁsayo. Kampanarasāti nānārammaṇe cittassa kampanakiccā. Uddhaccañhi attanā",
  "anya-e0104n2:230_6": "gahitākāre eva ṭhatvā bhamatīti ekārammaṇasmiṁyeva vipphandanavasena pavattati. Vicikicchā",
  "anya-e0104n2:230_7": "pana yadipi rūpādīsu ekasmiṁyeva ārammaṇe uppajjati, tathāpi “evaṁ nu kho, nanu kho,",
  "anya-e0104n2:230_8": "idaṁ nu kho, aññaṁ nu kho”ti aññaṁ gahetabbākāraṁ apekkhatīti nānārammaṇe kampanaṁ",
  "anya-e0104n2:230_9": "hotīti. Anicchayaṁ dveḷhakaṁ paccupaṭṭhapetīti anicchayapaccupaṭṭhānā. Anekaṁsassa",
  "anya-e0104n2:230_10": "ārammaṇe nānāsabhāvassa gahaṇākārena paccupatiṭṭhatīti anekaṁsagāhapaccupaṭṭhānā.",
  "anya-e0104n2:231_0": "491.Sattārammaṇattāti sattapaññattiārammaṇattā. Nanu ca paññattiārammaṇāpi vipākā",
  "anya-e0104n2:231_1": "hontīti codanaṁ sandhāyāha “ekantaparittārammaṇā hi kāmāvacaravipākā”ti. Viratiyopi",
  "anya-e0104n2:231_2": "vipākesu na santīti etthāpi nanu kesuci vipākesu viratiyopi santīti codanaṁ manasi",
  "anya-e0104n2:231_3": "katvā āha “pañca sikkhāpadā kusalāyevāti hi vutta”nti, tena lokiyavipākesu viratiyo na santīti dasseti.",
  "anya-e0104n2:232": "Tesanti rūpāvacarādivipākaviññāṇānaṁ. Janetabbajanakasambandhe hi idaṁ sāmivacanaṁ.",
  "anya-e0104n2:233_0": "492.Teti te ahetukakiriyasaṅkhārā. Tattha kusalavipākamanodhātusampayuttehi samānā",
  "anya-e0104n2:233_1": "ahetukakiriyamanodhātusampayuttā, somanassasahagatasantīraṇasampayuttehi samānā hasituppādasampayuttā,",
  "anya-e0104n2:233_2": "upekkhāsahagatasantīraṇasampayuttehi samānā voṭṭhabbanasampayuttāti imamatthaṁ dassentena",
  "anya-e0104n2:233_3": "“kusala…pe… samānā”ti vatvā tato labbhamānaṁ visesaṁ dassetuṁ “manoviññāṇadhātudvaye",
  "anya-e0104n2:233_4": "panā”tiādi vuttaṁ. Vīriyasabbhāvato balappatto samādhi hoti “vīriyantaṁ bala”nti katvā.",
  "anya-e0104n2:234_0": "Samucchedaviratīhi eva arahantānaṁ viramanakiccassa niṭṭhitattā kiriyacittesu viratiyo",
  "anya-e0104n2:234_1": "na santīti āha “ṭhapetvā viratiyo”ti. Kāmāvacarasahetukakiriyasaṅkhārānaṁ kāmāvacarakusalehi",
  "anya-e0104n2:234_2": "viratikato viseso atthi, mahaggatesu pana tādisopi natthīti āha “sabbākārenapī”ti,",
  "anya-e0104n2:234_3": "dhammato, ārammaṇato, pavattiākāratoti sabbapakārenapīti attho.",
  "anya-e0104n2:235": "Iti saṅkhārakkhandhe vitthārakathāmukhavaṇṇanā.",
  "anya-e0104n2:236": "Atītādivibhāgakathāvaṇṇanā",
  "anya-e0104n2:237": "Abhidhammantogadhampi suttantabhājanīyaṁ suttantanayo eva, ekantaabhidhammanayo pana abhidhammabhājanīyanti āha “abhidhamme padabhājanīyanayenā”ti.",
  "anya-e0104n2:238_0": "493. Bhagavatā pana evaṁ khandhā vitthāritāti sambandho. Tasmā imāyapi pāḷiyā vasena",
  "anya-e0104n2:238_1": "khandhānaṁ saṁvaṇṇanaṁ karissāmāti adhippāyo. Yaṁ kiñcīti ettha yanti sāmaññena aniyamadassanaṁ.",
  "anya-e0104n2:238_2": "Kiñcīti pakārabhedaṁ āmasitvā aniyamadassanaṁ. Ubhayenāpi atītaṁ vā…pe… santike vā",
  "anya-e0104n2:238_3": "appaṁ vā bahuṁ vā yādisaṁ vā tādisaṁ vā napuṁsakaniddesārahaṁ sabbaṁ byāpetvā gaṇhātīti",
  "anya-e0104n2:238_4": "āha “anavasesapariyādāna”nti. Evaṁ pana aññesupi napuṁsakaniddesārahesu pasaṅgaṁ",
  "anya-e0104n2:238_5": "disvā tattha adhippetatthaṁ aticca pavattanato atippasaṅgassa niyamanatthaṁ rūpanti",
  "anya-e0104n2:238_6": "vuttanti dassento “rūpanti atippasaṅganiyamana”nti āha. Yaṁ kiñcīti ca yaṁ-saddaṁ",
  "anya-e0104n2:238_7": "ekaṁ padaṁ, sanipātaṁ kiṁ-saddañca ekaṁ padanti gahetvā aniyamekatthadīpanato “padadvayenāpī”ti",
  "anya-e0104n2:238_8": "vuttaṁ. Assāti rūpassa. Atītādinā vibhāgaṁ ārabhati atītānāgatapaccuppannantiādinā.",
  "anya-e0104n2:239_0": "494.Addhāsantatisamayakhaṇavasenāti ettha cutipaṭisandhiparicchinne kāle addhā-saddo",
  "anya-e0104n2:239_1": "vattatīti “ahosiṁ nu kho ahamatītamaddhāna”ntiādisuttavasena viññāyati. Tathā hi",
  "anya-e0104n2:239_2": "bhaddekarattasuttepi “atītaṁ nānvāgameyyā”tiādinā addhāvaseneva atītādibhāvo vutto.",
  "anya-e0104n2:239_3": "“Tayome, bhikkhave, addhā, katame tayo? Atīto addhā anāgato addhā paccuppanno addhā”ti",
  "anya-e0104n2:239_4": "pana paramatthato paricchijjamāno addhā niruttipathasuttavasena khaṇaparicchinno",
  "anya-e0104n2:239_5": "vutto. Tattha hi “yaṁ, bhikkhave, rūpaṁ jātaṁ…pe… pātubhūtaṁ. Atthīti tassa saṅkhā”ti",
  "anya-e0104n2:239_6": "vijjamānassa paccuppannatā, tato pubbe, pacchā ca atītānāgatatā vuttā. Tadaññasuttesu",
  "anya-e0104n2:239_7": "pana yebhuyyena cutipaṭisandhiparicchinno atītādiko addhā vuttoti so eva idhāpi “addhāvasenā”ti vutto.",
  "anya-e0104n2:240_0": "Sītaṁ sītassa sabhāgo, tathā uṇhaṁ uṇhassa. Yaṁ pana sītaṁ, uṇhaṁ vā sarīre sannipatitaṁ",
  "anya-e0104n2:240_1": "santānavasena pavattamānaṁ anūnaṁ anadhikaṁ ekākāraṁ, taṁ eko utūti vuccatīti sabhāgautuno",
  "anya-e0104n2:240_2": "anekattā eka-ggahaṇaṁ kataṁ, evaṁ āhārepi. Ekavīthiekajavanasamuṭṭhānanti pañcachaṭṭhadvāravasena",
  "anya-e0104n2:240_3": "vuttaṁ. Santatisamayakathā vipassakānaṁ upakāratthāya aṭṭhakathāsu kathitā. Janako",
  "anya-e0104n2:240_4": "hetu, upathambhako paccayo, tesaṁ uppādanaṁ, upatthambhanañca kiccaṁ. Yathā bījassa",
  "anya-e0104n2:240_5": "aṅkuruppādanaṁ, pathavīādīnañca tadupatthambhanaṁ, kammassa kaṭattārūpavipākuppādanaṁ,",
  "anya-e0104n2:240_6": "āhārādīnaṁ tadupatthambhanaṁ, evaṁ ekekassa kalāpassa, cittuppādassa ca janakānaṁ",
  "anya-e0104n2:240_7": "kammānantarādipaccayabhūtānaṁ, upatthambhakānañca sahajātapurejātapacchājātānaṁ kiccaṁ",
  "anya-e0104n2:240_8": "yathāsambhavaṁ yojetabbaṁ. Evaṁ utuādīnaṁ sabhāgavisabhāgatāsambhavato taṁsamuṭṭhānānaṁ",
  "anya-e0104n2:240_9": "rūpānaṁ santativasena atītādivibhāgo vutto, kammassa pana ekabhavanibbattakassa sabhāgavisabhāgatā",
  "anya-e0104n2:240_10": "natthīti taṁsamuṭṭhānānaṁ rūpānaṁ santativasena atītādivibhāgaṁ avatvā upatthambhakavaseneva",
  "anya-e0104n2:240_11": "vutto. Yadā pana liṅgaparivattanaṁ hoti, tadā balavatā akusalena purisaliṅgaṁ antaradhāyati,",
  "anya-e0104n2:240_12": "dubbalena kusalena itthiliṅgaṁ pātubhavati. Dubbalena ca akusalena itthiliṅgaṁ antaradhāyati,",
  "anya-e0104n2:240_13": "balavatā kusalena purisaliṅgaṁ pātubhavatīti kammasamuṭṭhānarūpānampi attheva visabhāgatāti",
  "anya-e0104n2:240_14": "tesampi santativasena atītādivibhāgo sambhavati, so pana na sabbakālikoti na gahito.",
  "anya-e0104n2:241": "Taṁtaṁsamayanti ekamuhuttādiko so so samayo etassāti taṁtaṁsamayaṁ, rūpaṁ, taṁtaṁsamayavantanti attho.",
  "anya-e0104n2:242_0": "Tatopubbeti tato khaṇattayassa pariyāpattito pubbe. Anuppannattā anāgataṁ. Pacchāti",
  "anya-e0104n2:242_1": "tato pacchā. Khaṇattayaṁ atikkantattā atītaṁ. Yassa hetukiccaṁ, paccayakiccañca niṭṭhitattā",
  "anya-e0104n2:242_2": "atikkantaṁ, taṁ atītaṁ uppādakkhaṇe hetukiccaṁ, uppannaphalattā niṭṭhitañcāti daṭṭhabbaṁ.",
  "anya-e0104n2:242_3": "Tīsupi khaṇesu paccayakiccaṁ. Pathavīādīnaṁ sandhāraṇādikaṁ, phassādīnaṁ phusanādikañca",
  "anya-e0104n2:242_4": "attano kiccaṁ sakiccaṁ, sakiccassa karaṇakkhaṇo sakiccakkhaṇo, saha vā kiccena sakiccaṁ,",
  "anya-e0104n2:242_5": "yasmiṁ khaṇe sakiccaṁ rūpaṁ vā arūpaṁ vā hoti, so sakiccakkhaṇo, tasmiṁ khaṇe paccuppannaṁ.",
  "anya-e0104n2:242_6": "Ettha ca khaṇādikathāyaṁ “tato pubbe anāgataṁ, pacchā atīta”nti vacanaṁ addhādīsu",
  "anya-e0104n2:242_7": "viya bhedābhāvato nippariyāyaṁ. Addhādivasena hi aññeva dhammā atītā aññe anāgatā",
  "anya-e0104n2:242_8": "aññe paccuppannā labbhanti, khaṇādivasena pana natthi dhammato bhedo, kālato eva",
  "anya-e0104n2:242_9": "bhedo. Uppādato pubbe anāgato, khaṇattaye vattamāno, tato paraṁ atītoti nippariyāyā,",
  "anya-e0104n2:242_10": "addhāpaccuppannādi viya kenaci pariyāyena atītamanāgatanti ca vattabbatābhāvato.",
  "anya-e0104n2:243_0": "495. Heṭṭhā vuttaṁ ajjhattikabāhirabhedaṁ sandhāya “vuttanayo evā”ti vatvā tena aparitussamānena",
  "anya-e0104n2:243_1": "yadipi tattha ajjhattameva ajjhattikanti saddattho labbhati, tathāpi attheva ajjhattaajjhattikasaddānaṁ,",
  "anya-e0104n2:243_2": "bahiddhābāhirasaddānañca aññamaññaṁ atthabhedo. Tathā hi ajjhattikasaddo saparasantānikesu",
  "anya-e0104n2:243_3": "cakkhādīsu rūpādīsu bāhirasaddo viya pavattati, ajjhattasaddo pana tassa tassa sattassa",
  "anya-e0104n2:243_4": "sasantānikesveva cakkhurūpādīsu tato aññesu bahiddhāsaddo viya pavattati. Tasmā tamatthaṁ",
  "anya-e0104n2:243_5": "dassetuṁ “apicā”tiādi vuttaṁ. Tattha idhāti imasmiṁ suttantanaye. Niyakajjhattampi",
  "anya-e0104n2:243_6": "na pubbe vuttaajjhattikameva, parapuggalikampi na pubbe vuttabāhiramevāti adhippāyo.",
  "anya-e0104n2:244_0": "496. Hīnapaṇītabhedo pariyāyato, nippariyāyato ca veditabboti sambandho. Tadeva sudassīnaṁ",
  "anya-e0104n2:244_1": "rūpaṁ. Yatthāti yasmiṁ ārammaṇabhūte. Yaṁ ārammaṇaṁ katvā akusalavipākaviññāṇaṁ uppajjati,",
  "anya-e0104n2:244_2": "taṁ hīnaṁ aniṭṭhabhāvato. Yaṁ kusalavipākaṁ, taṁ paṇītaṁ iṭṭhabhāvato. Yathā hi akusalavipāko",
  "anya-e0104n2:244_3": "sayaṁ aniṭṭho aniṭṭhe eva uppajjati, na iṭṭhe, evaṁ kusalavipākopi sayaṁ iṭṭho iṭṭhe",
  "anya-e0104n2:244_4": "eva uppajjati, na aniṭṭhe. Tathā hi vuttaṁ aṭṭhakathāyaṁ –",
  "anya-e0104n2:245_0": "“Akusalakammajavasena aniṭṭhā pañca kāmaguṇā vibhattā, kusalakammajaṁ pana aniṭṭhaṁ",
  "anya-e0104n2:245_1": "nāma natthi, sabbaṁ iṭṭhameva. Kusalakammajavasena iṭṭhā pañca kāmaguṇā vibhattā.",
  "anya-e0104n2:245_2": "Kusalakammajañhi aniṭṭhaṁ nāma natthi, sabbaṁ iṭṭhamevā”ti ca.",
  "anya-e0104n2:246_0": "Tattha manāpānipi kānici hatthirūpādīni akusalakammanibbattāni santi, na pana tāni",
  "anya-e0104n2:246_1": "tesaṁyeva hatthiādīnaṁ sukhassa hetubhāvaṁ gacchanti. Tassa tasseva hi sattassa attanā",
  "anya-e0104n2:246_2": "katena kusalena nibbattaṁ sukhassa paccayo hoti, akusalena nibbattaṁ dukkhassa. Tasmā",
  "anya-e0104n2:246_3": "kammajānaṁ iṭṭhāniṭṭhatā kammakārakasattassa vasena yojanārahā siyā. Tattha yaṁ vuttaṁ",
  "anya-e0104n2:246_4": "“kusalakammajaṁ aniṭṭhaṁ nāma natthī”ti, na ca vuttaṁ “akusalakammajaṁ iṭṭhaṁ nāma",
  "anya-e0104n2:246_5": "natthī”ti, tena akusalakammajampi sobhanaṁ parasattānaṁ iṭṭhaṁ atthīti anuññātaṁ",
  "anya-e0104n2:246_6": "bhavissati, kusalakammajaṁ pana sabbesaṁ iṭṭhamevāti.",
  "anya-e0104n2:247_0": "Tiracchānagatānaṁ pana kesañci manussarūpaṁ amanāpaṁ, yato te disvāva palāyanti,",
  "anya-e0104n2:247_1": "manussā ca devatārūpaṁ passitvā bhāyanti, tesampi vipākaviññāṇaṁ taṁ rūpaṁ ārabbha",
  "anya-e0104n2:247_2": "kusalavipākameva uppajjati, tādisassa pana puññassa abhāvā na tesaṁ tattha abhirati",
  "anya-e0104n2:247_3": "hoti. Kusalakammajassa pana aniṭṭhassa abhāvo viya akusalakammajassa ca iṭṭhassa",
  "anya-e0104n2:247_4": "abhāvo vattabbo. Hatthiādīnampi hi akusalakammajaṁ manussānaṁ akusalavipākasseva",
  "anya-e0104n2:247_5": "ārammaṇaṁ, kusalakammajaṁ pana pavatte samuṭṭhitaṁ kusalavipākassa. Iṭṭhārammaṇena",
  "anya-e0104n2:247_6": "pana vomissakattā appakaṁ akusalakammajaṁ bahulaṁ akusalavipākuppattiyā kāraṇaṁ na",
  "anya-e0104n2:247_7": "bhavissatīti sakkā viññātuṁ, vipākaṁ pana na sakkā vañcetunti vipākavasena iṭṭhāniṭṭhārammaṇavavatthānaṁ",
  "anya-e0104n2:247_8": "suṭṭhu yujjati. Yaṁ pana vuttaṁ “aniṭṭhā pañca kāmaguṇā”ti, taṁ rūpādibhāvasāmaññato",
  "anya-e0104n2:247_9": "kāmaguṇasadisatāya taṁsadisesu tabbohārena vuttaṁ. Iṭṭhāneva hi rūpādīni “kāmaguṇā”ti",
  "anya-e0104n2:247_10": "pāḷiyaṁ vuttāni. Kāmaguṇavisabhāgā vā rūpādayo “kāmaguṇā”ti vuttā asive sivoti vohāro",
  "anya-e0104n2:247_11": "viya, sabbāni vā iṭṭhāniṭṭhāni rūpādīni taṇhāvatthubhāvato kāmaguṇā eva. Vuttañhi",
  "anya-e0104n2:247_12": "“rūpā loke piyarūpaṁ sātarūpa”ntiādi. Atisayena pana kamanīyattā suttesu kāmaguṇāti",
  "anya-e0104n2:247_13": "iṭṭharūpādīni vuttāni.",
  "anya-e0104n2:248_0": "Vuttanayamevāti abhidesena lakkhaṇato dūrasantikaṁ dassitanti āha “okāsatopettha",
  "anya-e0104n2:248_1": "upādāyupādāya dūrasantikatā veditabbā”ti. Tattha kittakato paṭṭhāya rūpaṁ okāsavasena",
  "anya-e0104n2:248_2": "santike nāma, kittakato pana paṭṭhāya dūre nāma? Pakatikathāya kathentānaṁ dvādasa",
  "anya-e0104n2:248_3": "hatthā savanūpacāro nāma, tassa orato santike, parato dūre. Tattha sukhumarūpaṁ dūre",
  "anya-e0104n2:248_4": "hontaṁ lakkhaṇatopi okāsatopi dūre hoti, santike hontaṁ pana okāsatova santike hoti,",
  "anya-e0104n2:248_5": "na lakkhaṇato. Oḷārikarūpaṁ santike hontaṁ lakkhaṇatopi okāsatopi santike hoti, dūre",
  "anya-e0104n2:248_6": "hontaṁ okāsatova hoti, na lakkhaṇato. “Upādāyupādāyā”ti pana vuttattā attano rūpaṁ",
  "anya-e0104n2:248_7": "santike nāma, antokucchigatassāpi parassa dūre. Antokucchigatassa santike, bahi ṭhitassa",
  "anya-e0104n2:248_8": "dūreti evaṁ antogabbhapamukhapariveṇasaṅghārāmasīmāgāmakhettajanapadarajjasamuddacakkavāḷesu",
  "anya-e0104n2:248_9": "tadantogatabahigatānaṁ vasena dūrasantikatā veditabbā.",
  "anya-e0104n2:249_0": "497.Tadekajjhanti taṁ ekajjhaṁ ekato. Abhisaṁyūhitvāti saṁharitvā, samūhaṁ vā katvā.",
  "anya-e0104n2:249_1": "Abhisaṅkhipitvāti saṅkhipitvā saṅkhepaṁ katvā. “Sabbampi rūpaṁ…pe… dassitaṁ hotī”ti",
  "anya-e0104n2:249_2": "iminā rūpakhandhasaddānaṁ samānādhikaraṇasamāsabhāvaṁ dasseti. Tenevāha “na hi rūpato",
  "anya-e0104n2:249_3": "añño rūpakkhandho nāma atthī”ti.",
  "anya-e0104n2:250": "498. Rāsibhāvūpagamanena vedanākkhandhādayoti dassitā hontīti ānetvā sambandhitabbaṁ.",
  "anya-e0104n2:251_0": "Santativasena, khaṇādivasena cāti ettha addhāsamayavasena atītādivibhāgassa avacanaṁ",
  "anya-e0104n2:251_1": "sukhādivasena bhinnāya atītādibhāvavacanato. Na hi sukhā eva addhāvasena, samayavasena",
  "anya-e0104n2:251_2": "ca atītādikā hoti, tathā dukkhā eva, adukkhamasukhā eva ca kāyikacetasikādibhāvena",
  "anya-e0104n2:251_3": "bhinnā, tena vedanāsamudāyo addhāsamayavasena atītādibhāvena vattabbataṁ arahati",
  "anya-e0104n2:251_4": "samudāyassa tehi paricchinditabbattā, vedanekadesā pana gayhamānā santatikhaṇehi",
  "anya-e0104n2:251_5": "paricchedaṁ arahanti tathā paricchinditvā gahetabbato. Ekasantatiyaṁ pana sukhādīsu",
  "anya-e0104n2:251_6": "anekabhedabhinnesu yo bhedo paricchinditabbabhāvena gahito, tassa ekappakārassa pākaṭassa",
  "anya-e0104n2:251_7": "paricchedikā taṁsahitadvārālambanappavattā, avicchedena taduppādakekavidhavisayasamāyogappavattā",
  "anya-e0104n2:251_8": "ca santati bhavituṁ arahatīti tassā bhedantaraṁ anāmasitvā paricchedakabhāvena gahaṇaṁ",
  "anya-e0104n2:251_9": "kataṁ, lahuparivattino vā arūpadhammā parivattaneneva paricchedena paricchindanaṁ",
  "anya-e0104n2:251_10": "arahantīti santatikhaṇavaseneva paricchedo vutto. Ekavidhavisayasamāyogappavattā",
  "anya-e0104n2:251_11": "divasampi buddharūpaṁ passantassa, dhammaṁ suṇantassa pavattasaddhādisahitavedanā",
  "anya-e0104n2:251_12": "paccuppannā. “Pubbantāparantamajjhattagatā”ti etena hetupaccayakiccavasena vuttanayaṁ dasseti.",
  "anya-e0104n2:252_0": "499. Sabyāpārasaussāhasavipākatā kusalādīhi tīhipi sādhāraṇāti asādhāraṇameva dassetuṁ",
  "anya-e0104n2:252_1": "“sāvajjakiriyahetuto”tiādi vuttaṁ. Tattha sāvajjakiriyahetutoti pāṇātipātādigārayhakiriyānimittato.",
  "anya-e0104n2:252_2": "Kilesasantāpabhāvatoti kilesapariḷāhena sadarathabhāvato. Vūpasantasabhāvāya kusalāya",
  "anya-e0104n2:252_3": "vedanāya oḷārikā. Sabyāpāratoti saīhato. Tena yathā pavattamānāyassā vipākena bhavitabbaṁ,",
  "anya-e0104n2:252_4": "tathā pavattiṁ vadanto vipākuppādanayogyatamāha. Saussāhatoti sasattito, tena vipākuppādanasamatthataṁ.",
  "anya-e0104n2:252_5": "Savipākatoti vipākasabbhāvato, tena paccayantarasamavāyenassā vipākanibbattanaṁ.",
  "anya-e0104n2:252_6": "Tīhipi padehi vipākadhammataṁyeva dasseti. Kāyakammādibyāpārasabbhāvato vā sabyāpārato,",
  "anya-e0104n2:252_7": "javanussāhavasena saussāhato, vipākuppādanasamatthatāvasena savipākatoti evamettha",
  "anya-e0104n2:252_8": "attho veditabbo. Vipākaṁ anuppādentīpi kiriyā kusalā viya sabyāpārā, saussāhā eva",
  "anya-e0104n2:252_9": "ca hotīti tadubhayaṁ anāmasitvā kiriyābyākatavāre “savipākato” icceva vuttaṁ. Sabyābajjhatoti",
  "anya-e0104n2:252_10": "kilesadukkhena sadukkhato. Vuttavipariyāyatoti anavajjakiriyahetuto, kilesasantāpābhāvato,",
  "anya-e0104n2:252_11": "abyābajjhato ca vūpasantavuttīti evaṁ akusalāya vuttavipallāsato. Yathāyoganti yogānurūpaṁ.",
  "anya-e0104n2:252_12": "Tīsu kāraṇesu yaṁ yaṁ yassā yassā yujjati, tadanurūpanti attho. Kusalākusalavedanāhi",
  "anya-e0104n2:252_13": "vipākabyākatāya tīhipi kāraṇehi oḷārikā. Kiriyābyākatāya savipākato savipākatāvisiṭṭhasabyāpārasaussāhato",
  "anya-e0104n2:252_14": "vāti. Vuttapariyāyenāti vipākabyākatā abyāpārato, anussāhato, avipākato ca tāhi kusalākusalavedanāhi",
  "anya-e0104n2:252_15": "sukhumā. Kiriyābyākatā avipākato, avipākatāvisiṭṭhasabyāpārasaussāhato vāti evaṁ",
  "anya-e0104n2:252_16": "kusalākusalāya vuttavipallāsena. Kammavegakkhittā hi kammapaṭibimbabhūtā ca kāyakammādibyāpāravirahato",
  "anya-e0104n2:252_17": "nirussāhā vipākā. Saussāhā ca kiriyā avipākadhammā. Savipākadhammā hi sagabbhā viya oḷārikāti.",
  "anya-e0104n2:253_0": "500.Nirassādatoti assādābhāvato sukhapaṭikkhepato. Savipphāratoti saparipphandato,",
  "anya-e0104n2:253_1": "anupasantatoti attho. Abhibhavanatoti ajjhottharaṇato. Sukhāya majjhattatā natthi,",
  "anya-e0104n2:253_2": "upekkhāya sātatā. Santatādayo pana sabbattha sukhupekkhāsu labbhantīti “yathāyoga”nti",
  "anya-e0104n2:253_3": "vuttaṁ. Pākaṭatoti sukhito dukkhitoti disvāpi jānitabbattā vibhūtabhāvato. Sā adukkhamasukhā vedanā.",
  "anya-e0104n2:254": "501.Asamāpannasamāpanna-ggahaṇena cettha bhūmivasenāpi vedanānaṁ oḷārikasukhumatā vuttāti veditabbā. Itarā samāpannassa vedanā.",
  "anya-e0104n2:255_0": "Oghaniyatoti oghehi ārammaṇaṁ katvā atikkamitabbato. Tathā yoganiyato, ganthaniyato",
  "anya-e0104n2:255_1": "cāti etthāpi ganthova ganthanaṁ, tassa hitaṁ ārammaṇabhāvena sambandhanatoti ganthaniyaṁ.",
  "anya-e0104n2:255_2": "Evaṁ nīvaraṇiyaṁ, upādāniyañca veditabbaṁ. Saṁkilese niyuttā, saṁkilesaṁ vā arahantīti",
  "anya-e0104n2:255_3": "saṁkilesikā. Sā anāsavā.",
  "anya-e0104n2:256_0": "502.Tatthāti yathāvuttāya oḷārikasukhumatāya. Sambhedoti saṅkaro. “Oḷārikā, sukhumā”ti",
  "anya-e0104n2:256_1": "ca vuttānampi jātiādivasena puna sukhumoḷārikabhāvāpattidoso yathā na hoti, tathā",
  "anya-e0104n2:256_2": "pariharitabbo. Jātivasena sukhumāya vedanāya sabhāvapuggalalokiyavasena oḷārikataṁ",
  "anya-e0104n2:256_3": "pāḷivasena dassetuṁ “vuttañheta”ntiādi vuttaṁ. Evaṁ sukhādayopīti ettha akusalā vedanā",
  "anya-e0104n2:256_4": "jātivasena oḷārikā, sabhāvavasena sukhumā. Kusalajjhānasahagatā sukhā vedanā jātivasena",
  "anya-e0104n2:256_5": "oḷārikā, samāpannassa vedanāti katvā puggalavasena sukhumāti evamādinā yojetabbā.",
  "anya-e0104n2:256_6": "“Na parāmasitabbo”ti etena jātiādayo cattāro koṭṭhāsā aññamaññaṁ avomissakā eva gahetabbā.",
  "anya-e0104n2:256_7": "Evaṁ sambhedassa parihāro, na aññathāti dasseti. Yathā abyākatamukhena, evaṁ kusalākusalamukhenapi,",
  "anya-e0104n2:256_8": "yathā ca jātimukhena, evaṁ sabhāvādimukhenapi dassetabbanti imamatthaṁ “esa nayo",
  "anya-e0104n2:256_9": "sabbatthā”ti atidisati.",
  "anya-e0104n2:257_0": "Idāni jātiādikoṭṭhāsesupi mitho akusalādīnaṁ upādāyupādāya oḷārikasukhumataṁ dassetuṁ",
  "anya-e0104n2:257_1": "“apicā”tiādi āraddhaṁ. “Nissayadahanato”ti iminā dosasahagatāya pākaṭaṁ kurūrappavattiṁ",
  "anya-e0104n2:257_2": "dasseti. Niyatāti micchattaniyāmena niyatā, ānantariyabhāvappattā kappatiṭṭhanakavipākatāya",
  "anya-e0104n2:257_3": "kappaṭṭhitikā devadattādīnaṁ viya. Asaṅkhārikā sabhāvatikhiṇatāya oḷārikā. Diṭṭhisampayuttā",
  "anya-e0104n2:257_4": "mahāsāvajjatāya oḷārikā. Sāpi diṭṭhisampayuttā niyatā oḷārikā, tato kappaṭṭhitikā,",
  "anya-e0104n2:257_5": "tato asaṅkhārikāti tividhāpi heṭṭhā vuttanayattā ekajjhaṁ vuttā visuṁ visuṁyeva yojetabbā.",
  "anya-e0104n2:257_6": "Tenāha “itarā sukhumā”ti. Avisesenāti dosasahagatā, lobhasahagatāti abhedena. Akusalā",
  "anya-e0104n2:257_7": "bahuvipākā dosussannatāya oḷārikā. Tathā kusalā appavipākā. Mandadosattā akusalā",
  "anya-e0104n2:257_8": "appavipākā sukhumā. Tathā kusalā bahuvipākā.",
  "anya-e0104n2:258_0": "Oḷārikasukhumanikantivatthubhāvato kāmāvacarādīnaṁ oḷārikasukhumatā, lokuttarā pana",
  "anya-e0104n2:258_1": "ekantasukhumāva. Tatthāpi ca vibhāgaṁ parato vakkhati. Bhāvanāmayāpīti bhāvanāmayāya",
  "anya-e0104n2:258_2": "bhedanena dānasīlamayānampi bhedanaṁ nayato dassitanti veditabbaṁ. Bhāvanāya paguṇabalavakālādīsu",
  "anya-e0104n2:258_3": "kadāci ñāṇavippayuttacittenapi manasikāro hotīti vuttaṁ “bhāvanāmayāpi duhetukā”ti.",
  "anya-e0104n2:258_4": "Taṁtaṁbhūmivipākakiriyāvedanāsūti ettha “kāmāvacaravipākā oḷārikā, rūpāvacarā sukhumā”tiādinā",
  "anya-e0104n2:258_5": "yāva arahattaphalā netabbaṁ. “Kāmāvacarakiriyā oḷārikā, rūpāvacarakiriyā sukhumā”tiādinā",
  "anya-e0104n2:258_6": "kāmāvacarā ca “dānākārappavattā oḷārikā, sīlākārappavattā sukhumā”tiādinā yāva nevasaññānāsaññāyatanā",
  "anya-e0104n2:258_7": "netabbaṁ. Yathā ca jātikoṭṭhāse ayaṁ vibhāgo, evaṁ sabhāvakoṭṭhāsādīsupīti dassetuṁ",
  "anya-e0104n2:258_8": "“dukkhādī”tiādi vuttaṁ.",
  "anya-e0104n2:259_0": "Sabbo cāyaṁ vibhāgo lakkhaṇasannissito vuttoti katvā āha “okāsavasena cāpī”tiādi.",
  "anya-e0104n2:259_1": "Sukhāpīti pi-saddena adukkhamasukhaṁ sampiṇḍeti. Sabbatthāti sabbāsu bhūmīsu. Yathānurūpanti",
  "anya-e0104n2:259_2": "yā yā vedanā yattha yattha labbhati, tadanurūpaṁ. Vatthuvasenāti yaṁ vatthuṁ ārabbha",
  "anya-e0104n2:259_3": "vedanā pavattati, tassa vasenāpi. Hīnavatthukāti hīnaṁ vatthuṁ ārammaṇaṁ katvā kaṅgubhattaṁ",
  "anya-e0104n2:259_4": "bhuñjantassa vedanā hīnavatthukatāya oḷārikā. Sālimaṁsodanaṁ bhuñjantassa paṇītavatthukatāya sukhumāti.",
  "anya-e0104n2:260_0": "503.Ādinā nayenāti sabbaṁ pāḷigatiṁ āmasati. Jātiādivasena asamānakoṭṭhāsatā visabhāgatā.",
  "anya-e0104n2:260_1": "Dukkhavipākatādivasena asadisakiccatā asaṁsaṭṭhatā, na asampayogo. Yadi siyā, dūravipariyāyena",
  "anya-e0104n2:260_2": "santikaṁ hotīti saṁsaṭṭhatā santikatā āpajjati, na ca vedanāya vedanāsampayogo atthi.",
  "anya-e0104n2:260_3": "Santikapadavaṇṇanāya ca “sabhāgato ca sarikkhato cā”ti vakkhatīti vuttanayeneva attho",
  "anya-e0104n2:260_4": "veditabbo. Asadisasabhāvatā asarikkhatā. Sabbavāresūti oḷārikasukhumabhede vuttanayānusārena",
  "anya-e0104n2:260_5": "vattabbesu sabbesu vāresu. Jātiādivasena samānakoṭṭhāsatā sabhāgatā, dukkhavipākatādivasena",
  "anya-e0104n2:260_6": "pana sadisasabhāvatā sarikkhatā. Tenāha “akusalā pana…pe… santike”ti.",
  "anya-e0104n2:261": "Iti vedanākkhandhassa atītādivibhāge vitthārakathāmukhavaṇṇanā.",
  "anya-e0104n2:262": "Kamādivinicchayakathāvaṇṇanā",
  "anya-e0104n2:263_0": "504.Etanti evaṁ atītādivibhāge vitthārakathāmukhaṁ. Ñāṇabhedatthanti nānappakāraṁ",
  "anya-e0104n2:263_1": "ñāṇappabhedatthaṁ. Kamatoti desanākkamato, yena kāraṇenāyaṁ desanākkamo kato, tatoti",
  "anya-e0104n2:263_2": "attho. Visesatoti bhedato, khandhupādānakkhandhavibhāgatoti attho. Anūnādhikatoti",
  "anya-e0104n2:263_3": "pañcabhāvato. Upamātoti upamāhi upametabbato. Daṭṭhabbato dvidhāti dvīhi ākārehi",
  "anya-e0104n2:263_4": "ñāṇena passitabbato. Passantassatthasiddhitoti yathā passantassa yathādhippetatthanipphattito.",
  "anya-e0104n2:263_5": "Vibhāvināti paññavatā.",
  "anya-e0104n2:264_0": "Uppattikkamoti yathāpaccayaṁ uppajjantānaṁ uppajjanapaṭipāṭi. “Dassanenapahātabbā”tiādinā",
  "anya-e0104n2:264_1": "paṭhamaṁ pahātabbā paṭhamaṁ vuttā, dutiyaṁ pahātabbā dutiyaṁ vuttāti ayaṁ pahānakkamo.",
  "anya-e0104n2:264_2": "Sīlavisuddhiṁ paṭipajja cittavisuddhi paṭipajjitabbā, tathā tato parāpīti āha “sīlavisuddhi…pe…",
  "anya-e0104n2:264_3": "paṭipattikkamo”ti, anupubbapaṇītā bhūmiyo anupubbena vavatthitāti ayaṁ bhūmikkamo.",
  "anya-e0104n2:264_4": "“Cattāro satipaṭṭhānā”tiādiko ekakkhaṇepi satipaṭṭhānādisambhavato desanākkamo ca.",
  "anya-e0104n2:264_5": "Dānakathādayo anupubbukkaṁsato kathitā, uppattiādivavatthānābhāvato pana dānādīnaṁ",
  "anya-e0104n2:264_6": "idha desanākkamavacanaṁ. Uppattiādivavatthānahetukatāya hi “paṭhamaṁ kalalaṁ hotī”tiādikā",
  "anya-e0104n2:264_7": "desanāpi samānā uppattiādikamabhāveneva vuttā. Yathāvuttavavatthānābhāvena pana anekesaṁ",
  "anya-e0104n2:264_8": "vacanānaṁ sahapavattiyā asambhavato yena kenaci pubbāpariyena desetabbatāya tena",
  "anya-e0104n2:264_9": "tena adhippāyena desanāmattasseva kamo desanākkamo daṭṭhabbo. Pubbāpariyavavatthānenāti",
  "anya-e0104n2:264_10": "paṭhamaṁ rūpakkhandho, tato vedanākkhandhoti evaṁ pubbāpariyavavatthānena anuppattito.",
  "anya-e0104n2:264_11": "Appahātabbatoti khandhesu ekaccānaṁ pahātabbatāva natthi, kuto pahānakkamo. Sati",
  "anya-e0104n2:264_12": "hi sabbesaṁ pahātabbatāya pahānakkamena nesaṁ desanā siyā. Appaṭipajjanīyatoti sammāpaṭipattivasena",
  "anya-e0104n2:264_13": "na paṭipajjitabbato. “Catubhūmipariyāpannattā”ti iminā vedanādīnaṁ aniyatabhūmikataṁ",
  "anya-e0104n2:264_14": "dasseti. Niyatabhūmikānañhi bhūmikkamo sambhaveyya.",
  "anya-e0104n2:265_0": "Abhedenāti rūpādīnaṁ bhedaṁ vibhāgaṁ akatvā ekajjhaṁ piṇḍaggahaṇena. Attagāhapatitanti",
  "anya-e0104n2:265_1": "attagāhasaṅkhāte diṭṭhoghe nipatitaṁ. Samūhaghanavinibbhogadassanenāti rūpato arūpaṁ",
  "anya-e0104n2:265_2": "vivecento rūpārūpasamūhe ghanavinibbhujjanadassanena. Cakkhuādīnampi visayabhūtanti",
  "anya-e0104n2:265_3": "ekadesena samudāyabhūtaṁ rūpakkhandhaṁ vadati. Yā ettha iṭṭhaṁ, aniṭṭhañca rūpaṁ",
  "anya-e0104n2:265_4": "saṁvedeti, ayaṁ vedanākkhandhoti iṭṭhāniṭṭharūpasaṁvedanikaṁ vedanaṁ desesīti sambandho.",
  "anya-e0104n2:265_5": "Evaṁ sabbattha. Iṭṭhamajjhattaaniṭṭhamajjhattānampi iṭṭhāniṭṭhasabhāvattā iṭṭhāniṭṭhaggahaṇeneva",
  "anya-e0104n2:265_6": "gahaṇaṁ daṭṭhabbaṁ. Evanti yathāvuttanayena. Saññāya gahitākāre visaye abhisaṅkhārappavattīti",
  "anya-e0104n2:265_7": "āha “saññāvasena abhisaṅkhārake”ti. Yathā viññāṇassa sampayuttadhammānaṁ nissayabhāvo",
  "anya-e0104n2:265_8": "pākaṭo, na tathā vedanādīnanti āha “vedanādīnaṁ nissaya”nti. “Manopubbaṅgamā dhammā,",
  "anya-e0104n2:265_9": "cittānuparivattino dhammā, chadvārādhipati rājā”ti vacanato viññāṇaṁ adhipati.",
  "anya-e0104n2:266": "505. Rūpakkhandhe “sāsavaṁ upādāniya”nti vacanaṁ anāsavānaṁ dhammānaṁ sabbhāvato rūpakkhandhassa taṁsabhāvatānivattanatthaṁ, na anāsavarūpanivattanatthaṁ.",
  "anya-e0104n2:267": "Anāsavāva khandhesu vuttāti ettha aṭṭhānappayutto eva-saddo, anāsavā khandhesveva vuttāti attho. Idha pana visuddhimagge sabbepete khandhāpi upādānakkhandhāpi.",
  "anya-e0104n2:268_0": "506. Sabbasaṅkhatānaṁ sabhāgena ekajjhaṁ saṅgaho sabbasaṅkhatasabhāgekasaṅgaho. Sabhāgasabhāvena",
  "anya-e0104n2:268_1": "hi saṅgayhamānā sabbasaṅkhatā pañcakkhandhā honti. Tattha ruppanādisāmaññena samānakoṭṭhāsā",
  "anya-e0104n2:268_2": "sabhāgāti veditabbā. Tesu saṅkhatābhisaṅkharaṇakiccaṁ āyūhanarasāya cetanāya balavanti",
  "anya-e0104n2:268_3": "sā “saṅkhārakkhandho”ti vuttā. Aññe ca ruppanādivisesalakkhaṇarahitā phassādayo saṅkhatābhisaṅkharaṇasāmaññenāti",
  "anya-e0104n2:268_4": "daṭṭhabbā, phusanādayo pana sabhāvā visuṁ khandhasaddavacanīyā na hontīti dhammasabhāvaññunā",
  "anya-e0104n2:268_5": "tathāgatena phassakkhandhādayo na vuttāti veditabbā. “Ye hi keci, bhikkhave, samaṇā",
  "anya-e0104n2:268_6": "vā brāhmaṇā vā sassatavādā sassataṁ attānañca lokañca paññapenti, sabbe te ime eva",
  "anya-e0104n2:268_7": "pañcupādānakkhandhe nissāya paṭicca, etesaṁ vā aññatara”nti evamādisuttānañca vasena",
  "anya-e0104n2:268_8": "attattaniyagāhassa etapparamatā daṭṭhabbā. Etena ca vakkhamānasuttavasena ca khandhe",
  "anya-e0104n2:268_9": "eva nissāya parittārammaṇādivasena na vattabbā ca diṭṭhi uppajjati khandhanibbānavajjassa",
  "anya-e0104n2:268_10": "sabhāvadhammassa abhāvatoti vuttaṁ hoti. Rūpanti ruppanasabhāvaṁ dhammajātamāha.",
  "anya-e0104n2:268_11": "Vedanantiādīsupi eseva nayo. “Sīlakkhandho samādhikkhandho”tiādi vacanato aññesañca",
  "anya-e0104n2:268_12": "khandhasaddavacanīyānaṁ sīlakkhandhādīnaṁ sabbhāvato na pañcevāti codanaṁ nivattetumāha",
  "anya-e0104n2:268_13": "“aññesaṁ tadavarodhato”ti.",
  "anya-e0104n2:269_0": "507. Pavattiṭṭhānabhūtaṁ vasanaṭṭhānaṁ viya hotīti vuttaṁ “nivāsaṭṭhānato”ti. Dukkhadukkhavipariṇāmadukkhasaṅkhāradukkhatāvasena",
  "anya-e0104n2:269_1": "vedanāya ābādhakattaṁ daṭṭhabbaṁ. Rāgādisampayuttassa vipariṇāmādidukkhassa itthipurisādiākāragāhikā",
  "anya-e0104n2:269_2": "taṁtaṁsaṅkappamūlabhūtā saññā samuṭṭhānaṁ. Pittādi viya rogassa āsannakāraṇaṁ samuṭṭhānaṁ.",
  "anya-e0104n2:269_3": "Utubhojanavisamatāvisamaparihārādi viya mūlakāraṇaṁ nidānaṁ. Cittassa aṅgabhūtā cetasikāti",
  "anya-e0104n2:269_4": "viññāṇaṁ gilānūpamaṁ vuttaṁ. Kuṭṭharogavato siniyhanaṁ tassa bhiyyobhāvāya viya bālassa",
  "anya-e0104n2:269_5": "puññābhisaṅkhārādivasena pavatti vedanādukkhāvahā asappāyasevanasadisī. Vedanattāyāti",
  "anya-e0104n2:269_6": "vedanāsabhāvatthaṁ, vedanattalābhāyāti attho. Kāraṇaṭṭhānatāya, bhojanādhāratāya",
  "anya-e0104n2:269_7": "ca cārakūpamaṁ, bhājanūpamañca rūpaṁ. Subhasaññādivasena vedanākāraṇassa hetubhāvato,",
  "anya-e0104n2:269_8": "vedanābhojanassa chādāpanato ca aparādhūpamā, byañjanūpamā ca saññā. Vedanāhetuto",
  "anya-e0104n2:269_9": "kāraṇakārakūpamo, parivesakūpamo ca saṅkhārakkhandho. Bhattakāro eva yebhuyyena parivisatīti",
  "anya-e0104n2:269_10": "parivesakaggahaṇaṁ. Vedanāya vibādhitabbato, anuggahetabbato ca aparādhikūpamaṁ,",
  "anya-e0104n2:269_11": "bhuñjakūpamañca viññāṇaṁ vuttaṁ.",
  "anya-e0104n2:270_0": "508. “Pañca vadhakā paccatthikā ukkhittāsikāti kho, bhikkhave, pañcannetaṁ upādānakkhandhānaṁ",
  "anya-e0104n2:270_1": "adhivacana”nti āsīvisūpame vadhakāti vuttā, “bhāroti kho, bhikkhave, pañcannetaṁ",
  "anya-e0104n2:270_2": "upādānakkhandhānaṁ adhivacana”nti bhārasutte bhārāti, “atītampāhaṁ addhānaṁ evameva",
  "anya-e0104n2:270_3": "rūpena khajjiṁ, seyyathāpi etarahi paccuppannena rūpena khajjāmi. Ahañceva kho pana",
  "anya-e0104n2:270_4": "anāgataṁ rūpaṁ abhinandeyyaṁ, anāgatampāhaṁ addhānaṁ evameva rūpena khajjeyyaṁ, seyyathāpi…pe…",
  "anya-e0104n2:270_5": "khajjāmī”tiādinā khajjanīyapariyāye khādakāti, “so aniccaṁ rūpaṁ ‘aniccaṁ rūpa’nti",
  "anya-e0104n2:270_6": "yathābhūtaṁ nappajānātī”tiādinā yamakasutte aniccādikāti. Yadipi “idha pana sabbepete",
  "anya-e0104n2:270_7": "ekajjhaṁ katvā khandhāti adhippetā”ti vuttaṁ, bāhullena pana upādānakkhandhānaṁ tadantogadhānaṁ",
  "anya-e0104n2:270_8": "daṭṭhabbatā veditabbā. Vipassanāya bhūmivicāro hesoti.",
  "anya-e0104n2:271_0": "Pheṇapiṇḍoviyātiādīsu rūpādīnaṁ evaṁ pheṇapiṇḍādisadisatā daṭṭhabbā, yathā pheṇapiṇḍo",
  "anya-e0104n2:271_1": "nissāro paridubbalo agayhupago; gahitopi kiñci atthaṁ na sādheti, chiddāvachiddo",
  "anya-e0104n2:271_2": "anekasandhisaṅghaṭito bahūnaṁ pāṇakānaṁ āvāso anupubbūpacito sabbāvatthanipātī avassaṁbhedī,",
  "anya-e0104n2:271_3": "evaṁ rūpampi niccasārādivirahato nissāraṁ pheggu viya, sukhabhañjanīyato dubbalaṁ,",
  "anya-e0104n2:271_4": "niccanti vā dhuvanti vā ahanti vā mamanti vā na gahetabbaṁ, gahitampi tathā na hoti,",
  "anya-e0104n2:271_5": "bahuchiddaṁ asītisatasandhisaṅghaṭitaṁ anekakimikulāvāsaṁ kalalādivasena anupubbūpacitaṁ",
  "anya-e0104n2:271_6": "kalalakālato paṭṭhāya sabbāsupi avatthāsu vinassati, avassameva ca bhijjati. Aṭṭhakathāyaṁ",
  "anya-e0104n2:271_7": "pana parimaddanāsahanameva upamūpameyyasambandho vutto.",
  "anya-e0104n2:272_0": "Yathā pubbuḷo nissāro paridubbalo agayhupago, gahitopi na kiñci atthaṁ sādheti, na",
  "anya-e0104n2:272_1": "ciraṭṭhitiko, tathā vedanāpi. Yathā ca pubbuḷo, udakatalaṁ, udakabinduṁ, udakajallikaṁ",
  "anya-e0104n2:272_2": "saṅkaḍḍhitvā puṭaṁ katvā gahaṇavātañcāti cattāri kāraṇāni paṭicca jāyati, evaṁ vedanāpi",
  "anya-e0104n2:272_3": "vatthuṁ, ārammaṇaṁ, kilesajallaṁ, phassasaṅghaṭṭanañcāti cattāri kāraṇāni paṭicca",
  "anya-e0104n2:272_4": "uppajjati. Yathā hi udakatale bindunipātajanito vāto udakajallikasaṅkhātaṁ udakalasikaṁ",
  "anya-e0104n2:272_5": "saṅkaḍḍhitvā puṭaṁ katvā pubbuḷaṁ nāma karoti, evaṁ vatthumhi ārammaṇāpāthagamanajanito",
  "anya-e0104n2:272_6": "phasso anupacchinnaṁ kilesajallaṁ sahakārīpaccayabhāvena saṅkaḍḍhitvā vedanaṁ nāma",
  "anya-e0104n2:272_7": "karoti. Idañca kilesehi mūlakāraṇabhūtehi, ārammaṇassādanabhūtehi ca nibbattaṁ vaṭṭagataṁ",
  "anya-e0104n2:272_8": "vedanaṁ sandhāya vuttaṁ. Ukkaṭṭhaparicchedena vā cattāro paccayā vuttā, ūnehipi pana",
  "anya-e0104n2:272_9": "uppajjateva. Idha muhuttaramaṇīyatā upamopameyyasambandho vutto.",
  "anya-e0104n2:273_0": "Yathā pana marīcikā asārā agayhupagā. Na hi taṁ gahetvā pātuṁ vā nhāyituṁ vā bhājanaṁ",
  "anya-e0104n2:273_1": "vā pūretuṁ sakkā, evaṁ saññāpi asārā agayhupagā. Yathā ca marīcikā vipphandamānā",
  "anya-e0104n2:273_2": "sañjātūmivegā viya khāyantī mahājanaṁ vippalambeti, evaṁ saññāpi “nīlaṁ pītaṁ dīghaṁ",
  "anya-e0104n2:273_3": "rassa”ntiādinā ārammaṇe pavattamānā sabhāvamatte aṭṭhatvā “subhaṁ sukhaṁ nicca”ntiādimicchāgāhassa",
  "anya-e0104n2:273_4": "kāraṇabhāvena lokaṁ vippalambeti.",
  "anya-e0104n2:274_0": "Yathā kadalikkhandho asāro agayhupago. Na hi taṁ gahetvā gopānasīādīnaṁ atthāya upanetuṁ",
  "anya-e0104n2:274_1": "sakkā, upanītampi tathā na hoti, bahuvaṭṭisamodhāno ca hoti, evaṁ saṅkhārakkhandhopi",
  "anya-e0104n2:274_2": "asāro agayhupago. Na hi taṁ niccādivasena gahetuṁ sakkā, gahitampi tathā na hoti,",
  "anya-e0104n2:274_3": "bahudhammasamodhāno ca. Aññadeva hi phassassa lakkhaṇaṁ, aññaṁ cetanādīnaṁ, te pana",
  "anya-e0104n2:274_4": "sabbe samodhānetvā saṅkhārakkhandhoti vuccati.",
  "anya-e0104n2:275_0": "Yathā ca māyā asārā agayhupagā. Na hi taṁ gahetvā kiñci atthaṁ kiccaṁ sādhetuṁ sakkā,",
  "anya-e0104n2:275_1": "ittarā lahupaccupaṭṭhānā amaṇiādimeva maṇiādirūpena dassentī mahājanaṁ vañceti, evaṁ",
  "anya-e0104n2:275_2": "viññāṇampi asāraṁ ittaraṁ lahupaccupaṭṭhānaṁ, teneva cittena āgacchantaṁ viya, gacchantaṁ",
  "anya-e0104n2:275_3": "viya, ṭhitaṁ viya, nisinnaṁ viya ca katvā gāhāpeti, aññadeva cittaṁ āgamane, aññaṁ",
  "anya-e0104n2:275_4": "gamanādīsūti. Evaṁ viññāṇaṁ māyāsadisaṁ.",
  "anya-e0104n2:276_0": "Pañcapi upādānakkhandhā asubhādisabhāvā eva saṁkilesāsucivatthubhāvāditoti asubhādito",
  "anya-e0104n2:276_1": "daṭṭhabbā eva, tathāpi katthaci koci viseso sukhaggahaṇīyo hotīti āha “visesato cā”tiādi.",
  "anya-e0104n2:276_2": "Tattha cattāro satipaṭṭhānā catuvipallāsappahānakarāti tesaṁ gocarabhāvena rūpakkhandhādīsu",
  "anya-e0104n2:276_3": "asubhādibhāvena daṭṭhabbatā vuttā.",
  "anya-e0104n2:277": "509.Khandhehi na vihaññati parividitasabhāvattā. Vipassakopi tesaṁ vipattiyaṁ na dukkhamāpajjati, khīṇāsavesu pana vattabbameva natthi. Te hi āyatimpi khandhehi na bādhīyantīti.",
  "anya-e0104n2:278_0": "Kabaḷīkārāhāraṁ parijānātīti “āhārasamudayā rūpasamudayo”ti vacanato ajjhattikarūpe",
  "anya-e0104n2:278_1": "chandarāgaṁ pajahanto tassa samudayabhūte kabaḷīkārāhārepi chandarāgaṁ pajahatīti",
  "anya-e0104n2:278_2": "attho. Ayaṁ pahānapariññā. Ajjhattikarūpaṁ pana pariggaṇhanto tassa paccayabhūtaṁ",
  "anya-e0104n2:278_3": "kabaḷīkārāhāraṁ pariggaṇhātīti ñātapariññā. Tassa ca udayabbayānupassī hotīti tīraṇapariññā",
  "anya-e0104n2:278_4": "ca yojetabbā. Evaṁ pariññattaye sijjhante ime vipallāsādayo vidhamīyanti evāti āha",
  "anya-e0104n2:278_5": "“asubhe subhanti vipallāsaṁ pajahatī”tiādi. Tattha kāmarāgabhūtaṁ abhijjhaṁ sandhāyāha",
  "anya-e0104n2:278_6": "“abhijjhākāyagantha”nti. Asubhānupassanāya hi kāmarāgappahānaṁ hoti, kāmarāgamukhena",
  "anya-e0104n2:278_7": "vā sabbalobhappahānaṁ vadati. Na upādiyati na gaṇhati na uppādeti.",
  "anya-e0104n2:279_0": "“Phassapaccayā vedanā”ti vuttattā “vedanāya chandarāgaṁ pajahanto tassā paccayabhūte",
  "anya-e0104n2:279_1": "phassāhārepi chandarāgaṁ pajahatī”tiādinā āhāraparijānane vuttanayena phassaparijānanaṁ",
  "anya-e0104n2:279_2": "yojetabbaṁ. Vedanāya dukkhato dassanena tattha sukhanti vipallāsaṁ pajahati. Sukhatthameva",
  "anya-e0104n2:279_3": "bhavapatthanā hotīti vedanāya taṇhaṁ pajahanto bhavoghaṁ uttarati. Tato eva bhavayogena",
  "anya-e0104n2:279_4": "visaṁyujjati. Bhavāsavena ca anāsavo hoti, sabbavedanaṁ dukkhato passanto attano",
  "anya-e0104n2:279_5": "parena apubbaṁ dukkhaṁ uppāditaṁ, sukhaṁ vā vināsitaṁ na cinteti, tato “anatthaṁ",
  "anya-e0104n2:279_6": "me acarī”tiādi āghātavatthuppahānato byāpādakāyaganthaṁ bhindati. “Sukhabahule sugatibhave",
  "anya-e0104n2:279_7": "suddhī”ti aggahetvā gosīlagovatādīhi suddhiṁ parāmasanto sukhapatthanāvaseneva parāmasatīti",
  "anya-e0104n2:279_8": "vedanāya taṇhaṁ pajahantopi sīlabbatupādānaṁ na upādiyati.",
  "anya-e0104n2:280_0": "Manosañcetanā saṅkhārakkhandho, saññā pana taṁsampayuttāti saññāsaṅkhāre anattato",
  "anya-e0104n2:280_1": "passanto manosañcetanāya chandarāgaṁ pajahati, tañca pariggaṇhāti, tīreti cāti “saññaṁ",
  "anya-e0104n2:280_2": "saṅkhāre…pe… parijānātī”ti vuttaṁ. Saññāsaṅkhāre anattāti passanto attadiṭṭhimūlakattā",
  "anya-e0104n2:280_3": "sabbadiṭṭhīnaṁ attadiṭṭhiṁ viya sabbadiṭṭhiyopi vidhamatīti dassento “diṭṭhoghaṁ",
  "anya-e0104n2:280_4": "uttarati…pe… attavādupādānaṁ na upādiyatī”ti āha.",
  "anya-e0104n2:281_0": "Viññāṇaṁ aniccato passanto aniccānupassanāmukhena tissopi anupassanā ussukkanto tīhipi",
  "anya-e0104n2:281_1": "pariññāhi viññāṇāhāraṁ parijānāti. Visesato panettha anicce niccanti vipallāsaṁ pajahati.",
  "anya-e0104n2:281_2": "Tattha niccaggāhabāhullato avijjāya viññāṇe ghanagahaṇaṁ hotīti ghanavinibbhogaṁ",
  "anya-e0104n2:281_3": "katvā taṁ aniccato passanto avijjoghaṁ uttarati. Tato eva avijjāyogena visaṁyutto",
  "anya-e0104n2:281_4": "avijjāsavena anāsavo ca hoti. Mohabaleneva sīlabbataparāmasanaṁ hotīti taṁ pajahanto",
  "anya-e0104n2:281_5": "“sīlabbataparāmāsakāyaganthaṁ bhindati.",
  "anya-e0104n2:282_0": "“Yañca kho idaṁ, bhikkhave, vuccati cittaṁ itipi, mano itipi, viññāṇaṁ itipi, tatrāssutavā",
  "anya-e0104n2:282_1": "puthujjano nālaṁ nibbindituṁ, nālaṁ virajjituṁ, nālaṁ vimuccituṁ. Taṁ kissa hetu?",
  "anya-e0104n2:282_2": "Dīgharattaṁ hetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ",
  "anya-e0104n2:282_3": "‘etaṁ mama, esohamasmi, eso me attā”’tiādi –",
  "anya-e0104n2:283": "Vacanato yathā viññāṇaṁ niccato passanto diṭṭhupādānaṁ upādiyati, evaṁ taṁ aniccato passanto diṭṭhupādānaṁ na upādiyatīti.",
  "anya-e0104n2:284_0": "Evaṁ mahānisaṁsanti vuttappakārena vipallāsādisakalasaṁkilesavidhamanupāyabhāvato",
  "anya-e0104n2:284_1": "evaṁ vipuludayaṁ. Vadhakādivasenāti ukkhittāsikavadhakādivasena. Passeyyāti ñāṇadassanena",
  "anya-e0104n2:284_2": "paccakkhato passeyya.",
  "anya-e0104n2:285": "Khandhaniddesavaṇṇanā niṭṭhitā.",
  "anya-e0104n2:286": "Iti cuddasamaparicchedavaṇṇanā."
}