{
  "tika-vin04t4:0": "Pārājikakaṇḍo",
  "tika-vin04t4:1_0": "Idāni yadetaṁ nidānānantaraṁ tatrime cattārotiādi pārājikakaṇḍaṁ, tattha tatrāti",
  "tika-vin04t4:1_1": "tasmiṁ “pātimokkhaṁ uddisissāmī”ti evaṁ vutte pātimokkhe. Imeti idāni vattabbānaṁ",
  "tika-vin04t4:1_2": "abhimukhīkaraṇaṁ. Cattāroti gaṇanaparicchedo. Pārājikāti evaṁnāmakā. Dhammāti āpattiyo.",
  "tika-vin04t4:1_3": "Uddesaṁ āgacchantīti sarūpena uddisitabbataṁ āgacchanti, na nidāne viya “yassa siyā",
  "tika-vin04t4:1_4": "āpattī”ti sādhāraṇavacanamattena.",
  "tika-vin04t4:2": "1. Paṭhamapārājikavaṇṇanā",
  "tika-vin04t4:3_0": "Yo panāti rassadīghādinā liṅgādibhedena yo koci. Bhikkhūti ehibhikkhuupasampadā,",
  "tika-vin04t4:3_1": "saraṇagamanūpasampadā, ovādappaṭiggahaṇūpasampadā, pañhābyākaraṇūpasampadā, aṭṭhagarudhammappaṭiggahaṇūpasampadā,",
  "tika-vin04t4:3_2": "dūtenūpasampadā, aṭṭhavācikūpasampadā, ñatticatutthakammūpasampadāti imāsu aṭṭhasu",
  "tika-vin04t4:3_3": "upasampadāsu ñatticatutthena upasampadākammena akuppena ṭhānārahena upasampanno.",
  "tika-vin04t4:3_4": "Tassa pana kammassa vatthuñattianussāvana sīmā parisāsampattivasena akuppatā veditabbā.",
  "tika-vin04t4:4_0": "Tattha vatthūti upasampadāpekkho puggalo, so ṭhapetvā ūnavīsativassaṁ antimavatthuajjhāpannapubbaṁ,",
  "tika-vin04t4:4_1": "paṇḍakādayo ca ekādasa abhabbapuggale veditabbo. Tattha ūnavīsativasso nāma paṭisandhiggahaṇato",
  "tika-vin04t4:4_2": "paṭṭhāya aparipuṇṇavīsativasso. Antimavatthuajjhāpannapubbo nāma catunnaṁ pārājikānaṁ",
  "tika-vin04t4:4_3": "aññataraṁ ajjhāpannapubbo. Paṇḍakādayo vajjanīyapuggalakathāyaṁ vuttā. Tesu āsittapaṇḍakañca",
  "tika-vin04t4:4_4": "usūyapaṇḍakañca ṭhapetvā opakkamikapaṇḍako napuṁsakapaṇḍako paṇḍakabhāvapakkhe ṭhito",
  "tika-vin04t4:4_5": "pakkhapaṇḍako ca idha adhippeto.",
  "tika-vin04t4:5_0": "Theyyasaṁvāsako pana tividho liṅgatthenako saṁvāsatthenako ubhayatthenakoti. Tattha",
  "tika-vin04t4:5_1": "yo sayaṁ pabbajitvā na bhikkhuvassāni gaṇeti, na yathāvuḍḍhaṁ bhikkhūnaṁ vā sāmaṇerānaṁ",
  "tika-vin04t4:5_2": "vā vandanaṁ sādiyati, na āsanena paṭibāhati, na uposathādīsu sandissati, ayaṁ asuddhacittatāya",
  "tika-vin04t4:5_3": "liṅgamattasseva thenitattā liṅgatthenako nāma. Yo pana bhikkhūhi pabbajito sāmaṇero",
  "tika-vin04t4:5_4": "samāno kāsāyāni apanetvā tesu saussāhova methunaṁ dhammaṁ paṭisevitvā puna nivāsetvā",
  "tika-vin04t4:5_5": "sāmaṇerabhāvaṁ paṭijānāti, ayaṁ bhikkhūhi dinnaliṅgassa apariccattattā na liṅgatthenako,",
  "tika-vin04t4:5_6": "na liṅgānurūpassa saṁvāsassa sāditattā nāpi saṁvāsatthenako. Antimavatthuajjhāpannakepi",
  "tika-vin04t4:5_7": "eseva nayo. Yo ca kho sāmaṇero samāno videsaṁ gantvā bhikkhuvassāni gaṇeti, yathāvuḍḍhaṁ",
  "tika-vin04t4:5_8": "vandanaṁ sādiyati, āsanena paṭibāhati, uposathādīsu sandissati, ayaṁ saṁvāsamattasseva",
  "tika-vin04t4:5_9": "thenitattā saṁvāsatthenako nāma. Bhikkhuvassagaṇanādiko hi sabbopi kiriyabhedo imasmiṁ",
  "tika-vin04t4:5_10": "atthe “saṁvāso”ti veditabbo. Sikkhaṁ paccakkhāya “na maṁ koci jānātī”ti puna evaṁ",
  "tika-vin04t4:5_11": "paṭipajjantepi eseva nayo. Yo pana sayaṁ pabbajitvā vihāraṁ gantvā yathāvuḍḍhaṁ vandanaṁ",
  "tika-vin04t4:5_12": "sādiyati, āsanena paṭibāhati, bhikkhuvassāni gaṇeti, uposathādīsu sandissati, ayaṁ",
  "tika-vin04t4:5_13": "liṅgassa ceva saṁvāsassa ca thenitattā ubhayatthenako nāma. Dhuranikkhepavasena kāsāyāni",
  "tika-vin04t4:5_14": "apanetvā antimavatthuṁ ajjhāpajjitvā puna tāni acchādetvā evaṁ paṭipajjantepi eseva",
  "tika-vin04t4:5_15": "nayo, ayaṁ tividhopi theyyasaṁvāsako idha adhippeto. Ṭhapetvā pana imaṁ tividhaṁ.",
  "tika-vin04t4:6": "“Rāja dubbhikkha kantāra-roga verī bhayena vā;",
  "tika-vin04t4:7": "Cīvarāharaṇatthaṁ vā, liṅgaṁ ādiyatīdha yo.",
  "tika-vin04t4:8": "“Saṁvāsaṁ nādhivāseti, yāva so suddhamānaso;",
  "tika-vin04t4:9": "Theyyasaṁvāsako nāma, tāva esa na vuccatī”ti. ;",
  "tika-vin04t4:10_0": "Yo pana upasampanno titthiyabhāvaṁ patthayamāno sayaṁ vā kusacīrādikaṁ titthiyaliṅgaṁ",
  "tika-vin04t4:10_1": "ādiyati, tesaṁ vā santike pabbajati, naggo vā hutvā ājīvakānaṁ santikaṁ gantvā tesaṁ",
  "tika-vin04t4:10_2": "vatāni ādiyati, ayaṁ titthiyapakkantako nāma. Ṭhapetvā pana manussajātikaṁ avaseso",
  "tika-vin04t4:10_3": "sabbopi tiracchānagato nāma. Yena manussajātikā janetti sayampi manussabhūteneva",
  "tika-vin04t4:10_4": "sañcicca jīvitā voropitā, ayaṁ mātughātako nāma. Pitughātakepi eseva nayo. Yena antamaso",
  "tika-vin04t4:10_5": "gihiliṅge ṭhitopi manussajātiko khīṇāsavo sañcicca jīvitā voropito, ayaṁ arahantaghātako",
  "tika-vin04t4:10_6": "nāma. Yo pana pakatattaṁ bhikkhuniṁ tiṇṇaṁ maggānaṁ aññatarasmiṁ magge dūseti, ayaṁ",
  "tika-vin04t4:10_7": "bhikkhunidūsako nāma. Yo devadatto viya sāsanaṁ uddhammaṁ ubbinayaṁ katvā catunnaṁ",
  "tika-vin04t4:10_8": "kammānaṁ aññataravasena saṅghaṁ bhindati, ayaṁ saṅghabhedako nāma. Yo devadatto viya",
  "tika-vin04t4:10_9": "duṭṭhacittena vadhakacittena tathāgatassa jīvamānakasarīre khuddakamakkhikāya pivanamattampi",
  "tika-vin04t4:10_10": "lohitaṁ uppādeti, ayaṁ lohituppādako nāma. Yassa itthinimittuppādanakammato ca purisanimittuppādanakammato",
  "tika-vin04t4:10_11": "ca ubhato duvidhampi byañjanaṁ atthi, ayaṁ ubhatobyañjanako nāma. Iti ime terasa",
  "tika-vin04t4:10_12": "puggalā upasampadāya avatthū, ime pana ṭhapetvā aññasmiṁ upasampadāpekkhe sati upasampadākammaṁ",
  "tika-vin04t4:10_13": "vatthusampattivasena akuppaṁ hoti.",
  "tika-vin04t4:11_0": "Kathaṁ ñattisampattivasena akuppaṁ hoti? Vatthusaṅghapuggalañattīnaṁ aparāmasanāni,",
  "tika-vin04t4:11_1": "pacchā ñattiṭṭhapanañcāti ime tāva pañca ñattidosā. Tattha “ayaṁ itthannāmo”ti upasampadāpekkhassa",
  "tika-vin04t4:11_2": "akittanaṁ vatthuaparāmasanaṁ nāma. “Suṇātu me, bhante, saṅgho”tiettha “suṇātu me,",
  "tika-vin04t4:11_3": "bhante”ti vatvā “saṅgho”ti abhaṇanaṁ saṅghaaparāmasanaṁ nāma. “Itthannāmassa upasampadāpekkho”ti",
  "tika-vin04t4:11_4": "upajjhāyassa akittanaṁ puggalaaparāmasanaṁ nāma. Sabbena sabbaṁ ñattiyā anuccāraṇaṁ",
  "tika-vin04t4:11_5": "ñattiaparāmasanaṁ nāma. Paṭhamaṁ kammavācaṁ niṭṭhāpetvā “esā ñattī”ti vatvā “khamati",
  "tika-vin04t4:11_6": "saṅghassā”ti evaṁ ñattikittanaṁ pacchā ñattiṭṭhapanaṁ nāma. Iti imehi dosehi vimuttāya",
  "tika-vin04t4:11_7": "ñattiyā sampannaṁ ñattisampattivasena akuppaṁ hoti.",
  "tika-vin04t4:12_0": "Anussāvanavasena akuppatāyapi vatthusaṅghapuggalānaṁ aparāmasanāni, sāvanāya hāpanaṁ,",
  "tika-vin04t4:12_1": "akāle sāvananti ime pañca anussāvanadosā. Tattha vatthādīnaṁ aparāmasanāni ñattiyaṁ",
  "tika-vin04t4:12_2": "vuttasadisāneva. Tīsu pana anussāvanāsu yattha katthaci etesaṁ aparāmasanaṁ aparāmasanameva.",
  "tika-vin04t4:12_3": "Sabbena sabbaṁ pana kammavācaṁ avatvā catukkhattuṁ ñattikittanameva, atha vā pana",
  "tika-vin04t4:12_4": "kammavācābbhantare akkharassa vā padassa vā anuccāraṇaṁ vā duruccāraṇaṁ vā sāvanāya",
  "tika-vin04t4:12_5": "hāpanaṁ nāma. Sāvanāya anokāse paṭhamaṁ ñattiṁ aṭṭhapetvā anussāvanakaraṇaṁ akāle",
  "tika-vin04t4:12_6": "sāvanaṁ nāma. Iti imehi dosehi vimuttāya anussāvanāya sampannaṁ anussāvanasampattivasena akuppaṁ hoti.",
  "tika-vin04t4:13_0": "Pubbe vuttaṁ vipattisīmālakkhaṇaṁ samatikkantāya pana sīmāya kataṁ sīmāsampattivasena",
  "tika-vin04t4:13_1": "akuppaṁ hoti. Yāvatikā bhikkhū kammappattā, tesaṁ anāgamanaṁ, chandārahānaṁ chandassa",
  "tika-vin04t4:13_2": "anāharaṇaṁ, sammukhībhūtānaṁ paṭikkosananti ime pana tayo parisādosā, tehi vimuttāya",
  "tika-vin04t4:13_3": "parisāya kataṁ parisāsampattivasena akuppaṁ hoti. Kāraṇārahattā pana satthu sāsanārahattā",
  "tika-vin04t4:13_4": "ṭhānārahaṁ nāma hoti. Iti yo iminā evaṁ akuppena ṭhānārahena ñatticatutthena upasampadākammena",
  "tika-vin04t4:13_5": "upasampanno, ayaṁ idha “bhikkhū”ti adhippeto. Paṇṇattivajjesu pana aññepi saṅgahaṁ gacchanti.",
  "tika-vin04t4:14_0": "Bhikkhūnaṁ sikkhāsājīvasamāpannoti yā bhikkhūnaṁ adhisīlasaṅkhātā sikkhā, tañca,",
  "tika-vin04t4:14_1": "yattha cete saha jīvanti, ekajīvikā sabhāgavuttino honti, taṁ bhagavatā paññattaṁ",
  "tika-vin04t4:14_2": "sikkhāpadasaṅkhātaṁ sājīvañca, tattha sikkhanabhāvena samāpannoti bhikkhūnaṁ sikkhāsājīvasamaāpanno.",
  "tika-vin04t4:14_3": "Samāpannoti sikkhañca paripūrento sājīvañca avītikkamanto hutvā tadubhayaṁ upagatoti",
  "tika-vin04t4:14_4": "attho. Sikkhaṁ apaccakkhāya dubbalyaṁ anāvikatvāti yaṁ sikkhaṁ samāpanno, taṁ apaṭikkhipitvā,",
  "tika-vin04t4:14_5": "yañca sājīvaṁ samāpanno, tasmiṁ dubbalabhāvaṁ appakāsetvā. Tattha cittakhettakālapayogapuggalavijānanavasena",
  "tika-vin04t4:14_6": "sikkhāya paccakkhānaṁ ñatvā tadabhāvena apaccakkhānaṁ veditabbaṁ. Kathaṁ? Upasampannabhāvato",
  "tika-vin04t4:14_7": "cavitukāmatācitteneva hi sikkhāpaccakkhānaṁ hoti, na davā vā ravā vā bhaṇantassa.",
  "tika-vin04t4:14_8": "Evaṁ cittavasena sikkhāpaccakkhānaṁ hoti, na tadabhāvena. Tathā “buddhaṁ paccakkhāmi,",
  "tika-vin04t4:14_9": "dhammaṁ paccakkhāmi, saṅghaṁ paccakkhāmi, sikkhaṁ, vinayaṁ, pātimokkhaṁ, uddesaṁ,",
  "tika-vin04t4:14_10": "upajjhāyaṁ, ācariyaṁ, saddhivihārikaṁ, antevāsikaṁ, samānupajjhāyakaṁ, samānācariyakaṁ,",
  "tika-vin04t4:14_11": "sabrahmacāriṁ paccakkhāmī”ti evaṁ vuttānaṁ buddhādīnaṁ cuddasannaṁ, “gihīti maṁ dhārehi,",
  "tika-vin04t4:14_12": "upāsako, ārāmiko, sāmaṇero, titthiyo, titthiyasāvako, asamaṇo, ‘asakyaputtiyo’ti",
  "tika-vin04t4:14_13": "maṁ dhārehī”ti evaṁ vuttānaṁ gihiādīnaṁ aṭṭhannañcāti imesaṁ dvāvīsatiyā khettapadānaṁ",
  "tika-vin04t4:14_14": "yassa kassaci savevacanassa vasena tesu yaṁkiñci vattukāmassa yaṁkiñci vadato sikkhāpaccakkhānaṁ",
  "tika-vin04t4:14_15": "hoti, na rukkhādīnaṁ aññatarassa nāmaṁ gahetvā paccācikkhantassa. Evaṁ khettavasena",
  "tika-vin04t4:14_16": "paccakkhānaṁ hoti, na tadabhāvena.",
  "tika-vin04t4:15_0": "Tattha yadetaṁ “paccakkhāmī”ti ca, “maṁ dhārehī”ti ca vuttaṁ vattamānakālavacanaṁ,",
  "tika-vin04t4:15_1": "yāni ca “alaṁ me buddhena, kiṁ nu me buddhena, na mamattho buddhena, sumuttāhaṁ buddhenā”tiādinā",
  "tika-vin04t4:15_2": "nayena ākhyātavasena kālaṁ anāmasitvā purimehi cuddasahi padehi saddhiṁ yojetvā vuttāni",
  "tika-vin04t4:15_3": "“alaṁ me”tiādīni cattāri padāni, tesaṁyeva ca savevacanānaṁ vasena paccakkhānaṁ hoti,",
  "tika-vin04t4:15_4": "na “paccakkhāsi”nti vā “paccakkhissa”nti vā “maṁ dhāresī”ti vā “maṁ dhāressatī”ti",
  "tika-vin04t4:15_5": "vā “yaṁnūnāhaṁ paccakkheyya”nti vātiādīni atītānāgataparikappavacanāni bhaṇantassa.",
  "tika-vin04t4:15_6": "Evaṁ vattamāna kālavasena ceva anāmaṭṭhakālavasena ca paccakkhānaṁ hoti, na tadabhāvena.",
  "tika-vin04t4:16_0": "Payogo pana duvidho kāyiko ca vācasiko ca. Tattha “buddhaṁ paccakkhāmī”tiādinā nayena",
  "tika-vin04t4:16_1": "yāya kāyaci bhāsāya vacībhedaṁ katvā vācasikappayogeneva paccakkhānaṁ hoti, na akkharalikhanaṁ",
  "tika-vin04t4:16_2": "vā hatthamuddādidassanaṁ vā kāyappayogaṁ karontassa. Evaṁ vācasikappayogeneva paccakkhānaṁ",
  "tika-vin04t4:16_3": "hoti, na tadabhāvena.",
  "tika-vin04t4:17_0": "Puggalo pana duvidho – yo ca paccakkhāti, yassa ca paccakkhāti. Tattha yo paccakkhāti,",
  "tika-vin04t4:17_1": "so sace ummattakakhittacittavedanāṭṭānaṁ aññataro na hoti. Yassa pana paccakkhāti,",
  "tika-vin04t4:17_2": "so sace manussajātiko hoti, na ca ummattakādīnaṁ aññataro, sammukhībhūto ca sikkhāpaccakkhānaṁ",
  "tika-vin04t4:17_3": "hoti. Na hi asammukhībhūtassa dūtena vā paṇṇena vā ārocanaṁ ruhati. Evaṁ yathāvuttapuggalavasena",
  "tika-vin04t4:17_4": "paccakkhānaṁ hoti, na tadabhāvena.",
  "tika-vin04t4:18_0": "Vijānanampi niyamitāniyamitavasena duvidhaṁ. Tattha yassa yesaṁ vā niyametvā “imassa,",
  "tika-vin04t4:18_1": "imesaṁ vā ārocemī”ti vadati, sace te yathā pakatiyā loke manussā vacanaṁ sutvā āvajjanasamaye",
  "tika-vin04t4:18_2": "jānanti, evaṁ tassa vacanānantarameva tassa “ayaṁ ukkaṇṭhito”ti vā “gihibhāvaṁ patthayatī”ti",
  "tika-vin04t4:18_3": "vā yena kenaci ākārena sikkhāpaccakkhānabhāvaṁ jānanti, paccakkhātāva hoti sikkhā.",
  "tika-vin04t4:18_4": "Atha aparabhāge “kiṁ iminā vutta”nti cintetvā jānanti, aññe vā jānanti, apaccakkhātāva",
  "tika-vin04t4:18_5": "hoti sikkhā. Aniyametvā ārocentassa pana sace vuttanayena yo koci manussajātiko vacanatthaṁ",
  "tika-vin04t4:18_6": "jānāti, paccakkhātāva hoti sikkhā. Evaṁ vijānanavasena paccakkhānaṁ hoti, na tadabhāvena.",
  "tika-vin04t4:18_7": "Yo pana antamaso davāyapi paccakkhāti, tena apaccakkhātāva hoti sikkhā. Iti imesaṁ",
  "tika-vin04t4:18_8": "vuttappakārānaṁ cittādīnaṁ vā vasena, sabbaso vā pana apaccakkhānena sikkhaṁ apaccakkhāya",
  "tika-vin04t4:18_9": "sikkhāpaccakkhānasseva ca atthabhūtaṁ ekaccaṁ dubbalyaṁ anāvikatvā.",
  "tika-vin04t4:19_0": "Methunaṁ dhammaṁ paṭiseveyyāti ettha methunaṁ dhammanti rāgapariyuṭṭhānena sadisānaṁ",
  "tika-vin04t4:19_1": "ubhinnaṁ dhammaṁ. Paṭiseveyyāti paṭiseveyya ajjhāpajjeyya. Antamasoti sabbantimena",
  "tika-vin04t4:19_2": "paricchedena. Tiracchānagatāyapīti paṭisandhivasena tiracchānesu gatāyapi, ayamettha",
  "tika-vin04t4:19_3": "anupaññatti. Pārājiko hotīti parājito hoti, parājayaṁ āpanno. Asaṁvāsoti pakatattā",
  "tika-vin04t4:19_4": "bhikkhū saha vasanti etthāti ekakammādikova tividhopi vidhi saṁvāso nāma, so tena",
  "tika-vin04t4:19_5": "saddhiṁ natthīti asaṁvāso. Saṅghakammesu hi esa gaṇapūrakopi na hoti, ayaṁ tāva padavaṇṇanā.",
  "tika-vin04t4:20_0": "Ayaṁ panettha vinicchayo – manussāmanussatiracchānagatavasena hi tisso itthiyo, tāsaṁ",
  "tika-vin04t4:20_1": "vaccamaggapassāvamaggamukhamaggavasena tayo tayo katvā nava maggā, tathā ubhatobyañjanakānaṁ.",
  "tika-vin04t4:20_2": "Purisānaṁ pana vaccamaggamukhamaggavasena dve dve katvā cha maggā, tathā paṇḍakānanti",
  "tika-vin04t4:20_3": "evaṁ tiṁsa maggā. Tesu attano vā paresaṁ vā yassa kassaci maggassa santhatassa vā",
  "tika-vin04t4:20_4": "asanthatassa vā, paresaṁ pana matānampi akkhāyitassa vā yebhuyyena akkhāyitassa vā",
  "tika-vin04t4:20_5": "pakativātena asaṁphuṭṭhe allokāse yo bhikkhu ekatilabījamattampi attano aṅgajātaṁ",
  "tika-vin04t4:20_6": "santhataṁ vā asanthataṁ vā sevanacittena paveseti, parena vā pavesiyamāne pavesanapaviṭṭhaṭṭhitauddharaṇesu",
  "tika-vin04t4:20_7": "yaṁkiñci sādiyati, ayaṁ pārājikāpattiṁ āpanno nāma hoti, ayaṁ tāvettha asādhāraṇavinicchayo.",
  "tika-vin04t4:20_8": "Sabbasikkhāpadānaṁ pana sādhāraṇavinicchayatthaṁ ayaṁ mātikā –",
  "tika-vin04t4:21": "Nidānaṁ puggalaṁ vatthuṁ, paññattividhimeva ca;",
  "tika-vin04t4:22": "Āṇattāpattināpatti-vipattiṁ aṅgameva ca.",
  "tika-vin04t4:23": "Samuṭṭhānavidhiṁ kiriyā-saññācittehi nānattaṁ;",
  "tika-vin04t4:24": "Vajjakammappabhedañca, tikadvayavidhiṁ tathā.",
  "tika-vin04t4:25": "Lakkhaṇaṁ sattarasadhā, ṭhitaṁ sādhāraṇaṁ idaṁ;",
  "tika-vin04t4:26": "Ñatvā yojeyya medhāvī, tattha tattha yathārahanti.",
  "tika-vin04t4:27_0": "Tattha nidānaṁ nāma vesāli-rājagaha-sāvatthi-āḷavi-kosambi-sagga-bhaggānaṁ vasena",
  "tika-vin04t4:27_1": "sattavidhaṁ paññattiṭṭhānaṁ, idañhi sabbasikkhāpadānaṁ nidānaṁ. Puggalo nāma yaṁ",
  "tika-vin04t4:27_2": "yaṁ ārabbha taṁ taṁ sikkhāpadaṁ paññattaṁ. Vatthu nāma tassa tassa puggalassa ajjhācāro",
  "tika-vin04t4:27_3": "vuccati. Paññattividhinti paññattianupaññattianuppannapaññattisabbatthapaññattipadesapaññattisādhāraṇapaññatti",
  "tika-vin04t4:27_4": "asādhāraṇapaññattiekatopaññattiubhatopaññattivasena navavidhā paññatti. Tattha anuppannapaññatti",
  "tika-vin04t4:27_5": "nāma anuppanne dose paññattā, sā aṭṭhagarudhammappaṭiggahaṇavasena bhikkhunīnaṁyeva",
  "tika-vin04t4:27_6": "āgatā, aññatra natthi. Vinayadharapañcamena gaṇena upasampadā, gaṇaṅgaṇūpāhanā dhuvanhānaṁ",
  "tika-vin04t4:27_7": "cammattharaṇanti etesaṁ vasena catubbidhā padesapaññatti nāma. Majjhimadeseyeva hi",
  "tika-vin04t4:27_8": "etehi āpatti hoti, tesupi dhuvanhānaṁ paṭikkhepamattameva pātimokkhe āgataṁ, tato",
  "tika-vin04t4:27_9": "aññā padesapaññatti nāma natthi. Sabbāni sabbatthapaññattiyeva honti, sādhāraṇapaññattidukañca",
  "tika-vin04t4:27_10": "ekatopaññattidukañca atthato ekaṁ, tasmā anuppannapaññattiñca sabbatthapaññattidukañca",
  "tika-vin04t4:27_11": "ekatopaññattidukañca ṭhapetvā sesānaṁ catassannaṁ paññattīnaṁ vasena sabbattha vinicchayo",
  "tika-vin04t4:27_12": "veditabbo. Āṇattāpattināpattivipattintiettha āṇattītiāṇāpanā vuccati. Āpattīti pubbappayogādivasena",
  "tika-vin04t4:27_13": "āpattibhedo. Anāpattīti ajānanādivasena anāpatti. Vipattīti sīlaācāradiṭṭhiājīvavipattīnaṁ",
  "tika-vin04t4:27_14": "aññatarā. Iti imāsaṁ āṇattādīnampi vasena sabbattha vinicchayo veditabbo. Aṅganti",
  "tika-vin04t4:27_15": "sabbasikkhāpadesu āpattīnaṁ aṅgaṁ veditabbaṁ.",
  "tika-vin04t4:28_0": "Samuṭṭhānavidhinti sabbāpattīnaṁ kāyo vācā kāyavācā kāyacittaṁ vācācittaṁ kāyavācācittanti",
  "tika-vin04t4:28_1": "imāni ekaṅgikadvaṅgikativaṅgikāni. Cha samuṭṭhānāni nāma yāni “sikkhāpadasamauṭṭhānānī”tipi",
  "tika-vin04t4:28_2": "vuccanti. Tattha purimāni tīṇi acittakāni, pacchimāni sacittakāni. Tesu ekena vā",
  "tika-vin04t4:28_3": "dvīhi vā tīhi vā catūhi vā chahi vā samuṭṭhānehi āpattiyo samuṭṭhahanti, pañcasamuṭṭhānā",
  "tika-vin04t4:28_4": "nāma natthi. Tattha ekasamuṭṭhānā nāma catutthena ca pañcamena ca chaṭṭhena ca samuṭṭhānena",
  "tika-vin04t4:28_5": "samuṭṭhāti, na aññena. Dvisamuṭṭhānā nāma paṭhamacatutthehi ca dutiyapañcamehi ca",
  "tika-vin04t4:28_6": "tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānehi, samuṭṭhāti,",
  "tika-vin04t4:28_7": "na aññehi. Tisamuṭṭhānā nāma paṭhamehi ca tīhi, pacchimehi ca tīhi samuṭṭhānehi samuṭṭhāti,",
  "tika-vin04t4:28_8": "na aññehi. Catusamuṭṭhānā nāma paṭhamatatiyacatutthachaṭṭhehi ca dutiyatatiyapañcamachaṭṭhehi",
  "tika-vin04t4:28_9": "ca samuṭṭhānehi samuṭṭhāti, na aññehi. Cha samuṭṭhānā nāma chahipi samuṭṭhāti.",
  "tika-vin04t4:29": "Evaṁ –",
  "tika-vin04t4:30": "Tidhā ekasamuṭṭhānā, pañcadhā dvisamuṭṭhitā;",
  "tika-vin04t4:31": "Dvidhā ticaturo ṭhānā, ekadhā chasamuṭṭhitāti.",
  "tika-vin04t4:32_0": "Samuṭṭhānavasena sabbāva terasa āpattiyo honti, tā paṭhamapaññattisikkhāpadavasena",
  "tika-vin04t4:32_1": "samuṭṭhānato terasa nāmāni labhanti paṭhamapārājikasamuṭṭhānā,",
  "tika-vin04t4:32_2": "adinnādāna-sañcaritta-samanubhāsana-kathina-eḷakaloma-padasodhamma-addhāna-theyyasattha-dhammadesanābhūtārocana-corivuṭṭhāpana-ananuññātasamuṭṭhānāti.",
  "tika-vin04t4:32_3": "Tattha yā kāyacittato samuṭṭhāti, ayaṁ paṭhamapārājikasamuṭṭhānā nāma. Yā sacittakehi",
  "tika-vin04t4:32_4": "tīhi samuṭṭhānehi samuṭṭhāti, ayaṁ adinnādānasamuṭṭhānā nāma. Yā chahipi samuṭṭhāti,",
  "tika-vin04t4:32_5": "ayaṁ sañcarittasamuṭṭhānā nāma. Yā chaṭṭheneva samuṭṭhāti, ayaṁ samanubhāsanasamuṭṭhānā",
  "tika-vin04t4:32_6": "nāma. Yā tatiyachaṭṭhehi samuṭṭhāti, ayaṁ kathinasamuṭṭhānā nāma. Yā paṭhamacatutthehi",
  "tika-vin04t4:32_7": "samuṭṭhāti, ayaṁ eḷakalomasamuṭṭhānā nāma. Yā dutiyapañcamehi samuṭṭhāti, ayaṁ padasodhammasamuṭṭhānā",
  "tika-vin04t4:32_8": "nāma. Yā paṭhamatatiyacatutthachaṭṭhehi samuṭṭhāti, ayaṁ addhānasamuṭṭhānā nāma.",
  "tika-vin04t4:32_9": "Yā catutthachaṭṭhehi samuṭṭhāti, ayaṁ theyyasatthasamuṭṭhānā nāma. Yā pañcameneva",
  "tika-vin04t4:32_10": "samuṭṭhāti, ayaṁ dhammadesanāsamuṭṭhānā nāma. Yā acittakehi tīhi samuṭṭhānehi samuṭṭhāti,",
  "tika-vin04t4:32_11": "ayaṁ bhūtārocanasamuṭṭhānā nāma. Yā pañcamachaṭṭhehi samuṭṭhāti, ayaṁ corivuṭṭhāpanasamuṭṭhānā",
  "tika-vin04t4:32_12": "nāma. Yā dutiyatatiyapañcamachaṭṭhehi samuṭṭhāti, ayaṁ ananuññātasamuṭṭhānā nāmāti.",
  "tika-vin04t4:32_13": "Iti imassa samuṭṭhānavidhinopi vasena sabbattha vinicchayo veditabbo.",
  "tika-vin04t4:33_0": "Kiriyāsaññācittehi nānattanti etehi kiriyādīhi sabbāpattīnaṁ nānābhāvaṁ ñatvā sabbattha",
  "tika-vin04t4:33_1": "vinicchayo veditabbo. Sabbāpattiyo hi kiriyāvasena pañcavidhā honti, seyyathidaṁ",
  "tika-vin04t4:33_2": "– atthāpatti kiriyato samuṭṭhāti, atthi akiriyato, atthi kiriyākiriyato, atthi siyā",
  "tika-vin04t4:33_3": "kiriyato siyā akiriyato, atthi siyā kiriyato siyā kiriyākiriyatoti. Tattha yā kāyena",
  "tika-vin04t4:33_4": "vā vācāya vā pathavikhaṇanādīsu viya vītikkamaṁ karontassa hoti, ayaṁ kiriyato samuṭṭhāti",
  "tika-vin04t4:33_5": "nāma. Yā kāyavācāhi kattabbaṁ akarontassa hoti paṭhamakathināpatti viya, ayaṁ akiriyato",
  "tika-vin04t4:33_6": "samuṭṭhāti nāma. Yā karontassa ca akarontassa ca hoti aññātikāya bhikkhuniyā hatthato",
  "tika-vin04t4:33_7": "cīvarappaṭiggahaṇāpatti viya, ayaṁ kiriyākiriyatosamuṭṭhāti nāma. Yā siyā karontassa",
  "tika-vin04t4:33_8": "ca, siyā akarontassa ca hoti rūpiyappaṭiggahaṇāpatti viya, ayaṁ siyā kiriyato siyā",
  "tika-vin04t4:33_9": "akiriyato samuṭṭhāti nāma. Yā siyā karontassa ca siyā karontākarontassa ca hoti kuṭikārāpatti",
  "tika-vin04t4:33_10": "viya, ayaṁ siyā kiriyato siyā kiriyākiriyato samuṭṭhāti nāma.",
  "tika-vin04t4:34_0": "Sabbāpattiyo ca saññāvasena duvidhā honti saññāvimokkhā nosaññāvimokkhāti. Tattha",
  "tika-vin04t4:34_1": "yato vītikkamasaññāya abhāvena muccati, ayaṁ saññāvimokkhā, itarā nosaññāvimokkhā.",
  "tika-vin04t4:34_2": "Puna ca sabbāpi cittavasena duvidhā honti sacittakā acittakā cāti. Tattha yā sacittakasamuṭṭhānavaseneva",
  "tika-vin04t4:34_3": "samuṭṭhāti ayaṁ sacittakā. Yā acittakena vā sacittakamissakena vā samuṭṭhāti ayaṁ acittakā.",
  "tika-vin04t4:35_0": "Vajjakammappabhedanti ettha sabbāpattiyo vajjavasena duvidhā honti lokavajjā paṇṇattivajjā",
  "tika-vin04t4:35_1": "cāti. Tattha yassā sacittakapakkhe cittaṁ akusalameva hoti, ayaṁ lokavajjā, sesā",
  "tika-vin04t4:35_2": "paṇṇattivajjā. Sabbā ca kāyakammavacīkammatadubhayavasena tividhā honti. Tattha kāyadvāre",
  "tika-vin04t4:35_3": "āpajjitabbā kāyakammanti vuccati, vacīdvāre āpajjitabbā vacīkammanti vuccati, ubhayattha",
  "tika-vin04t4:35_4": "āpajjitabbā kāyakammaṁ vacīkammañcāti, manodvāre āpatti nāma natthi. Iti iminā vajjakammappabhedenāpi",
  "tika-vin04t4:35_5": "sabbattha vinicchayo veditabbo.",
  "tika-vin04t4:36_0": "Tikadvayavidhinti kusalattikavedanāttikavidhiṁ. Āpattiṁ āpajjamāno hi akusalacitto",
  "tika-vin04t4:36_1": "vā āpajjati kusalābyākatacitto vā, tathā dukkhavedanāsamaṅgī vā itaravedanādvayasamaṅgī",
  "tika-vin04t4:36_2": "vā. Evaṁ santepi sabbasikkhāpadesu akusalacittavasena ekaṁ cittaṁ, kusalābyākatacittavasena",
  "tika-vin04t4:36_3": "dve cittāni, sabbesaṁ vasena tīṇi cittāni. Dukkhavedanāvasena ekā vedanā, sukhaupekkhāvasena",
  "tika-vin04t4:36_4": "dve, sabbāsaṁ vasena tisso vedanāti. Ayameva pabhedo labbhati, na añño.",
  "tika-vin04t4:37_0": "Lakkhaṇaṁ sattarasadhā, ṭhitaṁ sādhāraṇaṁ idaṁ, ñatvāti idaṁ nidānādivedanāttikapariyosānaṁ",
  "tika-vin04t4:37_1": "sattarasappakāraṁ lakkhaṇaṁ jānitvā yojeyya medhāvī. Tattha tattha yathārahanti paṇḍito",
  "tika-vin04t4:37_2": "bhikkhu tasmiṁ tasmiṁ sikkhāpade idaṁ lakkhaṇaṁ yathānurūpaṁ yojeyyāti attho. Taṁ",
  "tika-vin04t4:37_3": "pana ayojitaṁ dubbijānaṁ hoti, tasmā naṁ sabbasikkhāpadānaṁ asādhāraṇavinicchayapariyosāne",
  "tika-vin04t4:37_4": "imaṁ mātikaṁ anuddharitvāva yojetvā dassayissāma.",
  "tika-vin04t4:38_0": "Idha panassa ayaṁ yojanā – idaṁ vesāliyaṁ sudinnattheraṁ ārabbha methunavītikkamavatthusmiṁ",
  "tika-vin04t4:38_1": "paññattaṁ. “Methunaṁ dhammaṁ paṭiseveyyā”ti ayamettha paññatti, “sikkhaṁ apaccakkhāyā”ti",
  "tika-vin04t4:38_2": "ca “antamaso tiracchānagatāyapī”ti ca dve anupaññattiyo. Anupaññatti ca nāmesā āpattikarā",
  "tika-vin04t4:38_3": "ca hoti aññavādakasikkhāpadādīsu viya, anāpattikarā ca aññatra supinantātiādīsu viya,",
  "tika-vin04t4:38_4": "āpattiupatthambhakarā ca adinnādānādīsu viya, idha pana upatthambhakarāti veditabbā.",
  "tika-vin04t4:38_5": "Ito paraṁ pana yattha anupaññatti atthi, tattha “ayaṁ anupaññattī”ti ettakameva dassayissāma.",
  "tika-vin04t4:38_6": "Ṭhapetvā pana anupaññattiṁ avasesā paññattiyevāti sabbattha vinicchayo veditabbo.",
  "tika-vin04t4:38_7": "Bhikkhuṁ ārabbha uppannavatthusmiṁyeva “yā pana bhikkhunī chandaso methunaṁ dhammaṁ",
  "tika-vin04t4:38_8": "paṭiseveyyā”ti evaṁ bhikkhunīnampi paññattito sādhāraṇapaññatti. Āṇattiyā anāpajjanato",
  "tika-vin04t4:38_9": "anāṇattikaṁ. Bhikkhuṁ pana āṇāpento akappiyasamādānāpattito na muccati, methunarāgena",
  "tika-vin04t4:38_10": "kāyasaṁsagge dukkaṭaṁ, jīvamānakasarīrassa vuttappakāre magge sacepi tacādīni anavasesetvā",
  "tika-vin04t4:38_11": "sabbaso chinne nimittasaṇṭhānamattaṁ paññāyati, tattha antamaso aṅgajāte uṭṭhitaṁ",
  "tika-vin04t4:38_12": "anaṭṭhakāyappasādaṁ pīḷakaṁ vā cammakhilaṁ vā pavesentassāpi sevanacitte sati pārājikaṁ,",
  "tika-vin04t4:38_13": "naṭṭhakāyappasādaṁ sukkhapīḷakaṁ vā matacammaṁ vā lomaṁ vā pavesentassa dukkaṭaṁ,",
  "tika-vin04t4:38_14": "sace nimittasaṇṭhānamattampi anavasesetvā sabbaso maggo uppāṭito, tattha upakkamato",
  "tika-vin04t4:38_15": "vaṇasaṅkhepavasena thullaccayaṁ, tathā manussānaṁ akkhināsākaṇṇacchiddavatthikosesu",
  "tika-vin04t4:38_16": "satthakena katavaṇe vā, hatthiassādīnañca tiracchānānaṁ vatthikosanāsāpuṭesu thullaccayaṁ.",
  "tika-vin04t4:38_17": "Tiracchānānaṁ pana akkhikaṇṇanāsāvaṇesu ahimacchādīnaṁ pavesanappamāṇavirahite aṇunimitte",
  "tika-vin04t4:38_18": "sabbesañca upakacchakādīsu sesasarīresu dukkaṭaṁ. Matasarīre nimitte upaḍḍhakkhāyitato",
  "tika-vin04t4:38_19": "paṭṭhāya yāva na kuthitaṁ hoti, tāva thullaccayaṁ. Kuthite dukkaṭaṁ, tathā vaṭṭakate",
  "tika-vin04t4:38_20": "mukhe acchupantaṁ aṅgajātaṁ pavesentassa dukkaṭaṁ. Oṭṭhato bahi nikkhantajivhāya",
  "tika-vin04t4:38_21": "vā dantesu vā thullaccayaṁ. Nimittato bahi patitamaṁsapesiyaṁ dukkaṭanti ayamettha āpattibhedo.",
  "tika-vin04t4:39_0": "Ajānantassa asādiyantassa ummattakassa khittacittassa vedanāṭṭassa ādikammikānañca",
  "tika-vin04t4:39_1": "anāpatti. Ettha pana yo niddaṁ okkantattā parena katampi upakkamaṁ na jānāti, so",
  "tika-vin04t4:39_2": "ajānanto. Yo jānitvāpi na sādiyati, so asādiyanto. Yo pittavasena atekicchaṁ ummādaṁ",
  "tika-vin04t4:39_3": "patto, so ummattako. Yakkhehi katacittavikkhepo khittacitto. Dvinnampi ca etesaṁ",
  "tika-vin04t4:39_4": "aggisuvaṇṇagūthacandanādīsu samappavattibhāvena ajānanabhāvova pamāṇaṁ. Yo adhimattavedanāya",
  "tika-vin04t4:39_5": "āturattā kiñci na jānāti, so vedanāṭṭo. Yo tasmiṁ tasmiṁ vatthusmiṁ ādibhūto, so",
  "tika-vin04t4:39_6": "ādikammiko. Ayaṁ pana anāpatti. Catūsu vipattīsu sīlavipatti. Tassā dve aṅgāni sevanacittañca",
  "tika-vin04t4:39_7": "maggena maggapaṭipādanañcāti. Samuṭṭhānādito idaṁ sikkhāpadaṁ paṭhamapārājikasamuṭṭhānaṁ,",
  "tika-vin04t4:39_8": "kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dvivedananti,",
  "tika-vin04t4:39_9": "imāni ca samuṭṭhānādīni nāma āpattiyā honti, na sikkhāpadassa. Vohārasukhatthaṁ pana",
  "tika-vin04t4:39_10": "sabbaṭṭhakathāsu sikkhāpadasīsena desanā āgatā, tasmā aññesupi evarūpesu ṭhānesu",
  "tika-vin04t4:39_11": "byañjane ādaraṁ akatvā adhippetameva gahetabbaṁ.",
  "tika-vin04t4:40": "Atthañhi nātho saraṇaṁ avoca;",
  "tika-vin04t4:41": "Na byañjanaṁ lokahito mahesī.",
  "tika-vin04t4:42": "Tasmā akatvā ratimakkharesu;",
  "tika-vin04t4:43": "Atthe niveseyya matiṁ mutīmāti.",
  "tika-vin04t4:44": "Paṭhamapārājikavaṇṇanā niṭṭhitā.",
  "tika-vin04t4:45": "2. Dutiyapārājikavaṇṇanā",
  "tika-vin04t4:46_0": "Dutiye gāmā vā araññāvāti ettha sabbopi ekakuṭikādibhedo parikkhitto vā aparikkhitto",
  "tika-vin04t4:46_1": "vā samanusso vā amanusso vā antamaso atirekacātumāsaniviṭṭho yo koci satthopi “gāmo”ti",
  "tika-vin04t4:46_2": "veditabbo. Ṭhapetvā gāmañca gāmūpacārañca avasesaṁ araññaṁ nāma. Tattha asammohatthaṁ",
  "tika-vin04t4:46_3": "gharaṁ gharūpacāro gāmo gāmūpacāroti ayaṁ vibhāgo veditabbo. Nibbakosassa hi udakapatanaṭṭhānabbhantaraṁ",
  "tika-vin04t4:46_4": "gharaṁ nāma. Yaṁ pana dvāre ṭhito mātugāmo bhājanadhovanaudakaṁ chaḍḍeti, tassa patanaṭṭhānañca",
  "tika-vin04t4:46_5": "mātugāmeneva antogehe ṭhitena pakatiyā bahi khittassa suppassa vā saṁmuñjaniyā vā",
  "tika-vin04t4:46_6": "patanaṭṭhānañca gharassa purato dvīsu koṇesu sambandhitvā majjhe rukkhasūcidvāraṁ",
  "tika-vin04t4:46_7": "ṭhapetvā gorūpānaṁ pavesananivāraṇatthaṁ kataparikkhepo ca ayaṁ sabbopi gharūpacāro",
  "tika-vin04t4:46_8": "nāma. Yaṁ pana sabbantimaṁ gharaṁ hoti, tassa gharassa tādise gharūpacāre ṭhitassa",
  "tika-vin04t4:46_9": "thāmamajjhimassa purisassa yathā taruṇamanussā attano balaṁ dassento bāhuṁ pasāretvā",
  "tika-vin04t4:46_10": "leḍḍuṁ khipanti, evaṁ khittassa leḍḍussa patanaṭṭhānabbhantaraṁ gāmo nāma. Tato aññassa",
  "tika-vin04t4:46_11": "leḍḍupātassa abbhantaraṁ gāmūpacāro nāma. Patitassa pana leḍḍuno pavattitvā gataṭṭhānaṁ",
  "tika-vin04t4:46_12": "na gahetabbaṁ. Parikkhittassa pana gāmassa parikkhepoyeva gāmassa paricchedo, tassa",
  "tika-vin04t4:46_13": "sace dve indakhilā honti abbhantarime indakhile ṭhitassa leḍḍupātabbhantaraṁ gāmūpacāro",
  "tika-vin04t4:46_14": "nāma. Padabhājanepi hi imināva nayena attho veditabbo. Tattha yvāyaṁ aparikkhittassa",
  "tika-vin04t4:46_15": "gāmassa upacāro dassito, tassa vasena vikāle gāmappavesanādīsu āpatti paricchinditabbā.",
  "tika-vin04t4:46_16": "Iti imaṁ ṭhapetvā gāmañca gāmūpacārañca avasesaṁ imasmiṁ sikkhāpade araññaṁ nāma.",
  "tika-vin04t4:46_17": "Desanāmattameva cetaṁ “gāmā vā araññāvā”ti. Ye pana imesaṁ paricchedadassanatthaṁ",
  "tika-vin04t4:46_18": "gharagharūpacāragāmūpacārā vuttā, tatopi pārājikavatthuṁ avaharantassa pārājikaṁ hotiyeva.",
  "tika-vin04t4:47_0": "Adinnanti aññassa manussajātikassa santakaṁ. Theyyasaṅkhātanti ettha thenoti coro,",
  "tika-vin04t4:47_1": "thenassa bhāvo theyyaṁ, avaharaṇacittassetaṁ nāmaṁ. Saṅkhā saṅkhātanti atthato ekaṁ,",
  "tika-vin04t4:47_2": "koṭṭhāsassetaṁ nāmaṁ “saññānidānā hi papañcasaṅkhā”tiādīsu viya. Theyyañca taṁ saṅkhātañcāti",
  "tika-vin04t4:47_3": "theyyasaṅkhātaṁ, theyyacittasaṅkhāto eko cittakoṭṭhāsoti attho. Karaṇatthe cetaṁ",
  "tika-vin04t4:47_4": "paccattavacanaṁ, tasmā theyyasaṅkhātenāti atthato daṭṭhabbaṁ. Yo ca theyyasaṅkhātena",
  "tika-vin04t4:47_5": "ādiyati, so yasmā theyyacitto hoti, tasmā byañjanaṁ anādiyitvā atthameva dassetuṁ",
  "tika-vin04t4:47_6": "“theyyacitto avaharaṇacitto”ti evamassa padabhājanaṁ vuttanti veditabbaṁ.",
  "tika-vin04t4:48_0": "Ādiyeyyāti pañcavīsatiyā avahārānaṁ aññataravasena hareyya. Te pana avahārā pañca",
  "tika-vin04t4:48_1": "pañcakāni samodhānetvā sādhukaṁ sallakkhetabbā. Pañca pañcakāni nāma nānābhaṇḍapañcakaṁ",
  "tika-vin04t4:48_2": "ekabhaṇḍapañcakaṁ sāhatthikapañcakaṁ pubbapayogapañcakaṁ theyyāvahārapañcakanti.",
  "tika-vin04t4:48_3": "Tattha purimāni dve pañcakāni etasseva padassa padabhājane vuttānaṁ “ādiyeyya hareyya",
  "tika-vin04t4:48_4": "avahareyya iriyāpathaṁ vikopeyya ṭhānā cāveyyā”ti imesaṁ padānaṁ vasena labbhanti.",
  "tika-vin04t4:48_5": "Tattha nānābhaṇḍapañcakaṁ saviññāṇakāviññāṇakavasena daṭṭhabbaṁ, itaraṁ saviññāṇakavaseneva.",
  "tika-vin04t4:48_6": "Kathaṁ? Ādiyeyyāti ārāmaṁ abhiyuñjati, āpatti dukkaṭassa. Sāmikassa vimatiṁ uppādeti,",
  "tika-vin04t4:48_7": "āpatti thullaccayassa. Sāmiko “na mayhaṁ bhavissatī”ti dhuraṁ nikkhipati, āpatti",
  "tika-vin04t4:48_8": "pārājikassa. Hareyyāti aññassa bhaṇḍaṁ haranto sīse bhāraṁ theyyacitto āmasati, dukkaṭaṁ.",
  "tika-vin04t4:48_9": "Phandāpeti, thullaccayaṁ. Khandhaṁ oropeti, pārājikaṁ. Avahareyyāti upanikkhittaṁ",
  "tika-vin04t4:48_10": "bhaṇḍaṁ “dehi me bhaṇḍa”nti vuccamāno “nāhaṁ gaṇhāmī”ti bhaṇati, dukkaṭaṁ. Sāmikassa",
  "tika-vin04t4:48_11": "vimatiṁ uppādeti, thullaccayaṁ. Sāmiko “na mayhaṁ bhavissatī”ti dhuraṁ nikkhipati,",
  "tika-vin04t4:48_12": "pārājikaṁ. Iriyāpathaṁ vikopeyyāti “saha bhaṇḍahārakaṁ nessāmī”ti paṭhamaṁ pādaṁ",
  "tika-vin04t4:48_13": "atikkāmeti, thullaccayaṁ. Dutiyaṁ pādaṁ atikkāmeti, pārājikaṁ. Ṭhānā cāveyyāti thalaṭṭhaṁ",
  "tika-vin04t4:48_14": "bhaṇḍaṁ theyyacitto āmasati, dukkaṭaṁ. Phandāpeti, thullaccayaṁ. Ṭhānā cāveti, pārājikaṁ.",
  "tika-vin04t4:48_15": "Evaṁ tāva nānābhaṇḍapañcakaṁ veditabbaṁ. Sasāmikassa pana dāsassa vā tiracchānagatassa",
  "tika-vin04t4:48_16": "vā yathāvuttena abhiyogādinā nayena ādiyanaharaṇaavaharaṇairiyāpathavikopanaṭhānācāvanavasena",
  "tika-vin04t4:48_17": "ekabhaṇḍapañcakaṁ veditabbaṁ.",
  "tika-vin04t4:49_0": "Katamaṁ sāhatthikapañcakaṁ? Sāhatthiko āṇattiko nissaggiyo atthasādhako dhuranikkhepoti.",
  "tika-vin04t4:49_1": "Tattha sāhatthiko nāma parassa bhaṇḍaṁ sahatthā avaharati. Āṇattiko nāma “asukassa",
  "tika-vin04t4:49_2": "bhaṇḍaṁ avaharā”ti aññaṁ āṇāpeti. Nissaggiyo nāma suṅkaghātakaparikappitokāsānaṁ",
  "tika-vin04t4:49_3": "anto ṭhatvā bahi pātanaṁ. Atthasādhako nāma “asukassa bhaṇḍaṁ yadā sakkoti, tadā",
  "tika-vin04t4:49_4": "taṁ avaharā”ti aññaṁ āṇāpeti. Tattha sace paro anantarāyiko hutvā taṁ avaharati,",
  "tika-vin04t4:49_5": "āṇāpakassa āṇattikkhaṇeyeva pārājikaṁ. Parassa vā pana telakumbhiyā pādagghanakatelaṁ",
  "tika-vin04t4:49_6": "avassaṁ pivanakāni upāhanādīni pakkhipati, hatthato muttamatteyeva pārājikaṁ. Dhuranikkhepo",
  "tika-vin04t4:49_7": "pana ārāmābhiyogaupanikkhittabhaṇḍavasena veditabbo. Tāvakālikabhaṇḍadeyyāni adentassāpi",
  "tika-vin04t4:49_8": "esevanayoti idaṁ sāhatthikapañcakaṁ.",
  "tika-vin04t4:50_0": "Katamaṁ pubbapayogapañcakaṁ? Pubbapayogo sahapayogo saṁvidhāvahāro saṅketakammaṁ",
  "tika-vin04t4:50_1": "nimittakammanti. Tattha āṇattivasena pubbapayogo veditabbo. Ṭhānā cāvanavasena, khilādīni",
  "tika-vin04t4:50_2": "saṅkāmetvā khettādiggahaṇavasena ca sahapayogo veditabbo. Saṁvidhāvahāro nāma “asukaṁ",
  "tika-vin04t4:50_3": "nāma bhaṇḍaṁ avaharissāmā”ti saṁvidahitvā saṁmantayitvā avaharaṇaṁ. Evaṁ saṁvidahitvā",
  "tika-vin04t4:50_4": "gatesu hi ekenāpi tasmiṁ bhaṇḍe ṭhānā cāvite sabbesaṁ avahārā honti. Saṅketakammaṁ",
  "tika-vin04t4:50_5": "nāma sañjānanakammaṁ. Sace hi purebhattādīsu yaṁkiñci kālaṁ paricchinditvā “asukasmiṁ",
  "tika-vin04t4:50_6": "kāle itthannāmaṁ bhaṇḍaṁ avaharā”ti vutto saṅketato apacchā apure taṁ avaharati,",
  "tika-vin04t4:50_7": "saṅketakārakassa saṅketakaraṇakkhaṇeyeva avahāro. Nimittakammaṁ nāma saññuppādanatthaṁ",
  "tika-vin04t4:50_8": "akkhinikkhaṇādinimittakaraṇaṁ. Sace hi evaṁ katanimittato apacchā apure “yaṁ avaharā”ti",
  "tika-vin04t4:50_9": "vutto, taṁ avaharati, nimittakārakassa nimittakaraṇakkhaṇeyeva avahāroti idaṁ pubbapayogapañcakaṁ.",
  "tika-vin04t4:51_0": "Katamaṁ theyyāvahārapañcakaṁ? Theyyāvahāro pasayhāvahāro parikappāvahāro paṭicchannāvahāro",
  "tika-vin04t4:51_1": "kusāvahāroti. Tattha yo sandhicchedādīni katvā adissamāno avaharati, kūṭamānakūṭakahāpaṇādīhi",
  "tika-vin04t4:51_2": "vā vañcetvā gaṇhāti, tassevaṁ gaṇhato avahāro theyyāvahāroti veditabbo. Yo pana pasayha",
  "tika-vin04t4:51_3": "balakkārena paresaṁ santakaṁ gaṇhāti gāmaghātakādayo viya, attano pattabalito vā",
  "tika-vin04t4:51_4": "vuttanayeneva adhikaṁ gaṇhāti rājabhaṭādayo viya, tassevaṁ gaṇhato avahāro pasayhāvahāroti",
  "tika-vin04t4:51_5": "veditabbo. Parikappetvā gahaṇaṁ pana parikappāvahāro nāma. So bhaṇḍokāsavasena duvidho.",
  "tika-vin04t4:51_6": "Tatrāyaṁ bhaṇḍaparikappo – sāṭakatthiko antogabbhaṁ pavisitvā “sace sāṭako bhavissati,",
  "tika-vin04t4:51_7": "gaṇhissāmi, sace suttaṁ, na gaṇhissāmī”ti parikappetvā andhakāre pasibbakaṁ gaṇhāti,",
  "tika-vin04t4:51_8": "tatra ce sāṭako hoti, uddhāreyeva pārājikaṁ. Suttaṁ ce hoti, rakkhati. Bahi nīharitvā",
  "tika-vin04t4:51_9": "muñcitvā “sutta”nti ñatvā puna āharitvā ṭhapeti, rakkhatiyeva. “Sutta”nti ñatvāpi",
  "tika-vin04t4:51_10": "“yaṁ laddhaṁ, taṁ gahetabba”nti gacchati, padavārena kāretabbo. Bhūmiyaṁ ṭhapetvā",
  "tika-vin04t4:51_11": "gaṇhāti, uddhāre pārājikaṁ. “Coro coro”ti anubandho chaṭṭetvā palāyati, rakkhati.",
  "tika-vin04t4:51_12": "Sāmikā disvā gaṇhanti, rakkhati yeva. Añño ce koci gaṇhāti, bhaṇḍadeyyaṁ. Sāmikesu",
  "tika-vin04t4:51_13": "nivattesu sayaṁ disvā paṁsukūlasaññāya “pagevetaṁ mayā gahitaṁ, mama dāni santaka”nti",
  "tika-vin04t4:51_14": "gaṇhantassāpi bhaṇḍadeyyameva. Tattha yvāyaṁ “sace sāṭako bhavissati, gaṇhissāmī”tiādinā",
  "tika-vin04t4:51_15": "nayena pavatto parikappo, ayaṁ bhaṇḍaparikappo nāma.",
  "tika-vin04t4:52_0": "Okāsaparikappo pana evaṁ veditabbo – ekacco pana parapariveṇādīni paviṭṭho kiñci",
  "tika-vin04t4:52_1": "lobhaneyyaṁ bhaṇḍaṁ disvā gabbhadvārapamukhaheṭṭhāpāsādadvārakoṭṭhakarukkhamūlādivasena",
  "tika-vin04t4:52_2": "paricchedaṁ katvā “sace maṁ etthantare passissanti, daṭṭhukāmatāya gahetvā vicaranto",
  "tika-vin04t4:52_3": "viya dassāmi, no ce passissanti, harissāmī”ti parikappeti, tassa taṁ ādāya parikappitaparicchedaṁ",
  "tika-vin04t4:52_4": "atikkantamatte avahāro hoti. Iti yvāyaṁ vuttanayeneva pavatto parikappo, ayaṁ okāsaparikappo",
  "tika-vin04t4:52_5": "nāma. Evamimesaṁ dvinnampi parikappānaṁ vasena parikappetvā gaṇhato avahāro “parikappāvahāro”ti veditabbo.",
  "tika-vin04t4:53_0": "Paṭicchādetvā pana avaharaṇaṁ paṭicchannāvahāro nāma. So evaṁ veditabbo – yo bhikkhu",
  "tika-vin04t4:53_1": "uyyānādīsu paresaṁ omuñcitvā ṭhapitaaṅgulimuddikādīni disvā “pacchā gaṇhissāmī”ti",
  "tika-vin04t4:53_2": "paṁsunā vā paṇṇena vā paṭicchādeti, tassa ettāvatā uddhāro natthīti na tāva avahāro",
  "tika-vin04t4:53_3": "hoti. Yadā pana sāmikā vicinantā apassitvā “sve jānissāmā”ti sālayāva gatā honti,",
  "tika-vin04t4:53_4": "athassa taṁ uddharato uddhāre avahāro. Paṭicchannakāleyeva “etaṁ mama santaka”nti",
  "tika-vin04t4:53_5": "sakasaññāya vā “gatā dāni te, chaṭṭitabhaṇḍaṁ ida”nti paṁsukūlasaññāya vā gaṇhantassa",
  "tika-vin04t4:53_6": "pana bhaṇḍadeyyaṁ. Tesu dutiyatatiyadivase āgantvā vicinitvā adisvā dhuranikkhepaṁ",
  "tika-vin04t4:53_7": "katvā gatesupi gahitaṁ bhaṇḍadeyyameva. Pacchā ñatvā codiyamānassa adadato sāmikānaṁ",
  "tika-vin04t4:53_8": "dhuranikkhepe avahāro hoti. Kasmā? Yasmā tassa payogena tehi na diṭṭhaṁ. Yo pana",
  "tika-vin04t4:53_9": "tathārūpaṁ bhaṇḍaṁ yathāṭhāne ṭhitaṁyeva appaṭicchādetvā theyyacitto pādena akkamitvā",
  "tika-vin04t4:53_10": "kaddame vā vālukāya vā paveseti, tassa pavesitamatteyeva avahāro.",
  "tika-vin04t4:54_0": "Kusaṁ saṅkāmetvā pana avaharaṇaṁ kusāvahāro nāma. Sopi evaṁ veditabbo – yo bhikkhu",
  "tika-vin04t4:54_1": "vilīvamayaṁ vā tālapaṇṇamayaṁ vā katasaññāṇaṁ yaṁkiñci kusaṁ pātetvā cīvare bhājīyamāne",
  "tika-vin04t4:54_2": "attano koṭṭhāsassa samīpe ṭhitaṁ appagghataraṁ vā mahagghataraṁ vā samasamaṁ vā agghena",
  "tika-vin04t4:54_3": "parassa koṭṭhāsaṁ haritukāmo attano koṭṭhāse patitaṁ kusaṁ parassa koṭṭhāse pātetukāmatāya",
  "tika-vin04t4:54_4": "uddharati, rakkhati tāva. Parassa koṭṭhāse pātite rakkhateva. Yadā pana tasmiṁ patite",
  "tika-vin04t4:54_5": "parassa koṭṭhāsato parassa kusaṁ uddharati, uddhatamatte avahāro. Sace paṭhamataraṁ",
  "tika-vin04t4:54_6": "parakoṭṭhāsato parassa kusaṁ uddharati, attano koṭṭhāse pātetukāmatāya uddhāre rakkhati,",
  "tika-vin04t4:54_7": "pātanepi rakkhati, attano koṭṭhāsato pana attano kusaṁ uddharato uddhāreyeva rakkhati,",
  "tika-vin04t4:54_8": "taṁ uddharitvā parakoṭṭhāse pātentassa hatthato muttamatte avahāro. Ayaṁ kusāvahāro.",
  "tika-vin04t4:54_9": "Iti yaṁ vuttaṁ “ādiyeyyāti pañcavīsatiyā avahārānaṁ aññataravasena hareyyā”ti, tassattho pakāsito hoti.",
  "tika-vin04t4:55_0": "Yathārūpeti yādise. Adinnādāneti adinnassa parasantakassa gahaṇe. Rājānotiidaṁ bimbisāraṁyeva",
  "tika-vin04t4:55_1": "sandhāya vuttaṁ, aññe pana tathā kareyyuṁ vā na kareyyuṁ vāti te nappamāṇaṁ. Haneyyuṁvāti",
  "tika-vin04t4:55_2": "hatthādīhi vā potheyyuṁ, satthena vā chindeyyuṁ. Bandheyyuṁ vāti rajjubandhanādīhi",
  "tika-vin04t4:55_3": "bandheyyuṁ vā. Pabbājeyyuṁ vāti nīhareyyuṁ vā. Corosi bālosi mūḷhosi thenosīti imehi",
  "tika-vin04t4:55_4": "vacanehi paribhāseyyuṁ. Kīdisassa pana adinnassa ādāne rājāno evaṁ karonti? Pādassa",
  "tika-vin04t4:55_5": "vā pādārahassa vā. Tathārūpaṁ bhikkhu adinnaṁ ādiyamānoti tādisaṁ bhikkhu porāṇakassa",
  "tika-vin04t4:55_6": "kahāpaṇassa pādaṁ vā pādārahaṁ vā bhaṇḍaṁ adinnaṁ bhūmiādīsu yattha katthaci ṭhitaṁ",
  "tika-vin04t4:55_7": "yaṁkiñci sajīvanijjīvaṁ vuttappakārānaṁ avahārānaṁ yena kenaci avahārena avaharanto",
  "tika-vin04t4:55_8": "pārājiko hoti, ko pana vādo tato atirekatarasminti.",
  "tika-vin04t4:56_0": "Rājagahe dhaniyattheraṁ ārabbha rañño dārūni adinnaṁ ādiyanavatthusmiṁ paññattaṁ,",
  "tika-vin04t4:56_1": "“gāmā vā araññā vā”ti ayamettha anupaññatti, sādhāraṇapaññatti, sāṇattikaṁ, haraṇatthāya",
  "tika-vin04t4:56_2": "gamanādike pubbappayoge dukkaṭaṁ, āmasane dukkaṭaṁ, pārājikavatthuno phandāpane thullaccayaṁ.",
  "tika-vin04t4:56_3": "Ādiyantassa māsake vā ūnamāsake vā dukkaṭaṁ, atirekamāsake vā ūnapañcamāsake vā thullaccayaṁ,",
  "tika-vin04t4:56_4": "pañcamāsake vā atirekapañcamāsake vā pārājikaṁ. Sabbattha gahaṇakālavasena ca gahaṇadesavasena",
  "tika-vin04t4:56_5": "ca paribhogabhājanaparivattanādīhi ca parihīnāparihīnavasena vinicchayo veditabbo.",
  "tika-vin04t4:56_6": "Sakasaññissa, vissāsaggāhe, tāvakālike, petapariggahe, tiracchānagatapariggahe, paṁsukūlasaññissa,",
  "tika-vin04t4:56_7": "ummattakādīnañca anāpatti. Sīlavipatti, aññassa manussajātikassa vasena parapariggahitaṁ,",
  "tika-vin04t4:56_8": "parapariggahitasaññitā, garuparikkhāro, theyyacittaṁ, vuttappakārānaṁ avahārānaṁ",
  "tika-vin04t4:56_9": "vasena avaharaṇañcāti imānettha pañca aṅgāni. Adinnādānasamuṭṭhānaṁ, kiriyaṁ, saññāvimokkhaṁ,",
  "tika-vin04t4:56_10": "sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "tika-vin04t4:57": "Dutiyapārājikavaṇṇanā niṭṭhitā.",
  "tika-vin04t4:58": "3. Tatiyapārājikavaṇṇanā",
  "tika-vin04t4:59_0": "Tatiye sañciccāti saṁcetetvā saddhiṁ cetetvā. “Pāṇo”tisaññāya saddhiṁyeva “vadhāmi",
  "tika-vin04t4:59_1": "na”nti vadhakacetanāya cetetvā pakappetvā. Manussaviggahanti kalalato paṭṭhāya jīvamānakamanussajātikasarīraṁ.",
  "tika-vin04t4:59_2": "Jīvitāvoropeyyāti kalalakālepi tāpanamaddanehi vā bhesajjasampadānena vā tato vā",
  "tika-vin04t4:59_3": "uddhampi tadanurūpena upakkamena jīvitā viyojeyya. Imassa panatthassa āvibhāvatthaṁ",
  "tika-vin04t4:59_4": "pāṇo veditabbo, pāṇātipāto veditabbo, pāṇātipātī veditabbo, pāṇātipātassa payogo",
  "tika-vin04t4:59_5": "veditabbo. Tattha pāṇoti vohārato satto, paramatthato jīvitindriyaṁ. Pāṇātipātoti",
  "tika-vin04t4:59_6": "yāya cetanāya jīvitindriyupacchedakapayogaṁ samuṭṭhāpeti, sā cetanā. Pāṇātipātīti",
  "tika-vin04t4:59_7": "vuttacetanāya samaṅgipuggalo. Pāṇātipātassa payogoti pāṇātipātassa cha payogā sāhatthiko",
  "tika-vin04t4:59_8": "nissaggiyo āṇattiko thāvaro vijjāmayo iddhimayoti. Tattha sāhatthikoti sayaṁ mārentassa",
  "tika-vin04t4:59_9": "kāyena vā kāyappaṭibaddhena vā paharaṇaṁ. Nissaggiyoti dūre ṭhitaṁ māretukāmassa",
  "tika-vin04t4:59_10": "kāyena vā kāyappaṭibaddhena vā ususattiyantapāsāṇādīnaṁ nissajjanaṁ. Tattha ekeko",
  "tika-vin04t4:59_11": "uddissānuddissabhedato duvidho. Tattha uddissake yaṁ uddissa paharati, tasseva maraṇena",
  "tika-vin04t4:59_12": "kammabaddho. “Yo koci maratū”ti evaṁ anuddissake pahārappaccayā yassa kassaci maraṇena",
  "tika-vin04t4:59_13": "kammabaddho. Ubhayatthāpi ca paharitamatte vā maratu, pacchā vā teneva rogena, paharitakkhaṇeyeva",
  "tika-vin04t4:59_14": "kammabaddho. Āṇattikoti “asukaṁ nāma mārehī”ti aññaṁ āṇāpentassa āṇāpanaṁ.",
  "tika-vin04t4:60": "Tattha –",
  "tika-vin04t4:61": "Vatthu kālo ca okāso, āvudhaṁ iriyāpatho;",
  "tika-vin04t4:62": "Kriyāvisesoti ime, cha āṇatti niyāmakā.",
  "tika-vin04t4:63_0": "Tattha vatthūti puggalo. Yañhi puggalaṁ “mārehī”ti āṇatto sace tameva māreti, āṇāpakassa",
  "tika-vin04t4:63_1": "āpatti. Atha aññaṁ māreti, taṁmaññamāno vā aññaṁ māreti, āṇāpako muccati. “Imaṁ mārehī”ti",
  "tika-vin04t4:63_2": "āṇatte pana āṇāpakassa dukkaṭaṁ. Kāloti purebhattādikālo. Sace hi “purebhattaṁ mārehī”ti",
  "tika-vin04t4:63_3": "āṇatto purebhattameva māreti, āṇāpakassa āpatti. Atha yaṁ purebhattaṁ niyāmitaṁ,",
  "tika-vin04t4:63_4": "tato pacchā vā pure vā māreti, āṇāpako muccati. Iminā nayena sabbattha vinicchayo",
  "tika-vin04t4:63_5": "veditabbo. Thāvaroti asaṁhārimena upakaraṇena māretukāmassa opātakkhaṇanaṁ apassenasaṁvidhānaṁ",
  "tika-vin04t4:63_6": "asiādīnaṁ upanikkhipanaṁ taḷākādīsu visasampayojanaṁ rūpūpahārotievamādi. Vuttanayeneva",
  "tika-vin04t4:63_7": "cetthāpi uddissānuddissabhedo veditabbo. Vijjāmayoti māraṇatthaṁ vijjāparijappanaṁ.",
  "tika-vin04t4:63_8": "Iddhimayoti kammavipākajāya iddhiyā payojanaṁ.",
  "tika-vin04t4:64_0": "Satthahārakaṁ vāssa pariyeseyyāti ettha haratīti hārakaṁ, kiṁ harati? Jīvitaṁ. Atha",
  "tika-vin04t4:64_1": "vā haritabbanti hārakaṁ, upanikkhipitabbanti attho. Satthañca taṁ hārakañcāti satthahārakaṁ.",
  "tika-vin04t4:64_2": "Assāti manussaviggahassa. Pariyeseyyāti yathā labhati, tathā kareyya, upanikkhipeyyāti",
  "tika-vin04t4:64_3": "attho. Etena thāvarapayogaṁ dasseti. Itarathā hi pariyiṭṭhimatteyeva pārājiko bhaveyya,",
  "tika-vin04t4:64_4": "na cetaṁ yuttaṁ. Padabhājane panassa byañjanaṁ anādiyitvā yaṁ ettha thāvarapayogasaṅgahitaṁ",
  "tika-vin04t4:64_5": "satthaṁ, tadeva dassetuṁ “asiṁ vā”tiādi vuttaṁ. Maraṇavaṇṇaṁ vā saṁvaṇṇeyyāti vācāya",
  "tika-vin04t4:64_6": "vā tālapaṇṇādīsu likhitvā vā “yo evaṁ marati, so dhanaṁ vā labhatī”tiādinā nayena",
  "tika-vin04t4:64_7": "maraṇe guṇaṁ pakāseyya. Etena yathā “adinnādāne ādiyeyyā”ti vuttattā pariyāyakathāya",
  "tika-vin04t4:64_8": "muccati, nayidha, evaṁ “saṁvaṇṇeyyā”ti vacanato pana idha pariyāyakathāyapi na muccatīti",
  "tika-vin04t4:64_9": "ayamattho veditabbo. Maraṇāya vā samādapeyyāti “satthaṁ vā āharā”tiādinā nayena maraṇatthāya",
  "tika-vin04t4:64_10": "upāyaṁ gāhāpeyya. Etena āṇattikappayogaṁ dasseti. Ambho purisāti ālapanametaṁ. Kiṁ",
  "tika-vin04t4:64_11": "tuyhiminātiādi saṁvaṇṇanākāranidassanaṁ. Iti cittamanoti iti citto iti mano. “Mataṁ",
  "tika-vin04t4:64_12": "te jīvitā seyyo”tiettha vuttamaraṇacitto maraṇamanoti attho. Ettha ca “mano”tiidaṁ",
  "tika-vin04t4:64_13": "cittassa atthadīpanatthaṁ vuttaṁ. Tenevassa padabhājane “yaṁ cittaṁ taṁ mano”ti āha.",
  "tika-vin04t4:64_14": "Cittasaṅkappoti vicittasaṅkappo. Etthāpi iti-saddo āharitabbo. “Saṅkappo”ti ca saṁvidahanamattassetaṁ",
  "tika-vin04t4:64_15": "nāmaṁ, na vitakkasseva. Tañca saṁvidahanaṁ imasmiṁ atthe saññācetanādhippāyehi saṅgahaṁ",
  "tika-vin04t4:64_16": "gacchati, tasmā “iti cittasaṅkappo”ti “mataṁ te jīvitā seyyo”tiettha vuttamaraṇasaññī",
  "tika-vin04t4:64_17": "maraṇacetano maraṇādhippāyoti evamettha attho daṭṭhabbo. Padabhājanepi hi ayameva",
  "tika-vin04t4:64_18": "nayo dassito. Etena maraṇacittādīhi vinā “ekāhaṁ jīvitaṁ seyyo, vīriyamārabhato daḷha”ntiādinā",
  "tika-vin04t4:64_19": "nayena dhammaṁ bhāsantassa saṁvaṇṇanā nāma na hotīti dasseti. Anekapariyāyenāti nānappakārena",
  "tika-vin04t4:64_20": "uccāvacena kāraṇena. Puna maraṇavaṇṇantiādi nigamanavacanaṁ. Pārājiko hotīti taṅkhaṇūpapannampi",
  "tika-vin04t4:64_21": "manussaviggahaṁ vuttanayena jīvitā voropento pārājiko hotīti.",
  "tika-vin04t4:65_0": "Vesāliyaṁ sambahule bhikkhū ārabbha aññamaññaṁ jīvitā voropanavatthusmiṁ paññattaṁ,",
  "tika-vin04t4:65_1": "“maraṇavaṇṇaṁ vā”ti ayamettha anupaññatti, sādhāraṇapaññatti, sāṇattikaṁ, māraṇatthāya",
  "tika-vin04t4:65_2": "opātakkhaṇanādīsu dukkaṭaṁ, anodissa khate opāte yassa kassaci patanepi dukkaṭaṁ,",
  "tika-vin04t4:65_3": "yakkhapetatiracchānagatamanussaviggahānaṁ tiracchānagatassa ca dukkhuppattiyaṁ dukkaṭameva,",
  "tika-vin04t4:65_4": "manussajātikassa dukkhuppattiyaṁ thullaccayaṁ, tathā yakkhādīnaṁ maraṇe, tiracchānagatamaraṇe",
  "tika-vin04t4:65_5": "pana pācittiyaṁ, manussamaraṇe pārājikanti. Iminā nayena sabbattha payogabhedavasena",
  "tika-vin04t4:65_6": "āpattibhedo veditabbo. Asañcicca mārentassa ajānantassa namaraṇādhippāyassa ummattakādīnañca",
  "tika-vin04t4:65_7": "anāpatti. Tattha asañciccāti “iminā upakkamena imaṁ māremī”ti acetetvā katena upakkamena",
  "tika-vin04t4:65_8": "musalussāpanavatthusmiṁ viya pare matepi anāpatti. Ajānantassāti “iminā ayaṁ marissatī”ti",
  "tika-vin04t4:65_9": "ajānantassa upakkamena visagatapiṇḍapātavatthusmiṁ viya pare matepi anāpatti. Namaraṇādhippāyassāti",
  "tika-vin04t4:65_10": "maraṇaṁ anicchantassa upakkamena bhesajjavatthusmiṁ viya pare matepi anāpatti. Evaṁ",
  "tika-vin04t4:65_11": "asañciccātiādīsu vinicchayo veditabbo. Sīlavipatti, manussajātikapāṇo, pāṇasaññitā,",
  "tika-vin04t4:65_12": "vadhakacittaṁ, upakkamo, tena maraṇanti imānettha pañca aṅgāni. Adinnādānasamauṭṭhānaṁ,",
  "tika-vin04t4:65_13": "kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "tika-vin04t4:66": "Tatiyapārājikavaṇṇanā niṭṭhitā.",
  "tika-vin04t4:67": "4. Catutthapārājikavaṇṇanā",
  "tika-vin04t4:68_0": "Catutthe anabhijānanti sakasantāne anuppannattā attani atthibhāvaṁ ajānanto. Uttarimanussadhammanti",
  "tika-vin04t4:68_1": "uttarimanussānaṁ jhāyīnañceva ariyānañca dhammaṁ. Attupanāyikanti attani taṁ upaneti",
  "tika-vin04t4:68_2": "“mayi atthī”ti samudācaranto, attānaṁ vā tattha upaneti “ahaṁ ettha sandissāmī”ti",
  "tika-vin04t4:68_3": "samudācarantoti attupanāyiko, taṁ attupanāyikaṁ. Evaṁ katvā samudācareyyāti sambandho.",
  "tika-vin04t4:68_4": "Alamariyañāṇadassanantiettha mahaggatalokuttarapaññā jānanaṭṭhena ñāṇaṁ, cakkhunā",
  "tika-vin04t4:68_5": "ca diṭṭhamiva dhammaṁ paccakkhakaraṇato dassanatthena dassananti ñāṇadassanaṁ, ariyaṁ",
  "tika-vin04t4:68_6": "visuddhaṁ uttamaṁ ñāṇadassananti ariyañāṇadassanaṁ, alaṁ pariyattaṁ kilesaviddhaṁsanasamatthaṁ",
  "tika-vin04t4:68_7": "ariyañāṇadassanamettha jhānādibhede uttarimanussadhamme, alaṁ vā ariyañāṇadassanamassāti",
  "tika-vin04t4:68_8": "alamariyañāṇadassano, taṁ alamariyañāṇadassanaṁ. Samudācareyyāti vuttappakārametaṁ",
  "tika-vin04t4:68_9": "uttarimanussadhammaṁ attupanāyikaṁ katvā kāyena vā vācāya vā tadubhayena vā viññussa",
  "tika-vin04t4:68_10": "manussajātikassa āroceyya. Iti jānāmi iti passāmīti samudācaraṇākāradassanametaṁ,",
  "tika-vin04t4:68_11": "attupanāyikañhi katvā vinā aññāpadesena samudācaranto evaṁ samudācarati, tasmā yvāyaṁ",
  "tika-vin04t4:68_12": "padabhājane “paṭhamaṁ jhānaṁ samāpajjiṁ, samāpajjāmi, samāpanno”tiādibhedo vutto,",
  "tika-vin04t4:68_13": "so sabbo idheva saṅgahaṁ gacchatīti veditabbo. “Iti jānāmi iti passāmī”ti hi vadanto",
  "tika-vin04t4:68_14": "na yidaṁ vacanamattameva vadati, atha kho “iminā ca iminā ca kāraṇena ayaṁ dhammo",
  "tika-vin04t4:68_15": "mayi atthī”ti dīpeti, “samāpajji”ntiādīni ca vadantena hi samāpajjanādīhi kāraṇehi",
  "tika-vin04t4:68_16": "atthitā dīpitā hoti, tena vuttaṁ “yvāyaṁ padabhājane paṭhamaṁ jhānaṁ samāpajjiṁ,",
  "tika-vin04t4:68_17": "samāpajjāmi, samāpannotiādibhedo vutto, so sabbo idheva saṅgahaṁ gacchatī”ti. Tato",
  "tika-vin04t4:68_18": "aparena samayenāti tato ārocitakālato aññatarasmiṁ kāle. Iti āpattipaṭijānanakāladassanametaṁ,",
  "tika-vin04t4:68_19": "ayaṁ pana ārocitakkhaṇeva āpattiṁ āpajjati. Āpattiṁ pana āpanno yasmā parena codito",
  "tika-vin04t4:68_20": "vā acodito vā paṭijānāti, tasmā “samanuggāhīyamāno vā asamanuggāhīyamāno vā”ti vuttaṁ.",
  "tika-vin04t4:68_21": "Āpannoti ārocitakkhaṇeyeva pārājikaṁ āpanno. Visuddhāpekkhoti attano gihibhāvādikaṁ",
  "tika-vin04t4:68_22": "visuddhiṁ apekkhamāno icchamāno. Ayañhi yasmā pārājikaṁ āpanno, tasmā bhikkhubhāve",
  "tika-vin04t4:68_23": "ṭhatvā abhabbo jhānādīni adhigantuṁ, iccassa bhikkhubhāvo visuddhi nāma na hoti.",
  "tika-vin04t4:68_24": "Yasmā pana gihi vā upāsakārāmikasāmaṇerānaṁ vā aññataro hutvā dānādīhi saggamaggaṁ",
  "tika-vin04t4:68_25": "vā jhānādīhi mokkhamaggaṁ vā ārādhetuṁ bhabbo hoti, tasmāssa gihiādibhāvo visuddhi",
  "tika-vin04t4:68_26": "nāma hoti. Tena vuttaṁ “gihibhāvādikaṁ visuddhiṁ apekkhamāno”ti. Evaṁ vadeyyāti evaṁ",
  "tika-vin04t4:68_27": "bhaṇeyya, kathaṁ? “Ajānamevaṁ, āvuso”tiādiṁ. Tattha ajānanti ajānanto. Apassanti",
  "tika-vin04t4:68_28": "apassanto. Tucchaṁ musā vilapinti ahaṁ vacanatthavirahato tucchaṁ, vañcanādhippāyato",
  "tika-vin04t4:68_29": "musā vilapiṁ abhaṇinti vuttaṁ hoti. Aññatra adhimānāti yvāyaṁ tilakkhaṇaṁ āropetvā",
  "tika-vin04t4:68_30": "saṅkhāre sammasantassa āraddhavipassakassa apatte pattasaññitāsaṅkhāto adhimāno uppajjati,",
  "tika-vin04t4:68_31": "taṁ adhimānaṁ ṭhapetvā kevalaṁ pāpicchatāya yo samudācareyya, ayampi pārājiko hotīti attho.",
  "tika-vin04t4:69_0": "Vesāliyaṁ vaggumudātīriye bhikkhū ārabbha tesaṁ uttarimanussadhammārocanavatthusmiṁ",
  "tika-vin04t4:69_1": "paññattaṁ, “aññatra adhimānā”ti ayamettha anupaññatti, sādhāraṇapaññatti, anāṇattikaṁ,",
  "tika-vin04t4:69_2": "“paṭhamaṁ jhānaṁ samāpajji”ntiādinā nayena vuttappakāraṁ asantaṁ jhānādidhammaṁ ārocentassa",
  "tika-vin04t4:69_3": "sace yassa kassaci āroceti, so manussajātiko hoti, anantarameva “ayaṁ jhānalābhī”ti",
  "tika-vin04t4:69_4": "vā “ariyo”ti vā yena kenaci ākārena tamatthaṁ jānāti, pārājikaṁ. Sace na jānāti,",
  "tika-vin04t4:69_5": "thullaccayaṁ. Sace pana “yo te vihāre vasi, so bhikkhu paṭhamaṁ jhānaṁ samāpajjī”tiādinā",
  "tika-vin04t4:69_6": "nayena aññāpadesena ārocentassa jānāti, thullaccayaṁ. Sace na jānāti, dukkaṭaṁ. Adhimānena",
  "tika-vin04t4:69_7": "ārocentassa, anullapanādhippāyassa, ummattakādīnañca anāpatti. Sīlavipatti, uttarimanussadhammassa",
  "tika-vin04t4:69_8": "attani asantatā, pāpicchatāya tassa ārocanaṁ, anaññāpadeso, yassa āroceti, tassa",
  "tika-vin04t4:69_9": "manussajātikatā, taṅkhaṇavijānananti imānettha pañca aṅgāni. Samuṭṭhānādīni adinnādāne vuttasadisānevāti.",
  "tika-vin04t4:70": "Catutthapārājikavaṇṇanā niṭṭhitā.",
  "tika-vin04t4:71_0": "Uddiṭṭhākho āyasmanto cattāro pārājikā dhammātiidaṁ idha uddiṭṭhapārājikaparidīpanameva.",
  "tika-vin04t4:71_1": "Samodhānetvā pana sabbāneva catuvīsati pārājikāni veditabbāni. Katamāni catuvīsati?",
  "tika-vin04t4:71_2": "Pāḷiyaṁ āgatāni tāva bhikkhūnaṁ cattāri bhikkhunīnaṁ asādhāraṇāni cattārīti aṭṭha,",
  "tika-vin04t4:71_3": "tāni ekādasannaṁ paṇḍakādīnaṁ abhabbabhāvasaṅkhātehi ekādasahi pārājikehi saddhiṁ",
  "tika-vin04t4:71_4": "ekūnavīsati, gihibhāvaṁ patthayamānāya bhikkhuniyā vibbhantabhāvapārājikena saddhiṁ",
  "tika-vin04t4:71_5": "vīsati, aparānipi lambī, mudupiṭṭhiko, parassa aṅgajātaṁ mukhena gaṇhāti, parassa",
  "tika-vin04t4:71_6": "aṅgajāte abhinisīdatīti imesaṁ catunnaṁ vasena “cattāri anulomapārājikānī”ti vadanti,",
  "tika-vin04t4:71_7": "iti imāni ca cattāri, purimāni ca vīsatīti samodhānetvā sabbāneva catuvīsati pārājikāni",
  "tika-vin04t4:71_8": "veditabbāni. Na labhati bhikkhūhi saddhiṁ saṁvāsanti uposathādibhedaṁ saṁvāsaṁ bhikkhūhi",
  "tika-vin04t4:71_9": "saddhiṁ na labhati. Yathā pure, tathā pacchāti yathā pubbe gihikāle anupasampannakāle",
  "tika-vin04t4:71_10": "ca, pacchā pārājikaṁ āpannopi tatheva asaṁvāso hoti, natthi tassa bhikkhūhi saddhiṁ",
  "tika-vin04t4:71_11": "uposathādibhedo saṁvāsoti. Tatthāyasmante pucchāmīti tesu catūsu pārājikesu āyasmante",
  "tika-vin04t4:71_12": "“kaccittha parisuddhā”ti pucchāmi. Kaccitthāti kacci ettha, etesu catūsu pārājikesu",
  "tika-vin04t4:71_13": "kacci parisuddhāti attho. Atha vā kaccittha parisuddhāti kacci parisuddhā attha,",
  "tika-vin04t4:71_14": "bhavathāti attho. Sesaṁ sabbattha uttānamevāti.",
  "tika-vin04t4:72": "Kaṅkhāvitaraṇiyā pātimokkhavaṇṇanāya",
  "tika-vin04t4:73": "Pārājikavaṇṇanā niṭṭhitā."
}