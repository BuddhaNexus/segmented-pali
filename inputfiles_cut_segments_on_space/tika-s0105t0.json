{
  "tika-s0105t0:0": "Namo tassa bhagavato arahato sammāsambuddhassa",
  "tika-s0105t0:1": "Dīghanikāye",
  "tika-s0105t0:2": "Sīlakkhandhavaggaabhinavaṭīkā",
  "tika-s0105t0:3": "(Dutiyo bhāgo)",
  "tika-s0105t0:4": "2. Sāmaññaphalasuttavaṇṇanā",
  "tika-s0105t0:5": "Rājāmaccakathāvaṇṇanā",
  "tika-s0105t0:6_0": "150. Idāni sāmaññaphalasuttassa saṃvaṇṇanākkamo anuppattoti dassetuṃ “evaṃ…pe… sutta”ntiādimāha.",
  "tika-s0105t0:6_1": "Tattha anupubbapadavaṇṇanāti anukkamena padavaṇṇanā, padaṃ padaṃ pati anukkamena",
  "tika-s0105t0:6_2": "vaṇṇanāti vuttaṃ hoti. Pubbe vuttañhi, uttānaṃ vā padamaññatra vaṇṇanāpi “anupubbapadavaṇṇanā”",
  "tika-s0105t0:6_3": "tveva vuccati. Evañca katvā “apubbapadavaṇṇanā”tipi paṭhanti, pubbe avaṇṇitapadavaṇṇanāti",
  "tika-s0105t0:6_4": "attho. Duggajanapadaṭṭhānavisesasampadādiyogato padhānabhāvena rājūhi gahitaṭṭhena",
  "tika-s0105t0:6_5": "evaṃnāmakaṃ, na pana nāmamattenāti āha “tañhī”tiādi. Nanu mahāvagge mahāgovindasutte",
  "tika-s0105t0:6_6": "āgato esa purohito eva, na rājā, kasmā so rājasaddavacanīyabhāvena gahitoti? Mahāgovindena",
  "tika-s0105t0:6_7": "purohitena pariggahitampi cetaṃ reṇunā nāma magadharājena pariggahitamevāti atthasambhavato",
  "tika-s0105t0:6_8": "evaṃ vuttaṃ, na pana so rājasaddavacanīyabhāvena gahito tassa rājābhāvato. Mahāgovindapariggahitabhāvakittanañhi",
  "tika-s0105t0:6_9": "tadā reṇuraññā pariggahitabhāvūpalakkhaṇaṃ. So hi tassa sabbakiccakārako purohito,",
  "tika-s0105t0:6_10": "idampi ca loke samudāciṇṇaṃ “rājakammapasutena katampi raññā kata”nti. Idaṃ vuttaṃ",
  "tika-s0105t0:6_11": "hoti – mandhāturaññā ceva mahāgovindaṃ bodhisattaṃ purohitamāṇāpetvā reṇuraññā ca",
  "tika-s0105t0:6_12": "aññehi ca rājūhi pariggahitattā rājagahanti. Keci pana “mahāgovindo”ti mahānubhāvo",
  "tika-s0105t0:6_13": "eko purātano rājāti vadanti. Pariggahitattāti rājadhānībhāvena pariggahitattā. Gayhatīti",
  "tika-s0105t0:6_14": "hi gahaṃ, rājūnaṃ, rājūhi vā gahanti rājagahaṃ. Nagarasaddāpekkhāya napuṃsakaniddeso.",
  "tika-s0105t0:7_0": "Aññepettha pakāreti nagaramāpanena raññā kāritasabbagehattā rājagahaṃ, gijjhakūṭādīhi",
  "tika-s0105t0:7_1": "pañcahi pabbatehi parikkhittattā pabbatarājehi parikkhittagehasadisantipi rājagahaṃ,",
  "tika-s0105t0:7_2": "sampannabhavanatāya rājamānaṃ gehantipi rājagahaṃ, susaṃvihitārakkhatāya anatthāvahitukāmena",
  "tika-s0105t0:7_3": "upagatānaṃ paṭirājūnaṃ gahaṃ gahaṇabhūtantipi rājagahaṃ, rājūhi disvā sammā patiṭṭhāpitattā",
  "tika-s0105t0:7_4": "tesaṃ gahaṃ gehabhūtantipi rājagahaṃ, ārāmarāmaṇeyyatādīhi rājati, nivāsasukhatādinā",
  "tika-s0105t0:7_5": "ca sattehi mamattavasena gayhati pariggayhatītipi rājagahanti edise pakāre. Nāmamattameva",
  "tika-s0105t0:7_6": "pubbe vuttanayenāti attho. So pana padeso visesaṭṭhānabhāvena uḷārasattaparibhogoti",
  "tika-s0105t0:7_7": "āha “taṃ paneta”ntiādi. Tattha “buddhakāle, cakkavattikāle cā”ti idaṃ yebhuyyavasena",
  "tika-s0105t0:7_8": "vuttaṃ aññadāpi kadāci sambhavato, “nagaraṃ hotī”ti ca idaṃ upalakkhaṇameva manussāvāsasseva",
  "tika-s0105t0:7_9": "asambhavato. Tathā hi vuttaṃ “sesakāle suññaṃ hotī”tiādi. Tesanti yakkhānaṃ. Vasanavananti",
  "tika-s0105t0:7_10": "āpānabhūmibhūtaṃ upavanaṃ.",
  "tika-s0105t0:8_0": "Avisesenāti vihārabhāvasāmaññena, saddantarasannidhānasiddhaṃ visesaparāmasanamantarenāti",
  "tika-s0105t0:8_1": "attho. Idaṃ vuttaṃ hoti – “pātimokkhasaṃvarasaṃvuto viharati, paṭhamaṃ jhānaṃ upasampajja",
  "tika-s0105t0:8_2": "viharati, mettāsahagatena cetasā ekaṃ disaṃ pharitvā viharati, sabbanimittānaṃ amanasikārā",
  "tika-s0105t0:8_3": "animittaṃ cetosamādhiṃ upasampajja viharatī”tiādīsu saddantarasannidhānasiddhena",
  "tika-s0105t0:8_4": "visesaparāmasanena yathākkamaṃ iriyāpathavihārādivisesavihārasamaṅgīparidīpanaṃ,",
  "tika-s0105t0:8_5": "na evamidaṃ, idaṃ pana tathā visesaparāmasanamantarena aññataravihārasamaṅgīparidīpananti.",
  "tika-s0105t0:9_0": "Satipi ca vuttanayena aññataravihārasamaṅgīparidīpane idha iriyāpathasaṅkhātavisesavihārasamaṅgīparidīpanameva",
  "tika-s0105t0:9_1": "sambhavatīti dasseti “idha panā”tiādinā. Kasmā pana saddantarasannidhānasiddhassa",
  "tika-s0105t0:9_2": "visesaparāmasanassābhāvepi idha visesavihārasamaṅgīparidīpanaṃ sambhavatīti? Visesavihārasamaṅgīparidīpanassa",
  "tika-s0105t0:9_3": "saddantarasaṅkhātavisesavacanassa abhāvato eva. Visesavacane hi asati visesamicchatā",
  "tika-s0105t0:9_4": "viseso payojitabboti. Apica iriyāpathasamāyogaparidīpanassa atthato siddhattā tathādīpanameva",
  "tika-s0105t0:9_5": "sambhavatīti. Kasmā cāyamattho siddhoti? Dibbavihārādīnampi sādhāraṇato. Kadācipi",
  "tika-s0105t0:9_6": "hi iriyāpathavihārena vinā na bhavati tamantarena attabhāvapariharaṇābhāvatoti.",
  "tika-s0105t0:10_0": "Iriyanaṃ pavattanaṃ iriyā, kāyikakiriyā, tassā pavattanupāyabhāvato pathoti iriyāpatho,",
  "tika-s0105t0:10_1": "ṭhānanisajjādayo. Na hi ṭhānanisajjādiavatthāhi vinā kañci kāyikaṃ kiriyaṃ pavattetuṃ",
  "tika-s0105t0:10_2": "sakkā, tasmā so tāya pavattanupāyoti vuccati. Viharati pavattati etena, viharaṇamattaṃ",
  "tika-s0105t0:10_3": "vā tanti vihāro, so eva vihāro tathā, atthato panesa ṭhānanisajjādiākārappavatto",
  "tika-s0105t0:10_4": "catusantatirūpappabandhova. Divi bhavo dibbo, tattha bahulaṃ pavattiyā brahmapārisajjādidevaloke",
  "tika-s0105t0:10_5": "bhavoti attho, yo vā tattha dibbānubhāvo, tadatthāya saṃvattatīti dibbo, abhiññābhinīhārādivasena",
  "tika-s0105t0:10_6": "vā mahāgatikattā dibbo, sova vihāro, dibbabhāvāvaho vā vihāro dibbavihāro, mahaggatajjhānāni.",
  "tika-s0105t0:10_7": "Nettiyaṃ [netti. 86 (atthato samānaṃ)] pana catasso āruppasamāpattiyo āneñjavihārāti",
  "tika-s0105t0:10_8": "visuṃ vuttaṃ, taṃ pana mettājjhānādīnaṃ brahmavihāratā viya tāsaṃ bhāvanāvisesabhāvaṃ",
  "tika-s0105t0:10_9": "sandhāya vuttaṃ. Aṭṭhakathāsu pana dibbabhāvāvahasāmaññato tāpi “dibbavihārā” tveva",
  "tika-s0105t0:10_10": "vuttā. Brahmānaṃ, brahmabhūtā vā hitūpasaṃhārādivasena pavattiyā seṭṭhabhūtā vihārāti",
  "tika-s0105t0:10_11": "brahmavihārā, mettājjhānādivasena pavattā catasso appamaññāyo. Ariyā uttamā, anaññasādhāraṇattā",
  "tika-s0105t0:10_12": "vā ariyānaṃ vihārāti ariyavihārā, catassopi phalasamāpattiyo. Idha pana rūpāvacaracatutthajjhānaṃ,",
  "tika-s0105t0:10_13": "tabbasena pavattā appamaññāyo, catutthajjhānikaaggaphalasamāpatti ca bhagavato dibbabrahmaariyavihārā.",
  "tika-s0105t0:11_0": "Aññataravihārasamaṅgīparidīpananti tāsamekato appavattattā ekena vā dvīhi vā samaṅgībhāvaparidīpanaṃ,",
  "tika-s0105t0:11_1": "bhāvalopenāyaṃ bhāvappadhānena vā niddeso. Bhagavā hi lobhadosamohussanne loke sakapaṭipattiyā",
  "tika-s0105t0:11_2": "veneyyānaṃ vinayanatthaṃ taṃ taṃ vihāre upasampajja viharati. Tathā hi yadā sattā",
  "tika-s0105t0:11_3": "kāmesu vippaṭipajjanti, tadā kira bhagavā dibbena vihārena viharati tesaṃ alobhakusalamūluppādanatthaṃ",
  "tika-s0105t0:11_4": "“appeva nāma imaṃ paṭipattiṃ disvā ettha rucimuppādetvā kāmesu virajjeyyu”nti. Yadā",
  "tika-s0105t0:11_5": "pana issariyatthaṃ sattesu vippaṭipajjanti, tadā brahmavihārena viharati tesaṃ adosakusalamūluppādanatthaṃ",
  "tika-s0105t0:11_6": "“appeva nāma imaṃ paṭipattiṃ disvā ettha rucimuppādetvā adosena dosaṃ vūpasameyyu”nti.",
  "tika-s0105t0:11_7": "Yadā pana pabbajitā dhammādhikaraṇaṃ vivadanti, tadā ariyavihārena viharati tesaṃ",
  "tika-s0105t0:11_8": "amohakusalamūluppādanatthaṃ “appeva nāma imaṃ paṭipattiṃ disvā ettha rucimuppādetvā",
  "tika-s0105t0:11_9": "amohena mohaṃ vūpasameyyu”nti. Evañca katvā imehi dibbabrahmaariyavihārehi sattānaṃ",
  "tika-s0105t0:11_10": "vividhaṃ hitasukhaṃ harati, iriyāpathavihārena ca ekaṃ iriyāpathabādhanaṃ aññena",
  "tika-s0105t0:11_11": "iriyāpathena vicchinditvā aparipatantaṃ attabhāvaṃ haratīti vuttaṃ “aññataravihārasamaṅgīparidīpana”nti.",
  "tika-s0105t0:12_0": "“Tenā”tiādi yathāvuttasaṃvaṇṇanāya guṇadassanaṃ, tasmāti attho, yathāvuttatthasamatthanaṃ",
  "tika-s0105t0:12_1": "vā. Tena iriyāpathavihārena viharatīti sambandho. Tathā vadamāno pana viharatīti",
  "tika-s0105t0:12_2": "ettha vi-saddo vicchedanatthajotako, “haratī”ti etassa ca neti pavattetīti atthoti",
  "tika-s0105t0:12_3": "ñāpeti “ṭhitopī”tiādinā vicchedanayanākārena vuttattā. Evañhi sati tattha kassa kena",
  "tika-s0105t0:12_4": "vicchindanaṃ, kathaṃ kassa nayananti antolīnacodanaṃ sandhāyāha. “So hī”tiādīti ayampi",
  "tika-s0105t0:12_5": "sambandho upapanno hoti. Yadipi bhagavā ekeneva iriyāpathena cirataraṃ kālaṃ pavattetuṃ",
  "tika-s0105t0:12_6": "sakkoti, tathāpi upādinnakassa nāma sarīrassa ayaṃ sabhāvoti dassetuṃ “ekaṃ iriyāpathabādhana”ntiādi",
  "tika-s0105t0:12_7": "vuttaṃ. Aparipatantanti bhāvanapuṃsakaniddeso, apatamānaṃ katvāti attho. Yasmā pana",
  "tika-s0105t0:12_8": "bhagavā yattha katthaci vasanto veneyyānaṃ dhammaṃ desento, nānāsamāpattīhi ca kālaṃ",
  "tika-s0105t0:12_9": "vītināmento vasati, sattānaṃ, attano ca vividhaṃ sukhaṃ harati, tasmā vividhaṃ haratīti",
  "tika-s0105t0:12_10": "viharatīti evampettha attho veditabbo.",
  "tika-s0105t0:13_0": "Gocaragāmanidassanatthaṃ “rājagahe”ti vatvā buddhānamanurūpanivāsaṭṭhānadassanatthaṃ",
  "tika-s0105t0:13_1": "puna “ambavane”ti vuttanti dassento “idamassā”tiādimāha. Assāti bhagavato. Tassāti",
  "tika-s0105t0:13_2": "rājagahasaṅkhātassa gocaragāmassa. Yassa samīpavasena “rājagahe”ti bhummavacanaṃ",
  "tika-s0105t0:13_3": "pavattati, sopi tassa samīpavasena vattabboti dasseti “rājagahasamīpe ambavane”ti",
  "tika-s0105t0:13_4": "iminā. Samīpattheti ambavanassa samīpatthe. Etanti “rājagahe”ti vacanaṃ. Bhummavacananti",
  "tika-s0105t0:13_5": "ādhāravacanaṃ. Bhavanti etthāti hi bhummaṃ, ādhāro, tadeva vacanaṃ tathā, bhumme",
  "tika-s0105t0:13_6": "pavattaṃ vā vacanaṃ vibhatti bhummavacanaṃ, tena yuttaṃ tathā, sattamīvibhattiyuttapadanti",
  "tika-s0105t0:13_7": "attho. Idaṃ vuttaṃ hoti – kāmaṃ bhagavā ambavaneyeva viharati. Tassamīpattā pana",
  "tika-s0105t0:13_8": "gocaragāmadassanatthaṃ bhummavacanavasena “rājagahe”tipi vuttaṃ yathā taṃ “gaṅgāyaṃ",
  "tika-s0105t0:13_9": "gāvo caranti, kūpe gaggakula”nti cāti. Aneneva yadi bhagavā rājagahe viharati, atha",
  "tika-s0105t0:13_10": "na vattabbaṃ “ambavane”ti. Yadi ca ambavane, evampi na vattabbaṃ “rājagahe”ti. Na",
  "tika-s0105t0:13_11": "hi “pāṭaliputte pāsāde vasatī”tiādīsu viya idha adhikaraṇādhikaraṇassa abhāvato adhikaraṇassa",
  "tika-s0105t0:13_12": "dvayaniddeso yutto siyāti codanā anavakāsā katāti daṭṭhabbaṃ. Kumārabhato eva komārabhacco",
  "tika-s0105t0:13_13": "sakatthavuttipaccayena, niruttinayena vā yathā “bhisaggameva bhesajja”nti. “Yathāhā”tiādinā",
  "tika-s0105t0:13_14": "khandhakapāḷivasena tadatthaṃ sādheti. Kasmā ca ambavanaṃ jīvakasambandhaṃ katvā",
  "tika-s0105t0:13_15": "vuttanti anuyogena mūlato paṭṭhāya tamatthaṃ dassento “ayaṃ panā”tiādimāha.",
  "tika-s0105t0:14_0": "Dosābhisannanti vātapittādivasena ussannadosaṃ. Virecetvāti dosappakopato vivecetvā.",
  "tika-s0105t0:14_1": "Siveyyakaṃ dussayuganti siviraṭṭhe jātaṃ mahagghaṃ dussayugaṃ. Divasassa dvattikkhattunti",
  "tika-s0105t0:14_2": "ekasseva divasassa dvivāre vā tivāre vā bhāge, bhummatthe vā etaṃ sāmivacanaṃ, ekasmiṃyeva",
  "tika-s0105t0:14_3": "divase dvivāraṃ vā tivāraṃ vāti attho. Tambapaṭṭavaṇṇenāti tambalohapaṭṭavaṇṇena.",
  "tika-s0105t0:14_4": "Sacīvarabhattenāti cīvarena, bhattena ca. “Taṃ sandhāyā”ti iminā na bhagavā ambavanamatteyeva",
  "tika-s0105t0:14_5": "viharati, atha kho evaṃ kate vihāre. So pana tadadhikaraṇatāya visuṃ adhikaraṇabhāvena",
  "tika-s0105t0:14_6": "na vuttoti sandhāyabhāsitamatthaṃ dasseti. Sāmaññe hi sati sandhāyabhāsitaniddhāraṇaṃ.",
  "tika-s0105t0:15_0": "Aḍḍhena teḷasa aḍḍhateḷasa. Tādisehi bhikkhusatehi. Aḍḍho panettha satasseva. Yena",
  "tika-s0105t0:15_1": "hi payutto tabbhāgavācako aḍḍhasaddo, so ca kho paṇṇāsāva, tasmā paññāsāya ūnāni",
  "tika-s0105t0:15_2": "teḷasa bhikkhusatānīti atthaṃ viññāpetuṃ “aḍḍhasatenā”tiādi vuttaṃ. Aḍḍhameva sataṃ",
  "tika-s0105t0:15_3": "satassa vā aḍḍhaṃ tathā.",
  "tika-s0105t0:16_0": "Rājatīti attano issariyasampattiyā dibbati sobhati ca. Rañjetīti dānādinā, sassamedhādinā",
  "tika-s0105t0:16_1": "ca catūhi saṅgahavatthūhi rameti, attani vā rāgaṃ karotīti attho. Ca-saddo cettha",
  "tika-s0105t0:16_2": "vikappanattho. Janapadavācino puthuvacanaparattā “magadhāna”nti vuttaṃ, janappadāpadesena",
  "tika-s0105t0:16_3": "vā tabbāsikānaṃ gahitattā. Raññoti pitu bimbisārarañño. Sasati hiṃsatīti sattu, verī,",
  "tika-s0105t0:16_4": "ajātoyeva sattu ajātasattu. “Nemittakehi niddiṭṭho”ti vacanena ca ajātassa tassa",
  "tika-s0105t0:16_5": "sattubhāvo na tāva hoti, sattubhāvassa pana tathā niddiṭṭhattā evaṃ voharīyatīti",
  "tika-s0105t0:16_6": "dasseti. Ajātasseva pana tassa “rañño lohitaṃ piveyya”nti deviyā dohaḷassa pavattattā",
  "tika-s0105t0:16_7": "ajātoyevesa rañño sattūtipi vadanti.",
  "tika-s0105t0:17_0": "“Tasmi”ntiādinā tadatthaṃ vivarati, samattheti ca. Dohaḷoti abhilāso. Bhāriyeti garuke,",
  "tika-s0105t0:17_1": "aññesaṃ asakkuṇeyye vā. Asakkontīti asakkuṇamānā. Akathentīti akathayamānā samānā.",
  "tika-s0105t0:17_2": "Nibandhitvāti vacasā bandhitvā. Suvaṇṇasatthakenāti suvaṇṇamayena satthakena, ghanasuvaṇṇakatenāti",
  "tika-s0105t0:17_3": "attho. Ayomayañhi rañño sarīraṃ upanetuṃ ayuttanti vadanti. Suvaṇṇaparikkhatena vā",
  "tika-s0105t0:17_4": "ayomayasatthenāti atthepi ayamevādhippāyo. Bāhuṃ phālāpetvāti lohitasirāvedhavasena",
  "tika-s0105t0:17_5": "bāhuṃ phālāpetvā. Kevalassa lohitassa gabbhiniyā dujjīrabhāvato udakena sambhinditvā",
  "tika-s0105t0:17_6": "pāyesi. Haññissatīti haññissate, āyatiṃ hanīyateti attho. Nemittakānaṃ vacanaṃ tathaṃ",
  "tika-s0105t0:17_7": "vā siyā, vitathaṃ vāti adhippāyena “puttoti vā dhītāti vā na paññāyatī”ti vuttaṃ.",
  "tika-s0105t0:17_8": "“Attano”tiādinā aññampi kāraṇaṃ dassetvā nivāresi. Rañño bhāvo rajjaṃ, rajjassa samīpe",
  "tika-s0105t0:17_9": "pavattatīti oparajjaṃ, ṭhānantaraṃ.",
  "tika-s0105t0:18_0": "Mahāti mahatī. Samāse viya hi vākyepi mahantasaddassa mahādeso. Dhurāti gaṇassa dhurabhūtā,",
  "tika-s0105t0:18_1": "dhorayhā jeṭṭhakāti attho. Dhuraṃ nīharāmīti gaṇadhuramāvahāmi, gaṇabandhiyaṃ nibbattessāmīti",
  "tika-s0105t0:18_2": "vuttaṃ hoti. “So na sakkā”tiādinā puna cintanākāraṃ dasseti. Iddhipāṭihāriyenāti",
  "tika-s0105t0:18_3": "ahimekhalikakumāravaṇṇavikubbaniddhinā. Tenāti appāyukabhāvena. Hīti nipātamattaṃ.",
  "tika-s0105t0:18_4": "Tena hīti vā uyyojanatthe nipāto. Tena vuttaṃ “kumāraṃ…pe… uyyojesī”ti. Buddho bhavissāmīti",
  "tika-s0105t0:18_5": "ettha iti-saddo idamattho, iminā khandhake āgatanayenāti attho. Pubbe khotiādīhipi khandhakapāḷiyeva.",
  "tika-s0105t0:19_0": "Potthaniyanti churikaṃ. Yaṃ “nakhara”ntipi vuccati, divā divaseti divasassapi divā.",
  "tika-s0105t0:19_1": "Sāmyatthe hetaṃ bhummavacanaṃ “divā divasassā”ti aññattha dassanato. Divassa divasetipi",
  "tika-s0105t0:19_2": "vaṭṭati akārantassapi divasaddassa vijjamānattā. Nepātikampi divāsaddamicchanti saddavidū,",
  "tika-s0105t0:19_3": "majjhanhikavelāyanti attho. Sā hi divasassa viseso divasoti. “Bhīto”tiādi pariyāyo,",
  "tika-s0105t0:19_4": "kāyathambhanena vā bhīto. Hadayamaṃsacalanena ubbiggo. “Jāneyyuṃ vā, mā vā”ti parisaṅkāya",
  "tika-s0105t0:19_5": "ussaṅkī. Ñāte sati attano āgacchamānabhayavasena utrasto. Vuttappakāranti devadattena",
  "tika-s0105t0:19_6": "vuttākāraṃ vippakāranti apakāraṃ anupakāraṃ, viparītakiccaṃ vā. Sabbe bhikkhūti devadattaparisaṃ sandhāyāha.",
  "tika-s0105t0:20": "Acchinditvāti apanayanavasena vilumpitvā. Rajjenāti vijitena. Ekassa rañño āṇāpavattiṭṭhānaṃ “rajja”nti hi vuttaṃ, rājabhāvena vā.",
  "tika-s0105t0:21_0": "Manaso attho icchā manoratho ra-kārāgamaṃ, ta-kāralopañca katvā, cittassa vā nānārammaṇesu",
  "tika-s0105t0:21_1": "vibbhamakaraṇato manaso ratho iva manoratho, mano eva ratho viyāti vā manorathotipi",
  "tika-s0105t0:21_2": "neruttikā vadanti. Sukiccakārimhīti sukiccakārī amhi. Avamānanti avamaññanaṃ anādaraṃ.",
  "tika-s0105t0:21_3": "Mūlaghaccanti jīvitā voropanaṃ sandhāyāha, bhāvanapuṃsakametaṃ. Rājakulānaṃ kira",
  "tika-s0105t0:21_4": "satthena ghātanaṃ rājūnamanāciṇṇaṃ, tasmā so “nanu bhante”tiādimāha. Tāpanagehaṃ",
  "tika-s0105t0:21_5": "nāma uṇhagahāpanagehaṃ, taṃ pana dhūmeneva acchinnā. Tena vuttaṃ “dhūmaghara”nti.",
  "tika-s0105t0:21_6": "Kammakaraṇatthāyāti tāpana kammakaraṇatthameva. Kenaci chāditattā ucco aṅgoti uccaṅgo,",
  "tika-s0105t0:21_7": "yassa kassaci gahaṇatthaṃ paṭicchanno unnataṅgoti idha adhippeto. Tena vuttaṃ “uccaṅgaṃ",
  "tika-s0105t0:21_8": "katvā pavisituṃ mā dethā”ti. “Ucchaṅge katvā”tipi pāṭho, evaṃ sati majjhimaṅgova,",
  "tika-s0105t0:21_9": "ucchaṅge kiñci gahetabbaṃ katvāti attho. Moḷiyanti cūḷāyaṃ “chetvāna moḷiṃ varagandhavāsita”ntiādīsu",
  "tika-s0105t0:21_10": "viya. Tenāha “moḷiṃ bandhitvā”ti. Catumadhurenāti sappisakkaramadhunāḷikerasnehasaṅkhātehi",
  "tika-s0105t0:21_11": "catūhi madhurehi abhisaṅkhatapānavisesenāti vadanti, taṃ mahādhammasamādānasuttapāḷiyā",
  "tika-s0105t0:21_12": "na sameti. Vuttañhi tattha “dadhi ca madhu ca sappi ca phāṇitañca ekajjhaṃ saṃsaṭṭha”nti,",
  "tika-s0105t0:21_13": "tadaṭṭhakathāyañca vuttaṃ “dadhi ca madhu cāti suparisuddhaṃ dadhi ca sumadhuraṃ",
  "tika-s0105t0:21_14": "madhu ca. Ekajjhaṃ saṃsaṭṭhanti ekato katvā missitaṃ āluḷitaṃ. Tassa tanti tassa",
  "tika-s0105t0:21_15": "taṃ catumadhurabhesajjaṃ pivato”ti “attupakkamena maraṇaṃ na yutta”nti manasi katvā",
  "tika-s0105t0:21_16": "rājā tassā sarīraṃ lehitvā yāpeti. Na hi ariyā attānaṃ vinipātenti.",
  "tika-s0105t0:22_0": "Maggaphalasukhenāti maggaphalasukhavatā, sotāpattimaggaphalasukhūpasañhitena caṅkamena",
  "tika-s0105t0:22_1": "yāpetīti attho. Hāressāmīti apanessāmi. Vītaccitehīti vigataaccitehi jālavigatehi",
  "tika-s0105t0:22_2": "suddhaṅgārehi. Kenaci saññattoti kenaci sammā ñāpito, ovaditoti vuttaṃ hoti. Massukaraṇatthāyāti",
  "tika-s0105t0:22_3": "massuvisodhanatthāya. Manaṃ karothāti yathā rañño manaṃ hoti, tathā karotha. Pubbeti",
  "tika-s0105t0:22_4": "purimabhave. Cetiyaṅgaṇeti gandhapupphādīhi pūjanaṭṭhānabhūte cetiyassa bhūmitale.",
  "tika-s0105t0:22_5": "Nisajjanatthāyāti bhikkhusaṅghassa nisīdanatthāya. Paññattakaṭasārakanti paññapetabbauttamakilañjaṃ.",
  "tika-s0105t0:22_6": "Tathāvidho kilañjo hi “kaṭasārako”ti vuccati. Tassāti yathāvuttassa kammadvayassa.",
  "tika-s0105t0:22_7": "Taṃ pana manopadosavaseneva tena katanti daṭṭhabbaṃ. Yathāha –",
  "tika-s0105t0:23": "“Manopubbaṅgamā dhammā, manoseṭṭhā manomayā;",
  "tika-s0105t0:24": "Manasā ce paduṭṭhena, bhāsati vā karoti vā;",
  "tika-s0105t0:25": "Tato naṃ dukkhamanveti, cakkaṃva vahato pada”nti. ;",
  "tika-s0105t0:26_0": "Paricārakoti sahāyako. Abhedepi bhedamiva vohāro loke pākaṭoti vuttaṃ “yakkho hutvā",
  "tika-s0105t0:26_1": "nibbattī”ti. Ekāyapi hi uppādakiriyāya idha bhedavohāro, paṭisandhivasena hutvā,",
  "tika-s0105t0:26_2": "pavattivasena nibbattīti vā paccekaṃ yojetabbaṃ, paṭisandhivasena vā pavattanasaṅkhātaṃ",
  "tika-s0105t0:26_3": "sātisayanibbattanaṃ ñāpetuṃ ekāyeva kiriyā padadvayena vuttā. Tathāvacanañhi paṭisandhivasena",
  "tika-s0105t0:26_4": "nibbattaneyeva dissati “makkaṭako nāma devaputto hutvā nibbatti kaṇṭako nāma…pe…",
  "tika-s0105t0:26_5": "nibbatti, maṇḍūko nāma…pe… nibbattī”tiādīsu viya. Dvinnaṃ vā padānaṃ bhāvatthamapekkhitvā",
  "tika-s0105t0:26_6": "“yakkho”tiādīsu sāmiatthe paccattavacanaṃ kataṃ purimāya pacchimavisesanato, paricārakassa…pe…",
  "tika-s0105t0:26_7": "yakkhassa bhāvena nibbattīti attho, hetvatthe vā ettha tvā-saddo yakkhassa bhāvato",
  "tika-s0105t0:26_8": "pavattanahetūti. Assa pana rañño mahāpuññassapi samānassa tattha bahulaṃ nibbattapubbatāya",
  "tika-s0105t0:26_9": "ciraparicitanikanti vasena tattheva nibbatti veditabbā.",
  "tika-s0105t0:27_0": "Taṃ divasamevāti rañño maraṇadivaseyeva. Khobhetvāti puttasnehassa balavabhāvato,",
  "tika-s0105t0:27_1": "taṃsahajātapīti vegassa ca savipphāratāya taṃ samuṭṭhānarūpadhammehi pharaṇavasena",
  "tika-s0105t0:27_2": "sakalasarīraṃ āloḷetvā. Tenāha “aṭṭhimiñjaṃ āhacca aṭṭhāsī”ti. Pituguṇanti pituno",
  "tika-s0105t0:27_3": "attani sinehaguṇaṃ. Tena vuttaṃ “mayi jātepī”tiādi. Vissajjetha vissajjethāti turitavasena,",
  "tika-s0105t0:27_4": "sokavasena ca vuttaṃ.",
  "tika-s0105t0:28": "Anuṭṭhubhitvāti achaḍḍetvā.",
  "tika-s0105t0:29_0": "Nāḷāgirihatthiṃ muñcāpetvāti ettha iti-saddo pakārattho, tena “abhimārakapurisapesenādippakārenā”ti",
  "tika-s0105t0:29_1": "pubbe vuttappakārattayaṃ paccāmasati, katthaci pana so na diṭṭho. Pañca vatthūnīti",
  "tika-s0105t0:29_2": "“sādhu bhante bhikkhū yāvajīvaṃ āraññikā assū”tiādinā vinaye vuttāni pañca vatthūni.",
  "tika-s0105t0:29_3": "Yācitvāti ettha yācanaṃ viya katvāti attho. Na hi so paṭipajjitukāmo yācatīti ayamattho",
  "tika-s0105t0:29_4": "vinaye vuttoyeva. Saññāpessāmīti cintetvā saṅghabhedaṃ katvāti sambandho. Idañca",
  "tika-s0105t0:29_5": "tassa anikkhittadhuratādassanavasena vuttaṃ, so pana akatepi saṅghabhede tehi saññāpetiyeva.",
  "tika-s0105t0:29_6": "Uṇhalohitanti balavasokasamuṭṭhitaṃ uṇhabhūtaṃ lohitaṃ. Mahānirayeti avīciniraye.",
  "tika-s0105t0:29_7": "Vitthārakathānayoti ajātasattupasādanādivasena vitthārato vattabbāya kathāya nayamattaṃ.",
  "tika-s0105t0:29_8": "Kasmā panettha sā na vuttā, nanu saṅgītikathā viya khandhake āgatāpi sā vattabbāti",
  "tika-s0105t0:29_9": "codanāya āha “āgatattā pana sabbaṃ na vutta”nti, khandhake āgatattā, kiñcimattassa",
  "tika-s0105t0:29_10": "ca vacanakkamassa vuttattā na ettha koci virodhoti adhippāyo. “Eva”ntiādi yathānusandhinā nigamanaṃ.",
  "tika-s0105t0:30_0": "Kosalaraññoti pasenadikosalassa pitu mahākosalarañño. Nanu videhassa rañño dhītā",
  "tika-s0105t0:30_1": "vedehīti attho sambhavatīti codanamapaneti “na videharañño”ti iminā. Atha kenaṭṭhenāti",
  "tika-s0105t0:30_2": "āha “paṇḍitādhivacanameta”nti, paṇḍitavevacanaṃ, paṇḍitanāmanti vā attho. Ayaṃ pana",
  "tika-s0105t0:30_3": "padattho kena nibbacanenāti vuttaṃ “tatrāya”ntiādi. Vidantīti jānanti. Vedenāti karaṇabhūtena",
  "tika-s0105t0:30_4": "ñāṇena. “Īhatī”ti etassa pavattatītipi attho ṭīkāyaṃ vutto. Vedehīti idha nadādigaṇoti āha “vedehiyā”ti.",
  "tika-s0105t0:31_0": "Soyeva aho tadaho, sattamīvacanena pana “tadahū”ti padasiddhi. Etthāti etasmiṃ divase.",
  "tika-s0105t0:31_1": "Upasaddena visiṭṭho vasasaddo upavasaneyeva, na vasanamatte, upavasanañca samādānamevāti",
  "tika-s0105t0:31_2": "dassetuṃ “sīlenā”tiādi vuttaṃ. Ettha ca sīlenāti sāsane ariyuposathaṃ sandhāya vuttaṃ.",
  "tika-s0105t0:31_3": "Anasanenāti abhuñjanamattasaṅkhātaṃ bāhiruposathaṃ. Vā-saddo cettha aniyamattho,",
  "tika-s0105t0:31_4": "tena ekaccaṃ manoduccaritaṃ, dussīlyādiñca saṅgaṇhāti. Tathā hi gopālakuposatho abhijjhāsahagatassa",
  "tika-s0105t0:31_5": "cittassa vasena vutto, nigaṇṭhuposatho mosavajjādivasena. Yathāha visākhuposathe",
  "tika-s0105t0:31_6": "“so tena abhijjhāsahagatena cetasā divasaṃ atināmetī”ti, “iti yasmiṃ samaye sacce",
  "tika-s0105t0:31_7": "samādapetabbā, musāvāde tasmiṃ samaye samādapetī”ti ca ādi.",
  "tika-s0105t0:32_0": "Evaṃ adhippetatthānurūpaṃ nibbacanaṃ dassetvā idāni atthuddhāravasena nibbacanānurūpaṃ",
  "tika-s0105t0:32_1": "adhippetatthaṃ dassetuṃ “ayaṃ panā”tiādimāha. Etthāti uposathasadde. Samānasaddavacanīyānaṃ",
  "tika-s0105t0:32_2": "anekappabhedānaṃ atthānamuddharaṇaṃ atthuddhāro samānasaddavacanīyesu vā atthesu",
  "tika-s0105t0:32_3": "adhippetasseva atthassa uddharaṇaṃ atthuddhārotipi vaṭṭati. Anekatthadassanañhi adhippetatthassa",
  "tika-s0105t0:32_4": "uddharaṇatthameva. Nanu ca “atthamattaṃ pati saddā abhinivisantī”tiādinā atthuddhāre",
  "tika-s0105t0:32_5": "codanā, sodhanā ca heṭṭhā vuttāyeva. Apica visesasaddassa avācakabhāvato pātimokkhuddesādivisayopi",
  "tika-s0105t0:32_6": "uposathasaddo sāmaññarūpo eva, atha kasmā pātimokkhuddesādivisesavisayo vuttoti?",
  "tika-s0105t0:32_7": "Saccametaṃ, ayaṃ panattho tādisaṃ saddasāmaññamanādiyitvā tattha tattha sambhavatthadassanavaseneva",
  "tika-s0105t0:32_8": "vuttoti, evaṃ sabbattha. Sīladiṭṭhivasena (sīlasuddhivasena dī. ni. ṭī. 1.150) upetehi",
  "tika-s0105t0:32_9": "samaggehi vasīyati na uṭṭhīyatīti uposatho, pātimokkhuddeso. Samādānavasena, adhiṭṭhānavasena",
  "tika-s0105t0:32_10": "vā upecca ariyavāsādiatthāya vasitabbo āvasitabboti uposatho, sīlaṃ. Anasanādivasena",
  "tika-s0105t0:32_11": "upecca vasitabbo anuvasitabboti uposatho, vatasamādānasaṅkhāto upavāso. Navamahatthikulapariyāpanne",
  "tika-s0105t0:32_12": "hatthināge kiñci kiriyamanapekkhitvā taṃkulasambhūtatāmattaṃ pati ruḷhivaseneva uposathoti",
  "tika-s0105t0:32_13": "samaññā, tasmā tattha nāmapaññatti veditabbā. Arayo upagantvā useti dāhetīti uposatho,",
  "tika-s0105t0:32_14": "usasaddo dāhetipi saddavidū vadanti. Divase pana uposatha saddapavatti aṭṭhakathāyaṃ",
  "tika-s0105t0:32_15": "vuttāyeva. “Suddhassa ve sadāphaggū”tiādīsu suddhassāti sabbaso kilesamalābhāvena",
  "tika-s0105t0:32_16": "parisuddhassa. Veti nipātamattaṃ, byattanti vā attho. Sadāti niccakālampi. Phaggūti",
  "tika-s0105t0:32_17": "phagguṇīnakkhattameva yuttaṃ bhavati, niruttinayena cetassa siddhi. Yassa hi sundarikabhāradvājassa",
  "tika-s0105t0:32_18": "nāma brāhmaṇassa phagguṇamāse uttaraphagguṇīyuttadivase titthanhānaṃ karontassa saṃvaccharampi",
  "tika-s0105t0:32_19": "katapāpapavāhanaṃ hotīti laddhi. Tato taṃ vivecetuṃ idaṃ majjhimāgamāvare mūlapaṇṇāsake",
  "tika-s0105t0:32_20": "vatthasutte bhagavatā vuttaṃ. Suddhassuposatho sadāti yathāvuttakilesamalasuddhiyā",
  "tika-s0105t0:32_21": "parisuddhassa uposathaṅgāni, vatasamādānāni ca asamādiyatopi niccakālaṃ uposathavāso",
  "tika-s0105t0:32_22": "eva bhavatīti attho. “Na bhikkhave”tiādīsu “abhikkhuko āvāso na gantabbo”ti nīharitvā",
  "tika-s0105t0:32_23": "sambandho. Upavasitabbadivasoti upavasanakaraṇadivaso, adhikaraṇe vā tabbasaddo daṭṭhabbo.",
  "tika-s0105t0:32_24": "Evañhi aṭṭhakathāyaṃ vuttanibbacanena sameti. Antogadhāvadhāraṇena, aññatthāpohanena",
  "tika-s0105t0:32_25": "ca nivāraṇaṃ sandhāya “sesadvayanivāraṇattha”nti vuttaṃ. “Pannarase”ti padamārabbha",
  "tika-s0105t0:32_26": "divasavasena yathāvuttanibbacanaṃ katanti dassento “teneva vutta”ntiādimāha. Pañcadasannaṃ",
  "tika-s0105t0:32_27": "tithīnaṃ pūraṇavasena “pannaraso”ti hi divaso vutto.",
  "tika-s0105t0:33_0": "“Tāni ettha santī”ti ettakeyeva vutte nanvetāni aññatthāpi santīti codanā siyāti",
  "tika-s0105t0:33_1": "taṃ nivāretuṃ “tadā kirā”tiādi vuttaṃ. Anena bahuso, atisayato vā ettha taddhitavisayo",
  "tika-s0105t0:33_2": "payuttoti dasseti. Cātumāsī, cātumāsinīti ca paccayavisesena itthiliṅgeyeva pariyāyavacanaṃ.",
  "tika-s0105t0:33_3": "Pariyosānabhūtāti ca pūraṇabhāvameva sandhāya vadati tāya saheva catumāsaparipuṇṇabhāvato.",
  "tika-s0105t0:33_4": "Idhāti pāḷiyaṃ. Tīhi ākārehi pūretīti puṇṇāti atthaṃ dasseti “māsapuṇṇatāyā”tiādinā.",
  "tika-s0105t0:33_5": "Tattha tadā kattikamāsassa puṇṇatāya māsapuṇṇatā. Purimapuṇṇamito hi paṭṭhāya yāva",
  "tika-s0105t0:33_6": "aparā puṇṇamī, tāva eko māsoti tattha vohāro. Vassānassa utuno puṇṇatāya utupuṇṇatā.",
  "tika-s0105t0:33_7": "Kattikamāsalakkhitassa saṃvaccharassa puṇṇatāya saṃvaccharapuṇṇatā. Purimakattikamāsato",
  "tika-s0105t0:33_8": "pabhuti yāva aparakattikamāso, tāva eko kattikasaṃvaccharoti evaṃ saṃvaccharapuṇṇatāyāti",
  "tika-s0105t0:33_9": "vuttaṃ hoti. Lokikānaṃ matena pana māsavasena saṃvaccharasamaññā lakkhitā. Tathā",
  "tika-s0105t0:33_10": "ca lakkhaṇaṃ garusaṅkantivasena. Vuttañhi jotisatthe –",
  "tika-s0105t0:34": "“Nakkhattena sahodaya-matthaṃ yāti sūramanti;",
  "tika-s0105t0:35": "Tassa saṅkaṃ tatra vattabbaṃ, vassaṃ māsakamenevā”ti.",
  "tika-s0105t0:36_0": "Minīyati divaso etenāti mā. Tassa hi gatiyā divaso minitabbo “pāṭipado dutiyā, tatiyā”tiādinā.",
  "tika-s0105t0:36_1": "Ettha puṇṇoti etissā rattiyā sabbakalāpāripūriyā puṇṇo. Candassa hi soḷasamo bhāgo",
  "tika-s0105t0:36_2": "“kalā”ti vuccati, tadā ca cando sabbāsampi soḷasannaṃ kalānaṃ vasena paripuṇṇo hutvā",
  "tika-s0105t0:36_3": "dissati. Ettha ca “tadahuposathe pannarase”ti padāni divasavasena vuttāni, “komudiyā”tiādīni",
  "tika-s0105t0:36_4": "tadekadesarattivasena.",
  "tika-s0105t0:37_0": "Kasmā pana rājā amaccaparivuto nisinno, na ekakovāti codanāya sodhanālesaṃ dassetuṃ",
  "tika-s0105t0:37_1": "pāḷipadatthameva avatvā “evarūpāyā”tiādīnipi vadati. Etehi cāyaṃ sodhanāleso dassito",
  "tika-s0105t0:37_2": "“evaṃ ruciyamānāya rattiyā tadā pavattattā tathā parivuto nisinno”ti. Dhoviyamānadisābhāgāyāti",
  "tika-s0105t0:37_3": "etthāpi viyasaddo yojetabbo. Rajatavimānaniccharitehīti rajatavimānato nikkhantehi,",
  "tika-s0105t0:37_4": "rajatavimānappabhāya vā vipphuritehi. “Visaro”ti idaṃ muttāvaḷiādīnampi visesanapadaṃ.",
  "tika-s0105t0:37_5": "Abbhaṃ dhūmo rajo rāhūti ime cattāro upakkilesā pāḷinayena. Rājāmaccehīti rājakulasamudāgatehi",
  "tika-s0105t0:37_6": "amaccehi. Atha vā anuyuttakarājūhi ceva amaccehi cāti attho. Kañcanāsaneti sīhāsane.",
  "tika-s0105t0:37_7": "“Raññaṃ tu hemamāsanaṃ, sīhāsanamatho vāḷabījanitthī ca cāmara”nti hi vuttaṃ. Kasmā",
  "tika-s0105t0:37_8": "nisinnoti nisīdanamatte codanā. Eta nti kandanaṃ, pabodhanaṃ vā. Itīti iminā hetunā.",
  "tika-s0105t0:37_9": "Nakkhatta nti kattikānakkhattachaṇaṃ. Sammā ghositabbaṃ etarahi nakkhattanti saṅghuṭṭhaṃ.",
  "tika-s0105t0:37_10": "Pañcavaṇṇakusumehi lājena, puṇṇaghaṭehi ca paṭimaṇḍitaṃ gharesu dvāraṃ yassa tadetaṃ",
  "tika-s0105t0:37_11": "nagaraṃ pañca…pe… dvāraṃ. Dhajo vaṭo. Paṭāko paṭṭoti sīhaḷiyā vadanti. Tadā kira",
  "tika-s0105t0:37_12": "padīpujjalanasīsena katanakkhattaṃ. Tathā hi ummādantijātakādīsupi kattikamāse evameva",
  "tika-s0105t0:37_13": "vuttaṃ. Tenāha “samujjalitadīpamālālaṅkatasabbadisābhāga”nti. Vīthi nāma rathikā",
  "tika-s0105t0:37_14": "mahāmaggo. Racchā nāma anibbiddhā khuddakamaggo. Tattha tattha nisinnavasena samānabhāgena",
  "tika-s0105t0:37_15": "pāṭiyekkaṃ nakkhattakīḷaṃ anubhavamānena samabhikiṇṇanti vuttaṃ hoti. Mahāaṭṭhakathāyaṃ",
  "tika-s0105t0:37_16": "evaṃ vatvāpi tattheva iti sanniṭṭhānaṃ katanti attho.",
  "tika-s0105t0:38_0": "Udānaṃ udāhāroti atthato ekaṃ. Mānanti mānapattaṃ kattubhūtaṃ. Chaḍḍanavasena avaseko.",
  "tika-s0105t0:38_1": "Sotavasena ogho. Pītivacananti pītisamuṭṭhānavacanaṃ kammabhūtaṃ. Hadayanti cittaṃ",
  "tika-s0105t0:38_2": "kattubhūtaṃ. Gahetunti bahi aniccharaṇavasena gaṇhituṃ, hadayantoyeva ṭhapetuṃ na",
  "tika-s0105t0:38_3": "sakkotīti adhippāyo. Tena vuttaṃ “adhikaṃ hutvā”tiādi. Idaṃ vuttaṃ hoti – yaṃ vacanaṃ",
  "tika-s0105t0:38_4": "paṭiggāhaka nirapekkhaṃ kevalaṃ uḷārāya pītiyā vasena sarasato sahasāva mukhato niccharati,",
  "tika-s0105t0:38_5": "tadevidha “udāna”nti adhippetanti.",
  "tika-s0105t0:39_0": "Dosehi itā gatā apagatāti dosinā ta-kārassa na-kāraṃ katvā yathā “kilese jito vijitāvīti",
  "tika-s0105t0:39_1": "jino”ti āha “dosāpagatā”ti. Yadipi sutte vuttaṃ “cattārome bhikkhave candimasūriyānaṃ",
  "tika-s0105t0:39_2": "upakkilesā, yehi upakkilesehi upakkiliṭṭhā candimasūriyā na tapanti na bhāsanti na",
  "tika-s0105t0:39_3": "virocanti. Katame cattāro? Abbhā bhikkhave…pe… mahikā. Dhūmo rajo. Rāhu bhikkhave",
  "tika-s0105t0:39_4": "candimasūriyānaṃ upakkileso”ti, tathāpi tatiyupakkilesassa pabhedadassana vasena",
  "tika-s0105t0:39_5": "aṭṭhakathānayena dassetuṃ “pañcahi upakkilesehī”ti vuttaṃ. Ayamattho ca ramaṇīyādisaddayogato",
  "tika-s0105t0:39_6": "ñāyatīti āha “tasmā”tiādi. Anīya-saddopi bahulā katvatthābhidhāyako yathā “niyyānikā",
  "tika-s0105t0:39_7": "dhammā”ti dasseti “ramayatī”ti iminā. Juṇhāvasena rattiyā surūpattamāha “vuttadosavimuttāyā”tiādinā.",
  "tika-s0105t0:39_8": "Abbhādayo cettha vuttadosā. Ayañca hetu “dassituṃ yuttā”ti etthāpi sambajjhitabbo.",
  "tika-s0105t0:39_9": "Tena kāraṇena, utusampattiyā ca pāsādikatā daṭṭhabbā. Īdisāya rattiyā yutto divaso",
  "tika-s0105t0:39_10": "māso utu saṃvaccharoti evaṃ divasamāsādīnaṃ lakkhaṇā sallakkhaṇupāyā bhavituṃ yuttā,",
  "tika-s0105t0:39_11": "tasmā lakkhitabbāti lakkhaṇiyā, sā eva lakkhaññā ya-vato ṇa-kārassa ña-kārādesavasena",
  "tika-s0105t0:39_12": "yathā “pokkharañño sumāpitā”ti āha “divasamāsādīna”ntiādi.",
  "tika-s0105t0:40_0": "“Yaṃ no payirupāsato cittaṃ pasīdeyyā”ti vacanato samaṇaṃ vā brāhmaṇaṃ vāti ettha",
  "tika-s0105t0:40_1": "paramatthasamaṇo, paramatthabrāhmaṇo ca adhippeto, na pana pabbajjāmattasamaṇo, na",
  "tika-s0105t0:40_2": "ca jātimattabrāhmaṇoti vuttaṃ “samitapāpatāyā”tiādi. Bahati pāpe bahi karotīti brāhmaṇo",
  "tika-s0105t0:40_3": "niruttinayena. Bahuvacane vattabbe ekavacanaṃ, ekavacane vā vattabbe bahuvacanaṃ",
  "tika-s0105t0:40_4": "vacanabyattayo vacanavipallāsoti attho. Idha pana “payirupāsata”nti vattabbe “payirupāsato”ti",
  "tika-s0105t0:40_5": "vuttattā bahuvacane vattabbe ekavacanavasena vacanabyattayo dassito. Attani, garuṭṭhāniye",
  "tika-s0105t0:40_6": "ca hi ekasmimpi bahuvacanappayogo niruḷho. Payirupāsatoti ca vaṇṇavipariyāyaniddeso",
  "tika-s0105t0:40_7": "esa yathā “payirudāhāsī”ti. Ayañhi bahulaṃ diṭṭhapayogo, yadidaṃ parisadde ya-kārapare",
  "tika-s0105t0:40_8": "vaṇṇavipariyāyo. Tathā hi akkharacintakā vadanti “pariyādīnaṃ rayādivaṇṇassa yarādīhi",
  "tika-s0105t0:40_9": "vipariyāyo”ti. Yanti samaṇaṃ vā brāhmaṇaṃ vā. Iminā sabbenapi vacanenāti “ramaṇīyā",
  "tika-s0105t0:40_10": "vatā”tiādivacanena. Obhāsanimittakammanti obhāsabhūtaṃ nimittakammaṃ, paribyattaṃ",
  "tika-s0105t0:40_11": "nimittakaraṇanti attho. Mahāparādhatāyāti mahādosatāya.",
  "tika-s0105t0:41_0": "“Tena hī”tiādi tadatthavivaraṇaṃ. Devadatto cāti ettha ca-saddo samuccayavasena atthupanayane,",
  "tika-s0105t0:41_1": "tena yathā rājā ajātasattu attano pitu ariyasāvakassa satthu upaṭṭhākassa ghātanena",
  "tika-s0105t0:41_2": "mahāparādho, evaṃ bhagavato mahānatthakarassa devadattassa apassayabhāvenāpīti imamatthaṃ",
  "tika-s0105t0:41_3": "upaneti. Tassa piṭṭhichāyāyāti vohāramattaṃ, tassa jīvakassa piṭṭhiapassayena, taṃ",
  "tika-s0105t0:41_4": "pamukhaṃ katvā apassāyāti vuttaṃ hoti. Vikkhepapacchedanatthanti vakkhamānāya attano",
  "tika-s0105t0:41_5": "kathāya uppajjanakavikkhepassa pacchindanatthaṃ, anuppajjanatthanti adhippāyo. Tenāha",
  "tika-s0105t0:41_6": "“tassaṃ hī”tiādi. Asikkhitānanti kāyavacīsaṃyamane vigatasikkhānaṃ. Kulūpaketi kulamupagate",
  "tika-s0105t0:41_7": "satthāre. Gahitāsāratāyāti gahetabbaguṇasāravigatatāya. Nibbikkhepanti aññesamapanayanavirahitaṃ.",
  "tika-s0105t0:42": "Bhaddanti avassayasampannatāya sundaraṃ.",
  "tika-s0105t0:43_0": "151. Ayañcattho imāya pāḷicchāyāya adhigato, imamatthameva vā antogadhaṃ katvā pāḷiyamevaṃ",
  "tika-s0105t0:43_1": "vuttanti dasseti “tenāhā”tiādinā. Asatthāpi samāno satthā paṭiññāto yenāti satthupaṭiññāto,",
  "tika-s0105t0:43_2": "tassa abuddhassāpi samānassa buddhapaṭiññātassa “ahameko loke atthadhammānusāsako”ti",
  "tika-s0105t0:43_3": "ācariyapaṭiññātabhāvaṃ vā sandhāya evaṃ vuttaṃ. “So kirā”tiādinā anussutimattaṃ pati",
  "tika-s0105t0:43_4": "porāṇaṭṭhakathānayova kirasaddena vutto. Esa nayo parato makkhalipadanibbacanepi.",
  "tika-s0105t0:43_5": "Ekūnadāsasataṃ pūrayamānoti ekenūnadāsasataṃ attanā saddhiṃ anūnadāsasataṃ katvā",
  "tika-s0105t0:43_6": "pūrayamāno. Evaṃ jāyamāno cesa maṅgaladāso jāto. Jātarūpenevāti mātukucchito vijātaveseneva,",
  "tika-s0105t0:43_7": "yathā vā sattā anivatthā apārutā jāyanti, tathā jātarūpeneva. Upasaṅkamantīti upagatā",
  "tika-s0105t0:43_8": "bhajantā honti. Tadeva pabbajjaṃ aggahesīti tadeva naggarūpaṃ “ayameva pabbajjā nāma",
  "tika-s0105t0:43_9": "siyā”ti pabbajjaṃ katvā aggahesi. Pabbajiṃsūti taṃ pabbajitamanupabbajiṃsu.",
  "tika-s0105t0:44_0": "“Pabbajitasamūhasaṅkhāto”ti etena pabbajitasamūhatāmattena saṅgho, na niyyānikadiṭṭhivisuddhasīlasāmaññavasena",
  "tika-s0105t0:44_1": "saṃhatattāti dasseti. Assa atthīti assa satthupaṭiññātassa parivārabhāvena atthi.",
  "tika-s0105t0:44_2": "“Saṅghī gaṇī”ti cedaṃ pariyāyavacanaṃ, saṅketamattato nānanti āha “svevā”tiādi. Svevāti",
  "tika-s0105t0:44_3": "ca pabbajitasamūhasaṅkhāto eva. Keci pana “pabbajitasamūhavasena saṅghī, gahaṭṭhasamūhavasena",
  "tika-s0105t0:44_4": "gaṇī”ti vadanti, taṃ tesaṃ matimattaṃ gaṇe eva loke saṅgha-saddassa niruḷhattā. Acelakavatacariyādi",
  "tika-s0105t0:44_5": "attanā parikappitamattaṃ ācāro. Paññāto pākaṭo saṅghīādibhāvena. Appiccho santuṭṭhoti",
  "tika-s0105t0:44_6": "atthato ekaṃ. Tattha labbhamānāppicchataṃ dassetuṃ “appicchatāya vatthampi na nivāsetī”ti",
  "tika-s0105t0:44_7": "vuttaṃ. Na hi tasmiṃ sāsanike viya santaguṇaniggūhaṇalakkhaṇā appicchatā labbhati.",
  "tika-s0105t0:44_8": "Yasoti kittisaddo. Taranti etena saṃsāroghanti evaṃ sammatatāya laddhi titthaṃ nāma",
  "tika-s0105t0:44_9": "“sādhū”ti sammato, na ca sādhūhi sammatoti atthamāha “aya”ntiādinā. Na hi tassa sādhūhi",
  "tika-s0105t0:44_10": "sammatatā labbhati. Sundaro sappurisoti dvidhā attho. Assutavatoti assutāriyadhammassa,",
  "tika-s0105t0:44_11": "kattutthe cetaṃ sāmivacanaṃ. “Imāni me vatasamādānāni ettakaṃ kālaṃ suciṇṇānī”ti",
  "tika-s0105t0:44_12": "bahū rattiyo jānāti. Tā panassa rattiyo cirakālabhūtāti katvā “ciraṃ pabbajitassā”tiādi",
  "tika-s0105t0:44_13": "vuttaṃ, antatthaaññapadatthasamāso cesa yathā “māsajāto”ti. Atha tassa padadvayassa",
  "tika-s0105t0:44_14": "ko visesoti ce? Cirapabbajitaggahaṇenassa buddhisīlatā, rattaññūgahaṇena tattha sampajānatā",
  "tika-s0105t0:44_15": "dassitā, ayametassa visesoti. Kiṃ pana atthaṃ sandhāya so amacco āhāti vuttaṃ “acirapabbajitassā”tiādi.",
  "tika-s0105t0:44_16": "Okappanīyāti saddahanīyā. Addhānanti dīghakālaṃ. Kittako pana soti āha “dve tayo",
  "tika-s0105t0:44_17": "rājaparivaṭṭe”ti, dvinnaṃ, tiṇṇaṃ vā rājūnaṃ rajjānusāsanapaṭipāṭiyoti attho. “Addhagato”ti",
  "tika-s0105t0:44_18": "vatvāpi puna kataṃ vayaggahaṇaṃ osānavayāpekkhaṃ padadvayassa atthavisesasambhavatoti",
  "tika-s0105t0:44_19": "dasseti “pacchimavaya”nti iminā. Ubhayanti “addhagato, vayoanuppatto”ti padadvayaṃ.",
  "tika-s0105t0:45_0": "Kājaro nāma eko rukkhaviseso, yo “paṇṇakarukkho”tipi vuccati. Disvā viya anattamanoti",
  "tika-s0105t0:45_1": "sambandho. Pubbe pitarā saddhiṃ satthu santikaṃ gantvā desanāya sutapubbataṃ sandhāyāha",
  "tika-s0105t0:45_2": "“jhānā…pe… kāmo”ti. Tilakkhaṇabbhāhatanti tīhi lakkhaṇehi abhighaṭitaṃ. Dassanenāti",
  "tika-s0105t0:45_3": "nidassanamattaṃ. So hi disvā tena saddhiṃ allāpasallāpaṃ katvā, tato akiriyavādaṃ",
  "tika-s0105t0:45_4": "sutvā ca anattamano ahosi. Guṇakathāyāti abhūtaguṇakathāya. Tenāha “suṭṭhutaraṃ anattamano”ti.",
  "tika-s0105t0:45_5": "Yadi anattamano, kasmā tuṇhī ahosīti codanaṃ visodheti “anattamano samānopī”tiādinā.",
  "tika-s0105t0:46_0": "152. Gosālāyāti evaṃnāmake gāmeti vuttaṃ. Vassānakāle gunnaṃ patiṭṭhitasālāyāti pana",
  "tika-s0105t0:46_1": "atthe tabbasena tassa nāmaṃ sātisayamupapannaṃ hoti bahulamanaññasādhāraṇattā, tathāpi",
  "tika-s0105t0:46_2": "so porāṇehi ananussutoti ekaccavādo nāma kato. “Mā khalīti sāmiko āhā”ti iminā tathāvacanamupādāya",
  "tika-s0105t0:46_3": "tassa ākhyātapadena samaññāti dasseti. Saññāya hi vattumicchāya ākhyātapadampi nāmikaṃ",
  "tika-s0105t0:46_4": "bhavati yathā “aññāsikoṇḍañño”ti. Sesanti “so paṇṇena vā”tiādivacanaṃ.",
  "tika-s0105t0:47_0": "153. Dāsādīsu sirivaḍḍhakādināmamiva ajitoti tassa nāmamattaṃ. Kesehi vāyito kambalo",
  "tika-s0105t0:47_1": "yassātipi yujjati. Paṭikiṭṭhataranti nihīnataraṃ. “Yathāhā”tiādinā aṅguttarāgame",
  "tika-s0105t0:47_2": "tikanipāte makkhalisutta māhari. Tantāvutānīti tante vītāni. “Sīte sīto”tiādinā chahākārehi",
  "tika-s0105t0:47_3": "tassa paṭikiṭṭhataraṃ dasseti.",
  "tika-s0105t0:48_0": "154. Pakujjhati sammādiṭṭhikesu byāpajjatīti pakudho. Vaccaṃ katvāpīti ettha pi-saddena",
  "tika-s0105t0:48_1": "bhojanaṃ bhuñjitvāpi kenaci asucinā makkhitvāpīti imamatthaṃ sampiṇḍeti. Vālikāthūpaṃ",
  "tika-s0105t0:48_2": "katvāti vatasamādānasīsena vālikāsañcayaṃ katvā, tathārūpe anupagamanīyaṭṭhāne puna",
  "tika-s0105t0:48_3": "vataṃ samādāya gacchatīti vuttaṃ hoti.",
  "tika-s0105t0:49_0": "156. “Gaṇṭhanakileso”ti etassa “palibundhanakileso”ti atthavacanaṃ, saṃsāre paribundhanakicco",
  "tika-s0105t0:49_1": "khettavatthuputtadārādivisayo rāgādikilesoti attho. “Evaṃvāditāyā”ti iminā laddhivasenassa",
  "tika-s0105t0:49_2": "nāmaṃ, na panatthatoti dasseti. Yāva hi so maggena samugghāṭito, tāva atthiyeva.",
  "tika-s0105t0:49_3": "Ayaṃ pana vacanattho – “natthi mayhaṃ gaṇṭho”ti gaṇhātīti nigaṇṭhoti. Nāṭassāti evaṃnāmakassa.",
  "tika-s0105t0:50": "Komārabhaccajīvakakathāvaṇṇanā",
  "tika-s0105t0:51_0": "157. Sabbathā tuṇhībhūtabhāvaṃ sandhāya “esa nāga…pe… viyā”ti vuttaṃ. Supaṇṇoti garuḷo,",
  "tika-s0105t0:51_1": "garuḍo vā sakkaṭamatena. “Ḍa-ḷāna’maviseso”ti hi tattha vadanti. Yathādhippāyaṃ na",
  "tika-s0105t0:51_2": "vattatīti katvā “anattho vata me”ti vuttaṃ. Upasantassāti sabbathā saññamena upasamaṃ",
  "tika-s0105t0:51_3": "gatassa. Jīvakassa tuṇhībhāvo mama adhippāyassa maddanasadiso, tasmā tadeva tuṇhībhāvaṃ",
  "tika-s0105t0:51_4": "pucchitvā kathāpanena mama adhippāyo sampādetabboti ayamettha rañño adhippāyoti dassento",
  "tika-s0105t0:51_5": "“hatthimhi kho panā”tiādimāha. Kinti kāraṇapucchāyaṃ nipātoti dasseti “kena kāraṇenā”ti",
  "tika-s0105t0:51_6": "iminā, yena tuvaṃ tuṇhī, kiṃ taṃ kāraṇanti vā atthaṃ dasseti. Tattha yathāsambhavaṃ",
  "tika-s0105t0:51_7": "kāraṇaṃ uddharitvā adhippāyaṃ dassetuṃ “imesa”ntiādi vuttaṃ. Yathā etesanti etesaṃ",
  "tika-s0105t0:51_8": "kulūpako atthi yathā, imesaṃ nu kho tiṇṇaṃ kāraṇānaṃ aññatarena kāraṇena tuṇhī bhavasīti",
  "tika-s0105t0:51_9": "pucchatīti adhippāyo.",
  "tika-s0105t0:52_0": "Kathāpetīti kathāpetukāmo hoti. Pañcapatiṭṭhitenāti ettha pañcahi aṅgehi abhimukhaṃ",
  "tika-s0105t0:52_1": "ṭhitenāti attho, pādajāṇu kappara hattha sīsasaṅkhātāni pañca aṅgāni samaṃ katvā",
  "tika-s0105t0:52_2": "onāmetvā abhimukhaṃ ṭhitena paṭhamaṃ vanditvāti vuttaṃ hoti. Yampi vadanti “navakatarenupāli",
  "tika-s0105t0:52_3": "bhikkhunā vuḍḍhatarassa bhikkhuno pāde vandantena ime pañca dhamme ajjhattaṃ upaṭṭhāpetvā",
  "tika-s0105t0:52_4": "pādā vanditabbā’tiādikaṃ vinayapāḷimāharitvā ekaṃsakaraṇaañjalipaggahaṇapādasambāhanapemagāravupaṭṭhāpanavasena",
  "tika-s0105t0:52_5": "pañcapatiṭṭhitavandanā”ti, tametthānadhippetaṃ dūrato vandane yathāvuttapañcaṅgassa",
  "tika-s0105t0:52_6": "aparipuṇṇattā. Vandanā cettha paṇamanā añjalipaggahaṇakarapuṭasamāyogo. “Pañcapatiṭṭhitena",
  "tika-s0105t0:52_7": "vanditvā”ti ca kāyapaṇāmo vutto, “mama satthuno”tiādinā pana vacīpaṇāmo, tadubhayapurecarānucaravasena",
  "tika-s0105t0:52_8": "manopaṇāmoti. Kāmaṃ sabbāpi tathāgatassa paṭipatti anaññasādhāraṇā acchariyabbhutarūpāva,",
  "tika-s0105t0:52_9": "tathāpi gabbhokkanti abhijāti abhinikkhamana abhisambodhi dhammacakkappavattana yamakapāṭihāriyadevorohanāni",
  "tika-s0105t0:52_10": "sadevake loke ativiya supākaṭāni, na sakkā kenaci paṭibāhitunti tāniyevettha uddhaṭāni.",
  "tika-s0105t0:53_0": "Itthaṃ imaṃ pakāraṃ bhūto pattoti itthambhūto, tassa ākhyānaṃ itthambhūtākhyānaṃ,",
  "tika-s0105t0:53_1": "soyevattho itthambhūtākhyānattho. Atha vā itthaṃ evaṃpakāro bhūto jātoti itthambhūto,",
  "tika-s0105t0:53_2": "tādisoti ākhyānaṃ itthambhūtākhyānaṃ, tadevattho itthambhūtākhyānattho, tasmiṃ upayogavacananti",
  "tika-s0105t0:53_3": "attho. Abbhuggatoti ettha hi abhisaddo padhānavasena itthambhūtākhyānatthajotako",
  "tika-s0105t0:53_4": "kammappavacanīyo abhibhavitvā uggamanakiriyāpakārassa dīpanato, tena payogato “taṃ",
  "tika-s0105t0:53_5": "kho pana bhagavanta”nti idaṃ upayogavacanaṃ sāmiatthe samānampi appadhānavasena itthambhūtākhyānatthadīpanato",
  "tika-s0105t0:53_6": "“itthambhūtākhyānatthe”ti vuttaṃ. Tenevāha “tassa kho pana bhagavatoti attho”ti.",
  "tika-s0105t0:53_7": "Nanu ca “sādhu devadatto mātaramabhī”ti ettha viya “taṃ kho pana bhagavanta”nti ettha",
  "tika-s0105t0:53_8": "abhisaddo appayutto, kathamettha taṃpayogato upayogavacanaṃ siyāti? Atthato payuttattā.",
  "tika-s0105t0:53_9": "Atthasaddapayogesu hi atthapayogoyeva padhānoti. Idaṃ vuttaṃ hoti – yathā “sādhu",
  "tika-s0105t0:53_10": "devadatto mātaramabhī”ti ettha abhisaddapayogato itthambhūtākhyāne upayogavacanaṃ",
  "tika-s0105t0:53_11": "kataṃ, evamidhāpi “taṃ kho pana bhagavantaṃ abhi evaṃ kalyāṇo kittisaddo uggato”ti",
  "tika-s0105t0:53_12": "abhisaddapayogato itthambhūtākhyāne upayogavacanaṃ katanti. Yathā hi “sādhu devadatto",
  "tika-s0105t0:53_13": "mātaramabhī”ti ettha “devadatto mātaramabhi mātuvisaye, mātuyā vā sādhū”ti evaṃ adhikaraṇatthe,",
  "tika-s0105t0:53_14": "sāmiatthe vā bhummavacanassa, sāmivacanassa vā pasaṅge itthambhūtākhyānajotakena",
  "tika-s0105t0:53_15": "kammappavacanīyena abhisaddena payogato upayogavacanaṃ kataṃ, evamidhāpi sāmiatthe",
  "tika-s0105t0:53_16": "sāmivacanappasaṅge yathā ca tattha “devadatto mātuvisaye, mātu sambandhī vā sādhuttappakārappatto”ti",
  "tika-s0105t0:53_17": "ayamattho viññāyati, evamidhāpi “bhagavato sambandhī kittisaddo abbhuggato abhibhavitvā",
  "tika-s0105t0:53_18": "uggamanappakārappatto”ti ayamattho viññāyati. Tattha hi devadattaggahaṇaṃ viya idha",
  "tika-s0105t0:53_19": "kittisaddaggahaṇaṃ, “mātara”nti vacanaṃ viya “bhagavanta”nti vacanaṃ, sādhusaddo",
  "tika-s0105t0:53_20": "viya uggatasaddo veditabbo.",
  "tika-s0105t0:54_0": "Kalyāṇoti bhaddako. Kalyāṇabhāvo cassa kalyāṇaguṇavisayatāyāti āha “kalyāṇaguṇasamannāgato”ti,",
  "tika-s0105t0:54_1": "kalyāṇehi guṇehi samannāgato tabbisayatāya yuttoti attho. Taṃ visayatā hettha samannāgamo,",
  "tika-s0105t0:54_2": "kalyāṇaguṇavisayatāya tannissitoti adhippāyo. Seṭṭhoti pariyāyavacanepi eseva nayo.",
  "tika-s0105t0:54_3": "Seṭṭhaguṇavisayatā eva hi kittisaddassa seṭṭhatā “bhagavāti vacanaṃ seṭṭhaṃ, bhagavāti",
  "tika-s0105t0:54_4": "vacanamuttama”ntiādīsu viya. “Arahaṃ sammāsambuddho”tiādinā guṇānaṃ saṃkittanato,",
  "tika-s0105t0:54_5": "saddanīyato ca vaṇṇoyeva kittisaddo nāmāti āha “kittiyevā”ti. Vaṇṇo eva hi kittetabbato",
  "tika-s0105t0:54_6": "kitti, saddanīyato saddoti ca vuccati. Kittipariyāyo hi saddasaddo yathā “uḷārasaddā",
  "tika-s0105t0:54_7": "isayo, guṇavanto tapassino”ti. Kittivasena pavatto saddo kittisaddoti bhinnādhikaraṇataṃ",
  "tika-s0105t0:54_8": "dasseti “thutighoso”ti iminā. Kittisaddo hettha thutipariyāyo kittanamabhitthavanaṃ",
  "tika-s0105t0:54_9": "kittīti. Thutivasena pavatto ghoso thutighoso, abhitthavudāhāroti attho. Abhisaddo",
  "tika-s0105t0:54_10": "abhibhavane, abhibhavanañcettha ajjhottharaṇamevāti vuttaṃ “ajjhottharitvā”ti, anaññasādhāraṇe",
  "tika-s0105t0:54_11": "guṇe ārabbha pavattattā abhibyāpetvāti attho. Kinti-saddo abbhuggatoti codanāya “itipi",
  "tika-s0105t0:54_12": "so bhagavā”tiādimāhāti anusandhiṃ dassetuṃ “kintī”ti vuttaṃ.",
  "tika-s0105t0:55_0": "Padānaṃ sambajjhanaṃ padasambandho. So bhagavāti yo so samatiṃsa pāramiyo pūretvā",
  "tika-s0105t0:55_1": "sabbakilese bhañjitvā anuttaraṃ sammāsambodhiṃ abhisambuddho devānamatidevo sakkānamatisakko",
  "tika-s0105t0:55_2": "brahmānamatibrahmā lokanātho bhāgyavantatādīhi kāraṇehi sadevake loke “bhagavā”ti",
  "tika-s0105t0:55_3": "patthaṭakittisaddo, so bhagavā. Yaṃ taṃ-saddā hi niccasambandhā. “Bhagavā”ti ca idamādipadaṃ",
  "tika-s0105t0:55_4": "satthu nāmakittanaṃ. Tenāha āyasmā dhammasenāpati “bhagavāti netaṃ nāmaṃ mātarā kataṃ,",
  "tika-s0105t0:55_5": "na pitarā kata”ntiādi. Parato pana “bhagavā”ti padaṃ guṇakittanaṃ. Yathā kammaṭṭhānikena“araha”ntiādīsu",
  "tika-s0105t0:55_6": "navasu ṭhānesu paccekaṃ itipisaddaṃ yojetvā buddhaguṇā anussarīyanti, evamidha buddhaguṇasaṃkittakenāpīti",
  "tika-s0105t0:55_7": "dassento “itipi arahaṃ…pe… itipi bhagavā”ti āha. Evañhi sati“araha”ntiādīhi navahi",
  "tika-s0105t0:55_8": "padehi ye sadevake loke ativiya pākaṭā paññātā buddhaguṇā, te nānappakārato vibhāvitā",
  "tika-s0105t0:55_9": "honti “itipī”ti padadvayena tesaṃ nānappakāratādīpanato. “Itipetaṃ bhūtaṃ, itipetaṃ",
  "tika-s0105t0:55_10": "taccha”ntiādīsu viya hi iti-saddo idha āsannapaccakkhakaraṇattho, pi-saddo sampiṇḍanattho,",
  "tika-s0105t0:55_11": "tena ca nesaṃ nānappakārabhāvo dīpito, tāni ca guṇasallakkhaṇakāraṇāni saddhāsampannānaṃ",
  "tika-s0105t0:55_12": "viññujātikānaṃ paccakkhāni honti, tasmā tāni saṃkittentena viññunā cittassa sammukhībhūtāneva",
  "tika-s0105t0:55_13": "katvā saṃkittetabbānīti dassento “iminā ca iminā ca kāraṇenāti vuttaṃ hotī”ti āha.",
  "tika-s0105t0:55_14": "Evañhi nirūpetvā kittente yassa saṃkitteti, tassa bhagavati ativiya pasādo hoti.",
  "tika-s0105t0:56_0": "Ārakattāti kilesehi suvidūrattā. Arīnanti kilesārīnaṃ. Arānanti saṃsāracakkassa arānaṃ.",
  "tika-s0105t0:56_1": "Hatattāti viddhaṃsitattā. Paccayādīnanti cīvarādipaccayānañceva pūjā visesānañca.",
  "tika-s0105t0:56_2": "Rahābhāvāti cakkhurahādīnamabhāvato. Rahopāpakaraṇābhāvo hi padamanatikkamma rahābhāvoti",
  "tika-s0105t0:56_3": "vuttaṃ. Evampi hi yathādhippetamattho labbhatīti. Tatoti visuddhimaggato. Yathā ca",
  "tika-s0105t0:56_4": "visuddhimaggato, evaṃ taṃsaṃvaṇṇanāya paramatthamañjūsāyaṃ nesaṃ vitthāro gahetabbo.",
  "tika-s0105t0:57_0": "Yasmā jīvako bahuso satthu santike buddhaguṇe sutvā ṭhito, diṭṭhasaccatāya ca satthusāsane",
  "tika-s0105t0:57_1": "vigatakathaṃkatho, satthuguṇakathane ca vesārajjappatto, tasmā so evaṃ vitthārato",
  "tika-s0105t0:57_2": "eva āhāti vuttaṃ “jīvako panā”tiādi. “Ettha cā”tiādinā sāmatthiyatthamāha. Thāmo",
  "tika-s0105t0:57_3": "desanāñāṇameva, balaṃ pana dasabalañāṇaṃ. Vissatthanti bhāvanapuṃsakapadaṃ, anāsaṅkanti attho.",
  "tika-s0105t0:58_0": "Pañcavaṇṇāyāti khuddikādivasena pañcapakārāya. Nirantaraṃ phuṭaṃ ahosi katādhikārabhāvato.",
  "tika-s0105t0:58_1": "Kammantarāyavasena hissa rañño guṇasarīraṃ khatūpahataṃ hoti. Kasmā panesa jīvakameva",
  "tika-s0105t0:58_2": "gamanasajjāya āṇāpetīti āha “imāyā”tiādi.",
  "tika-s0105t0:59_0": "158. “Uttama”nti vatvā na kevalaṃ uttamabhāvoyevettha kāraṇaṃ, atha kho appasaddatāpīti",
  "tika-s0105t0:59_1": "dassetuṃ “assayānarathayānānī”tiādi vuttaṃ. Hatthiyānesu ca nibbisevanameva gaṇhanto",
  "tika-s0105t0:59_2": "hatthiniyopi kappāpesi. Padānupadanti padamanugataṃ padaṃ purato gacchantassa hatthiyānassa",
  "tika-s0105t0:59_3": "pade tesaṃ padaṃ katvā, padasaddo cettha padavaḷañje. Nibbutassāti sabbakilesadarathavūpasamassa.",
  "tika-s0105t0:59_4": "Nibbutehevāti appasaddatāya saddasaṅkhobhanavūpasameheva.",
  "tika-s0105t0:60_0": "Kareṇūti hatthinipariyāyavacanaṃ. Kaṇati saddaṃ karotīti hi kareṇu, karova yassā,",
  "tika-s0105t0:60_1": "na dīgho dantoti vā kareṇu, “kareṇukā”tipi pāṭho, niruttinayena padasiddhi. Ārohanasajjanaṃ",
  "tika-s0105t0:60_2": "kuthādīnaṃ bandhanameva. Opavayhanti rājānamupavahituṃ samatthaṃ. “Opaguyha”ntipi",
  "tika-s0105t0:60_3": "paṭhanti, rājānamupagūhituṃ gopituṃ samatthanti attho. “Evaṃ kirassā”tiādi paṇḍitabhāvavibhāvanaṃ.",
  "tika-s0105t0:60_4": "Kathā vattatīti laddhokāsabhāvena dhammakathā pavattati. “Rañño āsaṅkānivattanatthaṃ",
  "tika-s0105t0:60_5": "āsannacārībhāvena hatthinīsu itthiyo nisajjāpitā”ti ācariyadhammapālattherena vuttaṃ.",
  "tika-s0105t0:60_6": "Aṭṭhakathāyaṃ pana “itthiyo nissāya purisānaṃ bhayaṃ nāma natthi, sukhaṃ itthiparivuto",
  "tika-s0105t0:60_7": "gamissāmī”ti tattha kāraṇaṃ vuttameva. Imināpi kāraṇena bhavitabbanti pana ācariyena",
  "tika-s0105t0:60_8": "evaṃ vuttaṃ siyā. Rañño paresaṃ dūrupasaṅkamanabhāvadassanatthaṃ tā purisavesaṃ gāhāpetvā",
  "tika-s0105t0:60_9": "āvudhahatthā kāritā. Hatthinikāsatānīti ettha hatthiniyo eva hatthinikā. “Pañca hatthiniyā",
  "tika-s0105t0:60_10": "satānī”tipi katthaci pāṭho, so ayuttova “pañcamattehi bhikkhusatehī”tiādīsu viya",
  "tika-s0105t0:60_11": "īdisesu pacchimapadassa samāsasseva dassanato. Kassacidevāti sannipatite mahājane",
  "tika-s0105t0:60_12": "yassa kassaci eva, tadaññesampi āyatiṃ maggaphalānamupanissayoti āha “sā mahājanassa",
  "tika-s0105t0:60_13": "upakārāya bhavissatī”ti.",
  "tika-s0105t0:61_0": "Paṭivedesīti ñāpesi. Upacāravacananti vohāravacanamattaṃ teneva adhippetatthassa",
  "tika-s0105t0:61_1": "apariyosānato. Tenāha “tadeva attano ruciyā karohī”ti. Imināyeva hi tadatthapariyosānaṃ.",
  "tika-s0105t0:61_2": "Maññasīti pakatiyāva jānāsi. Tadevāti gamanāgamanameva. Yadi gantukāmo, gaccha, atha",
  "tika-s0105t0:61_3": "na gantukāmo, mā gaccha, attano ruciyevettha pamāṇanti vuttaṃ hoti.",
  "tika-s0105t0:62_0": "159. Pāṭiekkāyeva sandhivasena paccekā. “Mahañca”nti pade karaṇatthe paccattavacananti",
  "tika-s0105t0:62_1": "āha “mahatā”ti. Mahantassa bhāvo mahañcaṃ. Na kevalaṃ niggahītantavaseneva pāṭho,",
  "tika-s0105t0:62_2": "atha kho ākārantavasenāpīti āha “mahaccātipi pāḷī”ti. Yathā “khattiyā”ti vattabbe",
  "tika-s0105t0:62_3": "“khatyā”ti, evaṃ “mahatiyā”ti vattabbe mahatyā. Puna ca-kāraṃ katvā mahaccāti sandhivasena",
  "tika-s0105t0:62_4": "padasiddhi. Pulliṅgavasena vattabbe itthiliṅgavasena vipallāso liṅgavipariyāyo. Visesanañhi",
  "tika-s0105t0:62_5": "bhiyyo visesyaliṅgādigāhakaṃ. Tiyojanasatānanti paccekaṃ tiyojanasataparimaṇḍalānaṃ.",
  "tika-s0105t0:62_6": "Dvinnaṃ mahāraṭṭhānaṃ issariyasirīti aṅgamagadharaṭṭhānamādhipaccamāha. Tadatthaṃ",
  "tika-s0105t0:62_7": "vivarati “tassā”tiādinā. Paṭimukkaveṭhanānīti ābandhasiroveṭhanāni. Āsattakhaggānīti",
  "tika-s0105t0:62_8": "aṃse olambanavasena sannaddhāsīni. Maṇidaṇḍatomareti maṇidaṇḍaṅkuse.",
  "tika-s0105t0:63_0": "“Aparāpī”tiādinā padasā parivārā vuttā. Khujjavāmanakā vesavasena, kirātasavaraandhakādayo",
  "tika-s0105t0:63_1": "jātivasena tāsaṃ paricārakiniyo dassitā. Vissāsikapurisāti vassavare sandhāyāha.",
  "tika-s0105t0:63_2": "Kulabhogaissariyādivasena mahatī mattā pamāṇametesanti mahāmattā, mahānubhāvā rājāmaccā.",
  "tika-s0105t0:63_3": "Vijjādharataruṇā viyāti mantānubhāvena vijjāmayiddhisampannā vijjādharakumārakā viya.",
  "tika-s0105t0:63_4": "Raṭṭhiyaputtāti bhojaputtā. Raṭṭhe paricarantīti hi luddakā raṭṭhiyā, tesaṃ nānāvudhaparicayatāya",
  "tika-s0105t0:63_5": "rājabhaṭabhūtā puttāti attho, antararaṭṭhabhojakānaṃ vā puttā raṭṭhiyaputtā, khattiyā",
  "tika-s0105t0:63_6": "bhojarājāno. “Anuyuttā bhavantu te”tiādīsu viya hi ṭīkāyaṃ vutto bhojasaddo bhojakavācakoti",
  "tika-s0105t0:63_7": "daṭṭhabbaṃ. Ussāpetvāti uddhaṃ pasāretvā. Jayasaddanti “jayatu mahārājā”tiādijayapaṭibaddhaṃ",
  "tika-s0105t0:63_8": "saddaṃ. Dhanupantiparikkhepoti dhanupantiparivāro. Sabbattha taṃgāhakavasena veditabbo.",
  "tika-s0105t0:63_9": "Hatthighaṭāti hatthisamūhā. Paharamānāti phusamānā. Aññamaññasaṅghaṭṭanāti avicchedagamanena",
  "tika-s0105t0:63_10": "aññamaññasambandhā. Seṇiyoti gandhikaseṇīdussikaseṇīādayo “anapaloketvā rājānaṃ vā",
  "tika-s0105t0:63_11": "saṅghaṃ vā gaṇaṃ vā pūgaṃ vā seṇiṃ vā aññatra kappā vuṭṭhāpeyyā”tiādīsu viya. “Aṭṭhārasa",
  "tika-s0105t0:63_12": "akkhobhiṇī seniyo”ti katthaci likhanti, so anekesupi potthakesu na diṭṭho. Anekasaṅkhyā",
  "tika-s0105t0:63_13": "ca senā heṭṭhā gaṇitāti ayuttoyeva. Tadā sabbāvudhato sarova dūragāmīti katvā sarapatanātikkamappamāṇena",
  "tika-s0105t0:63_14": "rañño parisaṃ saṃvidahati. Kimatthanti āha “sace”tiādi.",
  "tika-s0105t0:64_0": "Sayaṃ bhāyanaṭṭhena cittutrāso bhayaṃ yathā tathā bhāyatīti katvā. Bhāyitabbe eva",
  "tika-s0105t0:64_1": "vatthusmiṃ bhayato upaṭṭhite “bhāyitabbamida”nti bhāyitabbākārena tīraṇato ñāṇaṃ",
  "tika-s0105t0:64_2": "bhayaṃ bhayato tīretīti katvā. Tenevāha visuddhimagge “bhayatupaṭṭhānañāṇaṃ pana",
  "tika-s0105t0:64_3": "bhāyati, na bhāyatīti? Na bhāyati. Tañhi ‘atītā saṅkhārā niruddhā, paccuppannā nirujjhanti,",
  "tika-s0105t0:64_4": "anāgatā nirujjhissantī’ti tīraṇamattameva hotī”ti. Bhāyanaṭṭhānaṭṭhena ārammaṇaṃ",
  "tika-s0105t0:64_5": "bhayaṃ bhāyati etasmāti katvā. Bhāyanahetuṭṭhena ottappaṃ bhayaṃ pāpato bhāyati etenāti",
  "tika-s0105t0:64_6": "katvā. Bhayānakanti bhāyanākāro. Tepīti dīghāyukā devāpi. Dhammadesananti pañcasu",
  "tika-s0105t0:64_7": "khandhesu pannarasalakkhaṇapaṭimaṇḍitaṃ dhammadesanaṃ. Yebhuyyenāti ṭhapetvā khīṇāsavadeve",
  "tika-s0105t0:64_8": "tadaññesaṃ vasena bāhullato. Khīṇāsavattā hi tesaṃ cittutrāsabhayampi na uppajjati.",
  "tika-s0105t0:64_9": "Kāmaṃ sīhopamasuttaṭṭhakathāyaṃ cittutrāsabhayampi tadatthabhāvena vuttaṃ, idha pana",
  "tika-s0105t0:64_10": "pakaraṇānurūpato ñāṇabhayameva gahitaṃ. Saṃveganti sahottappañāṇaṃ. Santāsanti sabbaso",
  "tika-s0105t0:64_11": "ubbijjanaṃ. Bhāyitabbaṭṭhena bhayameva bhīmabhāvena bheravanti bhayabheravaṃ, bhītabbavatthu.",
  "tika-s0105t0:64_12": "Tenāha “āgacchatī”ti, etaṃ naraṃ taṃ bhayabheravaṃ āgacchati nūnāti attho.",
  "tika-s0105t0:65_0": "Bhīruṃ pasaṃsantīti pāpato bhāyanato utrāsanato bhīruṃ pasaṃsanti paṇḍitā. Na hi",
  "tika-s0105t0:65_1": "tattha sūranti tasmiṃ pāpakaraṇe sūraṃ pagabbhadhaṃsinaṃ na hi pasaṃsanti. Tenāha",
  "tika-s0105t0:65_2": "“bhayā hi santo na karonti pāpa”nti. Tattha bhayāti pāputrāsato, ottappahetūti attho.",
  "tika-s0105t0:66": "Chambhitassāti thambhitassa, tha-kārassa cha-kārādeso. Tadatthamāha “sakalasarīracalana”nti, bhayavasena sakalakāyapakampananti attho. Uyyodhanaṃ sampahāro.",
  "tika-s0105t0:67": "Eketi uttaravihāravāsino. “Rājagahe”tiādi tesamadhippāyavivaraṇaṃ. Ekekasmiṃ mahādvāre dve dve katvā catusaṭṭhi khuddakadvārāni. “Tadā”tiādinā akāraṇabhāve hetuṃ dasseti.",
  "tika-s0105t0:68_0": "Idāni sakavādaṃ dassetuṃ “ayaṃ panā”tiādi vuttaṃ. “Jīvako kirā”tiādi āsaṅkanākāradassanaṃ.",
  "tika-s0105t0:68_1": "Assāti ajātasatturañño. Ukkaṇṭhitoti anabhirato. Chattaṃ ussāpetukāmo maññeti sambandho.",
  "tika-s0105t0:68_2": "Bhāyitvāti bhāyanahetu. Tassāti jīvakassa. Sammasaddo samānattho, samānabhāvo ca",
  "tika-s0105t0:68_3": "vayenāti āha “vayassābhilāpo”ti. Vayena samāno vayasso yathā “ekarājā harissavaṇṇo”ti.",
  "tika-s0105t0:68_4": "Samānasaddassa hi sādesamicchanti saddavidū, tena abhilāpo ālapanaṃ tathā, ruḷhīniddeso",
  "tika-s0105t0:68_5": "esa, “mārisā”ti ālapanamiva. Yathā hi mārisāti niddukkhatābhilāpo sadukkhepi nerayike",
  "tika-s0105t0:68_6": "vuccati “yadā kho te mārisa saṅkunā saṅku hadaye samāgaccheyyā”tiādīsu, evaṃ yo koci",
  "tika-s0105t0:68_7": "sahāyo asamānavayopi “sammā”ti vuccatīti, tasmā sahāyābhilāpo icceva attho. Kacci",
  "tika-s0105t0:68_8": "na vañcesīti pāḷiyā sambandho. “Na palambhesī”ti vuttepi idha parikappatthova sambhavatīti",
  "tika-s0105t0:68_9": "vuttaṃ “na vippalambheyyāsī”ti, na palobheyyāsīti attho. Kathāya sallāpo, so eva nigghoso tathā.",
  "tika-s0105t0:69_0": "Vinasseyyāti cittavighātena vihaññeyya. “Na taṃ devā”tiādivacanaṃ sandhāya “daḷhaṃ",
  "tika-s0105t0:69_1": "katvā”ti vuttaṃ. Turitavasenidamāmeḍitanti dasseti “taramānovā”ti iminā. “Abhikkama",
  "tika-s0105t0:69_2": "mahārājā”ti vatvā tattha kāraṇaṃ dassetuṃ “ete”tiādi vuttanti sasambandhamatthaṃ",
  "tika-s0105t0:69_3": "dassento “mahārāja corabalaṃ nāmā”tiādimāha.",
  "tika-s0105t0:70": "Sāmaññaphalapucchāvaṇṇanā",
  "tika-s0105t0:71_0": "160. Ayaṃ bahidvārakoṭṭhakokāso nāgassa bhūmi nāma. Tenāha “vihārassā”tiādi. Bhagavato",
  "tika-s0105t0:71_1": "tejoti buddhānubhāvo. Rañño sarīraṃ phari yathā taṃ soṇadaṇḍassa brāhmaṇassa bhagavato",
  "tika-s0105t0:71_2": "santikaṃ āgacchantassa antovanasaṇḍagatassa. “Attano aparādhaṃ saritvā mahābhayaṃ",
  "tika-s0105t0:71_3": "uppajjī”ti idaṃ sedamuñcanassa kāraṇadassanaṃ. Na hi buddhānubhāvato sedamuñcanaṃ",
  "tika-s0105t0:71_4": "sambhavati kāyacittapassaddhihetubhāvato.",
  "tika-s0105t0:72_0": "Eketi uttaravihāravāsinoyeva. Tadayuttamevāti dasseti “iminā”tiādinā. Abhimāreti",
  "tika-s0105t0:72_1": "dhanuggahe. Dhanapālanti nāḷāgiriṃ. So hi tadā nāgarehi pūjitadhanarāsino labbhanato",
  "tika-s0105t0:72_2": "“dhanapālo”ti voharīyati. Na kevalaṃ diṭṭhapubbatoyeva, atha kho pakatiyāpi bhagavā",
  "tika-s0105t0:72_3": "saññātoti dassetuṃ “bhagavā hī”tiādimāha. Ākiṇṇavaralakkhaṇoti battiṃsa mahāpurisalakkhaṇe",
  "tika-s0105t0:72_4": "sandhāyāha. Anubyañjanapaṭimaṇḍitoti asītānubyañjane (jinālaṅkāraṭīkāya vijātamaṅgalavaṇṇanāyaṃ",
  "tika-s0105t0:72_5": "vitthāro). Chabbaṇṇāhi rasmīhīti tadā vattamānā rasmiyo. Issariyalīḷāyāti issariyavilāsena.",
  "tika-s0105t0:72_6": "Nanu ca bhagavato santike issariyalīlāya pucchā agāravoyeva siyāti codanāya “pakati",
  "tika-s0105t0:72_7": "hesā”tiādimāha, pakatiyā pucchanato na agāravoti adhippāyo. Parivāretvā nisinnena",
  "tika-s0105t0:72_8": "bhikkhusaṅghena pure katepi atthato tassa purato nisinno nāma. Tenāha “parivāretvā”tiādi.",
  "tika-s0105t0:73_0": "161. Yena, tenāti ca bhummatthe karaṇavacananti dasseti “yattha, tatthā”ti iminā.",
  "tika-s0105t0:73_1": "Yena maṇḍalassa dvāraṃ, tenūpasaṅkamīti sampattabhāvassa vuttattā idha upagamanameva",
  "tika-s0105t0:73_2": "yuttanti āha “upagato”ti. Anucchavike ekasmiṃ padeseti yattha viññujātikā aṭṭhaṃsu,",
  "tika-s0105t0:73_3": "tasmiṃ. Ko panesa anucchavikapadeso nāma? Atidūratādichanisajjadosavirahito padeso,",
  "tika-s0105t0:73_4": "napacchatādiaṭṭhanisajjadosavirahito vā. Yathāhu aṭṭhakathācariyā –",
  "tika-s0105t0:74": "“Na pacchato na purato, nāpi āsannadūrato;",
  "tika-s0105t0:75": "Na kacche no paṭivāte, na cāpi onatunnate;",
  "tika-s0105t0:76": "Ime dose vissajjetvā, ekamantaṃ ṭhitā ahū”ti. ;",
  "tika-s0105t0:77_0": "Tadā bhikkhusaṅghe tuṇhībhāvassa anavasesato byāpitabhāvaṃ dassetuṃ “tuṇhībhūtaṃ",
  "tika-s0105t0:77_1": "tuṇhībhūta”nti vicchāvacanaṃ vuttanti āha “yato…pe… mevā”ti, yato yato bhikkhutoti",
  "tika-s0105t0:77_2": "attho. Hatthena, hatthassa vā kukatabhāvo hatthakukkuccaṃ, asaññamo, asampajaññakiriyā",
  "tika-s0105t0:77_3": "ca. Tathā pādakukkuccanti etthāpi. Vā-saddo avuttavikappane, tena tadaññopi cakkhusotādiasaññamo",
  "tika-s0105t0:77_4": "natthīti vibhāvito. Tattha pana cakkhuasaṃyamo sabbapaṭhamo dunnivārito cāti tadabhāvaṃ",
  "tika-s0105t0:77_5": "dassetuṃ “sabbālaṅkārapaṭimaṇḍita”ntiādi vuttaṃ.",
  "tika-s0105t0:78_0": "Vippasannarahadamivāti anāvilodakasaramiva. Yenetarahi…pe… iminā me…pe… hotūti sambandho.",
  "tika-s0105t0:78_1": "Añño hi atthakkamo, añño saddakkamoti āha “yenā”tiādi. Tattha kāyika-vācasikena upasamena",
  "tika-s0105t0:78_2": "laddhena mānasikopi upasamo anumānato laddho evāti katvā “mānasikena cā”ti vuttaṃ.",
  "tika-s0105t0:78_3": "Sīlūpasamenāti sīlasaññamena. Vuttamatthaṃ lokapakatiyā sādhento “dullabhañhī”tiādimāha. Laddhāti labhitvā.",
  "tika-s0105t0:79_0": "Upasamanti ācārasampattisaṅkhātaṃ saṃyamaṃ. “Eva”ntiādinā tathā icchāya kāraṇaṃ dasseti.",
  "tika-s0105t0:79_1": "Soti ayyako, udayabhaddo vā. “Kiñcāpī”tiādi tadattha-samatthanaṃ. Ghātessatiyevāti",
  "tika-s0105t0:79_2": "taṃkālāpekkhāya vuttaṃ. Tenāha “ghātesī”ti. Idañhi sampatipekkhavacanaṃ. Pañcaparivaṭṭoti pañcarājaparivaṭṭo.",
  "tika-s0105t0:80_0": "Kasmā evamāha, nanu bhagavantamuddissa rājā na kiñci vadatīti adhippāyo. Vacībhedeti",
  "tika-s0105t0:80_1": "yathāvuttaudānavacībhede. Tuṇhī niravoti pariyāyavacanametaṃ. “Aya”ntiādi cittajānanākāradassanaṃ.",
  "tika-s0105t0:80_2": "Ayaṃ…pe… na sakkhissatīti ñatvāti sambandho. Vacanānantaranti udānavacanānantaraṃ.",
  "tika-s0105t0:80_3": "Yenāti yattha padese, yena vā sotapathena. Yena pemanti etthāpi yathārahamesa nayo.",
  "tika-s0105t0:81_0": "Katāparādhassa ālapanaṃ nāma dukkaranti sandhāya “mukhaṃ nappahotī”ti vuttaṃ. “Āgamā",
  "tika-s0105t0:81_1": "kho tvaṃ mahārāja yathāpema”nti vacananiddiṭṭhaṃ vā tadā tadatthadīpanākārena pavattaṃ",
  "tika-s0105t0:81_2": "nānānayavicittaṃ bhagavato madhuravacanampi sandhāya evaṃ vuttanti daṭṭhabbaṃ. Ekampi",
  "tika-s0105t0:81_3": "hi atthaṃ bhagavā yathā sotūnaṃ ñāṇaṃ pavattati, tathā deseti. Yaṃ sandhāya aṭṭhakathāsu",
  "tika-s0105t0:81_4": "vuttaṃ “bhagavatā abyākataṃ tantipadaṃ nāma natthi, sabbesaññeva atthopi bhāsito”ti.",
  "tika-s0105t0:81_5": "Pañcahākārehīti iṭṭhāniṭṭhesu samabhāvādisaṅkhātehi pañcahi kāraṇehi. Vuttañhetaṃ mahāniddese –",
  "tika-s0105t0:82": "“Pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṃniddesā tādī.",
  "tika-s0105t0:83_0": "Kathaṃ arahā iṭṭhāniṭṭhe tādī? Arahā lābhepi tādī, alābhepi, yasepi, ayasepi, pasaṃsāyapi,",
  "tika-s0105t0:83_1": "nindāyapi, sukhepi, dukkhepi tādī, ekaṃ ce bāhaṃ gandhena limpeyyuṃ, ekaṃ ce bāhaṃ",
  "tika-s0105t0:83_2": "vāsiyā taccheyyuṃ, amusmiṃ natthi rāgo, amusmiṃ natthi paṭighaṃ, anunayapaṭighavippahīno,",
  "tika-s0105t0:83_3": "ugghātinighātivītivatto, anurodhavirodhasamatikkanto, evaṃ arahā iṭṭhāniṭṭhe tādī.",
  "tika-s0105t0:84_0": "Kathaṃ arahā cattāvīti tādī? Arahato…pe… thambho, sārambho, māno, atimāno, mado,",
  "tika-s0105t0:84_1": "pamādo, sabbe kilesā, sabbe duccaritā, sabbe darathā, sabbe pariḷāhā, sabbe santāpā,",
  "tika-s0105t0:84_2": "sabbā kusalābhisaṅkhārā cattā vantā muttā pahīnā paṭinissaṭṭhā, evaṃ arahā cattāvīti tādī.",
  "tika-s0105t0:85_0": "Kathaṃ arahā tiṇṇāvīti tādī? Arahā kāmoghaṃ tiṇṇo, bhavoghaṃ tiṇṇo, diṭṭhoghaṃ tiṇṇo,",
  "tika-s0105t0:85_1": "avijjoghaṃ tiṇṇo, sabbaṃ saṃsārapathaṃ tiṇṇo uttiṇṇo nittiṇṇo atikkanto samatikkanto",
  "tika-s0105t0:85_2": "vītivatto, so vuṭṭhavāso ciṇṇacaraṇo jātimaraṇasaṅkhayo, jātimaraṇasaṃsāro natthi",
  "tika-s0105t0:85_3": "tassa punabbhavoti, evaṃ arahā tiṇṇāvīti tādī.",
  "tika-s0105t0:86_0": "Kathaṃ arahā muttāvīti tādī? Arahato rāgā cittaṃ muttaṃ vimuttaṃ suvimuttaṃ, dosā,",
  "tika-s0105t0:86_1": "mohā, kodhā, upanāhā, makkhā, paḷāsā, issāya, macchariyā, māyāya, sāṭheyyā, thambhā,",
  "tika-s0105t0:86_2": "sārambhā, mānā, atimānā, madā, pamādā, sabbakilesehi, sabbaduccaritehi, sabbadarathehi,",
  "tika-s0105t0:86_3": "sabbapariḷāhehi, sabbasantāpehi, sabbākusalābhisaṅkhārehi cittaṃ muttaṃ vimuttaṃ",
  "tika-s0105t0:86_4": "suvimuttaṃ; evaṃ arahā muttāvīti tādī.",
  "tika-s0105t0:87_0": "Kathaṃ arahā taṃniddesā tādī? Arahā ‘sīle sati sīlavā’ti taṃniddesā tādī, ‘saddhāya",
  "tika-s0105t0:87_1": "sati saddho’ti, ‘vīriye sati vīriyavā’ti, ‘satiyā sati satimā’ti, ‘samādhimhi sati",
  "tika-s0105t0:87_2": "samāhito’ti, ‘paññāya sati paññavā’ti, ‘vijjāya sati tevijjo’ti, ‘abhiññāya sati",
  "tika-s0105t0:87_3": "chaḷabhiñño’ti taṃniddesā tādī, evaṃ arahā taṃniddesā tādī”ti.",
  "tika-s0105t0:88_0": "Bhagavā pana sabbesampi tādīnamatisayo tādī. Tenāha “suppatiṭṭhito”ti. Vuttampi cetaṃ",
  "tika-s0105t0:88_1": "bhagavatā kāḷakārāmasuttante “iti kho bhikkhave tathāgato diṭṭhasutamutaviññātabbesu",
  "tika-s0105t0:88_2": "dhammesu tādīyeva tādī, tamhā ca pana tādimhā añño tādī uttaritaro vā paṇītataro",
  "tika-s0105t0:88_3": "vā natthīti vadāmī”ti. Atha vā pañcavidhāriyiddhisiddhehi pañcahākārehi tādilakkhaṇe",
  "tika-s0105t0:88_4": "suppatiṭṭhitoti attho. Vuttañhetaṃ āyasmatā dhammasenāpatinā paṭisambhidāmagge –",
  "tika-s0105t0:89_0": "“Katamā ariyā iddhi? Idha bhikkhu sace ākaṅkhati ‘paṭikūle appaṭikūlasaññī vihareyya’nti,",
  "tika-s0105t0:89_1": "appaṭikūlasaññī tattha viharati, sace ākaṅkhati ‘appaṭikūle paṭikūlasaññī vihareyya’nti,",
  "tika-s0105t0:89_2": "paṭikūlasaññī tattha viharati, sace ākaṅkhati ‘paṭikūle ca appaṭikūle ca appaṭikūlasaññī",
  "tika-s0105t0:89_3": "vihareyya’nti, appaṭikūlasaññī tattha viharati, sace ākaṅkhati ‘appaṭikūle ca paṭikūle",
  "tika-s0105t0:89_4": "ca paṭikūlasaññī vihareyya’nti, paṭikūlasaññī tattha viharati, sace ākaṅkhati ‘paṭikūle",
  "tika-s0105t0:89_5": "ca appaṭikūle ca tadubhayaṃ abhinivajjetvā upekkhako vihareyyaṃ sato sampajāno’ti,",
  "tika-s0105t0:89_6": "upekkhako tattha viharati sato sampajāno”ti.",
  "tika-s0105t0:90": "Bahiddhāti sāsanato bahisamaye.",
  "tika-s0105t0:91": "162. Esāti bhikkhusaṅghassa vandanākāro. Tamatthaṃ lokasiddhāya upamāya sādhetuṃ “rājāna”ntiādi vuttaṃ. Okāsanti pucchitabbaṭṭhānaṃ.",
  "tika-s0105t0:92_0": "Na me pañhavissajjane bhāro atthīti satthu sabbattha appaṭihatañāṇacāratāya atthato",
  "tika-s0105t0:92_1": "āpannāya dassanaṃ. “Yadi ākaṅkhasī”ti vutteyeva hi esa attho āpanno hoti. Sabbaṃ",
  "tika-s0105t0:92_2": "te vissajjessāmīti etthāpi ayaṃ nayo. “Yaṃ ākaṅkhasi, taṃ pucchā”ti vacaneneva hi",
  "tika-s0105t0:92_3": "ayamattho sijjhati. Asādhāraṇaṃ sabbaññupavāraṇanti sambandho. Yadi “yadākaṅkhasī”ti",
  "tika-s0105t0:92_4": "na vadanti, atha kathaṃ vadantīti āha “sutvā”tiādi. Padesañāṇeyeva ṭhitattā tathā",
  "tika-s0105t0:92_5": "vadantīti veditabbaṃ. Buddhā pana sabbaññupavāraṇaṃ pavārentīti sambandho.",
  "tika-s0105t0:93_0": "“Pucchāvuso yadākaṅkhasī”tiādīni suttapadāni yesaṃ puggalānaṃ vasena āgatāni, taṃ",
  "tika-s0105t0:93_1": "dassanatthaṃ “yakkhanarindadevasamaṇabrāhmaṇaparibbājakāna”nti vuttaṃ. Tattha hi",
  "tika-s0105t0:93_2": "“pucchāvuso yadākaṅkhasī”ti āḷavakassa yakkhassa okāsakaraṇaṃ, “puccha mahārājā”ti",
  "tika-s0105t0:93_3": "narindānaṃ, “puccha vāsavā”tiādi devānamindassa, “tena hī”tiādi samaṇānaṃ, “bāvarissa",
  "tika-s0105t0:93_4": "cā”tiādi brāhmaṇānaṃ, “puccha maṃ sabhiyā”tiādi paribbājakānaṃ okāsakaraṇanti daṭṭhabbaṃ.",
  "tika-s0105t0:93_5": "Vāsavāti devānamindālapanaṃ. Tadetañhi sakkapañhasutte. Manasicchasīti manasā icchasi.",
  "tika-s0105t0:94_0": "Katāvakāsāti yasmā tumhe mayā katokāsā, tasmā bāvarissa ca tuyhaṃ ajitassa ca sabbesañca",
  "tika-s0105t0:94_1": "sesānaṃ yaṃ kiñci sabbaṃ saṃsayaṃ yathā manasā icchatha, tathā pucchavho pucchathāti",
  "tika-s0105t0:94_2": "yojanā. Ettha ca bāvarissa saṃsayaṃ manasā pucchavho, tumhākaṃ pana sabbesaṃ saṃsayaṃ",
  "tika-s0105t0:94_3": "manasā ca aññathā ca yathā icchatha, tathā pucchavhoti adhippāyo. Bāvarī hi “attano",
  "tika-s0105t0:94_4": "saṃsayaṃ manasāva pucchathā”ti antevāsike āṇāpesi. Vuttañhi –",
  "tika-s0105t0:95": "“Anāvaraṇadassāvī, yadi buddho bhavissati;",
  "tika-s0105t0:96": "Manasā pucchite pañhe, vācāya vissajessatī”ti. ;",
  "tika-s0105t0:97": "Tadetaṃ pārāyanavagge. Tathā “puccha maṃ sabhiyā”tiādipi.",
  "tika-s0105t0:98_0": "Buddhabhūminti buddhaṭṭhānaṃ, āsavakkhayañāṇaṃ, sabbaññutaññāṇañca. Bodhisattabhūmi",
  "tika-s0105t0:98_1": "nāma bodhisattaṭṭhānaṃ pāramīsambharaṇañāṇaṃ, bhūmisaddo vā avatthāvācako, buddhāvatthaṃ,",
  "tika-s0105t0:98_2": "bodhisattāvatthāyanti ca attho. Ekattanayena hi pavattesu khandhesu avatthāyeva taṃ tadākāranissitā.",
  "tika-s0105t0:99_0": "Yo bhagavā bodhisattabhūmiyaṃ padesañāṇe ṭhito sabbaññupavāraṇaṃ pavāresi, tassa",
  "tika-s0105t0:99_1": "tadeva acchariyanti sambandho. Kathanti āha “koṇḍañña pañhānī”tiādi. Tattha koṇḍaññāti",
  "tika-s0105t0:99_2": "gottavasena sarabhaṅgamālapanti. Viyākarohīti byākarohi. Sādhurūpāti sādhusabhāvā.",
  "tika-s0105t0:99_3": "Dhammoti sanantano paveṇīdhammo. Yanti āgamanakiriyāparāmasanaṃ, yena vā kāraṇena",
  "tika-s0105t0:99_4": "āgacchati, tena viyākarohīti sambandho. Vuddhanti sīlapaññādīhi vuddhippattaṃ, garunti",
  "tika-s0105t0:99_5": "attho. Esa bhāroti saṃsayupacchedanasaṅkhāto eso bhāro, āgato bhāro tayā avassaṃ",
  "tika-s0105t0:99_6": "vahitabboti adhippāyo.",
  "tika-s0105t0:100_0": "Mayā katāvakāsā bhonto pucchantu. Kasmāti ce? Ahañhi taṃ taṃ vo byākarissaṃ ñatvā",
  "tika-s0105t0:100_1": "sayaṃ lokamimaṃ, parañcāti. Sayanti ca sayameva parūpadesena vinā. Evaṃ sarabhaṅgakāle",
  "tika-s0105t0:100_2": "sabbaññupavāraṇaṃ pavāresīti sambandho.",
  "tika-s0105t0:101_0": "Pañhānanti dhammayāgapañhānaṃ. Antakaranti niṭṭhānakaraṃ. Suciratenāti evaṃ nāmakena",
  "tika-s0105t0:101_1": "brāhmaṇena. Puṭṭhunti pucchituṃ. Jātiyāti paṭisandhiyā, “vijātiyā”tipi vadanti. Paṃsuṃ",
  "tika-s0105t0:101_2": "kīḷanto sambhavakumāro nisinnova hutvā pavāresīti yojetabbaṃ.",
  "tika-s0105t0:102_0": "Tagghāti ekaṃsatthe nipāto. Yathāpi kusalo tathāti yathā sabbadhammakusalo sabbadhammavidū",
  "tika-s0105t0:102_1": "buddho jānāti katheti, tathā te ahamakkhissanti attho. Jānāti-saddo hi idha sambandhamupagacchati.",
  "tika-s0105t0:102_2": "Yathāha “yena yassa hi sambandho, dūraṭṭhampi ca tassa ta”nti. Jānanā cettha kathanā.",
  "tika-s0105t0:102_3": "Yathā “iminā imaṃ jānātī”ti vuttovāyamattho ācariyena. Rājā ca kho taṃ yadi kāhati",
  "tika-s0105t0:102_4": "vā, na vāti yo taṃ idha pucchituṃ pesesi, so korabyarājā taṃ tayā pucchitamatthaṃ,",
  "tika-s0105t0:102_5": "tayā vā puṭṭhena mayā akkhātamatthaṃ yadi karotu vā, na vā karotu, ahaṃ pana yathādhammaṃ",
  "tika-s0105t0:102_6": "te akkhissaṃ ācikkhissāmīti vuttaṃ hoti. Jātakaṭṭhakathāyaṃ pana –",
  "tika-s0105t0:103_0": "“Rājā ca kho tanti ahaṃ taṃ pañhaṃ yathā tumhākaṃ rājā jānāti jānituṃ sakkoti, tathā",
  "tika-s0105t0:103_1": "akkhissaṃ. Tato uttari rājā yathā jānāti, tathā yadi karissati vā, na vā karissati,",
  "tika-s0105t0:103_2": "karontassa vā akarontassa vā tassevetaṃ bhavissati, mayhaṃ pana doso natthīti dīpetī”ti –",
  "tika-s0105t0:104": "Jānāti-saddo vākyadvayasādhāraṇavasena vutto.",
  "tika-s0105t0:105_0": "163. Sippameva sippāyatanaṃ āyatanasaddassa tabbhāvavuttittā. Apica sikkhitabbatāya",
  "tika-s0105t0:105_1": "sippañca taṃ sattānaṃ jīvitavuttiyā kāraṇabhāvato, nissayabhāvato vā āyatanañcāti",
  "tika-s0105t0:105_2": "sippāyatanaṃ. Seyyathidanti ekova nipāto, nipātasamudāyo vā. Tassa te katameti idha",
  "tika-s0105t0:105_3": "atthoti āha “katame pana te”ti. Ime katametipi paccekamattho yujjati. Evaṃ sabbattha.",
  "tika-s0105t0:105_4": "Idañca vattabbāpekkhanavasena vuttaṃ, tasmā te sippāyatanikā katameti attho. “Puthusippāyatanānī”ti",
  "tika-s0105t0:105_5": "hi sādhāraṇato sippāni uddisitvā upari taṃtaṃsippūpajīvinova niddiṭṭhā puggalādhiṭṭhānāya",
  "tika-s0105t0:105_6": "kathāya. Kasmāti ce? Papañcaṃ pariharitukāmattā. Aññathā hi yathādhippetāni tāva",
  "tika-s0105t0:105_7": "sippāyatanāni dassetvā puna taṃtaṃsippūpajīvinopi dassetabbā siyuṃ tesamevettha padhānato",
  "tika-s0105t0:105_8": "adhippetattā. Evañca sati kathāpapañco bhaveyya, tasmā taṃ papañcaṃ pariharituṃ sippūpajīvīhi",
  "tika-s0105t0:105_9": "taṃtaṃsippāyatanāni saṅgahetvā evamāhāti tamatthaṃ dassetuṃ “hatthārohātiādīhi ye",
  "tika-s0105t0:105_10": "taṃ taṃ sippaṃ nissāya jīvanti, te dassetī”ti vuttaṃ. Kasmāti āha “ayañhī”tiādi.",
  "tika-s0105t0:105_11": "Sippaṃ upanissāya jīvantīti sippūpajīvino.",
  "tika-s0105t0:106_0": "Hatthimārohantīti hatthārohā, hatthāruḷhayodhā. Hatthiṃ ārohāpayantīti hatthārohā,",
  "tika-s0105t0:106_1": "hatthācariya hatthivejja hatthimeṇḍādayo. Yena hi payogena puriso hatthino ārohanayoggo",
  "tika-s0105t0:106_2": "hoti, taṃ hatthissa payogaṃ vidhāyantānaṃ sabbesampetesaṃ gahaṇaṃ. Tenāha “sabbepī”tiādi.",
  "tika-s0105t0:106_3": "Tattha hatthācariyā nāma ye hatthino, hatthārohakānañca sikkhāpakā. Hatthivejjā nāma",
  "tika-s0105t0:106_4": "hatthibhisakkā. Hatthimeṇḍā nāma hatthīnaṃ pādarakkhakā. Hatthiṃ maṇḍayanti rakkhantīti",
  "tika-s0105t0:106_5": "hatthimaṇḍā, teyeva hatthimeṇḍā, hatthiṃ minenti sammā vidahanena hiṃsantīti vā hatthimeṇḍā.",
  "tika-s0105t0:106_6": "Ādi-saddena hatthīnaṃ yavapadāyakādayo saṅgaṇhāti. Assārohāti etthāpi suddhahetukattuvasena",
  "tika-s0105t0:106_7": "yathāvuttova attho. Rathe niyuttā rathikā. Ratharakkhā nāma rathassa āṇirakkhakā.",
  "tika-s0105t0:106_8": "Dhanuṃ gaṇhantīti dhanuggahā, issāsā, dhanuṃ gaṇhāpentīti dhanuggahā, dhanusippasikkhāpakā dhanvācariyā.",
  "tika-s0105t0:107_0": "Celena celapaṭākāya yuddhe akanti gacchantīti celakā, jayaddhajagāhakāti āha “ye",
  "tika-s0105t0:107_1": "yuddhe”tiādi. Jayadhajanti jayanatthaṃ, jayakāle vā paggahitadhajaṃ. Puratoti senāya",
  "tika-s0105t0:107_2": "pubbe. Yathā tathā ṭhite senike byūhavicāraṇavasena tato tato calayanti uccālentīti",
  "tika-s0105t0:107_3": "calakāti vuttaṃ “idha rañño”tiādi. Sakuṇagghiādayo viya maṃsapiṇḍaṃ parasenāsamūhasaṅkhātaṃ",
  "tika-s0105t0:107_4": "piṇḍaṃ sāhasikatāya chetvā chetvā dayanti uppatitvā uppatitvā niggacchantīti piṇḍadāyakā.",
  "tika-s0105t0:107_5": "Tenāha “te kirā”tiādi. Sāhasaṃ karontīti sāhasikā, teyeva mahāyodhā. Piṇḍamivāti",
  "tika-s0105t0:107_6": "tālaphalapiṇḍamivāti vadanti, “maṃsapiṇḍamivā”ti ācariyena vuttaṃ. Sabbattha “ācariyenā”ti",
  "tika-s0105t0:107_7": "vutte ācariyadhammapālattherova gahetabbo. Dutiyavikappe piṇḍe janasamūhasaṅkhāte",
  "tika-s0105t0:107_8": "sammadde dayanti uppatantā viya gacchantīti piṇḍadāyakā, daya-saddo gatiyaṃ, aya-saddassa",
  "tika-s0105t0:107_9": "vā da-kārāgamena nipphatti.",
  "tika-s0105t0:108_0": "Uggatuggatāti saṅgāmaṃ patvā javaparakkamādivasena ativiya uggatā. Tadevāti parehi",
  "tika-s0105t0:108_1": "vuttaṃ tameva sīsaṃ vā āvudhaṃ vā. Pakkhandantīti vīrasūrabhāvena asajjamānā parasenamanupavisanti.",
  "tika-s0105t0:108_2": "Thāmajavabalaparakkamādisampattiyā mahānāgasadisatā. Tenāha “hatthiādīsupī”tiādi.",
  "tika-s0105t0:108_3": "Ekantasūrāti ekacarasūrā antasaddassa tabbhāvavuttito, sūrabhāvena ekākino hutvā",
  "tika-s0105t0:108_4": "yujjhanakāti attho. Sajālikāti savammikā. Sannāho kaṅkaṭo vammaṃ kavaco uracchado",
  "tika-s0105t0:108_5": "jālikāti hi atthato ekaṃ. Sacammikāti jālikā viya sarīraparittāṇena cammena sacammikā.",
  "tika-s0105t0:108_6": "Cammakañcukanti cammamayakañcukaṃ. Pavisitvāti tassa anto hutvā, paṭimuñcitvāti vuttaṃ",
  "tika-s0105t0:108_7": "hoti. Saraparittāṇaṃ cammanti cammapaṭisibbitaṃ celakaṃ, cammamayaṃ vā phalakaṃ.",
  "tika-s0105t0:108_8": "Balavasinehāti sāmini atisayapemā. Gharadāsayodhāti antojātadāsapariyāpannā yodhā,",
  "tika-s0105t0:108_9": "“gharadāsikaputtā”tipi pāṭho, antojātadāsīnaṃ puttāti attho.",
  "tika-s0105t0:109_0": "Āḷāraṃ vuccati mahānasaṃ, tattha niyuttā āḷārikā. Pūvikāti pūvasampādakā, ye pūvameva",
  "tika-s0105t0:109_1": "nānappakārato sampādetvā vikkiṇantā jīvanti. Kesanakhasaṇṭhapanādivasena manussānaṃ",
  "tika-s0105t0:109_2": "alaṅkāravidhiṃ kappenti saṃvidahantīti kappakā. Cuṇṇavilepanādīhi malaharaṇavaṇṇasampādanavidhinā",
  "tika-s0105t0:109_3": "nhāpenti nahānaṃ karontīti nhāpikā. Navantādividhinā pavatto gaṇanagantho antarā",
  "tika-s0105t0:109_4": "chiddābhāvena acchiddakoti vuccati, tadeva paṭhentīti acchiddakapāṭhakā. Hatthena",
  "tika-s0105t0:109_5": "adhippāyaviññāpanaṃ, gaṇanaṃ vā hatthamuddā. Aṅgulisaṅkocanañhi muddāti vuccati,",
  "tika-s0105t0:109_6": "tena ca viññāpanaṃ, gaṇanaṃ vā hoti. Hatthasaddo cettha tadekadesesu aṅgulīsu daṭṭhabbo",
  "tika-s0105t0:109_7": "“na bhuñjamāno sabbaṃ hatthaṃ mukhe pakkhipissāmī”tiādīsu viya, tamupanissāya jīvantīti",
  "tika-s0105t0:109_8": "muddikā. Tenāha “hatthamuddāyā”tiādi.",
  "tika-s0105t0:110_0": "Ayakāro kammārakārako. Dantakāro bhamakāro. Cittakāro lepacittakāro. Ādi-saddena",
  "tika-s0105t0:110_1": "koṭṭakalekhakavilīvakāraiṭṭhakakāradārukārādīnaṃ saṅgaho. Diṭṭheva dhammeti imasmiṃyeva",
  "tika-s0105t0:110_2": "attabhāve. Karaṇanipphādanavasena dassetvā. Sandiṭṭhikamevāti asamparāyikatāya sāmaṃ",
  "tika-s0105t0:110_3": "daṭṭhabbaṃ, sayamanubhavitabbaṃ attapaccakkhanti attho. Upajīvantīti upanissāya jīvanti.",
  "tika-s0105t0:110_4": "Sukhitanti sukhappattaṃ. Thāmabalūpetabhāvova pīṇananti āha “pīṇitaṃ thāmabalūpeta”nti.",
  "tika-s0105t0:110_5": "Uparīti devaloke. Tathā uddhantipi. So hi manussalokato uparimo. Aggaṃ viyāti aggaṃ,",
  "tika-s0105t0:110_6": "phalaṃ. “Kammassa katattā phalassa nibbattanato taṃ kammassa aggisikhā viya hotī”ti",
  "tika-s0105t0:110_7": "ācariyena vuttaṃ. Apica sagganti uttamaṃ, phalaṃ. Sagganti suṭṭhu aggaṃ, rūpasaddādidasavidhaṃ",
  "tika-s0105t0:110_8": "attano phalaṃ nipphādetuṃ arahatīti attho. Suaggikāva niruttinayena sovaggikā, dakkhiṇāsaddāpekkhāya",
  "tika-s0105t0:110_9": "ca sabbattha itthiliṅganiddeso. Sukhoti sukhūpāyo iṭṭho kanto. Aggeti uḷāre. Attanā",
  "tika-s0105t0:110_10": "paribhuñjitabbaṃ bāhiraṃ rūpaṃ, attano vaṇṇapokkharatā vaṇṇoti ayametesaṃ viseso.",
  "tika-s0105t0:110_11": "Dakkhanti vaḍḍhanti etāyāti dakkhiṇā, pariccāgamayaṃ puññanti āha “dakkhiṇaṃ dāna”nti.",
  "tika-s0105t0:111_0": "Maggo sāmaññaṃ samitapāpasaṅkhātassa samaṇassa bhāvoti katvā, tassa vipākattā ariyaphalaṃ",
  "tika-s0105t0:111_1": "sāmaññaphalaṃ. “Yathāhā”tiādinā mahāvaggasaṃyuttapāḷivasena tadatthaṃ sādheti. Taṃ",
  "tika-s0105t0:111_2": "esa rājā na jānāti ariyadhammassa akovidatāya. Yasmā panesa “dāsakassakādibhūtānaṃ",
  "tika-s0105t0:111_3": "pabbajitānaṃ lokato abhivādanādilābho sandiṭṭhikaṃ sāmaññaphalaṃ nāmā”ti cintetvā",
  "tika-s0105t0:111_4": "“atthi nu kho koci samaṇo vā brāhmaṇo vā īdisamatthaṃ jānanto”ti vīmaṃsanto pūraṇādike",
  "tika-s0105t0:111_5": "pucchitvā tesaṃ kathāya anadhigatavitto bhagavantampi etamatthaṃ pucchi. Tasmā vuttaṃ",
  "tika-s0105t0:111_6": "“dāsakassakopamaṃ sandhāya pucchatī”ti.",
  "tika-s0105t0:112_0": "Rājāmaccāti rājakulasamudāgatā amaccā, anuyuttakarājāno ceva amaccā cātipi attho.",
  "tika-s0105t0:112_1": "Kaṇhapakkhanti yathāpucchite atthe labbhamānadiṭṭhigatūpasaṃhitaṃ saṃkilesapakkhaṃ.",
  "tika-s0105t0:112_2": "Sukkapakkhanti tabbidhuraṃ upari suttāgataṃ vodānapakkhaṃ. Samaṇakolāhalanti samaṇakotūhalaṃ",
  "tika-s0105t0:112_3": "taṃ taṃ samaṇavādānaṃ aññamaññavirodhaṃ. Samaṇabhaṇḍananti teneva virodhena “evaṃvādīnaṃ",
  "tika-s0105t0:112_4": "tesaṃ samaṇabrāhmaṇānaṃ ayaṃ doso, evaṃvādīnaṃ tesaṃ ayaṃ doso”ti evaṃ taṃ taṃ vādassa",
  "tika-s0105t0:112_5": "paribhāsanaṃ. Issarānuvattako hi lokoti dhammatādassanena tadatthasamatthanaṃ. Attano",
  "tika-s0105t0:112_6": "desanākosallena rañño bhāraṃ karonto, na tadaññena paravambhanādikāraṇena.",
  "tika-s0105t0:113_0": "164. Nu-saddo viya no-saddopi pucchāyaṃ nipātoti āha “abhijānāsi nū”ti. Ayañcāti",
  "tika-s0105t0:113_1": "ettha ca-saddo na kevalaṃ abhijānāsipadeneva, atha kho “pucchitā”ti padena cāti samuccayattho.",
  "tika-s0105t0:113_2": "Kathaṃ yojetabboti anuyogamapaneti “idañhī”tiādinā. Pucchitā nūti pubbe pucchaṃ kattā",
  "tika-s0105t0:113_3": "nu. Naṃ puṭṭhabhāvanti tādisaṃ pucchitabhāvaṃ abhijānāsi nu. Na te sammuṭṭhanti tava",
  "tika-s0105t0:113_4": "na pamuṭṭhaṃ vatāti attho. Aphāsukabhāvoti tathā bhāsanena asukhabhāvo. Paṇḍitapatirūpakānanti",
  "tika-s0105t0:113_5": "(sāmaṃ viya attano sakkārānaṃ paṇḍitabhāsānaṃ) āmaṃ viya pakkānaṃ paṇḍitā bhāsānaṃ.",
  "tika-s0105t0:113_6": "pāḷipadaatthabyañjanesūti pāḷisaṅkhāte pade, tadatthe tappariyāpannakkhare ca, vākyapariyāyo",
  "tika-s0105t0:113_7": "vā byañjanasaddo “akkharaṃ padaṃ byañjana”ntiādīsu viya. Bhagavato rūpaṃ sabhāvo",
  "tika-s0105t0:113_8": "viya rūpamassāti bhagavantarūpo, bhagavā viya ekantapaṇḍitoti attho.",
  "tika-s0105t0:114": "Pūraṇakassapavādavaṇṇanā",
  "tika-s0105t0:115_0": "165. Ekamidāhanti ettha idanti nipātamattaṃ, ekaṃ samayamicceva attho. Sammodeti",
  "tika-s0105t0:115_1": "sammodanaṃ karotīti sammodanīyaṃ. Anīyasaddo hi bahulā katvatthābhidhāyako yathā",
  "tika-s0105t0:115_2": "“niyyānikā”ti, sammodanaṃ vā janetīti sammodaniyaṃ taddhitavasena. Saritabbanti sāraṇīyaṃ,",
  "tika-s0105t0:115_3": "saraṇassa anucchavikanti vā sāraṇiyaṃ, etamatthaṃ dassetuṃ “sammodajanakaṃ saritabbayuttaka”nti",
  "tika-s0105t0:115_4": "vuttaṃ, saritabbayuttakanti ca saraṇānucchavikanti attho.",
  "tika-s0105t0:116_0": "166. Sahatthāti sahattheneva, tena suddhakattāraṃ dasseti, āṇattiyāti pana hetukattāraṃ,",
  "tika-s0105t0:116_1": "nissaggiyathāvarādayopi idha sahattha karaṇeneva saṅgahitā. Hatthādīnīti hatthapādakaṇṇanāsādīni.",
  "tika-s0105t0:116_2": "Pacanaṃ dahanaṃ vibādhananti āha “daṇḍena uppīḷentassā”ti. Papañcasūdaniyaṃ nāma",
  "tika-s0105t0:116_3": "majjhimāgamaṭṭhakathāyaṃ pana “pacato”ti etassa “tajjentassa vā”ti dutiyopi attho",
  "tika-s0105t0:116_4": "vutto, idha pana tajjanaṃ, paribhāsanañca daṇḍena saṅgahetvā “daṇḍena uppīḷentassa",
  "tika-s0105t0:116_5": "icceva vutta”nti ācariyena vuttaṃ, adhunā pana potthakesu “tajjentassa vā”ti pāṭhopi",
  "tika-s0105t0:116_6": "bahuso dissati. Sokanti sokakāraṇaṃ, socanantipi yujjati kāraṇasampādanena phalassapi",
  "tika-s0105t0:116_7": "kattabbato. Parehīti attano vacanakarehi kammabhūtehi. Phandatoti ettha parassa phandanavasena",
  "tika-s0105t0:116_8": "suddhakattuttho na labbhati, atha kho attano phandanavasenevāti āha “paraṃ phandantaṃ",
  "tika-s0105t0:116_9": "phandanakāle sayampi phandato”ti, attanā katena parassa vibādhanapayogena sayampi",
  "tika-s0105t0:116_10": "phandatoti attho. “Atipātāpayato”ti padaṃ suddhakattari, hetukattari ca pavattatīti",
  "tika-s0105t0:116_11": "dasseti “hanantassāpi hanāpentassāpī”ti iminā. Sabbatthāti “ādiyato”tiādīsu. Karaṇakāraṇavasenāti",
  "tika-s0105t0:116_12": "sayaṃkāraparaṃkāravasena.",
  "tika-s0105t0:117_0": "Gharabhittiyā anto ca bahi ca sandhi gharasandhi. Kiñcipi asesetvā niravaseso lopo",
  "tika-s0105t0:117_1": "vilumpanaṃ nillopoti āha “mahāvilopa”nti. Ekāgāre niyutto vilopo ekāgāriko. Tenāha",
  "tika-s0105t0:117_2": "“ekamevā”tiādi. “Paripanthe tiṭṭhato”ti ettha acchindanatthameva tiṭṭhatīti ayamattho",
  "tika-s0105t0:117_3": "pakaraṇato siddhoti dasseti “āgatāgatāna”ntiādinā. “Parito sabbaso panthe hananaṃ",
  "tika-s0105t0:117_4": "paripantho”ti ayamatthopi ācariyena vutto. Karomīti saññāyāti sañcetanikabhāvamāha,",
  "tika-s0105t0:117_5": "tenetaṃ dasseti “sañcicca karotopi na karīyati nāma, pageva asañciccā”ti. Pāpaṃ na",
  "tika-s0105t0:117_6": "karīyatīti pubbe asato uppādetuṃ asakkuṇeyyattā pāpaṃ akatameva nāma. Tenāha “natthi pāpa”nti.",
  "tika-s0105t0:118_0": "Yadi evaṃ kathaṃ sattā pāpe pavattantīti attano vāde parehi āropitaṃ dosamapanetukāmo",
  "tika-s0105t0:118_1": "pūraṇo imamatthampi dassetīti āha “sattā panā”tiādi. Saññāmattametaṃ “pāpaṃ karontī”ti,",
  "tika-s0105t0:118_2": "pāpaṃ pana natthevāti vuttaṃ hoti. Evaṃ kirassa hoti – imesaṃ sattānaṃ hiṃsādikiriyā",
  "tika-s0105t0:118_3": "attānaṃ na pāpuṇāti tassa niccatāya nibbikārattā, sarīraṃ pana acetanaṃ kaṭṭhakaliṅgarūpamaṃ,",
  "tika-s0105t0:118_4": "tasmiṃ vikopitepi na kiñci pāpanti. Pariyanto vuccati nemi pariyosāne ṭhitattā. Tena",
  "tika-s0105t0:118_5": "vuttaṃ ācariyena “nisitakhuramayaneminā”ti. Dutiyavikappe cakkapariyosānameva pariyanto,",
  "tika-s0105t0:118_6": "khurena sadiso pariyanto yassāti khurapariyanto. Khuraggahaṇena cettha khuradhārā",
  "tika-s0105t0:118_7": "gahitā tadavarodhato. Pāḷiyaṃ cakkenāti cakkākārakatena āvudhavisesena. Taṃ maṃsakhalakaraṇasaṅkhātaṃ",
  "tika-s0105t0:118_8": "nidānaṃ kāraṇaṃ yassāti tatonidānaṃ, “paccattavacanassa toādeso, samāse cassa lopābhāvo”ti",
  "tika-s0105t0:118_9": "aṭṭhakathāsu vutto. “Paccattatthe nissakkavacanampi yujjatī”ti ācariyasāriputtatthero.",
  "tika-s0105t0:118_10": "“Kāraṇatthe nipātasamudāyo”tipi akkharacintakā.",
  "tika-s0105t0:119_0": "Gaṅgāya dakkhiṇadisā appatirūpadeso, uttaradisā pana patirūpadesoti adhippāyena “dakkhiṇañce”tiādi",
  "tika-s0105t0:119_1": "vuttaṃ, tañca desadisāpadesena tannivāsino sandhāyāti dassetuṃ “dakkhiṇatīre”tiādimāha.",
  "tika-s0105t0:119_2": "Hananadānakiriyā hi tadāyattā. Mahāyāganti mahāvijitarañño yaññasadisampi mahāyāgaṃ.",
  "tika-s0105t0:119_3": "Damasaddo indriyasaṃvarassa, uposathasīlassa ca vācakoti āha “indriyadamena uposathakammenā”ti.",
  "tika-s0105t0:119_4": "Keci pana uposathakammenā’ti idaṃ indriyadamassa visesanaṃ, tasmā ‘uposathakammabhūtena",
  "tika-s0105t0:119_5": "indriyadamenā’ti” atthaṃ vadanti, tadayuttameva tadubhayatthavācakattā damasaddassa,",
  "tika-s0105t0:119_6": "atthadvayassa ca visesavuttito. Adhunā hi katthaci potthake vā-saddo, ca-saddopi",
  "tika-s0105t0:119_7": "dissati. Sīlasaṃyamenāti tadaññena kāyikavācasikasaṃvarena. Saccavacanenāti amosavajjena.",
  "tika-s0105t0:119_8": "Tassa visuṃ vacanaṃ loke garutarapuññasammatabhāvato. Yathā hi pāpadhammesu musāvādo",
  "tika-s0105t0:119_9": "garutaro, evaṃ puññadhammesu amosavajjo. Tenāha bhagavā itivuttake –",
  "tika-s0105t0:120": "“Ekadhammaṃ atītassa, musāvādissa jantuno;",
  "tika-s0105t0:121": "Vitiṇṇaparalokassa, natthi pāpaṃ akāriya”nti. ;",
  "tika-s0105t0:122_0": "Pavattīti yo karoti, tassa santāne phaluppādapaccayabhāvena uppatti. Evañhi “natthi",
  "tika-s0105t0:122_1": "kammaṃ, natthi kammaphala”nti akiriyavādassa paripuṇṇatā. Sati hi kammaphale kammānamakiriyabhāvo",
  "tika-s0105t0:122_2": "kathaṃ bhavissati. Sabbathāpīti “karoto”tiādinā vuttena sabbappakārenapi.",
  "tika-s0105t0:123_0": "Labujanti likucaṃ. Pāpapuññānaṃ kiriyameva paṭikkhipati, na raññā puṭṭhaṃ sandiṭṭhikaṃ",
  "tika-s0105t0:123_1": "sāmaññaphalaṃ byākarotīti adhippāyo. Idañhi avadhāraṇaṃ vipākapaṭikkhepanivattanatthaṃ.",
  "tika-s0105t0:123_2": "Yo hi kammaṃ paṭikkhipati, tena atthato vipākopi paṭikkhittoyeva nāma hoti. Tathā",
  "tika-s0105t0:123_3": "hi vakkhati “kammaṃ paṭibāhantenāpī”tiādi.",
  "tika-s0105t0:124_0": "Paṭirājūhi anabhibhavanīyabhāvena visesato jitanti vijitaṃ, ekassa rañño āṇāpavattideso.",
  "tika-s0105t0:124_1": "“Mā mayhaṃ vijite vasathā”ti apasādanā pabbajitassa pabbājanasaṅkhātā viheṭhanāyevāti",
  "tika-s0105t0:124_2": "vuttaṃ “viheṭhetabba”nti. Tena vuttassa atthassa “evameta”nti upadhāraṇaṃ sallakkhaṇaṃ",
  "tika-s0105t0:124_3": "uggaṇhanaṃ, tadaminā paṭikkhipatīti āha “sārato aggaṇhanto”ti. Tassa pana atthassa",
  "tika-s0105t0:124_4": "addhaniyabhāvāpādanavasena cittena sandhāraṇaṃ nikkujjanaṃ, tadaminā paṭikkhipatīti",
  "tika-s0105t0:124_5": "dasseti “sāravaseneva…pe… aṭṭhapento”ti iminā. Sāravasenevāti uttamavaseneva, avitathattā",
  "tika-s0105t0:124_6": "vā parehi anuccālito thirabhūto attho apheggubhāvena sāroti vuccati, taṃvasenevāti",
  "tika-s0105t0:124_7": "attho. Nissaraṇanti vaṭṭato niyyānaṃ. Paramatthoti aviparītattho, uttamassa vā ñāṇassārammaṇabhūto",
  "tika-s0105t0:124_8": "attho. Byañjanaṃ pana tena uggahitañceva nikkujjitañca tathāyeva bhagavato santike bhāsitattā.",
  "tika-s0105t0:125": "Makkhaligosālavādavaṇṇanā",
  "tika-s0105t0:126_0": "168. Ubhayenāti hetupaccayapaṭisedhavacanena. “Vijjamānamevā”ti iminā sabhāvato vijjamānasseva",
  "tika-s0105t0:126_1": "paṭikkhipane tassa aññāṇameva kāraṇanti dasseti. Saṃkilesapaccayanti saṃkilissanassa",
  "tika-s0105t0:126_2": "malīnassa kāraṇaṃ. Visuddhipaccayanti saṃkilesato visuddhiyā vodānassa paccayaṃ.",
  "tika-s0105t0:126_3": "Attakāreti paccattavacanassa e-kāravasena padasiddhi yathā “vanappagumbe yathā phusitagge”ti,",
  "tika-s0105t0:126_4": "paccattatthe vā bhummavacanaṃ yathā “idampissa hoti sīlasmi”nti, tadevatthaṃ dasseti",
  "tika-s0105t0:126_5": "“attakāro”ti iminā. So ca tena tena sattena attanā kātabbakammaṃ, attanā nipphādetabbapayogo",
  "tika-s0105t0:126_6": "vā. Tenāha “yenā”tiādi. Sabbaññutanti sammāsambodhiṃ. Tanti attanā katakammaṃ. Dutiyapadenāti",
  "tika-s0105t0:126_7": "“natthi parakāre”ti padena. Parakāro ca nāma parassa vāhasā ijjhanakapayogo. Tena",
  "tika-s0105t0:126_8": "vuttaṃ “yaṃ parakāra”ntiādi. Ovādānusāsaninti ovādabhūtamanusāsaniṃ, paṭhamaṃ vā",
  "tika-s0105t0:126_9": "ovādo, pacchā anusāsanī. “Parakāra”nti padassa upalakkhaṇavasena atthadassanañcetaṃ,",
  "tika-s0105t0:126_10": "lokuttaradhamme parakārāvassayo natthīti āha “ṭhapetvā mahāsatta”nti. Atthevesa lokiyadhamme",
  "tika-s0105t0:126_11": "yathā taṃ amhākaṃ bodhisattassa āḷārudake nissāya pañcābhiññālokiyasamāpattilābho,",
  "tika-s0105t0:126_12": "tañca pacchimabhavikamahāsattaṃ sandhāya vuttaṃ, paccekabodhisattassapi ettheva saṅgaho",
  "tika-s0105t0:126_13": "tesampi tadabhāvato. Manussasobhagyatanti manussesu subhagabhāvaṃ. Evanti vuttappakārena",
  "tika-s0105t0:126_14": "kammavādassa, kiriyavādassa ca paṭikkhipanena. Jinacakketi “atthi bhikkhave kammaṃ",
  "tika-s0105t0:126_15": "kaṇhaṃ kaṇhavipāka”ntiādi nayappavatte kammānaṃ, kammaphalānañca atthitāparidīpane",
  "tika-s0105t0:126_16": "buddhasāsane. Paccanīkakathanaṃ pahāradānasadisanti “pahāraṃ deti nāmā”ti.",
  "tika-s0105t0:127_0": "Yathāvuttaattakāraparakārābhāvato eva sattānaṃ paccattapurisakāro nāma koci natthīti",
  "tika-s0105t0:127_1": "sandhāya “natthipurisakāre”ti tassa paṭikkhipanaṃ dassetuṃ “yenā”tiādi vuttaṃ. “Devattampī”tiādinā,",
  "tika-s0105t0:127_2": "“manussasobhagyata”ntiādinā ca vuttappakārā. “Bale patiṭṭhitā”ti vatvā vīriyamevidha",
  "tika-s0105t0:127_3": "balanti dassetuṃ “vīriyaṃ katvā”ti vuttaṃ. Sattānañhi diṭṭhadhammikasamparāyika nibbānasampattiāvahaṃ",
  "tika-s0105t0:127_4": "vīriyabalaṃ natthīti so paṭikkhipati, nidassanamattañcetaṃ vodāniyabalassa paṭikkhipanaṃ",
  "tika-s0105t0:127_5": "saṃkilesikassāpi balassa tena paṭikkhipanato. Yadi vīriyādīni purisakāravevacanāni,",
  "tika-s0105t0:127_6": "atha kasmā tesaṃ visuṃ gahaṇanti āha “idaṃ no vīriyenā”tiādi. Idaṃ no vīriyenāti",
  "tika-s0105t0:127_7": "idaṃ phalaṃ amhākaṃ vīriyena pavattaṃ. Pavattavacanapaṭikkhepakaraṇavasenāti aññesaṃ",
  "tika-s0105t0:127_8": "pavattavohāravacanassa paṭikkhepakaraṇavasena. Vīriyathāmaparakkamasambandhanena",
  "tika-s0105t0:127_9": "pavattabalavādīnaṃ vādassa paṭikkhepakaraṇavasena “natthi bala”nti padamiva sabbānipetāni",
  "tika-s0105t0:127_10": "tena ādīyantīti adhippāyo. Tañca vacanīyatthato vuttaṃ, vacanatthato pana tassā tassā",
  "tika-s0105t0:127_11": "kiriyāya ussannaṭṭhena balaṃ. Sūravīrabhāvāvahaṭṭhena vīriyaṃ. Tadeva daḷhabhāvato,",
  "tika-s0105t0:127_12": "porisadhuraṃ vahantena pavattetabbato ca purisathāmo. Paraṃ paraṃ ṭhānaṃ akkamanavasena",
  "tika-s0105t0:127_13": "pavattiyā purisaparakkamoti veditabbaṃ.",
  "tika-s0105t0:128_0": "Rūpādīsu sattavisattatāya sattā. Assasanapassasanavasena pavattiyā pāṇanato pāṇāti",
  "tika-s0105t0:128_1": "iminā atthena samānepi padadvaye ekindriyādivasena pāṇe vibhajitvā sattato visesaṃ",
  "tika-s0105t0:128_2": "katvā esa vadatīti āha “ekindriyo”tiādi. Bhavantīti bhūtāti sattapāṇapariyāyepi sati",
  "tika-s0105t0:128_3": "aṇḍakosādīsu sambhavanaṭṭhena tato visesāva, tena vuttāti dasseti “aṇḍa…pe… vadatī”ti",
  "tika-s0105t0:128_4": "iminā. Vatthikoso gabbhāsayo. Jīvanato pāṇaṃ dhārento viya vaḍḍhanato jīvā. Tenāha",
  "tika-s0105t0:128_5": "“sāliyavā”tiādi. Ādisaddena viruḷhadhammā tiṇarukkhā gahitā. Natthi etesaṃ saṃkilesavisuddhīsu",
  "tika-s0105t0:128_6": "vaso sāmatthiyanti avasā. Tathā abalā avīriyā. Tenāha “tesa”ntiādi. Niyatāti niyamanā,",
  "tika-s0105t0:128_7": "achejjasuttāvutassa abhejjamaṇino viya niyatappavattitāya gatijātibandhāpavaggavasena",
  "tika-s0105t0:128_8": "niyāmoti attho. Tattha tatthāti tāsu tāsu jātīsu. Channaṃ abhijātīnaṃ sambandhībhūtānaṃ",
  "tika-s0105t0:128_9": "gamanaṃ samavāyena samāgamo. Sambandhīnirapekkhopi bhāvasaddo sambandhīsahito viya",
  "tika-s0105t0:128_10": "pakatiyatthavācakoti āha “sabhāvoyevā”ti, yathā kaṇṭakassa tikkhatā, kapitthaphalādīnaṃ",
  "tika-s0105t0:128_11": "parimaṇḍalatā, migapakkhīnaṃ vicittākāratā ca, evaṃ sabbassāpi lokassa hetupaccayamantarena",
  "tika-s0105t0:128_12": "tathā tathā pariṇāmo akuttimo sabhāvoyevāti attho. Tena vuttaṃ “yenā”tiādi. Pariṇamanaṃ",
  "tika-s0105t0:128_13": "nānappakāratāpatti. Yenāti sattapāṇādinā. Yathā bhavitabbaṃ, tathevāti sambandho.",
  "tika-s0105t0:129_0": "Chaḷabhijātiyo parato vitthārīyissanti. “Sukhañca dukkhañca paṭisaṃvedentī”ti vadanto",
  "tika-s0105t0:129_1": "makkhali adukkhamasukhabhūmiṃ sabbena sabbaṃ na jānātīti vuttaṃ “aññā adukkhamasukhabhūmi",
  "tika-s0105t0:129_2": "natthīti dassetī”ti. Ayaṃ “sukhañca dukkhañca paṭisaṃvedentī”ti vacanaṃ karaṇabhāvena",
  "tika-s0105t0:129_3": "gahetvā vuttā ācariyassa mati. Potthakesu pana “aññā sukhadukkhabhūmi natthīti dassetī”ti",
  "tika-s0105t0:129_4": "ayameva pāṭho diṭṭho, na “adukkhamasukhabhūmī”ti. Evaṃ sati “chasvevābhijātīsū”ti",
  "tika-s0105t0:129_5": "vacanaṃ adhikaraṇabhāvena gahetvā chasu eva abhijātīsu sukhadukkhapaṭisaṃvedanaṃ,",
  "tika-s0105t0:129_6": "na tehi aññattha, tāyeva sukhadukkhabhūmi, na tadaññāti dassetīti vuttanti veditabbaṃ.",
  "tika-s0105t0:129_7": "Ayameva ca yuttataro paṭikkhepitabbassa atthassa bhūmivasena vuttattā. Yadi hi “sukhañca",
  "tika-s0105t0:129_8": "dukkhañca paṭisaṃvedentī”ti vacanena paṭikkhepitabbassa dassanaṃ siyā, atha “aññā",
  "tika-s0105t0:129_9": "adukkhamasukhā natthī”ti dasseyya, na “adukkhamasukhabhūmī”ti dassanahetuvacanassa",
  "tika-s0105t0:129_10": "bhūmiatthābhāvato. Dasseti cetaṃ tāsaṃ bhūmiyā abhāvameva, tena viññāyati ayaṃ pāṭho,",
  "tika-s0105t0:129_11": "ayañcattho yuttataroti.",
  "tika-s0105t0:130_0": "Pamukhayonīnanti manussesu khattiyabrāhmaṇādivasena, tiracchānādīsu sīhabyagghādivasena",
  "tika-s0105t0:130_1": "padhānayonīnaṃ, padhānatā cettha uttamatā. Tenāha “uttamayonīna”nti. Saṭṭhi satānīti",
  "tika-s0105t0:130_2": "cha sahassāni. “Pañca ca kammuno satānī”ti padassa atthadassanaṃ “pañca kammasatāni",
  "tika-s0105t0:130_3": "cā”ti. “Eseva nayo”ti iminā “kevalaṃ takkamattakena niratthakaṃ diṭṭhiṃ dīpetī”ti",
  "tika-s0105t0:130_4": "imamevatthamatidisati. Ettha ca “takkamattakenā”ti vadanto yasmā takkikā avassayabhūtatathatthaggahaṇaaṅkusanayamantarena",
  "tika-s0105t0:130_5": "niraṅkusatāya parikappanassa yaṃ kiñci attanā parikappitaṃ sārato maññamānā tatheva",
  "tika-s0105t0:130_6": "abhinivissa tattha ca diṭṭhigāhaṃ gaṇhanti, tasmā na tesaṃ diṭṭhivatthusmiṃ viññūhi",
  "tika-s0105t0:130_7": "vicāraṇā kātabbāti imamadhippāyaṃ vibhāveti. Kecīti uttaravihāravāsino. Pañcindriyavasenāti",
  "tika-s0105t0:130_8": "cakkhādipañcindriyavasena. Te hi “cakkhusotaghānajivhākāyasaṅkhātāni imāni pañcindriyāni",
  "tika-s0105t0:130_9": "‘pañca kammānī’ti titthiyā paññapentī”ti vadanti “kāyavacīmanokammāni ca ‘tīṇi kammānī’ti”.",
  "tika-s0105t0:130_10": "Kammanti laddhīti tadubhayaṃ oḷārikattā paripuṇṇakammanti laddhi. Manokammaṃ anoḷārikattā",
  "tika-s0105t0:130_11": "upaḍḍhakammanti laddhīti yojanā. “Dvāsaṭṭhi paṭipadā”ti vattabbe sabhāvaniruttiṃ",
  "tika-s0105t0:130_12": "ajānanto “dvaṭṭhipaṭipadā”ti vadatīti āha “dvāsaṭṭhi paṭipadā”ti. Saddaracakā pana",
  "tika-s0105t0:130_13": "“dvāsaṭṭhiyā salopo, attamā”ti vadanti, tadayuttameva sabhāvaniruttiyā yogato asiddhattā.",
  "tika-s0105t0:130_14": "Yadi hi sā yogena siddhā assa, evaṃ sabhāvaniruttiyeva siyā, tathā ca sati ācariyānaṃ",
  "tika-s0105t0:130_15": "matena virujjhatīti vadanti. “Cullāsīti sahassānī”tiādikā pana aññatra diṭṭhapayogā",
  "tika-s0105t0:130_16": "sabhāvaniruttiyeva. Dissati hi visuddhimaggādīsu –",
  "tika-s0105t0:131": "“Cullāsīti sahassāni, kappā tiṭṭhanti ye marū;",
  "tika-s0105t0:132": "Na tveva tepi tiṭṭhanti, dvīhi cittehi samohitā”ti. ;",
  "tika-s0105t0:133_0": "Ekasmiṃ kappeti catunnamasaṅkhyeyyakappānaṃ aññatarabhūte ekasmiṃ asaṅkhyeyyakappe.",
  "tika-s0105t0:133_1": "Tatthāpi ca vivaṭṭaṭṭhāyīsaññitaṃ ekameva sandhāya “dvaṭṭhantarakappā”ti vuttaṃ.",
  "tika-s0105t0:133_2": "Na hi so assutasāsanadhammo itare jānāti bāhirakānamavisayattā, ajānanto evamāhāti attho.",
  "tika-s0105t0:134_0": "Urabbhe hananti, hantvā vā jīvitaṃ kappentīti orabbhikā. Esa nayo sākuṇikādīsupi.",
  "tika-s0105t0:134_1": "Luddāti vuttāvasesakā ye keci cātuppadajīvikā nesādā. Māgavikapadasmiñhi rohitādimigajātiyeva",
  "tika-s0105t0:134_2": "gahitā. Bandhanāgāre niyojentīti bandhanāgārikā. Kurūrakammantāti dāruṇakammantā.",
  "tika-s0105t0:134_3": "Ayaṃ sabbopi kaṇhakammapasutatāya kaṇhābhijātīti vadati kaṇhassa dhammassa abhijāti",
  "tika-s0105t0:134_4": "abbhuppatti yassāti katvā. Bhikkhūti buddhasāsane bhikkhū. Kaṇṭaketi chandarāge.",
  "tika-s0105t0:134_5": "Saññogavasena tesaṃ pakkhipanaṃ. Kaṇṭakasadisachandarāgena saññuttā bhuñjantīti hi",
  "tika-s0105t0:134_6": "adhippāyena “kaṇṭake pakkhipitvā”ti vuttaṃ. Kasmāti ce? Yasmā “te paṇītapaṇīte paccaye",
  "tika-s0105t0:134_7": "paṭisevantī”ti tassa micchāgāho, tasmā ñāyaladdhepi paccaye bhuñjamānā ājīvakasamayassa",
  "tika-s0105t0:134_8": "vilomagāhitāya paccayesu kaṇṭake pakkhipitvā khādanti nāmāti vadati kaṇṭakavuttikāti",
  "tika-s0105t0:134_9": "kaṇṭakena yathāvuttena saha jīvikā. Ayañhissa pāḷiyevāti ayaṃ makkhalissa vādadīpanā",
  "tika-s0105t0:134_10": "attanā racitā pāḷiyevāti yathāvuttamatthaṃ samattheti. Kaṇṭakavuttikā eva nāma eke",
  "tika-s0105t0:134_11": "apare pabbajitā bāhirakā santi, te nīlābhijātīti vadatīti attho. Te hi savisesaṃ",
  "tika-s0105t0:134_12": "attakilamathānuyogamanuyuttā. Tathā hi te kaṇṭake vattantā viya bhavantīti kaṇṭakavuttikāti",
  "tika-s0105t0:134_13": "vuttā. Nīlassa dhammassa abhijāti yassāti nīlābhijāti. Evamitaresupi.",
  "tika-s0105t0:135_0": "Amhākaṃ saññojanagaṇṭho natthīti vādino bāhirakapabbajitā nigaṇṭhā. Ekameva sāṭakaṃ",
  "tika-s0105t0:135_1": "paridahantā ekasāṭakā. Kaṇhato parisuddho nīlo, tato pana lohitotiādinā yathākkamaṃ",
  "tika-s0105t0:135_2": "tassa parisuddhaṃ vādaṃ dassetuṃ “ime kirā”tiādi vuttaṃ. Paṇḍaratarāti bhuñjananahānapaṭikkhepādivatasamāyogena",
  "tika-s0105t0:135_3": "parisuddhatarā kaṇhanīlamupādāya lohitassāpi parisuddhabhāvena vattabbato. Odātavasanāti",
  "tika-s0105t0:135_4": "odātavatthaparidahanā. Acelakasāvakāti ājīvakasāvakabhūtā. Te kira ājīvakaladdhiyā",
  "tika-s0105t0:135_5": "visuddhacittatāya nigaṇṭhehipi paṇḍaratarā haliddābhānampi purime upādāya parisuddhabhāvappattito.",
  "tika-s0105t0:135_6": "“Eva”ntiādinā tassa chandāgamanaṃ dasseti. Nandādīnaṃ sāvakabhūtā pabbajitā ājīvakā.",
  "tika-s0105t0:135_7": "Tathā ājīvakiniyo. Nandādayo kira tathārūpaṃ ājīvakapaṭipattiṃ ukkaṃsaṃ pāpetvā ṭhitā,",
  "tika-s0105t0:135_8": "tasmā nigaṇṭhehi ājīvakasāvakehi pabbajitehi paṇḍaratarā vuttā paramasukkābhijātīti ayaṃ tassa laddhi.",
  "tika-s0105t0:136_0": "Purisabhūmiyoti padhānaniddeso. Itthīnampi hetā bhūmiyo esa icchateva. Satta divaseti",
  "tika-s0105t0:136_1": "accantasaññogavacanaṃ, ettakampi mandā momūhāti. Sambādhaṭṭhānatoti mātukucchiṃ sandhāyāha.",
  "tika-s0105t0:136_2": "Rodanti ceva viravanti ca tamanussaritvā. Khedanaṃ, kīḷanañca khiḍḍāsaddeneva saṅgahetvā",
  "tika-s0105t0:136_3": "khiḍḍābhūmi vuttā. Padassa nikkhipanaṃ padanikkhipanaṃ. Yadā tathā padaṃ nikkhipituṃ",
  "tika-s0105t0:136_4": "samattho, tadā padavīmaṃsabhūmi nāmāti bhāvo. Vatāvatassa jānanakāle. Bhikkhu ca",
  "tika-s0105t0:136_5": "pannakotiādipi tesaṃ bāhirakānaṃ pāḷiyeva. Tattha pannakoti bhikkhāya vicaraṇako,",
  "tika-s0105t0:136_6": "tesaṃ vā paṭipattiyā paṭipannako. Jinoti jiṇṇo jarāvasena hīnadhātuko, attano vā",
  "tika-s0105t0:136_7": "paṭipattiyā paṭipakkhaṃ jinitvā ṭhito. So kira tathābhūto dhammampi kassaci na kathesi.",
  "tika-s0105t0:136_8": "Tenāha “na kiñci āhā”ti. Oṭṭhavadanādivippakāre katepi khamanavasena na kiñci kathetītipi",
  "tika-s0105t0:136_9": "vadanti. Alābhinti “so na kumbhimukhā paṭiggaṇhātī”tiādinā nayena mahāsīhanādasutte",
  "tika-s0105t0:136_10": "vuttaalābhahetusamāyogena alābhiṃ. Tatoyeva jighacchādubbalaparetatāya sayanaparāyanaṭṭhena",
  "tika-s0105t0:136_11": "samaṇaṃ pannabhūmīti vadati.",
  "tika-s0105t0:137_0": "Ājīvavuttisatānīti sattānamājīvabhūtāni jīvikāvuttisatāni. “Paribbājakasatānī”ti",
  "tika-s0105t0:137_1": "vuccamānepi cesa sabhāvaliṅgamajānanto “paribbājakasate”ti vadati. Evamaññesupi.",
  "tika-s0105t0:137_2": "Tenāha “paribbājakapabbajjāsatānī”ti. Nāgabhavanaṃ nāgamaṇḍalaṃ yathā “mahiṃsakamaṇḍala”nti.",
  "tika-s0105t0:137_3": "Paramāṇuādi rajo. Pasuggahaṇena eḷakajāti gahitā. Migaggahaṇena rurugavayādi migajāti.",
  "tika-s0105t0:137_4": "Gaṇṭhimhīti phaḷumhi, pabbeti attho. Cātumahārājikādibrahmakāyikādivasena, tesañca",
  "tika-s0105t0:137_5": "antarabhedavasena bahū devā. Tattha cātumahārājikānaṃ ekaccaantarabhedo mahāsamayasuttena",
  "tika-s0105t0:137_6": "dīpetabbo. “So panā”tiādinā ajānanto panesa bahū devepi satta eva vadatīti tassa",
  "tika-s0105t0:137_7": "appamāṇataṃ dasseti. Manussāpi anantāti dīpadesakulavaṃsājīvādivibhāgavasena. Pisācā",
  "tika-s0105t0:137_8": "eva pesācā, te aparapetādivasena mahantamahantā, bahutarāti attho. Bāhirakasamaye",
  "tika-s0105t0:137_9": "pana “chaddantadahamandākiniyo kuvāḷiyamucalindanāmena voharitā”ti ācariyena vuttaṃ.",
  "tika-s0105t0:138_0": "Gaṇṭhikāti pabbagaṇṭhikā. Pabbagaṇṭhimhi hi pavuṭasaddo. Mahāpapātāti mahātaṭā. Pārisesanayena",
  "tika-s0105t0:138_1": "khuddakapapātasatāni. Evaṃ supinesupi. “Mahākappino”ti idaṃ “mahākappāna”nti atthato",
  "tika-s0105t0:138_2": "veditabbaṃ. Saddato panesa ajānanto evaṃ vadatīti na vicāraṇakkhamaṃ. Tathā “cullāsīti",
  "tika-s0105t0:138_3": "satasahassānī”ti idampi. So hi “caturāsīti satasahassānī”ti vattumasakkonto evaṃ",
  "tika-s0105t0:138_4": "vadati. Saddaracakā pana “caturāsītiyā tulopo, cassa cu, rassa lo, dvittañcā”ti vadanti.",
  "tika-s0105t0:138_5": "Ettakā mahāsarāti etappamāṇavatā mahāsarato, sattamahāsaratoti vuttaṃ hoti. Kirāti",
  "tika-s0105t0:138_6": "tassa vādānussavane nipāto. Paṇḍitopi…pe… na gacchati, kasmā? Sattānaṃ saṃsaraṇakālassa niyatabhāvato.",
  "tika-s0105t0:139_0": "“Acelakavatena vā aññena vā yena kenacī”ti vuttamatidisati “tādisenevā”ti iminā.",
  "tika-s0105t0:139_1": "Tapokammenāti tapakaraṇena. Etthāpi “tādisenevā”ti adhikāro. Yo…pe… visujjhati, so",
  "tika-s0105t0:139_2": "aparipakkaṃ kammaṃ paripāceti nāmāti yojanā. Antarāti caturāsītimahākappasatasahassānamabbhantare.",
  "tika-s0105t0:139_3": "Phussa phussāti patvā patvā. Vuttaparimāṇaṃ kālanti caturāsītimahākappasatasahassapamāṇaṃ",
  "tika-s0105t0:139_4": "kālaṃ. Idaṃ vuttaṃ hoti – aparipakkaṃ saṃsaraṇanimittaṃ kammaṃ sīlādinā sīghaṃyeva",
  "tika-s0105t0:139_5": "visuddhappattiyā paripāceti nāma. Paripakkaṃ kammaṃ phussa phussa kālena paripakkabhāvānāpādanena",
  "tika-s0105t0:139_6": "byantiṃ vigamanaṃ karoti nāmāti. Doṇenāti pariminanadoṇatumbena. Rūpakavasenattho",
  "tika-s0105t0:139_7": "labbhatīti vuttaṃ “mitaṃ viyā”ti. Na hāpanavaḍḍhanaṃ paṇḍitabālavasenāti dasseti",
  "tika-s0105t0:139_8": "“na saṃsāro”tiādinā. Vaḍḍhanaṃ ukkaṃso. Hāpanaṃ avakaṃso.",
  "tika-s0105t0:140_0": "Katasuttaguḷeti katasuttavaṭṭiyaṃ. Paletīti pareti yathā “abhisamparāyo”ti, ra-kārassa",
  "tika-s0105t0:140_1": "pana la-kāraṃ katvā evaṃ vuttaṃ yathā “palibuddho”ti. So ca curādigaṇavasena gatiyanti",
  "tika-s0105t0:140_2": "vuttaṃ “gacchatī”ti. Imāya upamāya cesa sattānaṃ saṃsāro anukkamena khīyateva, na",
  "tika-s0105t0:140_3": "vaḍḍhati paricchinnarūpattāti imamatthaṃ vibhāvetīti āha “sutte khīṇe”tiādi. Tatthevāti khīyanaṭṭhāneyeva.",
  "tika-s0105t0:141": "Ajitakesakambalavādavaṇṇanā",
  "tika-s0105t0:142_0": "171. Dinnanti deyyadhammasīsena dānacetanāyeva vuttā. Taṃmukhena ca phalanti dasseti",
  "tika-s0105t0:142_1": "“dinnassa phalābhāva”nti iminā. Dinnañhi mukhyato annādivatthu, taṃ kathamesa paṭikkhipissati.",
  "tika-s0105t0:142_2": "Esa nayo yiṭṭhaṃ hutanti etthāpi. Sabbasādhāraṇaṃ mahādānaṃ mahāyāgo. Pāhunabhāvena",
  "tika-s0105t0:142_3": "kattabbasakkāro pāhunakasakkāro. Phalanti ānisaṃsaphalaṃ, nissandaphalañca. Vipākoti",
  "tika-s0105t0:142_4": "sadisaphalaṃ. Caturaṅgasamannāgate dāne ṭhānantarādipatti viya hi ānisaṃso, saṅkhabrāhmaṇassa",
  "tika-s0105t0:142_5": "dāne tāṇalābhamattaṃ viya nissando, paṭisandhisaṅkhātaṃ sadisaphalaṃ vipāko. Ayaṃ",
  "tika-s0105t0:142_6": "loko, paralokoti ca kammunā laddhabbo vutto phalābhāvameva sandhāya paṭikkhipanato.",
  "tika-s0105t0:142_7": "Paccakkhadiṭṭho hi loko kathaṃ tena paṭikkhitto siyā. “Sabbe tattha tattheva ucchijjantī”ti",
  "tika-s0105t0:142_8": "iminā kāraṇamāha, yattha yattha bhavayoniādīsu ṭhitā ime sattā, tattha tattheva ucchijjanti,",
  "tika-s0105t0:142_9": "nirudayavināsavasena vinassantīti attho. Tesūti mātāpitūsu. Phalābhāvavaseneva vadati,",
  "tika-s0105t0:142_10": "na mātāpitūnaṃ, nāpi tesu idāni kariyamānasakkārāsakkārānamabhāvavasena tesaṃ loke",
  "tika-s0105t0:142_11": "paccakkhattā. Pubbuḷassa viya imesaṃ sattānaṃ uppādo nāma kevalo, na cavitvā āgamanapubbako",
  "tika-s0105t0:142_12": "atthīti dassanatthaṃ “natthi sattā opapātikā”ti vuttanti āha “cavitvā upapajjanakā",
  "tika-s0105t0:142_13": "sattā nāma natthī”ti. Samaṇena nāma yāthāvato jānantena kassaci akathetvā saññatena",
  "tika-s0105t0:142_14": "bhavitabbaṃ, aññathā ahopurisikā nāma siyā. Kiñhi paro parassa karissati, tathā ca",
  "tika-s0105t0:142_15": "attano sampādanassa kassaci avassayo eva na siyā tattha tattheva ucchijjanatoti imamatthaṃ",
  "tika-s0105t0:142_16": "sandhāya “ye imañca…pe… pavedentī”ti āha. Ayaṃ aṭṭhakathāvasesako attho.",
  "tika-s0105t0:143_0": "Catūsu mahābhūtesu niyutto cātumahābhūtiko, atthamattato pana dassetuṃ “catumahābhūtamayo”ti",
  "tika-s0105t0:143_1": "vuttaṃ. Yathā hi mattikāya nibbattaṃ bhājanaṃ mattikāmayaṃ, evamayampi catūhi mahābhūtehi",
  "tika-s0105t0:143_2": "nibbatto catumahābhūtamayoti vuccati. Ajjhattikapathavīdhātūti sattasantānagatā pathavīdhātu.",
  "tika-s0105t0:143_3": "Bāhirapathavīdhātunti bahiddhā mahāpathaviṃ, tena pathavīyeva kāyoti dasseti. Anugacchatīti",
  "tika-s0105t0:143_4": "anubandhati. Ubhayenāpīti padadvayenapi. Upeti upagacchatīti bāhirapathavikāyato",
  "tika-s0105t0:143_5": "tadekadesabhūtā pathavī āgantvā ajjhattikabhāvappatti hutvā sattabhāvena saṇṭhitā,",
  "tika-s0105t0:143_6": "sā ca mahāpathavī ghaṭādigatapathavī viya idāni tameva bāhiraṃ pathavikāyaṃ samudāyabhūtaṃ",
  "tika-s0105t0:143_7": "puna upeti upagacchati, sabbaso tena bāhirapathavikāyena nibbisesataṃ ekībhāvameva",
  "tika-s0105t0:143_8": "gacchatīti attho. Āpādīsupi eseva nayoti ettha pajjunnena mahāsamuddato gahitaāpo",
  "tika-s0105t0:143_9": "viya vassodakabhāvena punapi mahāsamuddaṃ, sūriyaraṃsito gahitaindaggisaṅkhātatejo",
  "tika-s0105t0:143_10": "viya punapi sūriyaraṃsiṃ, mahāvāyukkhandhato niggatamahāvāto viya punapi mahāvāyukkhandhaṃ",
  "tika-s0105t0:143_11": "upeti upagacchatīti parikappanāmattena diṭṭhigatikassa adhippāyo.",
  "tika-s0105t0:144_0": "Manacchaṭṭhāni indriyānīti manameva chaṭṭhaṃ yesaṃ cakkhusotaghānajivhākāyānaṃ, tāni",
  "tika-s0105t0:144_1": "indriyāni. Ākāsaṃ pakkhandanti tesaṃ visayabhāvāti vadanti. Visayīgahaṇena hi visayāpi",
  "tika-s0105t0:144_2": "gahitā eva honti. Kathaṃ gaṇitā mañcapañcamāti āha “mañco ceva…pe… attho”ti. Āḷāhanaṃ",
  "tika-s0105t0:144_3": "susānanti atthato ekaṃ. Guṇāguṇapadānīti guṇadosakoṭṭhāsāni. Sarīrameva vā padāni",
  "tika-s0105t0:144_4": "taṃtaṃkiriyāya pajjitabbato. Pārāvatapakkhivaṇṇānīti pārāvatassa nāma pakkhino vaṇṇāni.",
  "tika-s0105t0:144_5": "“Pārāvatapakkhavaṇṇānī”ti pāṭho, pārāvatasakuṇassa pattavaṇṇānīti attho. Bhasmantāti",
  "tika-s0105t0:144_6": "chārikāpariyantā. Tenāha “chārikāvasānamevā”ti. Āhutisaddenettha “dinnaṃ yiṭṭhaṃ",
  "tika-s0105t0:144_7": "huta”nti vuttappakāraṃ dānaṃ sabbampi gahitanti dasseti “pāhunakasakkārādibhedaṃ",
  "tika-s0105t0:144_8": "dinnadāna”nti iminā, virūpekasesaniddeso vā esa. Atthoti adhippāyato attho saddato",
  "tika-s0105t0:144_9": "tassa anadhigamitattā. Evamīdisesu. Dabbanti muyhantīti dattū, bālapuggalā, tehi",
  "tika-s0105t0:144_10": "dattūhi. Kiṃ vuttaṃ hotīti āha “bālā dentī”tiādi. Pāḷiyaṃ “loko atthī”ti mati yesaṃ",
  "tika-s0105t0:144_11": "te atthikā, “atthī”ti cedaṃ nepātikapadaṃ, tesaṃ vādo atthikavādo, taṃ atthikavādaṃ.",
  "tika-s0105t0:145_0": "Tatthāti tesu yathāvuttesu tīsu micchāvādīsu. Kammaṃ paṭibāhati akiriyavādibhāvato.",
  "tika-s0105t0:145_1": "Vipākaṃ paṭibāhati sabbena sabbaṃ āyatiṃ upapattiyā paṭikkhipanato. Vipākanti ca",
  "tika-s0105t0:145_2": "ānisaṃsanissandasadisaphalavasena tividhampi vipākaṃ. Ubhayaṃ paṭibāhati sabbaso",
  "tika-s0105t0:145_3": "hetupaṭisedhaneneva phalassāpi paṭisedhitattā. Ubhayanti ca kammaṃ vipākampi. So",
  "tika-s0105t0:145_4": "hi “ahetū appaccayā sattā saṃkilissanti, visujjhanti cā”ti vadanto kammassa viya",
  "tika-s0105t0:145_5": "vipākassāpi saṃkilesavisuddhīnaṃ paccayattābhāvajotanato tadubhayaṃ paṭibāhati nāma.",
  "tika-s0105t0:145_6": "Vipāko paṭibāhito hoti asati kammasmiṃ vipākābhāvato. Kammaṃ paṭibāhitaṃ hoti asati",
  "tika-s0105t0:145_7": "vipāke kammassa niratthakatāpattito. Itīti vuttatthanidassanaṃ. Atthatoti sarūpato,",
  "tika-s0105t0:145_8": "visuṃ visuṃ taṃtaṃdiṭṭhidīpakabhāvena pāḷiyaṃ āgatāpi tadubhayapaṭibāhakāvāti attho.",
  "tika-s0105t0:145_9": "Paccekaṃ tividhadiṭṭhikā eva te ubhayapaṭibāhakattā. “Ubhayappaṭibāhakā”ti hi hetuvacanaṃ",
  "tika-s0105t0:145_10": "hetugabbhattā tassa visesanassa. Ahetukavādā cevātiādi paṭiññāvacanaṃ tapphalabhāvena",
  "tika-s0105t0:145_11": "nicchitattā. Tasmā vipākapaṭibāhakattā natthikavādā, kammapaṭibāhakattā akiriyavādā,",
  "tika-s0105t0:145_12": "tadubhayapaṭibāhakattā ahetukavādāti yathālābhaṃ hetuphalatāsambandho veditabbo.",
  "tika-s0105t0:145_13": "Yo hi vipākapaṭibāhanena natthikadiṭṭhiko ucchedavādī, so atthato kammapaṭibāhanena",
  "tika-s0105t0:145_14": "akiriyadiṭṭhiko, ubhayapaṭibāhanena ahetukadiṭṭhiko ca hoti. Sesadvayepi eseva nayo.",
  "tika-s0105t0:146_0": "“Ye vā panā”tiādinā tesamanudiṭṭhikānaṃ niyāmokkantivinicchayo vutto. Tattha tesanti",
  "tika-s0105t0:146_1": "pūraṇādīnaṃ. Sajjhāyantīti taṃ diṭṭhidīpakaṃ ganthaṃ yathā tathā tehi kataṃ uggahetvā",
  "tika-s0105t0:146_2": "paṭhanti. Vīmaṃsantīti tassa atthaṃ vicārenti. “Tesa”ntiādi vīmaṃsanākāradassanaṃ.",
  "tika-s0105t0:146_3": "“Karoto…pe… ucchijjatī”ti evaṃ vīmaṃsantānaṃ tesanti sambandho. Tasmiṃ ārammaṇeti",
  "tika-s0105t0:146_4": "yathāparikappite kammaphalābhāvādike “karoto na karīyati pāpa”ntiādi nayappavattāya",
  "tika-s0105t0:146_5": "micchādassanasaṅkhātāya laddhiyā ārammaṇe. Micchāsati santiṭṭhatīti micchāsatisaṅkhātā",
  "tika-s0105t0:146_6": "laddhisahagatā taṇhā santiṭṭhati. “Karoto na karīyati pāpa”ntiādivasena hi anussavūpaladdhe",
  "tika-s0105t0:146_7": "atthe tadākāraparivitakkanehi saviggahe viya sarūpato cittassa paccupaṭṭhite cirakālaparicayena",
  "tika-s0105t0:146_8": "“evameta”nti nijjhānakkhamabhāvūpagamane, nijjhānakkhantiyā ca tathā tathā gahite",
  "tika-s0105t0:146_9": "punappunaṃ tatheva āsevantassa bahulīkarontassa micchāvitakkena samānīyamānā micchāvāyāmupatthambhitā",
  "tika-s0105t0:146_10": "ataṃsabhāvampi “taṃsabhāva”nti gaṇhantī micchāladdhisahagatā taṇhā musā vitathaṃ",
  "tika-s0105t0:146_11": "saraṇato pavattanato micchāsatīti vuccati. Caturaṅguttaraṭīkāyampi cesa attho vuttoyeva.",
  "tika-s0105t0:146_12": "Micchāsaṅkappādayo viya hi micchāsati nāma pāṭiyekko koci dhammo natthi, taṇhāsīsena",
  "tika-s0105t0:146_13": "gahitānaṃ catunnampi akusalakkhandhānametaṃ adhivacananti majjhimāgamaṭṭhakathāyampi",
  "tika-s0105t0:146_14": "sallekhasuttavaṇṇanāyaṃ vuttaṃ.",
  "tika-s0105t0:147_0": "Cittaṃ ekaggaṃ hotīti yathāsakaṃ vitakkādipaccayalābhena tasmiṃ ārammaṇe avaṭṭhitatāya",
  "tika-s0105t0:147_1": "anekaggataṃ pahāya ekaggaṃ appitaṃ viya hoti, cittasīsena cettha micchāsamādhi eva",
  "tika-s0105t0:147_2": "vutto. So hi paccayavisesehi laddhabhāvanābalo īdise ṭhāne samādhānapatirūpakakiccakaroyeva",
  "tika-s0105t0:147_3": "hoti vālavijjhanādīsu viyāti daṭṭhabbaṃ. Javanāni javantīti anekakkhattuṃ tenākārena",
  "tika-s0105t0:147_4": "pubbabhāgiyesu javanavāresu pavattesu sanniṭṭhānabhūte sabbapacchime javanavāre satta",
  "tika-s0105t0:147_5": "javanāni javanti. “Paṭhamajavane satekicchā honti, tathā dutiyādīsū”ti idaṃ dhammasabhāvadassanameva,",
  "tika-s0105t0:147_6": "na pana tasmiṃ khaṇe tesaṃ tikicchā kenaci sakkā kātunti dassanaṃ tesveva ṭhatvā",
  "tika-s0105t0:147_7": "sattamajavanassa avassamuppajjamānassa nivattituṃ asakkuṇeyyattā, evaṃ lahuparivatte",
  "tika-s0105t0:147_8": "ca cittavāre ovādānusāsana vasena tikicchāya asambhavato. Tenāha “buddhānampi atekicchā",
  "tika-s0105t0:147_9": "anivattino”ti. Ariṭṭhakaṇṭakasadisāti ariṭṭhabhikkhukaṇṭakasāmaṇerasadisā, te viya",
  "tika-s0105t0:147_10": "atekicchā anivattino micchādiṭṭhigatikāyeva jātāti vuttaṃ hoti.",
  "tika-s0105t0:148_0": "Tatthāti tesu tīsu micchādassanesu. Koci ekaṃ dassanaṃ okkamatīti yassa ekasmiṃyeva",
  "tika-s0105t0:148_1": "abhiniveso, āsevanā ca pavattā, so ekameva dassanaṃ okkamati. Koci dve, koci tīṇipīti",
  "tika-s0105t0:148_2": "yassa dvīsu, tīsupi vā abhiniveso, āsevanā ca pavattā, so dve, tīṇipi okkamati, etena",
  "tika-s0105t0:148_3": "pana vacanena yā pubbe “iti sabbepete atthato ubhayappaṭibāhakā”tiādinā ubhayappaṭibāhakatāmukhena",
  "tika-s0105t0:148_4": "dīpitā atthato siddhā sabbadiṭṭhikatā, sā pubbabhāgiyā. Yā pana micchattaniyāmokkantibhūtā,",
  "tika-s0105t0:148_5": "sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ ekajjhaṃ",
  "tika-s0105t0:148_6": "anuppattiyā aññamaññaṃ abbokiṇṇā evāti dasseti. “Ekasmiṃ okkantepī”tiādinā tissannampi",
  "tika-s0105t0:148_7": "diṭṭhīnaṃ samānasāmatthiyataṃ, samānaphalatañca vibhāveti. Saggāvaraṇādinā hetā samānasāmatthiyā",
  "tika-s0105t0:148_8": "ceva samānaphalā ca, tasmā tissopi cetā ekassa uppannāpi abbokiṇṇā eva, ekāya vipāke",
  "tika-s0105t0:148_9": "dinne itarā tassā anubalappadāyikāyoti daṭṭhabbaṃ. “Patto saggamaggāvaraṇañcevā”tiādiṃ",
  "tika-s0105t0:148_10": "vatvā “abhabbo”tiādinā tadevatthaṃ āvikaroti. Mokkhamaggāvaraṇanti nibbānapathabhūtassa",
  "tika-s0105t0:148_11": "ariyamaggassa nivāraṇaṃ. Pagevāti paṭikkhepatthe nipāto, mokkhasaṅkhātaṃ pana nibbānaṃ",
  "tika-s0105t0:148_12": "gantuṃ kā nāma kathāti attho. Apica pagevāti pā eva, paṭhamatarameva mokkhaṃ gantumabhabbo,",
  "tika-s0105t0:148_13": "mokkhagamanatopi dūrataramevāti vuttaṃ hoti. Evamaññatthāpi yathārahaṃ.",
  "tika-s0105t0:149_0": "“Vaṭṭakhāṇu nāmesa satto”ti idaṃ vacanaṃ neyyatthameva, na nītatthaṃ. Tathā hi vuttaṃ",
  "tika-s0105t0:149_1": "papañcasūdaniyaṃ nāma majjhimāgamaṭṭhakathāyaṃ “kiṃ panesa ekasmiṃyeva attabhāve",
  "tika-s0105t0:149_2": "niyato hoti, udāhu aññasmimpīti? Ekasmiṃyeva niyato, āsevanavasena pana bhavantarepi",
  "tika-s0105t0:149_3": "taṃ taṃ diṭṭhiṃ rocetiyevā”ti. Akusalañhi nāmetaṃ abalaṃ dubbalaṃ, na kusalaṃ viya",
  "tika-s0105t0:149_4": "sabalaṃ mahābalaṃ, tasmā “ekasmiṃyeva attabhāve niyato”ti tattha vuttaṃ. Aññathā",
  "tika-s0105t0:149_5": "sammattaniyāmo viya micchattaniyāmopi accantiko siyā, na ca accantiko. Yadevaṃ vaṭṭakhāṇujotanā",
  "tika-s0105t0:149_6": "kathaṃ yujjeyyāti āha “āsevanavasenā”tiādi, tasmā yathā sattaṅguttarapāḷiyaṃ “sakiṃ",
  "tika-s0105t0:149_7": "nimuggopi nimuggo eva bālo”ti [a. ni. 7.15 (atthato samānaṃ)] vuttaṃ, evaṃ vaṭṭakhāṇujotanāpi",
  "tika-s0105t0:149_8": "vuttā. Yādise hi paccaye paṭicca ayaṃ taṃ taṃ dassanaṃ okkanto, puna kadāci tappaṭipakkhe",
  "tika-s0105t0:149_9": "paccaye paṭicca tato sīsukkhipanamassa na hotīti na vattabbaṃ. Tasmā tattha, idha",
  "tika-s0105t0:149_10": "ca aṭṭhakathāyaṃ “evarūpassa hi yebhuyyena bhavato vuṭṭhānaṃ nāma natthī”ti yebhuyyaggahaṇaṃ",
  "tika-s0105t0:149_11": "kataṃ, iti āsevanavasena bhavantarepi taṃtaṃdiṭṭhiyā rocanato yebhuyyenassa bhavato",
  "tika-s0105t0:149_12": "vuṭṭhānaṃ natthīti katvā vaṭṭakhāṇuko nāmesa jāto, na pana micchattaniyāmassa accantikatāyāti",
  "tika-s0105t0:149_13": "nīharitvā ñātabbatthatāya neyyatthamidaṃ, na nītatthanti veditabbaṃ. Yaṃ sandhāya",
  "tika-s0105t0:149_14": "abhidhammepi “arahā, ye ca puthujjanā maggaṃ na paṭilabhissanti, te rūpakkhandhañca",
  "tika-s0105t0:149_15": "na parijānanti, vedanākkhandhañca na parijānissantī”tiādi vuttaṃ. Pathavigopakoti",
  "tika-s0105t0:149_16": "yathāvuttakāraṇena pathavipālako. Tadatthaṃ samatthetuṃ “yebhuyyenā”tiādi vuttaṃ.",
  "tika-s0105t0:150_0": "Evaṃ micchādiṭṭhiyā paramasāvajjānusārena sotūnaṃ satimuppādento “tasmā”tiādimāha.",
  "tika-s0105t0:150_1": "Tattha tasmāti yasmā evaṃ saṃsārakhāṇubhāvassāpi paccayo apaṇṇakajāto, tasmā parivajjeyyāti",
  "tika-s0105t0:150_2": "sambandho. Akalyāṇajananti kalyāṇadhammavirahitajanaṃ asādhujanaṃ. Āsīvisanti āsumāgatahalāhalaṃ.",
  "tika-s0105t0:150_3": "Bhūtikāmoti diṭṭhadhammikasamparāyikaparamatthānaṃ vasena attano guṇehi vuḍḍhikāmo.",
  "tika-s0105t0:150_4": "Vicakkhaṇoti paññācakkhunā vividhatthassa passako, dhīroti attho.",
  "tika-s0105t0:151": "Pakudhakaccāyanavādavaṇṇanā",
  "tika-s0105t0:152_0": "174. “Akaṭā”ti ettha ta-kārassa ṭa-kārādesoti āha “akatā”ti, samena, visamena vā",
  "tika-s0105t0:152_1": "kenacipi hetunā akatā, na vihitāti attho. Tathā akaṭavidhāti etthāpi. Natthi katavidho",
  "tika-s0105t0:152_2": "karaṇavidhi etesanti akaṭavidhā. Padadvayenāpi loke kenaci hetupaccayena nesaṃ anibbattabhāvaṃ",
  "tika-s0105t0:152_3": "dasseti. Tenāha “evaṃ karohī”tiādi. Iddhiyāpi na nimmitāti kassaci iddhimato cetovasippattassa",
  "tika-s0105t0:152_4": "puggalassa, devassa, issarādino ca iddhiyāpi na nimmitā. Animmāpitāti kassaci animmāpitā.",
  "tika-s0105t0:152_5": "Kāmaṃ saddato yuttaṃ, atthato ca purimena samānaṃ, tathāpi pāḷiyamaṭṭhakathāyañca",
  "tika-s0105t0:152_6": "anāgatameva agahetabbabhāve kāraṇanti dasseti “taṃ neva pāḷiya”ntiādinā.",
  "tika-s0105t0:153_0": "Brahmajālasuttasaṃvaṇṇanāyaṃ vuttatthameva. Idamettha yojanāmattaṃ – vañjhāti hi",
  "tika-s0105t0:153_1": "vañjhapasuvañjhatālādayo viya aphalā kassaci ajanakā, tena pathavikāyādīnaṃ rūpādijanakabhāvaṃ",
  "tika-s0105t0:153_2": "paṭikkhipati. Rūpasaddādayo hi pathavikāyādīhi appaṭibaddhavuttikāti tassa laddhi.",
  "tika-s0105t0:153_3": "Pabbatassa kūṭamiva ṭhitāti kūṭaṭṭhā, yathā pabbatakūṭaṃ kenaci anibbattitaṃ kassaci",
  "tika-s0105t0:153_4": "ca anibbattakaṃ, evametepi sattakāyāti adhippāyo. Yamidaṃ “bījato aṅkurādi jāyatī”ti",
  "tika-s0105t0:153_5": "vuccati, taṃ vijjamānameva tato nikkhamati, na avijjamānaṃ, itarathā aññatopi aññassa",
  "tika-s0105t0:153_6": "upaladdhi siyā, evametepi sattakāyā, tasmā esikaṭṭhāyiṭṭhitāti. Ṭhitattāti nibbikārabhāvena",
  "tika-s0105t0:153_7": "suppatiṭṭhitattā. Na calantīti na vikāramāpajjanti. Vikārābhāvato hi tesaṃ sattannaṃ",
  "tika-s0105t0:153_8": "kāyānaṃ esikaṭṭhāyiṭṭhitatā, aniñjanañca attano pakatiyā avaṭṭhānameva. Tenāha “na",
  "tika-s0105t0:153_9": "vipariṇamantī”ti. Pakatinti sabhāvaṃ. Avipariṇāmadhammattā eva na aññamaññaṃ upahananti.",
  "tika-s0105t0:153_10": "Sati hi vikāramāpādetabbabhāve upaghātakatā siyā, tathā anuggahetabbabhāve sati anuggāhakatāpīti",
  "tika-s0105t0:153_11": "tadabhāvaṃ dassetuṃ pāḷiyaṃ “nāla”ntiādi vuttaṃ. Pathavīyeva kāyekadesattā pathavikāyo",
  "tika-s0105t0:153_12": "yathā “samuddo diṭṭho”ti, pathavisamūho vā kāyasaddassa samūhavācakattā yathā “hatthikāyo”ti.",
  "tika-s0105t0:153_13": "Jīvasattamānaṃ kāyānaṃ niccatāya nibbikārabhāvato na hantabbatā, na ghātetabbatā",
  "tika-s0105t0:153_14": "ca, tasmā neva koci hantā, ghātetā vā atthīti dassetuṃ pāḷiyaṃ “sattannaṃ tveva kāyāna”ntiādi",
  "tika-s0105t0:153_15": "vuttaṃ. Yadi koci hantā natthi, kathaṃ tesaṃ satthappahāroti tattha codanāyāha “yathā”tiādi.",
  "tika-s0105t0:153_16": "Tattha sattannaṃ tvevāti sattannameva. Itisaddo hettha nipātamattaṃ. Pahatanti paharitaṃ.",
  "tika-s0105t0:153_17": "Ekatodhārādikaṃ satthaṃ. Antareneva pavisati, na tesu. Idaṃ vuttaṃ hoti – kevalaṃ",
  "tika-s0105t0:153_18": "“ahaṃ imaṃ jīvitā voropemī”ti tesaṃ tathā saññāmattameva, hananaghātanādi pana paramatthato",
  "tika-s0105t0:153_19": "nattheva kāyānaṃ avikopanīyabhāvatoti.",
  "tika-s0105t0:154": "Nigaṇṭhanāṭaputtavādavaṇṇanā",
  "tika-s0105t0:155_0": "177. Cattāro yāmā bhāgā catuyāmaṃ, catuyāmaṃ eva cātuyāmaṃ. Bhāgattho hi idha yāma-saddo",
  "tika-s0105t0:155_1": "yathā “rattiyā paṭhamo yāmo”ti. So panettha bhāgo saṃvaralakkhitoti āha “catukoṭṭhāsena",
  "tika-s0105t0:155_2": "saṃvarena saṃvuto”ti, saṃyamattho vā yāmasaddo yamanaṃ saññamanaṃ yāmoti katvā. “Yatatto”tiādīsu",
  "tika-s0105t0:155_3": "viya hi anupasaggopi saupasaggo viya saññamatthavācako, so pana catūhi ākārehīti",
  "tika-s0105t0:155_4": "āha “catukoṭṭhāsena saṃvarenā”ti. Ākāro koṭṭhāsoti hi atthato ekaṃ. Vārito sabbavāri",
  "tika-s0105t0:155_5": "yassāyaṃ sabbavārivārito yathā “agyāhito”ti. Tenāha “vāritasabbaudako”ti. Vārisaddena",
  "tika-s0105t0:155_6": "cettha vāriparibhogo vutto yathā “rattūparato”ti. Paṭikkhitto sabbasītodako tapparibhogo",
  "tika-s0105t0:155_7": "yassāti tathā. Tanti sītodakaṃ. Sabbavāriyuttoti saṃvaralakkhaṇamattaṃ kathitaṃ.",
  "tika-s0105t0:155_8": "Sabbavāridhutoti pāpanijjaralakkhaṇaṃ. Sabbavāriphuṭoti kammakkhayalakkhaṇanti imamatthaṃ",
  "tika-s0105t0:155_9": "dassento “sabbenā”tiādimāha, sabbena pāpavāraṇena yuttoti hi sabbappakārena saṃvaralakkhaṇena",
  "tika-s0105t0:155_10": "pāpavāraṇena samannāgato. Dhutapāpoti sabbena nijjaralakkhaṇena pāpavāraṇena vidhutapāpo.",
  "tika-s0105t0:155_11": "Phuṭṭhoti aṭṭhannampi kammānaṃ khepanena mokkhappattiyā kammakkhayalakkhaṇena sabbena",
  "tika-s0105t0:155_12": "pāpavāraṇena phuṭṭho, taṃ patvā ṭhitoti attho. “Dveyeva gatiyo bhavanti, anaññā”tiādīsu",
  "tika-s0105t0:155_13": "viya gamusaddo niṭṭhānatthoti vuttaṃ “koṭippattacitto”ti, mokkhādhigamena uttamamariyādappattacittoti",
  "tika-s0105t0:155_14": "attho. Kāyādīsu indriyesu saṃyametabbassa abhāvato saṃyatacitto. Atīte hettha ta-saddo.",
  "tika-s0105t0:155_15": "Saṃyametabbassa avasesassa abhāvato suppatiṭṭhitacitto. Kiñci sāsanānulomanti pāpavāraṇaṃ",
  "tika-s0105t0:155_16": "sandhāya vuttaṃ. Asuddhaladdhitāyāti “atthi jīvo, so ca siyā nicco, siyā anicco”ti.",
  "tika-s0105t0:155_17": "Evamādimalīnaladdhitāya. Sabbāti kammapakativibhāgādivisayāpi sabbā nijjhānakkhantiyo.",
  "tika-s0105t0:155_18": "Diṭṭhiyevāti micchādiṭṭhiyo eva jātā.",
  "tika-s0105t0:156": "Sañcayabelaṭṭhaputtavādavaṇṇanā",
  "tika-s0105t0:157": "179-181. Amarāvikkhepe vuttanayo evāti brahmajāle amarāvikkhepavādavaṇṇanāyaṃ vuttanayo eva. Kasmā? Vikkhepabyākaraṇabhāvato, tatheva ca tattha vikkhepavādassa āgatattā.",
  "tika-s0105t0:158": "Paṭhamasandiṭṭhikasāmaññaphalavaṇṇanā",
  "tika-s0105t0:159_0": "182. Pīḷetvāti telayantena uppīḷetvā, iminā rañño ābhogamāha. Vadato hi ābhogavasena",
  "tika-s0105t0:159_1": "sabbattha atthanicchayo. Aṭṭhakathācariyā ca tadābhogaññū, paramparābhatatthassāvirodhino",
  "tika-s0105t0:159_2": "ca, tasmā sabbattha yathā tathā vacanokāsaladdhabhāvamattena attho na vutto, atha",
  "tika-s0105t0:159_3": "kho tesaṃ vattumicchitavasenāti gahetabbaṃ, evañca katvā tattha tattha atthuddhārādivasena",
  "tika-s0105t0:159_4": "atthavivecanā katāti.",
  "tika-s0105t0:160_0": "183. Yathā te rucceyyāti idāni mayā pucchiyamāno attho yathā tava citte rucceyya,",
  "tika-s0105t0:160_1": "tayā citte ruccethāti attho. Kammatthe hetaṃ kiriyāpadaṃ. Mayā vā dāni pucchiyamānamatthaṃ",
  "tika-s0105t0:160_2": "tava sampadānabhūtassa roceyyātipi vaṭṭati. Gharadāsiyā kucchismiṃ jāto antojāto.",
  "tika-s0105t0:160_3": "Dhanena kīto dhanakkīto. Bandhaggāhagahito karamarānīto. Sāmameva yena kenaci hetunā",
  "tika-s0105t0:160_4": "dāsabhāvamupagato sāmaṃdāsabyopagato. Sāmanti hi sayameva. Dāsabyanti dāsabhāvaṃ.",
  "tika-s0105t0:160_5": "Koci dāsopi samāno alaso kammaṃ akaronto “kammakāro”ti na vuccati, so pana na tathābhūtoti",
  "tika-s0105t0:160_6": "visesanametanti āha “analaso”tiādi. Dūratoti dūradesato āgataṃ. Paṭhamamevāti attano",
  "tika-s0105t0:160_7": "āsannataraṭṭhānupasaṅkamanato pageva puretarameva. Uṭṭhahatīti gāravavasena uṭṭhahitvā",
  "tika-s0105t0:160_8": "tiṭṭhati, paccuṭṭhātīti vā attho. Pacchāti sāmikassa nipajjāya pacchā. Sayanato avuṭṭhiteti",
  "tika-s0105t0:160_9": "rattiyā vibhāyanavelāya seyyato avuṭṭhite. Paccūsakālatoti atītarattiyā paccūsakālato.",
  "tika-s0105t0:160_10": "Yāva sāmino rattiṃ niddokkamananti aparāya bhāviniyā rattiyā padosavelāyaṃ yāva niddokkamanaṃ.",
  "tika-s0105t0:160_11": "Yā atītarattiyā paccūsavelā, bhāviniyā ca padosavelā, etthantare sabbakiccaṃ katvā",
  "tika-s0105t0:160_12": "pacchā nipatatīti vuttaṃ hoti. Kiṃ kāramevāti kiṃ karaṇīyameva kinti pucchāya kātabbato,",
  "tika-s0105t0:160_13": "pucchitvā kātabbaveyyāvaccanti attho. Paṭissaveneva samīpacāritā vuttāti āha “paṭisuṇanto",
  "tika-s0105t0:160_14": "vicaratī”ti. Paṭikuddhaṃ mukhaṃ oloketuṃ na visahatītipi dasseti “tuṭṭhapahaṭṭha”nti iminā.",
  "tika-s0105t0:161_0": "Devo viyāti ādhipaccaparivārādisamannāgato padhānadevo viya, tena maññe-saddo idha",
  "tika-s0105t0:161_1": "upamatthoti ñāpeti yathā “akkhāhataṃ maññe aṭṭhāsi rañño mahāsudassanassa antepuraṃ",
  "tika-s0105t0:161_2": "upasobhayamāna”nti. So vatassāhanti ettha so vata assaṃ ahanti padacchedo, so rājā",
  "tika-s0105t0:161_3": "viya ahampi bhaveyyaṃ. Kenāti ce? Yadi puññāni kareyyaṃ, tenāti atthoti āha “so vata",
  "tika-s0105t0:161_4": "aha”ntiādi. Vatasaddo upamāyaṃ. Tenāha “evarūpo”ti. Puññānīti uḷārataraṃ puññaṃ sandhāya",
  "tika-s0105t0:161_5": "vuttaṃ aññadā katapuññato uḷārāya pabbajjāya adhippetattā. “So vatassāya”ntipi pāṭhe",
  "tika-s0105t0:161_6": "so rājā viya ayaṃ ahampi assaṃ. Kathaṃ? “Yadi puññāni kareyya”nti atthasambhavato",
  "tika-s0105t0:161_7": "“ayamevattho”ti vuttaṃ. Assanti hi uttamapurisayoge ahaṃ-saddo appayuttopi ayaṃ-saddena",
  "tika-s0105t0:161_8": "parāmasanato payutto viya hoti. So ahaṃ evarūpo assaṃ vata, yadi puññāni kareyyanti",
  "tika-s0105t0:161_9": "paṭhamapāṭhassa atthamicchanti keci. Evaṃ sati dutiyapāṭhe “ayamevattho”ti avattabbo",
  "tika-s0105t0:161_10": "siyā tattha ayaṃ-saddena ahaṃ-saddassa parāmasanato, “so”ti ca parāmasitabbassa aññassa",
  "tika-s0105t0:161_11": "sambhavato. Yanti dānaṃ. Satabhāgampīti satabhūtaṃ bhāgampi, raññā dinnadānaṃ satadhā",
  "tika-s0105t0:161_12": "katvā tattha ekabhāgampīti vuttaṃ hoti. Yāvajīvaṃ na sakkhissāmi dātunti yāvajīvaṃ",
  "tika-s0105t0:161_13": "dānatthāya ussāhaṃ karontopi satabhāgamattampi dātuṃ na sakkhissāmi, tasmā pabbajissāmīti",
  "tika-s0105t0:161_14": "pabbajjāyaṃ ussāhaṃ katvāti attho. “Yaṃnūnā”ti nipāto parivitakkanattheti vuttaṃ",
  "tika-s0105t0:161_15": "“evaṃ cintanabhāva”nti.",
  "tika-s0105t0:162_0": "Kāyena pihitoti kāyena saṃvaritabbassa kāyadvārena pavattanakassa pāpadhammassa saṃvaraṇavasena",
  "tika-s0105t0:162_1": "pidahito. Ussukkavacanavasena panattho vihareyya-padena sambajjhitabbattāti āha “akusalapavesanadvāraṃ",
  "tika-s0105t0:162_2": "thaketvā”ti. Hutvāti hi seso. Akusalapavesanadvāranti ca kāyakammabhūtānamakusalānaṃ",
  "tika-s0105t0:162_3": "pavesanabhūtaṃ kāyaviññattisaṅkhātaṃ dvāraṃ. Sesapadadvayepīti “vācāya saṃvuto, manasā",
  "tika-s0105t0:162_4": "saṃvuto”ti padadvayepi. Ghāsacchādanena paramatāyāti ghāsacchādanapariyesane sallekhavasena",
  "tika-s0105t0:162_5": "paramatāya, ukkaṭṭhabhāve vā saṇṭhito ghāsacchādanamattameva paramaṃ pamāṇaṃ koṭi",
  "tika-s0105t0:162_6": "etassa, na tato paraṃ kiñci āmisajātaṃ pariyesati, paccāsisati cāti ghāsacchādanaparamo,",
  "tika-s0105t0:162_7": "tassa bhāvo ghāsacchādanaparamatātipi aṭṭhakathāmuttako nayo. Ghasitabbo asitabboti",
  "tika-s0105t0:162_8": "ghāso, āhāro, ābhuso chādeti paridahati etenāti acchādanaṃ, nivāsanaṃ, apica ghasanaṃ",
  "tika-s0105t0:162_9": "ghāso, ābhuso chādīyate acchādanantipi yujjati. Etadatthampīti ghāsacchādanatthāyāpi.",
  "tika-s0105t0:162_10": "Anesananti ekavīsatividhampi ananurūpamesanaṃ.",
  "tika-s0105t0:163_0": "Vivekaṭṭhakāyānanti gaṇasaṅgaṇikato pavivitte ṭhitakāyānaṃ, sambandhībhūtānaṃ kāyavivekoti",
  "tika-s0105t0:163_1": "sambandho. Nekkhammābhiratānanti jhānābhiratānaṃ. Paramavodānappattānanti tāya eva",
  "tika-s0105t0:163_2": "jhānābhiratiyā paramaṃ uttamaṃ vodānaṃ cittavisuddhiṃ pattānaṃ. Nirupadhīnanti kilesūpadhiabhisaṅkhārūpadhīhi",
  "tika-s0105t0:163_3": "accantavigatānaṃ. Visaṅkhāraṃ vuccati nibbānaṃ, tadadhigamanetā visaṅkhāragatā, arahanto,",
  "tika-s0105t0:163_4": "tesaṃ. “Evaṃ vutte”ti iminā mahāniddese āgatabhāvaṃ dasseti. Ettha ca paṭhamo viveko",
  "tika-s0105t0:163_5": "itarehi dvīhi vivekehi sahāpi vattabbo itaresu siddhesu tassāpi sijjhanato, vinā",
  "tika-s0105t0:163_6": "ca tasmiṃ siddhepi itare samasijjhanato. Tathā dutiyopi. Tatiyo pana itarehi saheva",
  "tika-s0105t0:163_7": "vattabbo. Na vinā itaresu siddhesuyeva tassa sijjhanatoti daṭṭhabbaṃ. “Gaṇasaṅgaṇikaṃ",
  "tika-s0105t0:163_8": "pahāyā”tiādi tadadhippāyavibhāvanaṃ. Tattha gaṇe janasamāgame sannipatanaṃ gaṇasaṅgaṇikā,",
  "tika-s0105t0:163_9": "taṃ pahāya. Kāyena eko viharati vicarati puggalavasena asahāyattā. Citte kilesānaṃ",
  "tika-s0105t0:163_10": "sannipatanaṃ cittakilesasaṅgaṇikā, taṃ pahāya. Eko viharati kilesavasena asahāyattā.",
  "tika-s0105t0:163_11": "Maggassa ekacittakkhaṇikattā, gotrabhuādīnañca ārammaṇakaraṇamattattā na tesaṃ vasena",
  "tika-s0105t0:163_12": "sātisayā nibbutisukhasamphusanā, phalasamāpattinirodhasamāpattivasena pana sātisayāti",
  "tika-s0105t0:163_13": "āha “phalasamāpattiṃ vā nirodhasamāpattiṃ vā”ti. Phalapariyosāno hi nirodho. Pavisitvāti",
  "tika-s0105t0:163_14": "samāpajjanavasena antokatvā. Nibbānaṃ patvāti ettha ussukkavacanametaṃ ārammaṇakaraṇena,",
  "tika-s0105t0:163_15": "cittacetasikānaṃ nirodhena ca nibbutipajjanassa adhippetattā. Codanattheti jānāpetuṃ ussāhakaraṇatthe.",
  "tika-s0105t0:164_0": "184. Abhiharitvāti abhimukhabhāvena netvā. Nanti tathā pabbajjāya viharantaṃ. Abhihāroti",
  "tika-s0105t0:164_1": "nimantanavasena abhiharaṇaṃ. “Cīvarādīhi payojanaṃ sādhessāmī”ti vacanasesena yojanā.",
  "tika-s0105t0:164_2": "Tathā “yenattho, taṃ vadeyyāthā”ti. Cīvarādivekallanti cīvarādīnaṃ lūkhatāya vikalabhāvaṃ.",
  "tika-s0105t0:164_3": "Tadubhayampīti tadeva abhihāradvayampi. Sappāyanti sabbagelaññāpaharaṇavasena upakārāvahaṃ.",
  "tika-s0105t0:164_4": "Bhāvino anatthassa ajananavasena paripālanaṃ rakkhāgutti. Paccuppannassa pana anatthassa",
  "tika-s0105t0:164_5": "nisedhavasena paripālanaṃ āvaraṇagutti. Kimatthiyaṃ “dhammika’nti visesananti āha",
  "tika-s0105t0:164_6": "“sā panesā”tiādi. Vihārasīmāyāti upacārasīmāya, lābhasīmāya vā.",
  "tika-s0105t0:165_0": "185. Kevalo yadi-evaṃ-saddo pubbe vuttatthāpekkhakoti vuttaṃ “yadi tava dāso”tiādi.",
  "tika-s0105t0:165_1": "Evaṃ santeti evaṃ labbhamāne sati. Dutiyaṃ upādāya paṭhamabhāvo, tasmā “paṭhama”nti",
  "tika-s0105t0:165_2": "bhaṇanto aññassāpi atthitaṃ dīpeti. Tadeva ca kāraṇaṃ katvā rājāpi evamāhāti dassetuṃ",
  "tika-s0105t0:165_3": "“paṭhamanti bhaṇanto”tiādi vuttaṃ. Tenevāti paṭhamasaddena aññassāpi atthitādīpaneneva.",
  "tika-s0105t0:166": "Dutiyasandiṭṭhikasāmaññaphalavaṇṇanā",
  "tika-s0105t0:167_0": "186. Kasatīti vilekhati kasiṃ karoti. Gahapatikoti ettha ka-saddo appatthoti vuttaṃ",
  "tika-s0105t0:167_1": "“ekagehamatte jeṭṭhako”ti. Idaṃ vuttaṃ hoti – gahassa pati gahapati, khuddako gahapati",
  "tika-s0105t0:167_2": "gahapatiko ekasmiññeva gehamatte jeṭṭhakattāti, khuddakabhāvo panassa gehavasenevāti",
  "tika-s0105t0:167_3": "katvā “ekagehamatte”ti vuttaṃ. Tena hi anekakulajeṭṭhakabhāvaṃ paṭikkhipati, gahaṃ,",
  "tika-s0105t0:167_4": "gehanti ca atthato samānameva. Karasaddo balimhīti vuttaṃ “balisaṅkhāta”nti. Karotīti",
  "tika-s0105t0:167_5": "abhinipphādeti sampādeti. Vaḍḍhetīti uparūpari uppādanena mahantaṃ sannicayaṃ karoti.",
  "tika-s0105t0:168_0": "Kasmā tadubhayampi vuttanti āha “yathā hī”tiādi. Appampi pahāya pabbajituṃ dukkaranti",
  "tika-s0105t0:168_1": "dassanañca pageva mahantanti viññāpanatthaṃ. Esā hi kathikānaṃ pakati, yadidaṃ yena",
  "tika-s0105t0:168_2": "kenaci pakārena atthantaraviññāpananti. Appampi pahāya pabbajituṃ dukkarabhāvo pana",
  "tika-s0105t0:168_3": "majjhimanikāye majjhimapaṇṇāsake laṭukikopamasuttena dīpetabbo. Vuttañhi tattha “seyyathāpi",
  "tika-s0105t0:168_4": "udāyi puriso daliddo assako anāḷhiyo, tassa’ssa ekaṃ agārakaṃ oluggaviluggaṃ kākātidāyiṃ",
  "tika-s0105t0:168_5": "naparamarūpaṃ, ekā khaṭopikā oluggaviluggā naparamarūpā”ti vitthāro. Yadi appampi",
  "tika-s0105t0:168_6": "bhogaṃ pahāya pabbajituṃ dukkaraṃ, kasmā dāsavārepi bhogaggahaṇaṃ na katanti āha",
  "tika-s0105t0:168_7": "“dāsavāre panā”tiādi. Attanopi anissaroti attānampi sayamanissaro. Yathā ca dāsassa",
  "tika-s0105t0:168_8": "bhogāpi abhogāyeva parāyattabhāvato, evaṃ ñātayopīti dāsavāre ñātiparivaṭṭaggahaṇampi",
  "tika-s0105t0:168_9": "na katanti daṭṭhabbaṃ. Parivaṭṭati paramparabhāvena samantato āvaṭṭatīti parivaṭṭo,",
  "tika-s0105t0:168_10": "ñātiyeva. Tenāha “ñātiyeva ñātiparivaṭṭo”ti.",
  "tika-s0105t0:169": "Paṇītatarasāmaññaphalavaṇṇanā",
  "tika-s0105t0:170_0": "189. Tanti yathā dāsavāre “evamevā”ti vuttaṃ, na tathā idha kassakavāre, tadavacanaṃ",
  "tika-s0105t0:170_1": "kasmāti anuyuñjeyya ceti attho. Evamevāti vuccamāneti yathā paṭhamadutiyāni sāmaññaphalāni",
  "tika-s0105t0:170_2": "paññattāni, tathāyeva paññapetuṃ sakkā nu khoti vutte. Evarūpāhīti yathāvuttadāsakassakūpamāsadisāhi",
  "tika-s0105t0:170_3": "upamāhi. Sāmaññaphalaṃ dīpetuṃ pahoti anantapaṭibhānatāya vicittanayadesanabhāvato.",
  "tika-s0105t0:170_4": "Tatthāti evaṃ dīpane. Pariyantaṃ nāma natthi anantanayadesanabhāvato, savane vā asantosanena",
  "tika-s0105t0:170_5": "bhiyyo bhiyyo sotukāmatājananato sotukāmatāya pariyantaṃ nāma natthīti attho. Tathāpīti",
  "tika-s0105t0:170_6": "“desanāya uttaruttarādhikanānānayavicittabhāve satipī”ti ācariyena vuttaṃ, satipi",
  "tika-s0105t0:170_7": "evaṃ apariyantabhāvetipi yujjati. Anumānañāṇena cintetvā. Upari visesanti taṃ ṭhapetvā",
  "tika-s0105t0:170_8": "tadupari visesameva sāmaññaphalaṃ pucchanto. Kasmāti āha “savane”tiādi. Etena imamatthaṃ",
  "tika-s0105t0:170_9": "dīpeti – anekatthā samānāpi saddā vatticchānupubbikāyeva taṃtadatthadīpakāti.",
  "tika-s0105t0:171_0": "Sādhukaṃ sādhūti ekatthametaṃ sādhusaddasseva ka-kārena vaḍḍhetvā vuttattā. Teneva",
  "tika-s0105t0:171_1": "hi sādhukasaddassatthaṃ vadantena sādhusaddo atthuddhāravasena udāhaṭo. Tena ca nanu",
  "tika-s0105t0:171_2": "sādhukasaddasseva atthuddhāro vattabbo, na sādhusaddassāti codanā nisedhitā. Āyācaneti",
  "tika-s0105t0:171_3": "abhimukhaṃ yācane, abhipatthanāyanti attho. Sampaṭicchaneti paṭiggahaṇe. Sampahaṃsaneti",
  "tika-s0105t0:171_4": "saṃvijjamānaguṇavasena haṃsane tosane, udaggatākaraṇeti attho.",
  "tika-s0105t0:172_0": "Sādhu dhammarucīti gāthā ummādantījātake. Tatthāyamaṭṭhakathāvinicchayapaveṇī – sucaritadhamme",
  "tika-s0105t0:172_1": "rocetīti dhammaruci, dhammaratoti attho. Tādiso hi jīvitaṃ jahantopi akattabbaṃ na",
  "tika-s0105t0:172_2": "karoti. Paññāṇavāti paññavā ñāṇasampanno. Mittānamaddubbhoti mittānaṃ adussanabhāvo.",
  "tika-s0105t0:172_3": "“Adūsako anupaghātako”ti ācariyena vuttaṃ. “Adrubbho”tipi pāṭho da-kārassa dra-kāraṃ katvā.",
  "tika-s0105t0:173_0": "Daḷhīkammeti sātaccakiriyāyaṃ. Āṇattiyanti āṇāpane. Idhāpīti sāmaññaphalepi. Assāti",
  "tika-s0105t0:173_1": "sādhukasaddassa. “Suṇohi sādhukaṃ manasi karohī”ti hi sādhukasaddena savanamanasikārānaṃ",
  "tika-s0105t0:173_2": "sātaccakiriyāpi tadāṇāpanampi jotitaṃ hoti. Āyācaneneva ca uyyojanasāmaññato āṇatti",
  "tika-s0105t0:173_3": "saṅgahitāti na sā visuṃ atthuddhāre vuttā. Āṇārahassa hi āṇatti, tadanarahassa āyācananti",
  "tika-s0105t0:173_4": "viseso. Sundarepīti sundaratthepi. Idāni yathāvuttena sādhukasaddassa atthattayena",
  "tika-s0105t0:173_5": "pakāsitaṃ visesaṃ dassetuṃ, tassa vā atthattayassa idha yogyataṃ vibhāvetuṃ “daḷhīkammatthena",
  "tika-s0105t0:173_6": "hī”tiādi vuttaṃ. Suggahitaṃ gaṇhantoti suggahitaṃ katvā gaṇhanto. Sundaranti bhāvanapuṃsakaṃ.",
  "tika-s0105t0:173_7": "Bhaddakanti pasatthaṃ, “dhamma”nti iminā sambandho. Sundaraṃ bhaddakanti vā savanānuggahaṇe pariyāyavacanaṃ.",
  "tika-s0105t0:174_0": "Manasi karohīti ettha na ārammaṇapaṭipādanalakkhaṇo manasikāro, atha kho vīthipaṭipādanajavanapaṭipādanamanasikārapubbake",
  "tika-s0105t0:174_1": "citte ṭhapanalakkhaṇoti dassento “āvajja, samannāharā”ti āha. Avikkhittacittoti yathāvuttamanasikāradvayapubbakāya",
  "tika-s0105t0:174_2": "cittapaṭipāṭiyā ekārammaṇe ṭhapanavasena anuddhatacitto hutvā. Nisāmehīti suṇāhi,",
  "tika-s0105t0:174_3": "anaggharatanamiva vā suvaṇṇamañjusāya dullabhadhammaratanaṃ citte paṭisāmehītipi",
  "tika-s0105t0:174_4": "attho. Tena vuttaṃ “citte karohī”ti. Evaṃ padadvayassa paccekaṃ yojanāvasena atthaṃ",
  "tika-s0105t0:174_5": "dassetvā idāni paṭiyogīvasena dassetuṃ “apicā”tiādi vuttaṃ. Tattha sotindriyavikkhepavāraṇaṃ",
  "tika-s0105t0:174_6": "savane niyojanavasena kiriyantarapaṭisedhanato, tena sotaṃ odahāti atthaṃ dasseti.",
  "tika-s0105t0:174_7": "Manindriyavikkhepavāraṇaṃ manasikārena daḷhīkammaniyojanena aññacintāpaṭisedhanato.",
  "tika-s0105t0:174_8": "Byañjanavipallāsaggāhavāraṇaṃ “sādhuka”nti visesetvā vuttattā. Atthavipallāsaggāhavāraṇepi esa nayo.",
  "tika-s0105t0:175_0": "Dhāraṇūpaparikkhādīsūti ettha ādi-saddena tulanatīraṇādike, diṭṭhiyā suppaṭivedhe",
  "tika-s0105t0:175_1": "ca saṅgaṇhāti. Yathādhippetamatthaṃ byañjeti pakāseti, sayametenāti vā byañjanaṃ,",
  "tika-s0105t0:175_2": "sabhāvanirutti, saha byañjanenāti sabyañjano, byañjanasampannoti attho. Sahappavatti",
  "tika-s0105t0:175_3": "hi “sampannatā samavāyatā vijjamānatā”tiādinā anekavidhā, idha pana sampannatāyeva",
  "tika-s0105t0:175_4": "tadaññassa asambhavato, tasmā “saha byañjanenā”ti nibbacanaṃ katvāpi “byañjanasampanno”ti",
  "tika-s0105t0:175_5": "attho ācariyena vuttoti daṭṭhabbaṃ, yathā taṃ “na kusalā akusalā, kusalapaṭipakkhā”ti",
  "tika-s0105t0:175_6": "araṇīyato upagantabbato anudhātabbato attho, catupārisuddhisīlādi, saha atthenāti",
  "tika-s0105t0:175_7": "sāttho, vuttanayena atthasampannoti attho. Sādhukapadaṃ ekameva samānaṃ āvuttinayādivasena",
  "tika-s0105t0:175_8": "ubhayattha yojetabbaṃ. Kathanti āha “yasmā”tiādi. Dhammo nāma tanti. Desanā nāma",
  "tika-s0105t0:175_9": "tassā manasā vavatthāpitāya tantiyā desanā. Attho nāma tantiyā attho. Paṭivedho nāma",
  "tika-s0105t0:175_10": "tantiyā, tantiatthassa ca yathābhūtāvabodho. Yasmā cete dhammadesanātthapaṭivedhā",
  "tika-s0105t0:175_11": "sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca, tasmā",
  "tika-s0105t0:175_12": "gambhīrā. Tena vuttaṃ “yasmā…pe… manasi karohī”ti. Ettha ca paṭivedhassa dukkarabhāvato",
  "tika-s0105t0:175_13": "dhammatthānaṃ dukkhogāhatā, desanāñāṇassa dukkarabhāvato desanāya, uppādetumasakkuṇeyyatāya,",
  "tika-s0105t0:175_14": "tabbisayañāṇuppattiyā ca dukkarabhāvato paṭivedhassa dukkhogāhatā veditabbā. Yamettha",
  "tika-s0105t0:175_15": "vattabbaṃ, taṃ nidānavaṇṇanāyaṃ vuttameva.",
  "tika-s0105t0:176_0": "“Suṇāhi sādhuka”nti “sādhukaṃ manasi karohī”ti vadanto na kevalaṃ atthakkamato eva",
  "tika-s0105t0:176_1": "ayaṃ yojanā, atha kho saddakkamatopi ubhayattha sambandhattāti dasseti. “Sakkā mahārājā”ti",
  "tika-s0105t0:176_2": "idhāpi “aññampi diṭṭheva dhamme sandiṭṭhikaṃ sāmaññaphalaṃ…pe… paṇītatarañcā”ti idamanuvattatīti",
  "tika-s0105t0:176_3": "āha “evaṃ paṭiññātaṃ sāmaññaphaladesana”nti. Vitthārato bhāsananti atthameva daḷhaṃ",
  "tika-s0105t0:176_4": "karoti “desessāmīti saṃkhittadīpana”ntiādinā. Hi-saddo cettha luttaniddiṭṭho. Idaṃ",
  "tika-s0105t0:176_5": "vuttaṃ hoti – desanaṃ nāma uddisanaṃ. Bhāsanaṃ nāma niddisanaṃ paribyattakathanaṃ.",
  "tika-s0105t0:176_6": "Tenāyamattho sambhavatīti yathāvuttamatthaṃ sagāthāvaggasaṃyutte vaṅgīsasutte gāthāpadena",
  "tika-s0105t0:176_7": "sādhetuṃ “tenāhā”tiādi vuttaṃ.",
  "tika-s0105t0:177_0": "Sāḷikāyiva nigghosoti sāḷikāya nigghoso viya, yathā sāḷikāya ālāpo madhuro kaṇṇasukho",
  "tika-s0105t0:177_1": "pemanīyo, evanti attho. Paṭibhānanti cetassa visesanaṃ liṅgabhedassapi visesanassa",
  "tika-s0105t0:177_2": "dissanato yathā “guṇo pamāṇa”nti. Paṭibhānanti ca saddo vuccati paṭibhāti taṃtadākārena",
  "tika-s0105t0:177_3": "dissatīti katvā. Udīrayīti uccārayi, vuccati vā, kammagabbhañcetaṃ kiriyāpadaṃ. Iminā",
  "tika-s0105t0:177_4": "cetaṃ dīpeti – āyasmantaṃ dhammasenāpatiṃ thometukāmena desanābhāsanānaṃ visesaṃ",
  "tika-s0105t0:177_5": "dassentena pabhinnapaṭisambhidena āyasmatā vaṅgīsattherena “saṅkhittena, vitthārenā”ti",
  "tika-s0105t0:177_6": "ca visesanaṃ kataṃ, tenāyamattho viññāyatīti.",
  "tika-s0105t0:178_0": "Evaṃ vutteti “bhāsissāmī”ti vutte. “Na kira bhagavā saṅkhepeneva desessati, atha",
  "tika-s0105t0:178_1": "kho vitthārenapi bhāsissatī”ti hi taṃ padaṃ sutvāva ussāhajāto sañjātussāho, haṭṭhatuṭṭhoti",
  "tika-s0105t0:178_2": "attho. Ayamācariyassa adhippāyo. Apica “tena hi mahārāja suṇohi sādhukaṃ manasi karohi,",
  "tika-s0105t0:178_3": "bhāsissāmī”ti vuttaṃ sabbampi uyyojanapaṭiññākaraṇappakāraṃ ussāhajananakāraṇaṃ sabbeneva",
  "tika-s0105t0:178_4": "ussāhasambhavato, tasmā evaṃ vutteti “suṇohi, sādhukaṃ manasi karohi, bhāsissāmī”ti",
  "tika-s0105t0:178_5": "vutte sabbeheva tīhipi padehi ussāhajātoti attho daṭṭhabbo. Paccassosīti pati assosi",
  "tika-s0105t0:178_6": "bhagavato vacanasamanantarameva pacchā assosi, “sakkā pana bhante”tiādinā vā pucchitvā",
  "tika-s0105t0:178_7": "puna “evaṃ bhante”ti assosīti attho. Taṃ pana patissavanaṃ atthato sampaṭicchanamevāti",
  "tika-s0105t0:178_8": "āha “sampaṭicchi, paṭiggahesī”ti. Teneva hi “iti attho”ti avatvā “iti vuttaṃ hotī”ti vuttaṃ.",
  "tika-s0105t0:179_0": "190. “Athassa bhagavā etadavocā”ti vacanasambandhamattaṃ dassetvā “etaṃ avocā”ti",
  "tika-s0105t0:179_1": "padaṃ vibhajitvā atthaṃ dassento “idānī”tiādimāha. “Idhā”ti iminā vuccamānaṃ adhikaraṇaṃ",
  "tika-s0105t0:179_2": "tathāgatassa uppattiṭṭhānabhūtaṃ lokamevādhippetanti dasseti “desopadese nipāto”ti",
  "tika-s0105t0:179_3": "iminā. Desassa upadisanaṃ desopadeso, tasmiṃ. Yadi sabbattha desopadese, athāyamattho",
  "tika-s0105t0:179_4": "na vattabbo avuttepi labbhamānattāti codanāyāha “svāya”ntiādi. Sāmaññabhūtaṃ idhasaddaṃ",
  "tika-s0105t0:179_5": "gaṇhitvā “svāya”nti vuttaṃ, na tu yathāvisesitabbaṃ. Tathā hi vakkhati “katthaci",
  "tika-s0105t0:179_6": "padapūraṇamattamevā”ti. Lokaṃ upādāya vuccati lokasaddena samānādhikaraṇabhāvato.",
  "tika-s0105t0:179_7": "Idha loketi ca jātikkhettaṃ, tatthāpi ayaṃ cakkavāḷo adhippeto. Sāsanamupādāya vuccati",
  "tika-s0105t0:179_8": "“samaṇo”ti saddantarasannidhānato. Ayañhi catukaṅguttarapāḷi. Tattha paṭhamo samaṇoti",
  "tika-s0105t0:179_9": "sotāpanno. Dutiyo samaṇoti sakadāgāmī. Vuttañhetaṃ tattheva –",
  "tika-s0105t0:180_0": "“Katamo ca bhikkhave paṭhamo samaṇo? Idha bhikkhave bhikkhu tiṇṇaṃ saṃyojanānaṃ parikkhayā",
  "tika-s0105t0:180_1": "sotāpanno hotī”ti, “katamo ca bhikkhave dutiyo samaṇo? Idha bhikkhave bhikkhu tiṇṇaṃ",
  "tika-s0105t0:180_2": "saṃyojanānaṃ parikkhayā rāgadosamohānaṃ tanuttā sakadāgāmī hotī”ti ca ādi.",
  "tika-s0105t0:181": "Okāsanti kañci padesamupādāya vuccati “tiṭṭhamānassā”ti saddantarasannidhānato.",
  "tika-s0105t0:182_0": "Idheva tiṭṭhamānassāti imissaṃyeva indasālaguhāyaṃ patiṭṭhamānassa, devabhūtassa",
  "tika-s0105t0:182_1": "me satoti devabhāvena, devo hutvā vā bhūtassa samānassa. Meti anādarayoge sāmivacanaṃ.",
  "tika-s0105t0:182_2": "Puna meti kattutthe. Idañhi sakkapañhato udāhaṭaṃ.",
  "tika-s0105t0:183_0": "Padapūraṇamattameva okāsāpadisanassāpi asambhavena atthantarassa abodhanato. Pubbe",
  "tika-s0105t0:183_1": "vuttaṃ tathāgatassa uppattiṭṭhānabhūtameva sandhāya “loka”nti vuttaṃ. Purimaṃ uyyojanapaṭiññākaraṇavisaye",
  "tika-s0105t0:183_2": "ālapananti puna “mahārājā”ti ālapati. “Araha”nti ādayo saddā vitthāritāti yojanā.",
  "tika-s0105t0:183_3": "Atthato hi vitthāraṇaṃ saddamukheneva hotīti ubhayattha saddaggahaṇaṃ kataṃ. Yasmā",
  "tika-s0105t0:183_4": "pana “aparehipi aṭṭhahi kāraṇehi bhagavā tathāgato”tiādinā tathāgata-saddo udānaṭṭhakathādīsu,",
  "tika-s0105t0:183_5": "“araha”nti ādayo ca visuddhimaggaṭīkāyaṃ aparehipi pakārehi vitthāritā ācariyena,",
  "tika-s0105t0:183_6": "tasmā tesu vuttanayenapi tesamattho veditabbo. Tathāgatassa sattanikāyantogadhatāya",
  "tika-s0105t0:183_7": "“idha pana sattaloko adhippeto”ti vatvā tatthāyaṃ yasmiṃ sattanikāye, yasmiñca okāse",
  "tika-s0105t0:183_8": "uppajjati, taṃ dassetuṃ “sattaloke uppajjamānopi cā”tiādi vuttaṃ. Na devaloke, na",
  "tika-s0105t0:183_9": "brahmaloketi ettha yaṃ vattabbaṃ, taṃ parato āgamissati.",
  "tika-s0105t0:184_0": "Tassāparenāti tassa nigamassa aparena, tato bahīti vuttaṃ hoti. Tatoti mahāsālato.",
  "tika-s0105t0:184_1": "Orato majjheti abbhantaraṃ majjhimapadeso. Evaṃ paricchinneti pañcanimittabaddhā",
  "tika-s0105t0:184_2": "sīmā viya pañcahi yathāvuttanimittehi paricchinne. Aḍḍhateyyayojanasateti paṇṇāsayojanehi",
  "tika-s0105t0:184_3": "ūnatiyojanasate. Ayañhi majjhimajanapado mudiṅgasaṇṭhāno, na samaparivaṭṭo, na ca",
  "tika-s0105t0:184_4": "samacaturasso, ujukena katthaci asītiyojano hoti, katthaci yojanasatiko, tathāpi",
  "tika-s0105t0:184_5": "cesa kuṭilaparicchedena miniyamāno pariyanta parikkhepato navayojanasatiko hoti.",
  "tika-s0105t0:184_6": "Tena vuttaṃ “navayojanasate”ti. Asītimahātherāti yebhuyyavasena vuttaṃ sunāparantakassa",
  "tika-s0105t0:184_7": "puṇṇattherassāpi mahāsāvakesu pariyāpannattā. Sunāparantajanapado hi paccantavisayo.",
  "tika-s0105t0:184_8": "Tathā hi “candanamaṇḍalamāḷapaṭiggahaṇe bhagavā na tattha aruṇaṃ uṭṭhapetī”ti majjhimāgama-",
  "tika-s0105t0:184_9": "saṃyuttāgamaṭṭhakathāsu vuttaṃ. Sārappattāti kulabhogissariyādivasena, sīlasārādivasena",
  "tika-s0105t0:184_10": "ca sārabhūtā. Brāhmaṇagahapatikātibrahmāyupokkharasātiādibrāhmaṇā ceva anāthapiṇḍikādigahapatikā ca.",
  "tika-s0105t0:185_0": "Tatthāti majjhimapadese, tasmiṃyeva “uppajjatī”ti vacane vā. Sujātāyāti evaṃnāmikāya",
  "tika-s0105t0:185_1": "paṭhamaṃ saraṇagamanikāya yasattheramātuyā. Catūsu panetesu vikappesu paṭhamo buddhabhāvāya",
  "tika-s0105t0:185_2": "āsannatarapaṭipattidassanavasena vutto. Āsannatarāya hi paṭipattiyā ṭhitopi “uppajjatī”ti",
  "tika-s0105t0:185_3": "vuccati uppādassa ekantikattā, pageva paṭipattiyā matthake ṭhito. Dutiyo buddhabhāvāvahapabbajjato",
  "tika-s0105t0:185_4": "paṭṭhāya āsannamattapaṭipattidassanavasena, tatiyo buddhakaradhammapāripūrito paṭṭhāya",
  "tika-s0105t0:185_5": "buddhabhāvāya paṭipattidassanavasena. Na hi mahāsattānaṃ antimabhavūpapattito paṭṭhāya",
  "tika-s0105t0:185_6": "bodhisambhārasambharaṇaṃ nāma atthi buddhatthāya kālamāgamayamāneneva tattha patiṭṭhanato.",
  "tika-s0105t0:185_7": "Catuttho buddhabhāvakaradhammasamārambhato paṭṭhāya bodhiyā niyatabhāvadassanena.",
  "tika-s0105t0:185_8": "Bodhiyā hi niyatabhāvappattito pabhuti “buddho uppajjatī”ti viññūhi vattuṃ sakkā",
  "tika-s0105t0:185_9": "uppādassa ekantikattā. Yathā pana “sandanti nadiyo”ti sandanakiriyāya avicchedamupādāya",
  "tika-s0105t0:185_10": "vattamānappayogo, evaṃ uppādatthāya paṭipajjanakiriyāya avicchedamupādāya catūsupi",
  "tika-s0105t0:185_11": "vikappesu “uppajjati nāmā”ti vuttaṃ, pavattāparatavattamānavacanañcetaṃ. Catubbidhañhi",
  "tika-s0105t0:185_12": "vattamānalakkhaṇaṃ saddasatthe pakāsitaṃ –",
  "tika-s0105t0:186": "“Niccapavatti samīpo, pavattuparato tathā;",
  "tika-s0105t0:187": "Pavattāparato ceva, vattamāno catubbidho”ti.",
  "tika-s0105t0:188_0": "Yasmā pana buddhānaṃ sāvakānaṃ viya na paṭipāṭiyā iddhividhañāṇādīni uppajjanti,",
  "tika-s0105t0:188_1": "saheva pana arahattamaggena sakalopi sabbaññutaññāṇādiguṇarāsi āgato nāma hoti, tasmā",
  "tika-s0105t0:188_2": "tesaṃ nipphattasabbakiccattā arahattaphalakkhaṇe uppanno nāmāti ekaṅguttaravaṇṇanāyaṃ",
  "tika-s0105t0:188_3": "vuttaṃ. Asati hi nipphattasabbakiccatte na tāvatā “uppanno”ti vattumarahati. Sabbapaṭhamaṃ",
  "tika-s0105t0:188_4": "uppannabhāvanti catūsu vikappesu sabbapaṭhamaṃ “tathāgato sujātāya…pe… uppajjati",
  "tika-s0105t0:188_5": "nāmā”ti vuttaṃ tathāgatassa uppannatāsaṅkhātaṃ atthibhāvaṃ. Tadeva sandhāya uppajjatīti",
  "tika-s0105t0:188_6": "vuttaṃ buddhabhāvāya āsannatarapaṭipattiyaṃ ṭhitasseva adhippetattā. Ayameva hi attho",
  "tika-s0105t0:188_7": "mukhyato uppajjatīti vattabbo. Tenāha “tathāgato…pe… attho”ti.",
  "tika-s0105t0:189_0": "Ettha ca “uppanno”ti vutte atītakālavasena koci atthaṃ gaṇheyyāti tannivattanatthaṃ",
  "tika-s0105t0:189_1": "“uppanno hotī”ti vuttaṃ. “Uppannā dhammā”tiādīsu viya hi idha uppannasaddo paccuppannakāliko.",
  "tika-s0105t0:189_2": "Nanu ca arahattaphalasamaṅgīsaṅkhāto uppannoyeva tathāgato pavedanadesanādīni sādheti,",
  "tika-s0105t0:189_3": "atha kasmā yathāvutto arahattamaggapariyosāno uppajjamānoyeva tathāgato adhippeto.",
  "tika-s0105t0:189_4": "Na hi so pavedanadesanādīni sādheti madhupāyāsabhojanato yāva arahattamaggo, tāva",
  "tika-s0105t0:189_5": "tesaṃ kiccānamasādhanatoti? Na hevaṃ daṭṭhabbaṃ, buddhabhāvāya āsannatarapaṭipattiyaṃ",
  "tika-s0105t0:189_6": "ṭhitassa uppajjamānassa gahaṇeneva arahattaphalasamaṅgīsaṅkhātassa uppannassāpi gahitattā.",
  "tika-s0105t0:189_7": "Kāraṇaggahaṇeneva hi phalampi gahitaṃ tadavinābhāvittā. Iti pavedanadesanādisādhakassa",
  "tika-s0105t0:189_8": "arahattaphalasamaṅginopi tathāgatassa gahetabbattā neyyatthamidaṃ “uppajjatī”ti vacanaṃ",
  "tika-s0105t0:189_9": "daṭṭhabbanti. Tathā hi aṅguttaraṭṭhakathāyaṃ uppajjamāno, uppajjati, uppannoti tīhi",
  "tika-s0105t0:189_10": "kālehi atthavibhajane “dīpaṅkarapādamūle laddhabyākaraṇato yāva anāgāmiphalā uppajjamāno",
  "tika-s0105t0:189_11": "nāma, arahattamaggakkhaṇe pana uppajjati nāma, arahattaphalakkhaṇe uppanno nāmā”ti",
  "tika-s0105t0:189_12": "vuttaṃ. Ayamettha ācariyadhammapālattherassa mati. Yasmā pana ekaṅguttaraṭṭhakathāyaṃ",
  "tika-s0105t0:189_13": "“ekapuggalo bhikkhave loke uppajjamāno uppajjatī”ti suttapadavaṇṇanāyaṃ “imasmimpi",
  "tika-s0105t0:189_14": "sutte arahattaphalakkhaṇaṃyeva sandhāya uppajjatī”ti vuttaṃ, “uppanno hotīti ayañhettha",
  "tika-s0105t0:189_15": "attho”ti āgataṃ, tasmā idhāpi arahattaphalakkhaṇameva sandhāya uppajjatīti vuttanti",
  "tika-s0105t0:189_16": "dasseti “sabbapaṭhamaṃ uppannabhāvaṃ sandhāyā”ti iminā. Tenāha “uppanno hotīti ayañhettha",
  "tika-s0105t0:189_17": "attho”ti. Sabbapaṭhamaṃ uppannabhāvanti ca sabbaveneyyānaṃ paṭhamataraṃ arahattaphalavasena",
  "tika-s0105t0:189_18": "uppannabhāvanti attho. “Uppanno hotī”ti ca iminā arahattaphalakkhaṇavasena atītakālaṃ",
  "tika-s0105t0:189_19": "dassetīti. Ayameva ca nayo aṅguttaraṭīkākārena ācariyasāriputtattherena adhippetoti.",
  "tika-s0105t0:190_0": "So bhagavāti yo so tathāgato “araha”ntiādinā pakittitaguṇo, so bhagavā. Idāni vattabbaṃ",
  "tika-s0105t0:190_1": "imasaddena nidasseti vuccamānatthassa parāmasanato. Idaṃ vuttaṃ hoti – nayidaṃ mahājanassa",
  "tika-s0105t0:190_2": "sammukhamattaṃ sandhāya “imaṃ loka”nti vuttaṃ, atha kho “sadevaka”ntiādinā vakkhamānaṃ",
  "tika-s0105t0:190_3": "anavasesapariyādānaṃ sandhāyāti. “Saha devehi sadevaka”ntiādinā yathāvākyaṃ padanibbacanaṃ",
  "tika-s0105t0:190_4": "vuttaṃ, yathāpadaṃ pana “sadevako”tiādinā vattabbaṃ, ime ca tagguṇasaṃviññāṇabāhiratthasamāsā.",
  "tika-s0105t0:190_5": "Ettha hi avayavena viggaho, samudāyo samāsattho hoti lokāvayavena kataviggahena lokasamudāyassa",
  "tika-s0105t0:190_6": "yathārahaṃ labbhamānattā. Samavāyajotakasahasaddayoge hi ayameva samāso viññāyati.",
  "tika-s0105t0:190_7": "Devehīti ca pañcakāmāvacaradevehi, arūpāvacaradevehi vā. Brahmunāti rūpāvacarārūpāvacarabrahmunā,",
  "tika-s0105t0:190_8": "rūpāvacarabrahmunā eva vā, bahukattukādīnamiva nesaṃ siddhi. Pajātattāti yathāsakaṃ",
  "tika-s0105t0:190_9": "kammakilesehi pakārena nibbattakattā.",
  "tika-s0105t0:191_0": "Evaṃ vacanatthato atthaṃ dassetvā vacanīyatthato dassetuṃ “tatthā”tiādi vuttaṃ. Pañcakāmāvacaradevaggahaṇaṃ",
  "tika-s0105t0:191_1": "pārisesañāyena itaresaṃ padantarehi visuṃ gahitattā. Chaṭṭhakāmāvacaradevaggahaṇaṃ",
  "tika-s0105t0:191_2": "paccāsattiñāyena. Tattha hi māro jāto, tannivāsī ca. Yasmā cesa dāmarikarājaputto",
  "tika-s0105t0:191_3": "viya tattha vasitattā pākaṭo, tasmā santesupi aññesu vasavattimahārājādīsu pākaṭatarena",
  "tika-s0105t0:191_4": "teneva visesetvā vuttoti, ayañca nayo majjhimāgamaṭṭhakathāyaṃ pakāsitova. Māraggahaṇena",
  "tika-s0105t0:191_5": "cettha taṃsambandhino devāpi gahitā okāsalokena saddhiṃ sattalokassa gahaṇato. Evañhi",
  "tika-s0105t0:191_6": "vasavattisattalokassa anavasesapariyādānaṃ hoti. Brahmakāyikādibrahmaggahaṇampi paccāsattiñāyena.",
  "tika-s0105t0:191_7": "Paccatthikapaccāmittasamaṇabrāhmaṇaggahaṇanti paccatthikā eva paccāmittā, teyeva",
  "tika-s0105t0:191_8": "samaṇabrāhmaṇā, tesaṃ gahaṇaṃ tathā, tena bāhirakasamaṇabrāhmaṇaggahaṇaṃ vuttaṃ,",
  "tika-s0105t0:191_9": "nidassanamattañcetaṃ apaccatthikapaccāmittānampi tesaṃ iminā gahaṇato. Samitapāpabāhitapāpasamaṇabrāhmaṇaggahaṇanti",
  "tika-s0105t0:191_10": "pana sāsanikasamaṇabrāhmaṇānaṃ gahaṇaṃ veditabbaṃ. Kāmaṃ “sadevaka”ntiādivisesanānaṃ",
  "tika-s0105t0:191_11": "vaseneva sattavisayopi lokasaddo viññāyati samavāyatthavasena tulyayogavisayattā",
  "tika-s0105t0:191_12": "tesaṃ, “salomako sapakkhako”tiādīsu pana vijjamānatthavasena atulyayogavisayepi ayaṃ",
  "tika-s0105t0:191_13": "samāso labbhatīti byabhicāradassanato abyabhicārenatthañāpakaṃ pajāgahaṇanti āha",
  "tika-s0105t0:191_14": "“pajāvacanena sattalokaggahaṇa”nti, na pana lokasaddena sattalokassa aggahitattā",
  "tika-s0105t0:191_15": "evaṃ vuttaṃ. Tenāha “tīhi padehi okāsalokena saddhiṃ sattaloko”ti. Sadevakādivacanena",
  "tika-s0105t0:191_16": "upapattidevānaṃ, sassamaṇabrāhmaṇīvacanena visuddhidevānañca gahitattā vuttaṃ “sadeva…pe…",
  "tika-s0105t0:191_17": "manussaggahaṇa”nti. Tattha sammutidevā rājāno. Avasesamanussaggahaṇanti sammutidevehi,",
  "tika-s0105t0:191_18": "samaṇabrāhmaṇehi ca avasiṭṭhamanussānaṃ gahaṇaṃ. Etthāti etesu padesu. Tīhi padehīti",
  "tika-s0105t0:191_19": "sadevakasamārakasabrahmakapadehi. Dvīhīti sassamaṇabrāhmaṇīsadevamanussapadehi. Samāsapadatthesu",
  "tika-s0105t0:191_20": "sattalokassapi vuttanayena gahitattā “okāsalokena saddhiṃ sattaloko”ti vuttaṃ.",
  "tika-s0105t0:192_0": "“Aparo nayo”tiādinā aparampi vacanīyatthamāha. Arūpinopi sattā attano āneñjavihārena",
  "tika-s0105t0:192_1": "viharanto “dibbantīti devā”ti idaṃ nibbacanaṃ laddhumarahantīti āha “sadevakaggahaṇena",
  "tika-s0105t0:192_2": "arūpāvacaraloko gahito”ti. Tenevāha bhagavā brahmajālādīsu “ākāsānañcāyatanūpagānaṃ",
  "tika-s0105t0:192_3": "devānaṃ sahabyata”ntiādi, arūpāvacarabhūto okāsaloko, sattaloko ca gahitoti attho.",
  "tika-s0105t0:192_4": "Evaṃ chakāmāvacaradevaloko, rūpī brahmalokoti etthāpi. Chakāmāvacaradevalokassa savisesaṃ",
  "tika-s0105t0:192_5": "māravase pavattanato vuttaṃ “samārakaggahaṇena chakāmāvacaradevaloko”ti. So hi tassa",
  "tika-s0105t0:192_6": "dāmarikassa viya vasapavattanokāso. Rūpī brahmaloko gahito pārisesañāyena arūpībrahmalokassa",
  "tika-s0105t0:192_7": "visuṃ gahitattā. Catuparisavasenāti khattiyabrāhmaṇagahapatisamaṇacātumahārājikatāvatiṃsamārabrahmasaṅkhātāsu",
  "tika-s0105t0:192_8": "aṭṭhasu parisāsu khattiyādicatuparisavaseneva tadaññāsaṃ sadevakādiggahaṇena gahitattā.",
  "tika-s0105t0:192_9": "Kathaṃ panettha catuparisavasena manussaloko gahitoti? “Sassamaṇabrāhmaṇi”nti iminā",
  "tika-s0105t0:192_10": "samaṇaparisā, brāhmaṇaparisā ca gahitā, “sadevamanussa”nti iminā khattiyaparisā,",
  "tika-s0105t0:192_11": "gahapatiparisā cāti. “Paja”nti iminā pana imāyeva catasso parisā vuttā. Catuparisasaṅkhātaṃ",
  "tika-s0105t0:192_12": "pajanti hi idha attho.",
  "tika-s0105t0:193_0": "Aññathā gahetabbamāha “sammutidevehi vā saha manussaloko”ti. Kathaṃ pana gahitoti?",
  "tika-s0105t0:193_1": "“Sassamaṇabrāhmaṇi”nti iminā samaṇabrāhmaṇā gahitā, “sadevamanussa”nti iminā sammutidevasaṅkhātā",
  "tika-s0105t0:193_2": "khattiyā, gahapatisuddasaṅkhātā ca avasesamanussāti. Ito pana aññesaṃ manussasattānamabhāvato",
  "tika-s0105t0:193_3": "“paja”nti iminā eteyeva catūhi pakārehi ṭhitā manussasattā vuttā. Catukulappabhedaṃ",
  "tika-s0105t0:193_4": "pajanti hi idha attho. Evaṃ vikappadvayepi pajāgahaṇena catuparisādivasena manussānaññeva",
  "tika-s0105t0:193_5": "gahitattā idāni avasesasattepi saṅgahetvā dassetuṃ “avasesasabbasattaloko vā”ti vuttaṃ.",
  "tika-s0105t0:193_6": "Etthāpi catuparisavasena gahitena manussalokena saha avasesasabbasattaloko gahito,",
  "tika-s0105t0:193_7": "sammutidevehi vā saha avasesasabbasattalokoti yojetabbaṃ. Nāgagaruḷādivasena ca avasesasabbasattaloko.",
  "tika-s0105t0:193_8": "Idaṃ vuttaṃ hoti – catuparisasahito avasesasuddanāgasupaṇṇanerayikādisattaloko, catukulappabhedamanussasahito",
  "tika-s0105t0:193_9": "vā avasesanāgasupaṇṇanerayikādisattaloko gahitoti.",
  "tika-s0105t0:194_0": "Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgaso",
  "tika-s0105t0:194_1": "lokaṃ gahetvā yojanaṃ dassetuṃ “apicetthā”tiādi vuttaṃ. Tattha ukkaṭṭhaparicchedatoti",
  "tika-s0105t0:194_2": "ukkaṃsagatiparicchedato, tabbijānanenāti vuttaṃ hoti. Paṭhamanayena hi pañcasu gatīsu",
  "tika-s0105t0:194_3": "devagatipariyāpannāva pañcakāmaguṇasamaṅgitāya, dīghāyukatāyāti evamādīhi visesehi",
  "tika-s0105t0:194_4": "seṭṭhā. Dutiyanayena pana arūpino dūrasamugghāṭitakilesadukkhatāya, santapaṇītaāneñjavihārasamaṅgitāya,",
  "tika-s0105t0:194_5": "ativiya dīghāyukatāyāti evamādīhi visesehi ativiya ukkaṭṭhā. Ācariyehi pana dutiyanayameva",
  "tika-s0105t0:194_6": "sandhāya vuttaṃ. Evaṃ paṭhamapadeneva padhānanayena sabbalokassa sacchikatabhāve",
  "tika-s0105t0:194_7": "siddhepi iminā kāraṇavisesena sesapadāni vuttānīti dasseti “tato yesa”ntiādinā. Tatoti",
  "tika-s0105t0:194_8": "paṭhamapadato paraṃ āhāti sambandho. “Chakāmāvacarissaro” tiyeva vutte sakkādīnampi",
  "tika-s0105t0:194_9": "tassa ādhipaccaṃ siyāti āsaṅkānivattanatthaṃ “vasavattī”ti vuttaṃ, tena sāhasikakaraṇena",
  "tika-s0105t0:194_10": "vasavattāpanameva tassādhipaccanti dasseti. So hi chaṭṭhadevalokepi anissaro tattha",
  "tika-s0105t0:194_11": "vasavattidevarājasseva issarattā. Tenāha bhagavā aṅguttarāgamavare aṭṭhanipāte dānānisaṃsasutte",
  "tika-s0105t0:194_12": "“tatra bhikkhave vasavattī devaputto dānamayaṃ puññakiriyavatthuṃ atirekaṃ karitvā…pe…",
  "tika-s0105t0:194_13": "paranimmitavasavattī deve dasahi ṭhānehi adhigaṇhātī”ti vitthāro. Majjhimāgamaṭṭhakathāyampi",
  "tika-s0105t0:194_14": "vuttaṃ “tatra hi vasavattirājā rajjaṃ kāreti, māro pana ekasmiṃ padese attano parisāya",
  "tika-s0105t0:194_15": "issariyaṃ pavattento rajjapaccante dāmarikarājaputto viya vasatī”ti “brahmā mahānubhāvo”tiādi",
  "tika-s0105t0:194_16": "dasasahassiyaṃ mahābrahmuno vasena vadati. “Ukkaṭṭhaparicchedato”ti hi heṭṭhā vuttameva.",
  "tika-s0105t0:194_17": "“Ekaṅguliyā”tiādi ekadesena mahānubhāvatādassanaṃ. Anuttaranti seṭṭhaṃ navalokuttaraṃ.",
  "tika-s0105t0:194_18": "Puthūti bahukā, visuṃ bhūtā vā. Ukkaṭṭhaṭṭhānānanti ukkaṃsagatikānaṃ. Bhāvānukkamoti",
  "tika-s0105t0:194_19": "bhāvavasena paresamajjhāsayānurūpaṃ “sadevaka”ntiādipadānaṃ anukkamo, bhāvavasena",
  "tika-s0105t0:194_20": "anusandhikkamo vā bhāvānukkamo, atthānañceva padānañca anusandhānapaṭipāṭīti attho,",
  "tika-s0105t0:194_21": "ayameva vā pāṭho tathāyeva samantapāsādikāyaṃ diṭṭhattā, ācariyasāriputtattherena",
  "tika-s0105t0:194_22": "ca vaṇṇitattā. “Vibhāvanānukkamo”tipi pāṭho dissati, so pana tesu adiṭṭhattā na sundaro.",
  "tika-s0105t0:195_0": "Idāni porāṇakānaṃ saṃvaṇṇanānayaṃ dassetuṃ “porāṇā panāhū”tiādi vuttaṃ. Tattha aññapadena",
  "tika-s0105t0:195_1": "niravasesasattalokassa gahitattā sabbattha avasesalokanti anavasesapariyādānaṃ vuttaṃ.",
  "tika-s0105t0:195_2": "Tenāha “tibhavūpage satte”ti, tedhātukasaṅkhāte tayo bhave upagatasatteti attho.",
  "tika-s0105t0:195_3": "Tīhākārehīti devamārabrahmasahitatāsaṅkhātehi tīhi ākārehi. Tīsu padesūti “sadevaka”ntiādīsu",
  "tika-s0105t0:195_4": "tīsu padesu. Pakkhipitvāti atthavasena saṅgahetvā. Teyeva tibhavūpage satte “sassamaṇabrāhmaṇiṃ,",
  "tika-s0105t0:195_5": "sadevamanussa”nti padadvaye pakkhipatīti ñāpetuṃ “punā”ti vuttaṃ. Tena tenākārenāti",
  "tika-s0105t0:195_6": "sadevakattādinā, sassamaṇabrāhmaṇībhāvādinā ca tena tena pakārena. “Tibhavūpage satte”ti",
  "tika-s0105t0:195_7": "vatvā “tedhātukamevā”ti vadantā okāsalokena saddhiṃ sattaloko gahitoti dassenti.",
  "tika-s0105t0:195_8": "Tedhātukameva pariyādinnanti porāṇā panāhūti yojanā.",
  "tika-s0105t0:196_0": "Sāmanti attanā. Aññatthāpohanena, antogadhāvadhāraṇena vā tappaṭisedhanamāha “aparaneyyo",
  "tika-s0105t0:196_1": "hutvā”ti, aparehi anabhijānāpetabbo hutvāti attho. Abhiññāti ya-kāralopaniddeso yathā",
  "tika-s0105t0:196_2": "“paṭisaṅkhā yoniso”ti vuttaṃ “abhiññāyā”ti. Abhisaddena na visesanamattaṃ jotitaṃ,",
  "tika-s0105t0:196_3": "atha kho visesanamukhena karaṇampīti dasseti “adhikena ñāṇenā”ti iminā. Anumānādipaṭikkhepoti",
  "tika-s0105t0:196_4": "ettha ādisaddena upamānaatthāpattisaddantarasannidhānasampayogavippayogasahacaraṇādinā",
  "tika-s0105t0:196_5": "kāraṇalesamattena pavedanaṃ saṅgaṇhāti ekappamāṇattā. Sabbattha appaṭihatañāṇacāratāya",
  "tika-s0105t0:196_6": "hi sabbadhammapaccakkhā buddhā bhagavanto. Bodheti viññāpetīti saddato atthavacanaṃ.",
  "tika-s0105t0:196_7": "Pakāsetīti adhippāyato. Evaṃ sabbattha vivecitabbo.",
  "tika-s0105t0:197_0": "Anuttaraṃ vivekasukhanti phalasamāpattisukhaṃ. Hitvāpīti pi-saddaggahaṇaṃ phalasamāpattiyā",
  "tika-s0105t0:197_1": "antarā ṭhitikāpi kadāci bhagavato desanā hotīti katvā kataṃ. Bhagavā hi dhammaṃ desento",
  "tika-s0105t0:197_2": "yasmiṃ khaṇe parisā sādhukāraṃ vā deti, yathāsutaṃ vā dhammaṃ paccavekkhati, taṃ",
  "tika-s0105t0:197_3": "khaṇampi pubbābhogena paricchinditvā phalasamāpattiṃ samāpajjati, yathāparicchedañca",
  "tika-s0105t0:197_4": "samāpattito vuṭṭhāya pubbe ṭhitaṭṭhānato paṭṭhāya dhammaṃ desetīti aṭṭhakathāsu vuttovāyamattho.",
  "tika-s0105t0:197_5": "Appaṃ vā bahuṃ vā desentoti ugghaṭitaññussa vasena appaṃ vā vipañcitaññussa, neyyassa",
  "tika-s0105t0:197_6": "ca vasena bahuṃ vā desento. Kathaṃ desetīti āha “ādimhipī”tiādi. Dhammassa kalyāṇatā",
  "tika-s0105t0:197_7": "niyyānikatāya, niyyānikatā ca sabbaso anavajjabhāvenevāti vuttaṃ “anavajjameva katvā”ti.",
  "tika-s0105t0:197_8": "Desanāyāti pariyattidhammassa desakāyattena hi āṇādividhinā atisajjanaṃ pabodhanaṃ",
  "tika-s0105t0:197_9": "desanāti pariyattidhammo vuccati. Kiñcāpi avayavavinimutto samudāyo nāma paramatthato",
  "tika-s0105t0:197_10": "koci natthi, yesu pana avayavesu samudāyarūpena avekkhitesu gāthādisamaññā, taṃ tato",
  "tika-s0105t0:197_11": "bhinnaṃ viya katvā saṃsāmivohāramāropetvā dassento “atthi desanāya ādimajjhapariyosāna”nti",
  "tika-s0105t0:197_12": "āha. Sāsanassāti paṭipattidhammassa. Sāsitabbapuggalagatena hi yathāparādhādinā sāsitabbabhāvena",
  "tika-s0105t0:197_13": "anusāsanaṃ, tadaṅgavinayādivasena vinayananti katvā paṭipattidhammo “sāsana”nti vuccati.",
  "tika-s0105t0:197_14": "Atthi sāsanassa ādimajjhapariyosānanti sambandho. Catuppadikāyapīti ettha pi-saddo",
  "tika-s0105t0:197_15": "sambhāvane, tena evaṃ appakatarāyapi ādimajjhapariyosānesu kalyāṇatā, pageva bahutarāyāti",
  "tika-s0105t0:197_16": "sambhāveti. Padañcettha gāthāya catutthaṃso, yaṃ “pādo”tipi vuccati, eteneva tipādikachapādikāsupi",
  "tika-s0105t0:197_17": "yathāsambhavaṃ vibhāgaṃ dasseti. Evaṃ suttāvayave kalyāṇattayaṃ dassetvā sakalepi",
  "tika-s0105t0:197_18": "sutte dassetuṃ “ekānusandhikassā”tiādi vuttaṃ. Tattha nātibahuvibhāgaṃ yathānusandhinā",
  "tika-s0105t0:197_19": "ekānusandhikaṃ sandhāya “ekānusandhikassā”ti āha. Itarasmiṃ pana teneva dhammavibhāgena",
  "tika-s0105t0:197_20": "ādimajjhapariyosānā labbhantīti “anekānusandhikassā”tiādi vuttaṃ. Nidānanti ānandattherena",
  "tika-s0105t0:197_21": "ṭhapitaṃ kāladesadesakaparisādiapadisanalakkhaṇaṃ nidānaganthaṃ. Idamavocāti nigamanaṃ",
  "tika-s0105t0:197_22": "upalakkhaṇameva “iti yaṃ taṃ vuttaṃ, idametaṃ paṭicca vutta”nti nigamanassapi gahetabbato.",
  "tika-s0105t0:197_23": "Saṅgītikārakehi ṭhapitānipi hi nidānanigamanāni satthu desanāya anuvidhānato tadantogadhānevāti",
  "tika-s0105t0:197_24": "veditabbaṃ. Ante anusandhīti sabbapacchimo anusandhi.",
  "tika-s0105t0:198": "“Sīlasamādhivipassanā”tiādinā sāsanassa idha paṭipattidhammataṃ vibhāveti. Vinayaṭṭhakathāyaṃ pana “sāsanadhammo”ti vuttattā –",
  "tika-s0105t0:199": "“Sabbapāpassa akaraṇaṃ, kusalassa upasampadā;",
  "tika-s0105t0:200": "Sacittapariyodapanaṃ, etaṃ buddhāna sāsana”nti. ;",
  "tika-s0105t0:201_0": "Evaṃ vuttassa satthusāsanassa pakāsako pariyattidhammo eva sīlādiatthavasena kalyāṇattayavibhāvane",
  "tika-s0105t0:201_1": "vutto. Idha pana paṭipattiyeva. Tena vakkhati “idha desanāya ādimajjhapariyosānaṃ",
  "tika-s0105t0:201_2": "adhippeta”nti. Sīlasamādhivipassanā ādi nāma sāsanasampattibhūtānaṃ uttarimanussadhammānaṃ",
  "tika-s0105t0:201_3": "mūlabhāvato. Kusalānaṃ dhammānanti anavajjadhammānaṃ. Diṭṭhīti vipassanā, avinābhāvato",
  "tika-s0105t0:201_4": "panettha samādhiggahaṇaṃ. Mahāvaggasaṃyutte bāhiyasuttapadamidaṃ. Kāmaṃ sutte ariyamaggassa",
  "tika-s0105t0:201_5": "antadvayavigamena tesaṃ majjhimapaṭipadābhāvo vutto, majjhimabhāvasāmaññato pana",
  "tika-s0105t0:201_6": "sammāpaṭipattiyā ārambhanipphattīnaṃ majjhimabhāvassāpi sādhakabhāve yuttanti āha",
  "tika-s0105t0:201_7": "“atthi bhikkhave, majjhimā paṭipadā tathāgatena abhisambuddhāti evaṃ vutto ariyamaggo",
  "tika-s0105t0:201_8": "majjhaṃ nāmā”ti, sīlasamādhivipassanāsaṅkhātānaṃ ārambhānaṃ, phalanibbānasaṅkhātānañca",
  "tika-s0105t0:201_9": "nipphattīnaṃ vemajjhabhāvato ariyamaggo majjhaṃ nāmāti adhippāyo. Saupādisesanibbānadhātuvasena",
  "tika-s0105t0:201_10": "phalaṃ pariyosānaṃ nāma, anupādisesanibbānadhātuvasena pana nibbānaṃ. Sāsanapariyosānā",
  "tika-s0105t0:201_11": "hi nibbānadhātu. Maggassa nipphatti phalavasena, nibbānasacchikiriyāya ca hoti tato",
  "tika-s0105t0:201_12": "paraṃ kattabbābhāvatoti vā evaṃ vuttaṃ. Idāni tesaṃ dvinnampi sāsanassa pariyosānataṃ",
  "tika-s0105t0:201_13": "āgamena sādhetuṃ “etadatthaṃ ida”ntiādimāha. Etadeva phalaṃ attho yassāti etadatthaṃ.",
  "tika-s0105t0:201_14": "Brāhmaṇāti piṅgalakocchabrāhmaṇaṃ bhagavā ālapati. Idañhi majjhimāgame mūlapaṇṇāsake",
  "tika-s0105t0:201_15": "cūḷasāropamasutta padaṃ. Etadeva phalaṃ sāraṃ yassāti etaṃsāraṃ niggahitāgamena.",
  "tika-s0105t0:201_16": "Tathā etaṃpariyosānaṃ. Nibbānogadhanti nibbānantogadhaṃ. Āvuso visākhāti dhammadinnāya",
  "tika-s0105t0:201_17": "theriyā visākhagahapatimālapanaṃ. Idañhi cūḷavedallasutte “sātthaṃ sabyañjana”ntiādisaddantarasannidhānato",
  "tika-s0105t0:201_18": "“idha desanāya ādimajjhapariyosānaṃ adhippeta”nti vuttaṃ.",
  "tika-s0105t0:202_0": "Evaṃ saddapabandhavasena desanāya kalyāṇattayavibhāgaṃ dassetvā tadatthavasenapi",
  "tika-s0105t0:202_1": "dassento “bhagavā hī”tiādimāha. Atthatopi hi tassādhippetabhāvaṃ hi-saddena samattheti.",
  "tika-s0105t0:202_2": "Tathā samatthanamukhena ca atthavasena kalyāṇattayavibhāgaṃ dassetīti. Atthato panetaṃ",
  "tika-s0105t0:202_3": "dassento yo tasmiṃ tasmiṃ atthe katavidhi saddapabandho gāthāsuttavasena vavatthito",
  "tika-s0105t0:202_4": "pariyattidhammoyeva idha desanāti vutto, tassa cattho visesato sīlādi evāti āha “ādimhi",
  "tika-s0105t0:202_5": "sīla”ntiādi. Visesakathanañhetaṃ. Sāmaññato pana sīlaggahaṇena sasambhārasīlaṃ gahitaṃ,",
  "tika-s0105t0:202_6": "tathā maggaggahaṇena sasambhāramaggoti atthattayavasena anavasesato pariyattiatthaṃ",
  "tika-s0105t0:202_7": "pariyādāya tiṭṭhati. Itarathā hi kalyāṇattayavibhāgo asabbasādhāraṇo siyā. Ettha",
  "tika-s0105t0:202_8": "ca sīlamūlakattā sāsanassa sīlena ādikalyāṇatā vuttā, sāsanasampattiyā vemajjhabhāvato",
  "tika-s0105t0:202_9": "maggena majjhekalyāṇatā. Nibbānādhigamato uttari karaṇīyābhāvato nibbānena pariyosānakalyāṇatā.",
  "tika-s0105t0:202_10": "Tenāti sīlādidassanena. Atthavasena hi idha desanāya ādikalyāṇādibhāvo vutto. “Tasmā”tiādi",
  "tika-s0105t0:202_11": "yathāvuttānusārena sotūnamanusāsanīdassanaṃ.",
  "tika-s0105t0:203": "Esāti yathāvuttākārena kathanā. Kathikasaṇṭhitīti dhammakathikassa saṇṭhānaṃ kathanavasena samavaṭṭhānaṃ.",
  "tika-s0105t0:204_0": "Vaṇṇanā atthavivaraṇā, pasaṃsanā vā. Na so sātthaṃ deseti niyyānatthavirahato tassā",
  "tika-s0105t0:204_1": "desanāya. Tasmāti catusatipaṭṭhānādiniyyānatthadesanato. Ekabyañjanādiyuttāti sithiladhanitādibhedesu",
  "tika-s0105t0:204_2": "dasasu byañjanesu ekappakāreneva, dvippakāreneva vā byañjanena yuttā damiḷabhāsā",
  "tika-s0105t0:204_3": "viya. Sabbaniroṭṭhabyañjanāti vivaṭakaraṇatāya oṭṭhe aphusāpetvā uccāretabbato sabbathā",
  "tika-s0105t0:204_4": "oṭṭhaphusanarahitavimuttabyañjanā kirātabhāsā viya. Sabbavissaṭṭhabyañjanāti sabbasseva",
  "tika-s0105t0:204_5": "vissajjanīyayuttatāya sabbathā vissaggabyañjanā savarabhāsā viya. Sabbaniggahitabyañjanāti",
  "tika-s0105t0:204_6": "sabbasseva sānusāratāya sabbathā bindusahitabyañjanā pārasikādimilakkhubhāsā viya.",
  "tika-s0105t0:204_7": "Evaṃ “damiḷakirātasavaramilakkhūnaṃ bhāsā viyā”ti idaṃ paccekaṃ yojetabbaṃ. Milakkhūti",
  "tika-s0105t0:204_8": "ca pārasikādayo. Sabbāpesā byañjanekadesavaseneva pavattiyā aparipuṇṇabyañjanāti",
  "tika-s0105t0:204_9": "vuttaṃ “byañjanapāripūriyā abhāvato abyañjanā nāmā”ti.",
  "tika-s0105t0:205_0": "Ṭhānakaraṇāni sithilāni katvā uccāretabbamakkharaṃ pañcasu vaggesu paṭhamatatiyaṃ",
  "tika-s0105t0:205_1": "sithilaṃ. Tāni asithilāni katvā uccāretabbamakkharaṃ tesveva dutiyacatutthaṃ dhanitaṃ.",
  "tika-s0105t0:205_2": "Dvimattakālamakkharaṃ dīghaṃ. Ekamattakālaṃ rassaṃ.",
  "tika-s0105t0:206": "Pamāṇaṃ ekamattassa, nimīsumīsato’ bravuṃ;",
  "tika-s0105t0:207": "Aṅguliphoṭakālassa, pamāṇenāpi abravuṃ.",
  "tika-s0105t0:208_0": "Saññogaparaṃ, dīghañca garukaṃ. Asaṃyogaparaṃ rassaṃ lahukaṃ. Ṭhānakaraṇāni niggahetvā",
  "tika-s0105t0:208_1": "avivaṭena mukhena uccāretabbaṃ niggahitaṃ. Parapadena sambajjhitvā uccāretabbaṃ sambandhaṃ.",
  "tika-s0105t0:208_2": "Tathā asambajjhitabbaṃ vavatthitaṃ. Ṭhānakaraṇāni vissaṭṭhāni katvā vivaṭena mukhena",
  "tika-s0105t0:208_3": "uccāretabbaṃ vimuttaṃ. Dasadhātiādīsu evaṃ sithilādivasena byañjanabuddhisaṅkhātassa",
  "tika-s0105t0:208_4": "akkharuppādakacittassa dasahi pakārehi byañjanānaṃ pabhedoti attho. Sabbāni hi akkharāni",
  "tika-s0105t0:208_5": "cittasamuṭṭhānāni, yathādhippetatthassa ca byañjanato pakāsanato byañjanānīti, byañjanabuddhiyā",
  "tika-s0105t0:208_6": "vā karaṇabhūtāya byañjanānaṃ dasadhā pabhedotipi yujjati.",
  "tika-s0105t0:209_0": "Amakkhetvāti amilecchetvā avināsetvā, ahāpetvāti attho. Tadatthamāha “paripuṇṇabyañjanameva",
  "tika-s0105t0:209_1": "katvā”ti, yamatthaṃ bhagavā ñāpetuṃ ekagāthaṃ, ekavākyampi deseti, tamatthaṃ parimaṇḍalapadabyañjanāya",
  "tika-s0105t0:209_2": "eva desanāya desetīti vuttaṃ hoti. Tasmāti paripuṇṇabyañjanadhammadesanato. Kevalasaddo",
  "tika-s0105t0:209_3": "idha anavasesavācako. Na avomissatādivācakoti āha “sakalādhivacana”nti. Paripuṇṇanti",
  "tika-s0105t0:209_4": "sabbaso puṇṇaṃ. Taṃ panatthato ūnādhikanisedhananti vuttaṃ “anūnādhikavacana”nti.",
  "tika-s0105t0:209_5": "Tattha yadatthaṃ desito, tassa sādhakattā anūnatā veditabbā, tabbidhurassa pana asādhakattā",
  "tika-s0105t0:209_6": "anadhikatā. Upanetabbassa vā vodānatthassa avuttassa abhāvato anūnatā, apanetabbassa",
  "tika-s0105t0:209_7": "saṃkilesatthassa vuttassa abhāvato anadhikatā. Sakalanti sabbabhāgavantaṃ. Paripuṇṇanti",
  "tika-s0105t0:209_8": "sabbaso puṇṇameva. Tenāha “ekadesenāpi aparipuṇṇā natthī”ti. Aparisuddhā desanā hoti",
  "tika-s0105t0:209_9": "taṇhāya saṃkiliṭṭhattā. Lokehi taṇhāya āmasitabbato lokāmisā, cīvarādayo paccayā,",
  "tika-s0105t0:209_10": "tesu agadhitacittatāya lokāmisanirapekkho. Hitapharaṇenāti hitato pharaṇena hitūpasaṃhārena",
  "tika-s0105t0:209_11": "visesanabhūtena. Mettābhāvanāya karaṇabhūtāya muduhadayo. Ullumpanasabhāvasaṇṭhitenāti",
  "tika-s0105t0:209_12": "sakalasaṃkilesato, vaṭṭadukkhato ca uddharaṇākārasaṇṭhitena, kāruññādhippāyenāti vuttaṃ hoti.",
  "tika-s0105t0:210_0": "“Ito paṭṭhāya dassāmi, evañca dassāmī”ti samādātabbaṭṭhena dānaṃ vataṃ. Paṇḍitapaññattatāya",
  "tika-s0105t0:210_1": "seṭṭhaṭṭhena brahmaṃ, brahmānaṃ vā seṭṭhānaṃ cariyanti dānameva brahmacariyaṃ. Macchariyalobhādiniggahaṇena",
  "tika-s0105t0:210_2": "samāciṇṇattā dānameva suciṇṇaṃ. Iddhīti deviddhi. Jutīti pabhā, ānubhāvo vā. Balavīriyūpapattīti",
  "tika-s0105t0:210_3": "mahatā balena, vīriyena ca samannāgamo. Nāgāti varuṇanāgarājānaṃ vidhurapaṇḍitassa ālapanaṃ.",
  "tika-s0105t0:211": "Dānapatīti dānasāmino. Opānabhūtanti udakatitthamiva bhūtaṃ.",
  "tika-s0105t0:212": "Dhīrāti so vidhurapaṇḍitamālapati.",
  "tika-s0105t0:213": "Madhussavoti madhurasasandanaṃ. Puññanti puññaphalaṃ, kāraṇavohārena vuttaṃ. Brahmaṃ, brahmānaṃ vā cariyanti brahmacariyaṃ, veyyāvaccaṃ. Esa nayo sesesupi.",
  "tika-s0105t0:214": "Tittiriyanti tittirasakuṇarājena bhāsitaṃ.",
  "tika-s0105t0:215": "Aññatra tāhīti paradārabhūtāhi vajjetvā. Amhanti amhākaṃ.",
  "tika-s0105t0:216_0": "Tapassī, lūkho, jegucchī, pavivittoti catubbidhassa dukkarassa katattā caturaṅgasamannāgataṃ.",
  "tika-s0105t0:216_1": "Sudanti nipātamattaṃ. Lomahaṃsanasuttaṃ majjhimāgame mūlapaṇṇāsake, “mahāsīhanādasutta”ntipi taṃ vadanti.",
  "tika-s0105t0:217_0": "Iddhanti samiddhaṃ. Phītanti phullitaṃ. Vitthārikanti vitthārabhūtaṃ. Bāhujaññanti",
  "tika-s0105t0:217_1": "bahūhi janehi niyyānikabhāvena ñātaṃ. Puthubhūtanti bahubhūtaṃ. Yāva devamanussehīti",
  "tika-s0105t0:217_2": "ettha devalokato yāva manussalokā supakāsitanti adhippāyavasena pāsādikasuttaṭṭhakathāyaṃ",
  "tika-s0105t0:217_3": "vuttaṃ, yāva devā ca manussā cāti attho. Tasmāti yasmā sikkhattayasaṅgahaṃ sakalasāsanaṃ",
  "tika-s0105t0:217_4": "idha “brahmacariya”nti adhippetaṃ, tasmā. “Brahmacariya”nti iminā samānādhikaraṇāni",
  "tika-s0105t0:217_5": "sabbapadāni yojetvā atthaṃ dassento “so dhammaṃ desetī”tiādimāha. “Evaṃ desento cā”ti",
  "tika-s0105t0:217_6": "hi iminā brahmacariyasaddena dhammasaddādīnaṃ samānatthataṃ dasseti, “dhammaṃ desetī”ti",
  "tika-s0105t0:217_7": "vatvāpi “brahmacariyaṃ pakāsetī”ti vacanaṃ sarūpato atthappakāsanatthanti ca vibhāveti.",
  "tika-s0105t0:218_0": "191. Vuttappakārasampadanti yathāvuttaādikalyāṇatādippabhedaguṇasampadaṃ. Dūrasamussāritamānasseva",
  "tika-s0105t0:218_1": "sāsane sammāpaṭipatti sambhavati, na mānajātikassāti vuttaṃ “nihatamānattā”ti. Ussannattāti",
  "tika-s0105t0:218_2": "bahulabhāvato. Bhogarūpādivatthukā madā suppaheyyā honti nimittassa anavaṭṭhānato,",
  "tika-s0105t0:218_3": "na tathā kulavijjādimadā nimittassa samavaṭṭhānato. Tasmā khattiyabrāhmaṇakulīnānaṃ",
  "tika-s0105t0:218_4": "pabbajitānampi jātivijjaṃ nissāya mānajappanaṃ duppajahanti āha “yebhuyyena…pe… mānaṃ",
  "tika-s0105t0:218_5": "karontī”ti. Vijātitāyāti viparītajātitāya, hīnajātitāyāti attho. Yebhuyyena upanissayasampannā",
  "tika-s0105t0:218_6": "sujātikā eva, na dujjātikāti evaṃ vuttaṃ. Patiṭṭhātuṃ na sakkontīti sīle patiṭṭhahituṃ",
  "tika-s0105t0:218_7": "na ussahanti, suvisuddhaṃ katvā sīlaṃ rakkhituṃ na sakkontīti vuttaṃ hoti. Sīlameva",
  "tika-s0105t0:218_8": "hi sāsane patiṭṭhā, patiṭṭhātunti vā saccapaṭivedhena lokuttarāya patiṭṭhāya patiṭṭhātuṃ.",
  "tika-s0105t0:218_9": "Sā hi nippariyāyato sāsane patiṭṭhā nāma.",
  "tika-s0105t0:219_0": "Evaṃ byatirekato atthaṃ vatvā anvayatopi vadati “gahapatidārakā panā”tiādinā. Kacchehi",
  "tika-s0105t0:219_1": "sedaṃ muñcantehīti itthambhūtalakkhaṇe karaṇavacanaṃ. Tathā piṭṭhiyā loṇaṃ pupphamānāyāti,",
  "tika-s0105t0:219_2": "sedaṃ muñcantakacchā loṇaṃ pupphamānapiṭṭhikā hutvā, tehi vā pakārehi lakkhitāti",
  "tika-s0105t0:219_3": "attho. Bhūmiṃ kasitvāti bhūmiyā kassanato, khettūpajīvanatoti vuttaṃ hoti. Tādisassāti",
  "tika-s0105t0:219_4": "jātimantūpanissayassa. Dubbalaṃ mānaṃ. Balavaṃ dappaṃ. Kammanti parikammaṃ. “Itarehī”tiādinā",
  "tika-s0105t0:219_5": "“ussannattā”ti hetupadaṃ vivarati. “Itī”ti vatvā tadaparāmasitabbaṃ dasseti “nihatamānattā”tiādinā,",
  "tika-s0105t0:219_6": "itisaddo vā nidassane, evaṃ yathāvuttanayenāti attho. Esa nayo īdisesu.",
  "tika-s0105t0:220_0": "Paccājātoti ettha ākāro upasaggamattanti āha “patijāto”ti. Parisuddhanti rāgādīnaṃ",
  "tika-s0105t0:220_1": "accantameva pahānadīpanato nirupakkilesatāya sabbathā suddhaṃ. Dhammassa sāmī taduppādakaṭṭhena,",
  "tika-s0105t0:220_2": "dhammena vā sadevakassa lokassa sāmīti dhammassāmī. Saddhanti pothujjanikasaddhāvasena",
  "tika-s0105t0:220_3": "saddahanaṃ. Viññūjātikānañhi dhammasampattigahaṇapubbikā saddhāsiddhi catūsu puggalesu",
  "tika-s0105t0:220_4": "dhammappamāṇadhammappasannapuggalabhāvato. “Yo evaṃ svākkhātadhammo, sammāsambuddho",
  "tika-s0105t0:220_5": "vata so bhagavā”ti saddhaṃ paṭilabhati. Yojanasatantarepi vā padese. Jāyampatikāti",
  "tika-s0105t0:220_6": "jānipatikā. Kāmaṃ “jāyampatikā”ti vutteyeva gharasāmikagharasāminīvasena dvinnameva",
  "tika-s0105t0:220_7": "gahaṇaṃ viññāyati, yassa pana purisassa anekā pajāpatiyo, tassa vattabbameva natthi.",
  "tika-s0105t0:220_8": "Ekāyapi tāva saṃvāso sambādhoyevāti dassanatthaṃ “dve”ti vuttaṃ. Rāgādinā kiñcanaṃ,",
  "tika-s0105t0:220_9": "khettavatthādinā palibodhanaṃ, tadubhayena saha vattatīti sakiñcanapalibodhano, soyevattho",
  "tika-s0105t0:220_10": "tathā. Rāgo eva rajo, tadādikā dosamoharajā. Vuttañhi “rāgo rajo na ca pana reṇu",
  "tika-s0105t0:220_11": "vuccatī”tiādi āgamanapathatāpi uṭṭhānaṭṭhānatā evāti dvepi saṃvaṇṇanā ekatthā, byañjanameva",
  "tika-s0105t0:220_12": "nānaṃ. Alagganaṭṭhenāti asajjanaṭṭhena appaṭibandhasabhāvena. Rūpakavasena, taddhitavasena",
  "tika-s0105t0:220_13": "vā abbhokāsoti dassetuṃ viya-saddaggahaṇaṃ. Evaṃ akusalakusalappavattīnaṃ ṭhānāṭhānabhāvena",
  "tika-s0105t0:220_14": "gharāvāsapabbajjānaṃ sambādhabbhokāsataṃ dassetvā idāni kusalappavattiyā eva aṭṭhānaṭṭhānabhāvena",
  "tika-s0105t0:220_15": "tesaṃ tabbhāvaṃ dassetuṃ “apicā”tiādi vuttaṃ. Rajānaṃ sannipātaṭṭhānaṃ viyāti sambandho.",
  "tika-s0105t0:221_0": "Visuṃ visuṃ paduddhāramakatvā samāsato atthavaṇṇanā saṅkhepakathā. Ekampi divasanti",
  "tika-s0105t0:221_1": "ekadivasamattampi. Akhaṇḍaṃ katvāti dukkaṭamattassāpi anāpajjanena achiddaṃ katvā.",
  "tika-s0105t0:221_2": "Carimakacittanti cuticittaṃ. Kilesamalenāti taṇhāsaṃkilesādimalena. Amalīnanti asaṃkiliṭṭhaṃ.",
  "tika-s0105t0:221_3": "Pariyodātaṭṭhena nimmalabhāvena saṅkhaṃ viya likhitaṃ dhotanti saṅkhalikhitaṃ. Atthamattaṃ",
  "tika-s0105t0:221_4": "pana dassetuṃ “likhitasaṅkhasadisa”nti vuttaṃ. Dhotasaṅkhasappaṭibhāganti tadatthasseva",
  "tika-s0105t0:221_5": "vivaraṇaṃ. Apica likhitaṃ saṅkhaṃ saṅkhalikhitaṃ yathā “agyāhito”ti, tassadisattā",
  "tika-s0105t0:221_6": "pana idaṃ saṅkhalikhitantipi dasseti, bhāvanapuṃsakañcetaṃ. Ajjhāvasatāti ettha adhi-saddena",
  "tika-s0105t0:221_7": "kammappavacanīyena yogato “agāra”nti etaṃ bhummatthe upayogavacananti āha “agāramajjhe”ti.",
  "tika-s0105t0:221_8": "Yaṃ nūna yadi pana pabbajeyyaṃ, sādhu vatāti sambandho. Kasāyena rattāni kāsāyānīti",
  "tika-s0105t0:221_9": "dasseti “kasāyarasapītatāyā”ti iminā. Kasmā cetāni gahitānīti āha “brahmacariyaṃ",
  "tika-s0105t0:221_10": "carantānaṃ anucchavikānī”ti. Acchādetvāti vohāravacanamattaṃ, paridahitvāti attho,",
  "tika-s0105t0:221_11": "tañca kho nivāsanapārupanavasena. Agāravāso agāraṃ uttarapadalopena, tassa hitaṃ",
  "tika-s0105t0:221_12": "vuḍḍhiāvahaṃ kasivāṇijjādikammaṃ. Taṃ anagāriyanti tasmiṃ anagāriye.",
  "tika-s0105t0:222_0": "192. Sahassatoti kahāpaṇasahassato. Bhogakkhandho bhogarāsi. Ābandhanaṭṭhenāti “putto",
  "tika-s0105t0:222_1": "nattā panattā”tiādinā pemavasena paricchedaṃ katvā bandhanaṭṭhena, etena ābandhanattho",
  "tika-s0105t0:222_2": "parivaṭṭa-saddoti dasseti. Atha vā pitāmahapituputtādivasena parivattanaṭṭhena parivaṭṭotipi",
  "tika-s0105t0:222_3": "yujjati. “Amhākamete”ti ñāyantīti ñātayo.",
  "tika-s0105t0:223_0": "193. Pātimokkhasaṃvarena pihitakāyavacīdvāro samāno tena saṃvarena upeto nāmāti katvā",
  "tika-s0105t0:223_1": "“pātimokkhasaṃvarena samannāgato”ti vuttaṃ. Ācāragocarānaṃ vitthāro vibhaṅgaṭṭhakathādīsu",
  "tika-s0105t0:223_2": "gahetabbo. “Ācāragocarasampanno”tiādi ca tasseva pātimokkhasaṃvarasaṃvutabhāvassa",
  "tika-s0105t0:223_3": "paccayadassanaṃ. Aṇusadisatāya appamattakaṃ “aṇū”ti vuttanti āha “appamattakesū”ti.",
  "tika-s0105t0:223_4": "Asañcicca āpannaanukhuddakāpattivasena, sahasā uppannaakusalacittuppādavasena ca",
  "tika-s0105t0:223_5": "appamattakatā. Bhayadassīti bhayadassanasīlo. Sammāti aviparītaṃ, sundaraṃ vā, tabbhāvo",
  "tika-s0105t0:223_6": "ca sakkaccaṃ yāvajīvaṃ avītikkamavasena. “Sikkhāpadesū”ti vutteyeva tadavayavabhūtaṃ",
  "tika-s0105t0:223_7": "“sikkhāpadaṃ samādāya sikkhatī”ti atthassa gamyamānattā kammapadaṃ na vuttanti āha",
  "tika-s0105t0:223_8": "“taṃ taṃ sikkhāpada”nti, taṃ taṃ sikkhākoṭṭhāsaṃ, sikkhāya vā adhigamupāyaṃ, tassā",
  "tika-s0105t0:223_9": "vā nissayanti attho.",
  "tika-s0105t0:224_0": "Etthāti etasmiṃ “pātimokkhasaṃvarasaṃvuto”tiādivacane. Ācāragocaraggahaṇenevāti “ācāragocarasampanno”ti",
  "tika-s0105t0:224_1": "vacaneneva. Tenāha “kusale kāyakammavacīkamme gahitepī”ti. Na hi ācāragocarasaddamattena",
  "tika-s0105t0:224_2": "kusalakāyavacīkammaggahaṇaṃ sambhavati, iminā punaruttitāya codanālesaṃ dasseti.",
  "tika-s0105t0:224_3": "Tassāti ājīvapārisuddhisīlassa. Uppattidvāradassanatthanti uppattiyā kāyavacīviññattisaṅkhātassa",
  "tika-s0105t0:224_4": "dvārassa kammāpadesena dassanatthaṃ, etena yathāvuttacodanāya sodhanaṃ dasseti. Idaṃ",
  "tika-s0105t0:224_5": "vuttaṃ hoti – siddhepi sati punārambho niyamāya vā hoti, atthantarabodhanāya vā,",
  "tika-s0105t0:224_6": "idha pana atthantaraṃ bodheti, tasmā uppattidvāradassanatthaṃ vuttanti. Kusalenāti",
  "tika-s0105t0:224_7": "ca sabbaso anesanapahānato anavajjena. Kathaṃ tena uppattidvāradassananti āha “yasmā",
  "tika-s0105t0:224_8": "panā”tiādi. Kāyavacīdvāresu uppannena anavajjena kāyakammavacīkammena samannāgatattā",
  "tika-s0105t0:224_9": "parisuddhājīvoti adhippāyo. Tadubhayameva hi ājīvahetukaṃ ājīvapārisuddhisīlaṃ.",
  "tika-s0105t0:225_0": "Idāni suttantarena saṃsandituṃ “muṇḍikaputtasuttantavasena vā evaṃ vutta”nti āha.",
  "tika-s0105t0:225_1": "Vā-saddo cettha suttantarasaṃsandanāsaṅkhātaatthantaravikappanattho. Muṇḍikaputtasuttantaṃ",
  "tika-s0105t0:225_2": "nāma majjhimāgamavare majjhimapaṇṇāsake, yaṃ “samaṇamuṇḍikaputtasutta”ntipi vadanti.",
  "tika-s0105t0:225_3": "Tattha thapatīti pañcakaṅgaṃ nāma vaḍḍhakiṃ bhagavā ālapati. Thapati-saddo hi vaḍḍhakipariyāyo.",
  "tika-s0105t0:225_4": "Idaṃ vuttaṃ hoti – yasmā “katame ca thapati kusalā sīlā? Kusalaṃ kāyakammaṃ kusalaṃ",
  "tika-s0105t0:225_5": "vacīkamma”nti sīlassa kusalakāyakammavacīkammabhāvaṃ dassetvā “ājīvapārisuddhampi",
  "tika-s0105t0:225_6": "kho ahaṃ thapati sīlasmiṃ vadāmī”ti evaṃ pavattāya muṇḍikaputtasuttadesanāya “kāyakammavacīkammena",
  "tika-s0105t0:225_7": "samannāgato kusalenā”ti sīlassa kusalakāyakammavacīkammabhāvaṃ dassetvā “parisuddhājīvo”ti",
  "tika-s0105t0:225_8": "evaṃ pavattā ayaṃ sāmaññaphalasuttadesanā ekasaṅgahā aññadatthu saṃsandati sameti",
  "tika-s0105t0:225_9": "yathā taṃ gaṅgodakena yamunodakaṃ, tasmā īdisīpi bhagavato desanāvibhūti atthevāti.",
  "tika-s0105t0:225_10": "Sīlasmiṃ vadāmīti sīlanti vadāmi, sīlasmiṃ vā ādhārabhūte antogadhaṃ pariyāpannaṃ,",
  "tika-s0105t0:225_11": "niddhāraṇasamudāyabhūte vā ekaṃ sīlanti vadāmi.",
  "tika-s0105t0:226_0": "Tividhenāti cūḷasīlamajjhimasīlamahāsīlato tividhena. “Manacchaṭṭhesū”ti iminā kāyapañcamānameva",
  "tika-s0105t0:226_1": "gahaṇaṃ nivatteti. Upari niddese vakkhamānesu sattasu ṭhānesu. Tividhenāti catūsu",
  "tika-s0105t0:226_2": "paccekaṃ yathālābhayathābalayathāsāruppatāvasena tibbidhena.",
  "tika-s0105t0:227": "Cūḷamajjhimamahāsīlavaṇṇanā",
  "tika-s0105t0:228_0": "194-211. Evanti “so evaṃ pabbajito samāno pātimokkhasaṃvarasaṃvuto viharatī”tiādinā",
  "tika-s0105t0:228_1": "nayena. “Sīlasmi”nti idaṃ niddhāraṇe bhummaṃ tato ekassa niddhāraṇīyattāti āha “ekaṃ",
  "tika-s0105t0:228_2": "sīla”nti. Apica iminā ādhāre bhummaṃ dasseti samudāyassa avayavādhiṭṭhānattā yathā",
  "tika-s0105t0:228_3": "“rukkhe sākhā”ti. “Ida”nti padena katvatthavasena samānādhikaraṇaṃ bhummavacanassa",
  "tika-s0105t0:228_4": "katvatthe pavattanato yathā “vanappagumbe yatha phusitagge”ti dasseti “paccattavacanatthe",
  "tika-s0105t0:228_5": "vā etaṃ bhumma”nti iminā. Ayamevatthoti paccattavacanattho eva. Brahmajāleti brahmajālasuttavaṇṇanāyaṃ,",
  "tika-s0105t0:228_6": "brahmajālasuttapade vā. Saṃvaṇṇanāvasena vuttanayenāti attho. “Idamassa hoti sīlasmi”nti",
  "tika-s0105t0:228_7": "ettha mahāsīlapariyosānena niddhāriyamānassa abhāvato paccattavacanatthoyeva sambhavatīti",
  "tika-s0105t0:228_8": "āha “idaṃ assa sīlaṃ hotīti attho”ti, tatoyeva ca pāḷiyaṃ apiggahaṇamakatanti daṭṭhabbaṃ.",
  "tika-s0105t0:229_0": "212. Attānuvādaparānuvādadaṇḍabhayādīni asaṃvaramūlakāni bhayāni. “Sīlassāsaṃvaratoti",
  "tika-s0105t0:229_1": "sīlassa asaṃvaraṇato, sīlasaṃvarābhāvatoti attho”ti ācariyena vuttaṃ, “yadidaṃ sīlasaṃvarato”ti",
  "tika-s0105t0:229_2": "pana padassa “yaṃ idaṃ bhayaṃ sīlasaṃvarato bhaveyyā”ti atthavacanato, “sīlasaṃvarahetu",
  "tika-s0105t0:229_3": "bhayaṃ na samanupassatī”ti ca atthassa upapattito sīlasaṃvarato sīlasaṃvarahetūti",
  "tika-s0105t0:229_4": "atthoyeva sambhavati. “Yaṃ idaṃ bhayaṃ sīlasaṃvarato bhaveyyā”ti hi pāṭhopi dissati.",
  "tika-s0105t0:229_5": "“Saṃvarato”ti hetuṃ vatvā tadadhigamitaatthavasena “asaṃvaramūlakassa bhayassa abhāvā”tipi",
  "tika-s0105t0:229_6": "hetuṃ vadati. Yathāvidhānavihitenāti yathāvidhānaṃ sampāditena. Khattiyābhisekenāti",
  "tika-s0105t0:229_7": "khattiyabhāvāvahena abhisekena. Muddhani avasittoti matthakeyeva abhisitto. Ettha",
  "tika-s0105t0:229_8": "ca “yathāvidhānavihitenā”ti iminā porāṇakāciṇṇavidhānasamaṅgitāsaṅkhātaṃ ekaṃ aṅgaṃ",
  "tika-s0105t0:229_9": "dasseti, “khattiyābhisekenā”ti iminā khattiyabhāvāvahatāsaṅkhātaṃ, “muddhani avasitto”ti",
  "tika-s0105t0:229_10": "iminā muddhaniyeva abhisiñcitabhāvasaṅkhātaṃ. Iti tivaṅgasamannāgato khattiyābhiseko",
  "tika-s0105t0:229_11": "vutto hoti. Yena abhisittarājūnaṃ rājānubhāvo samijjhati. Kena panāyamattho viññāyatīti?",
  "tika-s0105t0:229_12": "Porāṇakasatthāgatanayena. Vuttañhi aggaññasuttaṭṭhakathāyaṃ mahāsammatābhisekavibhāvanāya",
  "tika-s0105t0:229_13": "“te panassa khettasāmino tīhi saṅkhehi abhisekampi akaṃsū”ti majjhimāgamaṭṭhakathāyañca",
  "tika-s0105t0:229_14": "mahāsīhanādasuttavaṇṇanāyaṃ vuttaṃ “muddhāvasittenāti tīhi saṅkhehi khattiyābhisekena",
  "tika-s0105t0:229_15": "muddhani abhisittenā”ti sīhaḷaṭṭhakathāyampi cūḷasīhanādasuttavaṇṇanāyaṃ “paṭhamaṃ",
  "tika-s0105t0:229_16": "tāva abhisekaṃ gaṇhantānaṃ rājūnaṃ suvaṇṇamayādīni tīṇi saṅkhāni ca gaṅgodakañca",
  "tika-s0105t0:229_17": "khattiyakaññañca laddhuṃ vaṭṭatī”tiādi vuttaṃ.",
  "tika-s0105t0:230_0": "Ayaṃ pana tatthāgatanayena abhisekavidhānavinicchayo – abhisekamaṅgalatthañhi alaṅkatapaṭiyattassa",
  "tika-s0105t0:230_1": "maṇḍapassa antokatassa udumbarasākhamaṇḍapassa majjhe suppatiṭṭhite udumbarabhaddapīṭhamhi",
  "tika-s0105t0:230_2": "abhisekārahaṃ abhijaccaṃ khattiyaṃ nisīdāpetvā paṭhamaṃ tāva maṅgalābharaṇabhūsitā",
  "tika-s0105t0:230_3": "jātisampannā khattiyakaññā gaṅgodakapuṇṇaṃ suvaṇṇamayasāmuddikadakkhiṇāvaṭṭasaṅkhaṃ",
  "tika-s0105t0:230_4": "ubhohi hatthehi sakkaccaṃ gahetvā sīsopari ussāpetvā tena tassa muddhani abhisekodakaṃ",
  "tika-s0105t0:230_5": "abhisiñcati, evañca vadeti “deva taṃ sabbepi khattiyagaṇā attānamārakkhatthaṃ iminā",
  "tika-s0105t0:230_6": "abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena",
  "tika-s0105t0:230_7": "rajjaṃ kārehi, etesu khattiyagaṇesu tvaṃ puttasinehānukampāya sahitacitto, hitasamamettacitto",
  "tika-s0105t0:230_8": "ca bhava, rakkhāvaraṇaguttiyā tesaṃ rakkhito ca bhavāhī”ti. Tato puna purohitopi",
  "tika-s0105t0:230_9": "porohiccaṭhānānurūpālaṅkārehi alaṅkatapaṭiyatto gaṅgodakapuṇṇaṃ rajatamayaṃ saṅkhaṃ",
  "tika-s0105t0:230_10": "ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ",
  "tika-s0105t0:230_11": "abhisiñcati, evañca vadeti “deva taṃ sabbepi brāhmaṇagaṇā attānamārakkhatthaṃ iminā",
  "tika-s0105t0:230_12": "abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena",
  "tika-s0105t0:230_13": "rajjaṃ kārehi, etesu brāhmaṇagaṇesu tvaṃ puttasinehānukampāya sahitacitto, hitasamamettacitto",
  "tika-s0105t0:230_14": "ca bhava, rakkhāvaraṇaguttiyā tesaṃ rakkhito ca bhavāhī”ti. Tato puna seṭṭhipi seṭṭhiṭṭhānabhūsanabhūsito",
  "tika-s0105t0:230_15": "gaṅgodakapuṇṇaṃ ratanamayaṃ saṅkhaṃ ubhohi hatthehi sakkaccaṃ gahetvā tassa sīsopari",
  "tika-s0105t0:230_16": "ussāpetvā tena tassa muddhani abhisekodakaṃ abhisiñcati, evañca vadeti “deva taṃ",
  "tika-s0105t0:230_17": "sabbepi gahapatigaṇā attānamārakkhatthaṃ iminā abhisekena abhisekikaṃ mahārājaṃ karonti,",
  "tika-s0105t0:230_18": "tvaṃ rājadhammesu ṭhito dhammena samena rajjaṃ kārehi, etesu gahapatigaṇesu tvaṃ",
  "tika-s0105t0:230_19": "puttasinehānukampāya sahitacitto, hitasamamettacitto ca bhava, rakkhāvaraṇaguttiyā",
  "tika-s0105t0:230_20": "tesaṃ rakkhito ca bhavāhī”ti. Te pana tassa evaṃ vadantā “sace tvaṃ amhākaṃ vacanānurūpaṃ",
  "tika-s0105t0:230_21": "rajjaṃ karissasi, iccetaṃ kusalaṃ. No ce karissasi, tava muddhā sattadhā phalatū”ti",
  "tika-s0105t0:230_22": "evaṃ rañño abhisapanti viyāti daṭṭhabbanti. Vaḍḍhakīsūkarajātakādīhi cāyamattho vibhāvetabbo,",
  "tika-s0105t0:230_23": "abhisekopakaraṇānipi samantapāsādikādīsu gahetabbānīti.",
  "tika-s0105t0:231_0": "Yasmā nihatapaccāmitto, tasmā na samanupassatīti sambandho. Anavajjatā kusalabhāvenāti",
  "tika-s0105t0:231_1": "āha “kusalaṃ sīlapadaṭṭhānehī”tiādi. Idaṃ vuttaṃ hoti – kusalasīlapadaṭṭhānā avippaṭisārapāmojjapītipassaddhidhammā,",
  "tika-s0105t0:231_2": "avippaṭisārādinimittañca uppannaṃ cetasikasukhaṃ paṭisaṃvedeti, cetasikasukhasamuṭṭhānehi",
  "tika-s0105t0:231_3": "ca paṇītarūpehi phuṭṭhasarīrassa uppannaṃ kāyikasukhanti.",
  "tika-s0105t0:232": "Indriyasaṃvarakathāvaṇṇanā",
  "tika-s0105t0:233_0": "213. Sāmaññassa visesāpekkhatāya idhādhippetopi viseso tena apariccatto eva hotīti",
  "tika-s0105t0:233_1": "āha “cakkhusaddo katthaci buddhacakkhumhi vattatī”tiādi. Vijjamānameva hi abhidheyyabhāvena",
  "tika-s0105t0:233_2": "visesatthaṃ visesantaranivattanena visesasaddo vibhāveti, na avijjamānaṃ. Sesapadesupi",
  "tika-s0105t0:233_3": "eseva nayo. Aññehi asādhāraṇaṃ buddhānameva cakkhu dassananti buddhacakkhu, āsayānusayañāṇaṃ,",
  "tika-s0105t0:233_4": "indriyaparopariyattañāṇañca. Samantato sabbaso dassanaṭṭhena cakkhūti samantacakkhu,",
  "tika-s0105t0:233_5": "sabbaññutaññāṇaṃ. Tathūpamanti pabbatamuddhūpamaṃ, dhammamayaṃ pāsādanti sambandho.",
  "tika-s0105t0:233_6": "Sumedha samantacakkhu tvaṃ janatamavekkhassūti attho. Ariyamaggattayapaññāti heṭṭhimāriyamaggattayapaññā.",
  "tika-s0105t0:233_7": "“Dhammacakkhu nāma heṭṭhimā tayo maggā, tīṇi ca phalānī”ti saḷāyatanavaggaṭṭhakathāyaṃ",
  "tika-s0105t0:233_8": "vuttaṃ, idha pana maggeheva phalāni saṅgahetvā dasseti. Catusaccasaṅkhāte dhamme",
  "tika-s0105t0:233_9": "cakkhūti hi dhammacakkhu. Paññāyeva dassanaṭṭhena cakkhūti paññācakkhu, pubbenivāsāsavakkhayañāṇaṃ.",
  "tika-s0105t0:233_10": "Dibbacakkhumhīti dutiyavijjāya. Idhāti “cakkhunā rūpaṃ disvā”ti imasmiṃ pāṭhe. Ayanti",
  "tika-s0105t0:233_11": "cakkhusaddo. “Pasādacakkhuvohārenā”ti iminā idha cakkhusaddo cakkhupasādeyeva nippariyāyato",
  "tika-s0105t0:233_12": "vattati, pariyāyato pana nissayavohārena nissitassa vattabbato cakkhuviññāṇepi yathā",
  "tika-s0105t0:233_13": "“mañcā ukkuṭṭhiṃ karontī”ti dasseti. Idhāpi sasambhārakathā avasiṭṭhāti katvā sesapadesupīti",
  "tika-s0105t0:233_14": "pi-saddaggahaṇaṃ, “na nimittaggāhī”tiādipadesupīti attho. Vividhaṃ asanaṃ khedanaṃ",
  "tika-s0105t0:233_15": "byāseko, kileso eva byāseko, tena virahito tathā, virahitatā ca asammissatā, asammissabhāvo",
  "tika-s0105t0:233_16": "ca sampayogābhāvato parisuddhatāti āha “asammissaṃ parisuddha”nti, kilesadukkhena",
  "tika-s0105t0:233_17": "avomissaṃ, tato ca suvisuddhanti attho. Sati ca suvisuddhe indriyasaṃvare nīvaraṇesu",
  "tika-s0105t0:233_18": "padhānabhūtapāpadhammavigamena adhicittānuyogo hatthagato eva hoti, tasmā adhicittasukhameva",
  "tika-s0105t0:233_19": "“abyāsekasukha”nti vuccatīti dasseti “adhicittasukha”nti iminā.",
  "tika-s0105t0:234": "Satisampajaññakathāvaṇṇanā",
  "tika-s0105t0:235_0": "214. Samantato pakārehi, pakaṭṭhaṃ vā savisesaṃ jānātīti sampajāno, tassa bhāvo sampajaññaṃ,",
  "tika-s0105t0:235_1": "tathāpavattañāṇaṃ, tassa vibhajanaṃ sampajaññabhājanīyaṃ, tasmiṃ sampajaññabhājanīyamhi.",
  "tika-s0105t0:235_2": "“Gamana”nti iminā abhikkamanaṃ abhikkantanti bhāvasādhanamāha. Tathā paṭikkamanaṃ",
  "tika-s0105t0:235_3": "paṭikkantanti vuttaṃ “nivattana”nti. Gamanañcettha nivattetvā, anivattetvā ca gamanaṃ,",
  "tika-s0105t0:235_4": "nivattanaṃ pana nivattimattameva, aññamaññamupādānakiriyāmattañcetaṃ dvayaṃ. Kathaṃ",
  "tika-s0105t0:235_5": "labbhatīti āha “gamane”tiādi. Abhiharantoti gamanavasena kāyaṃ upanento. Paṭinivattentoti",
  "tika-s0105t0:235_6": "tato puna nivattento. Apanāmentoti apakkamanavasena pariṇāmento. Āsanassāti pīṭhakādiāsanassa.",
  "tika-s0105t0:235_7": "Purimaaṅgābhimukhoti aṭanikādipurimāvayavābhimukho. Saṃsarantoti saṃsappanto. Pacchimaaṅgapadesanti",
  "tika-s0105t0:235_8": "aṭanikādipacchimāyavappadesaṃ. Paccāsaṃsarantoti paṭiāsappanto. “Eseva nayo”ti iminā",
  "tika-s0105t0:235_9": "nipannasseva abhimukhaṃ saṃsappanapaṭiāsappanāni dasseti. Ṭhānanisajjāsayanesu hi",
  "tika-s0105t0:235_10": "yo gamanavidhuro kāyassa purato abhihāro, so abhikkamo. Pacchato apahāro paṭikkamoti lakkhaṇaṃ.",
  "tika-s0105t0:236_0": "Sampajānanaṃ sampajānaṃ, tena attanā kattabbakiccassa karaṇasīlo sampajānakārīti",
  "tika-s0105t0:236_1": "āha “sampajaññena sabbakiccakārī”ti. “Sampajaññameva vā kārī”ti iminā sampajānassa",
  "tika-s0105t0:236_2": "karaṇasīlo sampajānakārīti dasseti. “So hī”tiādi dutiyavikappassa samatthanaṃ. “Sampajañña”nti",
  "tika-s0105t0:236_3": "ca iminā sampajāna-saddassa sampajaññapariyāyatā vuttā. Tathā hi ācariyānandattherena",
  "tika-s0105t0:236_4": "vuttaṃ “samantato, sammā, samaṃ vā pajānanaṃ sampajānaṃ, tadeva sampajañña”nti ayaṃ",
  "tika-s0105t0:236_5": "aṭṭhakathāto aparo nayo – yathā atikkantādīsu asammohaṃ uppādeti, tathā sampajānassa",
  "tika-s0105t0:236_6": "kāro karaṇaṃ sampajānakāro, so etassa atthīti sampajānakārīti.",
  "tika-s0105t0:237_0": "Dhammato vaḍḍhisaṅkhātena atthena saha vattatīti sātthakaṃ, abhikkantādi, sātthakassa",
  "tika-s0105t0:237_1": "sampajānanaṃ sātthakasampajaññaṃ. Sappāyassa attano patirūpassa sampajānanaṃ sappāyasampajaññaṃ.",
  "tika-s0105t0:237_2": "Abhikkamādīsu bhikkhācāragocare, aññattha ca pavattesu avijahitakammaṭṭhānasaṅkhāte",
  "tika-s0105t0:237_3": "gocare sampajānanaṃ gocarasampajaññaṃ. Sāmaññaniddesena, hi ekasesanayena vā gocarasaddo",
  "tika-s0105t0:237_4": "tadatthadvayepi pavattati. Atikkamādīsu asammuyhanasaṅkhātaṃ asammohameva sampajaññaṃ",
  "tika-s0105t0:237_5": "asammohasampajaññaṃ. Cittavasenevāti cittassa vaseneva, cittavasamanugatenevāti attho.",
  "tika-s0105t0:237_6": "Pariggahetvāti tulayitvā tīretvā, paṭisaṅkhāyāti attho. Saṅghadassaneneva uposathapavāraṇādiatthāya",
  "tika-s0105t0:237_7": "gamanaṃ saṅgahitaṃ. Ādisaddena kasiṇaparikammādīnaṃ saṅgaho. Saṅkhepato vuttaṃ tadatthameva",
  "tika-s0105t0:237_8": "vivarituṃ “cetiyaṃ vā”tiādi vuttaṃ. Arahattaṃ pāpuṇātīti ukkaṭṭhaniddeso esa. Samathavipassanuppādanampi",
  "tika-s0105t0:237_9": "hi bhikkhuno vaḍḍhiyeva. Tatthāti asubhārammaṇe. Kecīti abhayagirivāsino. Āmisatoti",
  "tika-s0105t0:237_10": "cīvarādiāmisapaccayato. Kasmāti āha “taṃ nissāyā”tiādi.",
  "tika-s0105t0:238_0": "Tasminti sātthakasampajaññavasena pariggahitaatthe. Yasmā pana dhammato vaḍḍhiyeva",
  "tika-s0105t0:238_1": "attho nāma, tasmā yaṃ “sātthaka”nti adhippetaṃ gamanaṃ, taṃ sabbampi sappāyamevāti",
  "tika-s0105t0:238_2": "siyā avisesena kassaci āsaṅkāti tannivattanatthaṃ “cetiyadassanaṃ tāvā”tiādi āraddhaṃ.",
  "tika-s0105t0:238_3": "Mahāpūjāyāti mahatiyā pūjāya, bahūnaṃ pūjādivaseti vuttaṃ hoti. Cittakammarūpakānī",
  "tika-s0105t0:238_4": "viyāti cittakammakatapaṭimāyo viya, yantapayogena vā nānappakāravicittakiriyā paṭimāyo",
  "tika-s0105t0:238_5": "viya. Tatrāti tāsu parisāsu. Assāti bhikkhuno. Asamapekkhanaṃ nāma gehassitaaññāṇupekkhāvasena",
  "tika-s0105t0:238_6": "ārammaṇassa ayoniso gahaṇaṃ. Yaṃ sandhāya vuttaṃ “cakkhunā rūpaṃ disvā uppajjati",
  "tika-s0105t0:238_7": "upekkhā bālassa mūḷhassa puthujjanassā”tiādi mātugāmasamphassavasena kāyasaṃsaggāpatti.",
  "tika-s0105t0:238_8": "Hatthiādisammaddena jīvitantarāyo. Visabhāgarūpadassanādinā brahmacariyantarāyo.",
  "tika-s0105t0:238_9": "“Dasadvādasayojanantare parisā sannipatantī”tiādinā vuttappakāreneva. Mahāparisaparivārānanti",
  "tika-s0105t0:238_10": "kadāci dhammassavanādiatthāya itthipurisasammissaparivāre sandhāya vuttaṃ.",
  "tika-s0105t0:239_0": "Tadatthadīpanatthanti asubhadassanassa sātthakabhāvasaṅkhātassa atthassa dīpanatthaṃ.",
  "tika-s0105t0:239_1": "Pabbajitadivasato paṭṭhāya paṭivacanadānavasena bhikkhūnaṃ anuvattanakathā āciṇṇā,",
  "tika-s0105t0:239_2": "tasmā paṭivacanassa adānavasena ananuvattanakathā tassa dutiyā nāma hotīti āha “dve",
  "tika-s0105t0:239_3": "kathā nāma na kathitapubbā”ti. Dve kathāti hi vacanakaraṇākaraṇakathā. Tattha vacanakaraṇakathāyeva",
  "tika-s0105t0:239_4": "kathitapubbā, dutiyā na kathitapubbā. Tasmā subbacattā paṭivacanamadāsīti attho.",
  "tika-s0105t0:240_0": "Evanti iminā. “Sace pana cetiyassa mahāpūjāyā”tiādikaṃ sabbampi vuttappakāraṃ paccāmasati,",
  "tika-s0105t0:240_1": "na “purisassa mātugāmāsubha”ntiādikameva. Pariggahitaṃ sātthakaṃ, sappāyañca yena",
  "tika-s0105t0:240_2": "so pariggahitasātthakasappāyo, tassa, tena yathānupubbikaṃ sampajaññapariggahaṇaṃ",
  "tika-s0105t0:240_3": "dasseti. Vuccamānayogakammassa pavattiṭṭhānatāya bhāvanāya ārammaṇaṃ kammaṭṭhānaṃ,",
  "tika-s0105t0:240_4": "tadeva bhāvanāya visayabhāvato gocaranti āha “kammaṭṭhānasaṅkhātaṃ gocara”nti. Uggahetvāti",
  "tika-s0105t0:240_5": "yathā uggahanimittaṃ uppajjati, evaṃ uggahakosallassa sampādanavasena uggahaṇaṃ katvā.",
  "tika-s0105t0:240_6": "Bhikkhācāragocareti bhikkhācārasaṅkhāte gocare, anena kammaṭṭhāne, bhikkhācāre ca",
  "tika-s0105t0:240_7": "gocarasaddoti dasseti.",
  "tika-s0105t0:241_0": "Idhāti sāsane. Haratīti kammaṭṭhānaṃ pavattanavasena neti, yāva piṇḍapātapaṭikkamā",
  "tika-s0105t0:241_1": "anuyuñjatīti attho. Na paccāharatīti āhārūpayogato yāva divāṭhānupasaṅkamanā kammaṭṭhānaṃ",
  "tika-s0105t0:241_2": "na paṭineti. Tatthāti tesu catūsu bhikkhūsu. Āvaraṇīyehīti nīvaraṇehi. Pagevāti pātoyeva.",
  "tika-s0105t0:241_3": "Sarīraparikammanti mukhadhovanādisarīrapaṭijagganaṃ. Dve tayo pallaṅketi dve tayo",
  "tika-s0105t0:241_4": "nisajjāvāre. Ūrubaddhāsanañhettha pallaṅko. Usumanti dve tīṇi uṇhāpanāni sandhāya",
  "tika-s0105t0:241_5": "vuttaṃ. Kammaṭṭhānaṃ anuyuñjitvāti tadahe mūlabhūtaṃ kammaṭṭhānaṃ anuyuñjitvā. Kammaṭṭhānasīsenevāti",
  "tika-s0105t0:241_6": "kammaṭṭhānamukheneva, kammaṭṭhānamavijahanto evāti vuttaṃ hoti, tena “patopi acetano”tiādinā",
  "tika-s0105t0:241_7": "vakkhamānaṃ kammaṭṭhānaṃ, yathāparihariyamānaṃ vā avijahitvāti dasseti.",
  "tika-s0105t0:242_0": "Gantvāti pāpuṇitvā. Buddhānussatikammaṭṭhānaṃ ce, tadeva nipaccakārasādhanaṃ. Aññañce,",
  "tika-s0105t0:242_1": "anipaccakārakaraṇamiva hotīti dassetuṃ “sace”tiādi vuttaṃ. Atabbisayena taṃ ṭhapetvā.",
  "tika-s0105t0:242_2": "“Mahantaṃ cetiyaṃ ce”tiādinā kammaṭṭhānikassa mūlakammaṭṭhānamanasikārassa papañcābhāvadassanaṃ.",
  "tika-s0105t0:242_3": "Aññena pana tathāpi aññathāpi vanditabbameva. Tathevāti tikkhattumeva. Paribhogacetiyato",
  "tika-s0105t0:242_4": "sārīrikacetiyaṃ garutaranti katvā “cetiyaṃ vanditvā”ti pubbakālakiriyāvasena vuttaṃ.",
  "tika-s0105t0:242_5": "Yathāha aṭṭhakathāyaṃ “cetiyaṃ bādhayamānā bodhisākhā haritabbā”ti, ayaṃ ācariyassa",
  "tika-s0105t0:242_6": "mati, “bodhiyaṅgaṇaṃ pattenāpī”ti pana vacanato yadi cetiyaṅgaṇato gate bhikkhācāramagge",
  "tika-s0105t0:242_7": "bodhiyaṅgaṇaṃ bhaveyya, sāpi vanditabbāti maggānukkameneva “cetiyaṃ vanditvā”ti pubbakālakiriyāvacanaṃ,",
  "tika-s0105t0:242_8": "na tu garukātabbatānukkamena. Evañhi sati bodhiyaṅgaṇaṃ paṭhamaṃ pattenāpi bodhiṃ",
  "tika-s0105t0:242_9": "vanditvā cetiyaṃ vanditabbaṃ, ekameva pattenāpi tadeva vanditabbaṃ, tadubhayampi",
  "tika-s0105t0:242_10": "appattena na vanditabbanti ayamattho suviññāto hoti. Bhikkhācāragatamaggena hi pattaṭṭhāne",
  "tika-s0105t0:242_11": "kattabbaantarāvattadassanametaṃ, na pana dhuvavattadassanaṃ. Pubbe hesa katavattoyeva.",
  "tika-s0105t0:242_12": "Tenāha “pageva cetiyaṅgaṇabodhiyaṅgaṇavattaṃ katvā”tiādi. Buddhaguṇānussaraṇavaseneva",
  "tika-s0105t0:242_13": "bodhiādiparibhogacetiyepi nipaccakaraṇaṃ upapannanti dasseti “buddhassa bhagavato",
  "tika-s0105t0:242_14": "sammukhā viya nipaccakāraṃ dassetvā”ti iminā. Paṭisāmitaṭṭhānanti sopānamūlabhāvasāmaññena",
  "tika-s0105t0:242_15": "vuttaṃ, buddhārammaṇapītivisayabhūtacetiyaṅgaṇabodhiyaṅgaṇato bāhiraṭṭhānaṃ patvāti vuttaṃ hoti.",
  "tika-s0105t0:243_0": "Gāmasamīpeti gāmūpacāre. Tāva pañhaṃ vā pucchanti, dhammaṃ vā sotukāmā hontīti sambandho.",
  "tika-s0105t0:243_1": "Janasaṅgahatthanti “mayi akathente etesaṃ ko kathessatī”ti dhammānuggahena mahājanassa",
  "tika-s0105t0:243_2": "saṅgahaṇatthaṃ. Aṭṭhakathācariyānaṃ vacanaṃ samatthetuṃ “dhammakathā hi kammaṭṭhānavinimuttā",
  "tika-s0105t0:243_3": "nāma natthī”ti vuttaṃ. Tasmāti yasmā “dhammakathā nāma kātabbāyevā”ti aṭṭhakathācariyā",
  "tika-s0105t0:243_4": "vadanti, yasmā vā dhammakathā kammaṭṭhānavinimuttā nāma natthi, tasmā dhammakathaṃ",
  "tika-s0105t0:243_5": "kathetvāti sambandho. Ācariyānandattherena pana “tasmā”ti etassa “kathetabbāyevāti",
  "tika-s0105t0:243_6": "vadantī”ti etena sambandho vutto. Kammaṭṭhānasīsenevāti attanā parihariyamānaṃ kammaṭṭhānaṃ",
  "tika-s0105t0:243_7": "avijahanavasena, tadanuguṇaṃyeva dhammakathaṃ kathetvāti attho, dutiyapadepi eseva",
  "tika-s0105t0:243_8": "nayo. Anumodanaṃ katvāti etthāpi “kammaṭṭhānasīsenevā”ti adhikāro. Tatthāti gāmato",
  "tika-s0105t0:243_9": "nikkhamanaṭṭhāneyeva.",
  "tika-s0105t0:244_0": "“Porāṇakabhikkhū”tiādinā porāṇakāciṇṇadassanena yathāvuttamatthaṃ daḷhaṃ karoti.",
  "tika-s0105t0:244_1": "Sampattaparicchedenevāti “paricito aparicito”tiādivibhāgaṃ akatvā sampattakoṭiyā",
  "tika-s0105t0:244_2": "eva, samāgamamattenevāti attho. Ānubhāvenāti anuggahabalena. Bhayeti paracakkādibhaye.",
  "tika-s0105t0:244_3": "Chātaketi dubbhikkhe.",
  "tika-s0105t0:245_0": "“Pacchimayāmepi nisajjācaṅkamehi vītināmetvā”tiādinā vuttappakāraṃ. Karontassāti",
  "tika-s0105t0:245_1": "karamānasseva, anādare cetaṃ sāmivacanaṃ. Kammajatejoti gahaṇiṃ sandhāyāha. Pajjalatīti",
  "tika-s0105t0:245_2": "uṇhabhāvaṃ janeti. Tatoyeva upādinnakaṃ gaṇhāti, sedā muccanti. Kammaṭṭhānaṃ vīthiṃ",
  "tika-s0105t0:245_3": "nārohati khudāparissamena kilantakāyassa samādhānābhāvato. Anupādinnaṃ odanādivatthu.",
  "tika-s0105t0:245_4": "Upādinnaṃ udarapaṭalaṃ. Antokucchiyañhi odanādivatthusmiṃ asati kammajatejo uṭṭhahitvā",
  "tika-s0105t0:245_5": "udarapaṭalaṃ gaṇhāti, “chātosmi, āhāraṃ me dethā”ti vadāpeti, bhuttakāle udarapaṭalaṃ",
  "tika-s0105t0:245_6": "muñcitvā vatthuṃ gaṇhāti, atha satto ekaggo hoti, yato “chāyārakkhaso viya kammajatejo”ti",
  "tika-s0105t0:245_7": "aṭṭhakathāsu vutto. So pagevāti ettha “tasmā”ti seso. Gorūpānanti gunnaṃ, gosamūhānaṃ",
  "tika-s0105t0:245_8": "vā, vajato gocaratthāya nikkhamanavelāyamevāti attho. Vuttaviparītanayena upādinnakaṃ",
  "tika-s0105t0:245_9": "muñcitvā anupādinnakaṃ gaṇhāti. Antarābhatteti bhattassa antare, yāva bhattaṃ na",
  "tika-s0105t0:245_10": "bhuñjati, tāvāti attho. Tenāha “kammaṭṭhānasīsena āhārañca paribhuñjitvā”ti. Avasesaṭṭhāneti",
  "tika-s0105t0:245_11": "yāguyā aggahitaṭṭhāne. Tatoti bhuñjanato. Poṅkhānupoṅkhanti kammaṭṭhānānupaṭṭhānassa",
  "tika-s0105t0:245_12": "anavacchedadassanametaṃ, uttaruttarinti attho, yathā poṅkhānupoṅkhaṃ pavattāya sarapaṭipāṭiyā",
  "tika-s0105t0:245_13": "anavacchedo, evametassāpi kammaṭṭhānupaṭṭhānassāti vuttaṃ hoti. “Edisā cā”tiādinā",
  "tika-s0105t0:245_14": "tathā kammaṭṭhānamanasikārassāpi sātthakabhāvaṃ dasseti. Āsananti nisajjāsanaṃ.",
  "tika-s0105t0:246_0": "Nikkhittadhuroti bhāvanānuyoge anukkhittadhuro anāraddhavīriyo. Vattapaṭipattiyā",
  "tika-s0105t0:246_1": "aparipūraṇena sabbavattāni bhinditvā. Pañcavidhacetokhīlavinibandhacittoti pañcavidhena",
  "tika-s0105t0:246_2": "cetokhīlena, vinibandhena ca sampayuttacitto. Vuttañhi majjhimāgame cetokhīlasutte –",
  "tika-s0105t0:247": "“Katamassa pañca cetokhīlā appahīnā honti? Idha bhikkhave bhikkhu satthari kaṅkhati, dhamme kaṅkhati, saṅghe kaṅkhati, sikkhāya kaṅkhati, sabrahmacārīsu kupito hotī”ti,",
  "tika-s0105t0:248_0": "“Katamassa pañca cetaso vinibandhā asamucchinnā honti? Idha bhikkhave bhikkhu kāme",
  "tika-s0105t0:248_1": "avītarāgo hoti, kāye avītarāgo hoti, rūpe avītarāgo hoti, yāvadatthaṃ udarāvadehakaṃ",
  "tika-s0105t0:248_2": "bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ",
  "tika-s0105t0:248_3": "paṇidhāya brahmacariyaṃ caratī”ti. Ca –",
  "tika-s0105t0:249_0": "Vitthāro. Ācariyena pana pañcavidhacetovinibandhacittabhāvoyeva padekadesamulliṅgetvā",
  "tika-s0105t0:249_1": "dassito. Cittassa kacavarakhāṇukabhāvo hi cetokhīlo, cittaṃ bandhitvā muṭṭhiyaṃ viya",
  "tika-s0105t0:249_2": "katvā gaṇhanabhāvo cetaso vinibandho. Paṭhamo cettha vicikicchādosavasena, dutiyo",
  "tika-s0105t0:249_3": "lobhavasenāti ayametesaṃ viseso. Caritvāti vicaritvā. Kammaṭṭhānavirahavasena tuccho.",
  "tika-s0105t0:250_0": "Bhāvanāsahitameva bhikkhāya gataṃ, paccāgatañca yassāti gatapaccāgatikaṃ, tadeva",
  "tika-s0105t0:250_1": "vattaṃ, tassa vasena. Attakāmāti attano hitasukhamicchantā, dhammacchandavantoti",
  "tika-s0105t0:250_2": "attho. Dhammo hi hitaṃ, sukhañca tannimittakanti. Atha vā viññūnaṃ attato nibbisesattā,",
  "tika-s0105t0:250_3": "attabhāvapariyāpannattā ca dhammo attā nāma, taṃ kāmenti icchantīti attakāmā. Adhunā",
  "tika-s0105t0:250_4": "pana atthakāmāti hitavācakena atthasaddena pāṭho dissati, dhammasaññuttaṃ hitamicchantā,",
  "tika-s0105t0:250_5": "hitabhūtaṃ vā dhammamicchantāti tassattho. Iṇaṭṭāti iṇena pīḷitā. Tathā sesapadadvayepi. Etthāti sāsane.",
  "tika-s0105t0:251_0": "Usabhaṃ nāma vīsati yaṭṭhiyo, gāvutaṃ nāma asīti usabhā. Tāya saññāyāti tādisāya",
  "tika-s0105t0:251_1": "pāsāṇasaññāya, kammaṭṭhānamanasikārena “ettakaṃ ṭhānamāgatā”ti jānantā gacchantīti",
  "tika-s0105t0:251_2": "adhippāyo. Nanti kilesaṃ. Kammaṭṭhānavippayuttacittena pāduddhāraṇamakatthukāmato",
  "tika-s0105t0:251_3": "tiṭṭhati, pacchāgato pana ṭhitimanatikkamitukāmato. Soti uppannakileso bhikkhu. Ayanti",
  "tika-s0105t0:251_4": "pacchāgato. Etanti parassa jānanaṃ. Tatthevāti patiṭṭhitaṭṭhāneyeva. Soyeva nayoti",
  "tika-s0105t0:251_5": "“ayaṃ bhikkhū”tiādikā yo patiṭṭhāne vutto, so eva nisajjāyapi nayo. Pacchato āgacchantānaṃ",
  "tika-s0105t0:251_6": "chinnabhattabhāvabhayenāpi yonisomanasikāraṃ paribrūhetīti idampi parassa jānaneneva",
  "tika-s0105t0:251_7": "saṅgahitanti daṭṭhabbaṃ. Purimapādeyevāti paṭhamaṃ kammaṭṭhānavippayuttacittena uddharitapādavaḷañjeyeva.",
  "tika-s0105t0:251_8": "Etīti gacchati. “Ālindakavāsī mahāphussadevatthero viyā”tiādinā aṭṭhāneyevetaṃ kathitaṃ.",
  "tika-s0105t0:251_9": "“Kvāyaṃ evaṃ paṭipannapubbo”ti āsaṅkaṃ nivatteti.",
  "tika-s0105t0:252_0": "Maddantāti dhaññakaraṇaṭṭhāne sālisīsādīni maddantā. Assāti therassa, ubhayāpekkhavacanametaṃ.",
  "tika-s0105t0:252_1": "Assa arahattappattadivase caṅkamanakoṭiyanti ca. Adhigamappicchatāya vikkhepaṃ katvā,",
  "tika-s0105t0:252_2": "nibandhitvā ca paṭijānitvāyeva ārocesi.",
  "tika-s0105t0:253_0": "Paṭhamaṃ tāvāti padasobhanatthaṃ pariyāyavacanaṃ. Mahāpadhānanti bhagavato dukkaracariyaṃ,",
  "tika-s0105t0:253_1": "amhākaṃ atthāya lokanāthena chabbassāni kataṃ dukkaracariyaṃ “evāhaṃ yathābalaṃ pūjessāmī”ti",
  "tika-s0105t0:253_2": "attho. Paṭipattipūjāyeva hi pasatthatarā satthupūjā, na tathā āmisapūjā. Ṭhānacaṅkamamevāti",
  "tika-s0105t0:253_3": "adhiṭṭhātabbairiyāpathavasena vuttaṃ, na bhojanakālādīsu avassaṃ kattabbanisajjāya",
  "tika-s0105t0:253_4": "paṭikkhepavasena. Evasaddena hi itarāya nisajjāya, sayanassa ca nivattanaṃ karoti.",
  "tika-s0105t0:253_5": "Vippayuttena uddhaṭe paṭinivattentoti sampayuttena uddharitapādeyeva puna ṭhapanaṃ",
  "tika-s0105t0:253_6": "sandhāyāha. “Gāmasamīpaṃ gantvā”ti vatvā tadatthaṃ vivarati “gāvī nū”tiādinā. Kacchakantaratoti",
  "tika-s0105t0:253_7": "upakacchantarato, upakacche laggitakamaṇḍalutoti vuttaṃ hoti. Udakagaṇḍūsanti udakāvagaṇḍakārakaṃ.",
  "tika-s0105t0:253_8": "Katinaṃ tithīnaṃ pūraṇī katimī, “pañcamī nu kho pakkhassa, aṭṭhamī”tiādinā divasaṃ",
  "tika-s0105t0:253_9": "vā pucchitoti attho. Anārocanassa akattabbattā āroceti. Tathā hi vuttaṃ “anujānāmi",
  "tika-s0105t0:253_10": "bhikkhave sabbeheva pakkhagaṇanaṃ uggahetu”ntiādi.",
  "tika-s0105t0:254_0": "“Udakaṃ gilitvā ārocetī”ti vuttanayena. Tatthāti gāmadvāre. Niṭṭhubhananti udakaniṭṭhubhanaṭṭhānaṃ.",
  "tika-s0105t0:254_1": "Tesūti manussesu. Ñāṇacakkhusampannattā cakkhumā. Īdisoti susammaṭṭhacetiyaṅgaṇādiko.",
  "tika-s0105t0:254_2": "Visuddhipavāraṇanti khīṇāsavabhāvena pavāraṇaṃ.",
  "tika-s0105t0:255_0": "Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha “vīthiyo",
  "tika-s0105t0:255_1": "sallakkhetvā”ti. Yaṃ sandhāya vuttaṃ “pāsādikena abhikkantena paṭikkantenā”tiādi.",
  "tika-s0105t0:255_2": "Taṃ gamanaṃ dassetuṃ “tattha cā”tiādimāha. “Na hi javena piṇḍapātiyadhutaṅgaṃ nāma",
  "tika-s0105t0:255_3": "kiñci atthī”ti iminā javena gamane loluppacāritā viya asāruppataṃ dasseti. Udakasakaṭanti",
  "tika-s0105t0:255_4": "udakasārasakaṭaṃ. Tañhi visamabhūmibhāgappattaṃ niccalameva kātuṃ vaṭṭati. Tadanurūpanti",
  "tika-s0105t0:255_5": "bhikkhādānānurūpaṃ. “Āhāre paṭikūlasaññaṃ upaṭṭhapetvā”tiādīsu yaṃ vattabbaṃ, taṃ",
  "tika-s0105t0:255_6": "parato āgamissati. Rathassa akkhānaṃ telena abbhañjanaṃ, vaṇassa lepanaṃ, puttamaṃsassa",
  "tika-s0105t0:255_7": "khādanañca tidhā upamā yassa āharaṇassāti tathā. Aṭṭhaṅgasamannāgatanti “yāvadeva",
  "tika-s0105t0:255_8": "imassa kāyassa ṭhitiyā, yāpanāyā”tiādinā vuttehi aṭṭhahi aṅgehi samannāgataṃ katvā.",
  "tika-s0105t0:255_9": "“Neva davāyā”tiādi pana paṭikkhepamattadassanaṃ. Bhattakilamathanti bhattavasena",
  "tika-s0105t0:255_10": "uppannakilamathaṃ. Purebhattādi divāvasena vuttaṃ. Purimayāmādi rattivasena.",
  "tika-s0105t0:256_0": "Gatapaccāgatesu kammaṭṭhānassa haraṇaṃ vattanti atthaṃ dassento “haraṇapaccāharaṇasaṅkhāta”nti",
  "tika-s0105t0:256_1": "āha. “Yadi upanissayasampanno hotī”ti idaṃ “devaputto hutvā”tiādīsupi sabbattha sambajjhitabbaṃ.",
  "tika-s0105t0:256_2": "Tattha paccekabodhiyā upanissayasampadā kappānaṃ dve asaṅkhyeyyāni, satasahassañca",
  "tika-s0105t0:256_3": "tajjā puññañāṇasambhārasambharaṇaṃ, sāvakabodhiyā aggasāvakānaṃ ekamasaṅkhyeyyaṃ,",
  "tika-s0105t0:256_4": "kappasatasahassañca, mahāsāvakānaṃ kappasatasahassameva, itaresaṃ pana atītāsu jātīsu",
  "tika-s0105t0:256_5": "vivaṭṭupanissayavasena kālaniyamamantarena nibbattitaṃ nibbedhabhāgiyakusalaṃ. “Seyyathāpī”tiādinā",
  "tika-s0105t0:256_6": "tasmiṃ tasmiṃ ṭhānantare etadaggaṭṭhapitānaṃ therānaṃ sakkhidassanaṃ. Tattha thero",
  "tika-s0105t0:256_7": "bāhiyo dārucīriyoti bāhiyavisaye sañjātasaṃvaḍḍhatāya bāhiyo, dārucīrapariharaṇato",
  "tika-s0105t0:256_8": "dārucīriyoti ca samaññito thero. So hāyasmā –",
  "tika-s0105t0:257_0": "“Tasmā tiha te bāhiya evaṃ sikkhitabbaṃ ‘diṭṭhe diṭṭhamattaṃ bhavissati, sute, mute,",
  "tika-s0105t0:257_1": "viññāte viññātamattaṃ bhavissatī’ti, evañhi te bāhiya sikkhitabbaṃ. Yato kho te bāhiya",
  "tika-s0105t0:257_2": "diṭṭhe diṭṭhamattaṃ bhavissati, sute, mute, viññāte viññātamattaṃ bhavissati, tato",
  "tika-s0105t0:257_3": "tvaṃ bāhiya na tena. Yato tvaṃ bāhiya na tena, tato bāhiya na tattha. Yato tvaṃ bāhiya",
  "tika-s0105t0:257_4": "na tattha, tato tvaṃ bāhiya nevidha na huraṃ na ubhayamantarena, esevanto dukkhassā’ti”.",
  "tika-s0105t0:258_0": "Ettakāya desanāya arahattaṃ sacchākāsi. Evaṃ sāriputtattherādīnampi mahāpaññatādidīpanāni",
  "tika-s0105t0:258_1": "suttapadāni vitthārato vattabbāni. Visesato pana aṅguttarāgame etadaggasuttapadāni",
  "tika-s0105t0:258_2": "sikhāpattanti koṭippattaṃ niṭṭhānappattaṃ sabbathā paripuṇṇato.",
  "tika-s0105t0:259_0": "Tanti asammuyhanaṃ. Evanti idāni vuccamānākārena veditabbaṃ. “Attā abhikkamatī”ti",
  "tika-s0105t0:259_1": "iminā diṭṭhigāhavasena, “ahaṃ abhikkamāmī”ti iminā mānagāhavasena, tadubhayassa pana",
  "tika-s0105t0:259_2": "vinā taṇhāya appavattanato taṇhāgāhavasenāti tīhipi maññanāhi andhabālaputhujjanassa",
  "tika-s0105t0:259_3": "abhikkame sammuyhanaṃ dasseti. “Tathā asammuyhanto”ti vatvā tadeva asammuyhanaṃ yena",
  "tika-s0105t0:259_4": "ghanavinibbhogena hoti, taṃ dassento “abhikkamāmī”tiādimāha. Cittasamuṭṭhānavāyodhātūti",
  "tika-s0105t0:259_5": "teneva abhikkamanacittena samuṭṭhānā, taṃcittasamuṭṭhānikā vā vāyodhātu. Viññattinti",
  "tika-s0105t0:259_6": "kāyaviññattiṃ. Janayamānā uppajjati tassā vikārabhāvato. Itīti tasmā uppajjanato.",
  "tika-s0105t0:259_7": "Cittakiriyavāyodhātuvipphāravasenāti kiriyamayacittasamuṭṭhānavāyodhātuyā vicalanākārasaṅkhātakāyaviññattivasena.",
  "tika-s0105t0:259_8": "Tassāti aṭṭhisaṅghāṭassa. Abhikkamatoti abhikkamantassa. Omattāti avamattā lāmakappamāṇā.",
  "tika-s0105t0:259_9": "Vāyodhātutejodhātuvasena itarā dve dhātuyo.",
  "tika-s0105t0:260_0": "Idaṃ vuttaṃ hoti – yasmā cettha vāyodhātuyā anugatā tejodhātu uddharaṇassa paccayo.",
  "tika-s0105t0:260_1": "Uddharaṇagatikā hi tejodhātu, tena tassā uddharaṇe vāyodhātuyā anugatabhāvo hoti,",
  "tika-s0105t0:260_2": "tasmā imāsaṃ dvinnamettha sāmatthiyato adhimattatā, tathā abhāvato pana itarāsaṃ",
  "tika-s0105t0:260_3": "omattatāti. Yasmā pana tejodhātuyā anugatā vāyodhātu atiharaṇavītiharaṇānaṃ paccayo.",
  "tika-s0105t0:260_4": "Kiriyagatikāya hi vāyodhātuyā atiharaṇavītiharaṇesu sātisayo byāpāro, tena tassā",
  "tika-s0105t0:260_5": "tattha tejodhātuyā anugatabhāvo hoti, tasmā imāsaṃ dvinnamettha sāmatthiyato adhimattatā,",
  "tika-s0105t0:260_6": "itarāsañca tadabhāvato omattatāti dasseti “tathā atiharaṇavītiharaṇesū”ti iminā.",
  "tika-s0105t0:260_7": "Satipi cettha anugamakānugantabbatāvisese tejodhātuvāyodhātubhāvamattaṃ sandhāya",
  "tika-s0105t0:260_8": "tathāsaddaggahaṇaṃ kataṃ. Paṭhame hi naye tejodhātuyā anugamakatā, vāyodhātuyā anugantabbatā,",
  "tika-s0105t0:260_9": "dutiye pana vāyodhātuyā anugamakatā, tejodhātuyā anugantabbatāti. Tattha akkantaṭṭhānato",
  "tika-s0105t0:260_10": "pādassa ukkhipanaṃ uddharaṇaṃ, ṭhitaṭṭhānaṃ atikkamitvā purato haraṇaṃ atiharaṇaṃ.",
  "tika-s0105t0:260_11": "Khāṇuādipariharaṇatthaṃ, patiṭṭhitapādaghaṭṭanāpariharaṇatthaṃ vā passena haraṇaṃ",
  "tika-s0105t0:260_12": "vītiharaṇaṃ, yāva patiṭṭhitapādo, tāva haraṇaṃ atiharaṇaṃ, tato paraṃ haraṇaṃ vītiharaṇanti",
  "tika-s0105t0:260_13": "vā ayametesaṃ viseso.",
  "tika-s0105t0:261_0": "Yasmā pathavīdhātuyā anugatā āpodhātu vossajjane paccayo. Garutarasabhāvā hi āpodhātu,",
  "tika-s0105t0:261_1": "tena tassā vossajjane pathavīdhātuyā anugatabhāvo hoti, tasmā tāsaṃ dvinnamettha",
  "tika-s0105t0:261_2": "sāmatthiyato adhimattatā, itarāsañca tadabhāvato omattatāti dassento āha “vossajjane…pe…",
  "tika-s0105t0:261_3": "balavatiyo”ti. Yasmā pana āpodhātuyā anugatā pathavīdhātu sannikkhepanassa paccayo.",
  "tika-s0105t0:261_4": "Patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo",
  "tika-s0105t0:261_5": "hoti, tathā ghaṭṭanakiriyāya pathavīdhātuyā vasena sannirujjhanassa sijjhanato tassā",
  "tika-s0105t0:261_6": "sannirujjhanepi āpodhātuyā anugatabhāvo hoti, tasmā vuttaṃ “tathā sannikkhepanasannirujjhanesū”ti.",
  "tika-s0105t0:262_0": "Anugamakānugantabbatāvisesepi sati pathavīdhātuāpodhātubhāvamattaṃ sandhāya tathāsaddaggahaṇaṃ",
  "tika-s0105t0:262_1": "kataṃ. Paṭhame hi naye pathavīdhātuyā anugamakatā, āpodhātuyā anugantabbatā, dutiye",
  "tika-s0105t0:262_2": "pana āpodhātuyā anugamakatā, pathavīdhātuyā anugantabbatāti. Vossajjanañcettha pādassa",
  "tika-s0105t0:262_3": "onāmanavasena vossaggo, tato paraṃ bhūmiādīsu patiṭṭhāpanaṃ sannikkhepanaṃ, patiṭṭhāpetvā",
  "tika-s0105t0:262_4": "nimmaddanavasena gamanassa sannirodho sannirujjhanaṃ.",
  "tika-s0105t0:263_0": "Tatthāti tasmiṃ atikkamane, tesu vā yathāvuttesu uddharaṇātiharaṇavītiharaṇavossajjanasannikkhepanasannirujjhanasaṅkhātesu",
  "tika-s0105t0:263_1": "chasu koṭṭhāsesu. Uddharaṇeti uddharaṇakkhaṇe. Rūpārūpadhammāti uddharaṇākārena pavattā",
  "tika-s0105t0:263_2": "rūpadhammā, taṃsamuṭṭhāpakā ca arūpadhammā. Atiharaṇaṃ na pāpuṇanti khaṇamattāvaṭṭhānato.",
  "tika-s0105t0:263_3": "Sabbattha esa nayo. Tattha tatthevāti yattha yattha uddharaṇādike uppannā, tattha",
  "tika-s0105t0:263_4": "tattheva. Na hi dhammānaṃ desantarasaṅkamanaṃ atthi lahuparivattanato. Pabbaṃ pabbanti",
  "tika-s0105t0:263_5": "paricchedaṃ paricchedaṃ. Sandhi sandhīti gaṇṭhi gaṇṭhi. Odhi odhīti bhāgaṃ bhāgaṃ.",
  "tika-s0105t0:263_6": "Sabbañcetaṃ uddharaṇādikoṭṭhāse sandhāya sabhāgasantativasena vuttanti veditabbaṃ.",
  "tika-s0105t0:263_7": "Itaro eva hi rūpadhammānampi pavattikkhaṇo gamanayogagamanassādānaṃ devaputtānaṃ",
  "tika-s0105t0:263_8": "heṭṭhupariyena paṭimukhaṃ dhāvantānaṃ sirasi, pāde ca bandhakhuradhārāsamāgamatopi",
  "tika-s0105t0:263_9": "sīghataro, yathā tilānaṃ bhijjayamānānaṃ paṭapaṭāyanena bhedo lakkhīyati, evaṃ saṅkhatadhammānaṃ",
  "tika-s0105t0:263_10": "uppādenāti dassanatthaṃ “paṭapaṭāyantā”ti vuttaṃ, uppādavasena paṭapaṭa-saddaṃ akarontāpi",
  "tika-s0105t0:263_11": "karontā viyāti attho. Tilabhedalakkhaṇaṃ paṭapaṭāyanaṃ viya hi saṅkhatabhedalakkhaṇaṃ",
  "tika-s0105t0:263_12": "uppādo uppannānamekantato bhinnattā. Tatthāti abhikkamane. Ko eko abhikkamati nābhikkamatiyeva.",
  "tika-s0105t0:263_13": "Kassa vā ekassa abhikkamanaṃ siyā, na siyā eva. Kasmā? Paramatthato hi…pe… dhātūnaṃ",
  "tika-s0105t0:263_14": "sayanaṃ, tasmāti attho. Andhabālaputhujjanasammūḷhassa attano abhikkamananivattanañhetaṃ",
  "tika-s0105t0:263_15": "vacanaṃ. Atha vā “ko eko…pe… abhikkamana”nti codanāya “paramatthato hī”tiādinā sodhanā vuttā.",
  "tika-s0105t0:264_0": "Tasmiṃ tasmiṃ koṭṭhāseti yathāvutte chabbidhepi koṭṭhāse gamanādikassa apaccāmaṭṭhattā.",
  "tika-s0105t0:264_1": "“Saddhiṃ rūpena uppajjate, nirujjhatī”ti ca silokapadena saha sambandho. Tattha paṭhamapadasambandhe",
  "tika-s0105t0:264_2": "rūpenāti yena kenaci sahuppajjanakena rūpena. Dutiyapadasambandhe pana “rūpenā”ti",
  "tika-s0105t0:264_3": "idaṃ yaṃ tato nirujjhamānacittato upari sattarasamacittassa uppādakkhaṇe uppannaṃ,",
  "tika-s0105t0:264_4": "tadeva tassa nirujjhamānacittassa nirodhena saddhiṃ nirujjhanakaṃ sattarasacittakkhaṇāyukaṃ",
  "tika-s0105t0:264_5": "rūpaṃ sandhāya vuttaṃ, aññathā rūpārūpadhammā samānāyukā siyuṃ. Yadi ca siyuṃ, atha",
  "tika-s0105t0:264_6": "“rūpaṃ garupariṇāmaṃ dandhanirodha”ntiādi aṭṭhakathāvacanehi, “nāhaṃ bhikkhave aññaṃ",
  "tika-s0105t0:264_7": "ekadhammampi samanupassāmi, yaṃ evaṃ lahuparivattaṃ, yathayidaṃ citta”nti evamādipāḷivacanehi",
  "tika-s0105t0:264_8": "ca virodho siyā. Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ",
  "tika-s0105t0:264_9": "vibhāvento eva uppajjanti, tasmā tesaṃ taṃsabhāvanipphattianantaraṃ nirodho, rūpadhammā",
  "tika-s0105t0:264_10": "pana anārammaṇā pakāsetabbā, evaṃ tesaṃ pakāsetabbabhāvanipphatti soḷasahi cittehi",
  "tika-s0105t0:264_11": "hoti, tasmā ekacittakkhaṇātītena saha sattarasacittakkhaṇāyukatā rūpadhammānamicchitāti.",
  "tika-s0105t0:264_12": "Lahuparivattanaviññāṇavisesassa saṅgatimattapaccayatāya tiṇṇaṃ khandhānaṃ, visayasaṅgatimattatāya",
  "tika-s0105t0:264_13": "ca viññāṇassa lahuparivattitā, dandhamahābhūtapaccayatāya rūpassa garuparivattitā.",
  "tika-s0105t0:264_14": "Yathābhūtaṃ nānādhātuñāṇaṃ kho pana tathāgatasseva, tena ca purejātapaccayo rūpadhammova",
  "tika-s0105t0:264_15": "vutto, pacchājātapaccayo ca tathevāti rūpārūpadhammānaṃ samānakkhaṇatā na yujjateva,",
  "tika-s0105t0:264_16": "tasmā vuttanayenevettha attho veditabboti ācariyena vuttaṃ, tadetaṃ cittānuparivattiyā",
  "tika-s0105t0:264_17": "viññattiyā ekanirodhabhāvassa suviññeyyattā evaṃ vuttaṃ. Tato saviññattikena puretaraṃ",
  "tika-s0105t0:264_18": "sattarasamacittassa uppādakkhaṇe uppannena rūpena saddhiṃ aññaṃ cittaṃ nirujjhatīti",
  "tika-s0105t0:264_19": "attho veditabbo. Aññaṃ cittaṃ nirujjhati, aññaṃ uppajjate cittanti yojetabbaṃ. Añño",
  "tika-s0105t0:264_20": "hi saddakkamo, añño atthakkamoti. Yañhi purimuppannaṃ cittaṃ, taṃ nirujjhantaṃ aññassa",
  "tika-s0105t0:264_21": "pacchā uppajjamānassa anantarādipaccayabhāveneva nirujjhati, tathā laddhapaccayameva",
  "tika-s0105t0:264_22": "aññampi uppajjate cittaṃ, avatthāvisesato cettha aññathā. Yadi evaṃ tesamubhinnaṃ",
  "tika-s0105t0:264_23": "antaro labbheyyāti codanaṃ “no”ti apanetumāha “avīci manusambandho”ti, yathā vīci",
  "tika-s0105t0:264_24": "antaro na labbhati, tadevedanti avisesaṃ vidū maññanti, evaṃ anu anu sambandho cittasantāno,",
  "tika-s0105t0:264_25": "rūpasantāno ca nadīsotova nadiyaṃ udakappavāho viya vattatīti attho. Avīcīti hi nirantaratāvasena",
  "tika-s0105t0:264_26": "bhāvanapuṃsakavacanaṃ.",
  "tika-s0105t0:265_0": "Abhimukhaṃ lokitaṃ ālokitanti āha “puratopekkhana”nti. Yaṃdisābhimukho gacchati,",
  "tika-s0105t0:265_1": "tiṭṭhati, nisīdati, sayati vā, tadabhimukhaṃ pekkhananti vuttaṃ hoti. Yasmā ca tādisamālokitaṃ",
  "tika-s0105t0:265_2": "nāma hoti, tasmā tadanugatadisālokanaṃ vilokitanti āha “anudisāpekkhana”nti, abhimukhadisānurūpagatesu",
  "tika-s0105t0:265_3": "vāmadakkhiṇapassesu vividhā pekkhananti vuttaṃ hoti. Heṭṭhāuparipacchāpekkhanañhi",
  "tika-s0105t0:265_4": "“olokitaullokitāpalokitānī”ti gahitāni. Sāruppavasenāti samaṇapatirūpavasena, imināva",
  "tika-s0105t0:265_5": "asāruppavasena itaresamaggahaṇanti sijjhati. Sammajjanaparibhaṇḍādikaraṇe olokitassa,",
  "tika-s0105t0:265_6": "ullokaharaṇādīsu ullokitassa, pacchato āgacchantaparissayaparivajjanādīsu apalokitassa",
  "tika-s0105t0:265_7": "ca siyā sambhavoti āha “iminā vā”tiādi, etena upalakkhaṇamattañcetanti dasseti.",
  "tika-s0105t0:266_0": "Kāyasakkhinti kāyena sacchikataṃ paccakkhakārinaṃ, sādhakanti attho. So hi āyasmā",
  "tika-s0105t0:266_1": "vipassanākāle “yamevāhaṃ indriyesu aguttadvārataṃ nissāya sāsane anabhiratiādivippakāraṃ",
  "tika-s0105t0:266_2": "patto, tameva suṭṭhu niggahessāmī”ti ussāhajāto balavahirottappo, tattha ca katādhikārattā",
  "tika-s0105t0:266_3": "indriyasaṃvare ukkaṃsapāramippatto, teneva naṃ satthā “etadaggaṃ bhikkhave mama sāvakānaṃ",
  "tika-s0105t0:266_4": "bhikkhūnaṃ indriyesu guttadvārānaṃ, yadidaṃ nando”ti etadagge ṭhapesi. Nandassāti",
  "tika-s0105t0:266_5": "kattutthe sāmivacanaṃ. Itīti iminā ālokanena.",
  "tika-s0105t0:267_0": "Sātthakatā ca sappāyatā ca veditabbā ālokitavilokitassāti ajjhāharitvā sambandho.",
  "tika-s0105t0:267_1": "Tasmāti kammaṭṭhānāvijahanasseva ālokitavilokite. Gocarasampajaññabhāvato etthāti",
  "tika-s0105t0:267_2": "ālokitavilokite. Attano kammaṭṭhānavasenevāti khandhādikammaṭṭhānavaseneva ālokanavilokanaṃ",
  "tika-s0105t0:267_3": "kātabbaṃ, na añño upāyo gavesitabboti adhippāyo. Kammaṭṭhānasīsenevāti vakkhamānakammaṭṭhānamukheneva.",
  "tika-s0105t0:267_4": "Yasmā pana ālokitādi nāma dhammamattasseva pavattiviseso, tasmā tassa yāthāvato jānanaṃ",
  "tika-s0105t0:267_5": "asammohasampajaññanti dassetuṃ “abbhantare”tiādi vuttaṃ. Āloketāti ālokento. Tathā",
  "tika-s0105t0:267_6": "viloketā. Viññattinti kāyaviññattiṃ. Itīti tasmā uppajjanato. Cittakiriyavāyodhātuvipphāravasenāti",
  "tika-s0105t0:267_7": "kiriyamayacittasamuṭṭhānāya vāyodhātuyā vicalanākārasaṅkhātakāyaviññattivasena. Akkhidalanti",
  "tika-s0105t0:267_8": "akkhipaṭalaṃ. Adho sīdatīti osīdantaṃ viya heṭṭhā gacchati. Uddhaṃ laṅghetīti laṅghentaṃ",
  "tika-s0105t0:267_9": "viya upari gacchati. Yantakenāti akkhidalesu yojitarajjuyo gahetvā paribbhamanakacakkena.",
  "tika-s0105t0:267_10": "Tatoti tathā akkhidalānamosīdanullaṅghanato. Manodvārikajavanassa mūlakāraṇaparijānanaṃ",
  "tika-s0105t0:267_11": "mūlapariññā. Āgantukassa abbhāgatassa, tāvakālikassa ca taṅkhaṇamattapavattakassa",
  "tika-s0105t0:267_12": "bhāvo āgantukatāvakālikabhāvo, tesaṃ vasena.",
  "tika-s0105t0:268_0": "Tatthāti tesu gāthāya dassitesu sattasu cittesu. Aṅgakiccaṃ sādhayamānanti padhānabhūtaaṅgakiccaṃ",
  "tika-s0105t0:268_1": "nipphādentaṃ, sarīraṃ hutvāti vuttaṃ hoti. Bhavaṅgañhi paṭisandhisadisattā padhānamaṅgaṃ,",
  "tika-s0105t0:268_2": "padhānañca “sarīra”nti vuccati, avicchedappavattihetubhāvena vā kāraṇakiccaṃ sādhayamānanti",
  "tika-s0105t0:268_3": "attho. Taṃ āvaṭṭetvāti bhavaṅgasāmaññavasena vuttaṃ, pavattākāravisesavasena pana",
  "tika-s0105t0:268_4": "atītādinā tibbidhaṃ, tattha ca bhavaṅgupacchedasseva āvaṭṭanaṃ. Tannirodhāti tassa",
  "tika-s0105t0:268_5": "nirujjhanato, anantarapaccayavasena hetuvacanaṃ. “Paṭhamajavanepi…pe… sattamajavanepī”ti",
  "tika-s0105t0:268_6": "idaṃ pañcadvārikavīthiyaṃ “ayaṃ itthī, ayaṃ puriso”ti rajjanadussanamuyhanānamabhāvaṃ",
  "tika-s0105t0:268_7": "sandhāya vuttaṃ. Tattha hi āvajjanavoṭṭhabbanānaṃ puretaraṃ pavattāyonisomanasikāravasena",
  "tika-s0105t0:268_8": "ayoniso āvajjanavoṭṭhabbanākārena pavattanato iṭṭhe itthirūpādimhi lobhasahagatamattaṃ",
  "tika-s0105t0:268_9": "javanaṃ uppajjati, aniṭṭhe ca dosasahagatamattaṃ, na panekantarajjanadussanādi, manodvāre",
  "tika-s0105t0:268_10": "eva ekantarajjanadussanādi hoti, tassa pana manodvārikassa rajjanadussanādino pañcadvārikajavanaṃ",
  "tika-s0105t0:268_11": "mūlaṃ, yathāvuttaṃ vā sabbampi bhavaṅgādi, evaṃ manodvārikajavanassa mūlakāraṇavasena",
  "tika-s0105t0:268_12": "mūlapariññā vuttā, āgantukatāvakālikatā pana pañcadvārika javanasseva apubbabhāvavasena,",
  "tika-s0105t0:268_13": "ittaratāvasena ca. Yuddhamaṇḍaleti saṅgāmappadese. Heṭṭhupariyavasenāti heṭṭhā ca",
  "tika-s0105t0:268_14": "upari ca parivattamānavasena, aparāparaṃ bhavaṅguppattivasenāti attho. Tathā bhavaṅguppādavasena",
  "tika-s0105t0:268_15": "hi tesaṃ bhijjitvā patanaṃ, iminā pana heṭṭhimassa, uparimassa ca bhavaṅgassa aparāparuppattivasena",
  "tika-s0105t0:268_16": "pañcadvārikajavanato visadisassa manodvārikajavanassa uppādaṃ dasseti tassa vaseneva",
  "tika-s0105t0:268_17": "rajjanādipavattanato. Tenevāha “rajjanādivasena ālokitavilokitaṃ hotī”ti.",
  "tika-s0105t0:269_0": "Āpāthanti gocarabhāvaṃ. Sakakiccanipphādanavasenāti āvajjanādikiccanipphādanavasena.",
  "tika-s0105t0:269_1": "Tanti javanaṃ. Cakkhudvāre rūpassa āpāthagamanena āvajjanādīnaṃ pavattanato pavattikāraṇavaseneva",
  "tika-s0105t0:269_2": "“gehabhūte”ti vuttaṃ, na nissayavasena. Āgantukapuriso viyāti abbhāgatapuriso viya.",
  "tika-s0105t0:269_3": "Duvidhā hi āgantukā atithiabbhāgatavasena. Tattha kataparicayo “atithī”ti vuccati,",
  "tika-s0105t0:269_4": "akataparicayo “abbhāgato”ti, ayamevidhādhippeto. Tenāha “yathā paragehe”tiādi. Tassāti",
  "tika-s0105t0:269_5": "javanassa rajjanadussanamuyhanaṃ ayuttanti sambandho. Āsinesūti nisinnesu. Āṇākaraṇanti attano vasakaraṇaṃ.",
  "tika-s0105t0:270_0": "Saddhiṃ sampayuttadhammehi phassādīhi. Tattha tattheva sakakiccanipphādanaṭṭhāne",
  "tika-s0105t0:270_1": "bhijjanti. Itīti tasmā āvajjanādivoṭṭhabbanapariyosānānaṃ bhijjanato. Ittarānīti",
  "tika-s0105t0:270_2": "aciraṭṭhitikāni. Tatthāti tasmiṃ vacane ayaṃ upamāti attho. Udayabbayaparicchinno",
  "tika-s0105t0:270_3": "tāva tattako kālo etesanti tāvakālikāni, tassa bhāvo, taṃvasena.",
  "tika-s0105t0:271": "Etanti asammohasampajaññaṃ. Etthāti etasmiṃ yathāvuttadhammasamudāye. Dassanaṃ cakkhuviññāṇaṃ, tassa vaseneva ālokanavilokanapaññāyanato āvajjanādīnamaggahaṇaṃ.",
  "tika-s0105t0:272_0": "Samavāyeti sāmaggiyaṃ. Tatthāti pañcakkhandhavasena ālokanavilokana paññāyamāne.",
  "tika-s0105t0:272_1": "Nimittatthe cetaṃ bhummaṃ, tabbinimuttako ko eko āloketi na tveva āloketi. Ko ca",
  "tika-s0105t0:272_2": "eko viloketi natveva viloketīti attho.",
  "tika-s0105t0:273_0": "“Tathā”tiādi āyatanavasena, dhātuvasena ca dassanaṃ. Cakkhurūpāni yathārahaṃ dassanassa",
  "tika-s0105t0:273_1": "nissayārammaṇapaccayo, tathā āvajjanā anantarādipaccayo, āloko upanissayapaccayoti",
  "tika-s0105t0:273_2": "dassanassa suttantanayena pariyāyato paccayatā vuttā. Sahajātapaccayopi dassanasseva,",
  "tika-s0105t0:273_3": "nidassanamattañcetaṃ aññamaññasampayuttaatthiavigatādipaccayānampi labbhanato, “sahajātādipaccayā”tipi",
  "tika-s0105t0:273_4": "adhunā pāṭho dissati. “Eva”ntiādi nigamanaṃ.",
  "tika-s0105t0:274_0": "Idāni yathāpāṭhaṃ samiñjanapasāraṇesu sampajānaṃ vibhāvento “samiñjite pasārite”tiādimāha.",
  "tika-s0105t0:274_1": "Tattha pabbānanti pabbabhūtānaṃ. Taṃsamiñjanapasāraṇeneva hi sabbesaṃ hatthapādānaṃ",
  "tika-s0105t0:274_2": "samiñjanapasāraṇaṃ hoti, pabbametesanti vā pabbā yathā “saddho”ti, pabbavantānanti",
  "tika-s0105t0:274_3": "attho. Cittavasenevāti cittaruciyā eva, cittasāmatthiyā vā. Yaṃ yaṃ cittaṃ uppajjati",
  "tika-s0105t0:274_4": "sātthepi anatthepi samiñjituṃ, pasārituṃ vā, taṃtaṃcittānugateneva samiñjanapasāraṇamakatvāti",
  "tika-s0105t0:274_5": "vuttaṃ hoti. Tatthāti samiñjanapasāraṇesu atthānatthapariggaṇhanaṃ veditabbanti sambandho.",
  "tika-s0105t0:274_6": "Khaṇe khaṇeti tathā ṭhitakkhaṇassa byāpanicchāvacanaṃ. Vedanāti santhambhanādīhi",
  "tika-s0105t0:274_7": "rujjanā. “Vedanā uppajjatī”tiādinā paramparapayojanaṃ dasseti. Tathā “tā vedanā nuppajjantī”tiādināpi.",
  "tika-s0105t0:274_8": "Purimaṃ purimañhi pacchimassa pacchimassa kāraṇavacanaṃ. Kāleti samiñjituṃ, pasārituṃ",
  "tika-s0105t0:274_9": "vā yuttakāle. Phātinti vuddhiṃ. Jhānādi pana viseso.",
  "tika-s0105t0:275_0": "Tatrāyaṃ nayoti sappāyāsappāyaapariggaṇhane vatthusandassanasaṃṅkhāto nayo. Tadapariggahaṇe",
  "tika-s0105t0:275_1": "ādīnavadassaneneva pariggahaṇepi ānisaṃso vibhāvitoti tesamidha udāharaṇaṃ veditabbaṃ.",
  "tika-s0105t0:275_2": "Mahācetiyaṅgaṇeti duṭṭhagāmaṇiraññā katassa hemamālīnāmakassa mahācetiyassa aṅgaṇe. Vuttañhi –",
  "tika-s0105t0:276": "“Dīpappasādako thero, rājino ayyakassa me;",
  "tika-s0105t0:277": "Evaṃ kirāha nattā te, duṭṭhagāmaṇi bhūpati.",
  "tika-s0105t0:278": "Mahāpuñño mahāthūpaṃ, soṇṇamāliṃ manoramaṃ;",
  "tika-s0105t0:279": "Vīsaṃ hatthasataṃ uccaṃ, kāressati anāgate”ti.",
  "tika-s0105t0:280_0": "Bhūmippadeso cettha aṅgaṇaṃ “udaṅgaṇe tattha papaṃ avindu”ntiādisu viya, tasmā upacārabhūte",
  "tika-s0105t0:280_1": "susaṅkhate bhūmippadeseti attho. Teneva kāraṇena gihī jātoti kāyasaṃsaggasamāpajjanahetunā",
  "tika-s0105t0:280_2": "ukkaṇṭhito hutvā hīnāyāvatto. Jhāyīti jhāyanaṃ ḍayhanamāpajji. Mahācetiyaṅgaṇepi",
  "tika-s0105t0:280_3": "cīvarakuṭiṃ katvā tattha sajjhāyaṃ gaṇhantīti vuttaṃ “cīvarakuṭidaṇḍake”ti, cīvarakuṭiyā",
  "tika-s0105t0:280_4": "cīvarachadanatthāya katadaṇḍaketi attho. “Maṇisappo nāma sīhaḷadīpe vijjamānā ekā",
  "tika-s0105t0:280_5": "sappajātīti vadantī”ti ācariyānandattherena, ācariyadhammapālattherena ca vuttaṃ.",
  "tika-s0105t0:280_6": "“Keci, apare, aññe”ti vā avatvā “vadanti”cceva vacanañca sārato gahetabbatāviññāpanatthaṃ",
  "tika-s0105t0:280_7": "aññathā gahetabbassa avacanato, tasmā na nīlasappādi idha “maṇisappo”ti veditabbo.",
  "tika-s0105t0:281_0": "Mahātheravatthunāti evaṃnāmakassa therassa vatthunā. Antevāsikehīti tattha nisinnesu",
  "tika-s0105t0:281_1": "bahūsu antevāsikesu ekena antevāsikena. Tenāha “taṃ antevāsikā pucchiṃsū”ti. Kammaṭṭhānanti",
  "tika-s0105t0:281_2": "“abbhantare attā nāmā”tiādinā vakkhamānappakāraṃ dhātukammaṭṭhānaṃ. Pakaraṇatopi",
  "tika-s0105t0:281_3": "hi attho viññāyatīti. Tattha ṭhitānaṃ pucchantānaṃ saṅgahaṇavasena “tumhehī”ti puna",
  "tika-s0105t0:281_4": "puthuvacanakaraṇaṃ. Evaṃ rūpaṃ sabhāvo yassāti evarūpo niggahitalopavasena tena,",
  "tika-s0105t0:281_5": "kammaṭṭhānamanasikārasabhāvenāti attho. Evametthāpīti api-saddena heṭṭhā vuttaṃ ālokitavilokitapakkhamapekkhanaṃ",
  "tika-s0105t0:281_6": "karoti. Ayaṃ nayo uparipi.",
  "tika-s0105t0:282_0": "Suttākaḍḍhanavasenāti yante yojitasuttānaṃ āviñchanavasena. Dāruyantassāti dārunā",
  "tika-s0105t0:282_1": "katayantarūpassa. Taṃ taṃ kiriyaṃ yāti pāpuṇāti, hatthapādādīhi vā taṃ taṃ ākāraṃ",
  "tika-s0105t0:282_2": "kurumānaṃ yāti gacchatīti yantaṃ, naṭakādipañcālikārūpaṃ, dārunā kataṃ yantaṃ tathā,",
  "tika-s0105t0:282_3": "nidassanamattañcetaṃ. Tathā hi naṃ potthena vatthena alaṅkariyattā potthalikā, pañca",
  "tika-s0105t0:282_4": "aṅgāni yassā sajīvassevāti pañcālikāti ca voharanti. Hatthapādalaḷananti hatthapādānaṃ",
  "tika-s0105t0:282_5": "kampanaṃ, hatthapādehi vā līḷākaraṇaṃ.",
  "tika-s0105t0:283_0": "Saṅghāṭipattacīvaradhāraṇeti ettha saṅghāṭicīvarānaṃ samānadhāraṇatāya ekatodassanaṃ",
  "tika-s0105t0:283_1": "ganthagarutāpanayanatthaṃ, antaravāsakassa nivāsanavasena, sesānaṃ pārupanavasenāti",
  "tika-s0105t0:283_2": "yathārahamattho. Tatthāti saṅghāṭicīvaradhāraṇapattadhāraṇesu. Vuttappakāroti paccavekkhaṇavidhinā",
  "tika-s0105t0:283_3": "sutte vuttappabhedo.",
  "tika-s0105t0:284_0": "Uṇhapakatikassāti uṇhālukassa pariḷāhabahulakāyassa. Sītālukassāti sītabahulakāyassa.",
  "tika-s0105t0:284_1": "Ghananti appitaṃ. Dupaṭṭanti nidassanamattaṃ. “Utuddhaṭānaṃ dussānaṃ catugguṇaṃ saṅghāṭiṃ,",
  "tika-s0105t0:284_2": "diguṇaṃ uttarāsaṅgaṃ, diguṇaṃ antaravāsakaṃ, paṃsukūle yāvadattha”nti hi vuttaṃ.",
  "tika-s0105t0:284_3": "Viparītanti tadubhayato viparītaṃ, tesaṃ tiṇṇampi asappāyaṃ. Kasmāti āha “aggaḷādidānenā”tiādi.",
  "tika-s0105t0:284_4": "Uddharitvā allīyāpanakhaṇḍaṃ aggaḷaṃ. Ādisaddena tunnakammādīni saṅgaṇhāti. Tathā-saddo",
  "tika-s0105t0:284_5": "anukaḍḍhanattho, asappāyamevāti. Paṭṭuṇṇadese pāṇakehi sañjātavatthaṃ paṭṭuṇṇaṃ.",
  "tika-s0105t0:284_6": "Vākavisesamayaṃ setavaṇṇaṃ dukūlaṃ. Ādisaddena koseyyakambalādikaṃ sānulomaṃ kappiyacīvaraṃ",
  "tika-s0105t0:284_7": "saṅgaṇhāti. Kasmāti vuttaṃ “tādisañhī”tiādi. Araññe ekakassa nivāsantarāyakaranti",
  "tika-s0105t0:284_8": "brahmacariyantarāyekadesamāha. Corādisādhāraṇato ca tathā vuttaṃ. Nippariyāyena taṃ",
  "tika-s0105t0:284_9": "asappāyanti sambandho. Aneneva yathāvuttamasappāyaṃ anekantaṃ tathārūpapaccayena",
  "tika-s0105t0:284_10": "kassaci kadāci sappāyasambhavato. Idaṃ pana dvayaṃ ekantameva asappāyaṃ kassaci kadācipi",
  "tika-s0105t0:284_11": "sappāyābhāvatoti dasseti. Micchā ājīvanti etenāti micchājīvo, anesanavasena paccayapariyesanapayogo.",
  "tika-s0105t0:284_12": "Nimittakammādīhi pavatto micchājīvo tathā, etena ekavīsatividhaṃ anesanapayogamāha.",
  "tika-s0105t0:284_13": "Vuttañhi suttanipātaṭṭhakathāyaṃ khuddakapāṭhaṭṭhakathāyañca mettasuttavaṇṇanāyaṃ –",
  "tika-s0105t0:285_0": "“Yo imasmiṃ sāsane pabbajitvā attānaṃ na sammā payojeti, khaṇḍasīlo hoti, ekavīsatividhaṃ",
  "tika-s0105t0:285_1": "anesanaṃ nissāya jīvikaṃ kappeti. Seyyathidaṃ? Veḷudānaṃ, pattadānaṃ, puppha, phala,",
  "tika-s0105t0:285_2": "dantakaṭṭha, mukhodaka, sināna, cuṇṇa, mattikādānaṃ, cāṭukamyataṃ, muggasūpyataṃ,",
  "tika-s0105t0:285_3": "pāribhaṭutaṃ, jaṅghapesanikaṃ, vejjakammaṃ, dūtakammaṃ, pahiṇagamanaṃ, piṇḍapaṭipiṇḍaṃ,",
  "tika-s0105t0:285_4": "dānānuppadānaṃ, vatthuvijjaṃ, nakkhattavijjaṃ, aṅgavijja”nti.",
  "tika-s0105t0:286": "Abhidhammaṭīkākārena pana ācariyānandattherena evaṃ vuttaṃ –",
  "tika-s0105t0:287_0": "“Ekavīsati anesanā nāma vejjakammaṃ karoti, dūtakammaṃ karoti, pahiṇakammaṃ karoti,",
  "tika-s0105t0:287_1": "gaṇḍaṃ phāleti, arumakkhanaṃ deti, uddhaṃvirecanaṃ deti, adhovirecanaṃ deti, natthutelaṃ",
  "tika-s0105t0:287_2": "pacati, vaṇatelaṃ pacati, veḷudānaṃ deti, patta, puppha, phala, sināna, dantakaṭṭha,",
  "tika-s0105t0:287_3": "mukhodaka, cuṇṇa, mattikādānaṃ deti, cāṭukammaṃ karoti, muggasūpiyaṃ, pāribhaṭuṃ,",
  "tika-s0105t0:287_4": "jaṅghapesanikaṃ dvāvīsatimaṃ dūtakammena sadisaṃ, tasmā ekavīsatī”ti.",
  "tika-s0105t0:288_0": "Aṭṭhakathāvacanañcettha brahmajālādisuttantanayena vuttaṃ, ṭīkāvacanaṃ pana khuddakavatthuvibhaṅgādiabhidhammanayena,",
  "tika-s0105t0:288_1": "ato cettha kesañci visamatāti vadanti, vīmaṃsitvā gahetabbaṃ. Apica “nimittakammādī”ti",
  "tika-s0105t0:288_2": "iminā nimittobhāsaparikathāyo vuttā. “Micchājīvo”ti pana yathāvuttapayogo, tasmā",
  "tika-s0105t0:288_3": "nimittakammañca micchājīvo ca, tabbasena uppannaṃ asappāyaṃ sīlavināsanena anatthāvahattāti",
  "tika-s0105t0:288_4": "attho. Samāhāradvandepi hi katthaci pulliṅgapayogo dissati yathā “cittuppādo”ti.",
  "tika-s0105t0:288_5": "Atiruciye rāgādayo, atiaruciye ca dosādayoti āha “akusalā dhammā abhivaḍḍhantī”ti.",
  "tika-s0105t0:288_6": "Tanti tadubhayaṃ. Kammaṭṭhānāvijahanavasenāti vakkhamānakammaṭṭhānassa avijahanavasena.",
  "tika-s0105t0:289_0": "“Abbhantare attā nāmā”tiādinā saṅkhepato asammohasampajaññaṃ dassetvā “tattha cīvarampi",
  "tika-s0105t0:289_1": "acetana”ntiādinā cīvarassa viya “kāyopi acetano”ti kāyassa attasuññatāvibhāvanena",
  "tika-s0105t0:289_2": "tamatthaṃ paridīpento “tasmā neva sundaraṃ cīvaraṃ labhitvā”tiādinā vuttassa itarītarasantosassa",
  "tika-s0105t0:289_3": "kāraṇaṃ vibhāvetīti daṭṭhabbaṃ. Evañhi sambandho vattabbo – asammohasampajaññaṃ dassento",
  "tika-s0105t0:289_4": "“abbhantare”tiādimāha. Attasuññatāvibhāvanena pana tadatthaṃ paridīpituṃ vuttaṃ “tattha",
  "tika-s0105t0:289_5": "cīvara”ntiādi. Idāni attasuññatāvibhāvanassa payojanabhūtaṃ itarītarasantosasaṅkhātaṃ",
  "tika-s0105t0:289_6": "laddhaguṇaṃ pakāsento āha “tasmā neva sundara”ntiādīti.",
  "tika-s0105t0:290_0": "Tattha abbhantareti attano santāne. Tatthāti tasmiṃ cīvarapārupane. Tesu vā pārupakattapārupitabbacīvaresu.",
  "tika-s0105t0:290_1": "Kāyopīti attapaññattimatto kāyopi. “Tasmā”ti ajjhāharitabbaṃ, acetanattāti attho.",
  "tika-s0105t0:290_2": "Ahanti kammabhūto kāyo. Dhātuyoti cīvarasaṅkhāto bāhirā dhātuyo. Dhātusamūhanti kāyasaṅkhātaṃ",
  "tika-s0105t0:290_3": "ajjhattikaṃ dhātusamūhaṃ. Potthakarūpapaṭicchādane dhātuyo dhātusamūhaṃ paṭicchādenti",
  "tika-s0105t0:290_4": "viyāti sambandho. Pusanaṃ snehasecanaṃ, pūraṇaṃ vā potthaṃ, lepanakhananakiriyā,",
  "tika-s0105t0:290_5": "tena katanti potthakaṃ, tameva rūpaṃ tathā, khananakammanibbattaṃ dārumattikādirūpamidhādhippetaṃ.",
  "tika-s0105t0:290_6": "Tasmāti acetanattā, attasuññabhāvato vā.",
  "tika-s0105t0:291_0": "Nāgānaṃ nivāso vammiko nāgavammiko. Cittīkaraṇaṭṭhānabhūto rukkho cetiyarukkho. Kehici",
  "tika-s0105t0:291_1": "sakkatassāpi kehici asakkatassa kāyassa upamānabhāvena yogyattā tesamidha kathanaṃ.",
  "tika-s0105t0:291_2": "Tehīti mālāgandhagūthamuttādīhi. Attasuññatāya nāgavammikacetiyarukkhādīhi viya kāyasaṅkhātena",
  "tika-s0105t0:291_3": "attanā somanassaṃ vā domanassaṃ vā na kātabbanti vuttaṃ hoti.",
  "tika-s0105t0:292": "“Labhissāmi vā, no vā”ti paccavekkhaṇapubbakena “labhissāmī”ti atthasampassaneneva gahetabbaṃ. Evañhi sātthakasampajaññaṃ bhavatīti āha “sahasāva aggahetvā”tiādi.",
  "tika-s0105t0:293_0": "Garupattoti atibhārabhūto patto. Cattāro vā pañca vā gaṇṭhikā catupañcagaṇṭhikā yathā",
  "tika-s0105t0:293_1": "“dvattipattā, chappañcavācā”ti aññapadabhūtassa hi vā-saddasseva attho idha padhāno",
  "tika-s0105t0:293_2": "catugaṇṭhikāhato vā pañcagaṇṭhikāhato vā patto dubbisodhanīyoti vikappanavasena atthassa",
  "tika-s0105t0:293_3": "gayhamānattā. Āhatā catupañcagaṇṭhikā yassāti catupañcagaṇṭhikāhato yathā “agyāhito”ti,",
  "tika-s0105t0:293_4": "catupañcagaṇṭhikāhi vā āhato tathā, dubbisodhanīyabhāvassa hetugabbhavacanañcetaṃ.",
  "tika-s0105t0:293_5": "Kāmañcaūnapañcabandhanasikkhāpade pañcagaṇṭhikāhatopi patto paribhuñjitabbabhāvena",
  "tika-s0105t0:293_6": "vutto, dubbisodhanīyatāmattena pana palibodhakaraṇato idha asappāyoti daṭṭhabbaṃ.",
  "tika-s0105t0:293_7": "Duddhotapattoti agaṇṭhikāhatampi pakatiyāva dubbisodhanīyapattaṃ sandhāyāha. “Taṃ",
  "tika-s0105t0:293_8": "dhovantassevā”tiādi tadubhayassāpi asappāyabhāve kāraṇaṃ. “Maṇivaṇṇapatto pana lobhanīyo”ti",
  "tika-s0105t0:293_9": "iminā kiñcāpi so vinayapariyāyena kappiyo, suttantapariyāyena pana antarāyakaraṇato",
  "tika-s0105t0:293_10": "asappāyoti dasseti. “Pattaṃ bhamaṃ āropetvā majjitvā pacanti ‘maṇivaṇṇaṃ karissāmā’ti,",
  "tika-s0105t0:293_11": "na vaṭṭatī”ti hi vinayaṭṭhakathāsu pacanakiriyāmattameva paṭikkhittaṃ. Tathā hi vadanti",
  "tika-s0105t0:293_12": "“maṇivaṇṇaṃ pana pattaṃ aññena kataṃ labhitvā paribhuñjituṃ vaṭṭatī”ti “tādisañhi",
  "tika-s0105t0:293_13": "araññe ekakassa nivāsantarāyakara”ntiādinā cīvare vuttanayena “nimittakammādivasena",
  "tika-s0105t0:293_14": "laddho pana ekantaakappiyo sīlavināsanena anatthāvahattā”tiādinā amhehi vuttanayopi",
  "tika-s0105t0:293_15": "yathārahaṃ netabbo. Sevamānassāti hetvanto gadhavacanaṃ abhivaḍḍhanaparihāyanassa.",
  "tika-s0105t0:294_0": "“Abbhantare”tiādi saṅkhepo. “Tatthā”tiādi attasuññatāvibhāvanena vitthāro. Saṇḍāsenāti",
  "tika-s0105t0:294_1": "kammārānaṃ ayogahaṇavisesena. Aggivaṇṇapattaggahaṇeti agginā jhāpitattā aggivaṇṇabhūtapattassa",
  "tika-s0105t0:294_2": "gahaṇe. Rāgādipariḷāhajanakapattassa īdisameva upamānaṃ yuttanti evaṃ vuttaṃ.",
  "tika-s0105t0:295_0": "“Apicā”tiādinā saṅghāṭicīvarapattadhāraṇesu ekato asammohasampajaññaṃ dasseti. Chinnahatthapāde",
  "tika-s0105t0:295_1": "anāthamanusseti sambandho. Nīlamakkhikā nāma āsāṭikakārikā. Gavādīnañhi vaṇesu nīlamakkhikāhi",
  "tika-s0105t0:295_2": "katā anayabyasanahetubhūtā aṇḍakā āsāṭikā nāma vuccati. Anāthasālāyanti anāthānaṃ",
  "tika-s0105t0:295_3": "nivāsasālāyaṃ. Dayālukāti karuṇābahulā. Vaṇamattacoḷakānīti vaṇappamāṇena paṭicchādanatthāya",
  "tika-s0105t0:295_4": "chinnacoḷakhaṇḍakāni. Kesañcīti bahūsu kesañci anāthamanussānaṃ. Thūlānīti thaddhāni.",
  "tika-s0105t0:295_5": "Tatthāti tasmiṃ pāpuṇane, bhāvalakkhaṇe, nimitte vā etaṃ bhummaṃ. Kasmāti vuttaṃ",
  "tika-s0105t0:295_6": "“vaṇapaṭicchādanamattenevā”tiādi. Coḷakena, kapālenāti ca atthayoge kammatthe tatiyā,",
  "tika-s0105t0:295_7": "karaṇatthe vā. Vaṇapaṭicchādanamatteneva bhesajjakaraṇamattenevāti pana visesanaṃ,",
  "tika-s0105t0:295_8": "na pana maṇḍanānubhavanādippakārena atthoti. Saṅkhāradukkhatādīhi niccāturassa kāyassa",
  "tika-s0105t0:295_9": "paribhogabhūtānaṃ pattacīvarānaṃ edisameva upamānamupapannanti tathā vacanaṃ daṭṭhabbaṃ.",
  "tika-s0105t0:295_10": "Sukhumattasallakkhaṇena uttamassa sampajānassa karaṇasīlattā, purimehi ca sampajānakārīhi",
  "tika-s0105t0:295_11": "uttamattā uttamasampajānakārī.",
  "tika-s0105t0:296_0": "Asanādikiriyāya kammavisesayogato asitādipadeheva kammavisesasahito kiriyāviseso",
  "tika-s0105t0:296_1": "viññāyatīti vuttaṃ “asiteti piṇḍapātabhojane”tiādi. Aṭṭhavidhopi atthoti aṭṭhappakāropi payojanaviseso.",
  "tika-s0105t0:297_0": "Tattha piṇḍapātabhojanādīsu attho nāma iminā mahāsivattheravādavasena “imassa kāyassa",
  "tika-s0105t0:297_1": "ṭhitiyā”tiādinā sutte vuttaṃ aṭṭhavidhampi payojanaṃ dasseti. Mahāsivatthero hi “heṭṭhā",
  "tika-s0105t0:297_2": "cattāri aṅgāni paṭikkhepo nāma, upari pana aṭṭhaṅgāni payojanavasena samodhānetabbānī”ti",
  "tika-s0105t0:297_3": "vadati. Tattha “yāvadeva imassa kāyassa ṭhitiyā”ti ekamaṅgaṃ, “yāpanāyā”ti ekaṃ,",
  "tika-s0105t0:297_4": "“vihiṃsūparatiyā”ti ekaṃ, “brahmacariyānuggahāyā”ti ekaṃ, “iti purāṇañca vedanaṃ",
  "tika-s0105t0:297_5": "paṭihaṅkhāmī”ti ekaṃ, “navañca vedanaṃ na uppādessāmī”ti ekaṃ, “yātrā ca me bhavissatī”ti",
  "tika-s0105t0:297_6": "ekaṃ, “anavajjatā cā”ti ekaṃ, phāsuvihāro pana bhojanānisaṃsamattanti evaṃ aṭṭha",
  "tika-s0105t0:297_7": "aṅgāni payojanavasena samodhānetabbāni. Aññathā pana “neva davāyā”ti ekamaṅgaṃ, “na",
  "tika-s0105t0:297_8": "madāyā”ti ekaṃ, “na maṇḍanāyā”ti ekaṃ, “na vibhūsanāyā”ti ekaṃ, “yāvadeva imassa",
  "tika-s0105t0:297_9": "kāyassa ṭhitiyā yāpanāyā”ti ekaṃ, “vihiṃsūparatiyā brahmacariyānuggahāyā”ti ekaṃ,",
  "tika-s0105t0:297_10": "“iti purāṇañca vedanaṃ paṭihaṅkhāmi, navañca vedanaṃ na uppādessāmī”ti ekaṃ, “yātrā",
  "tika-s0105t0:297_11": "ca me bhavissatī”ti ekaṃ, “anavajjatā ca phāsuvihāro cā”ti pana bhojanānisaṃsamattanti",
  "tika-s0105t0:297_12": "vuttāni aṭṭhaṅgāni idhānadhippetāni. Kasmāti ce? Payojanānameva abhāvato, tesameva",
  "tika-s0105t0:297_13": "ca idha atthasaddena vuttattā. Nanu ca “nevadavāyātiādinā nayena vutto”ti mariyādavacanena",
  "tika-s0105t0:297_14": "dutiyanayasseva idhādhippetabhāvo viññāyatīti? Na, “neva davāyā”tiādinā paṭikkhepaṅgadassanamukhena",
  "tika-s0105t0:297_15": "paccavekkhaṇapāḷiyā desitattā, yathādesitatantikkamasseva mariyādabhāvena dassanato.",
  "tika-s0105t0:297_16": "Pāṭhakkameneva hi “neva davāyātiādinā nayenā”ti vuttaṃ, na atthakkamena, tena pana",
  "tika-s0105t0:297_17": "“imassa kāyassa ṭhitiyātiādinā nayenā”ti vattabbanti.",
  "tika-s0105t0:298_0": "Tidhā dente dvidhā gāhaṃ sandhāya “paṭiggahaṇaṃ nāmā”ti vuttaṃ, bhojanādigahaṇatthāya",
  "tika-s0105t0:298_1": "hatthaotāraṇaṃ bhuñjanādiatthāya ālopakaraṇantiādinā anukkamena bhuñjanādipayogo",
  "tika-s0105t0:298_2": "vāyodhātuvaseneva vibhāvito. Vāyodhātuvipphārenevāti ettha eva-saddena nivattetabbaṃ",
  "tika-s0105t0:298_3": "dasseti “na kocī”tiādinā. Kuñcikā nāma avāpuraṇaṃ, yaṃ “tāḷo”tipi vadanti. Yantakenāti",
  "tika-s0105t0:298_4": "cakkayantakena. Yatati ugghāṭananigghāṭanaukkhipananikkhipanādīsu vāyamati etenāti",
  "tika-s0105t0:298_5": "hi yantakaṃ. Sañcuṇṇakaraṇaṃ musalakiccaṃ. Antokatvā patiṭṭhāpanaṃ udukkhalakiccaṃ.",
  "tika-s0105t0:298_6": "Āloḷitaviloḷitavasena parivattanaṃ hatthakiccaṃ. Itīti evaṃ. Tatthāti hatthakiccasādhane,",
  "tika-s0105t0:298_7": "bhāvalakkhaṇe, nimitte vā bhummaṃ. Tanukakheḷoti pasannakheḷo. Bahalakheḷoti āvilakheḷo.",
  "tika-s0105t0:298_8": "Jivhāsaṅkhātena hatthena āloḷitaviloḷitavasena ito cito ca parivattakaṃ jivhāhatthaparivattakaṃ.",
  "tika-s0105t0:298_9": "Kaṭacchu, dabbīti katthaci pariyāyavacanaṃ. “Pume kaṭacchu dabbitthī”ti hi vuttaṃ.",
  "tika-s0105t0:298_10": "Idha pana yena bhojanādīni antokatvā gaṇhāti, so kaṭacchu, yāya pana tesamuddharaṇādīni",
  "tika-s0105t0:298_11": "karoti, sā dabbīti veditabbaṃ. Palālasanthāranti patiṭṭhānabhūtaṃ palālādisanthāraṃ.",
  "tika-s0105t0:298_12": "Nidassanamattañhetaṃ. Dhārentoti patiṭṭhānabhāvena sampaṭicchanto. Pathavīsandhārakajalassa",
  "tika-s0105t0:298_13": "taṃsandhārakavāyunā viya paribhuttāhārassa vāyodhātunāva āmāsaye avaṭṭhānanti dasseti",
  "tika-s0105t0:298_14": "“vāyodhātuvaseneva tiṭṭhatī”ti iminā. Tathā paribhuttañhi āhāraṃ vāyodhātu heṭṭhā",
  "tika-s0105t0:298_15": "ca tiriyañca ghanaṃ parivaṭumaṃ katvā yāva pakkā sannirujjhanavasena āmāsaye patiṭṭhitaṃ",
  "tika-s0105t0:298_16": "karotīti. Uddhanaṃ nāma yattha ukkhaliyādīni patiṭṭhāpetvā pacanti, yā “cullī”tipi",
  "tika-s0105t0:298_17": "vuccati. Rassadaṇḍo daṇḍako. Patodo yaṭṭhi. Itīti vuttappakāramatidisati. Vuttappakārasseva",
  "tika-s0105t0:298_18": "hi dhātuvasena vibhāvanā. Tattha atiharatīti yāva mukhā abhiharati. Vītiharatīti",
  "tika-s0105t0:298_19": "tato kucchiyaṃ vimissaṃ karonto haratī”ti ācariyadhammapālatthero, ācariyānandatthero",
  "tika-s0105t0:298_20": "pana “tato yāva kucchi, tāva haratī”ti āha. Tadubhayampi atthato ekameva ubhayatthāpi",
  "tika-s0105t0:298_21": "kucchisambandhamattaṃ haraṇasseva adhippetattā.",
  "tika-s0105t0:299_0": "Apica atiharatīti mukhadvāraṃ atikkāmento harati. Vītiharatīti kucchigataṃ passato",
  "tika-s0105t0:299_1": "harati. Dhāretīti āmāsaye patiṭṭhitaṃ karoti. Parivattetīti aparāparaṃ parivattanaṃ",
  "tika-s0105t0:299_2": "karoti. Sañcuṇṇetīti musalena viya sañcuṇṇanaṃ karoti. Visosetīti visosanaṃ nātisukkhaṃ",
  "tika-s0105t0:299_3": "karoti. Nīharatīti kucchito bahi niddhāreti. Pathavīdhātukiccesupi yathāvuttoyeva",
  "tika-s0105t0:299_4": "attho. Tāni pana āhārassa dhāraṇaparivattanasañcuṇṇanavisosanāni pathavīsahitā eva",
  "tika-s0105t0:299_5": "vāyodhātu kātuṃ sakkoti, na kevalā, tasmā tāni pathavīdhātuyāpi kiccabhāvena vuttāni.",
  "tika-s0105t0:299_6": "Sinehetīti temeti. Allattañca anupāletīti yathā vāyodhātuādīhi ativiya sosanaṃ na",
  "tika-s0105t0:299_7": "hoti, tathā allabhāvañca nātiallatākaraṇavasena anupāleti. Añjasoti āhārassa pavisanaparivattananikkhamanādīnaṃ",
  "tika-s0105t0:299_8": "maggo. Viññāṇadhātūti manoviññāṇadhātu pariyesanajjhoharaṇādivijānanassa adhippetattā.",
  "tika-s0105t0:299_9": "Tattha tatthāti tasmiṃ tasmiṃ pariyesanajjhoharaṇādikicce. Taṃtaṃvijānanassa paccayabhūto",
  "tika-s0105t0:299_10": "taṃnipphādakoyeva payogo sammāpayogo nāma. Yena hi payogena pariyesanādi nipphajjati,.",
  "tika-s0105t0:299_11": "So tabbisayavijānanampi nipphādeti nāma tadavinābhāvato. Tamanvāya āgammāti attho.",
  "tika-s0105t0:299_12": "Ābhujatīti pariyesanavasena, ajjhāharaṇajiṇṇājiṇṇatādipaṭisaṃvedanavasena ca tāni",
  "tika-s0105t0:299_13": "pariyesanajjhoharaṇajiṇṇājiṇṇatādīni āvajjeti vijānāti. Āvajjanapubbakattā vijānanassa",
  "tika-s0105t0:299_14": "vijānanampettha gahitanti veditabbaṃ. Atha vā sammāpayogo nāma sammāpaṭipatti. Tamanvāya",
  "tika-s0105t0:299_15": "āgamma. “Abbhantare attā nāma koci bhuñjanako natthī”tiādinā ābhujati samannāharati,",
  "tika-s0105t0:299_16": "vijānātīti attho. Ābhogapubbako hi sabbo viññāṇabyāpāroti “ābhujati”cceva vuttaṃ.",
  "tika-s0105t0:300_0": "Gamanatoti bhikkhācāravasena gocaragāmaṃ uddissa gamanato. Paccāgamanampi gamanasabhāvattā",
  "tika-s0105t0:300_1": "imināva saṅgahitaṃ. Pariyesanatoti gocaragāme bhikkhāya āhiṇḍanato. Pariyesanasabhāvattā",
  "tika-s0105t0:300_2": "imināva paṭikkamanasālādiupasaṅkamanampi saṅgahitaṃ. Paribhogatoti dantamusalehi",
  "tika-s0105t0:300_3": "sañcuṇṇetvā jivhāya samparivattanakkhaṇeyeva antarahitavaṇṇagandhasaṅkhāravisesaṃ",
  "tika-s0105t0:300_4": "suvānadoṇiyaṃ suvānavamathu viya paramajegucchaṃ āhāraṃ paribhuñjanato. Āsayatoti",
  "tika-s0105t0:300_5": "evaṃ paribhuttassa āhārassa pittasemhapubbalohitāsayabhāvūpagamanena paramajigucchanahetubhūtato",
  "tika-s0105t0:300_6": "āmāsayassa upari patiṭṭhānakapittādicatubbidhāsayato. Āsayati ekajjhaṃ pavattamānopi",
  "tika-s0105t0:300_7": "kammabalavavatthito hutvā mariyādavasena aññamaññaṃ asaṅkarato tiṭṭhati pavattati",
  "tika-s0105t0:300_8": "etthāti hi āsayo, āmāsayassa upari patiṭṭhānako pittādi catubbidhāsayo. Mariyādattho",
  "tika-s0105t0:300_9": "hi ayamākāro. Nidhānatoti āmāsayato. Nidheti yathābhutto āhāro nicito hutvā tiṭṭhati",
  "tika-s0105t0:300_10": "etthāti hi āmāsayo “nidhāna”nti vuccati. Aparipakkatoti bhuttāhāraparipācanena gahaṇīsaṅkhātena",
  "tika-s0105t0:300_11": "kammajatejasā aparipākato. Paripakkatoti yathāvuttakammajatejasāva paripākato. Phalatoti",
  "tika-s0105t0:300_12": "nipphattito, sammāparipaccamānassa, asammāparipaccamānassa ca bhuttāhārassa yathākkamaṃ",
  "tika-s0105t0:300_13": "kesādikuṇapadadduādirogābhinipphattisaṅkhātapayojanatoti vā attho. “Idamassa phala”nti",
  "tika-s0105t0:300_14": "hi vuttaṃ. Nissandanatoti akkhikaṇṇādīsu anekadvāresu ito cito ca vissandanato. Vuttañhi –",
  "tika-s0105t0:301": "“Annaṃ pānaṃ khādanīyaṃ, bhojanañca mahārahaṃ;",
  "tika-s0105t0:302": "Ekadvārena pavisitvā, navadvārehi sandatī”ti. ;",
  "tika-s0105t0:303_0": "Sammakkhanatoti hatthaoṭṭhādiaṅgesu navasu dvāresu paribhogakāle, paribhuttakāle",
  "tika-s0105t0:303_1": "ca yathārahaṃ sabbaso makkhanato. Sabbattha āhāre paṭikkūlatā paccavekkhitabbāti",
  "tika-s0105t0:303_2": "saha pāṭhasesena yojanā. Taṃtaṃkiriyānipphattipaṭipāṭivasena cāyaṃ “gamanato”tiādikā",
  "tika-s0105t0:303_3": "anupubbī ṭhapitā. Sammakkhanaṃ pana paribhogādīsu labbhamānampi nissandavasena visesato",
  "tika-s0105t0:303_4": "paṭikkūlanti sabbapacchā ṭhapitanti daṭṭhabbaṃ.",
  "tika-s0105t0:304_0": "Pattakāleti yuttakāle, yathāvuttena vā tejena paripaccanato uccārapassāvabhāvaṃ pattakāle.",
  "tika-s0105t0:304_1": "Vegasandhāraṇena uppannapariḷāhattā sakalasarīrato sedā muccanti. Tatoyeva akkhīni",
  "tika-s0105t0:304_2": "paribbhamanti, cittañca ekaggaṃ na hoti. Aññe ca sūlabhagandarādayo rogā uppajjanti.",
  "tika-s0105t0:304_3": "Sabbaṃ tanti sedamuccanādikaṃ.",
  "tika-s0105t0:305_0": "Aṭṭhāneti manussāmanussapariggahite khettadevāyatanādike ayuttaṭṭhāne. Tādise hi",
  "tika-s0105t0:305_1": "karontaṃ kuddhā manussā, amanussā vā jīvitakkhayampi pāpenti. Āpattīti pana bhikkhubhikkhunīnaṃ",
  "tika-s0105t0:305_2": "yathārahaṃ dukkaṭapācittiyā. Patirūpe ṭhāneti vuttaviparīte ṭhāne. Sabbaṃ tanti āpattiādikaṃ.",
  "tika-s0105t0:306_0": "Nikkhamāpetā attā nāma atthi, tassa kāmatāya nikkhamananti bālamaññanaṃ nivattetuṃ",
  "tika-s0105t0:306_1": "“akāmatāyā”ti vuttaṃ, attano anicchāya apayogena vāyodhātuvipphāreneva nikkhamatīti",
  "tika-s0105t0:306_2": "vuttaṃ hoti. Sannicitāti samuccayena ṭhitā. Vāyuvegasamuppīḷitāti vāyodhātuyā vegena",
  "tika-s0105t0:306_3": "samantato avapīḷitā, nikkhamanassa cetaṃ hetuvacanaṃ. “Sannicitā uccārapassāvā”ti",
  "tika-s0105t0:306_4": "vatvā “so panāyaṃ uccārapassāvo”ti puna vacanaṃ samāhāradvandepi pulliṅgapayogassa",
  "tika-s0105t0:306_5": "sambhavatādassanatthaṃ. Ekattameva hi tassa niyatalakkhaṇanti. Attanā nirapekkhaṃ",
  "tika-s0105t0:306_6": "nissaṭṭhattā neva attano atthāya santakaṃ vā hoti, kassacipi dīyanavasena anissajjitattā,",
  "tika-s0105t0:306_7": "jigucchanīyattā ca na parassapīti attho. Sarīranissandovāti sarīrato vissandanameva",
  "tika-s0105t0:306_8": "nikkhamanamattaṃ. Sarīre sati so hoti, nāsatīti sarīrassa ānisaṃsamattantipi vadanti.",
  "tika-s0105t0:306_9": "Tadayuttameva nidassanena visamabhāvato. Tattha hi “paṭijagganamattamevā”ti vuttaṃ,",
  "tika-s0105t0:306_10": "paṭisodhanamattaṃ evāti cassa attho. Veḷunāḷiādiudakabhājanaṃ udakatumbo. Tanti chaḍḍitaudakaṃ.",
  "tika-s0105t0:307_0": "“Gateti gamane”ti pubbe abhikkamapaṭikkamagahaṇena gamanepi purato, pacchato ca kāyassa",
  "tika-s0105t0:307_1": "atiharaṇaṃ vuttanti idha gamanameva gahita”nti ācariyānandattherena vuttaṃ, taṃ kecivādo",
  "tika-s0105t0:307_2": "nāma ācariyadhammapālattherena kataṃ. Kasmāti ce? Gamane pavattassa purato, pacchato",
  "tika-s0105t0:307_3": "ca kāyātiharaṇassa tadavinābhāvato padavītihāraniyamitāya gamanakiriyāya eva saṅgahitattā,",
  "tika-s0105t0:307_4": "vibhaṅgaṭṭhakathādīhi ca virodhanato. Vuttañhi tattha gamanassa ubhayattha samavarodhattaṃ, bhedattañca –",
  "tika-s0105t0:308_0": "“Ettha ca eko iriyāpatho dvīsu ṭhānesu āgato. So heṭṭhā ‘abhikkante paṭikkante’ti",
  "tika-s0105t0:308_1": "ettha bhikkhācāragāmaṃ gacchato ca āgacchato ca addhānagamanavasena kathito. ‘Gate",
  "tika-s0105t0:308_2": "ṭhite nisinne’ti ettha vihāre cuṇṇikapāduddhārairiyāpathavasena kathitoti veditabbo”ti.",
  "tika-s0105t0:309_0": "“Gate”tiādīsu avatthābhedena kiriyābhedoyeva, na pana atthabhedoti dassetuṃ “gacchanto",
  "tika-s0105t0:309_1": "vā”tiādi vuttaṃ. Tenāha “tasmā”tiādi. Tattha sutteti dīghanikāye, majjhimanikāye",
  "tika-s0105t0:309_2": "ca saṅgīte satipaṭṭhānasutte addhānairiyāpathāti cirapavattakā dīghakālikā iriyāpathā",
  "tika-s0105t0:309_3": "addhānasaddassa cirakālavacanato “addhaniyaṃ assa ciraṭṭhitika”ntiādīsu viya, addhānagamanapavattakā",
  "tika-s0105t0:309_4": "vā dīghamaggikā iriyāpathā. Addhānasaddo hi dīghamaggapariyāyo “addhānagamanasamayo”tiādīsu",
  "tika-s0105t0:309_5": "viya. Majjhimāti bhikkhācārādivasena pavattā nāticirakālikā, nātidīghamaggikā vā",
  "tika-s0105t0:309_6": "iriyāpathā. Cuṇṇiyairiyāpathāti vihāre, aññattha vā ito cito ca parivattanādivasena",
  "tika-s0105t0:309_7": "pavattā appamattakabhāvena cuṇṇavicuṇṇiyabhūtā iriyāpathā. Appamattakampi hi “cuṇṇavicuṇṇa”nti",
  "tika-s0105t0:309_8": "loke vadanti. “Khuddakacuṇṇikairiyāpathā”tipi pāṭho, khuddakā hutvā vuttanayena cuṇṇikā",
  "tika-s0105t0:309_9": "iriyāpathāti attho. Tasmāti evaṃ avatthābhedena iriyāpathabhedamattassa kathanato.",
  "tika-s0105t0:309_10": "Tesupīti “gate ṭhite”tiādīsupi. Vuttanayenāti “abhikkante”tiādīsu vuttanayena.",
  "tika-s0105t0:310": "Aparabhāgeti gamanairiyāpathato aparabhāge. Ṭhitoti ṭhitairiyāpathasampanno. Etthevāti caṅkamaneyeva. Evaṃ sabbattha yathārahaṃ.",
  "tika-s0105t0:311": "Gamanaṭhānanisajjānaṃ viya nisīdanasayanassa kamavacanamayuttaṃ yebhuyyena tathā kamābhāvatoti “uṭṭhāya” micceva vuttaṃ.",
  "tika-s0105t0:312_0": "Jāgaritasaddasannidhānato cettha bhavaṅgotaraṇavasena niddokkamanameva sayanaṃ, na",
  "tika-s0105t0:312_1": "pana piṭṭhipasāraṇamattanti dasseti “kiriyāmayapavattāna”ntiādinā. Divāseyyasikkhāpade",
  "tika-s0105t0:312_2": "viya piṭṭhipasāraṇassāpi sayanairiyāpathabhāvena ekalakkhaṇattā etthāvarodhanaṃ daṭṭhabbaṃ.",
  "tika-s0105t0:312_3": "Karaṇaṃ kiriyā, kāyādikiccaṃ, taṃ nibbattentīti kiriyāmayāni taddhitasaddānamanekatthavuttito.",
  "tika-s0105t0:312_4": "Atha vā āvajjanadvayakiccaṃ kiriyā, tāya pakatāni, nibbattāni vā kiriyāmayāni. Āvajjanavasena",
  "tika-s0105t0:312_5": "hi bhavaṅgupacchede sati vīthicittāni uppajjantīti. Aparāparuppattiyā nānappakārato",
  "tika-s0105t0:312_6": "vattanti parivattantīti pavattāni. Katthaci pana “cittāna”nti pāṭho, so abhidhammaṭṭhakathādīhi,",
  "tika-s0105t0:312_7": "taṭṭīkāhi ca viruddhattā na porāṇapāṭhoti veditabbo. Kiriyāmayāni eva pavattāni tathā,",
  "tika-s0105t0:312_8": "javanaṃ, sabbampi vā chadvārikavīthicittaṃ. Tenāha abhidhammaṭīkāyaṃ “kāyādikiriyāmayattā,",
  "tika-s0105t0:312_9": "āvajjanakiriyāsamuṭṭhitattā ca javanaṃ, sabbampi vā chadvārappavattaṃ kiriyāmayapavattaṃ",
  "tika-s0105t0:312_10": "nāmā”ti. Appavattanti niddokkamanakāle anuppajjanaṃ suttaṃ nāmāti attho gahetabbo.",
  "tika-s0105t0:312_11": "Neyyatthavacanañhi idaṃ, itarathā chadvārikacittānaṃ purecarānucaravasena uppajjantānaṃ",
  "tika-s0105t0:312_12": "sabbesampi dvāravimuttacittānaṃ pavattaṃ suttaṃ nāma siyā, evañca katvā niddokkamanakālato",
  "tika-s0105t0:312_13": "aññasmiṃ kāle uppajjantānaṃ dvāravimuttacittānampi pavattaṃ jāgarite saṅgayhatīti veditabbaṃ.",
  "tika-s0105t0:313_0": "Cittassa payogakāraṇabhūte oṭṭhādike paṭicca yathāsakaṃ ṭhāne saddo jāyatīti āha",
  "tika-s0105t0:313_1": "“oṭṭhe ca paṭiccā”tiādi. Kiñcāpi saddo yathāṭhānaṃ jāyati, oṭṭhālanādinā pana payogeneva",
  "tika-s0105t0:313_2": "jāyati, na vinā tena payogenāti adhippāyo. Keci pana vadanti “oṭṭhe cātiādi sadduppattiṭṭhānanidassana”nti,",
  "tika-s0105t0:313_3": "tadayuttameva tathā avacanato. Na hi “oṭṭhe ca paṭiccā”tiādinā sasamuccayena kammavacanena",
  "tika-s0105t0:313_4": "ṭhānavacanaṃ sambhavatīti. Tadanurūpanti tassa saddassa anurūpaṃ. Bhāsanassa paṭisañcikkhanavirodhato",
  "tika-s0105t0:313_5": "tuṇhībhāvapakkhe “aparabhāge bhāsito iti paṭisañcikkhatī”ti na vuttaṃ, tena ca viññāyati",
  "tika-s0105t0:313_6": "“tuṇhībhūtova paṭisañcikkhatīti attho”ti.",
  "tika-s0105t0:314_0": "Bhāsanatuṇhībhāvānaṃ sabhāvato bhede sati ayaṃ vibhāgo yutto siyā, nāsatīti anuyogenāha",
  "tika-s0105t0:314_1": "“upādārūpapavattiyañhī”tiādi. Upādārūpassa saddāyatanassa pavatti tathā, saddāyatanassa",
  "tika-s0105t0:314_2": "pavattanaṃ bhāsanaṃ, appavattanaṃ tuṇhīti vuttaṃ hoti.",
  "tika-s0105t0:315_0": "Yasmā pana mahāsivattheravāde anantare anantare iriyāpathe pavattarūpārūpadhammānaṃ",
  "tika-s0105t0:315_1": "tattha tattheva nirodhadassanavasena sampajānakāritā gahitā, tasmā taṃ mahāsatipaṭṭhānasutte",
  "tika-s0105t0:315_2": "āgataasammohasampajaññavipassanāvāravasena veditabbaṃ, na catubbidhasampajaññavibhāgavasena,",
  "tika-s0105t0:315_3": "ato tattheva tamadhippetaṃ, na idhāti dassento “tayida”ntiādimāha. Asammohasaṅkhātaṃ",
  "tika-s0105t0:315_4": "dhuraṃ jeṭṭhakaṃ yassa vacanassāti asammohadhuraṃ, mahāsatipaṭṭhānasutteyeva tassa",
  "tika-s0105t0:315_5": "vacanassa adhippetabhāvassa hetugabbhamidaṃ vacanaṃ. Yasmā panettha sabbampi catubbidhaṃ",
  "tika-s0105t0:315_6": "sampajaññaṃ labbhati yāvadeva sāmaññaphalavisesadassanapadhānattā imissā desanāya,",
  "tika-s0105t0:315_7": "tasmā taṃ idha adhippetanti dassetuṃ “imasmiṃ panā”tiādi vuttaṃ. Vuttanayenevāti",
  "tika-s0105t0:315_8": "abhikkantādīsu vuttanayeneva. Nanu “satisampajaññena samannāgato”ti etassa uddesassāyaṃ",
  "tika-s0105t0:315_9": "niddeso, atha kasmā sampajaññavaseneva vitthāro katoti codanaṃ sodhento “sampajānakārīti",
  "tika-s0105t0:315_10": "cā”tiādimāha, satisampayuttasseva sampajānassa vasena atthassa viditabbattā evaṃ",
  "tika-s0105t0:315_11": "vitthāro katoti vuttaṃ hoti. “Satisampayuttassevā”ti ca iminā yathā sampajaññassa",
  "tika-s0105t0:315_12": "kiccato padhānatā gahitā, evaṃ satiyāpīti atthaṃ dasseti, na panetaṃ satiyā sampajaññena",
  "tika-s0105t0:315_13": "saha bhāvamattadassanaṃ. Na hi kadāci satirahitā ñāṇappavatti atthīti.",
  "tika-s0105t0:316_0": "Nanu ca sampajaññavasenevāyaṃ vitthāro, atha kasmā satisampayuttassa sampajaññassa",
  "tika-s0105t0:316_1": "vasena attho veditabboti codanampi sodheti “satisampajaññena samannāgatoti etassa",
  "tika-s0105t0:316_2": "hi padassa ayaṃ vitthāro”ti iminā. Idaṃ vuttaṃ hoti – “satisampajaññena samannāgato”ti",
  "tika-s0105t0:316_3": "evaṃ ekato uddiṭṭhassa atthassa vitthārattā uddese viya niddesepi tadubhayaṃ samadhurabhāveneva",
  "tika-s0105t0:316_4": "gahitanti. Imināpi hi satiyā sampajaññena samadhurataṃyeva vibhāveti ekato uddiṭṭhassa",
  "tika-s0105t0:316_5": "atthassa vitthārabhāvadassanena tadatthassa siddhattā. Idāni vibhaṅganayenāpi tadatthaṃ",
  "tika-s0105t0:316_6": "samatthetuṃ “vibhaṅgappakaraṇe panā”tiādi vuttaṃ. Imināpi hi sampajaññassa viya satiyāpettha",
  "tika-s0105t0:316_7": "padhānataṃyeva vibhāveti. Tattha etāni padānīti “abhikkante paṭikkante sampajānakārī",
  "tika-s0105t0:316_8": "hotī”tiādīni uddesapadāni. Vibhattānevāti satiyā sampajaññena sampayogamakatvā sabbaṭṭhānesu",
  "tika-s0105t0:316_9": "visuṃ visuṃ vibhattāniyeva.",
  "tika-s0105t0:317_0": "Majjhimabhāṇakā, pana ābhidhammikā ca evaṃ vadanti – eko bhikkhu gacchanto aññaṃ",
  "tika-s0105t0:317_1": "cintento aññaṃ vitakkento gacchati, eko kammaṭṭhānaṃ avissajjetvāva gacchati. Tathā",
  "tika-s0105t0:317_2": "eko tiṭṭhanto aññaṃ cintento aññaṃ vitakkento tiṭṭhati, eko kammaṭṭhānaṃ avissajjetvāva",
  "tika-s0105t0:317_3": "tiṭṭhati. Eko nisīdanto aññaṃ cintento aññaṃ vitakkento nisīdati, eko kammaṭṭhānaṃ",
  "tika-s0105t0:317_4": "avissajjetvāva nisīdati. Eko sayanto aññaṃ cintento aññaṃ vitakkento sayati, eko",
  "tika-s0105t0:317_5": "kammaṭṭhānaṃ avissajjetvāva sayati. Ettakena pana gocarasampajaññaṃ na pākaṭaṃ hotīti",
  "tika-s0105t0:317_6": "caṅkamanena dīpenti. Yo hi bhikkhu caṅkamaṃ otaritvā caṅkamanakoṭiyaṃ ṭhito pariggaṇhāti",
  "tika-s0105t0:317_7": "“pācīnacaṅkamanakoṭiyaṃ pavattā rūpārūpadhammā pacchimacaṅkamanakoṭiṃ appatvā ettheva",
  "tika-s0105t0:317_8": "niruddhā, pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva",
  "tika-s0105t0:317_9": "niruddhā, caṅkamanavemajjhe pavattā ubho koṭiyo appatvā ettheva niruddhā, caṅkamane",
  "tika-s0105t0:317_10": "pavattā rūpārūpadhammā ṭhānaṃ appatvā ettheva niruddhā, ṭhāne pavattā nisajjaṃ, nisajjāya",
  "tika-s0105t0:317_11": "pavattā sayanaṃ appatvā ettheva niruddhā”ti evaṃ pariggaṇhanto pariggaṇhantoyeva",
  "tika-s0105t0:317_12": "bhavaṅgaṃ otāreti, uṭṭhahanto kammaṭṭhānaṃ gahetvāva uṭṭhahati. Ayaṃ bhikkhu gatādīsu",
  "tika-s0105t0:317_13": "sampajānakārī nāma hoti.",
  "tika-s0105t0:318_0": "Evaṃ pana sutte kammaṭṭhānaṃ avibhūtaṃ hoti, kammaṭṭhānaṃ avibhūtaṃ na kātabbaṃ,",
  "tika-s0105t0:318_1": "tasmā yo bhikkhu yāva sakkoti, tāva caṅkamitvā ṭhatvā nisīditvā sayamāno evaṃ pariggahetvā",
  "tika-s0105t0:318_2": "sayati “kāyo acetano, mañco acetano, kāyo na jānāti ‘ahaṃ mañce sayito’ti, mañcopi",
  "tika-s0105t0:318_3": "na jānāti ‘mayi kāyo sayito’ti. Acetano kāyo acetane mañce sayito”ti. Evaṃ pariggaṇhanto",
  "tika-s0105t0:318_4": "pariggaṇhantoyeva cittaṃ bhavaṅgaṃ otāreti, pabujjhanto kammaṭṭhānaṃ gahetvāva pabujjhati,",
  "tika-s0105t0:318_5": "ayaṃ sutte sampajānakārī nāma hoti.",
  "tika-s0105t0:319_0": "“Kāyādikiriyānipphattanena tammayattā, āvajjanakiriyāsamuṭṭhitattā ca javanaṃ, sabbampi",
  "tika-s0105t0:319_1": "vā chadvārappavattaṃ kiriyāmayapavattaṃ nāma, tasmiṃ sati jāgaritaṃ nāma hotī”ti",
  "tika-s0105t0:319_2": "pariggaṇhanto bhikkhu jāgarite sampajānakārī nāma. Apica rattindivaṃ cha koṭṭhāse",
  "tika-s0105t0:319_3": "katvā pañca koṭṭhāse jaggantopi jāgarite sampajānakārī nāma hoti.",
  "tika-s0105t0:320": "Vimuttāyatanasīsena dhammaṃ desentopi, bāttiṃsa tiracchānakathā pahāya dasakathāvatthunissitaṃ sappāyakathaṃ kathentopi bhāsite sampajānakārī nāma.",
  "tika-s0105t0:321_0": "Aṭṭhatiṃsāya ārammaṇesu cittaruciyaṃ manasikāraṃ pavattentopi dutiyajjhānaṃ samāpannopi",
  "tika-s0105t0:321_1": "tuṇhībhāve sampajānakārī nāma. Dutiyañhi jhānaṃ vacīsaṅkhāravirahato visesato tuṇhībhāvo",
  "tika-s0105t0:321_2": "nāmāti. Ayampi nayo purimanayato visesanayattā idhāpi āharitvā vattabbo. Tathā hesa",
  "tika-s0105t0:321_3": "abhidhammaṭṭhakathādīsu “ayaṃ panettha aparopi nayo”ti ārabhitvā yathāvuttanayo vibhāvitoti.",
  "tika-s0105t0:321_4": "“Evaṃ kho mahārājā”tiādi yathāniddiṭṭhassa atthassa nigamanaṃ, tasmā tattha niddesānurūpaṃ",
  "tika-s0105t0:321_5": "atthaṃ dassento “eva”ntiādimāha. Satisampayuttassa sampajaññassāti hi niddesānurūpaṃ",
  "tika-s0105t0:321_6": "atthavacanaṃ. Tattha vinicchayo vuttoyeva. Evanti iminā vuttappakārena abhikkantapaṭikkantādīsu",
  "tika-s0105t0:321_7": "sattasu ṭhānesu paccekaṃ catubbidhena pakārenāti attho.",
  "tika-s0105t0:322": "Santosakathāvaṇṇanā",
  "tika-s0105t0:323_0": "215. Atthadassanena padassapi viññāyamānattā padamanapekkhitvā santosassa attani",
  "tika-s0105t0:323_1": "atthitāya bhikkhu santuṭṭhoti pavuccatīti atthamattaṃ dassetuṃ “itarītarapaccayasantosena",
  "tika-s0105t0:323_2": "samannāgato”ti vuttaṃ. Santussati na luddho bhavatīti hi padanibbacanaṃ. Apica padanibbacanavasena",
  "tika-s0105t0:323_3": "atthe vutte yassa santosassa attani atthibhāvato santuṭṭho nāma, so apākaṭoti taṃ",
  "tika-s0105t0:323_4": "pākaṭakaraṇatthaṃ “itarītarapaccayasantosena samannāgato”ti atthamattamāha, cīvarādike",
  "tika-s0105t0:323_5": "yattha katthaci kappiyapaccaye santosena samaṅgībhūtoti attho. Itara-saddo hi aniyamavacano",
  "tika-s0105t0:323_6": "dvikkhattuṃ vuccamāno yaṃ kiñci-saddena samānattho hoti. Tena vuttaṃ “yattha katthaci",
  "tika-s0105t0:323_7": "kappiyapaccaye”ti. Atha vā itaraṃ vuccati hīnaṃ paṇītato aññattā, tathā paṇītampi",
  "tika-s0105t0:323_8": "hīnato aññattā. Aññamaññāpekkhāsiddhā hi itaratā, tasmā hīnena vā paṇītena vā cīvarādikappiyapaccayena",
  "tika-s0105t0:323_9": "santosena samaṅgībhūtoti attho daṭṭhabbo. Santussati tena, santussanamattanti vā",
  "tika-s0105t0:323_10": "santoso, tathā pavatto alobho, alobhapadhānā vā cattāro khandhā. Labhanaṃ lābho,",
  "tika-s0105t0:323_11": "attano lābhassa anurūpaṃ santoso yathālābhasantoso. Balanti kāyabalaṃ, attano balassa",
  "tika-s0105t0:323_12": "anurūpaṃ santoso yathābalasantoso. Sāruppanti sappāyaṃ patirūpaṃ bhikkhuno anucchavikatā,",
  "tika-s0105t0:323_13": "attano sāruppassa anurūpaṃ santoso yathāsāruppasantoso.",
  "tika-s0105t0:324_0": "Aparo nayo – labbhateti lābho, yo yo lābho yathālābhaṃ, itarītarapaccayo, yathālābhena",
  "tika-s0105t0:324_1": "santoso yathālābhasantoso. Balassa anurūpaṃ pavattatīti yathābalaṃ, attano balānucchavikapaccayo,",
  "tika-s0105t0:324_2": "yathā-saddo cettha sasādhanaṃ anurūpakiriyaṃ vadati, yathā taṃ “adhicitta”nti ettha",
  "tika-s0105t0:324_3": "adhi-saddo sasādhanaṃ adhikaraṇakiriyanti. Yathābalena santoso yathābalasantoso.",
  "tika-s0105t0:324_4": "Sāruppati patirūpaṃ bhavati, sobhanaṃ vā āropetīti sāruppaṃ, yaṃ yaṃ sāruppaṃ yathāsāruppaṃ,",
  "tika-s0105t0:324_5": "bhikkhuno sappāyapaccayo, yathāsāruppena santoso yathāsāruppasantoso. Yathāvuttaṃ",
  "tika-s0105t0:324_6": "pabhedamanugatā vaṇṇanā pabhedavaṇṇanā.",
  "tika-s0105t0:325_0": "Idhāti sāsane. Aññaṃ na patthetīti appattapatthanabhāvamāha, labhantopi na gaṇhātīti",
  "tika-s0105t0:325_1": "pattapatthanābhāvaṃ. Paṭhamena appattapatthanābhāveyeva vutte yathāladdhato aññassa",
  "tika-s0105t0:325_2": "apatthanā nāma appicchatāyapi siyā pavattiākāroti appicchatāpasaṅgabhāvato tatopi",
  "tika-s0105t0:325_3": "nivattameva santosassa sarūpaṃ dassetuṃ dutiyena pattapatthanābhāvo vuttoti daṭṭhabbaṃ.",
  "tika-s0105t0:325_4": "Evamuparipi. Pakatidubbaloti ābādhādivirahepi sabhāvadubbalo. Samāno sīlādibhāgo",
  "tika-s0105t0:325_5": "yassāti sabhāgo, saha vā sīlādīhi guṇabhāgehi vattatīti sabhāgo, lajjīpesalo bhikkhu,",
  "tika-s0105t0:325_6": "tena. Taṃ parivattetvāti pakatidubbalādīnaṃ garucīvaraṃ na phāsubhāvāvahaṃ, sarīrakhedāvahañca",
  "tika-s0105t0:325_7": "hotīti payojanavasena parivattanaṃ vuttaṃ, na atricchatādivasena. Atricchatādippakārena",
  "tika-s0105t0:325_8": "hi parivattetvā lahukacīvaraparibhogo santosavirodhī hoti, tassa pana tadabhāvato",
  "tika-s0105t0:325_9": "yathāvuttappayojanavasena parivattetvā lahukacīvaraparibhogopi na santosavirodhīti",
  "tika-s0105t0:325_10": "āha “lahukena yāpentopi santuṭṭhova hotī”ti. Payojanavasena parivattetvā lahukacīvaraparibhogopi",
  "tika-s0105t0:325_11": "na tāva santosavirodhī, pageva tathā aparivattetvā paribhogeti sambhāvitassa atthassa",
  "tika-s0105t0:325_12": "dassanatthañhettha api-saddaggahaṇaṃ. Cīvaraniddesepi “pattacīvarādīnaṃ aññatara”nti",
  "tika-s0105t0:325_13": "vacanaṃ yathārutaṃ gahitāvasesapaccayasantosassa cīvarasantose samavarodhitādassanatthaṃ.",
  "tika-s0105t0:325_14": "“Therako ayamāyasmā mallako”tiādīsu theravohārassa paññattimattepi pavattito dasavassato",
  "tika-s0105t0:325_15": "pabhuti ciravassapabbajitesveva idha pavattiñāpanatthaṃ “therānaṃ cirapabbajitāna”nti",
  "tika-s0105t0:325_16": "vuttaṃ, therānanti vā saṅghattheraṃ vadati. Cirapabbajitānanti pana tadavasese vuḍḍhabhikkhū.",
  "tika-s0105t0:325_17": "Saṅkārakūṭāditoti kacavararāsiādito. Anantakānīti nantakāni pilotikāni. “A-kāro cettha",
  "tika-s0105t0:325_18": "nipātamatta”nti vimānaṭṭhakathāyaṃ vuttaṃ. Tathā cāhu “nantakaṃ kappaṭo jiṇṇavasanaṃ",
  "tika-s0105t0:325_19": "tu paṭaccara”nti natthi dasāsaṅkhāto anto koṭi yesanti hi nantakāni, na-saddassa",
  "tika-s0105t0:325_20": "tu anādese anantakānītipi yujjati. Saṅketakovidānaṃ pana ācariyānaṃ tathā avuttattā",
  "tika-s0105t0:325_21": "vīmaṃsitvā gahetabbaṃ. “Sanantakānī”tipi pāṭho, nantakena saha saṃsibbitāni paṃsukūlāni",
  "tika-s0105t0:325_22": "cīvarānīti attho. Saṅghāṭinti tiṇṇaṃ cīvarānaṃ aññataraṃ cīvaraṃ. Tīṇipi hi cīvarāni",
  "tika-s0105t0:325_23": "saṅghaṭitattā “saṅghāṭī”ti vuccanti. Mahagghaṃ cīvaraṃ, bahūni vā cīvarāni labhitvā",
  "tika-s0105t0:325_24": "tāni vissajjetvā tadaññassa gahaṇampi mahicchatādinaye aṭṭhatvā yathāsāruppanaye",
  "tika-s0105t0:325_25": "eva ṭhitattā na santosavirodhīti āha “tesaṃ…pe… dhārentopi santuṭṭhova hotī”ti. Yathāsāruppanayena",
  "tika-s0105t0:325_26": "yathāladdhaṃ vissajjetvā tadaññagahaṇampi na tāva santosavirodhī, pageva anaññagahaṇena",
  "tika-s0105t0:325_27": "yathāladdhasseva yathāsāruppaṃ paribhogeti sambhāvitassa atthassa dassanatthañhettha",
  "tika-s0105t0:325_28": "api-saddaggahaṇaṃ, evaṃ sesapaccayesupi yathābalayathāsāruppaniddesesu api-saddaggahaṇe",
  "tika-s0105t0:325_29": "adhippāyo veditabbo.",
  "tika-s0105t0:326_0": "Pakativiruddhanti sabhāveneva asappāyaṃ. Samaṇadhammakaraṇasīsena sappāyapaccayapariyesanaṃ,",
  "tika-s0105t0:326_1": "paribhuñjanañca visesato yuttataranti atthantaraṃ viññāpetuṃ “yāpentopī”ti avatvā",
  "tika-s0105t0:326_2": "“samaṇadhammaṃ karontopī”ti vuttaṃ. Missakāhāranti taṇḍulamuggādīhi nānāvidhapubbaṇṇāparaṇṇehi",
  "tika-s0105t0:326_3": "missetvā kataṃ āhāraṃ.",
  "tika-s0105t0:327_0": "Aññampi senāsane yathāsāruppasantosaṃ dassento āha “yo hī”tiādi. Paṭhame hi naye",
  "tika-s0105t0:327_1": "yathāladdhassa vissajjanena, dutiye pana yathāpattassa asampaṭicchanena yathāsāruppasantoso",
  "tika-s0105t0:327_2": "vuttoti ayametesaṃ viseso. Hi-saddo cettha pakkhantarajotako. Majjhimāgamaṭṭhakathāyaṃ",
  "tika-s0105t0:327_3": "pana pi-saddo dissati. “Uttamasenāsanaṃ nāma pamādaṭṭhāna”nti vatvā tabbhāvameva",
  "tika-s0105t0:327_4": "dassetuṃ “tattha nisinnassā”tiādi vuttaṃ. Niddābhibhūtassāti thinamiddokkamanena",
  "tika-s0105t0:327_5": "cittacetasikagelaññabhāvato bhavaṅgasantatisaṅkhātāya niddāya abhibhūtassa, niddāyantassāti",
  "tika-s0105t0:327_6": "attho. Paṭibujjhatoti tathārūpena ārammaṇantarena paṭibujjhantassa paṭibujjhanahetu",
  "tika-s0105t0:327_7": "kāmavitakkā pātubhavantīti vuttaṃ hoti. “Paṭibujjhanato”tipi hi katthaci pāṭho dissati.",
  "tika-s0105t0:327_8": "Ayampīti paṭhamanayaṃ upādāya vuttaṃ.",
  "tika-s0105t0:328_0": "Tesaṃ ābhatenāti tehi therādīhi ābhatena, tesaṃ vā yena kenaci santakenāti ajjhāharitvā",
  "tika-s0105t0:328_1": "sambandho. Muttaharītakanti gomuttaparibhāvitaṃ, pūtibhāvena vā mocitaṃ chaḍḍitaṃ",
  "tika-s0105t0:328_2": "harītakaṃ, idāni pana potthakesu “gomuttaharītaka”nti pāṭho, so na porāṇapāṭho tabbaṇṇanāya",
  "tika-s0105t0:328_3": "viruddhattā. Catumadhuranti majjhimāgamavare mahādhammasamādānasutte vuttaṃ dadhimadhusappiphāṇitasaṅkhātaṃ",
  "tika-s0105t0:328_4": "catumadhuraṃ, ekasmiñca bhājane catumadhuraṃ ṭhapetvā tesu yadicchasi, taṃ gaṇhāhi",
  "tika-s0105t0:328_5": "bhanteti attho. “Sacassā”tiādinā tadubhayassa rogavūpasamanabhāvaṃ dasseti. Buddhādīhi",
  "tika-s0105t0:328_6": "vaṇṇitanti “pūtimuttabhesajjaṃ nissāya pabbajjā”tiādinā sammāsambuddhādīhi pasatthaṃ.",
  "tika-s0105t0:328_7": "Appicchatāvisiṭṭhāya santuṭṭhiyā niyojanato paramena ukkaṃsagatena santosena santussatīti paramasantuṭṭho.",
  "tika-s0105t0:329_0": "Kāmañca santosappabhedā yathāvuttatopi adhikatarā cīvare vīsati santosā, piṇḍapāte",
  "tika-s0105t0:329_1": "pannarasa, senāsane ca pannarasa, gilānapaccaye vīsatīti, idha pana saṅkhepena dvādasavidhoyeva",
  "tika-s0105t0:329_2": "santoso vutto. Tadadhikatarappabhedo pana caturaṅguttare mahāariyavaṃsasuttaṭṭhakathāya",
  "tika-s0105t0:329_3": "gahetabbo. Tenāha “iminā panā”tiādi. Evaṃ “idha mahārāja bhikkhu santuṭṭho hotī”ti",
  "tika-s0105t0:329_4": "ettha puggalādhiṭṭhānaniddiṭṭhena santuṭṭhapadeneva santosappabhedaṃ dassetvā idāni",
  "tika-s0105t0:329_5": "“kāyaparihārikena cīvarena kucchiparihārikena piṇḍapātenā”tiādi desanānurūpaṃ tena",
  "tika-s0105t0:329_6": "santosena santuṭṭhassa anucchavikaṃ paccayappabhedaṃ, tassa ca kāyakucchiparihāriyabhāvaṃ",
  "tika-s0105t0:329_7": "vibhāvento evamāhāti ayamettha sambandho. Kāmañcassa cīvarapiṇḍapāteheva yathākkamaṃ",
  "tika-s0105t0:329_8": "kāyakucchiparihāriyehi santuṭṭhatā pāḷiyaṃ vuttā, tathāpi sesaparikkhāracatukkena",
  "tika-s0105t0:329_9": "ca vinā vicaraṇamayuttaṃ, sabbattha ca kāyakucchiparihāriyatā laddhabbāti aṭṭhakathāyaṃ",
  "tika-s0105t0:329_10": "ayaṃ vinicchayo vuttoti daṭṭhabbaṃ. Dantakaṭṭhacchedanavāsīti lakkhaṇamattaṃ tadaññakiccassāpi",
  "tika-s0105t0:329_11": "tāya sādhetabbattā, tena vakkhati “mañcapīṭhānaṃ aṅgapādacīvarakuṭidaṇḍakasajjanakāle",
  "tika-s0105t0:329_12": "cā”tiādi. Vuttampi cetaṃ porāṇaṭṭhakathāsu “na hetaṃ katthacipi pāḷiyamāgata”nti.",
  "tika-s0105t0:330": "Bandhananti kāyabandhanaṃ. Parissāvanena parissāvanañca, tena sahāti vā attho. Yutto kammaṭṭhānabhāvanāsaṅkhāto yogo yassa, tasmiṃ vā yogo yuttoti yuttayogo, tassa.",
  "tika-s0105t0:331_0": "Kāyaṃ pariharanti posenti, kāyassa vā parihāro posanamattaṃ payojanametehīti kāyaparihāriyā",
  "tika-s0105t0:331_1": "ka-kārassa ya-kāraṃ katvā. Posanañcettha vaḍḍhanaṃ, bharaṇaṃ vā, tathā kucchiparihāriyāpi",
  "tika-s0105t0:331_2": "veditabbā. Bahiddhāva kāyassa upakārakabhāvena kāyaparihāriyatā, ajjhoharaṇavasena",
  "tika-s0105t0:331_3": "sarīraṭṭhitiyā upakārakabhāvena kucchiparihāriyatāti ayametesaṃ viseso. Tenāha “ticīvaraṃ",
  "tika-s0105t0:331_4": "tāvā”tiādi. “Pariharatī”ti etassa posetīti atthavacanaṃ. Itīti nidassane nipāto,",
  "tika-s0105t0:331_5": "evaṃ vuttanayena kāyaparihāriyaṃ hotīti kāraṇajotane vā, tasmā posanato kāyaparihāriyaṃ",
  "tika-s0105t0:331_6": "hotīti. Evamuparipi. Cīvarakaṇṇenāti cīvarapariyantena.",
  "tika-s0105t0:332": "Kuṭiparibhaṇḍakaraṇakāleti kuṭiyā samantato vilimpanena sammaṭṭhakaraṇakāle.",
  "tika-s0105t0:333": "Aṅgaṃ nāma mañcapīṭhānaṃ pādūpari ṭhapito padhānasambhāraviseso. Yattha padarasañcinanapiṭṭhiapassayanādīni karonti, yo “aṭanī”tipi vuccati.",
  "tika-s0105t0:334_0": "Madhuddumapupphaṃ madhukaṃ nāma, makkhikāmadhūhi katapūvaṃ vā. Parikkhāramattā parikkhārapamāṇaṃ.",
  "tika-s0105t0:334_1": "Seyyaṃ pavisantassāti paccattharaṇakuñcikānaṃ tādise kāle paribhuttabhāvaṃ sandhāya",
  "tika-s0105t0:334_2": "vuttaṃ. Tenāha “tatraṭṭhakaṃ paccattharaṇa”nti. Attano santakabhāvena paccattharaṇādhiṭṭhānena",
  "tika-s0105t0:334_3": "adhiṭṭhahitvā tattheva senāsane tiṭṭhanakañhi “tatraṭṭhaka”nti vuccati. Vikappanavacanato",
  "tika-s0105t0:334_4": "pana tesamaññatarassa navamatā, yathāvuttapaṭipāṭiyā cettha navamabhāvo, na tu tesaṃ",
  "tika-s0105t0:334_5": "tathāpatiniyatabhāvena. Kasmāti ce? Tathāyeva tesamadhāraṇato. Esa nayo dasamādīsupi.",
  "tika-s0105t0:334_6": "Telaṃ paṭisāmetvā haritā veḷunāḷiādikā telanāḷi. Nanu santuṭṭhapuggaladassane santuṭṭhova",
  "tika-s0105t0:334_7": "aṭṭhaparikkhāriko dassetabboti anuyoge yathārahaṃ tesampi santuṭṭhabhāvaṃ dassento",
  "tika-s0105t0:334_8": "“etesu cā”tiādimāha. Mahanto parikkhārasaṅkhāto bhāro etesanti mahābhārā, ayaṃ adhunā",
  "tika-s0105t0:334_9": "pāṭho, ācariyadhammapālattherena pana “mahāgajā”ti pāṭhassa diṭṭhattā “dupposabhāvena",
  "tika-s0105t0:334_10": "mahāgajā viyāti mahāgajā”ti vuttaṃ, na te ettakehi parikkhārehi “mahicchā, asantuṭṭhā,",
  "tika-s0105t0:334_11": "dubbharā, bāhullavuttino”ti ca vattabbāti adhippāyo. Yadi itarepi santuṭṭhā appicchatādisabhāvā,",
  "tika-s0105t0:334_12": "kimetesampi vasena ayaṃ desanā icchitāti codanaṃ sodhetuṃ “bhagavā panā”tiādi vuttaṃ.",
  "tika-s0105t0:334_13": "Aṭṭhaparikkhārikassa vasena imissā desanāya icchitabhāvo kathaṃ viññāyatīti anuyogampi",
  "tika-s0105t0:334_14": "apaneti “so hī”tiādinā, tasseva tathā pakkantabhāvena “kāyaparihārikena cīvarenā”tiādi",
  "tika-s0105t0:334_15": "pāḷiyā yogyato tassa vasena icchitabhāvo viññāyatīti vuttaṃ hoti. Vacanīyassa hetubhāvadassanena",
  "tika-s0105t0:334_16": "hi vācakassāpi hetubhāvo dassitoti. Evañca katvā “iti imassā”tiādi laddhaguṇavacanampi",
  "tika-s0105t0:334_17": "upapannaṃ hoti. Sallahukā vutti jīvikā yassāti sallahukavutti, tassa bhāvo sallahukavuttitā,",
  "tika-s0105t0:334_18": "taṃ. Kāyapārihāriyenāti bhāvappadhānaniddeso, bhāvalopaniddeso vāti dasseti “kāyaṃ",
  "tika-s0105t0:334_19": "pariharaṇamattakenā”ti iminā, kāyaposanappamāṇenāti attho. Tathā kucchiparihāriyenāti",
  "tika-s0105t0:334_20": "etthāpi. Vuttanayena cettha dvidhā vacanattho, ṭīkāyaṃ pana paṭhamassa vacanatthassa",
  "tika-s0105t0:334_21": "heṭṭhā vuttattā dutiyova idha vuttoti daṭṭhabbaṃ. Mamāyanataṇhāya āsaṅgo. Pariggahataṇhāya",
  "tika-s0105t0:334_22": "bandho. Jiyāmuttoti dhanujiyāya mutto. Yūthāti hatthigaṇato. Tidhā pabhinnamado madahatthī.",
  "tika-s0105t0:334_23": "Vanapabbhāranti vane pabbhāraṃ.",
  "tika-s0105t0:335_0": "Catūsu disāsu sukhavihāritāya sukhavihāraṭṭhānabhūtā, “ekaṃ disaṃ pharitvā”tiādinā",
  "tika-s0105t0:335_1": "vā nayena brahmavihārabhāvanāpharaṇaṭṭhānabhūtā catasso disā etassāti catuddiso,",
  "tika-s0105t0:335_2": "so eva cātuddiso, catasso vā disā catuddisaṃ, vuttanayena tamassāti cātuddiso yathā",
  "tika-s0105t0:335_3": "“saddho”ti. Tāsveva disāsu katthacipi satte vā saṅkhāre vā bhayena na paṭihanati,",
  "tika-s0105t0:335_4": "sayaṃ vā tehi na paṭihaññateti appaṭigho. Santussamānoti sakena, santena vā, samameva",
  "tika-s0105t0:335_5": "vā tussanako. Itarītarenāti yena kenaci paccayena, uccāvacena vā. Paricca sayanti",
  "tika-s0105t0:335_6": "pavattanti kāyacittāni, tāni vā parisayanti abhibhavantīti parissayā, sīhabyagghādayo",
  "tika-s0105t0:335_7": "bāhirā, kāmacchandādayo ca ajjhattikā kāyacittupaddavā, upayogatthe cetaṃ sāmivacanaṃ.",
  "tika-s0105t0:335_8": "Sahitāti adhivāsanakhantiyā, vīriyādidhammehi ca yathārahaṃ khantā, gahantā cāti",
  "tika-s0105t0:335_9": "attho. Thaddhabhāvakarabhayābhāvena achambhī. Eko careti asahāyo ekākī hutvā carituṃ",
  "tika-s0105t0:335_10": "viharituṃ sakkuṇeyya. Samatthane hi eyya-saddo yathā “ko imaṃ vijaṭaye jaṭa”nti khaggavisāṇakappatāya",
  "tika-s0105t0:335_11": "ekavihārīti dasseti “khaggavisāṇakappo”ti iminā. Saṇṭhānena khaggasadisaṃ ekameva",
  "tika-s0105t0:335_12": "matthake uṭṭhitaṃ visāṇaṃ yassāti khaggo; khaggasaddena taṃsadisavisāṇassa gahitattā,",
  "tika-s0105t0:335_13": "mahiṃsappamāṇo migaviseso, yo loke “palāsādo, gaṇṭhako”ti ca vuccati, tassa visāṇena",
  "tika-s0105t0:335_14": "ekībhāvena sadisoti attho. Apica ekavihāritāya khaggavisāṇakappoti dassetumpi evaṃ",
  "tika-s0105t0:335_15": "vuttaṃ. Vitthāro panassā attho khaggavisāṇasuttavaṇṇanāyaṃ, cūḷaniddese ca vuttanayena veditabbo.",
  "tika-s0105t0:336_0": "Evaṃ vaṇṇitanti khaggavisāṇasutte bhagavatā tathā desanāya vivaritaṃ, thomitaṃ vā.",
  "tika-s0105t0:336_1": "Khaggassa nāma migassa visāṇena kappo sadiso tathā. Kappa-saddo hettha “satthukappena",
  "tika-s0105t0:336_2": "vata bho kira sāvakena saddhiṃ mantayamānā”tiādīsu viya paṭibhāge vattati, tassa",
  "tika-s0105t0:336_3": "bhāvo khaggavisāṇakappatā, taṃ so āpajjatīti sambandho.",
  "tika-s0105t0:337_0": "Vātābhighātādīhi siyā sakuṇo chinnapakkho, asañjātapakkho vā, idha pana ḍetuṃ samattho",
  "tika-s0105t0:337_1": "sapakkhikova adhippetoti visesadassanatthaṃ pāḷiyaṃ “pakkhī sakuṇo”ti vuttaṃ, na",
  "tika-s0105t0:337_2": "tu “ākāse antalikkhe caṅkamatī”tiādīsu viya pariyāyamattadassanatthanti āha “pakkhayutto",
  "tika-s0105t0:337_3": "sakuṇo”ti. Uppatatīti uddhaṃ patati gacchati, pakkhandatīti attho. Vidhunantāti vibhindantā,",
  "tika-s0105t0:337_4": "vicālentā vā. Ajjatanāyāti ajjabhāvatthāya. Tathā svātanāyāti etthāpi. Attano pattaṃ",
  "tika-s0105t0:337_5": "eva bhāro yassāti sapattabhāro. Mamāyanataṇhābhāvena nissaṅgo. Pariggahataṇhābhāvena",
  "tika-s0105t0:337_6": "nirapekkho. Yena kāmanti yattha attano ruci, tattha. Bhāvanapuṃsakaṃ vā etaṃ. Yena",
  "tika-s0105t0:337_7": "yathā pavatto kāmoti hi yenakāmo, taṃ, yathākāmanti attho.",
  "tika-s0105t0:338": "Nīvaraṇappahānakathāvaṇṇanā",
  "tika-s0105t0:339_0": "216. Pubbe vuttasseva atthacatukkassa puna sampiṇḍetvā kathanaṃ kimatthanti adhippāyena",
  "tika-s0105t0:339_1": "anuyogaṃ uddharitvā sodheti “so…pe… kiṃ dassetī”tiādinā. Paccayasampattinti sambhārapāripūriṃ.",
  "tika-s0105t0:339_2": "Ime cattāroti sīlasaṃvaro indriyasaṃvaro sampajaññaṃ santosoti pubbe vuttā cattāro",
  "tika-s0105t0:339_3": "āraññikassa sambhārā. Na ijjhatīti na sampajjati na saphalo bhavati. Na kevalaṃ anijjhanamattaṃ,",
  "tika-s0105t0:339_4": "atha kho ayampi dosoti dasseti “tiracchānagatehi vā”tiādinā. Vattabbataṃ āpajjatīti",
  "tika-s0105t0:339_5": "“asukassa bhikkhuno araññe tiracchānagatānaṃ viya, vanacarakānaṃ viya ca nivāsanamattameva,",
  "tika-s0105t0:339_6": "na pana araññavāsānucchavikā kāci sammāpaṭipatti atthī”ti apavādavasena vacanīyabhāvamāpajjati,",
  "tika-s0105t0:339_7": "imassatthassa pana dassanena virujjhanato saddhiṃ-saddo na porāṇoti daṭṭhabbaṃ. Atha",
  "tika-s0105t0:339_8": "vā āraññakehi tiracchānagatehi, vanacaravisabhāgajanehi vā saddhiṃ vippaṭipattivasena",
  "tika-s0105t0:339_9": "vasanīyabhāvaṃ āpajjati. “Na bhikkhave paṇidhāya araññe vatthabbaṃ, yo vaseyya, āpatti",
  "tika-s0105t0:339_10": "dukkaṭassā”tiādīsu viya hi vatthabba-saddo vasitabbapariyāyo. Tathā hi vibhaṅgaṭṭhakathāyampi",
  "tika-s0105t0:339_11": "vuttaṃ “evarūpassa hi araññavāso kāḷamakkaṭaacchataracchadīpimigānaṃ aṭavivāsasadiso",
  "tika-s0105t0:339_12": "hotī”ti adhivatthāti adhivasantā. Paṭhamaṃ bheravasaddaṃ sāventi. Tāvatā apalāyantassa",
  "tika-s0105t0:339_13": "hatthehipi sīsaṃ paharitvā palāpanākāraṃ karontīti ācariyasāriputtattherena kathitaṃ.",
  "tika-s0105t0:339_14": "Evaṃ byatirekato paccayasampattiyā dassitabhāvaṃ pakāsetvā idāni anvayatopi pakāsetuṃ",
  "tika-s0105t0:339_15": "“yassa panete”tiādi vuttaṃ. Kathaṃ ijjhatīti āha “so hī”tiādi. Kāḷako tilakoti vaṇṇavikārāpanarogavasena",
  "tika-s0105t0:339_16": "aññattha pariyāyavacanaṃ. Vuttañhi –",
  "tika-s0105t0:340": "“Dunnāmakañca arisaṃ, chaddiko vamathūrito;",
  "tika-s0105t0:341": "Davathu paritāpotha, tilako tilakāḷako”ti.",
  "tika-s0105t0:342_0": "Tilasaṇṭhānaṃ viya jāyatīti hi tilako, kāḷo hutvā jāyatīti kāḷako. Idha pana paṇṇattivītikkamasaṅkhātaṃ",
  "tika-s0105t0:342_1": "thullavajjaṃ kāḷakasadisattā kāḷakaṃ, micchāvītikkamasaṅkhātaṃ aṇumattavajjaṃ tilakasadisattā",
  "tika-s0105t0:342_2": "tilakanti ayaṃ viseso. Tanti tathā uppāditaṃ pītiṃ. Vigatabhāvena upaṭṭhānato khayavayavasena",
  "tika-s0105t0:342_3": "sammasanaṃ. Khīyanaṭṭhena hi khayova vigato, viparīto vā hutvā ayanaṭṭhena vayotipi",
  "tika-s0105t0:342_4": "vuccati. Ariyabhūmi nāma lokuttarabhūmi. Itīti ariyabhūmiokkamanato, devatānaṃ vaṇṇabhaṇanato",
  "tika-s0105t0:342_5": "vā, tattha tattha devatānaṃ vacanaṃ sutvā tassa yaso patthaṭoti vuttaṃ hoti, evañca",
  "tika-s0105t0:342_6": "katvā heṭṭhā vuttaṃ ayasapattharaṇampi devatānamārocanavasenāti gahetabbaṃ.",
  "tika-s0105t0:343_0": "Vivitta-saddo janaviveketi āha “suñña”nti. Taṃ pana janasaddanigghosābhāvena veditabbaṃ",
  "tika-s0105t0:343_1": "saddakaṇṭakattā jhānassāti dassetuṃ “appasaddaṃ appanigghosanti attho”ti vuttaṃ.",
  "tika-s0105t0:343_2": "Janakaggahaṇeneva hi idha jaññaṃ gahitaṃ. Tathā hi vuttaṃ vibhaṅge “yadeva taṃ appanigghosaṃ,",
  "tika-s0105t0:343_3": "tadeva taṃ vijanavāta”nti. Appasaddanti ca pakatisaddābhāvamāha. Appanigghosanti",
  "tika-s0105t0:343_4": "nagaranigghosādisaddābhāvaṃ. Īdisesu hi byañjanaṃ sāvasesaṃ viya, attho pana niravasesoti",
  "tika-s0105t0:343_5": "aṭṭhakathāsu vuttaṃ. Majjhimāgamaṭṭhakathāvaṇṇanāyaṃ pana ācariyadhammapālatthero",
  "tika-s0105t0:343_6": "evamāha “appasaddassa parittapariyāyaṃ manasi katvā vuttaṃ ‘byañjanaṃ sāvasesaṃ siyā’ti.",
  "tika-s0105t0:343_7": "Tenāha ‘na hi tassā’tiādi. Appasaddo panettha abhāvatthotipi sakkā viññātuṃ ‘appābādhatañca",
  "tika-s0105t0:343_8": "sañjānāmī’tiādīsu viyā”ti. Tamatthaṃ vibhaṅgapāḷiyā saṃsandanto “etadevā”tiādimāha.",
  "tika-s0105t0:343_9": "Etadevāti ca mayā saṃvaṇṇiyamānaṃ nissaddataṃ evāti attho. Santikepīti gāmādīnaṃ",
  "tika-s0105t0:343_10": "samīpepi edisaṃ vivittaṃ nāma, pageva dūreti attho. Anākiṇṇanti asaṅkiṇṇaṃ asambādhaṃ.",
  "tika-s0105t0:343_11": "Yassa senāsanassa samantā gāvutampi aḍḍhayojanampi pabbatagahanaṃ vanagahanaṃ nadīgahanaṃ",
  "tika-s0105t0:343_12": "hoti, na koci avelāya upasaṅkamituṃ sakkoti, idaṃ santikepi anākiṇṇaṃ nāma. Setīti",
  "tika-s0105t0:343_13": "sayati. Āsatīti nisīdati. “Etthā”ti iminā sena-saddassa, āsana-saddassa ca adhikaraṇatthabhāvaṃ",
  "tika-s0105t0:343_14": "dasseti, ca-saddena ca tadubhayapadassa catthasamāsabhāvaṃ. “Tenāhā”tiādinā vibhaṅgapāḷimeva āharati.",
  "tika-s0105t0:344_0": "Idāni tassāyevatthaṃ senāsanappabhedadassanavasena vibhāvetuṃ “apicā”tiādi vuttaṃ.",
  "tika-s0105t0:344_1": "Vibhaṅgapāḷiyaṃ nidassananayena sarūpato dassitasenāsanasseva hi ayaṃ vibhāgo. Tattha",
  "tika-s0105t0:344_2": "vihāro pākāraparicchinno sakalo āvāso. Aḍḍhayogo dīghapāsādo, “garuḷasaṇṭhānapāsādo”tipi",
  "tika-s0105t0:344_3": "vadanti. Pāsādo caturassapāsādo. Hammiyaṃ muṇḍacchadanapāsādo. Aṭṭo paṭirājūnaṃ paṭibāhanayoggo",
  "tika-s0105t0:344_4": "catupañcabhūmako patissayaviseso. Māḷo ekakūṭasaṅgahito anekakoṇavanto patissayaviseso.",
  "tika-s0105t0:344_5": "Aparo nayo – vihāro dīghamukhapāsādo. Aḍḍhayogo ekapassachadanakagehaṃ. Tassa kira",
  "tika-s0105t0:344_6": "ekapasse bhitti uccatarā hoti, itarapasse nīcā, tena taṃ ekachadanakaṃ hoti. Pāsādo",
  "tika-s0105t0:344_7": "āyatacaturassapāsādo. Hammiyaṃ muṇḍacchadanakaṃ candikaṅgaṇayuttaṃ. Guhā kevalā pabbataguhā.",
  "tika-s0105t0:344_8": "Leṇaṃ dvārabandhaṃ pabbhāraṃ. Sesaṃ vuttanayameva. “Maṇḍapoti sākhāmaṇḍapo”ti evaṃ",
  "tika-s0105t0:344_9": "ācariyadhammapālattherena, aṅguttaraṭīkākārena ca ācariyasāriputtattherena vuttaṃ.",
  "tika-s0105t0:345_0": "Vibhaṅgaṭṭhakathāyaṃ pana vihāroti samantā parihārapathaṃ, antoyeva ca rattiṭṭhānadivāṭṭhānāni",
  "tika-s0105t0:345_1": "dassetvā katasenāsanaṃ. Aḍḍhayogoti supaṇṇavaṅkagehaṃ. Pāsādoti dve kaṇṇikāni gahetvā",
  "tika-s0105t0:345_2": "kato dīghapāsādo. Aṭṭoti paṭirājādipaṭibāhanatthaṃ iṭṭhakāhi kato bahalabhittiko",
  "tika-s0105t0:345_3": "catupañcabhūmako patissayaviseso. Māḷoti bhojanasālāsadiso maṇḍalamāḷo. Vinayaṭṭhakathāyaṃ",
  "tika-s0105t0:345_4": "pana “ekakūṭasaṅgahito caturassapāsādo”ti vuttaṃ. Leṇanti pabbataṃ khaṇitvā vā pabbhārassa",
  "tika-s0105t0:345_5": "appahonakaṭṭhāne kuṭṭaṃ uṭṭhāpetvā vā katasenāsanaṃ. Guhāti bhūmidari vā yattha rattindivaṃ",
  "tika-s0105t0:345_6": "dīpaṃ laddhuṃ vaṭṭati, pabbataguhā vā bhūmiguhā vāti vuttaṃ.",
  "tika-s0105t0:346_0": "Taṃ āvasathabhūtaṃ patissayasenāsanaṃ viharitabbaṭṭhena, vihāraṭṭhānaṭṭhena ca vihārasenāsanaṃ",
  "tika-s0105t0:346_1": "nāma. Masārakādicatubbidho mañco. Tathā pīṭhaṃ. Uṇṇabhisiādipañcavidhā bhisi. Sīsappamāṇaṃ",
  "tika-s0105t0:346_2": "bimbohanaṃ. Vitthārato vidatthicaturaṅgulatā, dīghato mañcavitthārappamāṇatā cettha",
  "tika-s0105t0:346_3": "sīsappamāṇaṃ. Masārakādīni mañcapīṭhabhāvato, bhisiupadhānañca mañcapīṭhasambandhato",
  "tika-s0105t0:346_4": "mañcapīṭhasenāsanaṃ. Mañcapīṭhabhūtañhi senāsanaṃ, mañcapīṭhasambandhañca sāmaññaniddesena,",
  "tika-s0105t0:346_5": "ekasesena vā “mañcapīṭhasenāsana”nti vuccati. Ācariyasāriputtattheropi evameva vadati.",
  "tika-s0105t0:346_6": "Ācariyadhammapālattherena pana “mañcapīṭhasenāsananti mañcapīṭhañceva mañcapīṭhasambandhasenāsanañcā”ti",
  "tika-s0105t0:346_7": "vuttaṃ. Cimilikā nāma sudhāparikammakatāya bhūmiyā vaṇṇānurakkhaṇatthaṃ paṭakhaṇḍādīhi",
  "tika-s0105t0:346_8": "sibbetvā katā. Cammakhaṇḍo nāma sīhabyagghadīpitaracchacammādīsupi yaṃ kiñci cammaṃ.",
  "tika-s0105t0:346_9": "Aṭṭhakathāsu hi senāsanaparibhoge paṭikkhittacammaṃ na dissati. Tiṇasanthāroti yesaṃ",
  "tika-s0105t0:346_10": "kesañci tiṇānaṃ santhāro. Eseva nayo paṇṇasanthārepi. Cimilikādi bhūmiyaṃ santharitabbatāya",
  "tika-s0105t0:346_11": "santhatasenāsanaṃ. Yattha vā pana bhikkhū paṭikkamantīti ṭhapetvā vā etāni mañcādīni",
  "tika-s0105t0:346_12": "yattha bhikkhū sannipatanti, sabbametaṃ senāsanaṃ nāmāti evaṃ vuttaṃ avasesaṃ rukkhamūlādipaṭikkamitabbaṭṭhānaṃ",
  "tika-s0105t0:346_13": "abhisaṅkharaṇābhāvato kevalaṃ sayanassa, nissajjāya ca okāsabhūtattā okāsasenāsanaṃ.",
  "tika-s0105t0:346_14": "Senāsanaggahaṇenāti “vivittaṃ senāsana”nti iminā senāsanasaddena vivittasenāsanassa",
  "tika-s0105t0:346_15": "vā ādānena, vacanena vā gahitameva sāmaññajotanāya visese avaṭṭhānato, visesatthinā",
  "tika-s0105t0:346_16": "ca visesassa payujjitabbato.",
  "tika-s0105t0:347_0": "Yadevaṃ kasmā “arañña”ntiādi puna vuttanti anuyogena “idha panassā”tiādimāha. Evaṃ",
  "tika-s0105t0:347_1": "gahitesupi senāsanesu yathāvuttassa bhikkhuno anucchavikameva senāsanaṃ dassetukāmattā",
  "tika-s0105t0:347_2": "puna evaṃ vuttanti adhippāyo. “Bhikkhunīnaṃ vasena āgata”nti idaṃ vinaye āgatameva",
  "tika-s0105t0:347_3": "sandhāya vuttaṃ, na abhidhamme. Vinaye hi gaṇamhāohīyanasikkhāpade bhikkhunīnaṃ āraññakadhutaṅgassa",
  "tika-s0105t0:347_4": "paṭikkhittattā idampi ca tāsaṃ araññaṃ nāma, na pana pañcadhanusatikaṃ pacchimaṃ",
  "tika-s0105t0:347_5": "araññameva senāsanaṃ, idampi ca tāsaṃ gaṇamhāohīyanāpattikaraṃ, na tu pañcadhanusatikādimeva",
  "tika-s0105t0:347_6": "araññaṃ. Vuttañhi tattha –",
  "tika-s0105t0:348": "“Ekā vā gaṇamhā ohīyeyyāti agāmake araññe dutiyikāya bhikkhuniyā dassanūpacāraṃ vā savanūpacāraṃ vā vijahantiyā āpatti thullaccayassa, vijahite āpatti saṅghādisesassā”ti.",
  "tika-s0105t0:349_0": "Vinayaṭṭhakathāsupi hi tathāva attho vuttoti. Abhidhamme pana “araññanti nikkhamitvā",
  "tika-s0105t0:349_1": "bahi indakhīlā sabbametaṃ arañña”nti āgataṃ. Vinayasuttantā hi ubhopi pariyāyadesanā",
  "tika-s0105t0:349_2": "nāma, abhidhammo pana nippariyāyadesanā, tasmā yaṃ na gāmapadesantogadhaṃ, taṃ araññanti",
  "tika-s0105t0:349_3": "nippariyāyena dassetuṃ tathā vuttaṃ. Indakhīlā bahi nikkhamitvā yaṃ ṭhānaṃ pavattaṃ,",
  "tika-s0105t0:349_4": "sabbametaṃ araññaṃ nāmāti cettha attho. Āraññakaṃ nāma…pe… pacchimanti idaṃ pana",
  "tika-s0105t0:349_5": "suttantanayena āraññakasikkhāpade āraññikaṃ bhikkhuṃ sandhāya vuttaṃ imassa bhikkhuno",
  "tika-s0105t0:349_6": "anurūpaṃ, tasmā visuddhimagge dhutaṅganiddese yaṃ tassa lakkhaṇaṃ vuttaṃ, taṃ yuttameva,",
  "tika-s0105t0:349_7": "ato tattha vuttanayena gahetabbanti adhippāyo.",
  "tika-s0105t0:350_0": "Sandacchāyanti sītacchāyaṃ. Tenāha “tattha hī”tiādi. Rukkhamūlanti rukkhasamīpaṃ.",
  "tika-s0105t0:350_1": "Vuttañhetaṃ “yāvatā majjhanhike kāle samantā chāyā pharati, nivāte paṇṇāni nipatanti,",
  "tika-s0105t0:350_2": "ettāvatā rukkhamūla”nti. Pabbatanti suddhapāsāṇasuddhapaṃsuubhayamissakavasena tividhopi",
  "tika-s0105t0:350_3": "pabbato adhippeto, na silāmayo eva. Sela-saddo pana avisesato pabbatapariyāyoti katvā",
  "tika-s0105t0:350_4": "evaṃ vuttaṃ. “Tattha hī”tiādinā tadubhayassa anurūpataṃ dasseti. Disāsu khāyamānāsūti",
  "tika-s0105t0:350_5": "dasasu disāsu abhimukhībhāvena dissamānāsu. Tathārūpenapi kāraṇena siyā cittassa",
  "tika-s0105t0:350_6": "ekaggatāti etaṃ vuttaṃ, sabbadisāhi āgatena vātena bījiyamānabhāvahetudassanatthanti",
  "tika-s0105t0:350_7": "keci. Kaṃ vuccati udakaṃ pipāsavinodanassa kārakattā. “Yaṃ nadītumbantipi nadīkuñjantipi",
  "tika-s0105t0:350_8": "vadanti, taṃ kandaranti apabbatapadesepi vidugganadīnivattanapadesaṃ kandaranti dassetī”ti",
  "tika-s0105t0:350_9": "ācariyānandatthero, teneva viññāyati “nadītumbanadīkuñjasaddā nadīnivattanapadesavācakā”ti.",
  "tika-s0105t0:350_10": "Nadīnivattanapadeso ca nāma nadiyā nikkhamanaudakena puna nivattitvā gato viduggapadeso.",
  "tika-s0105t0:350_11": "“Apabbatapadesepī”ti vadanto pana aṭṭhakathāyaṃ nidassanamattena paṭhamaṃ pabbatapadesanti",
  "tika-s0105t0:350_12": "vuttaṃ, yathāvutto pana nadīpadesopi kandaro evāti dasseti.",
  "tika-s0105t0:351_0": "“Tattha hī”tiādināpi nidassanamatteneva tassānurūpabhāvamāha. Ussāpetvāti puñjaṃ",
  "tika-s0105t0:351_1": "katvā. “Dvinnaṃ pabbatānampi āsannatare ṭhitānaṃ ovarakādisadisaṃ vivaraṃ hoti, ekasmiṃyeva",
  "tika-s0105t0:351_2": "pana pabbate umaṅgasadisa”nti vadanti ācariyā. Ekasmiṃyeva hi umaṅgasadisaṃ antoleṇaṃ",
  "tika-s0105t0:351_3": "hoti upari paṭicchannattā, na dvīsu tathā appaṭicchannattā, tasmā “umaṅgasadisa”nti",
  "tika-s0105t0:351_4": "idaṃ “ekasmiṃ yevā”ti iminā sambandhanīyaṃ. “Mahāvivara”nti idaṃ pana ubhayehipi.",
  "tika-s0105t0:351_5": "Umaṅgasadisanti ca “suduṅgāsadisa”nti ācariyena vuttaṃ. Suduṅgāti hi bhūmigharassetaṃ",
  "tika-s0105t0:351_6": "adhivacanaṃ, “taṃ gahetvā suduṅgāya ravantaṃ yakkhinī khipī”tiādīsu viya. Manussānaṃ",
  "tika-s0105t0:351_7": "anupacāraṭṭhānanti pakatisañcāravasena manussehi na sañcaritabbaṭṭhānaṃ. Kassanavappanādivasena",
  "tika-s0105t0:351_8": "hi pakatisañcārapaṭikkhepo idhādhippeto. Tenāha “yattha na kasanti na vapantī”ti.",
  "tika-s0105t0:351_9": "Ādisaddena pana “vanapatthanti vanasaṇṭhānametaṃ senāsanānaṃ adhivacanaṃ, vanapatthanti",
  "tika-s0105t0:351_10": "bhīsanakānametaṃ, vanapatthanti salomahaṃsānametaṃ, vanapatthanti pariyantānametaṃ,",
  "tika-s0105t0:351_11": "vanapatthanti na manussūpacārānametaṃ senāsanānaṃ adhivacana”nti imaṃ vibhaṅgapāḷisesaṃ",
  "tika-s0105t0:351_12": "saṅgaṇhāti. Patthoti hi pabbatassa samānabhūmi, yo “sānū”tipi vuccati, tassadisattā",
  "tika-s0105t0:351_13": "pana manussānamasañcaraṇabhūtaṃ vanaṃ, tasmā patthasadisaṃ vanaṃ vanapatthoti visesanaparanipāto",
  "tika-s0105t0:351_14": "daṭṭhabbo. Sabbesaṃ sabbāsu disāsu abhimukho okāso abbhokāsoti āha “acchanna”nti,",
  "tika-s0105t0:351_15": "kenaci chadanena antamaso rukkhasākhāyapi na chāditanti attho. Daṇḍakānaṃ upari cīvaraṃ",
  "tika-s0105t0:351_16": "chādetvā katā cīvarakuṭi. Nikkaḍḍhitvāti nīharitvā. Antopabbhāraleṇasadiso palālarāsiyeva",
  "tika-s0105t0:351_17": "adhippeto, itarathā tiṇapaṇṇasanthārasaṅgopi siyāti vuttaṃ “pabbhāraleṇasadise ālaye”ti,",
  "tika-s0105t0:351_18": "pabbhārasadise, leṇasadise vāti attho. Gacchagumbādīnampīti pi-saddena purimanayaṃ sampiṇḍeti.",
  "tika-s0105t0:352_0": "Piṇḍapātassa pariyesanaṃ piṇḍapāto uttarapadalopena, tato paṭikkanto piṇḍapātapaṭikkantoti",
  "tika-s0105t0:352_1": "āha “piṇḍapātapariyesanato paṭikkanto”ti. Pallaṅkanti ettha pari-saddo “samantato”ti",
  "tika-s0105t0:352_2": "etasmiṃ atthe, tasmā parisamantato aṅkanaṃ āsanaṃ pallaṅko ra-kārassa la-kāraṃ, dvibhāvañca",
  "tika-s0105t0:352_3": "katvā yathā “palibuddho”ti, samantabhāvo ca vāmoruṃ, dakkhiṇoruñca samaṃ ṭhapetvā",
  "tika-s0105t0:352_4": "ubhinnaṃ pādānaṃ aññamaññasambandhanakaraṇaṃ. Tenāha “samantato ūrubaddhāsana”nti.",
  "tika-s0105t0:352_5": "Ūrūnaṃ bandhanavasena nisajjāva idha pallaṅko, na āharimehi vāḷehi katoti vuttaṃ",
  "tika-s0105t0:352_6": "hoti. Ābhujitvāti ca yathā pallaṅkavasena nisajjā hoti, tathā ubho pāde ābhugge samiñjite",
  "tika-s0105t0:352_7": "katvā, taṃ pana ubhinnaṃ pādānaṃ tathābandhatākaraṇamevāti āha “bandhitvā”ti. Ujuṃ",
  "tika-s0105t0:352_8": "kāyanti ettha kāya-saddo uparimakāyavisayo heṭṭhimakāyassa anujukaṃ ṭhapanassa nisajjāvacaneneva",
  "tika-s0105t0:352_9": "viññāpitattāti vuttaṃ “uparimaṃ sarīraṃ ujuṃ ṭhapetvā”ti. Taṃ pana uparimakāyassa",
  "tika-s0105t0:352_10": "ujukaṃ ṭhapanaṃ sarūpato dasseti “aṭṭhārasā”tiādinā, aṭṭhārasannaṃ piṭṭhikaṇṭakaṭṭhikānaṃ",
  "tika-s0105t0:352_11": "koṭiyā koṭiṃ paṭipādanameva tathā ṭhapananti adhippāyo.",
  "tika-s0105t0:353_0": "Idāni tathā ṭhapanassa payojanaṃ dassento “evañhī”tiādimāha. Tattha evanti tathā",
  "tika-s0105t0:353_1": "ṭhapane sati, iminā vā tathāṭhapanahetunā. Na paṇamantīti na onamanti. “Athassā”tiādi",
  "tika-s0105t0:353_2": "pana paramparapayojanadassanaṃ. Athāti evaṃ anonamane. Vedanāti piṭṭhigilānādivedanā.",
  "tika-s0105t0:353_3": "Na paripatatīti na vigacchati vīthiṃ na vilaṅgheti. Tato eva pubbenāparaṃ visesappattiyā",
  "tika-s0105t0:353_4": "kammaṭṭhānaṃ vuddhiṃ phātiṃ vepullaṃ upagacchati. Parisaddo cettha abhisaddapariyāyo",
  "tika-s0105t0:353_5": "abhimukhatthoti vuttaṃ “kammaṭṭhānābhimukha”nti, bahiddhā puthuttārammaṇato nivāretvā",
  "tika-s0105t0:353_6": "kammaṭṭhānaṃyeva purakkhatvāti attho. Parisaddassa samīpatthataṃ dasseti “mukhasamīpe",
  "tika-s0105t0:353_7": "vā katvā”ti iminā, mukhassa samīpe viya citte nibaddhaṃ upaṭṭhāpanavasena katvāti",
  "tika-s0105t0:353_8": "vuttaṃ hoti. Parisaddassa samīpatthataṃ vibhaṅgapāḷiyā sādhetuṃ “tenevā”tiādi vuttaṃ.",
  "tika-s0105t0:353_9": "Nāsikaggeti nāsapuṭagge. Mukhanimittaṃ nāma uttaroṭṭhassa vemajjhappadeso, yattha",
  "tika-s0105t0:353_10": "nāsikavāto paṭihaññati.",
  "tika-s0105t0:354_0": "Ettha ca yathā “vivittaṃ senāsanaṃ bhajatī”tiādinā bhāvanānurūpaṃ senāsanaṃ dassitaṃ,",
  "tika-s0105t0:354_1": "evaṃ “nisīdatī”ti iminā alīnānuddhaccapakkhiko santo iriyāpatho dassito, “pallaṅkaṃ",
  "tika-s0105t0:354_2": "ābhujitvā”ti iminā nisajjāya daḷhabhāvo, “parimukhaṃ satiṃ upaṭṭhapetvā”ti iminā",
  "tika-s0105t0:354_3": "ārammaṇapariggahaṇūpāyoti. Pari-saddo pariggahaṭṭho “pariṇāyikā”tiādīsu viya. Mukha-saddo",
  "tika-s0105t0:354_4": "niyyānaṭṭho “suññatavimokkhamukha”ntiādīsu viya. Paṭipakkhato nikkhamanameva hi niyyānaṃ.",
  "tika-s0105t0:354_5": "Asammosanabhāvo upaṭṭhānaṭṭho. Tatrāti paṭisambhidānaye. Pariggahitaniyyānanti sabbathā",
  "tika-s0105t0:354_6": "gahitāsammosatāya pariggahitaṃ, pariccattasammosapaṭipakkhatāya ca niyyānaṃ satiṃ",
  "tika-s0105t0:354_7": "katvā, paramaṃ satinepakkaṃ upaṭṭhapetvāti vuttaṃ hoti. Ayaṃ ācariyadhammapālattherassa,",
  "tika-s0105t0:354_8": "ācariyasāriputtattherassa ca mati. Atha vā “kāyādīsu suṭṭhupavattiyā pariggahitaṃ,",
  "tika-s0105t0:354_9": "tato eva ca niyyānabhāvayuttaṃ, kāyādipariggahaṇañāṇasampayuttatāya vā pariggahitaṃ,",
  "tika-s0105t0:354_10": "tatoyeva ca niyyānabhūtaṃ upaṭṭhānaṃ katvāti attho”ti ayaṃ ācariyānandattherassa mati.",
  "tika-s0105t0:355_0": "217. Abhijjhāyati gijjhati abhikaṅkhati etāyāti abhijjhā, kāmacchandanīvaraṇaṃ. Luccanaṭṭhenāti",
  "tika-s0105t0:355_1": "bhijjanaṭṭhena, khaṇe khaṇe bhijjanaṭṭhenāti atthoti ācariyadhammapālattherena, aṅguttaraṭīkākārena",
  "tika-s0105t0:355_2": "ca ācariyasāriputtattherena vuttaṃ. Suttesu ca dissati “luccatīti kho bhikkhu lokoti",
  "tika-s0105t0:355_3": "vuccati. Kiñca luccati? Cakkhu kho bhikkhu luccati, rūpā luccanti, cakkhuviññāṇaṃ",
  "tika-s0105t0:355_4": "luccatī”tiādi. abhidhammaṭṭhakathāyaṃ, pana idha ca adhunā potthake “luccanapaluccanaṭṭhenā”ti",
  "tika-s0105t0:355_5": "likhitaṃ. Tattha luccanameva paluccanapariyāyena visesetvā vuttaṃ. Lucasaddo hi apekkhanādiatthopi",
  "tika-s0105t0:355_6": "bhavati “oloketī”tiādīsu, bhijjanapabhijjanaṭṭhenāti attho. Vaṃsatthapakāsiniyaṃ",
  "tika-s0105t0:355_7": "pana vuttaṃ “khaṇabhaṅgavasena luccanasabhāvato, cutibhaṅgavasena ca paluccanasabhāvato",
  "tika-s0105t0:355_8": "loko nāmā”ti (vaṃsatthapakāsiniyaṃ nāma mahāvaṃsaṭīkāyaṃ paṭhamaparicchede pañcamagāthā",
  "tika-s0105t0:355_9": "vaṇṇanāyaṃ) keci pana “bhijjanauppajjanaṭṭhenā”ti atthaṃ vadanti. Āhaccabhāsitavacanatthena",
  "tika-s0105t0:355_10": "virujjhanato, lucasaddassa ca anuppādavācakattā ayuttamevetaṃ. Apica ācariyehipi",
  "tika-s0105t0:355_11": "“luccanapaluccanaṭṭhenā”ti pāṭhameva ulliṅgetvā tathā attho vutto siyā, pacchā pana",
  "tika-s0105t0:355_12": "paramparābhatavasena pamādalekhattā tattha tattha na diṭṭhoti daṭṭhabbaṃ, na luccati",
  "tika-s0105t0:355_13": "na paluccatīti yo gahitopi tathā na hoti, sveva loko, aniccānupassanāya vā luccati",
  "tika-s0105t0:355_14": "bhijjati vinassatīti gahetabbova lokoti taṃgahaṇarahitānaṃ lokuttarānaṃ natthi lokatā,",
  "tika-s0105t0:355_15": "dukkhasaccaṃ vā lokoti vuttaṃ “pañcupādānakkhandhā loko”ti. Evaṃ tattha tattha vacanatopi",
  "tika-s0105t0:355_16": "yathāvutto kesañci attho na yuttoti.",
  "tika-s0105t0:356_0": "Tasmāti pañcupādānakkhandhānameva lokabhāvato. Vikkhambhanavasenāti ettha vikkhambhanaṃ",
  "tika-s0105t0:356_1": "tadaṅgappahānavaseneva anuppādanaṃ appavattanaṃ, na pana vikkhambhanappahānavasena",
  "tika-s0105t0:356_2": "paṭipakkhānaṃ suṭṭhupahīnaṃ. “Pahīnattā”ti hi tathāpahīnasadisataṃ eva sandhāya vuttaṃ.",
  "tika-s0105t0:356_3": "Kasmāti ce? Jhānassa anadhigatattā. Evaṃ pana pubbabhāgabhāvanāya tathā pahānatoyevetaṃ",
  "tika-s0105t0:356_4": "cittaṃ vigatābhijjhaṃ nāma, na tu cakkhuviññāṇamiva sabhāvato abhijjhāvirahitattāti",
  "tika-s0105t0:356_5": "dassetuṃ “na cakkhuviññāṇasadisenā”ti vuttaṃ. Yathā tanti ettha tanti nipātamattaṃ,",
  "tika-s0105t0:356_6": "taṃ cittaṃ vā. Adhunā muñcanassa, anāgate ca puna anādānassa karaṇaṃ parisodhanaṃ",
  "tika-s0105t0:356_7": "nāmāti vuttaṃ hoti. Yathā ca imassa cittassa pubbabhāgabhāvanāya parisodhitattā vigatābhijjhatā,",
  "tika-s0105t0:356_8": "evaṃ abyāpannatā, vigatathinamiddhatā, anuddhatatā, nibbicikicchatā ca veditabbāti",
  "tika-s0105t0:356_9": "nidassento “byāpādapadosaṃ pahāyātiādīsupi eseva nayo”ti āha. Pūtikummāsādayoti ābhidosikayavakummāsādayo.",
  "tika-s0105t0:356_10": "Purimapakatinti parisuddhapaṇḍarasabhāvaṃ, iminā vikāramāpajjatīti atthaṃ dasseti.",
  "tika-s0105t0:356_11": "Vikārāpattiyāti purimapakativijahanasaṅkhātena vikāramāpajjanena. “Ubhaya”ntiādinā",
  "tika-s0105t0:356_12": "tulyatthasamāsabhāvamāha. “Yā tasmiṃ samaye cittassa akallatā”tiādinā thinassa, “yā",
  "tika-s0105t0:356_13": "tasmiṃ samaye kāyassa akallatā”tiādinā ca middhassa abhidhamme niddiṭṭhattā “thinaṃ",
  "tika-s0105t0:356_14": "cittagelaññaṃ, middhaṃ cetasikagelañña”nti vuttaṃ. Satipi hi thinamiddhassa aññamaññaṃ",
  "tika-s0105t0:356_15": "avippayoge cittakāyalahutādīnaṃ viya cittacetasikānaṃ yathākkamaṃ taṃtaṃvisesassa",
  "tika-s0105t0:356_16": "yā tesaṃ akallatādīnaṃ visesapaccayatā, ayametesaṃ sabhāvoti daṭṭhabbaṃ. Diṭṭhāloko",
  "tika-s0105t0:356_17": "nāma passito rattiṃ candālokadīpālokaukkālokādi, divā ca sūriyālokādi. Rattimpi divāpi",
  "tika-s0105t0:356_18": "tassa sañjānanasamatthā saññā ālokasaññā, tassā ca vigatanīvaraṇāya parisuddhāya",
  "tika-s0105t0:356_19": "atthitā idha adhippetā. Atisayatthavisiṭṭhassa hi atthiatthassa avabodhako ayamīkāroti",
  "tika-s0105t0:356_20": "dassento “rattimpī”tiādimāha, vigatathinamiddhabhāvassa kāraṇattā cetaṃ vuttaṃ. Suttesu pākaṭovāyamattho.",
  "tika-s0105t0:357_0": "Saratīti sato, sampajānātīti sampajānoti evaṃ puggalaniddesoti dasseti “satiyā ca",
  "tika-s0105t0:357_1": "ñāṇena ca samannāgato”ti iminā. Santesupi aññesu vīriyasamādhiādīsu kasmā idameva",
  "tika-s0105t0:357_2": "ubhayaṃ vuttaṃ, vigatābhijjhādīsu vā idaṃ ubhayaṃ avatvā kasmā idheva vuttanti anuyogamapanetuṃ",
  "tika-s0105t0:357_3": "“idaṃ ubhaya”ntiādi vuttaṃ, puggalādhiṭṭhānena niddiṭṭhasatisampajaññasaṅkhātaṃ idaṃ",
  "tika-s0105t0:357_4": "ubhayanti attho. Atikkamitvā ṭhitoti ta-saddassa atītatthataṃ āha, pubbabhāgabhāvanāya",
  "tika-s0105t0:357_5": "pajahanameva ca atikkamanaṃ. “Kathaṃ idaṃ kathaṃ ida”nti pavattatīti kathaṃkathā,",
  "tika-s0105t0:357_6": "vicikicchā, sā etassa atthīti kathaṃkathī, na kathaṃkathī akathaṃkathī, nibbicikicchoti",
  "tika-s0105t0:357_7": "vacanattho, atthamattaṃ pana dassetuṃ “kathaṃ idaṃ kathaṃ ida’nti evaṃ nappavattatīti",
  "tika-s0105t0:357_8": "akathaṃkathī”ti vuttaṃ. “Kusalesu dhammesū”ti idaṃ “akathaṃkathī”ti iminā sambajjhitabbanti",
  "tika-s0105t0:357_9": "āha “na vicikicchati, na kaṅkhatīti attho”ti. Vacanatthalakkhaṇādibhedatoti ettha",
  "tika-s0105t0:357_10": "ādisaddena paccayapahānapahāyakādīnampi saṅgaho daṭṭhabbo. Tepi hi pabhedato vattabbāti.",
  "tika-s0105t0:358_0": "218. Vaḍḍhiyā gahitaṃ dhanaṃ iṇaṃ nāmāti vuttaṃ “vaḍḍhiyā dhanaṃ gahetvā”ti. Vigato",
  "tika-s0105t0:358_1": "anto byanto, so yassāti byantī. Tenāha “vigatanta”nti, virahitadātabbaiṇapariyantaṃ",
  "tika-s0105t0:358_2": "kareyyāti cetassa attho. Tesanti vaḍḍhiyā gahitānaṃ iṇadhanānaṃ. Pariyanto nāma taduttari",
  "tika-s0105t0:358_3": "dātabbaiṇaseso. Natthi iṇamassāti aṇaṇo. Tassa bhāvo āṇaṇyaṃ. Tameva nidānaṃ āṇaṇyanidānaṃ,",
  "tika-s0105t0:358_4": "āṇaṇyahetu āṇaṇyakāraṇāti attho. Āṇaṇyameva hi nidānaṃ kāraṇamassāti vā āṇaṇyanidānaṃ,",
  "tika-s0105t0:358_5": "“pāmojjaṃ somanassa”nti imehi sambandho. “Iṇapalibodhato muttomhī”ti balavapāmojjaṃ",
  "tika-s0105t0:358_6": "labhati. “Jīvikānimittampi me avasiṭṭhaṃ atthī”ti somanassaṃ adhigacchati.",
  "tika-s0105t0:359_0": "219. Visabhāgavedanā nāma dukkhavedanā. Sā hi kusalavipākasantānassa virodhibhāvato",
  "tika-s0105t0:359_1": "sukhavedanāya visabhāgā, tassā uppattiyā karaṇabhūtāya. Kakacenevāti kakacena iva.",
  "tika-s0105t0:359_2": "Catuiriyāpathanti catubbidhampi iriyāpathaṃ. Byādhito hi yathā ṭhānagamanesu asamattho,",
  "tika-s0105t0:359_3": "evaṃ nisajjādīsupi. Ābādhetīti pīḷeti. Vātādīnaṃ vikārabhūtā visamāvatthāyeva “ābādho”ti",
  "tika-s0105t0:359_4": "vuccati. Tenāha “taṃsamuṭṭhānena dukkhena dukkhito”ti, ābādhasamuṭṭhānena dukkhavedanāsaṅkhātena",
  "tika-s0105t0:359_5": "dukkhena dukkhito dukkhasamannāgatoti attho. Dukkhavedanāya pana ābādhabhāvena ādimhi",
  "tika-s0105t0:359_6": "bādhatīti ābādhoti katvā ābādhasaṅkhātena mūlabyādhinā ābādhiko, aparāparaṃ sañjātadukkhasaṅkhātena",
  "tika-s0105t0:359_7": "anubandhabyādhinā dukkhitoti attho gahetabbo. Evañhi sati dukkhavedanāvasena vuttassa",
  "tika-s0105t0:359_8": "dukkhitapadassa ābādhikapadena visesitabbatā pākaṭā hotīti ayamettha ācariyadhammapālattherena",
  "tika-s0105t0:359_9": "vuttanayo. Adhikaṃ mattaṃ pamāṇaṃ adhimattaṃ, bāḷhaṃ, adhimattaṃ gilāno dhātusaṅkhayena",
  "tika-s0105t0:359_10": "parikkhīṇasarīroti adhimattagilāno. Adhimattabyādhiparetatāyāti adhimattabyādhipīḷitatāya.",
  "tika-s0105t0:359_11": "Na rucceyyāti na ruccetha, kammatthapadañcetaṃ “bhattañcassā”ti ettha “assā”ti kattudassanato.",
  "tika-s0105t0:359_12": "Mattāsaddo anatthakoti vuttaṃ “balamattāti balamevā”ti, appamattakaṃ vā balaṃ balamattā.",
  "tika-s0105t0:359_13": "Tadubhayanti pāmojjaṃ, somanassañca. Labhetha pāmojjaṃ “rogato muttomhī”ti. Adhigaccheyya",
  "tika-s0105t0:359_14": "somanassaṃ “atthi me kāyabala”nti pāḷiyā attho.",
  "tika-s0105t0:360": "220. Kākaṇikamattaṃ nāma “ekaguñjamatta”nti vadanti. “Diyaḍḍhavīhimatta”nti vinayaṭīkāyaṃ vuttaṃ. Apica kaṇa-saddo kuṇḍake –",
  "tika-s0105t0:361": "“Akaṇaṃ athusaṃ suddhaṃ, sugandhaṃ taṇḍulapphalaṃ;",
  "tika-s0105t0:362": "Tuṇḍikīre pacitvāna, tato bhuñjanti bhojana”nti. ādīsu viya;",
  "tika-s0105t0:363_0": "“Kaṇo tu kuṇḍako bhave”ti (abhidhāne bhakaṇḍe catubbaṇṇavagge 454 gāthā) hi vuttaṃ.",
  "tika-s0105t0:363_1": "Appako pana kaṇo kākaṇoti vuccati yathā “kālavaṇa”nti, tasmā kākaṇova pamāṇamassāti",
  "tika-s0105t0:363_2": "kākaṇikaṃ, kākaṇikameva kākaṇikamattaṃ, khuddakakuṇḍakappamāṇamevāti attho daṭṭhabbo.",
  "tika-s0105t0:363_3": "Evañhi sati “rājadāyo nāma kākaṇikamattaṃ na vaṭṭati, aḍḍhamāsagghanikaṃ maṃsaṃ detī”ti",
  "tika-s0105t0:363_4": "vuttena umaṅgajātakavacanena ca aviruddhaṃ hoti. Vayoti khayo bhaṅgo, tassa “bandhanā",
  "tika-s0105t0:363_5": "muttomhī”ti āvajjayato tadubhayaṃ hoti. Tena vuttaṃ “labhetha pāmojjaṃ, adhigaccheyya",
  "tika-s0105t0:363_6": "somanassa”nti. Vacanāvasesaṃ sandhāya “sesaṃ vuttanayenevā”tiādi vuttaṃ. Vuttanayenevāti",
  "tika-s0105t0:363_7": "ca paṭhamadutiyapadesu vuttanayeneva. Sabbapadesūti tatiyādīsu tīsu koṭṭhāsesu. Ekeko",
  "tika-s0105t0:363_8": "hi upamāpakkho “pada”nti vutto.",
  "tika-s0105t0:364_0": "221-222. Adhīnoti āyatto, na seribhāvayutto. Tenāha “attano ruciyā kiñci kātuṃ na",
  "tika-s0105t0:364_1": "labhatī”ti. Evamitarasmimpi. Yena gantukāmo, tena kāmaṃ gamo na hotīti sapāṭhasesayojanaṃ",
  "tika-s0105t0:364_2": "dassetuṃ “yenā”tiādi vuttaṃ. Kāmanti cetaṃ bhāvanapuṃsakavacanaṃ, kāmena vā icchāya",
  "tika-s0105t0:364_3": "gamo kāmaṃgamo niggahītāgamena. Dāsabyāti ettha bya-saddassa bhāvatthataṃ dasseti",
  "tika-s0105t0:364_4": "“dāsabhāvā”ti iminā. Aparādhīnatāya attano bhujo viya sakicce esitabbo pesitabboti",
  "tika-s0105t0:364_5": "bhujisso, sayaṃvasīti nibbacanaṃ. “Bhujo nāma attano yathāsukhaṃ viniyogo, so isso",
  "tika-s0105t0:364_6": "icchitabbo etthāti bhujisso, assāmiko”ti mūlapaṇṇāsakaṭīkāyaṃ vuttaṃ. Atthamattaṃ",
  "tika-s0105t0:364_7": "pana dassento “attano santako”ti āha, attāva attano santako, na parassāti vuttaṃ",
  "tika-s0105t0:364_8": "hoti. Anudakatāya kaṃ pānīyaṃ tārenti etthāti kantāro, addhānasaddo ca dīghapariyāyoti",
  "tika-s0105t0:364_9": "vuttaṃ “nirudakaṃ dīghamagga”nti.",
  "tika-s0105t0:365_0": "223. Sesānīti byāpādādīni. Tatrāti dassane. Ayanti idāni vuccamānā sadisatā, yena",
  "tika-s0105t0:365_1": "iṇādīnaṃ upamābhāvo, kāmacchandādīnañca upameyyabhāvo hoti, so nesaṃ upamopameyyasambandho",
  "tika-s0105t0:365_2": "sadisatāti daṭṭhabbaṃ. Tehīti parehi iṇasāmikehi. Kiñci paṭibāhitunti pharusavacanādikaṃ",
  "tika-s0105t0:365_3": "kiñcipi paṭisedhetuṃ na sakkoti iṇaṃ dātumasakkuṇattā. Kasmāti vuttaṃ “titikkhākāraṇa”ntiādi,",
  "tika-s0105t0:365_4": "iṇassa titikkhākāraṇattāti attho. Yo yamhi kāmacchandena rajjatīti yo puggalo yamhi",
  "tika-s0105t0:365_5": "kāmacchandassa vatthubhūte puggale kāmacchandena rajjati. Taṇhāsahagatena taṃ vatthuṃ",
  "tika-s0105t0:365_6": "gaṇhātīti taṇhābhūtena kāmacchandena taṃ kāmacchandassa vatthubhūtaṃ puggalaṃ “mameta”nti",
  "tika-s0105t0:365_7": "gaṇhāti. Sahagatasaddo hettha tabbhāvamatto “yāyaṃ taṇhā ponobhavikā nandīrāgasahagatā”tiādīsu",
  "tika-s0105t0:365_8": "viya. Tenāti kāmacchandassa vatthubhūtena puggalena. Kasmāti āha “titikkhākāraṇa”ntiādi,",
  "tika-s0105t0:365_9": "kāmacchandassa titikkhākāraṇattāti attho. Titikkhāsadiso cettha rāgapadhāno akusalacittuppādo",
  "tika-s0105t0:365_10": "“titikkhā”ti vutto, na tu “khantī paramaṃ tapo titikkhā”tiādīsu viya tapabhūto adosapadhāno",
  "tika-s0105t0:365_11": "cittuppādo. Gharasāmikehīti gharassa sāmikabhūtehi sassusasurasāmikehi. Itthīnaṃ",
  "tika-s0105t0:365_12": "kāmacchando titikkhākāraṇaṃ hoti viyāti sambandho.",
  "tika-s0105t0:366_0": "“Yathā panā”tiādinā sesānaṃ rogādisadisatā vuttā. Tattha pittadosakopanavasena pittarogāturo.",
  "tika-s0105t0:366_1": "Tassa pittakopanato sabbampi madhusakkarādikaṃ amadhurabhāvena sampajjatīti vuttaṃ",
  "tika-s0105t0:366_2": "“tittakaṃ tittakanti uggiratiyevā”ti. Tumhe upaddavethāti ṭīkāyaṃ uddhaṭapāṭho, “upaddavaṃ",
  "tika-s0105t0:366_3": "karothā”ti nāmadhātuvasena attho, idāni pana “tumhehi upaddutā”ti pāṭho dissati.",
  "tika-s0105t0:366_4": "Vibbhamatīti ito cito ca āhiṇḍati, hīnāya vā āvattati. Madhusakkarādīnaṃ rasaṃ na",
  "tika-s0105t0:366_5": "vindati nānubhavati na jānāti na labhati ca viyāti sambandho. Sāsanarasanti sāsanassa",
  "tika-s0105t0:366_6": "rasaṃ, sāsanameva vā rasaṃ.",
  "tika-s0105t0:367": "Nakkhattachaṇaṃ nakkhattaṃ. Tenāha “aho naccaṃ, aho gīta”nti. Muttoti bandhanato pamutto. Dhammassavanassāti sotabbadhammassa.",
  "tika-s0105t0:368_0": "Sīghaṃ pavattetabbakiccaṃ accāyikaṃ. Sīghattho hi atisaddo “pāṇātipāto”tiādīsu viya.",
  "tika-s0105t0:368_1": "Vinaye apakataññunāti vinayakkame akusalena. Pakataṃ niṭṭhānaṃ vinicchayaṃ jānātīti",
  "tika-s0105t0:368_2": "pakataññū, na pakataññū tathā. So hi kappiyākappiyaṃ yāthāvato na jānāti. Tenāha",
  "tika-s0105t0:368_3": "“kismiñcidevā”tiādi. Kappiyamaṃsepīti sūkaramaṃsādikepi. Akappiyamaṃsasaññāyāti acchamaṃsādisaññāya.",
  "tika-s0105t0:369_0": "Daṇḍakasaddenāpīti sākhādaṇḍakasaddenapi. Ussaṅkitaparisaṅkitoti avasaṅkito ceva",
  "tika-s0105t0:369_1": "samantato saṅkito ca, ativiya saṅkitoti vuttaṃ hoti. Tadākāradassanaṃ “gacchatipī”tiādi.",
  "tika-s0105t0:369_2": "So hi thokaṃ gacchatipi. Gacchanto pana tāya ussaṅkitaparisaṅkitatāya tattha tattha",
  "tika-s0105t0:369_3": "tiṭṭhatipi. Īdise kantāre gate “ko jānāti, kiṃ bhavissatī”ti nivattatipi, tasmā ca",
  "tika-s0105t0:369_4": "gataṭṭhānato agataṭṭhānameva bahutaraṃ hoti, tato eva ca so kicchena kasirena khemantabhūmiṃ",
  "tika-s0105t0:369_5": "pāpuṇāti vā, na vā pāpuṇāti. Kicchena kasirenāti pariyāyavacanaṃ, kāyikadukkhena",
  "tika-s0105t0:369_6": "khedanaṃ vā kicchaṃ, cetasikadukkhena pīḷanaṃ kasiraṃ. Khemantabhūminti khemabhūtaṃ",
  "tika-s0105t0:369_7": "bhūmiṃ antasaddassa tabbhāvattā, bhayassa khīyanaṃ vā khemo, sova anto paricchedo",
  "tika-s0105t0:369_8": "yassā tathā, sā eva bhūmīti khemantabhūmi, taṃ nibbhayappadesanti attho. Aṭṭhasu",
  "tika-s0105t0:369_9": "ṭhānesūti “tattha katamā vicikicchā? Satthari kaṅkhati vicikicchati. Dhamme. Saṅghe.",
  "tika-s0105t0:369_10": "Sikkhāya. Pubbante. Aparante. Pubbantāparante. Idappaccayatāpaṭiccasamuppannesu dhammesu",
  "tika-s0105t0:369_11": "kaṅkhati vicikicchatī”ti vibhaṅge vuttesu aṭṭhasu ṭhānesu. Adhimuccitvāti vinicchinitvā,",
  "tika-s0105t0:369_12": "saddahitvā vā. Saddhāya gaṇhitunti saddheyyavatthuṃ “idameva”nti saddahanavasena",
  "tika-s0105t0:369_13": "gaṇhituṃ, saddahituṃ na sakkotīti attho. Itīti tasmā vuttanayena asakkuṇanato antarāyaṃ",
  "tika-s0105t0:369_14": "karotīti sambandho. “Atthi nu kho, natthi nu kho”ti araññaṃ paviṭṭhassa ādimhi eva",
  "tika-s0105t0:369_15": "sappanaṃ saṃsayo āsappanaṃ. Tato paraṃ samantato, uparūpari vā sappanaṃ parisappanaṃ.",
  "tika-s0105t0:369_16": "Ubhayenapi tattheva saṃsayavasena paribbhamanaṃ dasseti. Tenāha “apariyogāhana”nti,",
  "tika-s0105t0:369_17": "“evamida”nti samantato anogāhananti attho. Chambhitattanti araññasaññāya uppannaṃ",
  "tika-s0105t0:369_18": "chambhitabhāvaṃ hadayamaṃsacalanaṃ, utrāsanti vuttaṃ hoti. Upameyyapakkhepi yathārahamesamattho.",
  "tika-s0105t0:370_0": "224. Tatrāyaṃ sadisatāti ettha pana appahīnapakkhe vuttanayānusārena sadisatā veditabbā.",
  "tika-s0105t0:370_1": "Yadaggena hi kāmacchandādayo iṇādisadisā, tadaggena ca tesaṃ pahānaṃ āṇaṇyādisadisatāti.",
  "tika-s0105t0:370_2": "Idaṃ pana anuttānapadatthamattaṃ – samiddhatanti aḍḍhataṃ. Pubbe paṇṇamāropitāya",
  "tika-s0105t0:370_3": "vaḍḍhiyā saha vattatīti savaḍḍhikaṃ. Paṇṇanti iṇadānaggahaṇe sallakkhaṇavasena likhitapaṇṇaṃ.",
  "tika-s0105t0:370_4": "Puna paṇṇanti iṇayācanavasena sāsanalikhitapaṇṇaṃ. Nillepatāyāti dhanasambandhābhāvena",
  "tika-s0105t0:370_5": "avilimpanatāya. Tathā alaggatāya. Pariyāyavacanañhetaṃ dvayaṃ. Atha vā nillepatāyāti",
  "tika-s0105t0:370_6": "vuttanayena avilimpanabhāvena visesanabhūtena alaggatāyāti attho. Cha dhammeti asubhanimittassa",
  "tika-s0105t0:370_7": "uggaho, asubhabhāvanānuyogo, indriyesu guttadvāratā, bhojane mattaññutā, kalyāṇamittatā,",
  "tika-s0105t0:370_8": "sappāyakathāti ime cha dhamme. Bhāvetvāti brūhetvā, attani vā uppādetvā. Anuppannaanuppādanauppannappahānādivibhāvanavasena",
  "tika-s0105t0:370_9": "mahāsatipaṭṭhānasutte savisesaṃ pāḷiyā āgatattā “mahāsatipaṭṭhāne vaṇṇayissāmā”ti",
  "tika-s0105t0:370_10": "vuttaṃ. “Mahāsatipaṭṭhāne”ti ca imasmiṃ dīghāgame saṅgītamāha, na majjhimāgame nikāyantarattā.",
  "tika-s0105t0:370_11": "Nikāyantarāgatopi hi attho ācariyehi aññattha yebhuyyena vuttoti vadanti. Esa nayo",
  "tika-s0105t0:370_12": "byāpādādippahānabhāgepi. Paravatthumhīti ārammaṇabhūte parasmiṃ vatthusmiṃ. Mamāyanābhāvena",
  "tika-s0105t0:370_13": "neva saṅgo. Pariggahābhāvena na baddho. Dibbānipi rūpāni passato kileso na samudācarati,",
  "tika-s0105t0:370_14": "pageva mānusiyānīti sambhāvane api-saddo.",
  "tika-s0105t0:371_0": "Anatthakaroti attano, parassa ca ahitakaro. Cha dhammeti mettānimittassa uggaho,",
  "tika-s0105t0:371_1": "mettābhāvanānuyogo, kammassakatā, paṭisaṅkhānabahulatā, kalyāṇamittatā, sappāyakathāti",
  "tika-s0105t0:371_2": "ime cha dhamme. Tatthevāti mahāsatipaṭṭhāneyeva. Cārittasīlameva uddissa paññattasikkhāpadaṃ",
  "tika-s0105t0:371_3": "“ācārapaṇṇattī”ti vuttaṃ. Ādi-saddena vārittapaṇṇattisikkhāpadaṃ saṅgaṇhāti.",
  "tika-s0105t0:372_0": "Pavesitoti pavesāpito. Bandhanāgāraṃ pavesāpitattā aladdhanakkhattānubhavano puriso",
  "tika-s0105t0:372_1": "hi “nakkhattadivase bandhanāgāraṃ pavesito puriso”ti vutto, nakkhattadivase eva vā",
  "tika-s0105t0:372_2": "tadananubhavanatthaṃ tathā kato puriso evaṃ vuttotipi vaṭṭati. Aparasminti tato pacchime,",
  "tika-s0105t0:372_3": "aññasmiṃ vā nakkhattadivase. Okāsanti kammakāraṇākāraṇaṃ, kammakāraṇakkhaṇaṃ vā.",
  "tika-s0105t0:372_4": "Mahānatthakaranti diṭṭhadhammikādiatthahāpanamukhena mahato anatthassa kārakaṃ. Cha",
  "tika-s0105t0:372_5": "dhammeti atibhojane nimittaggāho, iriyāpathasamparivattanatā, ālokasaññāmanasikāro,",
  "tika-s0105t0:372_6": "abbhokāsavāso, kalyāṇamittatā, sappāyakathāti ime cha dhamme, dhammanakkhattassāti",
  "tika-s0105t0:372_7": "yathāvuttasotabbadhammasaṅkhātassa mahassa. Sādhūnaṃ ratijananato hi dhammopi chaṇasadisaṭṭhena",
  "tika-s0105t0:372_8": "“nakkhatta”nti vutto.",
  "tika-s0105t0:373_0": "Uddhaccakukkucce mahānatthakaranti parāyattatāpādanena vuttanayena mahato anatthassa",
  "tika-s0105t0:373_1": "kārakaṃ. Cha dhammeti bahussutatā, paripucchakatā, vinaye pakataññutā, vuḍḍhasevitā,",
  "tika-s0105t0:373_2": "kalyāṇamittatā, sappāyakathāti ime cha dhamme. Balassa, balena vā attanā icchitassa",
  "tika-s0105t0:373_3": "karaṇaṃ balakkāro, tena. Nekkhammapaṭipadanti nīvaraṇato nikkhamanapaṭipadaṃ upacārabhāvanameva,",
  "tika-s0105t0:373_4": "na paṭhamaṃ jhānaṃ. Ayañhi upacārabhāvanādhikāro.",
  "tika-s0105t0:374_0": "Balavāti paccatthikavidhamanasamatthena balena balavā vantu-saddassa abhisayatthavisiṭṭhassa",
  "tika-s0105t0:374_1": "atthiyatthassa bodhanato. Hatthasāranti hatthagatadhanasāraṃ. Sajjāvudhoti sajjitadhanvādiāvudho,",
  "tika-s0105t0:374_2": "sannaddhapañcāvudhoti attho. Sūravīrasevakajanavasena saparivāro. Tanti yathāvuttaṃ",
  "tika-s0105t0:374_3": "purisaṃ. Balavantatāya, sajjāvudhatāya, saparivāratāya ca corā dūratova disvā palāyeyyuṃ.",
  "tika-s0105t0:374_4": "Anatthakārikāti sammāpaṭipattiyā vibandhakaraṇato vuttanayena ahitakārikā. Cha dhammeti",
  "tika-s0105t0:374_5": "bahussutatā, paripucchakatā, vinaye pakataññutā, adhimokkhabahulatā, kalyāṇamittatā,",
  "tika-s0105t0:374_6": "sappāyakathāti ime cha dhamme. Yathā bāhusaccādīni uddhaccakukkuccassa pahānāya saṃvattanti,",
  "tika-s0105t0:374_7": "evaṃ vicikicchāyapīti idhāpi bahussutatādayo tayopi dhammā gahitā, kalyāṇamittatā,",
  "tika-s0105t0:374_8": "pana sappāyakathā ca pañcannampi pahānāya saṃvattanti, tasmā tāsu tassa tassa nīvaraṇassa",
  "tika-s0105t0:374_9": "anucchavikasevanatā daṭṭhabbā. Tiṇaṃ viyāti tiṇaṃ bhayavasena na gaṇeti viya. Duccaritakantāraṃ",
  "tika-s0105t0:374_10": "nittharitvāti duccaritacaraṇūpāyabhūtāya vicikicchāya nittharaṇavasena duccaritasaṅkhātaṃ",
  "tika-s0105t0:374_11": "kantāraṃ nittharitvā. Vicikicchā hi sammāpaṭipattiyā appaṭipajjananimittatāmukhena",
  "tika-s0105t0:374_12": "micchāpaṭipattimeva paribrūhetīti tassā appahānaṃ duccaritacaraṇūpāyo, pahānañca",
  "tika-s0105t0:374_13": "duccaritavidhūnanūpāyoti.",
  "tika-s0105t0:375_0": "225. “Tuṭṭhākāro”ti iminā pāmojjaṃ nāma taruṇapītiṃ dasseti. Sā hi taruṇatāya kathañcipi",
  "tika-s0105t0:375_1": "tuṭṭhāvatthā tuṭṭhākāramattaṃ. “Tuṭṭhassā”ti idaṃ “pamuditassā”ti etassa atthavacanaṃ,",
  "tika-s0105t0:375_2": "tassattho “okkantikabhāvappattāya pītiyā vasena tuṭṭhassā”ti ṭīkāyaṃ vutto, evaṃ",
  "tika-s0105t0:375_3": "sati pāmojjapadena okkantikā pītiyeva gahitā siyā. “Sakalasarīraṃ khobhayamānā pīti",
  "tika-s0105t0:375_4": "jāyatī”ti etassā cattho “attano savipphārikatāya, attasamuṭṭhānapaṇītarūpuppattiyā",
  "tika-s0105t0:375_5": "ca sakalasarīraṃ khobhayamānā pharaṇalakkhaṇā pīti jāyatī”ti vutto, evañca sati pītipadena",
  "tika-s0105t0:375_6": "pharaṇā pītiyeva gahitā siyā, kāraṇaṃ panettha gavesitabbaṃ. Idha, pana aññattha",
  "tika-s0105t0:375_7": "ca taruṇabalavatāmattasāmaññena padadvayassa atthadīpanato yā kāci taruṇā pīti pāmojjaṃ,",
  "tika-s0105t0:375_8": "balavatī pīti, pañcavidhāya vā pītiyā yathākkamaṃ taruṇabalavatāsambhavato purimā",
  "tika-s0105t0:375_9": "purimā pāmojjaṃ, pacchimā pacchimā pītītipi vadanti, ayamettha tadanucchaviko attho.",
  "tika-s0105t0:375_10": "Tuṭṭhassāti pāmojjasaṅkhātāya taruṇapītiyā vasena tuṭṭhassa. Ta-saddo hi atītattho,",
  "tika-s0105t0:375_11": "itarathā hetuphalasambandhābhāvāpattito, hetuphalasambandhabhāvassa ca vuttattā.",
  "tika-s0105t0:375_12": "“Sakalasarīraṃ khobhayamānā”ti iminā pīti nāma ettha balavapītīti dasseti. Sā hi",
  "tika-s0105t0:375_13": "attano savipphārikatāya, attasamuṭṭhānapaṇītarūpuppattiyā ca sakalasarīraṃ saṅkhobhayamānā",
  "tika-s0105t0:375_14": "jāyati. Sakalasarīre pītivegassa pītivipphārassa uppādanañcettha saṅkhobhanaṃ.",
  "tika-s0105t0:376_0": "Pītisahitaṃ pīti uttarapadalopena. Kiṃ pana taṃ? Mano, pīti mano etassāti samāso.",
  "tika-s0105t0:376_1": "Pītiyā sampayuttaṃ mano yassātipi vaṭṭati, tassa. Atthamattaṃ pana dassetuṃ “pītisampayuttacittassa",
  "tika-s0105t0:376_2": "puggalassā”ti vuttaṃ. Kāyoti idha sabbopi arūpakalāpo adhippeto, na pana kāyalahutādīsu",
  "tika-s0105t0:376_3": "viya vedanādikkhandhattayameva, na ca kāyāyatanādīsu viya rūpakāyampīti dasseti “nāmakāyo”ti",
  "tika-s0105t0:376_4": "iminā. Passaddhidvayavaseneva hettha passambhanamadhippetaṃ, passambhanaṃ pana vigatakilesadarathatāti",
  "tika-s0105t0:376_5": "āha “vigatadaratho hotī”ti, pahīnauddhaccādikilesadarathoti attho. Vuttappakārāya",
  "tika-s0105t0:376_6": "pubbabhāgabhāvanāya vasena cetasikasukhaṃ paṭisaṃvedentoyeva taṃsamuṭṭhānapaṇītarūpaphuṭasarīratāya",
  "tika-s0105t0:376_7": "kāyikampi sukhaṃ paṭisaṃvedetīti vuttaṃ “kāyikampi cetasikampi sukhaṃ vedayatī”ti.",
  "tika-s0105t0:376_8": "Iminā nekkhammasukhenāti “sukhaṃ vedetī”ti evaṃ vuttena saṃkilesanīvaraṇapakkhato",
  "tika-s0105t0:376_9": "nikkhantattā, paṭhamajjhānapakkhikattā ca yathārahaṃ nekkhammasaṅkhātena upacārasukhena",
  "tika-s0105t0:376_10": "appanāsukhena ca. Samādhānampettha tadubhayenevāti vuttaṃ “upacāravasenāpi appanāvasenāpī”ti.",
  "tika-s0105t0:377_0": "Ettha panāyamadhippāyo – kāmacchandappahānato paṭṭhāya yāva passaddhakāyassa sukhapaṭisaṃvedanā,",
  "tika-s0105t0:377_1": "tāva yathā pubbe, tathā idhāpi pubbabhāgabhāvanāyeva vuttā, na appanā. Tathā hi kāmacchandappahāne",
  "tika-s0105t0:377_2": "ācariyadhammapālattherena vuttaṃ “vikkhambhanavasenāti ettha vikkhambhanaṃ anuppādanaṃ",
  "tika-s0105t0:377_3": "appavattanaṃ, na paṭipakkhānaṃ suppahīnatā, pahīnattāti ca pahīnasadisataṃ sandhāya",
  "tika-s0105t0:377_4": "vuttaṃ jhānassa anadhigatattā”ti. Passaddhakāyassa sukhapaṭisaṃvedanāya ca vuttappakārāya",
  "tika-s0105t0:377_5": "pubbabhāgabhāvanāya vasena cetasikasukhaṃ paṭisaṃvedentoyeva taṃsamuṭṭhānapaṇītarūpaphuṭasarīratāya",
  "tika-s0105t0:377_6": "kāyikampi sukhaṃ paṭisaṃvedetīti. Apica kā nāma kathā aññehi vattabbā aṭṭhakathāyameva",
  "tika-s0105t0:377_7": "“cha dhamme bhāvetvā”ti tattha tattha pubbabhāgabhāvanāya vuttattā. Sukhino cittasamādhāne",
  "tika-s0105t0:377_8": "pana sukhassa upacārabhāvanāya viya appanāyapi kāraṇattā, “so vivicceva kāmehī”tiādinā",
  "tika-s0105t0:377_9": "ca vakkhamānāya appanāya hetuphalavasena sambajjhanato pubbabhāgasamādhi, appanāsamādhi",
  "tika-s0105t0:377_10": "ca vutto, pubbabhāgasukhamiva vā appanāsukhampi appanāsamādhissa kāraṇamevāti tampi",
  "tika-s0105t0:377_11": "appanāsukhaṃ appanāsamādhino kāraṇabhāvena ācariyadhammapālattherena gahitanti imamatthamasallakkhentā",
  "tika-s0105t0:377_12": "nekkhammapadatthaṃ yathātathaṃ aggahetvā pāḷiyaṃ, aṭṭhakathāyampi saṃkiṇṇākulaṃ keci karontīti.",
  "tika-s0105t0:378": "Paṭhamajjhānakathāvaṇṇanā",
  "tika-s0105t0:379_0": "226. Yadevaṃ “sukhino cittaṃ samādhiyatī”ti eteneva upacāravasenapi appanāvasenapi",
  "tika-s0105t0:379_1": "cittassa samādhānaṃ kathitaṃ siyā, evaṃ sante “so vivicceva kāmehī”tiādikā desanā",
  "tika-s0105t0:379_2": "kimatthiyāti codanāya “so vivicceva…pe… vuttanti veditabba”nti vuttaṃ. Tattha “samāhite”ti",
  "tika-s0105t0:379_3": "padadvayaṃ “dassanatthaṃ vutta”nti imehi sambandhitvā samāhitattā tathā dassanatthaṃ",
  "tika-s0105t0:379_4": "vuttanti adhippāyo veditabbo. Uparivisesadassanatthanti upacārasamādhito, paṭhamajjhānādisamādhito",
  "tika-s0105t0:379_5": "ca upari pattabbassa paṭhamadutiyajjhānādivisesassa dassanatthaṃ. Upacārasamādhisamadhigameneva",
  "tika-s0105t0:379_6": "hi paṭhamajjhānādiviseso samadhigantuṃ sakkā, na pana tena vinā, dutiyajjhānādisamadhigamepi",
  "tika-s0105t0:379_7": "pāmojjuppādādikāraṇaparamparā icchitabbā, dutiyamaggādisamadhigame paṭipadāñāṇadassanavisuddhi",
  "tika-s0105t0:379_8": "viyāti daṭṭhabbaṃ. Appanāsamādhināti paṭhamajjhānādiappanāsamādhinā. Tassa samādhinoti",
  "tika-s0105t0:379_9": "yo appanālakkhaṇo samādhi “sukhino cittaṃ samādhiyatī”ti sabbasādhāraṇavasena vutto,",
  "tika-s0105t0:379_10": "tassa samādhino. Pabhedadassanatthanti dutiyajjhānādivibhāgassa ceva paṭhamābhiññādivibhāgassa",
  "tika-s0105t0:379_11": "ca pabhedadassanatthaṃ. Karajakāyanti catusantatirūpasamudāyabhūtaṃ cātumahābhūtikakāyaṃ.",
  "tika-s0105t0:379_12": "So hi gabbhāsaye karīyatīti katvā karasaṅkhātato pupphasambhavato jātattā karajoti",
  "tika-s0105t0:379_13": "vuccati. Karoti hi mātu soṇitasaṅkhātapupphassa, pitu sukkasaṅkhātasambhavassa ca",
  "tika-s0105t0:379_14": "nāmaṃ, tato jāto pana aṇḍajajalābujavasena gabbhaseyyakakāyova. Kāmaṃ opapātikādīnampi",
  "tika-s0105t0:379_15": "hetusampannānaṃ yathāvuttasamādhisamadhigamo sambhavati, tathāpi yebhuyyattā, pākaṭattā",
  "tika-s0105t0:379_16": "ca sveva kāyo vuttoti. Karoti putte nibbattetīti karo, sukkasoṇitaṃ, karena jāto karajotipi vadanti.",
  "tika-s0105t0:380_0": "Nanu ca nāmakāyopi vivekajena pītisukhena tathā laddhūpakārova siyā, atha kasmā yathāvutto",
  "tika-s0105t0:380_1": "rūpakāyova idha gahitoti? Saddantarābhisambandhena adhigatattā. “Abhisandetī”tiādisaddantarābhisambandhato",
  "tika-s0105t0:380_2": "hi rūpakāyo eva idha bhagavatā vuttoti adhigamīyati tasseva abhisandanādikiriyāyogyattāti.",
  "tika-s0105t0:380_3": "Abhisandetīti abhisandanaṃ karoti, so imameva kāyaṃ vivekajena pītisukhenāti hi bhedavasena,",
  "tika-s0105t0:380_4": "samudāyāvayavavasena ca parikappanāmattasiddhā hetukiriyā ettha labbhati, abhisandanaṃ",
  "tika-s0105t0:380_5": "panetaṃ jhānamayena pītisukhena karajakāyassa tintabhāvāpādanaṃ, sabbatthakameva",
  "tika-s0105t0:380_6": "ca lūkhabhāvassāpanayananti āha “temeti snehetī”ti, avassutabhāvaṃ, allabhāvañca",
  "tika-s0105t0:380_7": "karotīti attho. Atthato pana abhisandanaṃ nāma yathāvuttapītisukhasamuṭṭhānehi paṇītarūpehi",
  "tika-s0105t0:380_8": "kāyassa parippharaṇaṃ daṭṭhabbaṃ. Tenevāha “sabbattha pavattapīti sukhaṃ karotī”ti.",
  "tika-s0105t0:380_9": "Taṃsamuṭṭhānarūpapharaṇavaseneva hi sabbattha pavattapītisukhatā. Parisandetītiādīsupi",
  "tika-s0105t0:380_10": "eseva nayo. Bhastaṃ nāma cammapasibbakaṃ. Parippharatīti suddhakiriyāpadaṃ. Tena",
  "tika-s0105t0:380_11": "vuttaṃ “samantato phusatī”ti, so imameva kāyaṃ vivekajena pītisukhena samantato phuṭṭho",
  "tika-s0105t0:380_12": "bhavatīti attho. Phusanakiriyāyevettha upapannā, na byāpanakiriyā bhikkhusseva suddhakattubhāvato.",
  "tika-s0105t0:380_13": "Sabbaṃ etassa atthīti sabbavā yathā “guṇavā”ti, tassa sabbavato, “avayavāvayavīsambandhe",
  "tika-s0105t0:380_14": "avayavini sāmivacana”nti saddalakkhaṇena panetassa “kiñcī”ti avayavena sambajjhanato",
  "tika-s0105t0:380_15": "avayavīvisayoyevesa sabbasaddoti mantvā chavimaṃsādikoṭṭhāsasaṅkhātena avayavena",
  "tika-s0105t0:380_16": "avayavībhāvaṃ dassento āha “sabbakoṭṭhāsavato kāyassā”ti. “Kiñcī”ti etassa “upā…pe…",
  "tika-s0105t0:380_17": "ṭhāna”nti atthavacanaṃ. Upādinnakasantatipavattiṭṭhāneti kammajarūpasantatiyā pavattiṭṭhāne",
  "tika-s0105t0:380_18": "aphuṭaṃ nāma na hotīti sambandho. Chavimaṃsalohitānugatanti chavimaṃsalohitādikammajarūpamanugataṃ.",
  "tika-s0105t0:380_19": "Yattha yattha kammajarūpaṃ, tattha tattha cittajarūpassāpi byāpanato tena tassa kāyassa",
  "tika-s0105t0:380_20": "phuṭabhāvaṃ sandhāya “aphuṭaṃ nāma na hotī”ti vuttaṃ.",
  "tika-s0105t0:381_0": "227. Chekoti kusalo, taṃ pana kosallaṃ “kaṃsathāle nhāniyacuṇṇāni ākiritvā”tiādisaddantarasannidhānato,",
  "tika-s0105t0:381_1": "pakaraṇato ca nhāniyacuṇṇānaṃ karaṇe, payojane, piṇḍane ca samatthatāvasena veditabbanti",
  "tika-s0105t0:381_2": "dasseti “paṭibalo”tiādinā. Kaṃsasaddo pana “mahatiyā kaṃsapātiyā”tiādīsu suvaṇṇe",
  "tika-s0105t0:381_3": "āgato, “kaṃso upahato yathā”tiādīsu kittimalohe, “upakaṃso nāma rājā mahākaṃsassa",
  "tika-s0105t0:381_4": "atrajo”tiādīsu [jā. aṭṭha. 4.10.164 (atthato samānaṃ)] paṇṇattimatte. Idha pana yattha",
  "tika-s0105t0:381_5": "katthaci loheti āha “yena kenaci lohena katabhājane”ti. Nanu upamākaraṇamattamevidaṃ,",
  "tika-s0105t0:381_6": "atha kasmā kaṃsathālakassa savisesassa gahaṇaṃ katanti anuyogaṃ pariharati “mattikābhājana”ntiādinā.",
  "tika-s0105t0:381_7": "“Sandentassā”ti parimaddetvā piṇḍaṃ karontasseva bhijjati, na pana sandanakkhamaṃ",
  "tika-s0105t0:381_8": "hoti, anādaralakkhaṇe cetaṃ sāmivacanaṃ. Kiriyantarassa pavattanakkhaṇeyeva kiriyantarassa",
  "tika-s0105t0:381_9": "pavattanañhi anādaralakkhaṇaṃ. “Paripphosakaṃ paripphosaka”nti idaṃ bhāvanapuṃsakanti",
  "tika-s0105t0:381_10": "dasseti “siñcitvā siñcitvā”ti iminā. Phusasaddo cettha parisiñcane yathā taṃ vātavuṭṭhisamaye",
  "tika-s0105t0:381_11": "“devo ca thokaṃ thokaṃ phusāyatī”ti, tasmā tato tato nhāniyacuṇṇato upari udakena",
  "tika-s0105t0:381_12": "byāpanakaraṇavasena parisiñcitvā parisiñcitvāti attho. Anupasaggopi hi saddo saupasaggo",
  "tika-s0105t0:381_13": "viya pakaraṇādhigatassa atthassa dīpako, “siñcitvā siñcitvā”ti pana vacanaṃ “paripphosakaṃ",
  "tika-s0105t0:381_14": "paripphosaka”nti etassa “sandeyyā”ti ettha visesanabhāvaviññāpanatthaṃ. Evamīdisesu.",
  "tika-s0105t0:381_15": "“Sandeyyā”ti ettha sanda-saddo piṇḍakaraṇeti vuttaṃ “piṇḍaṃ kareyyā”ti. Anugatāti",
  "tika-s0105t0:381_16": "anupavisanavasena gatā upagatā. Pariggahitāti parito gahitā samantato phuṭṭhā.",
  "tika-s0105t0:382_0": "Antaro ca bāhiro ca padeso, tehi saha pavattatīti santarabāhirā, nhāniyapiṇḍi, “samantarabāhirā”tipi",
  "tika-s0105t0:382_1": "pāṭho, ma-kāro padasandhivasena āgamo. Yathāvuttena pariggahitatākāraṇeneva santarabāhiro",
  "tika-s0105t0:382_2": "nhāniyapiṇḍi phuṭā udakasnehenāti āha “sabbatthakameva udakasinehena phuṭā”ti. Sabbattha",
  "tika-s0105t0:382_3": "pavattanaṃ sabbatthakaṃ, bhāvanapuṃsakañcetaṃ, sabbapadese hutvā eva phuṭāti attho.",
  "tika-s0105t0:382_4": "“Santarabāhirā phuṭā”ti ca iminā nhāniyapiṇḍiyā sabbaso udakena temitabhāvamāha,",
  "tika-s0105t0:382_5": "“na ca paggharaṇī”ti pana iminā tintāyapi tāya ghanathaddhabhāvaṃ. Tenāha “na ca",
  "tika-s0105t0:382_6": "binduṃ bindu”ntiādi. Udakassa phusitaṃ phusitaṃ, na ca paggharaṇī sūdanīti attho,",
  "tika-s0105t0:382_7": "“binduṃ udakaṃ” tipi katthaci pāṭho, udakasaṅkhātaṃ bindunti tassattho. Bindusaddo",
  "tika-s0105t0:382_8": "hi “byālambambudharabindū”tiādīsu viya dhārāvayave. Evaṃ pana apaggharaṇato hatthenapi",
  "tika-s0105t0:382_9": "dvīhipi tīhipi aṅgulehi gahetuṃ, ovaṭṭikāya vā kātuṃ sakkā. Yadi hi sā paggharaṇī",
  "tika-s0105t0:382_10": "assa, evaṃ sati snehavigamanena sukkhattā thaddhā hutvā tathā gahetuṃ, kātuṃ vā na",
  "tika-s0105t0:382_11": "sakkāti vuttaṃ hoti. Ovaṭṭikāyāti parivaṭṭulavasena, guḷikāvasena sā piṇḍi kātuṃ sakkāti attho.",
  "tika-s0105t0:383": "Dutiyajjhānakathāvaṇṇanā",
  "tika-s0105t0:384_0": "229. Tāhi tāhi udakasirāhi ubbhijjati uddhaṃ nikkhamatīti ubbhidaṃ, tādisaṃ udakaṃ",
  "tika-s0105t0:384_1": "yassāti ubbhidodako, da-kārassa pana ta-kāre kate ubbhitodako, imamatthaṃ dassetuṃ",
  "tika-s0105t0:384_2": "“ubbhinnaudako”ti vuttaṃ, nadītīre khatakūpako viya ubbhijjanakaudakoti attho. Ubbhijjanakampi",
  "tika-s0105t0:384_3": "udakaṃ katthaci heṭṭhā ubbhijjitvā dhārāvasena uṭṭhahitvā bahi gacchati, na taṃ koci",
  "tika-s0105t0:384_4": "antoyeva patiṭṭhitaṃ kātuṃ sakkoti dhārāvasena uṭṭhahanato, idha pana vālikātaṭe",
  "tika-s0105t0:384_5": "viya udakarahadassa antoyeva ubbhijjitvā tattheva tiṭṭhati, na dhārāvasena uṭṭhahitvā",
  "tika-s0105t0:384_6": "bahi gacchatīti viññāyati akhobhakassa sannisinnasseva udakassa adhippetattāti imamatthaṃ",
  "tika-s0105t0:384_7": "sandhāyāha “na heṭṭhā”tiādi. Heṭṭhāti udakarahadassa heṭṭhā mahāudakasirā, lohitānugatā",
  "tika-s0105t0:384_8": "lohitasirā viya udakānugato pathavipadeso “udakasirā”ti vuccati. Uggacchanakaudakoti",
  "tika-s0105t0:384_9": "dhārāvasena uṭṭhahanakaudako. Antoyevāti udakarahadassa anto samatalapadese eva.",
  "tika-s0105t0:384_10": "Ubbhijjanakaudakoti ubbhijjitvā tattheva tiṭṭhanakaudako. Āgamanamaggoti bāhirato",
  "tika-s0105t0:384_11": "udakarahadābhimukhaṃ āgamanamaggo. Kālena kālanti ruḷhīpadaṃ “eko ekāyā”tiādi viyāti",
  "tika-s0105t0:384_12": "vuttaṃ “kāle kāle”ti. Anvaddhamāsanti ettha anusaddo byāpane. Vassānassa addhamāsaṃ",
  "tika-s0105t0:384_13": "addhamāsanti attho. Evaṃ anudasāhanti etthāpi. Vuṭṭhinti vassanaṃ. Anuppavaccheyyāti",
  "tika-s0105t0:384_14": "na upavaccheyya. Vassasaddato cassa siddhīti dasseti “na vasseyyā”ti iminā.",
  "tika-s0105t0:385_0": "“Sītā vāridhārā”ti itthiliṅgapadassa “sītaṃ dhāra”nti napuṃsakaliṅgena atthavacanaṃ",
  "tika-s0105t0:385_1": "dhārasaddassa dviliṅgikabhāvaviññāpanatthaṃ. Sītanti khobhanābhāvena sītalaṃ, purāṇapaṇṇatiṇakaṭṭhādisaṃkiṇṇābhāvena",
  "tika-s0105t0:385_2": "vā setaṃ parisuddhaṃ. Setaṃ sītanti hi pariyāyo. Kasmā panettha ubbhidodakoyeva rahado",
  "tika-s0105t0:385_3": "gahito, na itareti anuyogamapaneti “heṭṭhā uggacchanaudakañhī”tiādinā. Uggantvā uggantvā",
  "tika-s0105t0:385_4": "bhijjantanti uṭṭhahitvā uṭṭhahitvā dhārākiraṇavasena ubbhijjantaṃ, vinassantaṃ vā.",
  "tika-s0105t0:385_5": "Khobhetīti āloḷeti. Vuṭṭhīti vassanaṃ. Dhārānipātapubbuḷakehīti udakadhārānipātehi",
  "tika-s0105t0:385_6": "ca tatoyeva uṭṭhitaudakapubbuḷakasaṅkhātehi pheṇapaṭalehi ca. Evaṃ yathākkamaṃ tiṇṇampi",
  "tika-s0105t0:385_7": "rahadānamagahetabbataṃ vatvā ubbhidodakasseva gahetabbataṃ vadati “sannisinnamevā”tiādinā.",
  "tika-s0105t0:385_8": "Tattha sannisinnamevāti sammā, samaṃ vā nisinnameva, aparikkhobhatāya niccalameva,",
  "tika-s0105t0:385_9": "suppasannamevāti adhippāyo. Iddhinimmitamivāti iddhimatā iddhiyā tathā nimmitaṃ iva.",
  "tika-s0105t0:385_10": "Tatthāti tasmiṃ upamopameyyavacane. Sesanti “abhisandetī”tiādikaṃ.",
  "tika-s0105t0:386": "Tatiyajjhānakathāvaṇṇanā",
  "tika-s0105t0:387_0": "231. “Uppalinī”tiādi gacchassapi vanassapi adhivacanaṃ. Idha pana “yāva aggā, yāva",
  "tika-s0105t0:387_1": "ca mūlā”ti vacanayogena “appekaccānī”tiādinā uppalagacchādīnameva gahetabbatāya vanamevādhippetaṃ,",
  "tika-s0105t0:387_2": "tasmā “uppalānīti uppalagacchāni. Etthāti uppalavane”tiādinā attho veditabbo. Avayavena",
  "tika-s0105t0:387_3": "hi samudāyassa nibbacanaṃ kataṃ. Ekañhi uppalagacchādi uppalādiyeva, catupañcamattampi",
  "tika-s0105t0:387_4": "pana uppalādivananti voharīyati, sāratthadīpaniyaṃ pana jalāsayopi uppaliniādibhāvena",
  "tika-s0105t0:387_5": "vutto. Ettha cāti etasmiṃ padattaye, etesu vā tīsu uppalapadumapuṇḍarīkasaṅkhātesu",
  "tika-s0105t0:387_6": "atthesu. “Setarattanīlesū”ti uppalameva vuttaṃ, setuppalarattuppalanīluppalesūti",
  "tika-s0105t0:387_7": "attho. Yaṃ kiñci uppalaṃ uppalameva uppalasaddassa sāmaññanāmavasena tesu sabbesupi",
  "tika-s0105t0:387_8": "pavattanato. Satapattanti ettha satasaddo bahupariyāyo “satagghī sataraṃsi sūriyo”tiādīsu",
  "tika-s0105t0:387_9": "viya anekasaṅkhyābhāvato. Evañca katvā anekapattassāpi padumabhāve saṅgaho siddho",
  "tika-s0105t0:387_10": "hoti. Pattanti ca pupphadalamadhippetaṃ. Vaṇṇaniyamena setaṃ padumaṃ, rattaṃ puṇḍarīkanti",
  "tika-s0105t0:387_11": "sāsanavohāro, loke pana “rattaṃ padumaṃ, setaṃ puṇḍarīka”nti vadanti. Vuttañhi “puṇḍarīkaṃ",
  "tika-s0105t0:387_12": "sitaṃ rattaṃ, kokanadaṃ kokāsako”ti. Rattavaṇṇatāya hi kokanāmakānaṃ sunakhānaṃ nādayato",
  "tika-s0105t0:387_13": "saddāpayato, tehi ca asitabbato “kokanadaṃ, kokāsako”ti ca padumaṃ vuccati. Yathāha",
  "tika-s0105t0:387_14": "“padmaṃ yathā kokanadaṃ sugandha”nti. Ayaṃ panettha vacanattho udakaṃ pāti, udake",
  "tika-s0105t0:387_15": "vā plavatīti uppalaṃ. Paṅke davati gacchati, pakārena vā davati viruhatīti padumaṃ.",
  "tika-s0105t0:387_16": "Paṇḍaraṃ vaṇṇamassa, mahantatāya vā muḍitabbaṃkhaṇḍetabbanti puṇḍarīkaṃ ma-kārassa",
  "tika-s0105t0:387_17": "pa-kārādivasena. Muḍisaddañhi muḍarisaddaṃ vā khaṇḍanatthamicchanti saddavidū, saddasatthato",
  "tika-s0105t0:387_18": "cettha padasiddhi. Yāva aggā, yāva ca mūlā udakena abhisandanādibhāvadassanatthaṃ",
  "tika-s0105t0:387_19": "pāḷiyaṃ “udakānuggatānī”ti vacanaṃ, tasmā udakato na uggatānicceva attho, na tu udake",
  "tika-s0105t0:387_20": "anurūpagatānīti āha “udakā…pe… gatānī”ti. Idha pana uppalādīni viya karajakāyo, udakaṃ",
  "tika-s0105t0:387_21": "viya tatiyajjhānasukhaṃ daṭṭhabbaṃ.",
  "tika-s0105t0:388": "Catutthajjhānakathāvaṇṇanā",
  "tika-s0105t0:389_0": "233. Yasmā pana catutthajjhānacittameva “cetasā”ti vuttaṃ, tañca rāgādiupakkilesamalāpagamato",
  "tika-s0105t0:389_1": "nirupakkilesaṃ nimmalaṃ, tasmā upakkilesavigamanameva parisuddhabhāvoti āha “nirupakkilesaṭṭhena",
  "tika-s0105t0:389_2": "parisuddha”nti. Yasmā ca parisuddhasseva paccayavisesena pavattiviseso pariyodātatā",
  "tika-s0105t0:389_3": "suddhantasuvaṇṇassa nighaṃsanena pabhassaratā viya, tasmā pabhassaratāyeva pariyodātatāti",
  "tika-s0105t0:389_4": "āha “pabhassaraṭṭhena pariyodāta”nti. Vijju viya pabhāya ito cito ca niccharaṇaṃ",
  "tika-s0105t0:389_5": "pabhassaraṃ yathā “ābhassarā”ti. Odātena vatthenāti ettha “odātenā”ti guṇavacanaṃ",
  "tika-s0105t0:389_6": "sandhāya “odātena…pe… ida”nti vuttaṃ. Utupharaṇatthanti uṇhassa utuno pharaṇadassanatthaṃ.",
  "tika-s0105t0:389_7": "Kasmāti āha “kiliṭṭhavatthenā”tiādi. Utupharaṇaṃ na hotīti odātavatthena viya savisesaṃ",
  "tika-s0105t0:389_8": "utupharaṇaṃ na hoti, appakamattameva hotīti adhippāyo. Tenāha “taṅkhaṇa…pe… balavaṃ",
  "tika-s0105t0:389_9": "hotī”ti. “Taṅkhaṇadhotaparisuddhenā”ti ca etena odātasaddo ettha parisuddhavacano",
  "tika-s0105t0:389_10": "eva “gihī odātavatthavasano”tiādīsu viya, na setavacano yena kenaci taṅkhaṇadhotaparisuddheneva",
  "tika-s0105t0:389_11": "utupharaṇasambhavatoti dasseti.",
  "tika-s0105t0:390_0": "Nanu ca pāḷiyaṃ “nāssa kiñci sabbāvato kāyassa odātena vatthena aphuṭaṃ assā”ti kāyassa",
  "tika-s0105t0:390_1": "odātavatthapharaṇaṃ vuttaṃ, na pana vatthassa utupharaṇaṃ, atha kasmā utupharaṇaṃ",
  "tika-s0105t0:390_2": "idha vuttanti anuyogenāha “imissāya hī”tiādi. Yasmā vatthaṃ viya karajakāyo, utupharaṇaṃ",
  "tika-s0105t0:390_3": "viya catutthajjhānasukhaṃ, tasmā evamattho veditabboti vuttaṃ hoti, etena ca odātena",
  "tika-s0105t0:390_4": "vatthena sabbāvato kāyassa pharaṇāsambhavato, upameyyena ca ayuttattā kāyaggahaṇena",
  "tika-s0105t0:390_5": "tannissitavatthaṃ gahetabbaṃ, vatthaggahaṇena ca tappaccayaṃ utupharaṇanti dasseti.",
  "tika-s0105t0:390_6": "Neyyatthato hi ayaṃ upamā vuttā. Vicitradesanā hi buddhā bhagavantoti. Yogino hi",
  "tika-s0105t0:390_7": "karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā,",
  "tika-s0105t0:390_8": "utupharaṇaṃ viya catutthajjhānasukhaṃ vatthassa viya tena karajakāyassa pharaṇato,",
  "tika-s0105t0:390_9": "purisassa sarīraṃ viya catutthajjhānaṃ utupharaṇaṭṭhāniyassa sukhassa nissayabhāvato.",
  "tika-s0105t0:390_10": "Tenāha “tasmā”tiādi. Idañhi yathāvuttavacanassa guṇadassanaṃ. Ettha ca pāḷiyaṃ “parisuddhena",
  "tika-s0105t0:390_11": "cetasā”ti cetogahaṇena catutthajjhānasukhaṃ bhagavatā vuttanti ñāpetuṃ “catutthajjhānasukhaṃ,",
  "tika-s0105t0:390_12": "catutthajjhānasukhenā”ti ca vuttanti daṭṭhabbaṃ. Nanu ca catutthajjhānasukhaṃ nāma",
  "tika-s0105t0:390_13": "sātalakkhaṇaṃ natthīti? Saccaṃ, santasabhāvattā panettha upekkhāyeva “sukha”nti adhippetā.",
  "tika-s0105t0:390_14": "Tena vuttaṃ sammohavinodaniyaṃ “upekkhā pana santattā, sukhamicceva bhāsitā”ti.",
  "tika-s0105t0:391_0": "Ettāvatāti paṭhamajjhānādhigamaparidīpanato paṭṭhāya yāva catutthajjhānādhigamaparidīpanā,",
  "tika-s0105t0:391_1": "tāvatā vacanakkamena. Labhanaṃ lābho, so etassāti lābhī, rūpajjhānānaṃ lābhī rūpajjhānalābhī",
  "tika-s0105t0:391_2": "yathā “lābhī cīvarapiṇḍapātasenāsanagilānapaccayabhesajjaparikkhārāna”nti, labhanasīlo",
  "tika-s0105t0:391_3": "vā lābhī. Kiṃ labhanasīlo? Rūpajjhānānītipi yujjati. Evamitarasmimpi. Na arūpajjhānalābhīti",
  "tika-s0105t0:391_4": "na veditabboti yojetabbaṃ. Kasmāti vuttaṃ “na hī”tiādi, aṭṭhannampi samāpattīnaṃ",
  "tika-s0105t0:391_5": "upari abhiññādhigame avinābhāvatoti vuttaṃ hoti. Cuddasahākārehīti “kasiṇānulomato,",
  "tika-s0105t0:391_6": "kasiṇapaṭilomato kasiṇānulomapaṭilomato, jhānānulomato, jhānapaṭilomato, jhānānulomapaṭilomato,",
  "tika-s0105t0:391_7": "jhānukkantikato, kasiṇukkantikato, jhānakasiṇukkantikato, aṅgasaṅkantito, ārammaṇasaṅkantito,",
  "tika-s0105t0:391_8": "aṅgārammaṇasaṅkantito aṅgavavatthānato, ārammaṇavavatthānato”ti visuddhimagge vuttehi",
  "tika-s0105t0:391_9": "imehi cuddasahākārehi. Satipi jhānesu āvajjanādipañcavidhavasībhāve ayameva cuddasavidho",
  "tika-s0105t0:391_10": "vasībhāvo abhiññā nibbattane ekantena icchitabboti dassentena “cuddasahākārehi ciṇṇavasībhāva”nti",
  "tika-s0105t0:391_11": "vuttaṃ, iminā ca arūpasamāpattīsu ciṇṇavasībhāvaṃ vinā rūpasamāpattīsu eva ciṇṇavasībhāvena",
  "tika-s0105t0:391_12": "samāpatti na ijjhatīti tāsaṃ abhiññādhigame avinābhāvaṃ dassetīti veditabbaṃ.",
  "tika-s0105t0:392_0": "Nanu yathāpāṭhameva vinicchayo vattabboti codanaṃ sodheti “pāḷiyaṃ panā”tiādinā,",
  "tika-s0105t0:392_1": "sāvasesapāṭhabhāvato nīharitvā esa vinicchayo vattabboti vuttaṃ hoti. Yajjevaṃ arūpajjhānānipi",
  "tika-s0105t0:392_2": "pāḷiyaṃ gahetabbāni, atha kasmā tāni aggahetvā sāvasesapāṭho bhagavatā katoti? Sabbābhiññānaṃ",
  "tika-s0105t0:392_3": "visesato rūpāvacaracatutthajjhānapādakattā. Satipi hi tāsaṃ tathā avinābhāve visesato",
  "tika-s0105t0:392_4": "panetā rūpāvacaracatutthajjhānapādakā, tasmā tāsaṃ tappādakabhāvaviññāpanatthaṃ tattheva",
  "tika-s0105t0:392_5": "ṭhatvā desanā katā, na pana arūpāvacarajjhānānaṃ idha ananupayogato. Tenāha “arūpajjhānāni",
  "tika-s0105t0:392_6": "āharitvā kathetabbānī”ti.",
  "tika-s0105t0:393": "Vipassanāñāṇakathāvaṇṇanā",
  "tika-s0105t0:394_0": "234. “Puna caparaṃ mahārāja (pāḷiyaṃ natthi) bhikkhū”ti vatvāpi kimatthaṃ dassetuṃ",
  "tika-s0105t0:394_1": "“so”ti padaṃ puna vuttanti codanāyāha “so…pe… dassetī”ti, yathārutavasena, neyyatthavasena",
  "tika-s0105t0:394_2": "ca vuttāsu aṭṭhasu samāpattīsu ciṇṇavasitāvisiṭṭhaṃ bhikkhuṃ dassetuṃ evaṃ vuttanti",
  "tika-s0105t0:394_3": "adhippāyo. Sesanti “so”ti padatthato sesaṃ “evaṃ samāhite”tiādīsu vattabbaṃ sādhippāyamatthajātaṃ.",
  "tika-s0105t0:394_4": "Ñeyyaṃ jānātīti ñāṇaṃ, tadeva paccakkhaṃ katvā passatīti dassanaṃ, ñāṇameva dassanaṃ",
  "tika-s0105t0:394_5": "na cakkhādikanti ñāṇadassanaṃ, pañcavidhampi ñāṇaṃ, tayidaṃ pana ñāṇadassanapadaṃ",
  "tika-s0105t0:394_6": "sāsane yesu ñāṇavisesesu niruḷhaṃ, taṃ sabbaṃ atthuddhāravasena dassento “ñāṇadassananti",
  "tika-s0105t0:394_7": "maggañāṇampi vuccatī”tiādimāha. Ñāṇadassanavisuddhatthanti ñāṇadassanassa visuddhipayojanāya.",
  "tika-s0105t0:394_8": "Phāsuvihāroti ariyavihārabhūto sukhavihāro. Bhagavatopīti na kevalaṃ devatārocanameva,",
  "tika-s0105t0:394_9": "atha kho tadā bhagavatopi ñāṇadassanaṃ udapādīti attho. Sattāhaṃ kālaṅkatassa assāti",
  "tika-s0105t0:394_10": "sattāhakālaṅkato. “Kālāmo”ti gottavasena vuttaṃ. Cetovimutti [vimutti (aṭṭhakathāyaṃ)]",
  "tika-s0105t0:394_11": "nāma arahattaphalasamāpatti. Yasmā vipassanāñāṇaṃ ñeyyasaṅkhāte tebhūmakasaṅkhāre",
  "tika-s0105t0:394_12": "aniccādito jānāti, bhaṅgānupassanato ca paṭṭhāya paccakkhato te passati, tasmā yathāvuttaṭṭhena",
  "tika-s0105t0:394_13": "ñāṇadassanaṃ nāma jātanti dasseti “idha panā”tiādinā.",
  "tika-s0105t0:395_0": "Abhinīharatīti vipassanābhimukhaṃ cittaṃ tadaññakaraṇīyato nīharitvā haratīti ayaṃ",
  "tika-s0105t0:395_1": "saddato attho, adhippāyato pana taṃ dassetuṃ “vipassanāñāṇassā”tiādi vuttaṃ. Tadabhimukhabhāvoyeva",
  "tika-s0105t0:395_2": "hissa tanninnatādikaraṇaṃ, taṃ pana vuttanayena aṭṭhaṅgasamannāgate tasmiṃ citte",
  "tika-s0105t0:395_3": "vipassanākkamena jāte vipassanābhimukhaṃ cittapesanamevāti daṭṭhabbaṃ. Tanninnanti",
  "tika-s0105t0:395_4": "tassaṃ vipassanāyaṃ ninnaṃ. Itaradvayaṃ tasseva vevacanaṃ. Tassaṃ poṇaṃ vaṅkaṃ pabbhāraṃ",
  "tika-s0105t0:395_5": "nīcanti attho. Brahmajāle vuttoyeva. Odanakummāsehi upacīyati vaḍḍhāpīyati, upacayati",
  "tika-s0105t0:395_6": "vā vaḍḍhatīti atthaṃ sandhāya “odanenā”tiādi vuttaṃ. Aniccucchādanaparimaddanabhedanaviddhaṃsanadhammoti",
  "tika-s0105t0:395_7": "ettha “aniccadhammo”tiādinā dhammasaddo paccekaṃ yojetabbo. Tattha aniccadhammoti",
  "tika-s0105t0:395_8": "pabhaṅgutāya addhuvasabhāvo. Duggandhavighātatthāyāti sarīre duggandhassa vigamāya.",
  "tika-s0105t0:395_9": "Ucchādanadhammoti ucchādetabbatāsabhāvo, imassa pūtikāyassa duggandhabhāvato gandhodakādīhi",
  "tika-s0105t0:395_10": "ubbaṭṭanavilimpanajātikoti attho. Ucchādanena hi pūtikāye sedavātapittasemhādīhi",
  "tika-s0105t0:395_11": "garubhāvaduggandhānamapagamo hoti. Mahāsambāhanaṃ mallādīnaṃ bāhuvaḍḍhanādiatthaṃva",
  "tika-s0105t0:395_12": "hoti, aṅgapaccaṅgābādhavinodanatthaṃ pana khuddakasambāhanameva yuttanti āha “khuddakasambāhanenā”ti,",
  "tika-s0105t0:395_13": "mandasambāhanenāti attho. Parimaddanadhammoti parimadditabbatāsabhāvo.",
  "tika-s0105t0:396_0": "Evaṃ aniyamitakālavasena atthaṃ vatvā idāni niyamitakālavasena atthaṃ vadati “daharakāle”tiādinā.",
  "tika-s0105t0:396_1": "Vā-saddo cettha atthadassanavaseneva atthantaravikappanassa viññāyamānattā na payutto,",
  "tika-s0105t0:396_2": "luttaniddiṭṭho vā. Daharakāleti aciravijātakāle. Sayāpetvā añchanapīḷanādivasena",
  "tika-s0105t0:396_3": "parimaddanadhammoti sambandho. Mitanti bhāvanapuṃsakaniddeso, tena yathāpamāṇaṃ,",
  "tika-s0105t0:396_4": "mandaṃ vā añchanapīḷanādīni dasseti. Añchanañcettha ākaḍḍhanaṃ. Pīḷanaṃ sambāhanaṃ.",
  "tika-s0105t0:396_5": "Ādisaddena samiñjanauggamanādīni saṅgaṇhāti. Evaṃ pariharitopīti ucchādanādinā sukhedhitopi.",
  "tika-s0105t0:396_6": "Bhijjati cevāti aniccatādivasena nassati ca. Vikirati cāti evaṃ bhindanto ca kiñci",
  "tika-s0105t0:396_7": "payojanaṃ asādhento vippakiṇṇova hoti. Evaṃ navahi padehi yathārahaṃ kāye samudayavayadhammānupassitā",
  "tika-s0105t0:396_8": "dassitāti imamatthaṃ vibhāvento “tatthā”tiādimāha. Tattha chahi padehīti “rūpī, cātumahābhūtiko,",
  "tika-s0105t0:396_9": "mātāpettikasambhavo, odanakummāsūpacayo, ucchādanadhammo, parimaddanadhammo”ti imehi",
  "tika-s0105t0:396_10": "chahi padehi. Yuttaṃ tāva hotu majjhe tīhipi padehi kāyassa samudayakathanaṃ tesaṃ",
  "tika-s0105t0:396_11": "tadatthadīpanato, “rūpī, ucchādanadhammo, parimaddanadhammo”ti pana tīhi tpadehi",
  "tika-s0105t0:396_12": "kathaṃ tassa tathākathanaṃ yuttaṃ siyā tesaṃ tadatthassa adīpanatoti? Yuttameva tesampi",
  "tika-s0105t0:396_13": "tadatthassa dīpitattā. “Rūpī”ti hi idaṃ attano paccayabhūtena utuāhāralakkhaṇena",
  "tika-s0105t0:396_14": "rūpena rūpavāti atthassa dīpakaṃ. Paccayasaṅgamavisiṭṭhe hi tadassatthiatthe ayamīkāro.",
  "tika-s0105t0:396_15": "“Ucchādanadhammo, parimaddanadhammo”ti ca idaṃ padadvayaṃ tathāvidharūpuppādanena",
  "tika-s0105t0:396_16": "saṇṭhānasampādanatthassa dīpakanti. Dvīhīti “bhedanadhammo, viddhaṃsanadhammo”ti",
  "tika-s0105t0:396_17": "dvīhi padehi. Nissitañca kāyapariyāpanne hadayavatthumhi nissitattā vipassanācittassa.",
  "tika-s0105t0:396_18": "Tadā pavattañhi vipassanācittameva “idañca me viññāṇa”nti āsannapaccakkhavasena vuttaṃ.",
  "tika-s0105t0:396_19": "Paṭibaddhañca kāyena vinā appavattanato, kāyasaññitānañca rūpadhammānaṃ ārammaṇakaraṇato.",
  "tika-s0105t0:397_0": "235. Suṭṭhu obhāsatīti subho, pabhāsampanno maṇi, tāya eva pabhāsampattiyā maṇino",
  "tika-s0105t0:397_1": "bhadratāti atthamattaṃ dassetuṃ “subhoti sundaro”ti vuttaṃ. Parisuddhākarasamuṭṭhānameva",
  "tika-s0105t0:397_2": "maṇino suvisuddhajātitāti āha “jātimāti parisuddhākarasamuṭṭhito”ti. Suvisuddharatanākarato",
  "tika-s0105t0:397_3": "samuṭṭhitoti attho. Ākaraparivisuddhimūlako eva hi maṇino kuruvindajātiādijātivisesoti.",
  "tika-s0105t0:397_4": "Idhādhippetassa pana veḷuriyamaṇino viḷūra pabbatassa, viḷūra gāmassa ca avidūre",
  "tika-s0105t0:397_5": "parisuddhākaro. Yebhuyyena hi so tato samuṭṭhito. Tathā hesa viḷūranāmakassa pabbatassa,",
  "tika-s0105t0:397_6": "gāmassa ca avidūre samuṭṭhitattā veḷuriyoti paññāyittha, devaloke pavattassapi ca",
  "tika-s0105t0:397_7": "taṃsadisavaṇṇanibhatāya tadeva nāmaṃ jātaṃ yathā taṃ manussaloke laddhanāmavasena",
  "tika-s0105t0:397_8": "devaloke devatānaṃ, so pana mayūragīvāvaṇṇo vā hoti vāyasapattavaṇṇo vā siniddhaveṇupattavaṇṇo",
  "tika-s0105t0:397_9": "vāti ācariyadhammapālattherena paramatthadīpaniyaṃ vuttaṃ. Vinayasaṃvaṇṇanāsu pana",
  "tika-s0105t0:397_10": "“allaveḷuvaṇṇo”ti vadanti. Tathā hissa “vaṃsavaṇṇo”tipi nāmaṃ jātaṃ. “Mañjārakkhimaṇḍalavaṇṇo”ti",
  "tika-s0105t0:397_11": "ca vutto, tatoyeva so idha padese mañjāramaṇīti pākaṭo hoti. Cakkavattiparibhogārahapaṇītataramaṇibhāvato",
  "tika-s0105t0:397_12": "pana tasseva pāḷiyaṃ vacanaṃ daṭṭhabbaṃ. Yathāha “puna caparaṃ ānanda rañño mahāsudassanassa",
  "tika-s0105t0:397_13": "maṇiratanaṃ pāturahosi, so ahosi maṇi veḷuriyo subho jātimā aṭṭhaṃso”tiādi. Pāsāṇasakkharādidosanīharaṇavaseneva",
  "tika-s0105t0:397_14": "parikammanipphattīti dasseti “apanītapāsāṇasakkharo”ti iminā.",
  "tika-s0105t0:398_0": "Chaviyā eva saṇhabhāvena acchatā, na saṅghātassāti āha “acchoti tanucchavī”ti. Tato",
  "tika-s0105t0:398_1": "ceva visesena pasannoti dassetuṃ “suṭṭhu pasanno”ti vuttaṃ. Paribhogamaṇiratanākārasampatti",
  "tika-s0105t0:398_2": "sabbākārasampannatā. Tenāha “dhovanavedhanādīhī”tiādi. Pāsāṇādīsu dhotatā dhovanaṃ,",
  "tika-s0105t0:398_3": "kāḷakādiapaharaṇatthāya ceva suttena āvunatthāya ca vijjhitabbatā vedhanaṃ. Ādisaddena",
  "tika-s0105t0:398_4": "tāpasaṇhakaraṇādīnaṃ saṅgaho. Vaṇṇasampattinti āvunitasuttassa vaṇṇasampattiṃ. Kasmāti",
  "tika-s0105t0:398_5": "vuttaṃ “tādisa”ntiādi, tādisasseva āvutassa pākaṭabhāvatoti vuttaṃ hoti.",
  "tika-s0105t0:399_0": "Maṇi viya karajakāyo paccavekkhitabbato. Āvutasuttaṃ viya viññāṇaṃ anupavisitvā ṭhitattā.",
  "tika-s0105t0:399_1": "Cakkhumā puriso viya vipassanālābhī bhikkhu sammadeva tassa dassanato, tassa purisassa",
  "tika-s0105t0:399_2": "maṇino āvibhūtakālo viya tassa bhikkhuno kāyassa āvibhūtakālo tannissayassa pākaṭabhāvato.",
  "tika-s0105t0:399_3": "Suttassāvibhūtakālo viya tesaṃ dhammānamāvibhūtakālo tannissitassa pākaṭabhāvatoti",
  "tika-s0105t0:399_4": "ayamettha upamāsampādane kāraṇavibhāvanā, “āvutasuttaṃ viya vipassanāñāṇa”nti katthaci",
  "tika-s0105t0:399_5": "pāṭho, “idañca viññāṇa”nti vacanato pana “viññāṇa”nti pāṭhova sundarataro, “vipassanāviññāṇa”nti",
  "tika-s0105t0:399_6": "vā bhavitabbaṃ. Vipassanāñāṇaṃ abhinīharitvāti vipassanāñāṇābhimukhaṃ cittaṃ nīharitvā.",
  "tika-s0105t0:400_0": "Tatrāti veḷuriyamaṇimhi. Tadārammaṇānanti kāyasaññitarūpadhammārammaṇānaṃ. “Phassapañcamakāna”ntiādipadattayassetaṃ",
  "tika-s0105t0:400_1": "visesanaṃ atthavasā liṅgavibhattivacanavipariṇāmoti katvā pacchimapadassāpi visesanabhāvato.",
  "tika-s0105t0:400_2": "Phassapañcamakaggahaṇena, sabbacittacetasikaggahaṇena ca gahitadhammā vipassanācittuppādapariyāpannā",
  "tika-s0105t0:400_3": "evāti daṭṭhabbaṃ. Evañhi tesaṃ vipassanāviññāṇagatikattā āvutasuttaṃ viya “vipassanāviññāṇa”nti",
  "tika-s0105t0:400_4": "heṭṭhā vuttavacanaṃ avirodhitaṃ hoti. Kasmā pana vipassanāviññāṇasseva gahaṇanti?",
  "tika-s0105t0:400_5": "“Idañca me viññāṇaṃ ettha sitaṃ ettha paṭibaddha”nti iminā tasseva vacanato. “Ayaṃ",
  "tika-s0105t0:400_6": "kho me kāyo”tiādinā hi vipassanāñāṇena vipassitvā “tadeva vipassanāñāṇasampayuttaṃ",
  "tika-s0105t0:400_7": "viññāṇaṃ ettha sitaṃ ettha paṭibaddha”nti nissayavisayādivasena manasi karoti, tasmā",
  "tika-s0105t0:400_8": "tasseva idha gahaṇaṃ sambhavati, nāññassāti daṭṭhabbaṃ. Tenāha “vipassanāviññāṇasseva",
  "tika-s0105t0:400_9": "vā āvibhūtakālo”ti. Dhammasaṅgahādīsu desitanayena pākaṭabhāvato cettha phassapañcamakānaṃ",
  "tika-s0105t0:400_10": "gahaṇaṃ, niravasesapariggahaṇato sabbacittacetasikānaṃ, yathārutaṃ desitavasena padhānabhāvato",
  "tika-s0105t0:400_11": "vipassanāviññāṇassāti veditabbaṃ. Kiṃ panete paccavekkhaṇañāṇassa āvibhavanti, udāhu",
  "tika-s0105t0:400_12": "puggalassāti? Paccavekkhaṇañāṇasseva, tassa pana āvibhūtattā puggalassāpi āvibhūtā",
  "tika-s0105t0:400_13": "nāma honti, tasmā “bhikkhuno āvibhūtakālo”ti vuttanti.",
  "tika-s0105t0:401_0": "Yasmā panidaṃ vipassanāñāṇaṃ maggañāṇānantaraṃ hoti, tasmā lokiyābhiññānaṃ parato,",
  "tika-s0105t0:401_1": "chaṭṭhabhiññāya ca purato vattabbaṃ, atha kasmā sabbābhiññānaṃ puratova vuttanti",
  "tika-s0105t0:401_2": "codanālesaṃ dassetvā pariharanto “idañca vipassanāñāṇa”ntiādimāha. “Idañca maggañāṇānantara”nti",
  "tika-s0105t0:401_3": "hi iminā yathāvuttaṃ codanālesaṃ dasseti. Tattha “maggañāṇānantara”nti sikhāppattavipassanābhūtaṃ",
  "tika-s0105t0:401_4": "gotrabhuñāṇaṃ sandhāya vuttaṃ. Tadeva hi arahattamaggassa, sabbesaṃ vā maggaphalānamanantaraṃ",
  "tika-s0105t0:401_5": "hoti, padhānato pana tabbacaneneva sabbassapi vipassanāñāṇassa gahaṇaṃ daṭṭhabbaṃ",
  "tika-s0105t0:401_6": "avisesato tassa idha vuttattā. Maggasaddena ca arahattamaggasseva gahaṇaṃ tassevābhiññāpariyāpannattā,",
  "tika-s0105t0:401_7": "abhiññāsambandhena ca codanāsambhavato. Lokiyābhiññānaṃ purato vuttaṃ vipassanāñāṇaṃ",
  "tika-s0105t0:401_8": "tāsaṃ nānantaratāya anupakāraṃ, āsavakkhayañāṇasaṅkhātāya pana lokuttarābhiññāya",
  "tika-s0105t0:401_9": "purato vuttaṃ tassā anantaratāya upakāraṃ, tasmā idaṃ lokiyābhiññānaṃ parato, chaṭṭhābhiññāya",
  "tika-s0105t0:401_10": "ca purato vattabbaṃ. Kasmā pana upakāraṭṭhāne tathā avatvā anupakāraṭṭhāneva bhagavatā",
  "tika-s0105t0:401_11": "vuttanti hi codanā sambhavati. “Evaṃ santepī”tiādi parihāradassanaṃ. Tattha evaṃ",
  "tika-s0105t0:401_12": "santepīti yadipi ñāṇānupubbiyā maggañāṇassa anantaratāya upakāraṃ hoti, evaṃ satipīti attho.",
  "tika-s0105t0:402_0": "Abhiññāvāreti chaḷabhiññāvasena vutte desanāvāre. Etassa antarā vāro natthīti pañcasu",
  "tika-s0105t0:402_1": "lokiyābhiññāsu kathitāsu ākaṅkheyyasuttādīsu viya chaṭṭhābhiññāpi avassaṃ kathetabbā",
  "tika-s0105t0:402_2": "abhiññālakkhaṇabhāvena tappariyāpannato, na ca vipassanāñāṇaṃ lokiyābhiññānaṃ, chaṭṭhābhiññāya",
  "tika-s0105t0:402_3": "ca antarā pavesetvā kathetabbaṃ anabhiññālakkhaṇabhāvena tadapariyāpannato. Iti etassa",
  "tika-s0105t0:402_4": "vipassanāñāṇassa tāsamabhiññānaṃ antarā vāro natthi, tasmā tattha avasarābhāvato",
  "tika-s0105t0:402_5": "idheva rūpāvacaracatutthajjhānānantaraṃ vipassanāñāṇaṃ kathitanti adhippāyo. “Yasmā",
  "tika-s0105t0:402_6": "cā”tiādinā atthantaramāha. Tattha ca-saddo samuccayattho, tena na kevalaṃ vipassanāñāṇassa",
  "tika-s0105t0:402_7": "idha dassane tadeva kāraṇaṃ, atha kho idampīti imamatthaṃ samuccinātīti ācariyena",
  "tika-s0105t0:402_8": "vuttaṃ. Saddavidū pana īdise ṭhāne ca-saddo vā-saddattho, so ca vikappatthoti vadanti,",
  "tika-s0105t0:402_9": "tampi yuttameva atthantaradassane payuttattā. Attanā payujjitabbassa hi vijjamānatthasseva",
  "tika-s0105t0:402_10": "jotakā upasagganipātā yathā magganidassane sākhābhaṅgā, yathā ca adissamānā jotane",
  "tika-s0105t0:402_11": "padīpāti evamīdisesu. Hoti cettha –",
  "tika-s0105t0:403": "“Atthantaradassanamhi, ca saddo yadi dissati;",
  "tika-s0105t0:404": "Samuccaye vikappe so, gahetabbo vibhāvinā”ti.",
  "tika-s0105t0:405_0": "Akatasammasanassāti hetugabbhapadaṃ. Tathā katasammasanassāti ca. “Dibbena cakkhunā",
  "tika-s0105t0:405_1": "bheravampi rūpaṃ passatoti ettha iddhividhañāṇena bheravaṃ rūpaṃ nimminitvā maṃsacakkhunā",
  "tika-s0105t0:405_2": "passatotipi vattabbaṃ. Evampi hi abhiññālābhino apariññātavatthukassa bhayaṃ santāso",
  "tika-s0105t0:405_3": "uppajjati uccavālikavāsimahānāgattherassa viyā”ti ācariyena vuttaṃ. Yathā cettha,",
  "tika-s0105t0:405_4": "evaṃ dibbāya sotadhātuyā bheravaṃ saddaṃ suṇatoti etthāpi iddhividhañāṇena bheravaṃ",
  "tika-s0105t0:405_5": "saddaṃ nimminitvā maṃsasotena suṇatopīti vattabbameva. Evampi hi abhiññālābhino apariññātavatthukassa",
  "tika-s0105t0:405_6": "bhayaṃ santāso uppajjati uccavālikavāsimahānāgattherassa viya. Thero hi koñcanādasahitaṃ",
  "tika-s0105t0:405_7": "sabbasetaṃ hatthināgaṃ māpetvā disvā, sutvā ca sañjātabhayasantāsoti aṭṭhakathāsu",
  "tika-s0105t0:405_8": "vutto. Aniccādivasena katasammasanassa dibbāya…pe… bhayaṃ santāso na uppajjatīti",
  "tika-s0105t0:405_9": "sambandho. Bhayavinodanahetu nāma vipassanāñāṇena katasammasanatā, tassa, tena vā",
  "tika-s0105t0:405_10": "sampādanatthanti attho. Idhevāti catutthajjhānānantarameva. “Apicā”tiādinā yathāpāṭhaṃ",
  "tika-s0105t0:405_11": "yuttataranayaṃ dasseti. Vipassanāya pavattaṃ pāmojjapītipassaddhiparamparāgatasukhaṃ",
  "tika-s0105t0:405_12": "vipassanāsukhaṃ. Pāṭiyekkanti jhānābhiññādīhi asammissaṃ visuṃ bhūtaṃ sandiṭṭhikaṃ",
  "tika-s0105t0:405_13": "sāmaññaphalaṃ. Tenāha bhagavā dhammapade –",
  "tika-s0105t0:406": "“Yato yato sammasati, khandhānaṃ udayabbayaṃ;",
  "tika-s0105t0:407": "Labhatī pītipāmojjaṃ, amataṃ taṃ vijānata”ntiādi. ;",
  "tika-s0105t0:408": "Idhāpi vuttaṃ “idampi kho mahārāja sandiṭṭhikaṃ sāmaññaphalaṃ…pe… paṇītatarañcā”ti, tasmā pāḷiyā saṃsandanato imameva nayaṃ yuttataranti vadanti. Āditovāti abhiññānamādimhiyeva.",
  "tika-s0105t0:409": "Manomayiddhiñāṇakathāvaṇṇanā",
  "tika-s0105t0:410_0": "236-7. Manomayanti ettha pana mayasaddo aparapaññattivikārapadapūraṇanibbattiādīsu",
  "tika-s0105t0:410_1": "anekesvatthesu āgato. Idha pana nibbattiattheti dassetuṃ “manena nibbattita”nti vuttaṃ.",
  "tika-s0105t0:410_2": "“Abhiññāmanena nibbattita”nti atthoti ācariyenāti vuttaṃ. Visuddhimagge pana “adhiṭṭhānamanena",
  "tika-s0105t0:410_3": "nimmitattā manomaya”nti āgataṃ, abhiññāmanena, adhiṭṭhānamanena cāti ubhayathāpi",
  "tika-s0105t0:410_4": "nibbattattā ubhayampetaṃ yuttameva. Aṅgaṃ nāma hatthapādāditaṃtaṃsamudāyaṃ, paccaṅgaṃ",
  "tika-s0105t0:410_5": "nāma kapparajaṇṇuādi tasmiṃ tasmiṃ samudāye avayavaṃ. “Ahīnindriya”nti ettha paripuṇṇatāyeva",
  "tika-s0105t0:410_6": "ahīnatā, na tu appaṇītatā, paripuṇṇabhāvo ca cakkhusotādīnaṃ saṇṭhānavaseneva. Nimmitarūpe",
  "tika-s0105t0:410_7": "hi pasādo nāma natthīti dassetuṃ “saṇṭhānavasena avikalindriya”nti vuttaṃ, imināva",
  "tika-s0105t0:410_8": "tassa jīvitindriyādīnampi abhāvo vuttoti daṭṭhabbaṃ. Saṇṭhānavasenāti ca kamaladalādisadisasaṇṭhānamattavasena,",
  "tika-s0105t0:410_9": "na rūpābhighātārahabhūtappasādādiindriyavasena. “Sabbaṅgapaccaṅgiṃ ahīnindriya”nti",
  "tika-s0105t0:410_10": "vuttamevatthaṃ samatthento “iddhimatā”tiādimāha. Aviddhakaṇṇoti kulacārittavasena",
  "tika-s0105t0:410_11": "kaṇṇālaṅkārapiḷandhanatthaṃ avijjhitakaṇṇo, nidassanamattametaṃ. Tenāha “sabbākārehī”ti,",
  "tika-s0105t0:410_12": "vaṇṇasaṇṭhānāvayavavisesādisabbākārehīti attho. Tenāti iddhimatā.",
  "tika-s0105t0:411_0": "Ayamevattho pāḷiyampi vibhāvitoti āha “muñjamhā īsikantiādiupamāttayampi hi…pe… vutta”nti.",
  "tika-s0105t0:411_1": "Katthaci pana “muñjamhā īsikantiādi upamāmattaṃ. Yampi hi sadisabhāvadassanatthameva",
  "tika-s0105t0:411_2": "vutta”nti pāṭho dissati. Tattha “upamāmatta”nti iminā atthantaradassanaṃ nivatteti,",
  "tika-s0105t0:411_3": "“yampi hī”tiādinā pana tassa upamābhāvaṃ samattheti. Niyatānapekkhena ca yaṃ-saddena",
  "tika-s0105t0:411_4": "“muñjamhā īsika”ntiādivacanameva paccāmasati. Sadisabhāvadassanatthamevāti saṇṭhānatopi",
  "tika-s0105t0:411_5": "vaṇṇatopi avayavavisesatopi sadisabhāvadassanatthaṃyeva. Kathaṃ sadisabhāvoti vuttaṃ",
  "tika-s0105t0:411_6": "“muñjasadisā eva hī”tiādi. Muñjaṃ nāma tiṇaviseso, yena kocchādīni karonti. “Pavāheyyā”ti",
  "tika-s0105t0:411_7": "vacanato anto ṭhitā eva īsikā adhippetāti dasseti “anto īsikā hotī”ti iminā. Īsikāti",
  "tika-s0105t0:411_8": "ca kaḷīro. Visuddhimaggaṭīkāyaṃ pana “kaṇḍa”nti vuttaṃ. Vaṭṭāya kosiyāti parivaṭṭulāya",
  "tika-s0105t0:411_9": "asikosiyā. Patthaṭāyāti paṭṭikāya. Karaḍitabbo bhājetabboti karaṇḍo, peḷā. Karaḍitabbo",
  "tika-s0105t0:411_10": "jigucchitabboti karaṇḍo, nimmokaṃ. Idhāpi nimmokamevāti āha “karaṇḍāti idampī”tiādi.",
  "tika-s0105t0:411_11": "Vilīvakaraṇḍo nāma peḷā. Kasmā ahikañcukasseva nāmaṃ, na vilīvakaraṇḍakassāti codanaṃ",
  "tika-s0105t0:411_12": "sodheti “ahikañcuko hī”tiādinā, sveva ahinā sadiso, tasmā tasseva nāmanti vuttaṃ",
  "tika-s0105t0:411_13": "hoti. Visuddhimaggaṭīkāyaṃ pana “karaṇḍāyāti peḷāya, nimmokatoti ca vadantī”ti vuttaṃ.",
  "tika-s0105t0:411_14": "Tattha peḷāgahaṇaṃ ahinā asadisatāya vicāretabbaṃ.",
  "tika-s0105t0:412_0": "Yajjevaṃ “seyyathāpi pana mahārāja puriso ahiṃ karaṇḍā uddhareyyā”ti purisassa karaṇḍato",
  "tika-s0105t0:412_1": "ahiuddharaṇūpamāya ayamattho virujjheyya. Na hi so hatthena tato uddharituṃ sakkāti",
  "tika-s0105t0:412_2": "anuyogenāha “tatthā”tiādi. “Uddhareyyā”ti hi aniyamavacanepi hatthena uddharaṇasseva",
  "tika-s0105t0:412_3": "pākaṭattā taṃdassanamiva jātaṃ. Tenāha “hatthena uddharamāno viya dassito”ti. “Ayañhī”tiādi",
  "tika-s0105t0:412_4": "cittena uddharaṇassa hetudassanaṃ. Ahino nāma pañcasu ṭhānesu sajātiṃ nātivattanti",
  "tika-s0105t0:412_5": "upapattiyaṃ, cutiyaṃ, vissaṭṭhaniddokkamane, samānajātiyā methunapaṭisevane, jiṇṇatacāpanayaneti",
  "tika-s0105t0:412_6": "vuttaṃ “sajātiyaṃ ṭhito”ti. Uragajātiyameva ṭhito pajahati, na nāgiddhiyā aññajātirūpoti",
  "tika-s0105t0:412_7": "attho. Idañhi mahiddhike nāge sandhāya vuttaṃ. Sarīraṃ khādayamānaṃ viyāti attanoyeva",
  "tika-s0105t0:412_8": "tacaṃ attano sarīraṃ khādayamānaṃ viya. Purāṇatacaṃ jigucchantoti jiṇṇatāya katthaci",
  "tika-s0105t0:412_9": "muttaṃ katthaci olambitaṃ jiṇṇatacaṃ jigucchanto. Catūhīti “sajātiyaṃ ṭhito, nissāya,",
  "tika-s0105t0:412_10": "thāmena, jigucchanto”ti yathāvuttehi catūhi kāraṇehi. Tatoti kañcukato. Aññenāti",
  "tika-s0105t0:412_11": "attato aññena. Cittenāti purisassa citteneva, na hatthena. Seyyathāpi nāma puriso",
  "tika-s0105t0:412_12": "ahiṃ passitvā “aho vatāhaṃ imaṃ ahiṃ kañcukato uddhareyya”nti ahiṃ karaṇḍā cittena",
  "tika-s0105t0:412_13": "uddhareyya, tassa evamassa “ayaṃ ahi, ayaṃ karaṇḍo, añño ahi, añño karaṇḍo, karaṇḍā",
  "tika-s0105t0:412_14": "tveva ahi ubbhato”ti, evameva…pe… so imamhā kāyā aññaṃ kāyaṃ abhinimmināti…pe… ahīnindriyanti",
  "tika-s0105t0:412_15": "ayamettha adhippāyo.",
  "tika-s0105t0:413": "Iddhividhañāṇādikathāvaṇṇanā",
  "tika-s0105t0:414": "239. Bhājanādivikatikiriyānissayabhūtā suparikammakatamattikādayo viya vikubbanakiriyānissayabhāvato iddhividhañāṇaṃ daṭṭhabbaṃ.",
  "tika-s0105t0:415_0": "241. Pubbe nīvaraṇappahānavāre viya kantāraggahaṇaṃ akatvā kevalaṃ addhānamaggaggahaṇaṃ",
  "tika-s0105t0:415_1": "khemamaggadassanatthaṃ. Kasmā pana khemamaggasseva dassanaṃ, na kantāramaggassa,",
  "tika-s0105t0:415_2": "nanu upamādassanamattametanti codanaṃ pariharanto “yasmā”tiādimāha. “Appaṭibhayañhī”tiādi",
  "tika-s0105t0:415_3": "pana khemamaggasseva gahaṇakāraṇadassanaṃ. Vātātapādinivāraṇatthaṃ sīse sāṭakaṃ katvā.",
  "tika-s0105t0:415_4": "Tathā tathā pana paripuṇṇavacanaṃ upamāsampattiyā upameyyasampādanatthaṃ, adhippetassa",
  "tika-s0105t0:415_5": "ca upameyyatthassa suviññāpanatthaṃ, hetudāharaṇabhedyabhedakādisampannavacanena",
  "tika-s0105t0:415_6": "ca viññūjātikānaṃ cittārādhanatthanti veditabbaṃ. Evaṃ sabbattha. Sukhaṃ vavatthapetīti",
  "tika-s0105t0:415_7": "akicchaṃ akasirena sallakkheti, paricchindati ca.",
  "tika-s0105t0:416_0": "243. Mando uttānaseyyakadārakopi “daharo”ti vuccatīti tato visesanatthaṃ “yuvā”ti",
  "tika-s0105t0:416_1": "vuttanti mantvā yuvasaddena visesitabbameva daharasaddassa atthaṃ dassetuṃ “taruṇo”ti",
  "tika-s0105t0:416_2": "vuttaṃ. Tathā yuvāpi koci anicchanako, anicchanato ca amaṇḍanajātikoti tato visesanatthaṃ",
  "tika-s0105t0:416_3": "“maṇḍanajātiko”tiādi vuttanti mantvā maṇḍanajātikādisaddena visesitabbameva yuvasaddassa",
  "tika-s0105t0:416_4": "atthaṃ dassetuṃ “yobbannena samannāgato”ti vuttaṃ. Pāḷiyañhi yathākkamaṃ padattayassa",
  "tika-s0105t0:416_5": "visesitabbavisesakabhāvena vacanato tathā saṃvaṇṇanā katā, itarathā ekakenāpi padena",
  "tika-s0105t0:416_6": "adhippetatthādhigamikā saparivārā saṃvaṇṇanāva kātabbā siyāti. “Maṇḍanapakatiko”ti",
  "tika-s0105t0:416_7": "vuttameva vivarituṃ “divasassā”tiādimāha. Kaṇikasaddo dosapariyāyo, doso ca nāma",
  "tika-s0105t0:416_8": "kāḷatilakādīti dasseti “kāḷatilakā”tiādinā. Kāḷatilappamāṇā bindavo kāḷatilakāni,",
  "tika-s0105t0:416_9": "kāḷā vā kammāsā, ye “sāsapabījikā”tipi vuccanti. Tilappamāṇā bindavo tilakāni. Vaṅgaṃ",
  "tika-s0105t0:416_10": "nāma viyaṅgaṃ vipariṇāmitamaṅgaṃ. Yobbannapīḷakādayo mukhadūsipīḷakā, ye “kharapīḷakā”",
  "tika-s0105t0:416_11": "tipi vuccanti. Mukhanimittanti mukhacchāyaṃ. Mukhe gato doso mukhadoso. Lakkhaṇavacanamattametaṃ",
  "tika-s0105t0:416_12": "mukhe adosassapi pākaṭabhāvassa adhippetattā, yathā vā mukhe doso, evaṃ mukhe adosopi",
  "tika-s0105t0:416_13": "mukhadosoti saralopena vutto sāmaññaniddesatopi anekatthassa viññātabbattā, pisaddalopena",
  "tika-s0105t0:416_14": "vā ayamattho veditabbo. Avuttopi hi attho sampiṇḍanavasena vutto viya viññāyati,",
  "tika-s0105t0:416_15": "mukhadoso ca mukhaadoso ca mukhadosoti ekadesasarūpekasesanayenapettha attho daṭṭhabbo.",
  "tika-s0105t0:416_16": "Evañhi atthassa paripuṇṇatāya “paresaṃ soḷasavidhaṃ cittaṃ pākaṭaṃ hotī”ti vacanaṃ",
  "tika-s0105t0:416_17": "samatthitaṃ hoti. Tenetaṃ vuccati –",
  "tika-s0105t0:417": "“Vattabbassāvasiṭṭhassa, gāho nidassanādinā;",
  "tika-s0105t0:418": "Apisaddādilopena, ekasesanayena vā.",
  "tika-s0105t0:419": "Asamāne sadde tidhā, catudhā ca samānake;",
  "tika-s0105t0:420": "Sāmaññaniddesatopi, veditabbo vibhāvinā”ti.",
  "tika-s0105t0:421": "“Sarāgaṃ vā citta”ntiādinā pāḷiyaṃ vuttaṃ soḷasavidhaṃ cittaṃ.",
  "tika-s0105t0:422_0": "245. Pubbenivāsañāṇūpamāyanti pubbenivāsañāṇassa, pubbenivāsañāṇe vā dassitāya upamāya.",
  "tika-s0105t0:422_1": "Kasmā pana pāḷiyaṃ gāmattayameva upamāne gahitanti codanaṃ sodhetuṃ “taṃ divasa”ntiādi",
  "tika-s0105t0:422_2": "vuttaṃ. Taṃ divasaṃ katakiriyā nāma pākatikasattassāpi yebhuyyena pākaṭā hoti. Tasmā",
  "tika-s0105t0:422_3": "taṃ divasaṃ gantuṃ sakkuṇeyyaṃ gāmattayameva bhagavatā gahitaṃ, na taduttarīti adhippāyo.",
  "tika-s0105t0:422_4": "Kiñcāpi pāḷiyaṃ taṃdivasaggahaṇaṃ natthi, gāmattayaggahaṇena pana tadaheva katakiriyā",
  "tika-s0105t0:422_5": "adhippetāti mantvā aṭṭhakathāyaṃ taṃdivasaggahaṇaṃ katanti daṭṭhabbaṃ. Taṃdivasagatagāmattayaggahaṇeneva",
  "tika-s0105t0:422_6": "ca mahābhinīhārehi aññesampi pubbenivāsañāṇalābhīnaṃ tīsupi bhavesu katakiriyā yebhuyyena",
  "tika-s0105t0:422_7": "pākaṭā hotīti dīpitanti daṭṭhabbaṃ. Etadatthampi hi gāmattayaggahaṇanti. Tīsu bhavesu",
  "tika-s0105t0:422_8": "katakiriyāyāti abhisamparāyesu pubbe diṭṭhadhamme pana idāni, pubbe ca katakiccassa.",
  "tika-s0105t0:423_0": "247. Pāḷiyaṃ rathikāya vīthiṃ sañcaranteti aññāya rathikāya aññaṃ rathiṃ sañcaranteti",
  "tika-s0105t0:423_1": "attho, tena aparāparaṃ sañcaraṇaṃ dassitanti āha “aparāparaṃ sañcarante”ti, taṃtaṃkiccavasena",
  "tika-s0105t0:423_2": "ito cito ca sañcaranteti vuttaṃ hoti, ayamevattho rathivīthisaddānamekatthattā. Siṅghāṭakamhīti",
  "tika-s0105t0:423_3": "vīthicatukke. Pāsādo viya bhikkhussa karajakāyo daṭṭhabbo tattha patiṭṭhitassa daṭṭhabbadassanasiddhito.",
  "tika-s0105t0:423_4": "Maṃsacakkhumato hi dibbacakkhusamadhigamo. Yathāha “maṃsacakkhussa uppādo, maggo",
  "tika-s0105t0:423_5": "dibbassa cakkhuno”ti. Cakkhumā puriso viya ayameva dibbacakkhuṃ patvā ṭhito bhikkhu",
  "tika-s0105t0:423_6": "daṭṭhabbassa dassanato. Gehaṃ pavisanto, tato nikkhamanto viya ca mātukucchiṃ paṭisandhivasena",
  "tika-s0105t0:423_7": "pavisanto, tato ca vijātivasena nikkhamanto mātukucchiyā gehasadisattā. Tathā hi",
  "tika-s0105t0:423_8": "vuttaṃ “mātaraṃ kuṭikaṃ brūsi, bhariyaṃ brūsi kulāvaka”nti. Ayaṃ aṭṭhakathāmuttako",
  "tika-s0105t0:423_9": "nayo – gehaṃ pavisanto viya attabhāvaṃ upapajjanavasena okkamanto, gehā nikkhamanto",
  "tika-s0105t0:423_10": "viya ca attabhāvato cavanavasena apakkamanto attabhāvassa gehasadisattā. Vuttañhi",
  "tika-s0105t0:423_11": "“gahakāraka diṭṭhosi, puna gehaṃ na kāhasī”ti.",
  "tika-s0105t0:424_0": "Aparāparaṃ sañcaraṇakasattāti punappunaṃ saṃsāre paribbhamanakasattā. Abbhokāsaṭṭhāneti",
  "tika-s0105t0:424_1": "ajjhokāsadesabhūte. Majjheti nagarassa majjhabhūte siṅghāṭake. Tattha tatthāti tasmiṃ",
  "tika-s0105t0:424_2": "tasmiṃ bhavekadese. Nibbattasattāti uppajjamānakasattā. Iminā hi tasmiṃ tasmiṃ bhave",
  "tika-s0105t0:424_3": "jātasaṃvaddhe satte vadati, “aparāparaṃ sañcaraṇakasattā”ti pana etena tathā aniyamitakālike",
  "tika-s0105t0:424_4": "sādhāraṇasatte. Evañhi tesaṃ yathākkamaṃ sañcaraṇakasannisinnakajanopamatā upapannā",
  "tika-s0105t0:424_5": "hotīti. Tīsu bhavesu nibbattasattānaṃ āvibhūtakāloti ettha pana vuttappakārānaṃ sabbesampi",
  "tika-s0105t0:424_6": "sattānaṃ aniyamato gahaṇaṃ veditabbaṃ.",
  "tika-s0105t0:425_0": "Nanu cāyaṃ dibbacakkhukathā, atha kasmā “tīsu bhavesū”ti catuvokārabhavassāpi saṅgaho",
  "tika-s0105t0:425_1": "kato. Na hi so arūpadhammārammaṇoti anuyogaṃ pariharanto “idañcā”tiādimāha. Tattha",
  "tika-s0105t0:425_2": "“idanti tīsu bhavesu nibbattasattānanti idaṃ vacana”nti ayamettha ācariyassa mati,",
  "tika-s0105t0:425_3": "evaṃ sati aṭṭhakathācariyehi aṭṭhakathāyameva yathāvutto anuyogo pariharitoti. Ayaṃ",
  "tika-s0105t0:425_4": "panettha amhākaṃ khanti – nanu cāyaṃ dibbacakkhukathā, atha kasmā “dibbena cakkhunā",
  "tika-s0105t0:425_5": "visuddhena atikkantamānusakena satte passati cavamāne upapajjamāne”tiādinā avisesato",
  "tika-s0105t0:425_6": "catuvokārabhavūpagassāpi saṅgaho kato. Na hi so arūpadhammārammaṇoti anuyogaṃ pariharanto",
  "tika-s0105t0:425_7": "“idañcā”tiādimāha. Tattha idanti “satte passati cavamāne upapajjamāne”tiādivacanaṃ.",
  "tika-s0105t0:425_8": "Evañhi sati aṭṭhakathācariyehi pāḷiyameva yathāvutto anuyogo pariharitoti. Yadaggena",
  "tika-s0105t0:425_9": "so pāḷiyaṃ pariharito, tadaggena aṭṭhakathāyampi tassā atthavaṇṇanābhāvato. Desanāsukhatthamevāti",
  "tika-s0105t0:425_10": "kevalaṃ desanāsukhatthaṃ eva avisesena vuttaṃ, na pana catuvokārabhavūpagānaṃ dibbacakkhussa",
  "tika-s0105t0:425_11": "āvibhāvasabbhāvato. “Ṭhapetvā arūpabhava”nti vā “dvīsu bhavesū”ti vā satte passati",
  "tika-s0105t0:425_12": "kāmāvacarabhavato, rūpāvacarabhavato ca cavamāneti vā kāmāvacarabhave, rūpāvacarabhave",
  "tika-s0105t0:425_13": "ca upapajjamāneti vā vuccamānā hi desanā yathārahaṃ bhedyabhedakādivibhāvanena sukhāsukhāvabodhā",
  "tika-s0105t0:425_14": "ca na hoti, avisesena pana evameva vuccamānā sukhāsukhāvabodhā ca. Desetuṃ, avabodhetuñca",
  "tika-s0105t0:425_15": "sukaratāpayojanañhi “desanāsukhattha”nti vuttaṃ. Kasmāti āha “āruppe…pe… natthī”ti,",
  "tika-s0105t0:425_16": "dibbacakkhugocarabhūtānaṃ rūpadhammānamabhāvatoti vuttaṃ hoti.",
  "tika-s0105t0:426": "Āsavakkhayañāṇakathāvaṇṇanā",
  "tika-s0105t0:427_0": "248. Idha vipassanāpādakaṃ catutthajjhānacittaṃ veditabbaṃ, na lokiyābhiññāsu viya",
  "tika-s0105t0:427_1": "abhiññāpādakaṃ. Vipassanāpādakanti ca vipassanāya padaṭṭhānabhūtaṃ, vipassanā ca",
  "tika-s0105t0:427_2": "nāmesā tividhā vipassakapuggalabhedena mahābodhisattānaṃ vipassanā, paccekabodhisattānaṃ",
  "tika-s0105t0:427_3": "vipassanā, sāvakānaṃ vipassanā cāti. Tattha mahābodhisattānaṃ, paccekabodhisattānañca",
  "tika-s0105t0:427_4": "vipassanā cintāmayañāṇasambandhikā sayambhuñāṇabhūtā, sāvakānaṃ pana sutamayañāṇasambandhikā",
  "tika-s0105t0:427_5": "paropadesasambhūtā. Sā “ṭhapetvā nevasaññānāsaññāyatanaṃ avasesarūpārūpajjhānānaṃ",
  "tika-s0105t0:427_6": "aññatarato vuṭṭhāyā”tiādinā anekadhā, arūpamukhavasena catudhātuvavatthāne vuttānaṃ",
  "tika-s0105t0:427_7": "tesaṃ tesaṃ dhātupariggahamukhānañca aññataramukhavasena anekadhā ca visuddhimagge",
  "tika-s0105t0:427_8": "nānānayato vibhāvitā, mahābodhisattānaṃ pana catuvīsatikoṭisatasahassamukhena pabhedagamanato",
  "tika-s0105t0:427_9": "nānānayaṃ sabbaññutaññāṇasannissayassa ariyamaggañāṇassa adhiṭṭhānabhūtaṃ pubbabhāgañāṇagabbhaṃ",
  "tika-s0105t0:427_10": "gaṇhāpentaṃ paripākaṃ gacchantaṃ paramagambhīraṃ saṇhasukhumataraṃ anaññasādhāraṇaṃ",
  "tika-s0105t0:427_11": "vipassanāñāṇaṃ hoti, yaṃ aṭṭhakathāsu “mahāvajirañāṇa”nti vuccati, yassa ca pavattivibhāgena",
  "tika-s0105t0:427_12": "catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhyā",
  "tika-s0105t0:427_13": "devasikaṃ satthu vaḷañjanasamāpattiyo vuccanti. Svāyaṃ buddhānaṃ vipassanācāro paramatthamañjusāyaṃ",
  "tika-s0105t0:427_14": "visuddhimaggavaṇṇanāyaṃ uddesato ācariyena dassito, tato so atthikehi gahetabbo.",
  "tika-s0105t0:427_15": "Idha pana sāvakānaṃ vipassanāva adhippetā.",
  "tika-s0105t0:428_0": "“Āsavānaṃ khayañāṇāyā”ti idaṃ kiriyāpayojanabhūte tadatthe sampadānavacanaṃ, tasmā",
  "tika-s0105t0:428_1": "asatipi payojanavācake payojanavaseneva attho veditabboti āha “khayañāṇanibbattanatthāyā”ti.",
  "tika-s0105t0:428_2": "Evamīdisesu. Nibbānaṃ, arahattamaggo ca ukkaṭṭhaniddesena idha khayo nāma, tattha",
  "tika-s0105t0:428_3": "ñāṇaṃ khayañāṇaṃ, tassa nibbattanasaṅkhāto attho payojanaṃ, tadatthāyāti attho. Khepeti",
  "tika-s0105t0:428_4": "pāpadhamme samucchindatīti khayo, maggo. So pana pāpakkhayo āsavakkhayena vinā natthi,",
  "tika-s0105t0:428_5": "tasmā “khaye ñāṇa”nti ettha khayaggahaṇena āsavakkhayova vuttoti dasseti “āsavānaṃ",
  "tika-s0105t0:428_6": "khayo”ti iminā. Anuppāde ñāṇanti āsavānamanuppādabhūte ariyaphale ñāṇaṃ. Khīyiṃsu",
  "tika-s0105t0:428_7": "āsavā etthāti khayo, phalaṃ. Samitapāpatāya samaṇo, samitapāpatā ca nippariyāyato",
  "tika-s0105t0:428_8": "arahattaphalenevāti āha “āsavānaṃ khayā samaṇo hotīti ettha phala”nti. Khayāti ca",
  "tika-s0105t0:428_9": "khīṇattāti attho. Khīyanti āsavā etthāti khayo, nibbānaṃ. “Āsavakkhayā”ti pana samāsavasena",
  "tika-s0105t0:428_10": "dvibhāvaṃ katvā vuttattā “āsavānaṃ khayo”ti padassa atthuddhāre āsavakkhayapadaggahaṇaṃ.",
  "tika-s0105t0:429_0": "“Paravajjānupassissā”tiādigāthā dhammapade. Tattha ujjhānasaññinoti garahasaññino.",
  "tika-s0105t0:429_1": "Arāti dūrā. “Arā siṅghāmi vārija”ntiādīsu viya hi dūratthoyaṃ nipāto. “Ārā”tipi pāṭho.",
  "tika-s0105t0:429_2": "Arāsaddo viya ārāsaddopi dūratthe eko nipātoti veditabbo. Tadeva hi padaṃ saddasatthe",
  "tika-s0105t0:429_3": "udāhaṭaṃ. Kāmañca dhammapadaṭṭhakathāyaṃ “arahattamaggasaṅkhātā ārā dūraṃ gatova",
  "tika-s0105t0:429_4": "hotī”ti vuttaṃ, tathāpi āsavavaḍḍhiyā saṅkhāre vaḍḍhento visaṅkhārato suvidūradūro,",
  "tika-s0105t0:429_5": "tasmā “ārā so āsavakkhayā”ti ettha āsavakkhayapadaṃ visaṅkhārādhivacanampi sambhavatīti",
  "tika-s0105t0:429_6": "āha “nibbāna”nti. Khayanaṃ khayo, āsavānaṃ khaṇanirodho. Sesaṃ tassa pariyāyavacanaṃ.",
  "tika-s0105t0:429_7": "Bhaṅgo āsavānaṃ khayoti vuttoti yojanā. Idha pana nibbānampi maggopi avinābhāvato.",
  "tika-s0105t0:429_8": "Na hi nibbānamanārabbha maggeneva āsavānaṃ khayo hotīti.",
  "tika-s0105t0:430_0": "Tanninnanti tasmiṃ āsavānaṃ khayañāṇe ninnaṃ. Sesaṃ tasseva vevacanaṃ. Pāḷiyaṃ idaṃ",
  "tika-s0105t0:430_1": "dukkhanti dukkhassa ariyasaccassa paricchinditvā, anavasesetvā ca tadā tassa bhikkhuno",
  "tika-s0105t0:430_2": "paccakkhato gahitabhāvadassananti dassetuṃ “ettaka”ntiādi vuttaṃ. Tattha hi ettakaṃ",
  "tika-s0105t0:430_3": "dukkhanti tassa paricchijja gahitabhāvadassanaṃ. Na ito bhiyyoti anavasesetvā gahitabhāvadassanaṃ.",
  "tika-s0105t0:430_4": "Tenāha “sabbampi dukkhasacca”ntiādi. Sarasalakkhaṇapaṭivedhavasena pajānanameva yathābhūtaṃ",
  "tika-s0105t0:430_5": "pajānanaṃ nāmāti dasseti “sarasalakkhaṇapaṭivedhenā”ti iminā. Rasoti sabhāvo rasitabbo",
  "tika-s0105t0:430_6": "jānitabboti katvā, attano raso saraso, so eva lakkhaṇaṃ, tassa asammohato paṭivijjhanenāti",
  "tika-s0105t0:430_7": "attho. Asammohato paṭivijjhanañca nāma yathā tasmiṃ ñāṇe pavatte pacchā dukkhasaccassa",
  "tika-s0105t0:430_8": "sarūpādiparicchede sammoho na hoti, tathā tassa pavattiyeva. Tena vuttaṃ “yathābhūtaṃ",
  "tika-s0105t0:430_9": "pajānātī”ti. “Nibbattika”nti iminā “dukkhaṃ samudeti etasmāti dukkhasamudayo”ti nibbacanaṃ",
  "tika-s0105t0:430_10": "dasseti. Tadubhayanti dukkhaṃ, dukkhasamudayo ca. Yaṃ ṭhānaṃ patvāti yaṃ nibbānaṃ",
  "tika-s0105t0:430_11": "maggassa ārammaṇapaccayaṭṭhena kāraṇabhūtaṃ āgamma. Ṭhānanti hi kāraṇaṃ vuccati tiṭṭhati",
  "tika-s0105t0:430_12": "ettha phalaṃ tadāyattatāyāti katvā. Tadubhayaṃ patvāti ca tadubhayavato puggalassa",
  "tika-s0105t0:430_13": "tadubhayassa patti viya vuttā. Puggalasseva hi ārammaṇakaraṇavasena nibbānappatti,",
  "tika-s0105t0:430_14": "na tadubhayassa. Apica patvāti pāpuṇanahetu, puggalassa ārammaṇakaraṇavasena samāpajjanatoti",
  "tika-s0105t0:430_15": "attho. Asamānakattuke viya hi samānakattukepi tvāpaccayassa hetvatthe pavatti saddasatthesu",
  "tika-s0105t0:430_16": "pākaṭā. Appavattīti appavattinimittaṃ “na pavattati tadubhayametenā”ti katvā, appavattiṭṭhānaṃ",
  "tika-s0105t0:430_17": "vā “na pavattati tadubhayametthā”ti katvā, anena ca “dukkhaṃ nirujjhati ettha, etenāti",
  "tika-s0105t0:430_18": "vā dukkhanirodho”ti nibbacanaṃ dasseti, dukkhasamudayassa pana gahaṇaṃ taṃnibbattakassa",
  "tika-s0105t0:430_19": "nirujjhanato tassāpi nirujjhanadassanatthanti daṭṭhabbaṃ. Nibbānapadeyeva ta-saddo",
  "tika-s0105t0:430_20": "nivattatīti ayaṃ-saddo puna vutto. Sabbanāmikañhi padaṃ vuttassa vā liṅgassa gāhakaṃ,",
  "tika-s0105t0:430_21": "vuccamānassa vā. Tassāti dukkhanirodhassa. Sampāpakanti sacchikaraṇavasena sammadeva",
  "tika-s0105t0:430_22": "pāpakaṃ, etena ca “dukkhanirodhaṃ gamayati, gacchati vā etāyāti dukkhanirodhagāminī,",
  "tika-s0105t0:430_23": "sāyeva paṭipadā dukkhanirodhagāminipaṭipadā”ti nibbacanaṃ dasseti.",
  "tika-s0105t0:431_0": "Kilesavasenāti āsavasaṅkhātakilesavasena. Tadeva āsavapariyāyena dassento puna āha,",
  "tika-s0105t0:431_1": "tasmā na ettha punaruttidosoti adhippāyo. Pariyāyadesanābhāvo nāma hi āveṇiko buddhadhammoti",
  "tika-s0105t0:431_2": "heṭṭhā vuttovāyamattho. Nanu ca āsavānaṃ dukkhasaccapariyāyova atthi, na sesasaccapariyāyo,",
  "tika-s0105t0:431_3": "atha kasmā sarūpato dassitasaccāniyeva kilesavasena pariyāyato puna dassento evamāhāti",
  "tika-s0105t0:431_4": "vuttanti? Saccaṃ, taṃsambandhattā pana sesasaccānaṃ taṃsamudayādipariyāyopi labbhatīti",
  "tika-s0105t0:431_5": "katvā evaṃ vuttanti veditabbaṃ. Dukkhasaccapariyāyabhūtaāsavasambandhāni hi āsavasamudayādīnīti,",
  "tika-s0105t0:431_6": "saccāni dassentotipi yojetabbaṃ. “Āsavānaṃ khayañāṇāyā”ti āraddhattā cettha āsavānameva",
  "tika-s0105t0:431_7": "gahaṇaṃ, na sesakilesānaṃ tathā anāraddhattāti daṭṭhabbaṃ. Tathā hi “kāmāsavāpi cittaṃ",
  "tika-s0105t0:431_8": "vimuccatī”tiādinā āsavavimuttasīseneva sabbakilesavimutti vuttā. “Idaṃ dukkhanti",
  "tika-s0105t0:431_9": "yathābhūtaṃ pajānātī”tiādinā missakamaggova idha kathito lokiyavipassanāya lokuttaramaggassa",
  "tika-s0105t0:431_10": "missakattāti vuttaṃ “saha vipassanāya koṭippattaṃ maggaṃ kathesī”ti. “Jānato passato”ti",
  "tika-s0105t0:431_11": "iminā tayopi pariññāsacchikiriyābhāvanābhisamayā vuttā catusaccapajānanāya eva catukiccasiddhito,",
  "tika-s0105t0:431_12": "pahānābhisamayo pana pārisesato “vimuccatī”ti iminā vuttoti āha “maggakkhaṇaṃ dassetī”ti.",
  "tika-s0105t0:431_13": "Cattāri hi kiccāni catusaccapajānanāya eva siddhāni. Yathāha “taṃ kho panidaṃ dukkhaṃ",
  "tika-s0105t0:431_14": "ariyasaccaṃ pariññātanti me bhikkhave pubbe ananussutesu dhammesu cakkhuṃ udapādī”tiādi.",
  "tika-s0105t0:431_15": "Ayaṃ aṭṭhakathāmuttako nayo – jānato passatoti ca hetuniddeso, “jānanahetu passanahetu",
  "tika-s0105t0:431_16": "kāmāsavāpi cittaṃ vimuccatī”tiādinā yojanā. Kāmañcettha jānanapassanakiriyānaṃ, vimuccanakiriyāya",
  "tika-s0105t0:431_17": "ca samānakālatā, tathāpi dhammānaṃ samānakālikānampi paccayapaccayuppannatā sahajātādikoṭiyā",
  "tika-s0105t0:431_18": "labbhatīti, hetugabbhavisesanatādassanametantipi vadanti.",
  "tika-s0105t0:432_0": "Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi",
  "tika-s0105t0:432_1": "saṅgaho daṭṭhabbo, adhunā pana “diṭṭhāsavāpi cittaṃ vimuccatī”ti katthaci pāṭho dissati,",
  "tika-s0105t0:432_2": "so na porāṇo, pacchā pamādalikhitoti veditabbo. Bhayabheravasuttasaṃvaṇṇanādīsu anekāsupi",
  "tika-s0105t0:432_3": "tatheva saṃvaṇṇitattā. Ettha ca kiñcāpi pāḷiyaṃ saccapaṭivedho aniyamitapuggalassa",
  "tika-s0105t0:432_4": "aniyamitakālavasena vutto, tathāpi abhisamayakāle tassa paccuppannataṃ upādāya “evaṃ",
  "tika-s0105t0:432_5": "jānato evaṃ passato”ti vattamānakālaniddeso kato, so ca kāmaṃ kassaci maggakkhaṇato",
  "tika-s0105t0:432_6": "paraṃ yāvajjatanā atītakāliko eva, sabbapaṭhamaṃ panassa atītakālikattaṃ phalakkhaṇena",
  "tika-s0105t0:432_7": "veditabbanti āha “vimuttasminti iminā phalakkhaṇa”nti. Paccavekkhaṇañāṇanti phalapaccavekkhaṇañāṇaṃ",
  "tika-s0105t0:432_8": "tathā ceva vuttattā. Taggahaṇena pana tadavinābhāvato sesāni niravasesāni gahetabbāni,",
  "tika-s0105t0:432_9": "ekadesāni vā aparipuṇṇāyapi paccavekkhaṇāya sambhavato. “Khīṇā jātī”tiādīhi padehi",
  "tika-s0105t0:432_10": "“nāparaṃ itthattāyā”ti padapariyosānehi. Tassāti paccavekkhaṇañāṇassa. Bhūminti pavattiṭṭhānaṃ.",
  "tika-s0105t0:432_11": "Nanu ca “vimuttasmiṃ vimutta”nti vuttaṃ phalameva tassa ārammaṇasaṅkhātā bhūmi, atha",
  "tika-s0105t0:432_12": "kathaṃ “khīṇā jātī”tiādīhi tassa bhūmidassananti codanaṃ sodhetuṃ “tena hī”tiādi",
  "tika-s0105t0:432_13": "vuttaṃ. Yasmā pana pahīnakilesapaccavekkhaṇena vijjamānassāpi kammassa āyatiṃ appaṭisandhikabhāvato",
  "tika-s0105t0:432_14": "“khīṇā jātī”ti pajānāti, yasmā ca maggapaccavekkhaṇādīhi “vusitaṃ brahmacariya”ntiādīni",
  "tika-s0105t0:432_15": "pajānāti, tasmā “khīṇā jātī”tiādīhi tassa bhūmidassananti vuttaṃ hoti. “Tena ñāṇenā”ti",
  "tika-s0105t0:432_16": "hi yathārutato, avinābhāvato ca gahitena pañcavidhena paccavekkhaṇañāṇenāti attho.",
  "tika-s0105t0:433_0": "“Khīṇā jātī”ti ettha sotujanānaṃ suviññāpanatthaṃ parammukhā viya codanaṃ samuṭṭhāpeti",
  "tika-s0105t0:433_1": "“katamā panā”tiādinā. Yena panādhippāyena codanā katā, tadadhippāyaṃ pakāsetvā parihāraṃ",
  "tika-s0105t0:433_2": "vattukāmo “na tāvassā”tiādimāha. “Na tāva…pe… vijjamānattā”ti vakkhamānameva hi atthaṃ",
  "tika-s0105t0:433_3": "manasi katvā ayaṃ codanā samuṭṭhāpitā, tattha na tāvassa atītā jāti khīṇāti assa",
  "tika-s0105t0:433_4": "bhikkhuno atītā jāti, na tāva maggabhāvanāya khīṇā. Tattha kāraṇamāha “pubbeva khīṇattā”ti,",
  "tika-s0105t0:433_5": "maggabhāvanāya purimatarameva nirujjhanavasena khīṇattāti adhippāyo. Na anāgatā assa",
  "tika-s0105t0:433_6": "jāti khīṇā maggabhāvanāyāti yojanā. Tattha kāraṇamāha “anāgate vāyāmābhāvato”ti,",
  "tika-s0105t0:433_7": "idañca anāgatabhāvasāmaññameva gahetvā lesena codanādhippāyavibhāvanatthaṃ vadati,",
  "tika-s0105t0:433_8": "na anāgatavisesaṃ anāgate maggabhāvanāya khepanapayogābhāvatoti attho. Vijjamāneyeva",
  "tika-s0105t0:433_9": "hi payogo sambhavati, na avijjamāneti vuttaṃ hoti. Anāgataviseso panettha adhippeto,",
  "tika-s0105t0:433_10": "tassa ca khepane vāyāmopi labbhateva. Tenāha “yā pana maggassā”tiādi. Anāgatavisesoti",
  "tika-s0105t0:433_11": "ca abhāvite magge uppajjanāraho anantarajātibhedo vuccati. Na paccuppannā assa jāti",
  "tika-s0105t0:433_12": "khīṇā maggabhāvanāyāti yojanā. Tattha kāraṇamāha “vijjamānattā”ti, ekabhavapariyāpannatāya",
  "tika-s0105t0:433_13": "vijjamānattāti attho. Tattha tattha bhave paṭhamābhinibbattilakkhaṇā hi jāti. “Yā",
  "tika-s0105t0:433_14": "panā”tiādinā pana maggabhāvanāya kilesahetuvināsanamukhena anāgatajātiyā eva khīṇabhāvo",
  "tika-s0105t0:433_15": "pakāsitoti daṭṭhabbaṃ. Ekacatupañcavokārabhavesūti bhavattayaggahaṇaṃ vuttanayena",
  "tika-s0105t0:433_16": "anavasesato jātiyā khīṇabhāvadassanatthaṃ, pubbapadadvayepettha uttarapadalopo. Ekacatupañcakkhandhappabhedāti",
  "tika-s0105t0:433_17": "etthāpi eseva nayo. “Taṃ so”tiādi “kathañca naṃ pajānātī”ti codanāya sodhanāvacanaṃ.",
  "tika-s0105t0:433_18": "Tattha tanti yathāvuttaṃ jātiṃ. Soti khīṇāsavo bhikkhu. Paccavekkhitvāti pajānanāya",
  "tika-s0105t0:433_19": "pubbabhāge pahīnakilesapaccavekkhaṇadassanaṃ. Evañca katvā paccavekkhaṇaparamparāya",
  "tika-s0105t0:433_20": "tathā pajānanā siddhāti daṭṭhabbaṃ. Paccavekkhaṇantaravibhāvanatthameva hi “jānanto",
  "tika-s0105t0:433_21": "pajānātī”ti vattamānavacanadvayaṃ vuttaṃ, jānanto hutvā, jānanahetu vā pajānāti nāmāti attho.",
  "tika-s0105t0:434_0": "Brahmacariyavāso nāma ukkaṭṭhaniddesato maggabrahmacariyassa nibbattanamevāti āha",
  "tika-s0105t0:434_1": "“parivuttha”nti, samantato niravasesena vasitaṃ pariciṇṇanti attho. Kasmā panidaṃ",
  "tika-s0105t0:434_2": "so atītakālavasena pajānātīti anuyogenāha “puthujjanakalyāṇakena hi saddhi”ntiādi.",
  "tika-s0105t0:434_3": "Puthujjanakalyāṇakopi hi heṭṭhā vuttalakkhaṇo sotāpattiphalasacchikiriyāya paṭipanno",
  "tika-s0105t0:434_4": "nāma dakkhiṇavibhaṅgasuttādīsu tathā eva vuttattā. Vasanti nāmāti vasantā eva nāma",
  "tika-s0105t0:434_5": "honti, na vutthavāsā. Tasmāti vutthavāsattā. Nanu ca “so ‘idaṃ dukkha”nti yathābhūtaṃ",
  "tika-s0105t0:434_6": "pajānātī”tiādinā pāḷiyaṃ sammādiṭṭhiyeva vuttā, na sammāsaṅkappādayo, atha kasmā",
  "tika-s0105t0:434_7": "“catūsu saccesu catūhi maggehi pariññāpahānasacchikiriyābhāvanāvasena soḷasavidhaṃ",
  "tika-s0105t0:434_8": "kiccaṃ niṭṭhāpita”nti aṭṭhaṅgikassa maggassa sādhāraṇato vuttanti? Sammāsaṅkappādīnampi",
  "tika-s0105t0:434_9": "catukiccasādhanavasena pavattito. Sammādiṭṭhiyā hi catūsu saccesu pariññādikiccasādhanavasena",
  "tika-s0105t0:434_10": "pavattamānāya sammāsaṅkappādīnampi sesānaṃ dukkhasacce pariññābhisamayānuguṇāva pavatti,",
  "tika-s0105t0:434_11": "itarasaccesu ca nesaṃ pahānābhisamayādivasena pavatti pākaṭā evāti. Dukkhanirodhamaggesu",
  "tika-s0105t0:434_12": "yathākkamaṃ pariññāsacchikiriyābhāvanāpi yāvadeva samudayapahānatthāti katvā tadattheyeva",
  "tika-s0105t0:434_13": "tāsaṃ pakkhipanena “kataṃ karaṇīya”nti padassa adhippāyaṃ vibhāvetuṃ “tenā”tiādi",
  "tika-s0105t0:434_14": "vuttaṃ. “Dukkhamūlaṃ samucchinna”nti imināpi tadeva pakārantarena vibhāveti.",
  "tika-s0105t0:435_0": "Kasmā panettha “kataṃ karaṇīya”nti atītaniddeso katoti āha “puthujjanakalyāṇakādayo”tiādi.",
  "tika-s0105t0:435_1": "Ime pakārā itthaṃ, tabbhāvo itthattanti dasseti “itthabhāvāyā”ti iminā, āya-saddo",
  "tika-s0105t0:435_2": "ca sampadānatthe, tadatthāyāti attho. Te pana pakārā ariyamaggabyāpārabhūtā pariññādayo",
  "tika-s0105t0:435_3": "idhādhippetāti vuttaṃ “evaṃ soḷasakiccabhāvāyā”ti. Te hi maggaṃ paccavekkhato maggānubhāvena",
  "tika-s0105t0:435_4": "pākaṭā hutvā upaṭṭhahanti magge paccavekkhite taṃkiccapaccavekkhaṇāyapi sukhena siddhito.",
  "tika-s0105t0:435_5": "Evaṃ sādhāraṇato catūsu maggesu paccekaṃ catukiccavasena soḷasakiccabhāvaṃ pakāsetvā",
  "tika-s0105t0:435_6": "tesupi kiccesu pahānameva padhānaṃ tadatthattā itaresaṃ pariññādīnanti tadeva visesato",
  "tika-s0105t0:435_7": "pakāsetuṃ “kilesakkhayabhāvāya vā”ti āha.",
  "tika-s0105t0:436_0": "Apica purimanayena paccavekkhaṇaparamparāya paccavekkhaṇavidhiṃ dassetvā idāni padhānattā",
  "tika-s0105t0:436_1": "pahīnakilesapaccavekkhaṇavidhimeva dassetuṃ evaṃ vuttantipi daṭṭhabbaṃ. Dutiyavikappe",
  "tika-s0105t0:436_2": "ayaṃ pakāro itthaṃ, tabbhāvo itthattaṃ, āyasaddo cettha sampadānavacanassa kāriyabhūto",
  "tika-s0105t0:436_3": "nissakkattheti dasseti “itthabhāvato”ti iminā. “Imasmā evaṃ pakārā”ti pana vadanto",
  "tika-s0105t0:436_4": "pakāro nāma pakāravantato atthato bhedo natthi. Yadi hi so bhedo assa, tasseva so",
  "tika-s0105t0:436_5": "pakāro na siyā, tasmā itthaṃ-saddo pakāravantavācako, atthato pana abhedepi sati",
  "tika-s0105t0:436_6": "avayavāvayavitādinā bhedaparikappanāvasena siyā kiñci bhedamatthaṃ, tasmā itthattasaddo",
  "tika-s0105t0:436_7": "pakāravācakoti dasseti. Ayamidha ṭīkāyaṃ, majjhimāgamaṭīkāvinayaṭīkādīsu ca āgatanayo.",
  "tika-s0105t0:437_0": "Saddavidū pana pavattinimittānusārena evamicchanti – ayaṃ pakāro assāti itthaṃ, pakāravanto.",
  "tika-s0105t0:437_1": "Vicitrā hi taddhitavutti. Tassa bhāvo itthattaṃ, pakāro, imamatthaṃ dassento “itthabhāvato",
  "tika-s0105t0:437_2": "imasmā evaṃ pakārā”ti āhāti. Paṭhamavikappepi yathārahaṃ esa nayo. Idāni vattamānakhandhasantānāti",
  "tika-s0105t0:437_3": "sarūpakathanaṃ. Aparanti anāgataṃ. “Ime pana pañcakkhandhā pariññātā tiṭṭhantī”ti",
  "tika-s0105t0:437_4": "idāni pāṭho, “ime pana carimakattabhāvasaṅkhātā pañcakkhandhā pariññātā tiṭṭhantī”ti",
  "tika-s0105t0:437_5": "pana majjhimāgamavinayaṭīkādīsu, idha ca ṭīkāyaṃ ulliṅgitapāṭho. Tattha carimakattabhāvasaṅkhātāti",
  "tika-s0105t0:437_6": "ekasantatipariyāpannabhāvena pacchimakattabhāvakathitā. Pariññātāti maggena paricchijja",
  "tika-s0105t0:437_7": "ñātā. Tiṭṭhantīti appatiṭṭhā anokāsā tiṭṭhanti. Etena hi tesaṃ khandhānaṃ apariññāmūlābhāvena",
  "tika-s0105t0:437_8": "apatiṭṭhābhāvaṃ dasseti. Apariññāmūlikā hi patiṭṭhā, tadabhāvato pana appatiṭṭhābhāvo.",
  "tika-s0105t0:437_9": "Yathāha “kabaḷīkāre ce bhikkhave āhāre atthi rāgo, atthi nandī, atthi taṇhā, patiṭṭhitaṃ",
  "tika-s0105t0:437_10": "tattha viññāṇaṃ viruḷha”ntiādi. Tadupamaṃ vibhāveti “chinnamūlakā rukkhā viyā”ti",
  "tika-s0105t0:437_11": "iminā, yathā chinnamūlakā rukkhā mūlābhāvato appatiṭṭhā anokāsā tiṭṭhanti, evametepi",
  "tika-s0105t0:437_12": "apariññāmūlābhāvatoti. Ayamettha opammasaṃsandanā. Carimakacittanirodhenāti parinibbānacittanirodhena.",
  "tika-s0105t0:437_13": "Anupādānoti anindhano. Apaṇṇattikabhāvanti yesu khandhesu vijjamānesu tathā tathā",
  "tika-s0105t0:437_14": "parikappanāsiddhā paññatti, tadabhāvato tassāpi dharamānakapaññattiyā abhāvena apaññattikabhāvaṃ",
  "tika-s0105t0:437_15": "gamissanti. Paṇṇatti paññattīti hi atthato ekaṃ yathā “paññāsa paṇṇāsā”ti. Paññāsa",
  "tika-s0105t0:437_16": "paṇṇādesoti hi akkharacintakā vadanti.",
  "tika-s0105t0:438_0": "249. Yebhuyyena saṃkhipati saṅkucito bhavatīti saṅkhepo, pabbatamatthakaṃ. Tañhi",
  "tika-s0105t0:438_1": "pabbatapādato anukkamena bahulaṃ saṃkhittaṃ saṅkucitaṃ hoti. Tenāha “pabbatamatthake”ti,",
  "tika-s0105t0:438_2": "pabbatasikhareti attho. Ayaṃ aṭṭhakathāmuttako nayo – saṅkhipīyati pabbatabhāvena",
  "tika-s0105t0:438_3": "gaṇīyatīti saṅkhepo, pabbatapariyāpanno padeso, tasmiṃ pabbatapariyāpanne padeseti",
  "tika-s0105t0:438_4": "atthoti. Anāviloti akālusiyo, sā cassa anāvilatā kaddamābhāvena hotīti āha “nikkaddamo”ti.",
  "tika-s0105t0:438_5": "Sapati apadāpi samānā gacchatīti sippi, khuddakā sippi sippiyo kā-kārassa ya-kāraṃ",
  "tika-s0105t0:438_6": "katvā, yo “muttiko”tipi vuccati. Savati pasavatīti sambuko, yaṃ “jalasutti, saṅkhalikā”ti",
  "tika-s0105t0:438_7": "ca voharanti. Samāhāre yebhuyyato napuṃsakapayogoti vuttaṃ “sippiyasambuka”nti. Evamīdisesu.",
  "tika-s0105t0:438_8": "Sakkharāti muṭṭhippamāṇā pāsāṇā. Kathalānīti kapālakhaṇḍāni. Samūhavācakassa ghaṭāsaddassa",
  "tika-s0105t0:438_9": "itthi liṅgassāpi dissanato “gumba”nti padassatthaṃ dasseti “ghaṭā”ti iminā.",
  "tika-s0105t0:439_0": "Kāmañca “sippiyasambukampi sakkharakathalampi macchagumbampi tiṭṭhantampi carantampī”ti",
  "tika-s0105t0:439_1": "ettha sakkharakathalaṃ tiṭṭhatiyeva, sippiyasambukamacchagumbāni carantipi tiṭṭhantipi,",
  "tika-s0105t0:439_2": "tathāpi sahacaraṇanayena sabbāneva caranti viya evaṃ vuttanti atthaṃ dassento “tiṭṭhantampi",
  "tika-s0105t0:439_3": "carantampīti etthā”tiādimāha. Tattha hi “sakkharakathalaṃ tiṭṭhatiyevā”tiādinā yathāsambhavamatthaṃ",
  "tika-s0105t0:439_4": "dasseti, “yathā panā”tiādinā pana sahacaraṇanayaṃ. Pana-saddo arucisaṃsūcane, tathāpīti",
  "tika-s0105t0:439_5": "attho. Antarantarāti bahūnaṃ gāvīnamantarantarā ṭhitāsu gāvīsu vijjamānāsupi. Gāvoti",
  "tika-s0105t0:439_6": "gāviyo. Itarāpīti ṭhitāpi nisinnāpi. Carantīti vuccanti sahacaraṇanayena. Tiṭṭhantamevātiādīsu",
  "tika-s0105t0:439_7": "ayamadhippāyo – sippiyasambukamacchagumbānaṃ caraṇakiriyāyapi yogato ṭhānakiriyāya",
  "tika-s0105t0:439_8": "anekantattā ekantato tiṭṭhantameva na kadācipi carantaṃ sakkharakathalaṃ upādāya",
  "tika-s0105t0:439_9": "sippiyasambukampi macchagumbampi tiṭṭhantanti vuttaṃ, na tu tesaṃ ṭhānakiriyamupādāya.",
  "tika-s0105t0:439_10": "Tesaṃ pana caraṇakiriyamupādāya “carantampī”ti pi-saddalopo hettha daṭṭhabbo. Itarampi",
  "tika-s0105t0:439_11": "dvayanti sippiyasambukamacchagumbaṃ padavasena evaṃ vuttaṃ. Itarañca dvayanti sippiyasambukamacchagumbameva.",
  "tika-s0105t0:439_12": "Carantanti vuttanti etthāpi tesaṃ ṭhānakiriyamupādāya “tiṭṭhantampī”ti pi-saddalopo,",
  "tika-s0105t0:439_13": "evamettha aṭṭhakathācariyehi sahacaraṇanayo dassito, ācariyadhammapālattherena pana",
  "tika-s0105t0:439_14": "yathālābhanayopi. Tathā hi vuttaṃ “kiṃ vā imāya sahacariyāya, yathālābhaggahaṇaṃ",
  "tika-s0105t0:439_15": "panettha daṭṭhabbaṃ. Sakkharakathalassa hi vasena tiṭṭhantanti, sippisambukassa macchagumbassa",
  "tika-s0105t0:439_16": "ca vasena tiṭṭhantampi carantampīti evaṃ yojanā kātabbā”ti. Alabbhamānassāpi atthassa",
  "tika-s0105t0:439_17": "sahayogīvasena desanāmattaṃ pati sahacaraṇanayo, sādhāraṇato desitassāpi atthassa",
  "tika-s0105t0:439_18": "sambhavavasena vivecanaṃ pati yathālābhanayoti ubhayathāpi yujjati.",
  "tika-s0105t0:440_0": "Evampettha vadanti – aṭṭhakathāyaṃ “sakkharakathalaṃ tiṭṭhatiyeva, itarāni carantipi",
  "tika-s0105t0:440_1": "tiṭṭhantipī”ti iminā yathālābhanayo dassito yathāsambhavaṃ atthassa vivecitattā,",
  "tika-s0105t0:440_2": "“yathā panā”tiādinā pana sahacaraṇanayo alabbhamānassāpi atthassa sahayogīvasena",
  "tika-s0105t0:440_3": "desanāmattassa vibhāvitattāti, tadetampi anupavajjameva atthassa yuttattā, aṭṭhakathāyañca",
  "tika-s0105t0:440_4": "tathā dassanassāpi sambhavatoti daṭṭhabbaṃ. “Tatthā”tiādi upamāsaṃsandanaṃ. Tīreti",
  "tika-s0105t0:440_5": "udakarahadassa tīre. Udakarahado ca nāma katthaci samuddopi vuccati “rahadopi tattha",
  "tika-s0105t0:440_6": "gambhīro, samuddo saritodako”tiādīsu. Katthaci jalāsayopi “rahadopi tattha dharaṇī",
  "tika-s0105t0:440_7": "nāma, yato meghā pavassanti, vassā yato patāyantī”tiādīsu, idhāpi jalāsayoyeva. So",
  "tika-s0105t0:440_8": "hi udakavasena raho cakkhurahādikaṃ dadātīti udakarahado o-kārassa a-kāraṃ katvā.",
  "tika-s0105t0:440_9": "Saddavidū pana “udakaṃ haratīti udakarahado niruttinayenā”ti vadanti.",
  "tika-s0105t0:441_0": "“Ettāvatā”tiādinā catutthajjhānāntaraṃ dassitavipassanāñāṇato paṭṭhāya yathāvuttatthassa",
  "tika-s0105t0:441_1": "sampiṇḍanaṃ. Tattha ettāvatāti “puna caparaṃ mahārāja bhikkhu evaṃ samāhite citte…pe…",
  "tika-s0105t0:441_2": "ñāṇadassanāya cittaṃ abhinīharatī”tiādinā ettakena, etaparimāṇavantena vā vacanakkamena.",
  "tika-s0105t0:441_3": "Vipassanāñāṇanti ñāṇadassananāmena dassitaṃ vipassanāñāṇaṃ, tassa ca visuṃ gaṇanadassanena",
  "tika-s0105t0:441_4": "heṭṭhā catutthajjhānānantaraṃ vattabbatākāraṇesu tīsu nayesu tatiyanayasseva yuttatarabhāvopi",
  "tika-s0105t0:441_5": "dīpitoti daṭṭhabbaṃ. Manomayañāṇassa iddhividhasamavarodhitabhāve visuddhimagge vuttepi",
  "tika-s0105t0:441_6": "idha pāḷiyaṃ visuṃ desitattā visuṃ eva gahaṇaṃ, tathā desanā ca pāṭiyekkasandiṭṭhikasāmaññaphalatthāti",
  "tika-s0105t0:441_7": "daṭṭhabbaṃ. Anāgataṃsañāṇayathākammūpagañāṇadvayassa pāḷiyaṃ anāgatattā “dibbacakkhuvasena",
  "tika-s0105t0:441_8": "nipphanna”nti vuttaṃ, tabbasena nipphannattā taggahaṇeneva gahitaṃ taṃ ñāṇadvayanti",
  "tika-s0105t0:441_9": "vuttaṃ hoti. Dibbacakkhussa hi anāgataṃsañāṇaṃ, yathākammūpagañāṇañcāti dvepi ñāṇāni",
  "tika-s0105t0:441_10": "paribhaṇḍāni hontīti. Dibbacakkhuñāṇanti cutūpapātañāṇanāmena dassitaṃ dibbacakkhuñāṇaṃ.",
  "tika-s0105t0:442_0": "Sabbesaṃ pana dasannaṃ ñāṇānaṃ ārammaṇavibhāgassa visuddhimagge anāgatattā tatthānāgatañāṇānaṃ",
  "tika-s0105t0:442_1": "ārammaṇavibhāgaṃ dassetuṃ “tesa”ntiādi vuttaṃ. Tesanti dasannaṃ ñāṇānaṃ. Tatthāti",
  "tika-s0105t0:442_2": "tasmiṃ ārammaṇavibhāge, tesu vā dasasu ñāṇesu. Bhūmibhedato parittamahaggataṃ, kālabhedato",
  "tika-s0105t0:442_3": "atītānāgatapaccuppannaṃ, santānabhedato ajjhattabahiddhā cāti vipassanāñāṇaṃ sattavidhārammaṇaṃ.",
  "tika-s0105t0:442_4": "Parittārammaṇāditikattayeneva hi tassa ārammaṇavibhāgo, na maggārammaṇatikena. Nimmitarūpāyatanamattamevāti",
  "tika-s0105t0:442_5": "attanā nimmitaṃ rūpārammaṇameva, attanā vā nimmite manomaye kāye vijjamānaṃ rūpāyatanamevātipi",
  "tika-s0105t0:442_6": "yujjati. Idañhi tassa ñāṇassa abhinimmiyamāne manomaye kāye rūpāyatanamevārabbha",
  "tika-s0105t0:442_7": "pavattanato vuttaṃ, na pana tattha gandhāyatanādīnamabhāvato. Na hi rūpakalāpo gandhāyatanādivirahito",
  "tika-s0105t0:442_8": "atthīti sabbathā parinipphannameva nimmitarūpaṃ. Tenāha “parittapaccuppannabahiddhārammaṇa”nti,",
  "tika-s0105t0:442_9": "yathākkamaṃ bhūmikālasantānabhedato tibbidhārammaṇanti attho. Nibbānavasena ekadhammārammaṇampi",
  "tika-s0105t0:442_10": "samānaṃ āsavakkhayañāṇaṃ parittārammaṇāditikavasena tividhārammaṇaṃ dassetuṃ “appamāṇabahiddhānavattabbārammaṇa”nti",
  "tika-s0105t0:442_11": "vuttaṃ. Tañhi parittatikavasena appamāṇārammaṇaṃ, ajjhattikavasena bahiddhārammaṇaṃ,",
  "tika-s0105t0:442_12": "atītatikavasena navattabbārammaṇañca hoti.",
  "tika-s0105t0:443_0": "Uttaritarasaddo, paṇītatarasaddo ca pariyāyoti dasseti “seṭṭhatara”nti iminā. Ratanakūṭaṃ",
  "tika-s0105t0:443_1": "viya kūṭāgārassa arahattaṃ kūṭaṃ uttamaṅgabhūtaṃ bhagavato desanāya arahattapariyosānattāti",
  "tika-s0105t0:443_2": "āha “arahattanikūṭenā”ti. Desanaṃ niṭṭhāpesīti titthakaramataharavibhāviniṃ nānāvidhakuhanalapanādimicchājīvaviddhaṃsiniṃ",
  "tika-s0105t0:443_3": "tividhasīlālaṅkataparamasallekhapaṭipattiparidīpiniṃ jhānābhiññādiuttarimanussadhammavibhūsiniṃ",
  "tika-s0105t0:443_4": "cuddasavidhamahāsāmaññphalapaṭimaṇḍitaṃ anaññasādhāraṇaṃ sāmaññaphaladesanaṃ ratanāgāraṃ",
  "tika-s0105t0:443_5": "viya ratanakūṭena arahattakūṭena niṭṭhāpesi “vimuttasmi”nti iminā, arahattaphalassa desitattāti attho.",
  "tika-s0105t0:444": "Ajātasattuupāsakattapaṭivedanākathāvaṇṇanā",
  "tika-s0105t0:445_0": "250. Ettāvatā bhagavatā desitassa sāmaññaphalasuttassa atthavaṇṇanaṃ katvā idāni",
  "tika-s0105t0:445_1": "dhammasaṅgāhakehi saṅgītassa “evaṃ vutte”tiādipāṭhassapi atthavaṇṇanaṃ karonto paṭhamaṃ",
  "tika-s0105t0:445_2": "sambandhaṃ dassetuṃ “rājā”tiādimāha. Tattha tatthāti tasmiṃ tasmiṃ sāmaññaphale,",
  "tika-s0105t0:445_3": "suttapadese vā. Karaṇaṃ kāro, sādhu iti kāro tathā, “sādhu bhagavā, sādhu sugatā”tiādinā",
  "tika-s0105t0:445_4": "taṃ pavattento. Ādimajjhapariyosānanti desanāya ādiñca majjhañca pariyosānañca. Sakkaccaṃ",
  "tika-s0105t0:445_5": "sādaraṃ gāravaṃ sutvā, “cintetvā”ti ettha idaṃ pubbakālakiriyāvacanaṃ. Ime pañhe",
  "tika-s0105t0:445_6": "puthū samaṇabrāhmaṇe pucchanto ahaṃ ciraṃ vata amhi, evaṃ pucchantopi ahaṃ thuse",
  "tika-s0105t0:445_7": "koṭṭento viya kañci sāraṃ nālatthanti yojanā. Tathā yo…pe… vissajjesi, tassa bhagavato",
  "tika-s0105t0:445_8": "guṇasampadā aho vata. Dasabalassa guṇānubhāvaṃ ajānanto ahaṃ vañcito suciraṃ vata",
  "tika-s0105t0:445_9": "amhīti. Vañcitoti ca aññāṇena vañcito āvaṭṭito, mohena paṭicchādito amhīti vuttaṃ",
  "tika-s0105t0:445_10": "hoti. Tenāha “dasabalassa guṇānubhāvaṃ ajānanto”ti. Sāmaññajotanā hi visese avatiṭṭhati.",
  "tika-s0105t0:445_11": "Cintetvā āvikarontoti sambandho. Ullaṅghanasamatthāyapi ubbegapītiyā anullaṅghanampi",
  "tika-s0105t0:445_12": "siyāti āha “pañcavidhāya pītiyā phuṭasarīro”ti. Phuṭasarīroti ca phusitasarīroti",
  "tika-s0105t0:445_13": "attho, na byāpitasarīroti sabbāya pītiyā abyāpitattā. Tanti attano pasādassa āvikaraṇaṃ,",
  "tika-s0105t0:445_14": "upāsakattapavedanañca. Āraddhaṃ dhammasaṅgāhakehi.",
  "tika-s0105t0:446_0": "Abhikkantāti atikkantā vigatā, vigatabhāvo ca khayo evāti āha “khaye dissatī”ti.",
  "tika-s0105t0:446_1": "Tathā hi vuttaṃ “nikkhanto paṭhamo yāmo”ti. Abhikkantataroti ativiya kantataro manoramo,",
  "tika-s0105t0:446_2": "tādiso ca sundaro bhaddako nāmāti vuttaṃ “sundare”ti.",
  "tika-s0105t0:447_0": "“Ko me”tiādi gāthā vimānavatthumhi. Tattha koti devanāgayakkhagandhabbādīsu katamo.",
  "tika-s0105t0:447_1": "Meti mama. Pādānīti pāde, liṅgavipariyāyoyaṃ. Iddhiyāti īdisāya deviddhiyā. Yasasāti",
  "tika-s0105t0:447_2": "īdisena parivārena, parijanena ca. Jalanti jalanto vijjotamāno. Abhikkantenāti ativiya",
  "tika-s0105t0:447_3": "kantena kamanīyena, abhirūpenāti vuttaṃ hoti. Vaṇṇenāti chavivaṇṇena sarīravaṇṇanibhāya.",
  "tika-s0105t0:447_4": "Sabbā obhāsayaṃ disāti sabbā dasapi disā obhāsayanto. Cando viya, sūriyo viya ca",
  "tika-s0105t0:447_5": "ekobhāsaṃ ekālokaṃ karonto ko vandatīti sambandho.",
  "tika-s0105t0:448_0": "Abhirūpeti atirekarūpe uḷāravaṇṇena sampannarūpe. Abbhānumodaneti abhianumodane abhippamoditabhāve.",
  "tika-s0105t0:448_1": "Kimatthiyaṃ “abbhānumodane”ti vacananti āha “tasmā”tiādi. Yuttaṃ tāva hotu abbhānumodane,",
  "tika-s0105t0:448_2": "kasmā panāyaṃ dvikkhattuṃ vuttoti codanāya sodhanāmukhena āmeḍitavisayaṃ niddhāreti",
  "tika-s0105t0:448_3": "“bhaye kodhe”tiādinā, iminā saddalakkhaṇena hetubhūtena evaṃ vutto, iminā ca iminā",
  "tika-s0105t0:448_4": "ca visayenāti vuttaṃ hoti. “Sādhu sādhu bhante”ti āmeḍitavasena atthaṃ dassetvā tassa",
  "tika-s0105t0:448_5": "visayaṃ niddhārento evamāhātipi sambandhaṃ vadanti. Tattha “coro coro, sappo sappo”tiādīsu",
  "tika-s0105t0:448_6": "bhaye āmeḍitaṃ, “vijjha vijjha, pahara paharā”tiādīsu kodhe, “sādhu sādhū”tiādīsu",
  "tika-s0105t0:448_7": "pasaṃsāyaṃ, “gaccha gaccha, lunāhi lunāhī”tiādīsu turite, “āgaccha āgacchā”tiādīsu",
  "tika-s0105t0:448_8": "kotūhale, “buddho buddhoti cintento”tiādīsu acchare, “abhikkamathāyasmanto abhikkamathāyasmanto”tiādīsu",
  "tika-s0105t0:448_9": "hāse, “kahaṃ ekaputtaka, kahaṃ ekaputtakā”tiādīsu soke, “aho sukhaṃ, aho sukha”ntiādīsu",
  "tika-s0105t0:448_10": "pasāde. Casaddo avuttasamuccayattho, tena garahā asammānādīnaṃ saṅgaho daṭṭhabbo.",
  "tika-s0105t0:448_11": "“Pāpo pāpo”tiādīsu hi garahāyaṃ, “abhirūpaka abhirūpakā”tiādīsu asammāne. Evametesu",
  "tika-s0105t0:448_12": "navasu, aññesu ca visayesu āmeḍitavacanaṃ budho kareyya, yojeyyāti attho. Āmeḍanaṃ",
  "tika-s0105t0:448_13": "punappunamuccāraṇaṃ, āmeḍīyati vā punappunamuccārīyatīti āmeḍitaṃ, ekassevatthassa",
  "tika-s0105t0:448_14": "dvattikkhattuṃ vacanaṃ. Meḍisaddo hi ummādane, āpubbo tu dvattikkhattumuccāraṇe vattati",
  "tika-s0105t0:448_15": "yathā “etadeva yadā vākya-māmeḍayati vāsavo”ti.",
  "tika-s0105t0:449_0": "Evaṃ āmeḍitavasena dvikkhattuṃ vuttabhāvaṃ dassetvā idāni nayidaṃ āmeḍitavaseneva",
  "tika-s0105t0:449_1": "dvikkhattuṃ vuttaṃ, atha kho paccekamatthadvayavasenapīti dassento “atha vā”tiādimāha.",
  "tika-s0105t0:449_2": "Āmeḍitavasena atthaṃ dassetvā vicchāvasenāpi dassento evamāhātipi vadanti, tadayuttameva",
  "tika-s0105t0:449_3": "byāpetabbassa dvikkhattumavuttattā. Byāpetabbassa hi byāpakena guṇakiriyādabbena",
  "tika-s0105t0:449_4": "byāpanicchāya dvattikkhattuṃ vacanaṃ vicchā yathā “gāmo gāmo ramaṇīyo”ti. Tattha",
  "tika-s0105t0:449_5": "abhikkantanti abhikkamanīyaṃ, tabbhāvo ca atiiṭṭhatāyāti vuttaṃ “atiiṭṭha”ntiādi,",
  "tika-s0105t0:449_6": "padattayañcetaṃ pariyāyavacanaṃ. Etthāti dvīsu abhikkantasaddesu. “Abhikkanta”nti",
  "tika-s0105t0:449_7": "vacanaṃ apekkhitvā napuṃsakaliṅgena vuttaṃ, taṃ pana bhagavato vacanaṃ dhammadesanāyevāti",
  "tika-s0105t0:449_8": "katvā “yadidaṃ bhagavato dhammadesanā”ti āha, yāyaṃ bhagavato dhammadesanā mayā sutā,",
  "tika-s0105t0:449_9": "tadidaṃ bhagavato dhammadesanāsaṅkhātaṃ vacanaṃ abhikkantanti attho. Evaṃ paṭiniddesopi",
  "tika-s0105t0:449_10": "hi atthato abhedattā yutto eva “yattha ca dinnaṃ mahapphalamāhū”tiādīsu viya. “Abhikkanta”nti",
  "tika-s0105t0:449_11": "vuttassa vā atthamattadassanaṃ etaṃ, tasmā atthavasena liṅgavibhattivipariṇāmo veditabbo,",
  "tika-s0105t0:449_12": "kāriyavipariṇāmavasena cettha vibhattivipariṇāmatā. Vacananti hettha seso, abhikkantaṃ",
  "tika-s0105t0:449_13": "bhagavato vacanaṃ, yāyaṃ bhagavato dhammadesanā mayā sutā, sā abhikkantaṃ abhikkantāti",
  "tika-s0105t0:449_14": "attho. Dutiyapadepi “abhikkantanti pasādanaṃ apekkhitvā napuṃsakaliṅgena vutta”ntiādinā",
  "tika-s0105t0:449_15": "yathārahamesa nayo netabbo.",
  "tika-s0105t0:450_0": "“Bhagavato vacana”ntiādinā atthadvayasarūpaṃ dasseti. Tattha dosanāsanatoti rāgādikilesadosaviddhaṃsanato.",
  "tika-s0105t0:450_1": "Guṇādhigamanatoti sīlādiguṇānaṃ sampādanavasena adhigamāpanato. Ye guṇe desanā adhigameti,",
  "tika-s0105t0:450_2": "tesu “guṇādhigamanato”ti vuttesuyeva guṇesu padhānabhūtā guṇā dassetabbāti te padhānabhūte",
  "tika-s0105t0:450_3": "guṇe tāva dassetuṃ “saddhājananato paññājananato”ti vuttaṃ. Saddhāpadhānā hi lokiyā",
  "tika-s0105t0:450_4": "guṇā, paññāpadhānā lokuttarāti, padhānaniddeso cesa desanāya adhigametabbehi sīlasamādhidukādīhipi",
  "tika-s0105t0:450_5": "yojanāsambhavato. Aññampi atthadvayaṃ dasseti “sātthato”tiādinā. Sīlādiatthasampattiyā",
  "tika-s0105t0:450_6": "sātthato. Sabhāvaniruttisampattiyā sabyañjanato. Suviññeyyasaddapayogatāya uttānapadato.",
  "tika-s0105t0:450_7": "Saṇhasukhumabhāvena dubbiññeyyatthatāya gambhīratthato. Siniddhamudumadhurasaddapayogatāya",
  "tika-s0105t0:450_8": "kaṇṇasukhato. Vipulavisuddhapemanīyatthatāya hadayaṅgamato. Mānātimānavidhamanena",
  "tika-s0105t0:450_9": "anattukkaṃsanato. Thambhasārambhanimmaddanena aparavambhanato. Hitādhippāyappavattiyā",
  "tika-s0105t0:450_10": "paresaṃ rāgapariḷāhādivūpasamanena karuṇāsītalato. Kilesandhakāravidhamanena paññāvadātato.",
  "tika-s0105t0:450_11": "Avadātaṃ, odātanti ca atthato ekaṃ. Karavīkarutamañjutāya āpātharamaṇīyato. Pubbāparāviruddhasuvisuddhatāya",
  "tika-s0105t0:450_12": "vimaddakkhamato. Āpātharamaṇīyatāya eva suyyamānasukhato. Vimaddakkhamatāya, hitajjhāsayappavattitāya",
  "tika-s0105t0:450_13": "ca vīmaṃsiyamānahitatoti evamettha attho veditabbo. Ādisaddena pana saṃsāracakkanivattanato,",
  "tika-s0105t0:450_14": "saddhammacakkappavattanato, micchāvādaviddhaṃsanato, sammāvādapatiṭṭhāpanato, akusalamūlasamuddharaṇato,",
  "tika-s0105t0:450_15": "kusalamūlasaṃropanato, apāyadvāravidhānato, saggamaggadvāravivaraṇato, pariyuṭṭhānavūpasamanato,",
  "tika-s0105t0:450_16": "anusayasamugghāṭanatoti evamādīnaṃ saṅgaho daṭṭhabbo.",
  "tika-s0105t0:451_0": "Na kevalaṃ padadvayeneva, tato parampi catūhi upamāhīti pi-saddo sampiṇḍanattho.",
  "tika-s0105t0:451_1": "“Cakkhumanto rūpāni dakkhantī”ti idaṃ “telapajjotaṃ dhāreyyā”ti catutthaupamāya ākāramattadassanaṃ,",
  "tika-s0105t0:451_2": "na pana upamantaradassananti āha “catūhi upamāhī”ti. Adhomukhaṭṭhapitanti kenaci",
  "tika-s0105t0:451_3": "adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhaṃ jātaṃ. Ugghāṭeyyāti",
  "tika-s0105t0:451_4": "vivaṭaṃ kareyya. “Hatthe gahetvā”ti samācikkhaṇadassanatthaṃ vuttaṃ, “puratthābhimukho,",
  "tika-s0105t0:451_5": "uttarābhimukho vā gacchā”tiādinā vacanamattaṃ avatvā “esa maggo, evaṃ gacchā”ti hatthe",
  "tika-s0105t0:451_6": "gahetvā nissandehaṃ dasseyyāti vuttaṃ hoti. Kāḷapakkhe cātuddasī kāḷapakkhacātuddasī.",
  "tika-s0105t0:451_7": "Nirantararukkhagahanena ekagghano vanasaṇḍo ghanavanasaṇḍo. Meghassa paṭalaṃ meghapaṭalaṃ,",
  "tika-s0105t0:451_8": "meghacchannatāti vuttaṃ hoti. Nikkujjitaṃ ukkujjeyyāti kassacipi ādheyyassa anādhārabhūtaṃ",
  "tika-s0105t0:451_9": "kiñci bhājanaṃ ādhārabhāvāpādanavasena ukkujjeyya upari mukhaṃ ṭhapeyya. Heṭṭhāmukhajātatāya",
  "tika-s0105t0:451_10": "vimukhaṃ, adhomukhaṭṭhapitatāya asaddhamme patitanti evaṃ padadvayaṃ nikkujjitapadassa",
  "tika-s0105t0:451_11": "yathādassitena atthadvayena yathārahaṃ yojetabbaṃ, na yathāsaṅkhyaṃ. Attano sabhāveneva",
  "tika-s0105t0:451_12": "hi esa rājā saddhammavimukho, pāpamittena pana devadattena pitughātādīsu uyyojitattā",
  "tika-s0105t0:451_13": "asaddhamme patitoti. Vuṭṭhāpentena bhagavatāti sambandho.",
  "tika-s0105t0:452_0": "“Kassapassa bhagavato”tiādinā tadā raññā avuttassāpi atthāpattimattadassanaṃ. Kāmañca",
  "tika-s0105t0:452_1": "kāmacchandādayopi paṭicchādakā nīvaraṇabhāvato, micchādiṭṭhi pana savisesaṃ paṭicchādikā",
  "tika-s0105t0:452_2": "satte micchābhinivesavasenāti āha “micchādiṭṭhigahanapaṭicchanna”nti. Tenāha bhagavā",
  "tika-s0105t0:452_3": "“micchādiṭṭhiparamāhaṃ bhikkhave vajjaṃ vadāmī”ti, [a. ni. 1.310 (atthato samānaṃ)]",
  "tika-s0105t0:452_4": "micchādiṭṭhisaṅkhātagumbapaṭicchannanti attho. “Micchādiṭṭhigahanapaṭicchannaṃ sāsanaṃ",
  "tika-s0105t0:452_5": "vivarantenā”ti vadanto sabbabuddhānaṃ ekāva anusandhi, ekaṃva sāsananti katvā kassapassa",
  "tika-s0105t0:452_6": "bhagavato sāsanampi iminā saddhiṃ ekasāsanaṃ karotīti daṭṭhabbaṃ. Aṅguttaraṭṭhakathādīsupi",
  "tika-s0105t0:452_7": "hi tathā ceva vuttaṃ, evañca katvā micchādiṭṭhigahanapaṭicchannassa sāsanassa vivaraṇavacanaṃ upapannaṃ hotīti.",
  "tika-s0105t0:453_0": "Sabbo akusaladhammasaṅkhāto apāyagāmimaggo kummaggo kucchito maggoti katvā. Sammādiṭṭhiādīnaṃ",
  "tika-s0105t0:453_1": "ujupaṭipakkhatāya micchādiṭṭhiādayo aṭṭha micchattadhammā micchāmaggo mokkhamaggato",
  "tika-s0105t0:453_2": "micchā vitatho maggoti katvā. Teneva hi tadubhayassa paṭipakkhataṃ sandhāya “saggamokkhamaggaṃ",
  "tika-s0105t0:453_3": "āvikarontenā”ti vuttaṃ. Sabbo hi kusaladhammo saggamaggo. Sammādiṭṭhiādayo aṭṭha",
  "tika-s0105t0:453_4": "sammattadhammā mokkhamaggo. Sappiādisannissayo padīpo na tathā ujjalo, yathā telasannissayoti",
  "tika-s0105t0:453_5": "telapajjotaggahaṇaṃ. Dhāreyyāti dhareyya, samāhareyya samādaheyyāti attho. Buddhādiratanarūpānīti",
  "tika-s0105t0:453_6": "buddhādīnaṃ tiṇṇaṃ ratanānaṃ vaṇṇāyatanāni. Tesaṃ buddhādiratanarūpānaṃ paṭicchādakassa",
  "tika-s0105t0:453_7": "mohandhakārassa viddhaṃsakaṃ tathā. Desanāsaṅkhātaṃ pajjotaṃ tathā. Tadubhayaṃ tulyādhikaraṇavasena",
  "tika-s0105t0:453_8": "viyūhitvā tassa dhārako samādahakoti atthena “tappaṭicchādakamohandhakāraviddhaṃsakadesanāpajjotadhārakenā”ti",
  "tika-s0105t0:453_9": "vuttaṃ. Etehi pariyāyehīti yathāvuttehi nikkujjitukkujjanapaṭicchannavivaraṇamaggācikkhaṇatelapajjotadhāraṇa",
  "tika-s0105t0:453_10": "saṅkhāta catubbidhopamopamitabbappakārehi, yathāvuttehi vā nānāvidhakuhanalapanādimicchājīvavidhamanādivibhāvanapariyāyehi.",
  "tika-s0105t0:453_11": "Tenāha “anekapariyāyena dhammo pakāsito”ti.",
  "tika-s0105t0:454_0": "“Eva”ntiādinā “esāha”ntiādipāṭhassa sambandhaṃ dasseti. Pasannacittatāyapasannākāraṃ",
  "tika-s0105t0:454_1": "karoti. Pasannacittatā ca imaṃ desanaṃ sutvā evāti atthaṃ ñāpetuṃ “imāya desanāyā”tiādi",
  "tika-s0105t0:454_2": "vuttaṃ. Imāya desanāya hetubhūtāya. Pasannākāranti pasannehi sādhujanehi kattabbasakkāraṃ.",
  "tika-s0105t0:454_3": "Saraṇanti paṭisaraṇaṃ. Tenāha “parāyaṇa”nti. Parāyaṇatā pana anatthanisedhanena,",
  "tika-s0105t0:454_4": "atthasampādanena cāti vuttaṃ “aghassa tātā, hitassa ca vidhātā”ti. Aghassāti nissakke",
  "tika-s0105t0:454_5": "sāmivacanaṃ, pāpatoti attho. Dukkhatotipi vadanti keci. Tāyati avassayaṃ karotīti",
  "tika-s0105t0:454_6": "tātā. Hitassāti upayogatthe sāmivacanaṃ. Vidahati saṃvidhānaṃ karotīti vidhātā. “Iti",
  "tika-s0105t0:454_7": "iminā adhippāyenā”ti vadanto “itisaddo cettha luttaniddiṭṭho, so ca ākārattho”ti",
  "tika-s0105t0:454_8": "dasseti. Saraṇanti gamanaṃ. Hitādhippāyena bhajanaṃ, jānanaṃ vā, evañca katvā vinayaṭṭhakathādīsu",
  "tika-s0105t0:454_9": "“saraṇanti gacchāmī”ti saheva itisaddena attho vuttoti. Ettha hi nāyaṃ gami-saddo",
  "tika-s0105t0:454_10": "nī-saddādayo viya dvikammiko, tasmā yathā “ajaṃ gāmaṃ netī”ti vuccati, evaṃ “bhagavantaṃ",
  "tika-s0105t0:454_11": "saraṇaṃ gacchāmī”ti vattuṃ na sakkā, “saraṇanti gacchāmī”ti pana vattabbaṃ, tasmā",
  "tika-s0105t0:454_12": "ettha itisaddo luttaniddiṭṭhoti veditabbaṃ, evañca katvā “yo buddhaṃ saraṇaṃ gacchati,",
  "tika-s0105t0:454_13": "so buddhaṃ vā gaccheyya saraṇaṃ vā”ti khuddakanikāyaṭṭhakathāya uddhaṭā codanā anavakāsā.",
  "tika-s0105t0:454_14": "Na hi gami-saddaṃ duhādinyādigaṇikaṃ karonti akkharacintakāti. Hotu tāva gami-saddassa",
  "tika-s0105t0:454_15": "ekakammabhāvo, tathāpi “gacchateva pubbaṃ disaṃ, gacchati pacchimaṃ disa”ntiādīsu",
  "tika-s0105t0:454_16": "viya “bhagavantaṃ, saraṇa”nti padadvayassa samānādhikaraṇatā yuttāti? Na, tassa padadvayassa",
  "tika-s0105t0:454_17": "samānādhikaraṇabhāvānupapattito. Tassa hi samānādhikaraṇabhāve adhippete paṭihatacittopi",
  "tika-s0105t0:454_18": "bhagavantaṃ upasaṅkamanto buddhaṃ saraṇaṃ gato nāma siyā. Yañhi taṃ “buddho”ti visesitaṃ",
  "tika-s0105t0:454_19": "saraṇaṃ, tamevesa gatoti, na cettha anupapattikena atthena attho, tasmā “bhagavanta”nti",
  "tika-s0105t0:454_20": "gamanīyatthassa dīpanaṃ, “saraṇa”nti pana gamanākārassāti vuttanayena itilopavaseneva",
  "tika-s0105t0:454_21": "attho gahetabboti. Dhammañca saṅghañcāti etthāpi eseva nayo. Honti cettha –",
  "tika-s0105t0:455": "“Gamissa ekakammattā, itilopaṃ vijāniyā;",
  "tika-s0105t0:456": "Paṭighātappasaṅgattā, na ca tulyatthatā siyā.",
  "tika-s0105t0:457": "Tasmā gamanīyatthassa, pubbapadaṃva jotakaṃ;",
  "tika-s0105t0:458": "Gamanākārassa paraṃ, ityuttaṃ saraṇattaye”ti.",
  "tika-s0105t0:459_0": "“Iti iminā adhippāyena bhagavantaṃ gacchāmī”ti pana vadanto aneneva adhippāyena bhajanaṃ,",
  "tika-s0105t0:459_1": "jānanaṃ vā saraṇagamanaṃ nāmāti niyameti. Tattha “gacchāmī”tiādīsu purimassa purimassa",
  "tika-s0105t0:459_2": "pacchimaṃ pacchimaṃ atthavacanaṃ, “gacchāmī”ti etassa vā anaññasādhāraṇatādassanavasena",
  "tika-s0105t0:459_3": "pāṭiyekkameva atthavacanaṃ “bhajāmī”tiādipadattayaṃ. Bhajanañhi saraṇādhippāyena",
  "tika-s0105t0:459_4": "upasaṅkamanaṃ, sevanaṃ santikāvacarabhāvo, payirupāsanaṃ vattapaṭivattakaraṇena upaṭṭhānanti",
  "tika-s0105t0:459_5": "evaṃ sabbathāpi anaññasādhāraṇataṃyeva dasseti. Evaṃ “gacchāmī”ti padassa gatiatthaṃ",
  "tika-s0105t0:459_6": "dassetvā buddhiatthampi dassetuṃ “evaṃ vā”tiādimāha, tattha evanti “bhagavā me saraṇa”ntiādinā",
  "tika-s0105t0:459_7": "adhippāyena. Kasmā pana “gacchāmī”ti padassa “bujjhāmī”ti ayamattho labbhatīti codanaṃ",
  "tika-s0105t0:459_8": "sodheti “yesañhī”tiādinā, anena ca niruttinayamantarena sabhāvatova gamudhātussa",
  "tika-s0105t0:459_9": "buddhiatthoti dīpeti. Dhātūnanti mūlasaddasaṅkhātānaṃ i, yā, kamu, gamuiccādīnaṃ.",
  "tika-s0105t0:460_0": "“Adhigatamagge, sacchikatanirodhe”ti padadvayenāpi phalaṭṭhā eva dassitā, na maggaṭṭhāti",
  "tika-s0105t0:460_1": "te dassento “yathānusiṭṭhaṃ paṭipajjamāne cā”ti āha. Nanu ca kalyāṇaputhujjanopi",
  "tika-s0105t0:460_2": "“yathānusiṭṭhaṃ paṭipajjatī”ti vuccatīti? Kiñcāpi vuccati, nippariyāyena pana maggaṭṭhā",
  "tika-s0105t0:460_3": "eva tathā vattabbā, na itaro niyāmokkamanābhāvato. Tathā hi te eva “apāyesu apatamāne",
  "tika-s0105t0:460_4": "dhāretī”ti vuttā. Sammattaniyāmokkamanena hi apāyavinimuttisambhavoti. Evaṃ anekehipi",
  "tika-s0105t0:460_5": "vinaya- suttantaṭīkākārehī vuttaṃ, tadetaṃ sammattaniyāmokkamanavasena nippariyāyato",
  "tika-s0105t0:460_6": "apāyavinimuttake sandhāya vuttaṃ, tadanupapattivasena pana pariyāyato apāyavinimuttakaṃ",
  "tika-s0105t0:460_7": "kalyāṇaputhujjanampi “yathānusiṭṭhaṃ paṭipajjamāne”ti padena dassetīti daṭṭhabbaṃ.",
  "tika-s0105t0:460_8": "Tathā hesa dakkhiṇavibhaṅgasuttādīsu sotāpattiphalasacchikiriyāya paṭipannabhāvena",
  "tika-s0105t0:460_9": "vuttoti, chattavimāne chattamāṇavako cettha nidassanaṃ. Adhigatamagge, sacchikatanirodhe",
  "tika-s0105t0:460_10": "ca yathānusiṭṭhaṃ paṭipajjamāne ca puggale apāyesu apatamāne katvā dhāretīti sapāṭhasesayojanā.",
  "tika-s0105t0:460_11": "Atītakālikena hi purimapadadvayena phalaṭṭhānameva gahaṇaṃ, vattamānakālikena ca",
  "tika-s0105t0:460_12": "pacchimena padena saha kalyāṇaputhujjanena maggaṭṭhānameva. “Apatamāne”ti pana padena",
  "tika-s0105t0:460_13": "dhāraṇākāradassanaṃ apatanakaraṇavaseneva dhāretīti, dhāraṇasarūpadassanaṃ vā. Dhāraṇaṃ",
  "tika-s0105t0:460_14": "nāma apatanakaraṇamevāti, apatanakaraṇañca apāyādinibbattakakilesaviddhaṃsanavasena",
  "tika-s0105t0:460_15": "vaṭṭato niyyānameva. “Apāyesū”ti hi dukkhabahulaṭṭhānatāya padhānavasena vuttaṃ,",
  "tika-s0105t0:460_16": "vaṭṭadukkhesu pana sabbesupi apatamāne katvā dhāretīti attho veditabbo. Tathā hi",
  "tika-s0105t0:460_17": "abhidhammaṭṭhakathāyaṃ vuttaṃ “sotāpattimaggo cettha apāyabhavato vuṭṭhāti, sakadāgāmimaggo",
  "tika-s0105t0:460_18": "sugatikāmabhavekadesato, anāgāmimaggo kāmabhavato, arahattamaggo rūpārūpabhavato,",
  "tika-s0105t0:460_19": "sabbabhavehipi vuṭṭhāti evāti vadantī”ti evañca katvā ariyamaggo niyyānikatāya, nibbānañca",
  "tika-s0105t0:460_20": "tassa tadatthasiddhihetutāyāti ubhayameva nippariyāyena dhammo nāmāti sarūpato dassetuṃ",
  "tika-s0105t0:460_21": "“so atthato ariyamaggo ceva nibbānañcā”ti vuttaṃ. Nibbānañhi ārammaṇaṃ labhitvā ariyamaggassa",
  "tika-s0105t0:460_22": "tadatthasiddhi, svāyamattho ca pāḷiyā eva siddhoti āha “vuttañceta”ntiādi. Yāvatāti",
  "tika-s0105t0:460_23": "yattakā. Tesanti tattakānaṃ dhammānaṃ. “Aggo akkhāyatī”ti vattabbe o-kārassa a-kāraṃ,",
  "tika-s0105t0:460_24": "ma-kārāgamañca katvā “aggamakkhāyatī”ti vuttaṃ. “Akkhāyatī”ti cettha itisaddo ādiattho,",
  "tika-s0105t0:460_25": "pakārattho vā, tena “yāvatā bhikkhave dhammā saṅkhatā vā asaṅkhatā vā, virāgo tesaṃ",
  "tika-s0105t0:460_26": "aggamakkhāyatī”tiādi suttapadaṃ saṅgaṇhāti, “vitthāro”ti iminā vā tadavasesasaṅgaho.",
  "tika-s0105t0:461_0": "Yasmā pana ariyaphalānaṃ “tāya saddhāya avūpasantāyā”tiādi vacanato maggena samucchinnānaṃ",
  "tika-s0105t0:461_1": "kilesānaṃ paṭippassaddhippahānakiccatāya niyyānānuguṇatā, niyyānapariyosānatā ca,",
  "tika-s0105t0:461_2": "pariyattiyā pana niyyānadhammasamadhigamahetutāya niyyānānuguṇatāti iminā pariyāyena",
  "tika-s0105t0:461_3": "vuttanayena dhammabhāvo labbhati, tasmā tadubhayampi saṅgaṇhanto “na kevalañcā”tiādimāha.",
  "tika-s0105t0:461_4": "Svāyamattho ca pāṭhāruḷho evāti dasseti “vuttañheta”ntiādinā. Tattha chattamāṇavakavimāneti",
  "tika-s0105t0:461_5": "chatto kira nāma setabyāyaṃ brāhmaṇamāṇavako, so ukkaṭṭhāyaṃ pokkharasātibrāhmaṇassa",
  "tika-s0105t0:461_6": "santike sippaṃ uggahetvā “garudakkhiṇaṃ dassāmī”ti ukkaṭṭhābhimukho gacchati, athassa",
  "tika-s0105t0:461_7": "bhagavā antarāmagge corantarāyaṃ, tāvatiṃsabhavane nibbattamānañca disvā gāthābandhavasena",
  "tika-s0105t0:461_8": "saraṇagamanavidhiṃ desesi, tassa tāvatiṃsabhavanupagassa tiṃsayojanikaṃ vimānaṃ chattamāṇavakavimānaṃ.",
  "tika-s0105t0:461_9": "Devalokepi hi tassa manussakāle samaññā yathā “maṇḍūko devaputto, kuvero devarājā”ti,",
  "tika-s0105t0:461_10": "idha pana chattamāṇavakavimānaṃ vatthu kāraṇaṃ etassāti katvā uttarapadalopena “na",
  "tika-s0105t0:461_11": "tathā tapati nabhe sūriyo, cando ca na bhāsati na phusso, yathā”tiādikā desanā “chattamāṇavakavimāna”nti",
  "tika-s0105t0:461_12": "vuccati, tatrāyaṃ gāthā pariyāpannā, tasmā chattamāṇavakavimānavatthudesanāyanti attho veditabbo.",
  "tika-s0105t0:462_0": "Kāmarāgo bhavarāgoti evamādibhedo anādikālavibhāvito sabbopi rāgo virajjati pahīyati",
  "tika-s0105t0:462_1": "etenāti rāgavirāgo, maggo. Ejāsaṅkhātāya taṇhāya, antonijjhānalakkhaṇassa ca sokassa",
  "tika-s0105t0:462_2": "taduppattiyaṃ sabbaso parikkhīṇattā natthi ejā, soko ca etasminti anejaṃ, asokañca,",
  "tika-s0105t0:462_3": "phalaṃ. Tadaṭṭhakathāyaṃ pana “taṇhāvasiṭṭhānaṃ sokanimittānaṃ kilesānaṃ paṭippassambhanato",
  "tika-s0105t0:462_4": "asoka”nti vuttaṃ. Dhammamasaṅkhatanti sampajja sambhūya paccayehi appaṭisaṅkhatattā",
  "tika-s0105t0:462_5": "asaṅkhataṃ attano sabhāvadhāraṇato paramatthadhammabhūtaṃ nibbānaṃ. Tadaṭṭhakathāyaṃ",
  "tika-s0105t0:462_6": "pana “dhammanti sabhāvadhammaṃ. Sabhāvato gahetabbadhammo hesa, yadidaṃ maggaphalanibbānāni,",
  "tika-s0105t0:462_7": "na pariyattidhammo viya paññattidhammavasenā”ti vuttaṃ, evaṃ sati dhammasaddo tīsupi",
  "tika-s0105t0:462_8": "ṭhānesu yojetabbo. Appaṭikūlasaddena ca tattha nibbānameva gahitaṃ “natthi ettha",
  "tika-s0105t0:462_9": "kiñcipi paṭikūla”nti katvā, appaṭikūlanti ca avirodhadīpanato kiñci aviruddhaṃ, iṭṭhaṃ",
  "tika-s0105t0:462_10": "paṇītanti vā attho. Paguṇarūpena pavattitattā, pakaṭṭhaguṇavibhāvanato vā paguṇaṃ.",
  "tika-s0105t0:462_11": "Yathāha “vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme”ti.",
  "tika-s0105t0:463_0": "Dhammakkhandhā kathitāti yojanā. Evaṃ idha catūhipi padehi pariyattidhammoyeva gahito,",
  "tika-s0105t0:463_1": "tadaṭṭhakathāyaṃ pana “savanavelāyaṃ, upaparikkhaṇavelāyaṃ, paṭipajjanavelāyanti",
  "tika-s0105t0:463_2": "sabbadāpi iṭṭhamevāti madhuraṃ, sabbaññutaññāṇasannissayāya paṭibhānasampadāya pavattitattā",
  "tika-s0105t0:463_3": "suppavattibhāvato, nipuṇabhāvato ca paguṇaṃ, vibhajitabbassa atthassa khandhādivasena,",
  "tika-s0105t0:463_4": "kusalādivasena, uddesādivasena ca suṭṭhu vibhajanato suvibhattanti tīhipi padehi",
  "tika-s0105t0:463_5": "pariyattidhammameva vadatī”ti vuttaṃ. Āpāthakāle viya majjanakālepi, kathentassa",
  "tika-s0105t0:463_6": "viya suṇantassāpi sammukhībhāvato ubhatopaccakkhatādassanatthaṃ idheva “ima”nti āsannapaccakkhavacanamāha.",
  "tika-s0105t0:463_7": "Puna “dhamma”nti idaṃ yathāvuttassa catubbidhassāpi dhammassa sādhāraṇavacanaṃ. Pariyattidhammopi",
  "tika-s0105t0:463_8": "hi saraṇesu ca sīlesu ca patiṭṭhānamattāyapi yāthāvapaṭipattiyā apāyapatanato dhāreti,",
  "tika-s0105t0:463_9": "imassa ca atthassa idameva chattamāṇavakavimānaṃ sādhakanti daṭṭhabbaṃ. Sādhāraṇabhāvena",
  "tika-s0105t0:463_10": "yathāvuttaṃ dhammaṃ paccakkhaṃ katvā dassento puna “ima”nti āha. Yasmā cesā bha-kārattayena",
  "tika-s0105t0:463_11": "ca paṭimaṇḍitā dodhakagāthā, tasmā tatiyapāde madhurasadde ma-kāro adhikopi ariyacariyādipadehi",
  "tika-s0105t0:463_12": "viya anekakkharapadena yuttattā anupavajjoti daṭṭhabbaṃ.",
  "tika-s0105t0:464_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0105t0:464_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā ceva “yāni",
  "tika-s0105t0:464_2": "tāni sīlāni akhaṇḍāni acchiddāni asabalāni akammāsāni bhujissāni viññupasatthāni",
  "tika-s0105t0:464_3": "aparāmaṭṭhāni samādhisaṃvattanikāni, tathārūpehi sīlehi sīlasāmaññagato viharatī”ti",
  "tika-s0105t0:464_4": "evaṃ vuttānaṃ sīlānañca saṃhatabhāvena, diṭṭhisīlasāmaññenāti attho. Saṃhatoti saṅghaṭito,",
  "tika-s0105t0:464_5": "sametoti vuttaṃ hoti. Ariyapuggalā hi yattha katthaci dūre ṭhitāpi attano guṇasāmaggiyā",
  "tika-s0105t0:464_6": "saṃhatā eva. “Vuttañheta”ntiādinā āhaccapāṭhena samattheti.",
  "tika-s0105t0:465_0": "Yatthāti yasmiṃ saṅghe. Dinnanti pariccattaṃ annādideyyadhammaṃ, gāthābandhattā cettha",
  "tika-s0105t0:465_1": "anunāsikalopo. Dodhakagāthā hesā. Mahapphalamāhūti “mahapphala”nti buddhādayo āhu.",
  "tika-s0105t0:465_2": "Catūsūti cettha ca-kāro adhikopi vuttanayena anupavajjo. Accantameva kilesāsucito",
  "tika-s0105t0:465_3": "visuddhattā sucīsu. “Sotāpanno sotāpattiphalasacchikiriyāya paṭipanno”tiādinā vuttesu",
  "tika-s0105t0:465_4": "catūsu purisayugesu. Catusaccadhammassa, nibbānadhammassa ca paccakkhato dassanena,",
  "tika-s0105t0:465_5": "ariyadhammassa paccakkhadassāvitāya vā dhammadasā. Te puggalā maggaṭṭhaphalaṭṭhe",
  "tika-s0105t0:465_6": "yugale akatvā visuṃ visuṃ puggalagaṇanena aṭṭha ca honti. Imaṃ saṅghaṃ saraṇatthaṃ",
  "tika-s0105t0:465_7": "saraṇāya parāyaṇāya apāyadukkhavaṭṭadukkhaparitāṇāya upehi upagaccha bhaja seva,",
  "tika-s0105t0:465_8": "evaṃ vā jānāhi bujjhassūti saha yojanāya attho. Yattha yesu sucīsu catūsu purisayugesu",
  "tika-s0105t0:465_9": "dinnaṃ mahapphalamāhu, dhammadasā te puggalā aṭṭha ca, imaṃ saṅghaṃ saraṇatthamupehīti",
  "tika-s0105t0:465_10": "vā sambandho. Evampi hi paṭiniddeso yutto eva atthato abhinnattāti daṭṭhabbaṃ. Gāthāsukhatthañcettha",
  "tika-s0105t0:465_11": "purisapade īkāraṃ, puggalāpade ca rassaṃ katvā niddeso.",
  "tika-s0105t0:466": "Ettāvatāti “esāha”ntiādivacanakkamena. Tīṇi vatthūni “saraṇa”nti gamanāni, tikkhattuṃ vā “saraṇa”nti gamanānīti saraṇagamanāni. Paṭivedesīti attano hadayagataṃ vācāya pavedesi.",
  "tika-s0105t0:467": "Saraṇagamanakathāvaṇṇanā",
  "tika-s0105t0:468_0": "Saraṇagamanassa visayappabhedaphalasaṃkilesabhedānaṃ viya, kattu ca vibhāvanā tattha",
  "tika-s0105t0:468_1": "kosallāya hoti yevāti saha kattunā taṃ vidhiṃ dassetuṃ “idāni tesu saraṇagamanesu",
  "tika-s0105t0:468_2": "kosallatthaṃ…pe… veditabbo”ti vuttaṃ. “Yo ca saraṇaṃ gacchatī”ti iminā hi kattāraṃ",
  "tika-s0105t0:468_3": "vibhāveti tena vinā saraṇagamanasseva asambhavato, “saraṇagamana”nti iminā ca saraṇagamanameva,",
  "tika-s0105t0:468_4": "“saraṇa”ntiādīhi pana yathākkamaṃ visayādayo. Kasmā panettha vodānaṃ na gahitaṃ,",
  "tika-s0105t0:468_5": "nanu vodānavibhāvanāpi tattha kosallāya hotīti? Saccametaṃ, taṃ pana saṃkilesaggahaṇeneva",
  "tika-s0105t0:468_6": "atthato vibhāvitaṃ hotīti na gahitaṃ. Yāni hi nesaṃ saṃkilesakāraṇāni aññāṇādīni,",
  "tika-s0105t0:468_7": "tesaṃ sabbena sabbaṃ anuppannānaṃ anuppādanena, uppannānañca pahānena vodānaṃ hotīti.",
  "tika-s0105t0:468_8": "Atthatoti saraṇasaddatthato, “saraṇatthato”tipi pāṭho, ayamevattho. Hiṃsatthassa",
  "tika-s0105t0:468_9": "sarasaddassa vasenetaṃ siddhanti dassento dhātvatthavasena “hiṃsatīti saraṇa”nti",
  "tika-s0105t0:468_10": "vatvā taṃ pana hiṃsanaṃ kesaṃ, kathaṃ, kassa vāti codanaṃ sodheti “saraṇagatāna”ntiādinā.",
  "tika-s0105t0:468_11": "Kesanti hi saraṇagatānaṃ. Kathanti teneva saraṇagamanena. Kassāti bhayādīnanti yathākkamaṃ",
  "tika-s0105t0:468_12": "sodhanā. Tattha saraṇagatānanti “saraṇa”nti gatānaṃ. Saraṇagamanenāti “saraṇa”nti",
  "tika-s0105t0:468_13": "gamanena kusaladhammena. Bhayanti vaṭṭabhayaṃ. Santāsanti cittutrāsaṃ teneva cetasikadukkhassa",
  "tika-s0105t0:468_14": "saṅgahitattā. Dukkhanti kāyikadukkhaggahaṇaṃ. Duggatiparikilesanti duggatipariyāpannaṃ",
  "tika-s0105t0:468_15": "sabbampi dukkhaṃ “duggatiyaṃ parikilissanaṃ saṃvibādhanaṃ, samupatāpanaṃ vā”ti katvā,",
  "tika-s0105t0:468_16": "tayidaṃ sabbaṃ parato phalakathāyaṃ āvi bhavissati. Hiṃsanañcettha vināsanameva,",
  "tika-s0105t0:468_17": "na pana sattahiṃsanamivāti dasseti “hanati vināsetī”ti iminā. Etanti saraṇapadaṃ.",
  "tika-s0105t0:468_18": "Adhivacananti nāmaṃ, pasiddhavacanaṃ vā, yathābhuccaṃ vā guṇaṃ adhikicca pavattavacanaṃ.",
  "tika-s0105t0:468_19": "Tenāha “ratanattayassevā”ti.",
  "tika-s0105t0:469_0": "Evaṃ hiṃsanatthavasena avisesato saraṇasaddatthaṃ dassetvā idāni tadatthavaseneva",
  "tika-s0105t0:469_1": "visesato dassetuṃ “atha vā”tiādi vuttaṃ. Ratanattayassa paccekaṃ hiṃsanakāraṇadassanameva",
  "tika-s0105t0:469_2": "hi purimanayato imassa visesoti. Tattha hite pavattanenāti “sampannasīlā bhikkhave",
  "tika-s0105t0:469_3": "viharathā”tiādinā atthe sattānaṃ niyojanena. Ahitā ca nivattanenāti “pāṇātipātassa",
  "tika-s0105t0:469_4": "kho pāpako vipāko, pāpakaṃ abhisamparāya”ntiādinā ādīnavadassanādimukhena anatthato",
  "tika-s0105t0:469_5": "ca sattānaṃ nivattanena. Bhayaṃ hiṃsatīti hitāhitesu appavattipavattihetukaṃ byasanaṃ",
  "tika-s0105t0:469_6": "appavattikaraṇena vināseti. Bhavakantārā uttāraṇena maggasaṅkhāto dhammo, phalanibbānasaṅkhāto",
  "tika-s0105t0:469_7": "pana assāsadānena sattānaṃ bhayaṃ hiṃsatīti yojanā. Kārānanti dānavasena, pūjāvasena",
  "tika-s0105t0:469_8": "ca upanītānaṃ sakkārānaṃ. Anupasaggopi hi saddo saupasaggo viya atthavisesavācako",
  "tika-s0105t0:469_9": "“appakampi kataṃ kāraṃ, puññaṃ hoti mahapphala”ntiādīsu viya. Anuttaradakkhiṇeyyabhāvato",
  "tika-s0105t0:469_10": "vipulaphalapaṭilābhakaraṇena sattānaṃ bhayaṃ hiṃ satīti yojetabbaṃ. Imināpi pariyāyenāti",
  "tika-s0105t0:469_11": "ratanattayassa paccekaṃ hiṃsakabhāvakāraṇadassanavasena vibhajitvā vuttena imināpi",
  "tika-s0105t0:469_12": "kāraṇena. Yasmā panidaṃ saraṇapadaṃ nāthapadaṃ viya suddhanāmapadattā dhātvatthaṃ",
  "tika-s0105t0:469_13": "antonītaṃ katvā saṅketatthampi vadati, tasmā heṭṭhā saraṇaṃ parāyaṇanti attho vuttoti daṭṭhabbaṃ.",
  "tika-s0105t0:470_0": "Evaṃ saraṇatthaṃ dassetvā idāni saraṇagamanatthaṃ dassento “tappasādā”tiādimāha.",
  "tika-s0105t0:470_1": "Tattha “sammāsambuddho bhagavā, svākkhāto dhammo, suppaṭipanno saṅgho”ti evamādinā",
  "tika-s0105t0:470_2": "tasmiṃ ratanattaye pasādo tappasādo, tadeva ratanattayaṃ garu etassāti taggaru, tassa",
  "tika-s0105t0:470_3": "bhāvo taggarutā, tappasādo ca taggarutā ca tappasādataggarutā, tāhi. Vihatakileso",
  "tika-s0105t0:470_4": "vidhutavicikicchāsammohāsaddhiyādipāpadhammattā, tadeva ratanattayaṃ parāyaṇaṃ parāgati",
  "tika-s0105t0:470_5": "tāṇaṃ leṇaṃ etassāti tapparāyaṇo, tassa bhāvo tapparāyaṇatā, sāyeva ākāro tapparāyaṇatākāro,",
  "tika-s0105t0:470_6": "tena pavatto tapparāyaṇatākārappavatto. Ettha ca pasādaggahaṇena lokiyaṃ saraṇagamanamāha.",
  "tika-s0105t0:470_7": "Tañhi saddhāpadhānaṃ, na ñāṇapadhānaṃ, garutāgahaṇena pana lokuttaraṃ. Ariyā hi ratanattayaṃ",
  "tika-s0105t0:470_8": "guṇābhiññatāya pāsāṇacchattaṃ viya garuṃ katvā passanti, tasmā tappasādena tadaṅgappahānavasena",
  "tika-s0105t0:470_9": "vihatakileso, taggarutāya ca agāravakaraṇahetūnaṃ samucchedavasenāti yojetabbaṃ.",
  "tika-s0105t0:470_10": "Tapparāyaṇatā panettha taggatikatāti tāya catubbidhampi vakkhamānaṃ saraṇagamanaṃ",
  "tika-s0105t0:470_11": "gahitanti daṭṭhabbaṃ. Avisesena vā pasādagarutā jotitāti pasādaggahaṇena anaveccappasādassa",
  "tika-s0105t0:470_12": "lokiyassa, aveccappasādassa ca lokuttarassa gahaṇaṃ, tathā garutāgahaṇena lokiyassa",
  "tika-s0105t0:470_13": "garukaraṇassa, lokuttarassa cāti ubhayenapi padena ubhayampi lokiyalokuttarasaraṇagamanaṃ",
  "tika-s0105t0:470_14": "yojetabbaṃ. Uppajjati cittametenāti uppādo, sampayuttadhammasamūho, cittañca taṃ",
  "tika-s0105t0:470_15": "uppādo cāti cittuppādo. Samāhāradvandepi hi katthaci pulliṅgamicchanti saddavidū,",
  "tika-s0105t0:470_16": "tadākārappavattaṃ saddhāpaññādisampayuttadhammasahitaṃ cittaṃ saraṇagamanaṃ nāma",
  "tika-s0105t0:470_17": "“saraṇanti gacchati etenāti katvā”ti vuttaṃ hoti. “Taṃsamaṅgī”tiādi kattuvibhāvanā.",
  "tika-s0105t0:470_18": "Tena yathāvuttacittuppādena samaṅgīti taṃsamaṅgī. Tenāha “vuttappakārena cittuppādenā”ti.",
  "tika-s0105t0:470_19": "Upetīti bhajati sevati payirupāsati, jānāti vā, bujjhatīti attho.",
  "tika-s0105t0:471_0": "Lokuttaraṃ saraṇagamanaṃ kesanti āha “diṭṭhasaccāna”nti, aṭṭhannaṃ ariyapuggalānanti",
  "tika-s0105t0:471_1": "attho. Kadā taṃ ijjhatīti āha “maggakkhaṇe”ti, “ijjhatī”ti padena cetassa sambandho.",
  "tika-s0105t0:471_2": "Maggakkhaṇe ijjhamāneneva hi catusaccādhigamena phalaṭṭhānampi saraṇagamakatā sijjhati",
  "tika-s0105t0:471_3": "lokuttarasaraṇagamanassa bhedābhāvato, tesañca ekasantānattā. Kathaṃ taṃ ijjhatīti",
  "tika-s0105t0:471_4": "āha “saraṇagamanupakkilesasamucchedenā”tiādi, upapakkilesasamucchedato, ārammaṇato,",
  "tika-s0105t0:471_5": "kiccato ca sakalepi ratanattaye ijjhatīti vuttaṃ hoti. Saraṇagamanupakkilesasamucchedenāti",
  "tika-s0105t0:471_6": "cettha pahānābhisamayaṃ sandhāya vuttaṃ, ārammaṇatoti sacchikiriyābhisamayaṃ. Nibbānārammaṇaṃ",
  "tika-s0105t0:471_7": "hutvā ārammaṇato ijjhatīti hi yojetabbaṃ, tvā-saddo ca hetutthavācako yathā “sakko",
  "tika-s0105t0:471_8": "hutvā nibbattī”ti. Apica “ārammaṇato”ti vuttamevatthaṃ sarūpato niyameti “nibbānārammaṇaṃ",
  "tika-s0105t0:471_9": "hutvā”ti iminā. “Kiccato”ti tadavasesaṃ bhāvanābhisamayaṃ pariññābhisamayañca sandhāya",
  "tika-s0105t0:471_10": "vuttaṃ. “Ārammaṇato nibbānārammaṇaṃ hutvā”ti etena vā maggakkhaṇānurūpaṃ ekārammaṇataṃ",
  "tika-s0105t0:471_11": "dassetvā “kiccato”ti iminā pahānato avasesaṃ kiccattayaṃ dassitanti daṭṭhabbaṃ. “Maggakkhaṇe,",
  "tika-s0105t0:471_12": "nibbānārammaṇaṃ hutvā”ti ca vuttattā atthato maggañāṇasaṅkhāto catusaccādhigamo eva",
  "tika-s0105t0:471_13": "lokuttarasaraṇagamananti viññāyati. Tattha hi catusaccādhigamane saraṇagamanupakkilesassa",
  "tika-s0105t0:471_14": "pahānābhisamayavasena samucchindanaṃ bhavati, nibbānadhammo pana sacchikiriyābhisamayavasena,",
  "tika-s0105t0:471_15": "maggadhammo ca bhāvanābhisamayavasena paṭivijjhiyamānoyeva saraṇagamanatthaṃ sādheti,",
  "tika-s0105t0:471_16": "buddhaguṇā pana sāvakagocarabhūtā pariññābhisamayavasena paṭivijjhiyamānā saraṇagamanatthaṃ",
  "tika-s0105t0:471_17": "sādhenti, tathā ariyasaṅghaguṇā. Tenāha “sakalepi ratanattaye ijjhatī”ti.",
  "tika-s0105t0:472_0": "Phalapariyattīnampettha vuttanayena maggānuguṇappavattiyā gahaṇaṃ, apariññeyyabhūtānañca",
  "tika-s0105t0:472_1": "buddhasaṅghaguṇānaṃ tagguṇasāmaññatāyāti daṭṭhabbaṃ. Evañhi sakalabhāvavisiṭṭhavacanaṃ",
  "tika-s0105t0:472_2": "upapannaṃ hotīti. Ijjhantañca saheva ijjhati, na lokiyaṃ viya paṭipāṭiyā asammohapaṭivedhena",
  "tika-s0105t0:472_3": "paṭividdhattāti gahetabbaṃ. Padīpassa viya hi ekakkhaṇeyeva maggassa catukiccasādhananti.",
  "tika-s0105t0:472_4": "Ye pana vadanti “saraṇagamanaṃ nibbānārammaṇaṃ hutvā na pavattati, maggassa adhigatattā",
  "tika-s0105t0:472_5": "pana adhigatameva taṃ hoti ekaccānaṃ tevijjādīnaṃ lokiyavijjādayo viyā”ti, tesaṃ",
  "tika-s0105t0:472_6": "pana vacane lokiyameva saraṇagamanaṃ siyā, na lokuttaraṃ, tañca ayuttameva duvidhassāpi",
  "tika-s0105t0:472_7": "tassa icchitabbattā. Tadaṅgappahānena saraṇagamanupakkilesavikkhambhanaṃ. Ārammaṇato",
  "tika-s0105t0:472_8": "buddhādiguṇārammaṇaṃ hutvāti etthāpi vuttanayena attho, saraṇagamanupakkilesavikkhambhanato,",
  "tika-s0105t0:472_9": "ārammaṇato ca sakalepi ratanattaye ijjhatīti vuttaṃ hoti.",
  "tika-s0105t0:473_0": "Tanti lokiyasaraṇagamanaṃ. “Sammāsambuddho bhagavā”tiādinā saddhāpaṭilābho. Saddhāmūlikāti",
  "tika-s0105t0:473_1": "yathāvuttasaddhāpubbaṅgamā. Sahajātavasena pubbaṅgamatāyeva hi tammūlikatā saddhāvirahitassa",
  "tika-s0105t0:473_2": "buddhādīsu sammādassanassa asambhavato. Sammādiṭṭhi nāma buddhasubuddhataṃ, dhammasudhammataṃ",
  "tika-s0105t0:473_3": "saṅghasuppaṭipannatañca lokiyāvabodhavasena sammā ñāyena dassanato. “Saddhāpaṭilābho”ti",
  "tika-s0105t0:473_4": "iminā sammādiṭṭhivirahitāpi saddhā lokiyasaraṇagamananti dasseti, “saddhāmūlikā ca",
  "tika-s0105t0:473_5": "sammādiṭṭhī”ti pana etena saddhūpanissayā yathāvuttā paññāti. Lokiyampi hi saraṇagamanaṃ",
  "tika-s0105t0:473_6": "duvidhaṃ ñāṇasampayuttaṃ, ñāṇavippayuttañca. Tattha paṭhamena padena mātādīhi ussāhitadārakādīnaṃ",
  "tika-s0105t0:473_7": "viya ñāṇavippayuttaṃ saraṇagamanaṃ gahitaṃ, dutiyena pana ñāṇasampayuttaṃ. Tadubhayameva",
  "tika-s0105t0:473_8": "puññakiriyavatthu visesabhāvena dassetuṃ “dasasu puññakiriyavatthūsu diṭṭhijukammanti",
  "tika-s0105t0:473_9": "vuccatī”ti āha. Diṭṭhi eva attano paccayehi ujuṃ karīyatīti hi atthena sammādiṭṭhiyā",
  "tika-s0105t0:473_10": "diṭṭhijukammabhāvo, diṭṭhi ujuṃ karīyati etenāti atthena pana saddhāyapi. Saddhāsammādiṭṭhiggahaṇena",
  "tika-s0105t0:473_11": "cettha tappadhānassāpi cittuppādassa gahaṇaṃ, diṭṭhijukammapadena ca yathāvuttena",
  "tika-s0105t0:473_12": "karaṇasādhanena, evañca katvā “tapparāyaṇatākārappavatto cittuppādo”ti heṭṭhā vuttavacanaṃ",
  "tika-s0105t0:473_13": "samatthitaṃ hoti, saddhāsammādiṭṭhīnaṃ pana visuṃ gahaṇaṃ taṃsampayuttacittuppādassa",
  "tika-s0105t0:473_14": "tappadhānatāyāti daṭṭhabbaṃ.",
  "tika-s0105t0:474_0": "Tayidanti lokiyaṃ saraṇagamanameva paccāmasati lokuttarassa tathā bhedābhāvato. Tassa",
  "tika-s0105t0:474_1": "hi maggakkhaṇeyeva vuttanayena ijjhanato tathāvidhassa samādānassa avijjamānattā",
  "tika-s0105t0:474_2": "esa bhedo na sambhavatīti. Attā sanniyyātīyati appīyati pariccajīyati etenāti attasanniyyātanaṃ,",
  "tika-s0105t0:474_3": "yathāvuttaṃ saraṇagamanasaṅkhātaṃ diṭṭhijukammaṃ. Taṃ ratanattayaṃ parāyaṇaṃ paṭisaraṇametassāti",
  "tika-s0105t0:474_4": "tapparāyaṇo, puggalo, cittuppādo vā, tassa bhāvo tapparāyaṇatā, tadeva diṭṭhijukammaṃ.",
  "tika-s0105t0:474_5": "“Saraṇa”nti adhippāyena sissabhāvaṃ antevāsikabhāvasaṅkhātaṃ vattapaṭivattādikaraṇaṃ",
  "tika-s0105t0:474_6": "upagacchati etenāti sissabhāvūpagamanaṃ. Saraṇagamanādhippāyeneva paṇipatati etenāti",
  "tika-s0105t0:474_7": "paṇipāto, paṇipatanañcettha abhivādanapaccuṭṭhānaañjalikammasāmīcikammameva, sabbattha",
  "tika-s0105t0:474_8": "ca atthato yathāvuttadiṭṭhijukammameva veditabbaṃ.",
  "tika-s0105t0:475_0": "Saṃsāradukkhanittharaṇatthaṃ attano attabhāvassa pariccajanaṃ attapariccajanaṃ. Tapparāyaṇatādīsupi",
  "tika-s0105t0:475_1": "eseva nayo. Hitopadesakathāpariyāyena dhammassāpi ācariyabhāvo samudācarīyati “phalo",
  "tika-s0105t0:475_2": "ambo aphalo ca, te satthāro ubho mamā”tiādīsu viyāti āha “dhammassa antevāsiko”ti.",
  "tika-s0105t0:475_3": "“Abhivādanā”tiādi paṇipātassa atthadassanaṃ. Buddhādīnaṃyevāti avadhāraṇassa attasanniyyātanādīsupi",
  "tika-s0105t0:475_4": "sīhagatikavasena adhikāro veditabbo. Evañhi tadaññanivattanaṃ kataṃ hotīti. “Imesañhī”tiādi",
  "tika-s0105t0:475_5": "catudhā pavattanassa samatthanaṃ, kāraṇadassanaṃ vā.",
  "tika-s0105t0:476_0": "Evaṃ attasanniyyātanādīni ekena pakārena dassetvā idāni aparehipi pakārehi dassetuṃ",
  "tika-s0105t0:476_1": "“apicā”tiādi āraddhaṃ, etena attasanniyyātanatapparāyaṇatādīnaṃ catunnaṃ pariyāyantarehipi",
  "tika-s0105t0:476_2": "attasanniyyātanatapparāyaṇatādi katameva hoti atthassa abhinnattā yathā taṃ “sikkhāpaccakkhānaabhūtārocanānī”ti",
  "tika-s0105t0:476_3": "dasseti. Jīvitapariyantikanti bhāvanapuṃsakavacanaṃ, yāvajīvaṃ gacchāmīti attho.",
  "tika-s0105t0:476_4": "Mahākassapo kira sayameva pabbajitavesaṃ gahetvā mahātitthabrāhmaṇagāmato nikkhamitvā",
  "tika-s0105t0:476_5": "gacchanto tigāvutamaggaṃ paccuggamanaṃ katvā antarā ca rājagahaṃ, antarā ca nāḷandaṃ",
  "tika-s0105t0:476_6": "bahuputtakanigrodharukkhamūle ekakameva nisinnaṃ bhagavantaṃ passitvā “ayaṃ bhagavā",
  "tika-s0105t0:476_7": "arahaṃ sammāsambuddho”ti ajānantoyeva “satthārañca vatāhaṃ passeyyaṃ, bhagavantameva",
  "tika-s0105t0:476_8": "passeyya”ntiādinā saraṇagamanamakāsi. Tena vuttaṃ “mahākassapassa saraṇagamanaṃ viyā”ti.",
  "tika-s0105t0:476_9": "Vitthāro kassapasaṃyuttaṭṭhakathāyaṃ gahetabbo. Tattha satthārañcavatāhaṃ passeyyaṃ,",
  "tika-s0105t0:476_10": "bhagavantameva passeyyanti sace ahaṃ satthāraṃ passeyyaṃ, imaṃ bhagavantaṃyeva passeyyaṃ.",
  "tika-s0105t0:476_11": "Na hi me ito aññena satthārā bhavituṃ sakkā. Sugatañca vatāhaṃ passeyyaṃ, bhagavantameva",
  "tika-s0105t0:476_12": "passeyyanti sace ahaṃ sammāpaṭipattiyā suṭṭhu gatattā sugataṃ nāma passeyyaṃ, imaṃ",
  "tika-s0105t0:476_13": "bhagavantaṃyeva passeyyaṃ. Na hi me ito aññena sugatena bhavituṃ sakkā. Sammāsambuddhañca",
  "tika-s0105t0:476_14": "vatāhaṃ passeyyaṃ, bhagavantameva passeyyanti sace ahaṃ sammā sāmañca saccāni buddhattā",
  "tika-s0105t0:476_15": "sammāsambuddhaṃ nāma passeyyaṃ, imaṃ bhagavantaṃyeva passeyyaṃ, na hi me ito aññena",
  "tika-s0105t0:476_16": "sammāsambuddhena bhavituṃ sakkāti ayamettha aṭṭhakathā. Sabbattha ca-saddo, vata-saddo",
  "tika-s0105t0:476_17": "ca padapūraṇamattaṃ, ce-saddena vā bhavitabbaṃ “sace”ti aṭṭhakathāyaṃ vuttattā. Vata-saddo",
  "tika-s0105t0:476_18": "ca passitukāmatāya ekaṃsatthaṃ dīpetītipi yujjati.",
  "tika-s0105t0:477_0": "“So aha”ntiādi suttanipāte āḷavakasutte. Tattha kiñcāpi maggeneva tassa saraṇagamanamāgataṃ,",
  "tika-s0105t0:477_1": "sotāpannabhāvadassanatthaṃ, pana pasādānurūpadassanatthañca evaṃ vācaṃ bhindatīti",
  "tika-s0105t0:477_2": "tadaṭṭhakathāyaṃ vuttaṃ. Gāmā gāmanti aññasmā devagāmā aññaṃ devagāmaṃ, devatānaṃ",
  "tika-s0105t0:477_3": "vā khuddakaṃ, mahantañca gāmantipi attho. Purā puranti etthāpi eseva nayo. Dhammassa",
  "tika-s0105t0:477_4": "ca sudhammatanti buddhassa subuddhataṃ, dhammassa sudhammataṃ, saṅghassa suppaṭipannatañca",
  "tika-s0105t0:477_5": "abhitthavitvāti saha samuccayena, pāṭhasesena ca attho, sambuddhaṃ namassamāno dhammaghosako",
  "tika-s0105t0:477_6": "hutvā vicarissāmīti vuttaṃ hoti.",
  "tika-s0105t0:478_0": "Āḷavakādīnanti ādi-saddena sātāgirahemavatādīnampi saṅgaho. Nanu ca ete āḷavakādayo",
  "tika-s0105t0:478_1": "adhigatamaggattā maggeneva āgatasaraṇagamanā, kasmā tesaṃ tapparāyaṇatāsaraṇagamanaṃ",
  "tika-s0105t0:478_2": "vuttanti? Maggenāgatasaraṇagamanehipi tehi tapparāyaṇatākārassa paveditattā. “So",
  "tika-s0105t0:478_3": "ahaṃ vicarissāmi…pe… sudhammataṃ, te mayaṃ vicarissāma, gāmā gāmaṃ nagā nagaṃ…pe…",
  "tika-s0105t0:478_4": "sudhammata”nti ca hi etehi tapparāyaṇatākāro pavedito. Tasmā saraṇagamanavisesamanapekkhitvā",
  "tika-s0105t0:478_5": "pavedanākāramattaṃ upadisantena evaṃ vuttanti daṭṭhabbaṃ. Athāti “kathaṃ kho brāhmaṇo",
  "tika-s0105t0:478_6": "hotī”tiādinā puṭṭhassa aṭṭhavidhapañhassa “pubbenivāsaṃ yo vedī”tiādinā byākaraṇapariyosānakāle.",
  "tika-s0105t0:478_7": "Idañhi majjhimapaṇṇāsake brahmāyusutte paricumbatīti pariphusati. Parisambāhatīti",
  "tika-s0105t0:478_8": "parimajjati. Evampi paṇipāto daṭṭhabboti evampi paramanipaccakārena paṇipāto daṭṭhabbo.",
  "tika-s0105t0:479_0": "So panesāti paṇipāto. Ñāti…pe… vasenāti ettha ñātivasena, bhayavasena, ācariyavasena,",
  "tika-s0105t0:479_1": "dakkhiṇeyyavasenāti paccekaṃ yojetabbaṃ dvandaparato suyyamānattā. Tattha ñātivasenāti",
  "tika-s0105t0:479_2": "ñātibhāvavasena. Bhāvappadhānaniddeso hi ayaṃ, bhāvalopaniddeso vā tabbhāvasseva",
  "tika-s0105t0:479_3": "adhippetattā. Evaṃ sesesupi paṇipātapadena cetesaṃ sambandho tabbasena paṇipātassa",
  "tika-s0105t0:479_4": "catubbidhattā. Tenāha “dakkhiṇeyyapaṇipātenā”ti, dakkhiṇeyyatāhetukena paṇipātenevāti",
  "tika-s0105t0:479_5": "attho. Itarehīti ñātibhāvādihetukehi paṇipātehi. “Seṭṭhavasenevā”tiādi tassevatthassa",
  "tika-s0105t0:479_6": "samatthanaṃ. Idāni “na itarehī”tiādinā vuttameva atthattayaṃ yathākkamaṃ vitthārato",
  "tika-s0105t0:479_7": "dassetuṃ “tasmā”tiādi vuttaṃ. “Sākiyo vā”ti pitupakkhato ñātikuladassanaṃ, “koliyo",
  "tika-s0105t0:479_8": "vā”ti pana mātupakkhato. Vandatīti paṇipātassa upalakkhaṇavacanaṃ. Rājapūjitoti rājūhi,",
  "tika-s0105t0:479_9": "rājūnaṃ vā pūjito yathā “gāmapūjito”ti. Pūjāvacanapayoge hi kattari sāmivacanamicchanti",
  "tika-s0105t0:479_10": "saddavidū. Bhagavatoti bodhisattabhūtassa, buddhabhūtassa vā bhagavato. Uggahitanti sikkhitasippaṃ.",
  "tika-s0105t0:480_0": "“Catudhā”tiādi siṅgālovādasutte gharamāvasanti ghare vasanto, kammappavacanīyayogato",
  "tika-s0105t0:480_1": "cettha bhummatthe upayogavacanaṃ. Kammaṃ payojayeti kasivāṇijjādikammaṃ payojeyya.",
  "tika-s0105t0:480_2": "Kulānañhi na sabbakālaṃ ekasadisaṃ vattati, kadāci rājādivasena āpadāpi uppajjati,",
  "tika-s0105t0:480_3": "tasmā “āpadāsu uppannāsu bhavissatī”ti evaṃ manasi katvā nidhāpeyyāti āha “āpadāsu",
  "tika-s0105t0:480_4": "bhavissatī”ti. Imesu pana catūsu koṭṭhāsesu “ekena bhoge bhuñjeyyā”ti vuttakoṭṭhāsatoyeva",
  "tika-s0105t0:480_5": "gahetvā bhikkhūnampi kapaṇaddhikādīnampi dānaṃ dātabbaṃ, pesakāranhāpitakādīnampi",
  "tika-s0105t0:480_6": "vetanaṃ dātabbanti ayaṃ bhogapariggahaṇānusāsanī, evarūpaṃ anusāsaniṃ uggahetvāti",
  "tika-s0105t0:480_7": "attho. Idañhi diṭṭhadhammikaṃyeva sandhāya vadati, samparāyikaṃ, pana niyyānikaṃ",
  "tika-s0105t0:480_8": "vā anusāsaniṃ paccāsisantopi dakkhiṇeyyapaṇipātameva karoti nāmāti daṭṭhabbaṃ. “Yo",
  "tika-s0105t0:480_9": "panā”tiādi “seṭṭhavaseneva…pe… gaṇhātī”ti vuttassatthassa vitthāravacanaṃ.",
  "tika-s0105t0:481_0": "“Eva”ntiādi pana “seṭṭhavasena ca bhijjatī”ti vuttassa byatirekadassanaṃ. Atthavasā",
  "tika-s0105t0:481_1": "liṅgavibhattivipariṇāmoti katvā gahitasaraṇāya upāsikāya vātipi yojetabbaṃ. Evamīdisesu.",
  "tika-s0105t0:481_2": "Pabbajitampīti pi-saddo sambhāvanatthoti vuttaṃ “pageva apabbajita”nti. Saraṇagamanaṃ",
  "tika-s0105t0:481_3": "na bhijjati seṭṭhavasena avanditattā. Tathāti anukaḍḍhanatthe nipāto “saraṇagamanaṃ",
  "tika-s0105t0:481_4": "na bhijjatī”ti. Raṭṭhapūjitattāti raṭṭhe, raṭṭhavāsīnaṃ vā pūjitattā. Tayidaṃ bhayavasena",
  "tika-s0105t0:481_5": "vanditabbabhāvasseva samatthanaṃ, na tu abhedassa kāraṇadassanaṃ, tassa pana kāraṇaṃ",
  "tika-s0105t0:481_6": "seṭṭhavasena avanditattāti veditabbaṃ. Vuttañhi “seṭṭhavasena ca bhijjatī”ti. Seṭṭhavasenāti",
  "tika-s0105t0:481_7": "loke aggadakkhiṇeyyatāya seṭṭhabhāvavasenāti attho. Tenāha “ayaṃ loke aggadakkhiṇeyyoti",
  "tika-s0105t0:481_8": "vandatī”ti. Titthiyampi vandato na bhijjati, pageva itaraṃ. Saraṇagamanappabhedoti",
  "tika-s0105t0:481_9": "saraṇagamanavibhāgo, tabbibhāgasambandhato cettha sakkā abhedopi sukhena dassetunti",
  "tika-s0105t0:481_10": "abhedadassanaṃ kataṃ.",
  "tika-s0105t0:482_0": "Ariyamaggo eva lokuttarasaraṇagamananti cattāri sāmaññaphalāni vipākaphalabhāvena",
  "tika-s0105t0:482_1": "vuttāni. Sabbadukkhakkhayoti sakalassa vaṭṭadukkhassa anuppādanirodho nibbānaṃ. Ettha",
  "tika-s0105t0:482_2": "ca kammasadisaṃ vipākaphalaṃ, tabbiparītaṃ ānisaṃsaphalanti daṭṭhabbaṃ. Yathā hi",
  "tika-s0105t0:482_3": "sālibījādīnaṃ phalāni taṃsadisāni vipakkāni nāma honti, vipākaniruttiñca labhanti,",
  "tika-s0105t0:482_4": "na mūlaṅkurapattakkhandhanāḷāni, evaṃ kusalākusalānaṃ phalāni arūpadhammabhāvena,",
  "tika-s0105t0:482_5": "sārammaṇabhāvena ca sadisāni vipakkāni nāma honti, vipākaniruttiñca labhanti, na",
  "tika-s0105t0:482_6": "tadaññāni kammanibbattānipi kammaasadisāni, tāni pana ānisaṃsāni nāma honti, ānisaṃsaniruttimattañca",
  "tika-s0105t0:482_7": "labhantīti. “Vuttañheta”ntiādinā dhammapade aggidattabrāhmaṇavatthupāḷimāharitvā dasseti.",
  "tika-s0105t0:483_0": "Yo cāti ettha ca-saddo byatireke, yo panāti attho. Tatrāyamadhippāyo – byatirekatthadīpane",
  "tika-s0105t0:483_1": "yadi “bahuṃ ve saraṇaṃ yanti, pabbatāni vanāni cā”tiādinā vuttaṃ khemaṃ saraṇaṃ na",
  "tika-s0105t0:483_2": "hoti, na uttamaṃ saraṇaṃ, etañca saraṇamāgamma sabbadukkhā na pamuccati, evaṃ sati",
  "tika-s0105t0:483_3": "kiṃ nāma vatthu khemaṃ saraṇaṃ hoti, uttamaṃ saraṇaṃ, kiṃ nāma vatthuṃ saraṇamāgamma",
  "tika-s0105t0:483_4": "sabbadukkhā pamuccatīti ce?",
  "tika-s0105t0:484": "Yo ca buddhañca dhammañca, saṅghañca saraṇaṃ gato…pe…",
  "tika-s0105t0:485": "Etaṃ kho saraṇaṃ khemaṃ, etaṃ saraṇamuttamaṃ;",
  "tika-s0105t0:486": "Etaṃ saraṇamāgamma, sabbadukkhā pamuccatīti. ;",
  "tika-s0105t0:487_0": "Evamīdisesu. Lokiyassa saraṇagamanassa aññatitthiyāvandanādinā kuppanato, calanato",
  "tika-s0105t0:487_1": "ca akuppaṃ acalaṃ lokuttarameva saraṇagamanaṃ pakāsetuṃ “cattāri ariyasaccāni, sammappaññāya",
  "tika-s0105t0:487_2": "passatī”ti vuttaṃ. Vācāsiliṭṭhatthañcettha sammāsaddassa rassattaṃ. “Dukkha”ntiādi",
  "tika-s0105t0:487_3": "“cattāri ariyasaccānī”ti vuttassa sarūpadassanaṃ. Dukkhassa ca atikkamanti dukkhanirodhaṃ.",
  "tika-s0105t0:487_4": "Dukkhūpasamagāminanti dukkhanirodhagāmiṃ. “Eta”nti “cattāri…pe… passatī”ti evaṃ vuttaṃ",
  "tika-s0105t0:487_5": "lokuttarasaraṇagamanasaṅkhātaṃ ariyasaccadassanaṃ. Kho-saddo avadhāraṇattho padattayepi yojetabbo.",
  "tika-s0105t0:488_0": "Niccato anupagamanādivasenāti “nicca”nti aggahaṇādivasena, itinā niddisitabbehi to-saddamicchanti",
  "tika-s0105t0:488_1": "saddavidū. “Vuttañheta”ntiādinā ñāṇavibhaṅgādīsu āgataṃ pāḷiṃ sādhakabhāvena āharati.",
  "tika-s0105t0:488_2": "Aṭṭhānanti janakahetupaṭikkhepo. Anavakāsoti paccayahetupaṭikkhepo. Ubhayenāpi kāraṇameva",
  "tika-s0105t0:488_3": "paṭikkhipati. Yanti yena kāraṇena. Diṭṭhisampannoti maggadiṭṭhiyā sampanno sotāpanno.",
  "tika-s0105t0:488_4": "Kañci saṅkhāranti catubhūmakesu saṅkhatasaṅkhāresu ekampi saṅkhāraṃ. Niccato upagaccheyyāti",
  "tika-s0105t0:488_5": "“nicco”ti gaṇheyya. Sukhato upagaccheyyāti “ekantasukhī attā hoti arogo paraṃ maraṇā”ti",
  "tika-s0105t0:488_6": "evaṃ attadiṭṭhivasena “sukho”ti gaṇheyya, diṭṭhivippayuttacittena pana ariyasāvako",
  "tika-s0105t0:488_7": "pariḷāhavūpasamatthaṃ mattahatthiparittāsito cokkhabrāhmaṇo viya ukkārabhūmiṃ kañci",
  "tika-s0105t0:488_8": "saṅkhāraṃ sukhato upagacchati. Attavāre kasiṇādipaṇṇattisaṅgahaṇatthaṃ “saṅkhāra”nti",
  "tika-s0105t0:488_9": "avatvā “dhamma”nti vuttaṃ. Yathāha parivāre –",
  "tika-s0105t0:489": "“Aniccā sabbe saṅkhārā, dukkhānattā ca saṅkhatā;",
  "tika-s0105t0:490": "Nibbānañceva paññatti, anattā iti nicchayā”ti. ;",
  "tika-s0105t0:491_0": "Imesu pana tīsupi vāresu ariyasāvakassa catubhūmakavaseneva paricchedo veditabbo,",
  "tika-s0105t0:491_1": "tebhūmakavaseneva vā. Yaṃ yañhi puthujjano “niccaṃ sukhaṃ attā”ti gāhaṃ gaṇhāti,",
  "tika-s0105t0:491_2": "taṃ taṃ ariyasāvako “aniccaṃ dukkhaṃ anattā”ti gaṇhanto gāhaṃ viniveṭheti.",
  "tika-s0105t0:492_0": "“Mātara”ntiādīsu janikā mātā, janako pitā, manussabhūto khīṇāsavo arahāti adhippeto.",
  "tika-s0105t0:492_1": "Kiṃ pana ariyasāvako tehi aññampi pāṇaṃ jīvitā voropeyyāti? Etampi aṭṭhānameva. Cakkavattirajjasakajīvitahetupi",
  "tika-s0105t0:492_2": "hi so taṃ jīvitā na voropeyya, tathāpi puthujjanabhāvassa mahāsāvajjatādassanatthaṃ",
  "tika-s0105t0:492_3": "ariyabhāvassa ca balavatāpakāsanatthaṃ evaṃ vuttanti daṭṭhabbaṃ. Paduṭṭhacittoti",
  "tika-s0105t0:492_4": "vadhakacittena padūsanacitto, padūsitacitto vā. Lohitaṃ uppādeyyāti jīvamānakasarīre",
  "tika-s0105t0:492_5": "khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ",
  "tika-s0105t0:492_6": "samānasīmāyaṃ ṭhitaṃ saṅghaṃ pañcahi kāraṇehi bhindeyya, vuttañhetaṃ “pañcahupāli",
  "tika-s0105t0:492_7": "ākārehi saṅgho bhijjati kammena, uddesena, voharanto, anussāvanena, salākaggāhenā”ti",
  "tika-s0105t0:492_8": "aññaṃ satthāranti ito aññaṃ titthakaraṃ “ayaṃ me satthā”ti evaṃ gaṇheyya, netaṃ ṭhānaṃ",
  "tika-s0105t0:492_9": "vijjatīti attho. Bhavasampadāti sugatibhavena sampadā, idaṃ vipākaphalaṃ. Bhogasampadāti",
  "tika-s0105t0:492_10": "manussabhogadevabhogehi sampadā, idaṃ pana ānisaṃsaphalaṃ. “Vuttañheta”ntiādinā devatāsaṃyuttādipāḷiṃ",
  "tika-s0105t0:492_11": "sādhakabhāvena dasseti.",
  "tika-s0105t0:493_0": "Gatā seti ettha se-iti nipātamattaṃ. Na te gamissanti apāyabhūminti te buddhaṃ saraṇaṃ",
  "tika-s0105t0:493_1": "gatā tannimittaṃ apāyaṃ na gamissanti. Mānusanti ca gāthābandhavasena visaññoganiddeso,",
  "tika-s0105t0:493_2": "manussesu jātanti attho. Devakāyanti devasaṅghaṃ, devapuraṃ vā “devānaṃ kāyo samūho etthā”ti katvā.",
  "tika-s0105t0:494_0": "“Aparampī”tiādinā saḷāyatanavagge moggallānasaṃyutte āgataṃ aññampi phalamāha, aparampi",
  "tika-s0105t0:494_1": "phalaṃ mahāmoggallānattherena vuttanti attho. Aññe deveti asaraṇaṅgate deve. Dasahi",
  "tika-s0105t0:494_2": "ṭhānehīti dasahi kāraṇehi. “Dibbenā”tiādi tassarūpadassanaṃ. Adhigaṇhantīti abhibhavanti",
  "tika-s0105t0:494_3": "atikkamitvā tiṭṭhanti. “Esa nayo”ti iminā “sādhu kho devānaminda dhammasaraṇagamanaṃ",
  "tika-s0105t0:494_4": "hotī”ti suttapadaṃ atidisati. Velāmasuttaṃ nāma aṅguttaranikāye navanipāte jātigottarūpabhogasaddhāpaññādīhi",
  "tika-s0105t0:494_5": "mariyādavelātikkantehi uḷārehi guṇehi samannāgatattā velāmanāmakassa bodhisattabhūtassa",
  "tika-s0105t0:494_6": "caturāsītisahassarājūnaṃ ācariyabrāhmaṇassa dānakathāpaṭisaññuttaṃ suttaṃ tattha",
  "tika-s0105t0:494_7": "hi karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ",
  "tika-s0105t0:494_8": "yathākkamaṃ rūpiyasuvaṇṇa hiraññapūrānaṃ, sabbālaṅkārapaṭimaṇḍitānaṃ, caturāsītiyā",
  "tika-s0105t0:494_9": "hatthisahassānaṃ caturāsītiyā assasahassānaṃ, caturāsītiyā rathasahassānaṃ, caturāsītiyā",
  "tika-s0105t0:494_10": "dhenusahassānaṃ, caturāsītiyā kaññāsahassānaṃ, caturāsītiyā pallaṅkasahassānaṃ, caturāsītiyā",
  "tika-s0105t0:494_11": "vatthakoṭisahassānaṃ, aparimāṇassa ca khajjabhojjādibhedassa āhārassa pariccajanavasena",
  "tika-s0105t0:494_12": "sattamāsādhikāni sattasaṃvaccharāni nirantaraṃ pavattavelāmamahādānato ekassa sotāpannassa",
  "tika-s0105t0:494_13": "dinnadānaṃ mahapphalataraṃ, tato sataṃsotāpannānaṃ dinnadānato ekassa sakadāgāmino,",
  "tika-s0105t0:494_14": "tato ekassa anāgāmino, tato ekassa arahato, tato ekassa paccekabuddhassa, tato sammāsambuddhassa,",
  "tika-s0105t0:494_15": "tato buddhappamukhassa saṅghassa dinnadānaṃ mahapphalataraṃ, tato cātuddisaṃ saṅghaṃ",
  "tika-s0105t0:494_16": "uddissa vihārakaraṇaṃ, tato saraṇagamanaṃ mahapphalataranti ayamattho pakāsito. Vuttañhetaṃ –",
  "tika-s0105t0:495_0": "“Yaṃ gahapati velāmo brāhmaṇo dānaṃ adāsi mahādānaṃ, yo cekaṃ diṭṭhisampannaṃ bhojeyya,",
  "tika-s0105t0:495_1": "idaṃ tato mahapphalataraṃ, yo ca sataṃ diṭṭhisampannānaṃ bhojeyya, yo cekaṃ sakadāgāmiṃ",
  "tika-s0105t0:495_2": "bhojeyya, idaṃ tato mahapphalatara”ntiādi.",
  "tika-s0105t0:496_0": "Iminā ca ukkaṭṭhaparicchedato lokuttarasseva saraṇagamanassa phalaṃ dassitanti veditabbaṃ.",
  "tika-s0105t0:496_1": "Tathā hi velāmasuttaṭṭhakathāyaṃ vuttaṃ “saraṇaṃ gaccheyyāti ettha maggenāgataṃ anivattanasaraṇaṃ",
  "tika-s0105t0:496_2": "adhippetaṃ, apare panāhu ‘attānaṃ niyyātetvā dinnattā saraṇagamanaṃ tato mahapphalatara’nti",
  "tika-s0105t0:496_3": "vutta”nti kūṭadantasuttaṭṭhakathāyaṃ pana vakkhati “yasmā ca saraṇagamanaṃ nāma tiṇṇaṃ",
  "tika-s0105t0:496_4": "ratanānaṃ jīvitapariccāgamayaṃ puññakammaṃ saggasampattiṃ deti, tasmā mahapphalatarañca",
  "tika-s0105t0:496_5": "mahānisaṃsatarañcāti veditabba”nti iminā pana nayena lokiyassāpi saraṇagamanassa",
  "tika-s0105t0:496_6": "phalaṃ idha dassitamevāti gahetabbaṃ. Ācariyadhammapālattherenapi hi ayamevattho",
  "tika-s0105t0:496_7": "icchitoti viññāyati idha ceva aññāsu ca majjhimāgamaṭīkādīsu avisesatoyeva vuttattā,",
  "tika-s0105t0:496_8": "ācariyasāriputtattherenāpi ayamattho abhimato siyā sāratthadīpaniyaṃ, aṅguttaraṭīkāyañca",
  "tika-s0105t0:496_9": "tadubhayasādhāraṇavacanato. Apare pana vadanti “kūṭadantasuttaṭṭhakathāyampi lokuttarasseva",
  "tika-s0105t0:496_10": "saraṇagamanassa phalaṃ vutta”nti, tadayuttameva tathā avuttattā. “Yasmā…pe… detī”ti",
  "tika-s0105t0:496_11": "hi tadubhayasādhāraṇakāraṇavasena tadubhayassāpi phalaṃ tattha vuttanti. Velāmasuttādīnanti",
  "tika-s0105t0:496_12": "ettha ādisaddena aggappasādasuttachattamāṇavakavimānādīnaṃ saṅgaho daṭṭhabbo.",
  "tika-s0105t0:497_0": "Aññāṇaṃ nāma vatthuttayassa guṇānamajānanaṃ tattha sammoho. Saṃsayo nāma “buddho",
  "tika-s0105t0:497_1": "nu kho, na nu kho”tiādinā vicikicchā. Micchāñāṇaṃ nāma vatthuttayassa guṇānaṃ aguṇabhāvaparikappanena",
  "tika-s0105t0:497_2": "viparītaggāho. Ādisaddena anādarāgāravādīnaṃ saṅgaho. Saṃkilissatīti saṃkiliṭṭhaṃ",
  "tika-s0105t0:497_3": "malīnaṃ bhavati. Na mahājutikantiādipi saṃkilesapariyāyo eva. Tattha na mahājutikanti",
  "tika-s0105t0:497_4": "na mahujjalaṃ, aparisuddhaṃ apariyodātanti attho. Na mahāvipphāranti na mahānubhāvaṃ,",
  "tika-s0105t0:497_5": "apaṇītaṃ anuḷāranti attho. Sāvajjoti taṇhādiṭṭhādivasena sadoso. Tadeva phalavasena",
  "tika-s0105t0:497_6": "vibhāvetuṃ “aniṭṭhaphalo”ti vuttaṃ, sāvajjattā akantiphalo hotīti attho. Lokiyasaraṇagamanaṃ",
  "tika-s0105t0:497_7": "sikkhāsamādānaṃ viya agahitakālaparicchedaṃ jīvitapariyantameva hoti, tasmā tassa",
  "tika-s0105t0:497_8": "khandhabhedena bhedo, so ca taṇhādiṭṭhādivirahitattā adosoti āha “anavajjo kālakiriyāya",
  "tika-s0105t0:497_9": "hotī”ti. Soti anavajjo saraṇagamanabhedo. Satipi anavajjatte iṭṭhaphalopi na hoti,",
  "tika-s0105t0:497_10": "pageva aniṭṭhaphalo avipākattā. Na hi taṃ akusalaṃ hoti, atha kho bhedanamattanti",
  "tika-s0105t0:497_11": "adhippāyo. Bhavantarepīti aññasmimpi bhave.",
  "tika-s0105t0:498_0": "Dharasaddassa dvikammikattā “upāsaka”nti idampi kammameva, tañca kho ākāraṭṭhāneti",
  "tika-s0105t0:498_1": "atthamattaṃ dassetuṃ “upāsako ayanti evaṃ dhāretū”ti vuttaṃ. Dhāretūti ca upadhāretūti",
  "tika-s0105t0:498_2": "attho. Upadhāraṇañcettha jānanamevāti dasseti “jānātū”ti iminā. Upāsakavidhikosallatthanti",
  "tika-s0105t0:498_3": "upāsakabhāvavidhānakosallatthaṃ. Ko upāsakoti sarūpapucchā, kiṃ lakkhaṇo upāsako",
  "tika-s0105t0:498_4": "nāmāti vuttaṃ hoti. Kasmāti hetupucchā, kena pavattinimittena upāsakasaddo tasmiṃ",
  "tika-s0105t0:498_5": "puggale niruḷhoti adhippāyo. Tenāha “kasmā upāsakoti vuccatī”ti. Saddassa hi abhidheyye",
  "tika-s0105t0:498_6": "pavattinimittameva tadatthassa tabbhāvakāraṇaṃ. Kimassa sīlanti vatasamādānapucchā,",
  "tika-s0105t0:498_7": "kīdisaṃ assa upāsakassa sīlaṃ, kittakena vatasamādānenāyaṃ sīlasampanno nāma hotīti",
  "tika-s0105t0:498_8": "attho. Ko ājīvoti kammasamādānapucchā, ko assa sammāājīvo, kena kammasamādānena assa",
  "tika-s0105t0:498_9": "ājīvo sambhavatīti pucchati, so pana micchājīvassa parivajjanena hotīti micchājīvopi",
  "tika-s0105t0:498_10": "vibhajīyati. Kā vipattīti tadubhayesaṃ vippaṭipattipucchā, kā assa upāsakassa sīlassa,",
  "tika-s0105t0:498_11": "ājīvassa ca vipattīti attho. Sāmaññaniddiṭṭhe hi sati anantarasseva vidhi vā paṭisedho",
  "tika-s0105t0:498_12": "vāti anantarassa gahaṇaṃ. Kā sampattīti tadubhayesameva sammāpaṭipattipucchā, kā",
  "tika-s0105t0:498_13": "assa upāsakassa sīlassa, ājīvassa ca sampattīti vuttanayena attho. Sarūpavacanatthādisaṅkhātena",
  "tika-s0105t0:498_14": "pakārena kiratīti pakiṇṇaṃ, tadeva pakiṇṇakaṃ, anekākārena pavattaṃ atthavinicchayanti attho.",
  "tika-s0105t0:499_0": "Yo kocīti khattiyabrāhmaṇādīsu yo koci, iminā padena akāraṇamettha jātiādivisesoti",
  "tika-s0105t0:499_1": "dasseti, “saraṇagato”ti iminā pana saraṇagamanamevettha pamāṇanti. “Gahaṭṭho”ti ca",
  "tika-s0105t0:499_2": "iminā āgārikesveva upāsakasaddo niruḷho, na pabbajjūpagatesūti. Tamatthaṃ mahāvaggasaṃyutte",
  "tika-s0105t0:499_3": "mahānāmasuttena sādhento “vuttañheta”ntiādimāha. Tattha yatoti buddhādisaraṇagamanato.",
  "tika-s0105t0:499_4": "Mahānāmāti attano cūḷapituno sukkodanassa puttaṃ mahānāmaṃ nāma sakyarājānaṃ bhagavā",
  "tika-s0105t0:499_5": "ālapati. Ettāvatāti ettakena buddhādisaraṇagamanena upāsako nāma hoti, na jātiādīhi",
  "tika-s0105t0:499_6": "kāraṇehīti adhippāyo. Kāmañca tapussabhallikānaṃ viya dvevācikaupāsakabhāvopi atthi,",
  "tika-s0105t0:499_7": "so pana tadā vatthuttayābhāvato kadāciyeva hotīti sabbadā pavattaṃ tevācikaupāsakabhāvaṃ",
  "tika-s0105t0:499_8": "dassetuṃ “saraṇagato”ti vuttaṃ. Tepi hi pacchā tisaraṇagatā eva, na cettha sambhavati",
  "tika-s0105t0:499_9": "aññaṃ paṭikkhipitvā ekaṃ vā dve vā saraṇagato upāsako nāmāti imamatthampi ñāpetuṃ",
  "tika-s0105t0:499_10": "evaṃ vuttanti daṭṭhabbaṃ.",
  "tika-s0105t0:500": "Upāsanatoti teneva saraṇagamanena, tattha ca sakkaccakāritāya gāravabahumānādiyogena payirupāsanato, iminā katvatthaṃ dasseti. Tenāha “so hī”tiādi.",
  "tika-s0105t0:501_0": "Veramaṇiyoti ettha veraṃ vuccati pāṇātipātādidussīlyaṃ, tassa maṇanato hananato vināsanato",
  "tika-s0105t0:501_1": "veramaṇiyo nāma, pañca viratiyo viratipadhānattā tassa sīlassa. Tathā hi udāhaṭe",
  "tika-s0105t0:501_2": "mahānāmasutte vuttaṃ “pāṇātipātā paṭivirato hotī”tiādi “yathāhā”tiādinā sādhakaṃ,",
  "tika-s0105t0:501_3": "sarūpañca dasseti yathā taṃ uyyānapālassa ekeneva udakapatiṭṭhānapayogena ambasecanaṃ,",
  "tika-s0105t0:501_4": "garusinānañca. Yathāha ambavimāne –",
  "tika-s0105t0:502": "“Ambo ca sitto samaṇo ca nhāpito,",
  "tika-s0105t0:503": "Mayā ca puññaṃ pasutaṃ anappakaṃ;",
  "tika-s0105t0:504": "Iti so pītiyā kāyaṃ, sabbaṃ pharati attano”ti.",
  "tika-s0105t0:505": "[“Ambo ca siñcato āsi, samaṇo ca nahāpito;",
  "tika-s0105t0:506": "Bahuñca puññaṃ pasutaṃ, aho saphalaṃ jīvita”nti. (idha ṭīkāyaṃ mūlapāṭho)]",
  "tika-s0105t0:507": "Evamīdisesu. Ettāvatāti ettakena pañcaveraviratimattena.",
  "tika-s0105t0:508_0": "Micchāvaṇijjāti ayuttavaṇijjā, na sammāvaṇijjā, asāruppavaṇijjakammānīti attho. Pahāyāti",
  "tika-s0105t0:508_1": "akaraṇeneva pajahitvā. Dhammenāti dhammato anapetena, tena micchāvaṇijjakammena ājīvanato",
  "tika-s0105t0:508_2": "aññampi adhammikaṃ ājīvanaṃ paṭikkhipati. Samenāti avisamena, tena kāyavisamādiduccaritaṃ",
  "tika-s0105t0:508_3": "vajjetvā kāyasamādinā sucaritena ājīvanaṃ dasseti. “Vuttañheta”ntiādinā pañcaṅguttarapāḷimāharitvā",
  "tika-s0105t0:508_4": "sādhakaṃ, sarūpañca dasseti. Vāṇijānaṃ ayanti vaṇijjā, yassa kassaci vikkayo, itthiliṅgapadametaṃ.",
  "tika-s0105t0:508_5": "Satthavaṇijjāti āvudhabhaṇḍaṃ katvā vā kāretvā vā yathākataṃ paṭilabhitvā vā tassa",
  "tika-s0105t0:508_6": "vikkayo. Sattavaṇijjāti manussavikkayo. Maṃsavaṇijjāti sūnakārādayo viya migasūkarādike",
  "tika-s0105t0:508_7": "posetvā maṃsaṃ sampādetvā vikkayo. Majjavaṇijjāti yaṃ kiñci majjaṃ yojetvā tassa",
  "tika-s0105t0:508_8": "vikkayo. Visavaṇijjāti visaṃ yojetvā, saṅgahetvā vā tassa vikkayo. Tattha satthavaṇijjā",
  "tika-s0105t0:508_9": "paroparodhanimittatāya akaraṇīyāti vuttā, sattavaṇijjā abhujissabhāvakaraṇato, maṃsavaṇijjā",
  "tika-s0105t0:508_10": "vadhahetuto, majjavaṇijjā pamādaṭṭhānato, visavaṇijjā parūpaghātakāraṇato.",
  "tika-s0105t0:509_0": "Tassevāti yathāvuttassa pañcaveramaṇilakkhaṇassa sīlassa ceva pañcamicchāvaṇijjādippahānalakkhaṇassa",
  "tika-s0105t0:509_1": "ājīvassa ca paṭiniddeso. Vipattīti bhedo, pakopo ca. Evaṃ sīlaājīvavipattivasena",
  "tika-s0105t0:509_2": "upāsakassa vipattiṃ dassetvā assaddhiyādivasenapi dassento “apicā”tiādimāha. Yāyāti",
  "tika-s0105t0:509_3": "assaddhiyādivippaṭipattiyā. Caṇḍāloti nīcadhammajātikaṭṭhena upāsakacaṇḍālo. Malanti",
  "tika-s0105t0:509_4": "malīnaṭṭhena upāsakamalaṃ. Patikiṭṭhoti lāmakaṭṭhena upāsakanihīno. Sāpissāti sāpi",
  "tika-s0105t0:509_5": "assaddhiyādivippaṭipatti assa upāsakassa vipattīti veditabbā. Kā panāyanti vuttaṃ",
  "tika-s0105t0:509_6": "“te cā”tiādi. Upāsakacaṇḍālasuttaṃ, upāsakaratanasuttañca pañcaṅguttare. Tattha buddhādīsu,",
  "tika-s0105t0:509_7": "kammakammaphalesu ca saddhāvipariyāyo micchāvimokkho assaddhiyaṃ, tena samannāgato",
  "tika-s0105t0:509_8": "assaddho. Yathāvuttasīlavipattiājīvavipattivasena dussīlo. “Iminā diṭṭhādinā idaṃ",
  "tika-s0105t0:509_9": "nāma maṅgalaṃ hotī”ti evaṃ bālajanaparikappitena kotūhalasaṅkhātena diṭṭhasutamutamaṅgalena",
  "tika-s0105t0:509_10": "samannāgato kotūhalamaṅgaliko. Maṅgalaṃ paccetīti diṭṭhamaṅgalādibhedaṃ maṅgalameva",
  "tika-s0105t0:509_11": "pattiyāyati no kammanti kammassakataṃ no pattiyāyati. Ito ca bahiddhāti ito sabbaññubuddhasāsanato",
  "tika-s0105t0:509_12": "bahiddhā bāhirakasamaye. Ca-saddo aṭṭhānapayutto, sabbattha “assaddho”tiādīsu yojetabbo.",
  "tika-s0105t0:509_13": "Dakkhiṇeyyaṃ pariyesatīti duppaṭipannaṃ dakkhiṇārahasaññī gavesati. Tatthāti bahiddhā",
  "tika-s0105t0:509_14": "bāhirakasamaye. Pubbakāraṃ karotīti paṭhamataraṃ dānamānanādikaṃ kusalakiriyaṃ karoti,",
  "tika-s0105t0:509_15": "bāhirakasamaye paṭhamataraṃ kusalakiriyaṃ katvā pacchā sāsane karotīti vuttaṃ hotīti.",
  "tika-s0105t0:509_16": "Tatthāti vā tesaṃ bāhirakānaṃ titthiyānantipi vadanti. Ettha ca dakkhiṇeyyapariyesanapubbakāre",
  "tika-s0105t0:509_17": "ekaṃ katvā pañca dhammā veditabbā.",
  "tika-s0105t0:510_0": "Assāti upāsakassa. Sīlasampadāti yathāvuttena pañcaveramaṇilakkhaṇena sīlena sampadā.",
  "tika-s0105t0:510_1": "Ājīvasampadāti pañcamicchāvaṇijjādippahānalakkhaṇena ājīvena sampadā. Evaṃ sīlasampadāājīvasampadāvasena",
  "tika-s0105t0:510_2": "upāsakassa sampattiṃ dassetvā saddhādivasenapi dassento “ye cassā”tiādimāha. Ye ca",
  "tika-s0105t0:510_3": "pañca dhammā, tepi assa sampattīti yojanā. Dhammehīti guṇehi. Catunnaṃ parisānaṃ",
  "tika-s0105t0:510_4": "ratijananaṭṭhena upāsakova ratanaṃ upāsakaratanaṃ. Guṇasobhākittisaddasugandhatādīhi",
  "tika-s0105t0:510_5": "upāsakova padumaṃ upāsakapadumaṃ. Tathā upāsakapuṇḍarīkaṃ. Sesaṃ vipattiyaṃ vuttavipariyāyena veditabbaṃ.",
  "tika-s0105t0:511_0": "Nigaṇṭhīnanti nigaṇṭhasamaṇīnaṃ. Ādimhīti paṭhamatthe. Ucchagganti ucchuaggaṃ ucchukoṭi.",
  "tika-s0105t0:511_1": "Tathā veḷagganti etthāpi. Koṭiyanti pariyantakoṭiyaṃ, pariyantattheti attho. Ambilagganti",
  "tika-s0105t0:511_2": "ambilakoṭṭhāsaṃ. Tathā tittakagganti etthāpi. Vihāraggenāti ovarakakoṭṭhāsena “imasmiṃ",
  "tika-s0105t0:511_3": "gabbhe vasantānaṃ idaṃ nāma phalaṃ pāpuṇātī”tiādinā taṃtaṃvasanaṭṭhānakoṭṭhāsenāti",
  "tika-s0105t0:511_4": "attho. Pariveṇaggenāti etthāpi eseva nayo. Aggeti ettha upayogavacanassa ekārādeso,",
  "tika-s0105t0:511_5": "vacanavipallāso vā, katvā-saddo ca sesoti vuttaṃ “ādiṃ katvā”ti. Bhāvatthe tā-saddoti",
  "tika-s0105t0:511_6": "dasseti “ajjabhāva”nti iminā, ajjabhāvo ca nāma tasmiṃ dhammassavanasamaye dharamānakatāpāpuṇakabhāvo.",
  "tika-s0105t0:511_7": "Tadā hi taṃ nissayavasena dharamānataṃ nimittaṃ katvā taṃdivasanissitaaruṇuggamanato",
  "tika-s0105t0:511_8": "paṭṭhāya yāva puna aruṇuggamanā etthantare ajjasaddo pavattati, tasmā tasmiṃ samaye",
  "tika-s0105t0:511_9": "dharamānakatāsaṅkhātaṃ ajjabhāvaṃ ādiṃ katvāti attho daṭṭhabbo. Ajjatanti vā ajjaicceva",
  "tika-s0105t0:511_10": "attho tā-saddassa sakatthavuttito yathā “devatā”ti, ayaṃ ācariyānaṃ mati. Evaṃ paṭhamakkharena",
  "tika-s0105t0:511_11": "dissamānapāṭhānurūpaṃ atthaṃ dassetvā idāni tatiyakkharena dissamānapāṭhānurūpaṃ",
  "tika-s0105t0:511_12": "atthaṃ dassetuṃ “ajjadaggeti vā pāṭho”tiādi vuttaṃ. Āgamamattattā dakāro padasandhikaro.",
  "tika-s0105t0:511_13": "Ajjāti hi nepātikamidaṃ padaṃ. Tenāha “ajja agganti attho”ti.",
  "tika-s0105t0:512_0": "“Pāṇo”ti idaṃ paramatthato jīvitindriye eva, “pāṇupeta”nti ca karaṇattheneva samāsoti",
  "tika-s0105t0:512_1": "ñāpetuṃ “yāva me jīvitaṃ pavattati, tāva upeta”nti āha. Upeti upagacchatīti hi upeto,",
  "tika-s0105t0:512_2": "pāṇehi karaṇabhūtehi upeto pāṇupetoti attho ācariyehi abhimato. Iminā ca “pāṇupetanti",
  "tika-s0105t0:512_3": "idaṃ padaṃ tassa saraṇagamanassa āpāṇakoṭikatādassana”nti imamatthaṃ vibhāveti. “Pāṇupeta”nti",
  "tika-s0105t0:512_4": "hi iminā yāva me pāṇā dharanti, tāva saraṇaṃ upeto, upento ca na vācāmattena, na",
  "tika-s0105t0:512_5": "ca ekavāraṃ cittuppādamattena, atha kho pāṇānaṃ pariccajanavasena yāvajīvaṃ upetoti",
  "tika-s0105t0:512_6": "āpāṇakoṭikatā dassitā. “Tīhi…pe… gata”nti idaṃ “saraṇaṃ gata”nti etassa atthavacanaṃ.",
  "tika-s0105t0:512_7": "“Anaññasatthuka”nti idaṃ pana antogadhāvadhāraṇena, aññatthāpohanena ca nivattetabbatthadassanaṃ.",
  "tika-s0105t0:512_8": "Ekacco kappiyakārakasaddassa attho upāsakasaddassa vacanīyopi bhavatīti vuttaṃ “upāsakaṃ",
  "tika-s0105t0:512_9": "kappiyakāraka”nti, attasanniyyātanasaraṇagamanaṃ vā sandhāya evaṃ vuttanti daṭṭhabbaṃ.",
  "tika-s0105t0:512_10": "Evaṃ “pāṇupeta”nti iminā nītatthato dassitaṃ tassa saraṇagamanassa āpāṇakoṭikataṃ",
  "tika-s0105t0:512_11": "dassetvā evaṃ vadanto panesa rājā “jīvitena saha vatthuttayaṃ paṭipūjento saraṇagamanaṃ",
  "tika-s0105t0:512_12": "rakkhāmī”ti adhippāyaṃ vibhāvetīti neyyatthato vibhāvitaṃ tassa rañño adhippāyaṃ",
  "tika-s0105t0:512_13": "vibhāvento “ahañhī”tiādimāha. Tattha hi-saddo samatthane, kāraṇatthe vā, tena imāya",
  "tika-s0105t0:512_14": "yuttiyā, iminā vā kāraṇena upāsakaṃ maṃ bhagavā dhāretūti ayamattho pakāsito.",
  "tika-s0105t0:513_0": "Accayanaṃ sādhumariyādaṃ atikkamma madditvā pavattanaṃ accayo, kāyikādiajjhācārasaṅkhāto",
  "tika-s0105t0:513_1": "dosoti āha “aparādho”ti, acceti abhibhavitvā pavattati etenāti vā accayo, kāyikādivītikkamassa",
  "tika-s0105t0:513_2": "pavattanako akusaladhammasaṅkhāto doso eva, so ca aparajjhati etenāti aparādhoti",
  "tika-s0105t0:513_3": "vuccati. So hi aparajjhantaṃ purisaṃ abhibhavitvā pavattati. Tenāha “atikkamma abhibhavitvā",
  "tika-s0105t0:513_4": "pavatto”ti. Dhammanti dasarājadhammaṃ. Vitthāro panetassa mahāhaṃsajātakādīhi vibhāvetabbo.",
  "tika-s0105t0:513_5": "Caratīti ācarati karoti. Dhammenevāti dhammato anapeteneva, anapetakusaladhammenevāti",
  "tika-s0105t0:513_6": "attho. Tenāha “na pitughātanādinā adhammenā”ti. “Paṭiggaṇhātū”ti etassa adhivāsanaṃ",
  "tika-s0105t0:513_7": "sampaṭicchatūti saddato attho, adhippāyato pana atthaṃ dassetuṃ “khamatū”ti vuttaṃ.",
  "tika-s0105t0:513_8": "Puna akaraṇamettha saṃvaroti dasseti “puna evarūpassā”tiādinā. “Aparādhassā”tiādi",
  "tika-s0105t0:513_9": "aññamaññaṃ vevacanaṃ.",
  "tika-s0105t0:514_0": "251. “Yathādhammo ṭhito, tathevā”ti imināpi yathā-saddassa anurūpatthamāha, sādhusamāciṇṇakusaladhammānurūpanti",
  "tika-s0105t0:514_1": "attho. Paṭisaddassa anatthakataṃ dasseti “karosī”ti iminā. Paṭikammaṃ karosītipi",
  "tika-s0105t0:514_2": "vadanti. Yathādhammaṃ paṭikaraṇaṃ nāma katāparādhassa khamāpanamevāti āha “khamāpesīti",
  "tika-s0105t0:514_3": "vuttaṃ hotī”ti. “Paṭiggaṇhāmā”ti etassa adhivāsanaṃ sampaṭicchāmāti atthaṃ dasseti",
  "tika-s0105t0:514_4": "“khamāmā”ti iminā. Vuddhi hesāti ettha ha-kāro padasiliṭṭhatāya āgamo, hi-saddo vā",
  "tika-s0105t0:514_5": "nipātamattaṃ. Esāti yathādhammaṃ paṭikiriyā, āyatiṃ saṃvarāpajjanā ca. Tenāha “yo",
  "tika-s0105t0:514_6": "accayaṃ…pe… āpajjatī”ti. Sadevakena lokena “saraṇa”nti araṇīyato upagantabbato tathāgato",
  "tika-s0105t0:514_7": "ariyo nāmāti vuttaṃ “buddhassa bhagavato”ti. Vineti satte etenāti vinayo, sāsanaṃ.",
  "tika-s0105t0:514_8": "Vaddhati saggamokkhasampatti etāyāti vuddhi. Katamā pana sā, yā “esā”ti niddiṭṭhā",
  "tika-s0105t0:514_9": "vuddhīti codanamapanetuṃ “yo accaya”ntiādi vuttanti sambandhaṃ dasseti “katamā”tiādinā,",
  "tika-s0105t0:514_10": "yā ayaṃ saṃvarāpajjanā, sā “esā”ti niddiṭṭhā vuddhi nāmāti attho. “Yathādhammaṃ paṭikarotī”ti",
  "tika-s0105t0:514_11": "idaṃ āyatiṃ saṃvarāpajjanāya pubbakiriyādassananti viññāpanatthaṃ “yathādhammaṃ paṭikaritvā",
  "tika-s0105t0:514_12": "āyatiṃ saṃvarāpajjanā”ti vuttaṃ. Esā hi ācariyānaṃ pakati, yadidaṃ yena kenaci pakārena",
  "tika-s0105t0:514_13": "adhippāyantaraviññāpanaṃ, etapadena pana tassāpi paṭiniddeso sambhavati “yathādhammaṃ",
  "tika-s0105t0:514_14": "paṭikarotī” tipi paṭiniddisitabbassa dassanato. Keci pana “yathādhammaṃ paṭikarotī’ti",
  "tika-s0105t0:514_15": "idaṃ pubbakiriyāmattasseva dassanaṃ, na paṭiniddisitabbassa. ‘Āyatiñca saṃvaraṃ āpajjatī’ti",
  "tika-s0105t0:514_16": "idaṃ pana paṭiniddisitabbassevāti viññāpanatthaṃ evaṃ vutta”nti vadanti, tadayuttameva",
  "tika-s0105t0:514_17": "khamāpanassāpi vuddhihetubhāvena ariyūpavāde vuttattā. Itarathā hi khamāpanābhāvepi",
  "tika-s0105t0:514_18": "āyatiṃ saṃvarāpajjanāya eva ariyūpavādāpagamanaṃ vuttaṃ siyā, na ca pana vuttaṃ,",
  "tika-s0105t0:514_19": "tasmā vuttanayeneva attho veditabboti.",
  "tika-s0105t0:515_0": "Kasmā pana “yāya”ntiādinā dhammaniddeso dassito, nanu pāḷiyaṃ “yo accaya”ntiādinā",
  "tika-s0105t0:515_1": "puggalaniddeso katoti codanaṃ sodhetuṃ “desanaṃ panā”tiādi āraddhaṃ. Puggalādhiṭṭhānaṃ",
  "tika-s0105t0:515_2": "karontoti puggalādhiṭṭhānadhammadesanaṃ karonto. Puggalādhiṭṭhānāpi hi puggalādhiṭṭhānadhammadesanā,",
  "tika-s0105t0:515_3": "puggalādhiṭṭhānapuggaladesanāti duvidhā hoti. Ayametthādhippāyo – kiñcāpi “vuddhi",
  "tika-s0105t0:515_4": "hesā”tiādinā dhammādhiṭṭhānadesanā āraddhā, tathāpi puna puggalādhiṭṭhānaṃ karontena",
  "tika-s0105t0:515_5": "“yo accaya”ntiādinā puggalādhiṭṭhānadesanā āraddhā desanāvilāsavasena, veneyyajjhāsayavasena",
  "tika-s0105t0:515_6": "cāti. Tadubhayavaseneva hi dhammādhiṭṭhānādibhedena catubbidhā desanā.",
  "tika-s0105t0:516_0": "252. Vacasāyatteti vacasā āyatte. Vācāpaṭibandhatteti vadanti, taṃ “so hī”tiādinā",
  "tika-s0105t0:516_1": "viruddhaṃ viya dissati. Vacasāyattheti pana vācāpariyosānattheti attho yutto osānakaraṇatthassa",
  "tika-s0105t0:516_2": "sāsaddassa vasena sāyasaddanipphattito yathā “dāyo”ti. Evañhi samatthanavacanampi",
  "tika-s0105t0:516_3": "upapannaṃ hoti. Gamanāya kataṃ vācāpariyosānaṃ katvā vuttattā tasmiṃyeva atthe vattatīti.",
  "tika-s0105t0:516_4": "Handasaddañhi codanatthe, vacasaggatthe ca icchanti. “Handa dāni bhikkhave āmantayāmī”tiādīsu",
  "tika-s0105t0:516_5": "hi codanatthe, “handa dāni apāyāmī”tiādīsu vacasaggatthe, vacasaggo ca nāma vācāvissajjanaṃ,",
  "tika-s0105t0:516_6": "tañca vācāpariyosānamevāti daṭṭhabbaṃ. Dukkarakiccavasena bahukiccatāti āha “balavakiccā”ti.",
  "tika-s0105t0:516_7": "“Avassaṃ kattabbaṃ kiccaṃ, itaraṃ karaṇīyaṃ. Paṭhamaṃ vā kattabbaṃ kiccaṃ, pacchā",
  "tika-s0105t0:516_8": "kattabbaṃ karaṇīyaṃ. Khuddakaṃ vā kiccaṃ, mahantaṃ karaṇīya”ntipi udānaṭṭhakathādīsu",
  "tika-s0105t0:516_9": "vuttaṃ. Yaṃ-taṃ-saddānaṃ niccasambandhattā, gamanakālajānanato, aññakiriyāya ca anupayuttattā",
  "tika-s0105t0:516_10": "“tassa kālaṃ tvameva jānāsī”ti vuttaṃ. Idaṃ vuttaṃ hoti “tayā ñātaṃ gamanakālaṃ tvameva",
  "tika-s0105t0:516_11": "ñatvā gacchāhī”ti. Atha vā yathā kattabbakiccaniyojane “imaṃ jāna, imaṃ dehi, imaṃ",
  "tika-s0105t0:516_12": "āharā”ti vuttaṃ, tathā idhāpi tayā ñātaṃ kālaṃ tvameva jānāsi, gamanavasena karohīti",
  "tika-s0105t0:516_13": "gamane niyojetīti dassetuṃ “tvameva jānāsī”ti pāṭhaseso vuttoti daṭṭhabbaṃ. “Tikkhattuṃ",
  "tika-s0105t0:516_14": "padakkhiṇaṃ katvā”tiādi yathāsamāciṇṇaṃ pakaraṇādhigatamattaṃ dassetuṃ vuttaṃ. Tattha",
  "tika-s0105t0:516_15": "padakkhiṇanti pakārato kataṃ dakkhiṇaṃ. Tenāha “tikkhattu”nti. Dasanakhasamodhānasamujjalanti",
  "tika-s0105t0:516_16": "dvīsu hatthesu jātānaṃ dasannaṃ nakhānaṃ samodhānena ekībhāvena samujjalantaṃ, tena",
  "tika-s0105t0:516_17": "dvinnaṃ karatalānaṃ samaṭṭhapanaṃ dasseti. Añjalinti hatthapuṭaṃ. Añjati byattiṃ",
  "tika-s0105t0:516_18": "pakāseti etāyāti añjali. Añju-saddañhi byattiyaṃ, alipaccayañca icchanti saddavidū.",
  "tika-s0105t0:516_19": "Abhimukhovāti sammukho eva, na bhagavato piṭṭhiṃ dassetvāti attho. Pañcappatiṭṭhitavandanānayo vutto eva.",
  "tika-s0105t0:517_0": "253. Imasmiṃyeva attabhāve vipaccanakānaṃ attano pubbe katakusalamūlānaṃ khaṇanena",
  "tika-s0105t0:517_1": "khato, tesameva upahananena upahato, padadvayenapi tassa kammāparādhameva dasseti",
  "tika-s0105t0:517_2": "pariyāyavacanattā padadvayassa. Kusalamūlasaṅkhātapatiṭṭhābhedanena khatūpahatabhāvaṃ",
  "tika-s0105t0:517_3": "dassetuṃ “bhinnapatiṭṭho jāto”ti vuttaṃ. Patiṭṭhā, mūlanti ca atthato ekaṃ. Patiṭṭhahati",
  "tika-s0105t0:517_4": "sammattaniyāmokkamanaṃ etāyāti hi patiṭṭhā, tassa kusalūpanissayasampadā, sā kiriyāparādhena",
  "tika-s0105t0:517_5": "bhinnā vināsitā etenāti bhinnapatiṭṭho. Tadeva vitthārento “tathā”tiādimāha. Yathā",
  "tika-s0105t0:517_6": "kusalamūlasaṅkhātā attano patiṭṭhānajātā, tathā anena raññā attanāva attā khato khanitoti",
  "tika-s0105t0:517_7": "yojanā. Khatoti hi idaṃ idha kammavasena siddhaṃ, pāḷiyaṃ pana kattuvasenāti daṭṭhabbaṃ.",
  "tika-s0105t0:517_8": "Padadvayassa pariyāyattā “upahato”ti idha na vuttaṃ.",
  "tika-s0105t0:518_0": "“Rāgo rajo na ca pana reṇu vuccatī”tiādi vacanato rāgadosamohāva idha rajo nāmāti",
  "tika-s0105t0:518_1": "vuttaṃ “rāgarajādivirahita”nti. Vītasaddassa vigatapariyāyataṃ dasseti “vigatattā”ti",
  "tika-s0105t0:518_2": "iminā. Dhammesu cakkhunti catusaccadhammesu pavattaṃ tesaṃ dassanaṭṭhena cakkhuṃ.",
  "tika-s0105t0:518_3": "Dhammesūti vā heṭṭhimesu tīsu maggadhammesu. Cakkhunti sotāpattimaggasaṅkhātaṃ ekaṃ",
  "tika-s0105t0:518_4": "cakkhuṃ, samudāyekadesavasena ādhāratthasamāsoyaṃ, na tu niddhāraṇatthasamāso. So",
  "tika-s0105t0:518_5": "hi sāsanaganthesu, sakkataganthesu ca sabbattha paṭisiddhoti. Dhammamayanti samathavipassanādhammena",
  "tika-s0105t0:518_6": "nibbattaṃ, iminā “dhammena nibbattaṃ cakkhu dhammacakkhū”ti atthamāha. Apica dhammamayanti",
  "tika-s0105t0:518_7": "sīlāditividhadhammakkhandhoyeva maya-saddassa sakatthe pavattanato, anena “dhammoyeva",
  "tika-s0105t0:518_8": "cakkhu dhammacakkhū”ti atthamāha. Aññesu ṭhānesūti aññesu suttapadesesu, etena yathāpāṭhaṃ",
  "tika-s0105t0:518_9": "tividhatthataṃ dasseti. Idha pana sotāpattimaggassevetaṃ adhivacanaṃ, tasmimpi anadhigate",
  "tika-s0105t0:518_10": "aññesaṃ vattabbatāyeva abhāvatoti adhippāyo.",
  "tika-s0105t0:519_0": "Idāni “khatāyaṃ bhikkhave rājā”tiādipāṭhassa suviññeyyamadhippāyaṃ dassento “idaṃ",
  "tika-s0105t0:519_1": "vuttaṃ hotī”tiādimāha. Tattha nābhavissāti sace na abhavissatha, evaṃ satīti attho.",
  "tika-s0105t0:519_2": "Atīte hi idaṃ kālātipattivacanaṃ, na anāgateti daṭṭhabbaṃ. Esa nayo sotāpattimaggaṃ",
  "tika-s0105t0:519_3": "patto abhavissāti etthāpi. Nanu ca maggapāpuṇanavacanaṃ bhavissamānattā anāgatakālikanti?",
  "tika-s0105t0:519_4": "Saccaṃ aniyamite, idha pana “idhevāsane nisinno”ti niyamitattā atītakālikamevāti",
  "tika-s0105t0:519_5": "veditabbaṃ. Idañhi bhagavā rañño āsanā vuṭṭhāya acirapakkantasseva avocāti. Pāpamittasaṃsaggenāti",
  "tika-s0105t0:519_6": "devadattena, devadattaparisāsaṅkhātena ca pāpamittena saṃsaggato. Assāti sotāpattimaggassa.",
  "tika-s0105t0:519_7": "“Evaṃ santepī”tiādinā pāṭhānāruḷhaṃ vacanāvasesaṃ dasseti. Tasmāti saraṇaṃ gatattā",
  "tika-s0105t0:519_8": "muccissatīti sambandho. “Mama ca sāsanamahantatāyā”ti pāṭho yutto, katthaci pana",
  "tika-s0105t0:519_9": "ca-saddo na dissati, tattha so luttaniddiṭṭhoti daṭṭhabbaṃ. Na kevalaṃ saraṇaṃ gatattāyeva",
  "tika-s0105t0:519_10": "muccissati, atha kho yattha esa pasanno, pasannākārañca karoti, tassa ca tividhassapi",
  "tika-s0105t0:519_11": "sāsanassa uttamatāyāti hi saha samuccayena attho adhippetoti.",
  "tika-s0105t0:520_0": "“Yathā nāmā”tiādi dukkarakammavipākato sukarena muccanena upamādassanaṃ. Kocīti koci",
  "tika-s0105t0:520_1": "puriso. Kassacīti kassaci purisassa, “vadha”nti ettha bhāvayoge kammatthe sāmivacanaṃ.",
  "tika-s0105t0:520_2": "Pupphamuṭṭhimattena daṇḍenāti pupphamuṭṭhimattasaṅkhātena dhanadaṇḍena. Mucceyyāti",
  "tika-s0105t0:520_3": "vadhakammadaṇḍato mucceyya, daṇḍenāti vā nissakkatthe karaṇavacanaṃ “sumuttā mayaṃ",
  "tika-s0105t0:520_4": "tena mahāsamaṇenā”tiādīsu viya, pupphamuṭṭhimattena dhanadaṇḍato, vadhadaṇḍato ca",
  "tika-s0105t0:520_5": "mucceyyāti attho. Lohakumbhiyanti lohakumbhinarake. Tattha hi tadanubhavanakānaṃ",
  "tika-s0105t0:520_6": "sattānaṃ kammabalena lohamayā mahatī kumbhī nibbattā, tasmā taṃ “lohakumbhī”ti vuccati.",
  "tika-s0105t0:520_7": "Uparimatalato adho patanto, heṭṭhimatalato uddhaṃ gacchanto, ubhayathā pana saṭṭhivassasahassāni honti. Vuttañca –",
  "tika-s0105t0:521": "“Saṭṭhivassasahassāni, paripuṇṇāni sabbaso;",
  "tika-s0105t0:522": "Niraye paccamānānaṃ, kadā anto bhavissatī”ti. ;",
  "tika-s0105t0:523_0": "“Heṭṭhimatalaṃ patvā, uparimatalaṃ pāpuṇitvā muccissatī”ti vadanto imamatthaṃ dīpeti",
  "tika-s0105t0:523_1": "– yathā aññe seṭṭhiputtādayo aparāparaṃ adho patantā, uddhaṃ gacchantā ca anekāni",
  "tika-s0105t0:523_2": "vassasatasahassāni tattha paccanti, na tathā ayaṃ, ayaṃ pana rājā yathāvuttakāraṇena",
  "tika-s0105t0:523_3": "ekavārameva adho patanto, uddhañca gacchanto saṭṭhivassasahassāniyeva paccitvā muccissatīti.",
  "tika-s0105t0:523_4": "Ayaṃ pana attho kuto laddhoti anuyogaṃ pariharanto “idampi kira bhagavatā vuttamevā”ti",
  "tika-s0105t0:523_5": "āha. Kirasaddo cettha anussavanattho, tena bhagavatā vuttabhāvassa ācariyaparamparato",
  "tika-s0105t0:523_6": "suyyamānataṃ, imassa ca atthassa ācariyaparamparābhatabhāvaṃ dīpeti. Atha pāḷiyaṃ",
  "tika-s0105t0:523_7": "saṅgītaṃ siyāti codanamapaneti “pāḷiyaṃ pana na āruḷha”nti iminā, pakiṇṇakadesanābhāvena",
  "tika-s0105t0:523_8": "pāḷiyamanāruḷhattā pāṭhabhāvena na saṅgītanti adhippāyo. Pakiṇṇakadesanā hi pāḷiyamanāruḷhāti",
  "tika-s0105t0:523_9": "aṭṭhakathāsu vuttaṃ.",
  "tika-s0105t0:524_0": "Yadi anantare attabhāve narake paccati, evaṃ sati imaṃ desanaṃ sutvā ko rañño ānisaṃso",
  "tika-s0105t0:524_1": "laddhoti kassaci āsaṅkā siyāti tadāsaṅkānivattanatthaṃ codanaṃ uddharitvā pariharituṃ",
  "tika-s0105t0:524_2": "“idaṃ panā”tiādi vuttaṃ. “Ayañhī”tiādinā niddālābhādikaṃ diṭṭhadhammikasamparāyikaṃ",
  "tika-s0105t0:524_3": "anekavidhaṃ mahānisaṃsaṃ sarūpato niyametvā dasseti. Ettha hi “ayaṃ…pe… niddaṃ labhatī”ti",
  "tika-s0105t0:524_4": "iminā niddālābhaṃ dasseti, tadā kāyikacetasikadukkhāpagatabhāvañca niddālābhasīsena,",
  "tika-s0105t0:524_5": "“tiṇṇaṃ…pe… akāsī”ti iminā tiṇṇaṃ ratanānaṃ mahāsakkārakiriyaṃ, “pothujjanikāya…pe…",
  "tika-s0105t0:524_6": "nāhosī”ti iminā sātisayaṃ pothujjanikasaddhāpaṭilābhaṃ dassetīti evamādi diṭṭhadhammiko,",
  "tika-s0105t0:524_7": "“anāgate…pe… parinibbāyissatī”ti iminā pana ukkaṃsato samparāyiko dassito, anavasesato",
  "tika-s0105t0:524_8": "pana aparāparesu bhavesu aparimāṇoyeva samparāyiko veditabbo.",
  "tika-s0105t0:525_0": "Tattha madhurāyāti madhurarasabhūtāya. Ojavantiyāti madhurarasassāpi sārabhūtāya",
  "tika-s0105t0:525_1": "ojāya ojavatiyā. Puthujjane bhavā pothujjanikā. Pañca māre visesato jitavāti vijitāvī,",
  "tika-s0105t0:525_2": "parūpadesavirahatā cettha visesabhāvo. Paccekaṃ abhisambuddhoti paccekabuddho, anācariyako",
  "tika-s0105t0:525_3": "hutvā sāmaññeva sambodhiṃ abhisambuddhoti attho. Tathā hi “paccekabuddhā sayameva",
  "tika-s0105t0:525_4": "bujjhanti, na pare bodhenti, attharasameva paṭivijjhanti, na dhammarasaṃ. Na hi te",
  "tika-s0105t0:525_5": "lokuttaradhammaṃ paññattiṃ āropetvā desetuṃ sakkonti, mūgena diṭṭhasupino viya, vanacarakena",
  "tika-s0105t0:525_6": "nagare sāyitabyañjanaraso viya ca nesaṃ dhammābhisamayo hoti, sabbaṃ iddhisamāpattipaṭisambhidāpabhedaṃ",
  "tika-s0105t0:525_7": "pāpuṇantī”ti aṭṭhakathāsu vuttaṃ.",
  "tika-s0105t0:526_0": "Etthāha – yadi rañño kammantarāyābhāve tasmiṃyeva āsane dhammacakkhu uppajjissatha,",
  "tika-s0105t0:526_1": "atha kathaṃ anāgate paccekabuddho hutvā parinibbāyissati. Yadi ca anāgate paccekabuddho",
  "tika-s0105t0:526_2": "hutvā parinibbāyissati, atha kathaṃ tasmiṃyeva āsane dhammacakkhu uppajjissatha,",
  "tika-s0105t0:526_3": "nanu ime sāvakabodhipaccekabodhiupanissayā bhinnanissayā dvinnaṃ bodhīnaṃ asādhāraṇabhāvato.",
  "tika-s0105t0:526_4": "Asādhāraṇā hi etā dve yathākkamaṃ pañcaṅgadvayaṅgasampattiyā, abhinīhārasamiddhivasena,",
  "tika-s0105t0:526_5": "pāramīsambharaṇakālavasena, abhisambujjhanavasena cāti? Nāyaṃ virodho ito paratoyevassa",
  "tika-s0105t0:526_6": "paccekabodhisambhārānaṃ sambharaṇīyattā. Sāvakabodhiyā bujjhanakasattāpi hi asati",
  "tika-s0105t0:526_7": "tassā samavāye kālantare paccekabodhiyā bujjhissanti tathābhinīhārassa sambhavatoti.",
  "tika-s0105t0:526_8": "Apare pana bhaṇanti – “paccekabodhiyāyevāyaṃ rājā katābhinīhāro. Katābhinīhārāpi",
  "tika-s0105t0:526_9": "hi tattha niyatimappattā tassa ñāṇassa paripākaṃ anupagatattā satthu sammukhībhāve",
  "tika-s0105t0:526_10": "sāvakabodhiṃ pāpuṇissantīti bhagavā ‘sacāyaṃ bhikkhave rājā’tiādimavoca, mahābodhisattānameva",
  "tika-s0105t0:526_11": "ca ānantariyaparimutti hoti, na itaresaṃ bodhisattānaṃ. Tathā hi paccekabodhiyaṃ",
  "tika-s0105t0:526_12": "niyato samāno devadatto cirakālasambhūtena lokanāthe āghātena garutarāni ānantariyakammāni",
  "tika-s0105t0:526_13": "pasavi, tasmā kammantarāyena ayaṃ idāni asamavetadassanābhisamayo rājā paccekabodhiniyāmena",
  "tika-s0105t0:526_14": "anāgate vijitāvī nāma paccekabuddho hutvā parinibbāyissatī”ti daṭṭhabbaṃ, yuttataramettha",
  "tika-s0105t0:526_15": "vīmaṃsitvā gahetabbaṃ.",
  "tika-s0105t0:527_0": "Yathāvuttaṃ pāḷimeva saṃvaṇṇanāya nigamavasena dassento “idamavocā”tiādimāha. Tassattho",
  "tika-s0105t0:527_1": "hi heṭṭhā vuttoti. Apica pāḷiyamanāruḷhampi atthaṃ saṅgahetuṃ “idamavocā”tiādinā",
  "tika-s0105t0:527_2": "nigamanaṃ karotīti daṭṭhabbaṃ.",
  "tika-s0105t0:528_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:528_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0105t0:528_2": "sāṭṭhakathe piṭakattaye asaṅgāsaṃhiravisāradañāṇacārinā anekappabhedasakasamayasamayantaragahanajjhogāhinā",
  "tika-s0105t0:528_3": "mahāgaṇinā mahāveyyākaraṇena ñāṇābhivaṃsadhammasenāpatināmatherena mahādhammarājādhirājagarunā",
  "tika-s0105t0:528_4": "katāya sādhuvilāsiniyā nāma līnatthappakāsaniyā sāmaññaphalasuttavaṇṇanāya līnatthappakāsanā.",
  "tika-s0105t0:529": "Sāmaññaphalasuttavaṇṇanā niṭṭhitā.",
  "tika-s0105t0:530": "3. Ambaṭṭhasuttavaṇṇanā",
  "tika-s0105t0:531": "Addhānagamanavaṇṇanā",
  "tika-s0105t0:532_0": "254. Evaṃ sāmaññaphalasuttaṃ saṃvaṇṇetvā idāni ambaṭṭhasuttaṃ saṃvaṇṇento yathānupubbaṃ",
  "tika-s0105t0:532_1": "saṃvaṇṇokāsassa pattabhāvaṃ vibhāvetuṃ, sāmaññaphalasuttassānantaraṃ saṅgītassa suttassa",
  "tika-s0105t0:532_2": "ambaṭṭhasuttabhāvaṃ pakāsetuṃ “evaṃ me sutaṃ…pe… kosalesūti ambaṭṭhasutta”nti āha.",
  "tika-s0105t0:532_3": "Evamīdisesu. Itisaddo cettha ādiattho, padatthavipallāsajotako pana itisaddo luttaniddiṭṭho,",
  "tika-s0105t0:532_4": "ādisaddalopo vā esa, upalakkhaṇaniddeso vā. Apubbapadavaṇṇanā nāma heṭṭhā aggahitatāya",
  "tika-s0105t0:532_5": "apubbassa padassa atthavibhajanā. “Hitvā punappunāgata-matthaṃ atthaṃ pakāsayissāmī”ti",
  "tika-s0105t0:532_6": "hi vuttaṃ, “anupubbapadavaṇṇanā”ti katthaci pāṭho, so ayuttova ṭīkāya anuddhaṭattā,",
  "tika-s0105t0:532_7": "tathā asaṃvaṇṇitattā ca.",
  "tika-s0105t0:533_0": "“Rājakumārā gottavasena kosalā nāmā”ti ācariyena vuttaṃ. Akkharacintakā pana vadanti",
  "tika-s0105t0:533_1": "“kosaṃ lanti gaṇhanti, kusalaṃ vā pucchantīti kosalā”ti. Janapadinoti janapadavanto,",
  "tika-s0105t0:533_2": "janapadassa vā issarā. “Kosalā nāma rājakumārā”ti vutteyeva siddhepi “janapadino”ti",
  "tika-s0105t0:533_3": "vacanaṃ santesupi aññesu taṃtaṃnāmapaññātesu tattha nivasantesu janapadibhāvato tesameva",
  "tika-s0105t0:533_4": "nivasanamupādāya janapadassāyaṃ samaññāti dassanatthaṃ. “Tesaṃ nivāso”ti iminā “kosalānaṃ",
  "tika-s0105t0:533_5": "nivāsā kosalā”ti taddhitaṃ dasseti. “Ekopi janapado”ti iminā pana saddatoyevetaṃ",
  "tika-s0105t0:533_6": "puthuvacanaṃ, atthato panesa eko evāti vibhāveti. Api-saddo cettha anuggahe, tena",
  "tika-s0105t0:533_7": "kāmaṃ ekoyevesa janapado, tathāpi iminā kāraṇena puthuvacanamupapannanti anuggaṇhāti.",
  "tika-s0105t0:533_8": "Yadi ekova janapado, kathaṃ tattha bahuvacananti āha “ruḷhisaddenā”tiādi, ruḷhisaddattā",
  "tika-s0105t0:533_9": "bahuvacanamupapannanti vuttaṃ hoti. Nissitesu payuttassa puthuvacanassa, puthubhāvassa",
  "tika-s0105t0:533_10": "vā nissaye abhiniropanā idha ruḷhi, tena vuttaṃ ācariyena idha ceva aññattha ca majjhimāgamaṭīkādīsu",
  "tika-s0105t0:533_11": "“akkharacintakā hi īdisesu ṭhānesu yutte viya īdisaliṅgavacanāni icchanti, ayamettha",
  "tika-s0105t0:533_12": "ruḷhi yathā ‘aññatthāpi kurūsu viharati, aṅgesu viharatī’ti cā”ti. Keci pana kosalanāmābhiniropanamicchanti,",
  "tika-s0105t0:533_13": "ayuttametaṃ puthuvacanassa appayujjitabbattā. Nāmābhiniropanāya hi ekavacanampi bhavati",
  "tika-s0105t0:533_14": "yathā “sīho gāyatī”ti. Tabbisesitepi janapadasadde jātisaddattā ekavacanameva. Tenāha",
  "tika-s0105t0:533_15": "“tasmiṃ kosalesu janapade”ti, kosalanāmake tasmiṃ janapadeti attho. Abhūtato hi vohāramattaṃ",
  "tika-s0105t0:533_16": "ruḷhi, bhūtatoyeva attho vinicchinitabbo. Yathā hi –",
  "tika-s0105t0:534": "“Santi puttā videhānaṃ, dīghāvu raṭṭhavaḍḍhano;",
  "tika-s0105t0:535": "Te rajjaṃ kārayissanti, mithilāyaṃ pajāpatī”ti. ādīsu –",
  "tika-s0105t0:536_0": "Taṃputtasaṅkhātassa ekatthassa ruḷhivasena “puttā”ti bahuvacanapayogo, tathā idhāpi",
  "tika-s0105t0:536_1": "tannivāsasaṅkhātassa ekatthassa ruḷhivasena “kosalesū”ti bahuvacanapayogo hoti. Yathā",
  "tika-s0105t0:536_2": "ca “pāṇaṃ na haññe, na ca’dinnamādiye”tiādīsu jātivasena bahvatthānamekavacanapayogo,",
  "tika-s0105t0:536_3": "tathā idhāpi jātivasena avayavappabhedena bahvatthassa “janapade”ti ekavacanapayogo",
  "tika-s0105t0:536_4": "hoti. Vuttañca ācariyena majjhimāgamaṭīkāyaṃ “tabbisesanepi janapadasadde jātisadde",
  "tika-s0105t0:536_5": "ekavacanameva. Tenāha ‘tasmiṃ aṅgesu janapade’ti”.",
  "tika-s0105t0:537_0": "Evaṃ ruḷhivasena bahumhi viya vattabbe bahuvacanaṃ dassetvā idāni bahvatthavasena",
  "tika-s0105t0:537_1": "bahumpi eva vattabbe bahuvacanaṃ dassento “porāṇā panāhū”tiādimāha. Pana-saddo cettha",
  "tika-s0105t0:537_2": "visesatthajotano, tena puthuatthavisayatāya evetaṃ puthuvacanaṃ, na ruḷhivasenāti",
  "tika-s0105t0:537_3": "vakkhamānaṃ visesaṃ joteti. So hi padeso tiyojanasataparimāṇatāya bahuppabhedoti,",
  "tika-s0105t0:537_4": "imasmiṃ pana naye tesu kosalesu janapadesūti attho veditabbo. Mahāpanādanti mahāpanādajātaka",
  "tika-s0105t0:537_5": "surucijātakesu āgataṃ surucino nāma videharañño puttaṃ mahāpanādanāmakaṃ rājakumāraṃ.",
  "tika-s0105t0:537_6": "Nānānāṭakānīti bhaṇḍukaṇḍapaṇḍukaṇḍapamukhāni chasatasahassāni nānāvidhanāṭakāni,",
  "tika-s0105t0:537_7": "katthaci pana ādisaddopi diṭṭho, so jātakaṭṭhakathāyaṃ na dissati, yadi ca dissati,",
  "tika-s0105t0:537_8": "tena naṭalaṅghakādīnaṃ saṅgaho daṭṭhabbo. Sitamattampīti mihitamattampi. Tassa kira",
  "tika-s0105t0:537_9": "dibbanāṭakānaṃ anantarabhaveyeva diṭṭhattā manussanāṭakānaṃ naccaṃ amanuññaṃ ahosi.",
  "tika-s0105t0:537_10": "Naṅgalānipi chaḍḍetvāti kasikammappahānavasena naṅgalāni pahāya, nidassanamattañcetaṃ.",
  "tika-s0105t0:537_11": "Na hi kevalaṃ kassakā eva, atha kho aññepi ubhayaraṭṭhavāsino manussā attano attano",
  "tika-s0105t0:537_12": "kiccaṃ pahāya tasmiṃ maṅgalaṭṭhāne sannipatiṃsu. Tadā kira mahāpanādakumārassa pāsādamaṅgalaṃ,",
  "tika-s0105t0:537_13": "chattamaṅgalaṃ, āvāhamaṅgalanti tīṇi maṅgalāni ekato akaṃsu, kāsivideharaṭṭhavāsinopi",
  "tika-s0105t0:537_14": "tattha sannipatitvā atirekasattavassāni chaṇamanubhaviṃsūti, adhunā pana “naṅgalādīnī”ti",
  "tika-s0105t0:537_15": "pāṭho dissati, so na porāṇapāṭho ṭīkāyamanuddhaṭattā.",
  "tika-s0105t0:538_0": "Mahājanakāye sannipatiteti keci “pahaṃsanavidhiṃ dassetvā rājakumāraṃ hāsāpessāmā”ti,",
  "tika-s0105t0:538_1": "keci “taṃ kīḷanaṃ passissāmā”ti evaṃ mahājanasamūhe sannipatite. Atulambābhiruhanadārucitakapavesanādi",
  "tika-s0105t0:538_2": "nānākīḷāyo dassetvā. Sakkapesito kira dibbanāṭako rājaṅgaṇe ākāse ṭhatvā upaḍḍhabhāgaṃ",
  "tika-s0105t0:538_3": "nāma dasseti, ekova hattho, eko pādo, ekaṃ akkhi, ekā dāṭhā naccati calati, upaḍḍhaṃ",
  "tika-s0105t0:538_4": "phandati, sesaṃ niccalamahosi, taṃ disvā mahāpanādo thokaṃ hasitamakāsi, imamatthaṃ",
  "tika-s0105t0:538_5": "sandhāya “so dibbanāṭakaṃ dassetvā hasāpesī”ti vuttaṃ. Suhajjā nāma vissāsikā “suṭṭhu",
  "tika-s0105t0:538_6": "hadayametesa”nti katvā. Ādisaddena ñātakaparijanādīnaṃ saṅgaho. Tasmāti tathā vacanato.",
  "tika-s0105t0:538_7": "Taṃ kusalanti vacanaṃ upādāyāti ettha “kacci kusalaṃ? Āma kusala”nti vacanapaṭivacanavasena",
  "tika-s0105t0:538_8": "pavattakusalavāditāya te manussā ādito “kusalā”ti samaññaṃ labhiṃsu, tesaṃ kusalānaṃ",
  "tika-s0105t0:538_9": "issarāti rājakumārā kosalā nāma jātā, tesaṃ nivāsaṭṭhānatāya pana padeso kosalāti",
  "tika-s0105t0:538_10": "pubbe vuttanayameva. Tenāha “so padeso kosalāti vuccatī”ti. Evaṃ majjhimāgamaṭīkāyaṃ",
  "tika-s0105t0:538_11": "ācariyeneva vuttaṃ. Tatrāyamadhippāyo siyā – “so padeso kosalāti vuccatī”ti saññīsaññā",
  "tika-s0105t0:538_12": "yathākkamaṃ ekavacanabahuvacanavasena vuttattā purimanaye viya idhāpi ruḷhivaseneva",
  "tika-s0105t0:538_13": "bahuvacanaṃ hoti. Rājakumārānaṃ nāmalābhahetumattañhettha visesoti. Idha pana ācariyena",
  "tika-s0105t0:538_14": "evaṃ vuttaṃ so padesoti padesasāmaññato vuttaṃ, vacanavipallāsena vā, te padesāti",
  "tika-s0105t0:538_15": "attho. Kosalāti vuccati kusalā eva kosalāti katvā”ti tatrāyamadhippāyo siyā – so",
  "tika-s0105t0:538_16": "padesoti jātisaddavasena, vacanavipallāsena vā vuttattā puthuatthavisayatāya eva",
  "tika-s0105t0:538_17": "bahuvacanaṃ hoti. Padesassa nāmalābhahetu hettha visesoti. “Kusala”nti hi vacanamupādāya",
  "tika-s0105t0:538_18": "ruḷhināmavasena vuttanayena kosalā yathā “yevāpanakaṃ, natumhākavaggo”ti. Apica vacanapaṭivacanavasena",
  "tika-s0105t0:538_19": "“kusala”nti vadanti etthāti kosalā. Vicitrā hi taddhitavuttīti. Kusalanti ca ārogyaṃ",
  "tika-s0105t0:538_20": "“kacci nu bhoto kusalaṃ, kacci bhoto anāmaya”ntiādīsu viya, kacci tumhākaṃ ārogyaṃ",
  "tika-s0105t0:538_21": "hotīti attho, chekaṃ vā “kusalā naccagītassa, sikkhitā cāturitthiyo”tiādīsu viya,",
  "tika-s0105t0:538_22": "kacci tesaṃ nāṭakānaṃ chekatā hotīti attho.",
  "tika-s0105t0:539_0": "Caraṇaṃ cārikā, caraṇaṃ vā cāro, so eva cārikā, tayidaṃ maggagamanameva idhādhippetaṃ,",
  "tika-s0105t0:539_1": "na cuṇṇikagamanamattanti dassetuṃ “addhānagamana”nti vuttaṃ, bhāvanapuṃsakañcetaṃ,",
  "tika-s0105t0:539_2": "addhānagamanasaṅkhātāya cārikāya caramānoti vuttaṃ hoti, abhedepi vā bhedavohārena",
  "tika-s0105t0:539_3": "vuttaṃ yathā “divāvihāraṃ nisīdī”ti, addhānagamanasaṅkhātaṃ cārikaṃ caramāno, caraṇaṃ",
  "tika-s0105t0:539_4": "karontoti attho. Sabbatthako hi karabhūdhātūnamatthoti. “Addhānamagga”ntipi katthaci",
  "tika-s0105t0:539_5": "pāṭho, so na sundaro. Na hi cārikāsaddo maggavācakoti. Idāni taṃ vibhāgena dassetvā",
  "tika-s0105t0:539_6": "idhādhippetaṃ niyamento “cārikā ca nāmesā”tiādimāha. Sāvakānampi ruḷhivasena cārikāya",
  "tika-s0105t0:539_7": "sambhavato tato viseseti “bhagavato”ti iminā. Tathā hi majjhimāgamaṭṭhakathāyaṃ vuttaṃ",
  "tika-s0105t0:539_8": "“cārikaṃ caramānoti ettha kiñcāpi ayaṃ cārikā nāma mahājanasaṅgahatthaṃ buddhānaṃyeva",
  "tika-s0105t0:539_9": "labbhati, buddhe upādāya pana ruḷhisaddena sāvakānampi vuccati kilañjādīhi katabījanīpi",
  "tika-s0105t0:539_10": "tālavaṇṭaṃ viyā”ti. Dūrepīti ettha pi-saddena, api-saddena vā nātidūrepīti sampiṇḍanaṃ",
  "tika-s0105t0:539_11": "tatthāpi cārikāsambhavato. Bodhaneyyapuggalanti catusaccapaṭivedhavasena bodhanārahapuggalaṃ.",
  "tika-s0105t0:539_12": "Sahasā gamananti sīghagamanaṃ. “Mahākassapassa paccuggamanādīsū”ti vuttameva sarūpato",
  "tika-s0105t0:539_13": "dasseti “bhagavā hī”tiādinā. Paccuggacchantoti paṭimukhaṃ gacchanto, paccuṭṭhahantoti",
  "tika-s0105t0:539_14": "attho. “Tathā”ti iminā “tiṃsayojana”nti padamanukaḍḍhati. Pakkusāti nāma gandhārarājā.",
  "tika-s0105t0:539_15": "Mahākappino nāma kukkuṭavatīrājā. Dhaniyo nāma koraṇḍaseṭṭhiputto gopo.",
  "tika-s0105t0:540_0": "Evaṃ dhammagarutākittanamukhena mahākassapapaccuggamanādīni ekadesena dassetvā idāni",
  "tika-s0105t0:540_1": "vanavāsitissasāmaṇerassa vatthuṃ vitthāretvā cārikaṃ dassetuṃ “ekadivasa”ntiādi āraddhaṃ.",
  "tika-s0105t0:540_2": "Ko panesa tissasāmaṇero nāma? Sāvatthiyaṃ dhammasenāpatino upaṭṭhākakule jāto mahāpuñño",
  "tika-s0105t0:540_3": "“piṇḍapātadāyakatisso, kambaladāyakatisso”ti ca pubbe laddhanāmo pacchā “vanavāsitisso”ti",
  "tika-s0105t0:540_4": "pākaṭo khīṇāsavasāmaṇero. Vitthāro dhammapade. Ākāsagāmīhi saddhiṃ ākāseneva gantukāmo",
  "tika-s0105t0:540_5": "bhagavā “chaḷabhiññānaṃ ārocehī”ti avoca. Tassāti tissasāmaṇerassa. Tanti bhagavantaṃ",
  "tika-s0105t0:540_6": "saddhiṃ bhikkhusaṅghena cīvaraṃ pārupantaṃ. No thero no oramattako vatāti sambandho,",
  "tika-s0105t0:540_7": "guṇena lāmakappamāṇiko no hotīti attho.",
  "tika-s0105t0:541_0": "Attano pattāsaneti bhikkhūnaṃ āsanapariyante. Tesaṃ gāmikānaṃ dānapaṭisaṃyuttaṃ maṅgalaṃ",
  "tika-s0105t0:541_1": "vatvā. Kasmā pana sadevakassa lokassa maggadesakopi samāno bhagavā evamāhāti codanaṃ",
  "tika-s0105t0:541_2": "sodhetuṃ “bhagavā kirā”tiādi vuttaṃ. Maggadesakoti nibbānamaggassa, sugatimaggassa vā desako.",
  "tika-s0105t0:542_0": "Tāyāti araññasaññāya. Saṅghakammavasena sijjhamānāpi upasampadā satthu āṇāvasena",
  "tika-s0105t0:542_1": "sijjhanato “buddhadāyajjaṃ te dassāmī”ti vuttanti vadanti. Apare pana “aparipuṇṇavīsativassasseva",
  "tika-s0105t0:542_2": "tassa upasampadaṃ anujānanto satthā ‘buddhadāyajjaṃ te dassāmī’ti avocā”ti vadanti.",
  "tika-s0105t0:542_3": "Dhammasenāpatinā upajjhāyena upasampādetvā, tatoyevesa dhammasenāpatino saddhivihārikoti",
  "tika-s0105t0:542_4": "aṭṭhakathāsu vutto. Dhammapadaṭṭhakathāyaṃ pana dhammasenāpatiāditherānaṃ cattālīsabhikkhusahassaparivārānaṃ",
  "tika-s0105t0:542_5": "attano attano parivārehi saddhiṃ paccekaṃ gamanaṃ, bhagavato ca ekakasseva gamanaṃ",
  "tika-s0105t0:542_6": "khuddakabhāṇakānaṃ matena vuttaṃ, idha, pana majjhimāgamaṭṭhakathāyañca aññathā gamanaṃ",
  "tika-s0105t0:542_7": "dīghabhāṇakamajjhimabhāṇakānaṃ matenāti daṭṭhabbaṃ. Ayanti mahākassapādīnamatthāya",
  "tika-s0105t0:542_8": "cārikā. Yaṃ pana anuggaṇhantassa bhagavato gamanaṃ, ayaṃ aturitacārikā nāmāti sambandho.",
  "tika-s0105t0:543_0": "Imaṃ pana cārikanti aturitacārikaṃ. Mahāmaṇḍalanti majjhimadesapariyāpanneneva bāhirimena",
  "tika-s0105t0:543_1": "pamāṇena paricchinnattā mahantataraṃ maṇḍalaṃ. Majjhimamaṇḍalanti itaresaṃ ubhinnaṃ",
  "tika-s0105t0:543_2": "vemajjhe pavattaṃ maṇḍalaṃ. Antomaṇḍalanti itarehi khuddakaṃ maṇḍalaṃ, itaresaṃ vā",
  "tika-s0105t0:543_3": "antogadhattā antimaṃ maṇḍalaṃ, abbhantarimaṃ maṇḍalanti vuttaṃ hoti. Kiṃ panimesaṃ",
  "tika-s0105t0:543_4": "pamāṇanti āha “katthā”tiādi. Tattha navayojanasatikatā majjhimadesapariyāpannavaseneva",
  "tika-s0105t0:543_5": "gahetabbā tato paraṃ aturitacārikāya agamanato. Taduttari hi turitacārikāya eva tathāgato",
  "tika-s0105t0:543_6": "gacchati, na aturitacārikāya. Pavāretvāva cārikācaraṇaṃ buddhāciṇṇanti vuttaṃ “mahāpavāraṇāya",
  "tika-s0105t0:543_7": "pavāretvā”tiādi. Pāṭipadadivaseti paṭhamakattikapuṇṇamiyā anantare pāṭipadavase.",
  "tika-s0105t0:543_8": "Samantāti gatagataṭṭhānassa catūsu passesu samantato. Mahājanakāyassa sannipatanato",
  "tika-s0105t0:543_9": "purimaṃ purimaṃ āgatā nimantetuṃ labhanti. Tathā sannipatanameva dassetuṃ “itaresū”tiādi",
  "tika-s0105t0:543_10": "vuttaṃ. Samathavipassanā taruṇā hontīti ettha samathassa taruṇabhāvo upacārasamādhivasena,",
  "tika-s0105t0:543_11": "vipassanāya pana saṅkhāraparicchedañāṇaṃ, kaṅkhāvitaraṇañāṇaṃ, sammasanañāṇaṃ, maggāmaggañāṇanti",
  "tika-s0105t0:543_12": "catunnaṃ ñāṇānaṃ vasena veditabbo. Taruṇavipassanāti hi tesaṃ catunnaṃ ñāṇānamadhivacanaṃ.",
  "tika-s0105t0:543_13": "Pavāraṇāsaṅgahaṃ datvāti anumatidānavasena datvā. Kattikapuṇṇamāyanti pacchimakattikapuṇṇamiyaṃ.",
  "tika-s0105t0:543_14": "“Migasirassa paṭhamapāṭipadadivase”ti idaṃ majjhimadesavohāravasena migasiramāsassa",
  "tika-s0105t0:543_15": "paṭhamaṃ pāṭipadadivasaṃ sandhāya vuttaṃ, etarahi pavattavohāravasena pana pacchimakattikamāsassa",
  "tika-s0105t0:543_16": "kāḷapakkhapāṭipadadivaso veditabbo.",
  "tika-s0105t0:544_0": "Aññenapi kāraṇenāti bhikkhūnaṃ samathavipassanātaruṇabhāvato aññenapi majjhimamaṇḍale",
  "tika-s0105t0:544_1": "veneyyānaṃ ñāṇaparipākādikāraṇena. Catumāsanti āsaḷhīpuṇṇamiyā pāṭipadato yāva pacchimakattikapuṇṇamī,",
  "tika-s0105t0:544_2": "tāva catumāsaṃ. “Samantā yojanasata”ntiādinā vuttanayeneva. Vasanaṃ vassaṃ, vasanakiriyā,",
  "tika-s0105t0:544_3": "vutthaṃ vasitaṃ vassamassāti vutthavasso, tassa. Tathāgatena vinetabbattā “bhagavato",
  "tika-s0105t0:544_4": "veneyyasattā”ti sāminiddeso vutto, kattuniddeso vā esa. Veneyyasattāti ca caritānurūpaṃ",
  "tika-s0105t0:544_5": "vinetabbasattā. Indriyaparipākaṃ āgamayamānoti saddhādiindriyānaṃ vimuttiparipācanabhāvena",
  "tika-s0105t0:544_6": "paripakkaṃ paṭimānento. Phussamāghaphagguṇacittamāsānaṃ aññataramāsassa paṭhamadivase",
  "tika-s0105t0:544_7": "nikkhamanato māsaniyamo ettha na katoti daṭṭhabbaṃ. Tenāha “ekamāsaṃ vā dviticatumāsaṃ",
  "tika-s0105t0:544_8": "vā tattheva vasitvā”ti. Tatthevāti vassūpagamanaṭṭhāne eva. “Sattahi vā”tiādi “ekamāsaṃ",
  "tika-s0105t0:544_9": "vā”tiādinā yathākkamaṃ yojetabbaṃ – yadi aparampi ekamāsaṃ tattheva vasati, sattahi",
  "tika-s0105t0:544_10": "māsehi cārikaṃ pariyosāpeti. Yadi dvimāsaṃ chahi, yadi timāsaṃ pañcahi, yadi catumāsaṃ",
  "tika-s0105t0:544_11": "tattheva vasati, catūhi māsehi cārikaṃ pariyosāpetīti. Kasmā pana cārikāgamananti",
  "tika-s0105t0:544_12": "āsaṅkānivattanatthaṃ “itī”tiādi vuttaṃ. Atirekaṃ jarādubbalo bāḷhajiṇṇo. Te kadā",
  "tika-s0105t0:544_13": "passissanti, na passissanti eva. Lokānukampakāyāti lokānukampakāya eva. Tena vuttaṃ",
  "tika-s0105t0:544_14": "“na cīvarādihetū”ti.",
  "tika-s0105t0:545_0": "Jaṅghavihāravasenāti jaṅghāhi vicaraṇavasena, jaṅghāhi vicaritvā tattha tattha katipāhaṃ",
  "tika-s0105t0:545_1": "nivasanavasena vā. Sabbiriyāpathasādhāraṇañhi vihāravacanaṃ. Sarīraphāsukatthāyāti",
  "tika-s0105t0:545_2": "ekasmiṃyeva ṭhāne nibaddhavāsavasena ussannadhātukassa sarīrassa vicaraṇena phāsubhāvatthāya.",
  "tika-s0105t0:545_3": "Aṭṭhuppattikālābhikaṅkhanatthāyāti aggikkhandhopamasutta maghadevajātakādi desanānaṃ",
  "tika-s0105t0:545_4": "viya dhammadesanāya abhikaṅkhitabbaaṭṭhuppattikālatthāya, aṭṭhuppattikālassa vā abhikaṅkhanatthāya,",
  "tika-s0105t0:545_5": "aṭṭhuppattikāle dhammadesanatthāyāti vuttaṃ hoti. Sikkhāpadapaññāpanatthāyāti surāpānasikkhāpadādi",
  "tika-s0105t0:545_6": "paññāpane viya sikkhāpadānaṃ paññāpanatthāya. Bodhanatthāyāti aṅgulimālādayo viya",
  "tika-s0105t0:545_7": "bodhaneyyasatte catusaccabodhanatthāya. Mahatāti mahatiyā. Kañci, katipaye vā puggale",
  "tika-s0105t0:545_8": "uddissa cārikā nibaddhacārikā. Tadaññā sambahule uddissa gāmanigamanagarapaṭipāṭiyā",
  "tika-s0105t0:545_9": "cārikā anibaddhacārikā. Tenāha “tatthā”tiādi. Yaṃ caratīti kiriyāparāmasanaṃ.",
  "tika-s0105t0:546_0": "“Esā idha adhippetā”ti vuttameva vitthārato dassetuṃ “tadā kirā”tiādi vuttaṃ. Dasasahassilokadhātuyāti",
  "tika-s0105t0:546_1": "jātikkhettabhūtaṃ dasasahassacakkavāḷaṃ sandhāya vuttaṃ. Kasmāti ce? Tattheva bhabbasattānaṃ",
  "tika-s0105t0:546_2": "sambhavato. Tattha hi satte bhabbe paripakkindriye passituṃ buddhañāṇaṃ abhinīharitvā",
  "tika-s0105t0:546_3": "ṭhito bhagavā ñāṇajālaṃ pattharatīti vuccati, idañca devabrahmānaṃ vasena vuttaṃ.",
  "tika-s0105t0:546_4": "Manussā pana imasmiṃyeva cakkavāḷe, imasmiṃyeva ca saparivāre jambudīpe bodhaneyyā",
  "tika-s0105t0:546_5": "honti. Bodhaneyyabandhaveti bodhaneyyasattasaṅkhāte bhagavato bandhave. Gottādisambandhā",
  "tika-s0105t0:546_6": "viya hi saccapaṭivedhasambandhā veneyyā bhagavato bandhavā nāmāti. Gocarabhāvūpagamanaṃ",
  "tika-s0105t0:546_7": "sandhāya “sabbaññutaññāṇajālassa anto paviṭṭho”ti vuttaṃ. Bhagavā kira mahākaruṇāsamāpattiṃ",
  "tika-s0105t0:546_8": "samāpajjitvā tato vuṭṭhāya “ye sattā bhabbā paripakkañāṇā, te mayhaṃ ñāṇassa upaṭṭhahantū”ti",
  "tika-s0105t0:546_9": "cittaṃ adhiṭṭhāya samannāharati, tassa sahasamannāhārā eko vā dve vā sambahulā vā",
  "tika-s0105t0:546_10": "tadā vinayūpagā veneyyā ñāṇassa āpāthamāgacchanti, ayamettha buddhānubhāvo. Evamāpāthagatānaṃ",
  "tika-s0105t0:546_11": "pana nesaṃ upanissayaṃ pubbacariyaṃ, pubbahetuṃ, sampati vattamānañca paṭipattiṃ",
  "tika-s0105t0:546_12": "oloketi. Veneyyasattapariggaṇhanatthañhi samannāhāre kate paṭhamaṃ nesaṃ veneyyabhāvena",
  "tika-s0105t0:546_13": "upaṭṭhānaṃ hoti, atha “kiṃ nu kho bhavissatī”ti saraṇagamanādivasena kañci nipphattiṃ",
  "tika-s0105t0:546_14": "vīmaṃsamāno pubbūpanissayādīni oloketi. Tenāha “atha bhagavā”tiādi. Soti ambaṭṭho.",
  "tika-s0105t0:546_15": "Vādapaṭivādaṃ katvāti “evaṃ nu te ambaṭṭhā”tiādinā mayā vuttavacanassa “ye ca kho",
  "tika-s0105t0:546_16": "te bho gotama muṇḍakā samaṇakā”tiādinā paṭivacanaṃ datvā, asabbhivākyanti asappurisavācaṃ,",
  "tika-s0105t0:546_17": "tikkhattuṃ ibbhavādanipātanavasena nānappakāraṃ sādhusabhāvāya vācāya vattumayuttaṃ",
  "tika-s0105t0:546_18": "vākyaṃ vakkhatīti vuttaṃ hoti. Nibbisevananti vigatatudanaṃ, mānadappavasena apagataparinipphandananti attho.",
  "tika-s0105t0:547_0": "Avasaritabbanti upagantabbaṃ. Tassa gāmassa idaṃ nāmamattaṃ, kimettha atthapariyesanāyāti",
  "tika-s0105t0:547_1": "vuttaṃ “ijjhānaṅgalantipi pāṭho”ti. “Yena disābhāgenā”ti karaṇaniddesānurūpaṃ karaṇatthe",
  "tika-s0105t0:547_2": "upayogavacananti dasseti “tena avasarī”ti iminā. “Yasmiṃ padese”ti pana bhummaniddesānurūpaṃ",
  "tika-s0105t0:547_3": "“taṃ vā avasarī”ti vuttaṃ. Tadubhayamevatthaṃ vivarati “tena disābhāgenā”tiādinā.",
  "tika-s0105t0:547_4": "Gatoti upagato, agamāsīti attho. Puna gatoti sampatto, sampāpuṇīti attho. “Icchānaṅgale”ti",
  "tika-s0105t0:547_5": "idaṃ tadā bhagavato gocaragāmanidassanaṃ, samīpatthe cetaṃ bhummaṃ. “Icchānaṅgalavanasaṇḍe”ti",
  "tika-s0105t0:547_6": "idaṃ pana nivāsaṭṭhānadassanaṃ, nippariyāyato adhikaraṇe cetaṃ bhummanti tadubhayampi",
  "tika-s0105t0:547_7": "padaṃ visesatthadassanena vivaranto “icchānaṅgalaṃ upanissāyā”tiādimāha. “Sīlakhandhāvāra”ntiādi",
  "tika-s0105t0:547_8": "vuttanayena veneyyahitasamapekkhanavaseneva bhagavato vihāradassanaṃ. Tattha dhammarājassa",
  "tika-s0105t0:547_9": "bhagavato sabbaso adhammaniggaṇhanaparā eva paṭipatti, sā ca sīlasamādhipaññāvasenāti",
  "tika-s0105t0:547_10": "sīlādittayasseva gahaṇaṃ. Sīlakhandhāvāranti cakkavattirañño dāruiṭṭhakādikataṃ khandhāvārasadisaṃ",
  "tika-s0105t0:547_11": "sīlasaṅkhātaṃ khandhāvāraṃ bandhitvā viharatīti sambandho. Dārukkhandhādīhi āsamantato",
  "tika-s0105t0:547_12": "varanti parikkhipanti etthāti hi khandhāvāro a-kārassa dīghaṃ katvā, rājūnaṃ aciranivāsaṭṭhānaṃ.",
  "tika-s0105t0:547_13": "Tattha pana bhagavato aciranivasanakiriyāsambandhamattena bhayanivāraṇaṭṭhena taṃsadisatāya",
  "tika-s0105t0:547_14": "sīlampi tathā vuccati. Samādhikontanti sammāsamādhisaṅkhātaṃ maṅgalasattiṃ. Sabbaññutaññāṇapadanti",
  "tika-s0105t0:547_15": "sabbaññutaññāṇasaṅkhātaṃ jayamantapadaṃ. Parivattayamānoti parijappamāno. “Sabbaññutaññāṇasara”ntipi",
  "tika-s0105t0:547_16": "pāṭho, sabbaññutaññāṇavajiraggasaraṃ aparāparaṃ samparivattamānoti attho. Yathābhirucitena",
  "tika-s0105t0:547_17": "vihārenāti sabbavihārasādhāraṇadassanaṃ, dibbavihārādīsu yena yena attanā abhirucitena",
  "tika-s0105t0:547_18": "vihārena viharatīti attho.",
  "tika-s0105t0:548": "Pokkharasātivatthuvaṇṇanā",
  "tika-s0105t0:549_0": "255. Manteti iruvedādimantasatthe. Iruvedādayo hi guttabhāsitabbaṭṭhena “mantā”ti",
  "tika-s0105t0:549_1": "vuccanti. Aṇa-saddo saddeti āha “sajjhāyatī”ti. Lokiyā pana vadanti “brahmuno apaccaṃ",
  "tika-s0105t0:549_2": "brāhmaṇo, nāgamo, ṇattaṃ, dīghādī”ti. Kasmā ayameva vacanattho vuttoti āha “idamevā”tiādi.",
  "tika-s0105t0:549_3": "Atha kesaṃ itaro vacanatthoti codanamapaneti “ariyā panā”tiādinā. Atha vā yaṃ lokiyā",
  "tika-s0105t0:549_4": "vadanti “brahmunā jāto brāhmaṇo”tiādiniruttiṃ, taṃ paṭikkhipituṃ evaṃ vuttaṃ. “Idamevā”ti",
  "tika-s0105t0:549_5": "hi avadhāraṇena taṃ paṭikkhipati. “Jātibrāhmaṇāna”nti pana iminā saddantarena dassitesu",
  "tika-s0105t0:549_6": "jātibrāhmaṇavisuddhibrāhmaṇavasena duvidhesu brāhmaṇesu visuddhibrāhmaṇānaṃ niruttiṃ",
  "tika-s0105t0:549_7": "dassento “ariyā panā”tiādimāha. Bahanti pāpe bahi karontīti hi ariyā brāhmaṇā niruttinayena.",
  "tika-s0105t0:549_8": "“Tassa kira kāyo setapokkharasadiso”ti idamevassa nāmalābhahetudassanaṃ, sesaṃ pana",
  "tika-s0105t0:549_9": "tappasaṅgena yathāvijjamānavisesadassanameva. Tenāha “iti naṃ pokkharasadisattā pokkharasātīti",
  "tika-s0105t0:549_10": "sañjānantī”ti. Pokkharena sadiso kāyo yassāti hi pokkharasātī niruttinayena. Sātasaddo",
  "tika-s0105t0:549_11": "vā sadisattho, pokkharena sāto sadiso kāyo tathā, so yassāti pokkharasātī. Setapokkharasadisoti",
  "tika-s0105t0:549_12": "setapadumavaṇṇo. Devanagareti ālakamandādidevapure. Ussāpitarajatatoraṇanti gambhīranemanikhātaṃ",
  "tika-s0105t0:549_13": "accuggataṃ rajatamayaṃ indakhīlaṃ. Kāḷamegharājīti kadāci dissamānā kāḷaabbhalekhā.",
  "tika-s0105t0:549_14": "Rajatapanāḷikāti rajatamayatumbaṃ. Suvaṭṭitāti vaṭṭabhāvassa yuttaṭṭhāne suṭṭhu vaṭṭulā.",
  "tika-s0105t0:549_15": "Kāḷavaṅgatilakādīnamabhāvena suparisuddhā. “Arājake”tiādināpi sobhaggappattabhāvameva nidasseti.",
  "tika-s0105t0:550_0": "Idāni aparampi tassa nāmalābhahetuṃ dassento “ayaṃ panā”tiādimāha. Tattha ca “himavantapadese",
  "tika-s0105t0:550_1": "mahāsare padumagabbhe nibbattī”ti idamevassa nāmalābhahetudassanaṃ. Sesaṃ pana tappasaṅgena",
  "tika-s0105t0:550_2": "tathāpavattākāradassanameva. Tenāha “iti naṃ pokkhare sayitattā pokkharasātīti sañjānantī”ti.",
  "tika-s0105t0:550_3": "Pokkhare kamale sayatīti hi pokkharasātī, sātaṃ vā vuccati samasaṇṭhānaṃ, pokkhare",
  "tika-s0105t0:550_4": "jātaṃ samasaṇṭhānaṃ tathā, tamassatthītipi pokkharasātī. Yaṃ pana ācariyena vuttaṃ",
  "tika-s0105t0:550_5": "“imassa brāhmaṇassa kīdiso pubbayogo, yena naṃ bhagavā anuggaṇhituṃ taṃ ṭhānaṃ upagatoti",
  "tika-s0105t0:550_6": "āhā”ti, tadetaṃ “ayaṃ panā”tiādivacanaṃ ekadesameva sandhāya vuttaṃ. “So tato manussaloka”ntiādivacanato",
  "tika-s0105t0:550_7": "devaloke nibbattīti ettha aparāparaṃ nibbatti eva vuttāti daṭṭhabbaṃ. Tathārūpena",
  "tika-s0105t0:550_8": "kammena nibbattimeva sandhāya “mātukucchivāsaṃ jigucchitvā”tiādi vuttaṃ. “Padumagabbhe",
  "tika-s0105t0:550_9": "nibbattī”ti iminā saṃsedajoyeva hutvā nibbattīti dasseti. Na pupphatīti na vikasati.",
  "tika-s0105t0:550_10": "Tenāti tāpasena. Nāḷatoti pupphadaṇḍato. Suvaṇṇacuṇṇehi piñjaraṃ hemavaṇṇo yassāti",
  "tika-s0105t0:550_11": "suvaṇṇacuṇṇapiñjaro, taṃ, suvaṇṇacuṇṇehi vikiṇṇabhāvena hemavaṇṇanti attho. Piñjarasaddo",
  "tika-s0105t0:550_12": "hi hemavaṇṇapariyāyoti sāratthadīpaniyaṃ vuttaṃ. Esa nayo padumareṇupiñjaranti etthāpi.",
  "tika-s0105t0:550_13": "Rajatabimbakanti rūpiyamayarūpakaṃ. Paṭijaggāmīti posemi. Pāranti pariyosānaṃ, nipphatti",
  "tika-s0105t0:550_14": "vā vuccati nadīsamuddādīnaṃ pariyosānabhūtaṃ pāraṃ viyāti katvā. Paṭisandhipaññāsaṅkhātena",
  "tika-s0105t0:550_15": "sabhāvañāṇena paṇḍito. Iti kattabbesu, vedesu vā visāradapaññāsaṅkhātena veyyattiyena",
  "tika-s0105t0:550_16": "byatto. Aggabrāhmaṇoti disāpāmokkhabrāhmaṇo. Sippanti vedasippaṃ tasseva pakaraṇādhigatattā.",
  "tika-s0105t0:550_17": "Brahmadeyyaṃ adāsīti vakkhamānanayena brahmadeyyaṃ katvā adāsi.",
  "tika-s0105t0:551_0": "“Ajjhāvasatī”ti ettha adhi-saddo, ā-saddo ca upasaggamattaṃ, tato “ukkaṭṭha”nti idaṃ",
  "tika-s0105t0:551_1": "ajjhāpubbavasayoge bhummatthe upayogavacanaṃ. Adhi-saddo vā issariyattho, ā-saddo",
  "tika-s0105t0:551_2": "mariyādattho tato “ukkaṭṭha”nti idaṃ kammappavacanīyayoge bhummatthe upayogavacananti",
  "tika-s0105t0:551_3": "dasseti “ukkaṭṭhanāmake”tiādinā. Tadevatthaṃ vivarituṃ “tassā”tiādi vuttaṃ. “Tassa",
  "tika-s0105t0:551_4": "nagarassa sāmiko hutvā”ti hi “abhibhavitvā”ti etassatthavivaraṇaṃ, tenetaṃ dīpeti",
  "tika-s0105t0:551_5": "“sāmibhāvo abhibhavana”nti. “Yāya mariyādāyā”tiādi pana ā-saddassatthavivaraṇaṃ,",
  "tika-s0105t0:551_6": "tenetaṃ dīpeti “āsaddo mariyādattho, mariyādā ca nāma yāya tattha vasitabbaṃ, sāyeva",
  "tika-s0105t0:551_7": "aparādhīnatā”ti. Yāya mariyādāyāti hi yāya aparādhīnatāsaṅkhātāya anaññasādhāraṇāya",
  "tika-s0105t0:551_8": "avatthāyāti attho. “Upasaggavasenā”tiādi pana “ukkaṭṭhanāmake”ti etassatthavivaraṇaṃ,",
  "tika-s0105t0:551_9": "tenetaṃ dīpeti “satipi bhummavacanappasaṅge dhātvatthānuvattakavisesakabhūtehi duvidhehipi",
  "tika-s0105t0:551_10": "upasaggehi yuttattā upayogavacanamevettha vihita”nti. “Tassa kirā”tiādi pana atthānugatasamaññāparidīpanaṃ.",
  "tika-s0105t0:551_11": "Vatthu nāma nagaramāpanārahabhūmippadeso “ārāmavatthu, vihāravatthū”tiādīsu viya.",
  "tika-s0105t0:552_0": "Ukkāti daṇḍadīpikā. Aggahesunti “ajja maṅgaladivaso, tasmā sunakkhattaṃ, tatthāpi",
  "tika-s0105t0:552_1": "ayaṃ sukhaṇo mā atikkamī”ti rattivibhāyanaṃ anurakkhantā, rattiyaṃ ālokakaraṇatthāya",
  "tika-s0105t0:552_2": "ukkā ṭhapetvā ukkāsu jalamānāsu nagarassa vatthuṃ aggahesuṃ, tenetaṃ dīpeti – ukkāsu",
  "tika-s0105t0:552_3": "ṭhitāti ukkaṭṭhā. Mūlavibhujādi ākatigaṇapakkhepena, niruttinayena vā ukkāsu vijjotayantīsu",
  "tika-s0105t0:552_4": "ṭhitāti ukkaṭṭhā, tathā ukkāsu ṭhitāsu ṭhitā āsītipi ukkaṭṭhāti. Majjhimāgamaṭṭhakathāyaṃ",
  "tika-s0105t0:552_5": "pana evaṃ vuttaṃ “tañca nagaraṃ ‘maṅgaladivaso sukhaṇo, sunakkhattaṃ mā atikkamī’ti",
  "tika-s0105t0:552_6": "rattimpi ukkāsu ṭhitāsu māpitattā ukkaṭṭhātipi vuccati, daṇḍadīpikāsu jāletvā dhāriyamānāsu",
  "tika-s0105t0:552_7": "māpitattāti vuttaṃ hotī”ti, tadapiminā saṃsandati ceva sameti ca nagaravatthupariggahassapi",
  "tika-s0105t0:552_8": "nagaramāpanapariyāpannattāti daṭṭhabbaṃ. Apare pana bhaṇanti “bhūmibhāgasampattiyā,",
  "tika-s0105t0:552_9": "upakaraṇasampattiyā, manussasampattiyā ca taṃ nagaraṃ ukkaṭṭhaguṇayogato ukkaṭṭhāti",
  "tika-s0105t0:552_10": "nāmaṃ labhatī”ti. Lokiyā pana vadanti “ukkā dhārīyati etassa māpitakāleti ukkaṭṭhā,",
  "tika-s0105t0:552_11": "vaṇṇavikāroya”nti, itthiliṅgavasena cāyaṃ samaññā, tenevidha payogo dissati “yathā",
  "tika-s0105t0:552_12": "ca bhavaṃ gotamo ukkaṭṭhāya aññāni upāsakakulāni upasaṅkamatī”ti mūlapariyāyasuttādīsu",
  "tika-s0105t0:552_13": "ca “ekaṃ samayaṃ bhagavā ukkaṭṭhāyaṃ viharati subhagavane sālarājamūle”tiādi. Evamettha",
  "tika-s0105t0:552_14": "hotu upasaggavasena upayogavacanaṃ, kathaṃ panetaṃ sesapadesu siyāti anuyogenāha",
  "tika-s0105t0:552_15": "“tassa anupayogattā sesapadesū”ti. Tattha tassāti upasaggavasena upayogasaññuttassa",
  "tika-s0105t0:552_16": "“ukkaṭṭha”nti padassa. Anupayogattāti visesanabhāvena anupayuttattā. Sesapadesūti",
  "tika-s0105t0:552_17": "“sattussada”ntiādīsu sattasu padesu.",
  "tika-s0105t0:553_0": "Kiṃ nu khvāyaṃ saddapayogo saddalakkhaṇānugatoti codanamapaneti “tattha…pe… pariyesitabba”nti",
  "tika-s0105t0:553_1": "iminā. Tatthāti upasaggavasena, anupayogavasena ca upayogavacananti vutte dubbidhepi",
  "tika-s0105t0:553_2": "vidhāne. Lakkhaṇanti gahaṇūpāyañāyabhūtaṃ saddalakkhaṇaṃ, suttaṃ vā. Pariyesitabbanti",
  "tika-s0105t0:553_3": "saddasatthesu vijjamānattā ñāṇena gavesitabbaṃ, gahetabbanti vuttaṃ hoti. Etena hi",
  "tika-s0105t0:553_4": "saddalakkhaṇānugatovāyaṃ saddapayogoti dasseti, saddavidū ca icchanti “upaanuadhiāiccādipubbavasayoge",
  "tika-s0105t0:553_5": "sattamiyatthe upayogavacanaṃ pāpuṇāti, visesitabbapade ca yathāvidhimanupayogo visesanapadānaṃ",
  "tika-s0105t0:553_6": "samānādhikaraṇabhūtāna”nti. Tatra yadā adhi-saddo, ā-saddo ca upasaggamattaṃ, tadā",
  "tika-s0105t0:553_7": "“tatiyāsattamīnañcā”ti lakkhaṇena ajjhāpubbavasayoge upayogavacanaṃ. Tathā hi vadanti",
  "tika-s0105t0:553_8": "“sattamiyatthe kāladisāsu upānvajjhāvasayoge, adhipubbasiṭhāvasānaṃ payoge, tappānacāresu",
  "tika-s0105t0:553_9": "ca dutiyā. Kāle pubbaṇhasamayaṃ nivāsetvā, ekaṃ samayaṃ bhagavā, kañci kālaṃ purejātapaccayena",
  "tika-s0105t0:553_10": "paccayo, imaṃ rattiṃ cattāro mahārājāno. Disāyaṃ purimaṃ disaṃ dhataraṭṭho. Upādipubbavasayoge",
  "tika-s0105t0:553_11": "gāmaṃ upavasati, gāmaṃ anuvasati, gāmaṃ āvasati, agāraṃ ajjhāvasati, adhipubbasiṭhāvasānaṃ",
  "tika-s0105t0:553_12": "payoge pathaviṃ adhisessati, gāmaṃ adhitiṭṭhati, gāmaṃ ajjhāvasati. Tappānacāresu",
  "tika-s0105t0:553_13": "nadiṃ pivati, gāmaṃ carati iccādīti.",
  "tika-s0105t0:554_0": "Yadā pana adhi-saddo issariyattho, ā-saddo ca mariyādattho, tadā “kammappavacanīyayutte”ti",
  "tika-s0105t0:554_1": "lakkhaṇena kammappavacanīyayoge upayogavacanaṃ. Tathā hi vadanti “anuādayo upasaggā,",
  "tika-s0105t0:554_2": "dhīādayo nipātā ca kammappavacanīyasaññā honti kiriyāsaṅkhātaṃ kammaṃ pavacanīyaṃ",
  "tika-s0105t0:554_3": "yesaṃ te kammappavacanīyā”ti. Sesapadānaṃ pana yathāvidhimanupayoge katarena lakkhaṇena",
  "tika-s0105t0:554_4": "upayogavacananti? Yathāvuttalakkhaṇeneva. Yajjevaṃ tesampi ādhārabhāvato nānādhāratā",
  "tika-s0105t0:554_5": "siyāti? Na, bahūnampi padānaṃ nagaravasena ekatthabhāvato. Sakatthamattañhi tesaṃ",
  "tika-s0105t0:554_6": "nānākaraṇanti. Aññe pana saddavidū evamicchanti “samānādhikaraṇapadānaṃ paccekaṃ",
  "tika-s0105t0:554_7": "kiriyāsambandhanena visesitabbapadena samānavacanatā yathā ‘kaṭaṃ karoti, vipulaṃ,",
  "tika-s0105t0:554_8": "dassanīya’nti ettha ‘kaṭaṃ karoti, vipulaṃ karoti, dassanīyaṃ karotī’ti paccekaṃ",
  "tika-s0105t0:554_9": "kiriyāsambandhanena kammattheyeva dutiyā”ti, tadetaṃ vicāretabbaṃ visesanapadānaṃ",
  "tika-s0105t0:554_10": "samānādhikaraṇānaṃ kiriyāsambajjhanābhāvato. Yadā hi kiriyāsambajjhanaṃ, tadā visesanameva na hotīti.",
  "tika-s0105t0:555_0": "Ussadatā nāmettha bahulatāti vuttaṃ “bahujana”nti. Taṃ pana bahulataṃ dasseti “ākiṇṇamanussa”ntiādinā.",
  "tika-s0105t0:555_1": "Araññādīsu gahetvā posetabbā posāvaniyā, etena tesaṃ dhammabhāvaṃ dasseti. Āvijjhitvāti",
  "tika-s0105t0:555_2": "parikkhipitvā. Khaṇitvā katā pokkharaṇī, ābandhitvā kataṃ taḷākaṃ. Acchinnūdakaṭṭhāneyeva",
  "tika-s0105t0:555_3": "jalajakusumāni jātānīti vuttaṃ “udakassa niccabharitānevā”ti. Udakassāti ca pūraṇakiriyāyoge",
  "tika-s0105t0:555_4": "karaṇatthe sāmivacanaṃ “mahante mahante sāṇipasibbake kārāpetvā hiraññasuvaṇṇassa",
  "tika-s0105t0:555_5": "pūrāpetvā”tiādīsu viya. Saha dhaññenāti sadhaññanti nagarasaddāpekkhāya napuṃsakaliṅgena",
  "tika-s0105t0:555_6": "vuttaṃ, yathāvākyaṃ vā upayogavacanena. Evaṃ sabbattha. Pubbaṇṇāparaṇṇādibhedaṃ bahudhaññasannicayanti",
  "tika-s0105t0:555_7": "ettha ādisaddena tadubhayavinimuttaṃ alābukumbhaṇḍādisūpeyyaṃ saṅgaṇhāti. Tenāyamattho",
  "tika-s0105t0:555_8": "viññāyati – nayidha dhaññasaddo sāliādidhaññavisesavācako, posane sādhuttamattena",
  "tika-s0105t0:555_9": "pana niravasesapubbaṇṇāparaṇṇasūpeyyavācako, virūpekasesavasena vā payuttoti. Ettāvatāti",
  "tika-s0105t0:555_10": "yathāvuttapadattayena. Rājalīlāyāti rājūnaṃ vilāsena. Samiddhiyā upabhogaparibhogasampuṇṇabhāvena",
  "tika-s0105t0:555_11": "sampatti samiddhisampatti.",
  "tika-s0105t0:556_0": "“Rājabhogga”nti vutte “kena dinna”nti avassaṃ pucchitabbato evaṃ vuttanti dasseti",
  "tika-s0105t0:556_1": "“kenā”tiādinā. Raññā viya bhuñjitabbanti vā rājabhogganti aṭṭhakathāto aparo nayo.",
  "tika-s0105t0:556_2": "Yāva puttanattapanattaparamparā kulasantakabhāvena rājato laddhattā “rañño dāyabhūta”nti",
  "tika-s0105t0:556_3": "vuttaṃ. “Dhammadāyādā me bhikkhave bhavathā”tiādīsu viya ca dāyasaddo dāyajjapariyāyoti",
  "tika-s0105t0:556_4": "āha “dāyajjanti attho”ti. Kathaṃ dinnattā brahmadeyyaṃ nāmāti codanaṃ pariharati",
  "tika-s0105t0:556_5": "“chattaṃ ussāpetvā”tiādinā. Rājanīhārena paribhuñjitabbato hi uddhaṃ paribhogalābhassa",
  "tika-s0105t0:556_6": "brahmadeyyatā nāma natthi, idañca tathā dinnameva, tasmā brahmadeyyaṃ nāmāti vuttaṃ",
  "tika-s0105t0:556_7": "hoti. Chejjabhejjanti sarīradaṇḍadhanadaṇḍādibhedaṃ daṇḍamāha. Nadītitthapabbatādīsūti",
  "tika-s0105t0:556_8": "nadītitthapabbatapādagāmadvāraaṭavimukhādīsu. Setacchattaggahaṇena sesarājakakudhabhaṇḍampi",
  "tika-s0105t0:556_9": "gahitaṃ tappamukhattāti veditabbaṃ. “Raññā bhuñjitabba”ntveva vutte idhādhippetattho",
  "tika-s0105t0:556_10": "na pākaṭoti hutvā-saddaggahaṇaṃ kataṃ. Tañhi so rājakulato asamudāgatopi rājā hutvā",
  "tika-s0105t0:556_11": "bhuñjituṃ labhatīti ayamidhādhippeto attho. Dātabbanti dāyaṃ, “rājadāya”nti imināva",
  "tika-s0105t0:556_12": "raññā dinnabhāve siddhe “raññā pasenadinā kosalena dinna”nti puna ca vacanaṃ kimatthiyanti",
  "tika-s0105t0:556_13": "āha “dāyakarājadīpanattha”ntiādi. Asukena raññā dinnanti dāyakarājassa adīpitattā",
  "tika-s0105t0:556_14": "evaṃ vuttanti adhippāyo. Ettha ca paṭhamanaye “rājabhogga”nti pade pucchāsambhavato",
  "tika-s0105t0:556_15": "idaṃ vuttaṃ, dutiyanaye pana “rājadāya”nti padeti ayampi viseso daṭṭhabbo. Tattha",
  "tika-s0105t0:556_16": "atibahulatāya purato ṭhapanokāsābhāvato passenapi odanasūpabyañjanādi dīyati etassāti",
  "tika-s0105t0:556_17": "pasenadi, aluttasamāsavasena. So hi rājā taṇḍuladoṇassa odanampi tadupiyena sūpabyañjanena",
  "tika-s0105t0:556_18": "bhuñjati. Tathā hi naṃ bhuttapātarāsakāle satthu santikamāgantvā ito cito ca samparivattantaṃ",
  "tika-s0105t0:556_19": "niddāya abhibhuyyamānaṃ ujukaṃ nisīditumasakkontaṃ bhagavā –",
  "tika-s0105t0:557": "“Middhī yadā hoti mahagghaso ca,",
  "tika-s0105t0:558": "Niddāyitā samparivattasāyī;",
  "tika-s0105t0:559": "Mahāvarāhova nivāpavuṭṭho,",
  "tika-s0105t0:560": "Punappunaṃ gabbhamupeti mando”ti. ;",
  "tika-s0105t0:561": "Imāya gāthāya ovadi. Bhāgineyyañca so sudassanaṃ nāma māṇavaṃ –",
  "tika-s0105t0:562": "“Manujassa sadā satīmato,",
  "tika-s0105t0:563": "Mattaṃ jānato laddhabhojane;",
  "tika-s0105t0:564": "Tanukassa bhavanti vedanā,",
  "tika-s0105t0:565": "Saṇikaṃ jīrati āyupālaya”nti. –",
  "tika-s0105t0:566_0": "Imaṃ gāthaṃ bhagavato santike uggahāpetvā attano bhuñjantassa osānapiṇḍakāle devasikaṃ",
  "tika-s0105t0:566_1": "bhaṇāpeti, so aparena samayena tassā gāthāya atthaṃ sallakkhetvā punappunaṃ osānapiṇḍapariharaṇena",
  "tika-s0105t0:566_2": "nāḷikodanamattāya saṇṭhahitvā tanusarīro balavā sukhappatto ahosīti. Udānaṭṭhakathāyaṃ",
  "tika-s0105t0:566_3": "pana evaṃ vuttaṃ “paccāmittaṃ parasenaṃ jinātīti pasenadī”ti. Saddavidūpi hi ja-kārassa",
  "tika-s0105t0:566_4": "da-kāre idamudāharanti. So hi attano bhāgineyyaṃ ajātasatturājānaṃ, pañcacorasatādīni",
  "tika-s0105t0:566_5": "ca avaruddhakāni jinātīti. Kosalaraṭṭhassādhipatibhāvato kosalo, tasmā kosalādhipatinā",
  "tika-s0105t0:566_6": "pasenadi nāmakena raññā dinnanti attho veditabbo. Nissaṭṭhapariccattatāsaṅkhātena",
  "tika-s0105t0:566_7": "puna aggahetabbabhāveneva dinnattā idha brahmadeyyaṃ nāma, na tu purimanaye viya",
  "tika-s0105t0:566_8": "rājasaṅkhepena paribhuñjitabbabhāvena dinnattāti āha “yathā”tiādi. Nissaṭṭhaṃ hutvā,",
  "tika-s0105t0:566_9": "nissaṭṭhabhāvena vā pariccattaṃ nissaṭṭhapariccattaṃ, muttacāgavasena cajitanti attho.",
  "tika-s0105t0:567_0": "Savanaṃ upalabbhoti dasseti “upalabhī”ti iminā, so cāyamupalabbho savanavaseneva",
  "tika-s0105t0:567_1": "jānananti vuttaṃ “sotadvārasampattavacananigghosānusārena aññāsī”ti. Sotadvārānusāraviññāṇavīthivasena",
  "tika-s0105t0:567_2": "jānanameva hi idha savanaṃ teneva “samaṇo khalu bho gotamo”tiādinā vuttassatthassa",
  "tika-s0105t0:567_3": "adhigatattā, na pana sotadvāravīthivasena sutamattaṃ tena tadatthassa anadhigatattā.",
  "tika-s0105t0:567_4": "Avadhāraṇaphalattā saddapayogassa sabbampi vākyaṃ antogadhāvadhāraṇaṃ. Tasmā tadatthajotakasaddena",
  "tika-s0105t0:567_5": "vināpi aññatthāpohanavasena assosi eva, nāssa koci savanantarāyo ahosīti ayamattho",
  "tika-s0105t0:567_6": "viññāyatīti āha “padapūraṇamatte nipāto”ti, antogadhāvadhāraṇepi ca sabbasmiṃ vākye",
  "tika-s0105t0:567_7": "nītatthato avadhāraṇatthaṃ kho-saddaggahaṇaṃ “evā”ti sāmatthiyā sātisayaṃ etadatthassa",
  "tika-s0105t0:567_8": "viññāyamānattāti paṭhamavikappo vutto, nītatthato avadhāraṇena ko attho ekantiko",
  "tika-s0105t0:567_9": "kato, avadhārito cāti vuttaṃ “tatthā”tiādi. Atha padapūraṇamattena kho-saddena kiṃ",
  "tika-s0105t0:567_10": "payojananti codanamapaneti “padapūraṇenā”tiādinā, akkharasamūhapadassa, padasamūhavākyassa",
  "tika-s0105t0:567_11": "ca siliṭṭhatāpayojanamattamevāti attho. “Assosī”ti hidaṃ padaṃ kho-sadde gahite tena",
  "tika-s0105t0:567_12": "phullitaṃ maṇḍitaṃ vibhūsitaṃ viya hontaṃ pūritaṃ nāma hoti, tena ca purimapacchimapadāni",
  "tika-s0105t0:567_13": "sukhuccāraṇavasena siliṭṭhāni honti, na tasmiṃ aggahite, tasmā padapūraṇamattampi",
  "tika-s0105t0:567_14": "padabyañjanasiliṭṭhatāpayojananti vuttaṃ hoti. Mattasaddo cettha visesanivattiattho,",
  "tika-s0105t0:567_15": "tenassa anatthantaradīpanatā dassitā, eva-saddena pana padabyañjanasiliṭṭhatāya ekantikatā.",
  "tika-s0105t0:568_0": "“Samaṇo khalū”tiādi yathāsutatthanidassananti dasseti “idānī”tiādinā. Samitapāpattāti",
  "tika-s0105t0:568_1": "ettha accantaṃ anavasesato savāsanaṃ samitapāpattāti attho gahetabbo. Evañhi bāhirakavītarāgasekkhāsekkhapāpasamanato",
  "tika-s0105t0:568_2": "bhagavato pāpasamanaṃ yathārahaṃ visesitaṃ hoti. Tena vuttaṃ “bhagavā ca anuttarena",
  "tika-s0105t0:568_3": "ariyamaggena samitapāpo”ti. Tadevatthaṃ niddesapāṭhena sādhetuṃ “vuttañheta”ntiādimāha.",
  "tika-s0105t0:568_4": "Assāti anena bhikkhunā, bhagavatā vā. Samitāti samāpitā, samabhāvaṃ vā āpādayitā,",
  "tika-s0105t0:568_5": "assa vā sampadānabhūtassa santā hontīti attho. Atthānugatā cāyaṃ bhagavati samaññāti",
  "tika-s0105t0:568_6": "vuttaṃ “bhagavā cā”tiādi. Tenāti tathā samitapāpattā. Yathābhūtaṃ pavatto yathābhuccaṃ,",
  "tika-s0105t0:568_7": "tadeva guṇo, tena adhigataṃ tathā. “Khalū”ti idaṃ nepātikaṃ khalupacchābhattikapade",
  "tika-s0105t0:568_8": "viya, na nāmaṃ, anekatthattā ca nipātānaṃ anussavanatthova idhādhippetoti āha “anussavanatthe",
  "tika-s0105t0:568_9": "nipāto”ti, paramparasavanañcettha anussavanaṃ. Brāhmaṇajātisamudāgatanti brāhmaṇajātiyā",
  "tika-s0105t0:568_10": "āgataṃ, jātisiddhanti vuttaṃ hoti. Ālapanamattanti piyālapanavacanamattaṃ, na taduttari",
  "tika-s0105t0:568_11": "atthaparidīpanaṃ. Piyasamudāhārā hete “bho”ti vā “āvuso”ti vā “devānaṃ piyā”ti vā.",
  "tika-s0105t0:568_12": "Dhammapade brāhmaṇavatthupāṭhena, suttanipāte ca vāseṭṭhasuttapadena brāhmaṇajātisamudāgatālapanabhāvaṃ",
  "tika-s0105t0:568_13": "samatthetuṃ “vuttampi ceta”ntiādimāha.",
  "tika-s0105t0:569_0": "Tatrāyamattho – sace rāgādikiñcanehi sakiñcano assa, so āmantanādīsu “bho bho”ti",
  "tika-s0105t0:569_1": "vadanto hutvā vicaraṇato bhovādīyeva nāma hoti, na brāhmaṇo. “Akiñcanaṃ anādānaṃ,",
  "tika-s0105t0:569_2": "tamahaṃ brūmi brāhmaṇa”nti sesagāthāpadaṃ. Tattha rāgādayo satte kiñcanti maddanti",
  "tika-s0105t0:569_3": "palibuddhantīti kiñcanāni. Manussā kira goṇehi khalaṃ maddāpentā “kiñcehi kapila,",
  "tika-s0105t0:569_4": "kiñcehi kāḷakā”ti vadanti, tasmā kiñcanasaddo maddanattho veditabbo. Yathāha niddese",
  "tika-s0105t0:569_5": "“akiñcananti rāgakiñcanaṃ, dosa, moha, māna, diṭṭhi, kilesakiñcanaṃ, duccaritakiñcanaṃ,",
  "tika-s0105t0:569_6": "yassete kiñcanā pahīnā samucchinnā vūpasantā paṭippassaddhā abhabbuppattikā ñāṇagginā",
  "tika-s0105t0:569_7": "daḍḍhā, so vuccati akiñcano”ti. Gotamoti gottavasena parikittanaṃ, yaṃ “ādiccagotta”ntipi",
  "tika-s0105t0:569_8": "loke vadanti, sakyaputtoti pana jātivasena sākiyoti ca tasseva vevacanaṃ. Vuttañhetaṃ pabbajjāsutte –",
  "tika-s0105t0:570": "“Ādiccā nāma gottena, sākiyā nāma jātiyā;",
  "tika-s0105t0:571": "Tamhā kulā pabbajitomhi, na kāme abhipatthaya”nti. ;",
  "tika-s0105t0:572_0": "Tathā cāha “gotamoti bhagavantaṃ gottavasena parikittetī”tiādi. Tattha gaṃ tāyatīti",
  "tika-s0105t0:572_1": "gottaṃ, “gotamo”ti pavattamānaṃ abhidhānaṃ, buddhiñca ekaṃsikavisayatāya rakkhatīti",
  "tika-s0105t0:572_2": "attho. Yathā hi buddhi ārammaṇabhūtena atthena vinā na vattati, evaṃ abhidhānaṃ abhidheyyabhūtena,",
  "tika-s0105t0:572_3": "tasmā so gottasaṅkhāto attho tāni rakkhatīti vuccati, go-saddo cettha abhidhāne,",
  "tika-s0105t0:572_4": "buddhiyañca vattati. Tathā hi vadanti –",
  "tika-s0105t0:573": "“Go goṇe cendriye bhumyaṃ, vacane ceva buddhiyaṃ;",
  "tika-s0105t0:574": "Ādicce rasmiyañceva, pānīyepi ca vattate;",
  "tika-s0105t0:575": "Tesu atthesu goṇe thī, pumā ca itare pumā”ti.",
  "tika-s0105t0:576_0": "Tattha “gosu duyhamānāsu gato, gopañcamo”tiādīsu gosaddo goṇe vattati. “Gocaro”tiādīsu",
  "tika-s0105t0:576_1": "indriye. “Gorakkha”ntiādīsu bhūmiyaṃ. Tathā hi suttanipātaṭṭhakathāya vāseṭṭhasuttasaṃvaṇṇanāyaṃ",
  "tika-s0105t0:576_2": "vuttaṃ “gorakkhanti khettarakkhaṃ, kasikammanti vuttaṃ hoti. Pathavī hi ‘go’ti vuccati,",
  "tika-s0105t0:576_3": "tappabhedo ca “khetta”nti. “Gottaṃ nāma dve gottāni hīnañca gottaṃ, ukkaṭṭhañca gotta”ntiādīsu",
  "tika-s0105t0:576_4": "vacane, buddhiyañca vattati. “Gogottaṃ gotamaṃ name”ti porāṇakaviracanāya ādicce,",
  "tika-s0105t0:576_5": "ādiccabandhuṃ gotamaṃ sammāsambuddhaṃ namāmīti hi attho, “uṇhagū”tiādīsu rasmiyaṃ,",
  "tika-s0105t0:576_6": "uṇhā gāvo rasmiyo etassāti hi uṇhagu, sūriyo. “Gosītacandana”ntiādīsu pānīye, gosaṅkhātaṃ",
  "tika-s0105t0:576_7": "pānīyaṃ viya sītaṃ, tadeva candanaṃ tathā. Tasmiñhi uddhanato uddharitapakkuthitatelasmiṃ",
  "tika-s0105t0:576_8": "pakkhitte taṅkhaṇaññeva taṃ telaṃ sītalaṃ hotīti. Etesu pana atthesu goṇe vattamāno",
  "tika-s0105t0:576_9": "go-saddo yathārahaṃ itthiliṅgo ceva pulliṅgo ca, sesesu pana pulliṅgoyeva.",
  "tika-s0105t0:577_0": "Kiṃ panetaṃ gottaṃ nāmāti? Aññakulaparamparāya asādhāraṇaṃ tassa kulassa ādipurisasamudāgataṃ",
  "tika-s0105t0:577_1": "taṃkulapariyāpannasādhāraṇaṃ sāmaññarūpanti daṭṭhabbaṃ. Sādhāraṇameva hi idaṃ taṃkulapariyāpannānaṃ",
  "tika-s0105t0:577_2": "sādhāraṇato ca sāmaññarūpaṃ. Tathā hi taṃkule jātā suddhodanamahārājādayopi “gotamo”",
  "tika-s0105t0:577_3": "tveva vuccanti, teneva bhagavā attano pitaraṃ suddhodanamahārājānaṃ “atikkantavarā",
  "tika-s0105t0:577_4": "kho gotama tathāgatā”ti avoca, vessavaṇopi mahārājā bhagavantaṃ “vijjācaraṇasampannaṃ,",
  "tika-s0105t0:577_5": "buddhaṃ vandāma gotama”nti, āyasmāpi vaṅgīso āyasmantaṃ ānandaṃ “sādhu nibbāpanaṃ",
  "tika-s0105t0:577_6": "brūhi, anukampāya gotamā”ti. Idha pana bhagavantameva. Tenāha “bhagavantaṃ gottavasena",
  "tika-s0105t0:577_7": "parikittetī”ti. Tasmāti yathāvuttamatthattayaṃ paccāmasati. Ettha ca “samaṇo”ti iminā",
  "tika-s0105t0:577_8": "sarikkhakajanehi bhagavato bahumatabhāvo dassito tabbisayasamitapāpatāparikittanato,",
  "tika-s0105t0:577_9": "“gotamo”ti iminā lokiyajanehi tabbisayauḷāragottasambhūtatāparikittanato.",
  "tika-s0105t0:578_0": "Sakyassa suddhodanamahārājassa putto sakyaputto, iminā pana uccākulaparidīpanaṃ uditoditavipulakhattiyakulasambhūtatāparikittanato.",
  "tika-s0105t0:578_1": "Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ",
  "tika-s0105t0:578_2": "sakyarājakulaṃ. Yathāha –",
  "tika-s0105t0:579": "“Mahāsammatarājassa, vaṃsajo hi mahāmuni;",
  "tika-s0105t0:580": "Kappādismiñhi rājāsi, mahāsammatanāmako”ti. (mahāvaṃse dutiyaparicchede paṭhamagāthā);",
  "tika-s0105t0:581_0": "Kathaṃ saddhāpabbajitabhāvaparidīpananti āha “kenacī”tiādi. Parijiyanaṃ parihāyanaṃ",
  "tika-s0105t0:581_1": "pārijuññaṃ, parijiratīti vā parijiṇṇo, tassa bhāvo pārijuññaṃ, tena. Ñātipārijuññabhogapārijuññādinā",
  "tika-s0105t0:581_2": "kenaci pārijuññena parihāniyā anabhibhūto anajjhotthaṭo hutvā pabbajitoti attho.",
  "tika-s0105t0:581_3": "Tadeva pariyāyantarena vibhāvetuṃ “aparikkhīṇaṃyeva taṃ kulaṃ pahāyā”ti vuttaṃ. Aparikkhīṇanti",
  "tika-s0105t0:581_4": "hi ñātipārijuññabhogapārijuññādinā kenaci pārijuññena aparikkhayaṃ. Saddhāya pabbajitoti",
  "tika-s0105t0:581_5": "saddhāya eva pabbajito. Evañhi “kenacī”tiādinā nivattitavacanaṃ sūpapannaṃ hoti.",
  "tika-s0105t0:581_6": "Nanu ca “sakyakulā pabbajito”ti idaṃ uccākulā pabbajitabhāvaparidīpanameva siyā tadatthasseva",
  "tika-s0105t0:581_7": "viññāyamānattā, na saddhāpabbajitabhāvaparidīpanaṃ tadatthassa aviññāyamānattāti?",
  "tika-s0105t0:581_8": "Na kho panevaṃ daṭṭhabbaṃ mahantaṃ ñātiparivaṭṭaṃ, mahantañca bhogakkhandhaṃ pahāya",
  "tika-s0105t0:581_9": "saddhāpabbajitabhāvassa atthato siddhattā. Tathā hi lokanāthassa abhijātiyaṃ tassa",
  "tika-s0105t0:581_10": "kulassa na kiñci pārijuññaṃ, atha kho vuḍḍhiyeva, tato tassa samiddhatamabhāvo loke",
  "tika-s0105t0:581_11": "pākaṭo paññāto hoti, tasmā “sakyakulā pabbajito”ti ettakeyeva vutte tathā samiddhatamaṃ",
  "tika-s0105t0:581_12": "kulaṃ pahāya saddhāpabbajitabhāvo siddhoyevāti, imaṃ parihāraṃ “kenaci pārijuññenā”tiādinā",
  "tika-s0105t0:581_13": "vibhāvetīti daṭṭhabbaṃ. Tato paranti “kosalesu cārikaṃ caramāno”tiādivacanaṃ.",
  "tika-s0105t0:582": "“Sādhu dhammaruci rājā, sādhu paññāṇavā naro;",
  "tika-s0105t0:583": "Sādhu mittānamadubbho, pāpassākaraṇaṃ sukha”nti. ādīsu –",
  "tika-s0105t0:584_0": "Viya sādhusaddo idha sundaratthoti āha “sundaraṃ kho panā”ti. Khoti avadhāraṇatthe",
  "tika-s0105t0:584_1": "nipāto, panāti pakkhantaratthe. Evaṃ sātthakatāviññāpanatthañhi saṃvaṇṇanāyametesaṃ",
  "tika-s0105t0:584_2": "gahaṇaṃ. Sundaranti ca bhaddakaṃ, bhaddakatā ca passantānaṃ hitasukhāvahabhāvenāti",
  "tika-s0105t0:584_3": "vuttaṃ “atthāvahaṃ sukhāvaha”nti. Attho cettha diṭṭhadhammikasamparāyikaparamatthavasena",
  "tika-s0105t0:584_4": "tividhaṃ hitaṃ sukhampi tatheva tividhaṃ sukhaṃ.",
  "tika-s0105t0:585_0": "Tathārūpānanti tādisānaṃ, ayaṃ saddato attho. Atthamattaṃ pana dassetuṃ “evarūpāna”nti",
  "tika-s0105t0:585_1": "vuttaṃ. Yādisehi ca guṇehi bhagavā samannāgato catuppamāṇikassa lokassa sabbakālampi-accantāya-saddhāya-pasādanīyo",
  "tika-s0105t0:585_2": "tesaṃ yathābhūtasabhāvattā, tādisehi guṇehi samannāgatabhāvaṃ sandhāya “tathārūpānaṃ",
  "tika-s0105t0:585_3": "arahata”nti vuttanti dassento “yathārūpo”tiādimāha. Laddhasaddhānanti laddhasaddahānaṃ,",
  "tika-s0105t0:585_4": "parajanassa saddhaṃ paṭilabhantānanti vuttaṃ hoti. Laddhasaddānanti vā paṭiladdhakittisaddānaṃ,",
  "tika-s0105t0:585_5": "etena “arahata”nti padassa arahantānanti attho, arahantasamaññāya ca pākaṭabhāvo",
  "tika-s0105t0:585_6": "dassito, apica “yathārūpo so bhavaṃ gotamo”ti iminā “tathārūpāna”nti padassa aniyamavasena",
  "tika-s0105t0:585_7": "atthaṃ dassetvā sarūpaniyamavasenapi dassetuṃ “yathābhuccaguṇādhigamena loke arahantoti",
  "tika-s0105t0:585_8": "laddhasaddhāna”nti vuttaṃ, idampi hi “tathārūpāna”nti padasseva atthadassanaṃ, ayameva",
  "tika-s0105t0:585_9": "ca nayo ācariyehi adhippeto idha ṭīkāyaṃ, sāratthadīpaniyañca tatheva vuttattā. “Yathārūpā",
  "tika-s0105t0:585_10": "te bhavanto arahanto”ti avatvā “yathārūpo so bhavaṃ gotamo”ti vacanaṃ bhagavatiyeva",
  "tika-s0105t0:585_11": "garugāravavasena “tathārūpānaṃ arahata”nti puthuvacananiddiṭṭhabhāvaviññāpanatthaṃ.",
  "tika-s0105t0:585_12": "Attani, garūsu ca hi bahuvacanaṃ icchanti saddavidū. “Yathābhucca…pe… arahata”nti",
  "tika-s0105t0:585_13": "iminā ca dhammappamāṇānaṃ, lūkhappamāṇānañca sattānaṃ bhagavato pasādāvahataṃ yathārutato",
  "tika-s0105t0:585_14": "dasseti arahantabhāvassa tesaññeva yathārahaṃ visayattā, taṃdassanena pana itaresampi",
  "tika-s0105t0:585_15": "rūpappamāṇaghosappamāṇānaṃ pasādāvahatā dassitāyeva tadavinābhāvatoti daṭṭhabbaṃ.",
  "tika-s0105t0:586_0": "Pasādasommānīti pasannāni, sītalāni ca, pasādavasena vā sītalāni, anena pasannamanataṃ",
  "tika-s0105t0:586_1": "dasseti. “Dassana”nti vuttepi taduttari kattabbatāsambhavato ayaṃ sambhāvanattho",
  "tika-s0105t0:586_2": "labbhatīti āha “dassanamattampi sādhu hotī”ti. Itarathā hi “dassanaññeva sādhu, na",
  "tika-s0105t0:586_3": "taduttari karaṇa”nti anadhippetattho āpajjati, sambhāvanattho cettha pi-saddo, api-saddo",
  "tika-s0105t0:586_4": "vā luttaniddiṭṭho. “Brahmacariyaṃ pakāsetī”ti ettha iti-saddo “abbhuggato”ti iminā",
  "tika-s0105t0:586_5": "sambandhamupagato, tasmā ayaṃ “sādhu hotī”ti idha iti-saddo “brāhmaṇo pokkharasātī",
  "tika-s0105t0:586_6": "ambaṭṭhaṃ māṇavaṃ āmantesī”ti iminā sambajjhitabbo, “ajjhāsayaṃ katvā”ti ca pāṭhaseso",
  "tika-s0105t0:586_7": "tadatthassa viññāyamānattā. Yassa hi attho viññāyati, saddo na payujjati, so “pāṭhaseso”ti",
  "tika-s0105t0:586_8": "vuccati, imamatthaṃ vibhāvento āha “dassanamattampi sādhu hotīti evaṃ ajjhāsayaṃ",
  "tika-s0105t0:586_9": "katvā”ti. Mūlapaṇṇāsake cūḷasīhanādasuttaṭṭhakathāya āgataṃ kosiyasakuṇavatthu cettha kathetabbaṃ.",
  "tika-s0105t0:587": "Ambaṭṭhamāṇavakathāvaṇṇanā",
  "tika-s0105t0:588_0": "256. “Ajjhāyako”ti idaṃ paṭhamapakatiyā garahāvacanameva, dutiyapakatiyā pasaṃsāvacanaṃ",
  "tika-s0105t0:588_1": "katvā voharanti yathā taṃ “puriso naro”ti dassetuṃ aggaññasuttapada mudāhaṭaṃ. Tattha",
  "tika-s0105t0:588_2": "imeti jhāyakanāmena samaññitā janā. Na jhāyantīti paṇṇakuṭīsu jhānaṃ na appenti na",
  "tika-s0105t0:588_3": "nipphādenti, gāmanigamasāmantaṃ osaritvā vedaganthe karontāva acchantīti attho. Taṃ",
  "tika-s0105t0:588_4": "panetesaṃ brāhmaṇajhāyakasaṅkhātaṃ paṭhamadutiyanāmaṃ upādāya tatiyameva jātanti",
  "tika-s0105t0:588_5": "āha “ajjhāyakātveva tatiyaṃ akkharaṃ upanibbatta”nti, akkharanti ca nirutti samaññā.",
  "tika-s0105t0:588_6": "Sā hi tasmiṃyeva niruḷhabhāvena aññattha asañcaraṇato “akkhara”nti vuccati. Mante",
  "tika-s0105t0:588_7": "parivattetīti vede sajjhāyati, pariyāpuṇātīti attho. Idha hi adhiāpubbai-saddavasena",
  "tika-s0105t0:588_8": "padasandhi, itarattha pana jhe-saddavasena. Mante dhāretīti yathāadhīte mante asammūḷhe",
  "tika-s0105t0:588_9": "katvā hadaye ṭhapeti.",
  "tika-s0105t0:589_0": "Āthabbaṇavedo parūpaghātakarattā sādhūnamaparibhogoti katvā “iruvedayajuvedasāmavedāna”nti",
  "tika-s0105t0:589_1": "vuttaṃ. Tattha iccante thomīyante devā etāyāti iru ica-dhātuvasena ca-kārassa ra-kāraṃ",
  "tika-s0105t0:589_2": "katvā, itthiliṅgoyaṃ. Yajjante pujjante devā anenāti yaju punnapuṃsakaliṅgavasena.",
  "tika-s0105t0:589_3": "Soyanti antaṃ karonti, sāyanti vā tanuṃ karonti pāpamanenāti sāmaṃ so-dhātupakkhe",
  "tika-s0105t0:589_4": "o-kārassa ā-kāraṃ katvā. Vidanti dhammaṃ, kammaṃ vā etehīti vedā, te eva mantā “sugatiyopi",
  "tika-s0105t0:589_5": "munanti, suyyanti ca etehī”ti katvā. Paharaṇaṃ saṅghaṭṭanaṃ pahataṃ, oṭṭhānaṃ pahataṃ",
  "tika-s0105t0:589_6": "tathā, tassa karaṇavasena, oṭṭhāni cāletvā paguṇabhāvakaraṇavasena pāraṃ gato, na",
  "tika-s0105t0:589_7": "atthavibhāvanavasenāti vuttaṃ hoti. Pāragūti ca niccasāpekkhatāya kitantasamāso.",
  "tika-s0105t0:590_0": "“Saha nighaṇṭunā”tiādinā yathāvākyaṃ vibhatyantavasena nibbacanadassanaṃ. Nighaṇṭurukkhādīnanti",
  "tika-s0105t0:590_1": "nighaṇṭu nāma rukkhaviseso, tadādikānamatthānanti attho, etena nighaṇṭurukkhapariyāyaṃ",
  "tika-s0105t0:590_2": "ādiṃ katvā tappamukhena sesapariyāyānaṃ tattha dassitattā so gantho nighaṇṭu nāma",
  "tika-s0105t0:590_3": "yathā taṃ “pārājikakaṇḍo, kusalattiko”ti ayamattho dassito iminā yathārutameva tadatthassa",
  "tika-s0105t0:590_4": "adhigatattā. Ācariyā pana evaṃ vadanti “vacanīyavācakabhāvena atthaṃ, saddañca nikhaḍati",
  "tika-s0105t0:590_5": "bhindati vibhajja dassetīti nikhaṇḍu, so eva kha-kārassa gha-kāraṃ katvā ‘nighaṇḍū’ti",
  "tika-s0105t0:590_6": "vutto”ti, tadetaṃ aṭṭhakathānayato aññanayadassananti gahetabbaṃ. Itarathā hi so",
  "tika-s0105t0:590_7": "aṭṭhakathāya virodho siyā, vicāretabbametaṃ. Akkharacintakā pana evamicchanti “tattha",
  "tika-s0105t0:590_8": "tatthāgatāni nāmāni nissesato ghaṭenti rāsiṃ karonti etthāti nighaṇṭu niggahitāgamenā”ti.",
  "tika-s0105t0:590_9": "Vevacanappakāsakanti pariyāyasaddadīpakaṃ, ekekassa atthassa anekapariyāyavacanavibhāvakanti",
  "tika-s0105t0:590_10": "attho. Nidassanamattañcetaṃ anekesampi atthānaṃ ekasaddavacanīyatāvibhāvanavasenapi",
  "tika-s0105t0:590_11": "tassa ganthassa pavattattā. Ko panesoti? Etarahi nāmaliṅgānusāsanaratanamālābhidhānappadīpikādi.",
  "tika-s0105t0:590_12": "Vacībhedādilakkhaṇā kiriyā kappīyati etenāti kiriyākappo, tatheva vividhaṃ kappīyati",
  "tika-s0105t0:590_13": "etenāti vikappo, kiriyākappo ca so vikappo cāti kiriyākappavikappo. So hi vaṇṇapadasambandhapadatthādivibhāgato",
  "tika-s0105t0:590_14": "bahuvikappoti katvā “kiriyākappavikappo”ti vuccati, so ca ganthavisesoyevāti vuttaṃ",
  "tika-s0105t0:590_15": "“kavīnaṃ upakārāvahaṃ sattha”nti, catunnampi kavīnaṃ kavibhāvasampadābhogasampadādipayojanavasena",
  "tika-s0105t0:590_16": "upakārāvaho ganthoti attho. Ko panesoti? Kabyabandhanavidhividhāyako kabyālaṅkāragītāsubodhālaṅkārādi.",
  "tika-s0105t0:590_17": "Idaṃ pana mūlakiriyākappaganthaṃ sandhāya vuttaṃ. So hi mahāvisayo satasahassagāthāparimāṇo,",
  "tika-s0105t0:590_18": "yaṃ “nayacariyādipakaraṇa”ntipi vadanti. Vacanatthato pana kiṭayati gameti ñāpeti",
  "tika-s0105t0:590_19": "kiriyādivibhāganti keṭubhaṃ kiṭa-dhātuto abhapaccayavasena, a-kārassa ca ukāro. Atha",
  "tika-s0105t0:590_20": "vā kiriyādivibhāgaṃ anavasesapariyādānato kiṭento gamanto obheti pūretīti keṭubhaṃ",
  "tika-s0105t0:590_21": "kiṭa-saddūpapadaubhadhātuvasena. Apica kiṭanti gacchanti kavayo bandhesu kosallametenāti",
  "tika-s0105t0:590_22": "keṭubhaṃ, purimanayenevettha padasiddhi. Ṭhānakaraṇādivibhāgato, nibbacanavibhāgato",
  "tika-s0105t0:590_23": "ca akkharā pabhedīyanti etenāti akkharappabhedo, taṃ pana chasu vedaṅgesu pariyāpannaṃ",
  "tika-s0105t0:590_24": "pakaraṇadvayamevāti vuttaṃ “sikkhā ca nirutti cā”ti. Tattha sikkhanti akkharasamayametāyāti",
  "tika-s0105t0:590_25": "sikkhā, akārādivaṇṇānaṃ ṭhānakaraṇapayatanapaṭipādakasatthaṃ. Nicchayena, nissesato",
  "tika-s0105t0:590_26": "vā utti nirutti, vaṇṇāgamavaṇṇavipariyāyādilakkhaṇaṃ. Vuttañca –",
  "tika-s0105t0:591": "“Vaṇṇāgamo vaṇṇavipariyāyo,",
  "tika-s0105t0:592": "Dve cāpare vaṇṇavikāranāsā;",
  "tika-s0105t0:593": "Dhātussa atthātisayena yogo,",
  "tika-s0105t0:594": "Taduccate pañcavidhā niruttī”ti. ;",
  "tika-s0105t0:595_0": "Idha pana tabbasena anekadhā nibbacanaparidīpakaṃ satthaṃ uttarapadalopena “niruttī”ti",
  "tika-s0105t0:595_1": "adhippetaṃ nibbacanavibhāgatopi akkharapabhedabhāvassa ācariyehi vuttattā, tamantarena",
  "tika-s0105t0:595_2": "nibbacanavibhāgassa ca byākaraṇaṅgena saṅgahitattā. Byākaraṇaṃ, nirutti ca hi paccekameva vedaṅgaṃ yathāhu –",
  "tika-s0105t0:596": "“Kappo byākaraṇaṃ joti-satthaṃ sikkhā nirutti ca;",
  "tika-s0105t0:597": "Chandoviciti cetāni, vedaṅgāni vadanti chā”ti.",
  "tika-s0105t0:598_0": "Tasmā byākaraṇaṅgena asaṅkarabhūtameva niruttinayena nibbacanamidhādhippetaṃ, na",
  "tika-s0105t0:598_1": "chasu byañjanapadesu viya tadubhayasādhāraṇanibbacanaṃ vedaṅgavisayattāti veditabbaṃ.",
  "tika-s0105t0:598_2": "Ayaṃ panettha mahāniddesaṭṭhakathāya āgataniruttinayavinicchayo. Tattha hi “nakkhattarājāriva",
  "tika-s0105t0:598_3": "tārakāna”nti ettha ra-kārāgamo viya avijjamānassa akkharassa āgamo vaṇṇāgamo nāma.",
  "tika-s0105t0:598_4": "Hiṃsanattā “hiṃso”ti vattabbe “sīho”ti parivattanaṃ viya vijjamānānamakkharānaṃ heṭṭhupariyavasena",
  "tika-s0105t0:598_5": "parivattanaṃ vaṇṇavipariyāyo nāma. “Navachannakedāni diyyatī”ti ettha a-kārassa e-kārāpajjanaṃ",
  "tika-s0105t0:598_6": "viya aññakkharassa aññakkharāpajjanaṃ vaṇṇavikāro nāma. “Jīvanassa mūto jīvanamūto”ti",
  "tika-s0105t0:598_7": "vattabbe “jīmūto”ti va-kāra na-kārānaṃ vināso viya vijjamānakkharānaṃ vināso vaṇṇavināso",
  "tika-s0105t0:598_8": "nāma. “Pharusāhi vācāhi pakubbamāno, āsajja maṃ tvaṃ vadase kumārā”ti ettha “pakubbamāno”ti",
  "tika-s0105t0:598_9": "padassa abhibhavamānoti atthapaṭipādanaṃ viya tattha tattha yathāyogaṃ visesatthapaṭipādanaṃ",
  "tika-s0105t0:598_10": "dhātūnamatthātisayena yogo nāmāti.",
  "tika-s0105t0:599_0": "Yathāvuttappabhedānaṃ tiṇṇaṃ vedānaṃ ayaṃ catutthoyeva siyā, atha kena saddhiṃ pañcamoti",
  "tika-s0105t0:599_1": "āha “āthabbaṇavedaṃ catutthaṃ katvā”ti. Āthabbaṇavedo nāma āthabbaṇavedikehi vihito",
  "tika-s0105t0:599_2": "parūpaghātakaro manto, so pana itihāsapañcamabhāvappakāsanatthaṃ gaṇitatāmattena",
  "tika-s0105t0:599_3": "gahito, na sarūpavasena, evañca katvā “etesa”nti padassa tesaṃ tiṇṇaṃ vedānantveva",
  "tika-s0105t0:599_4": "attho gahetabbo. Tañhi “tiṇṇaṃ vedāna”nti etassa visesananti. Itiha asāti evaṃ idha",
  "tika-s0105t0:599_5": "loke ahosi “āsā”tipi katthaci pāṭho, soyevattho. Iha ṭhāne iti evaṃ, idaṃ vā kammaṃ,",
  "tika-s0105t0:599_6": "vatthuṃ vā āsa icchāhītipi attho. Tassa ganthassa mahāvisayatādīpanatthañcettha vicchāvacanaṃ,",
  "tika-s0105t0:599_7": "iminā “itihāsā”ti vacanena paṭisaṃyutto itihāso taddhitavasenāti atthaṃ dasseti.",
  "tika-s0105t0:599_8": "Itiha āsa, itiha āsā”ti īdisavacanapaṭisaṃyutto itihāso niruttinayenāti atthadassanantipi",
  "tika-s0105t0:599_9": "vadanti. Akkharacintakā pana evamicchanti “itiha-saddo pārampariyopadese ekova nipāto,",
  "tika-s0105t0:599_10": "asati vijjatīti aso, itiha aso etasminti itihāso samāsavasenā”ti, tesaṃ mate “itiha",
  "tika-s0105t0:599_11": "asā”ti ettha evaṃ pārampariyopadeso asa vijjamāno ahosīti attho. “Purāṇakathāsaṅkhāto”ti",
  "tika-s0105t0:599_12": "iminā tassa ganthavisesabhāvamāha, bhāratanāmakānaṃ dvebhātikarājūnaṃ yuddhakathā,",
  "tika-s0105t0:599_13": "rāmarañño sītāharaṇakathā, narasīharājuppattikathāti evamādipurāṇakathāsaṅkhāto bhāratapurāṇarāmapurāṇanarasīhapurāṇādigantho",
  "tika-s0105t0:599_14": "itihāso nāmāti vuttaṃ hoti. “Tesaṃ itihāsapañcamānaṃ vedāna”nti iminā yathāvākyaṃ",
  "tika-s0105t0:599_15": "“tiṇṇaṃ vedāna”nti ettha visesanabhāvaṃ dasseti.",
  "tika-s0105t0:600_0": "Pajjati attho etenāti padaṃ, nāmākhyātopasagganipātādivasena anekavibhāgaṃ vibhattiyantapadaṃ.",
  "tika-s0105t0:600_1": "Tadapi byākaraṇe āgatamevāti vuttaṃ “tadavasesa”nti, padato avasesaṃ pakatipaccayādisaddalakkhaṇabhūtanti",
  "tika-s0105t0:600_2": "attho. Taṃ taṃ saddaṃ, tadatthañca byākaroti byācikkhati etenāti byākaraṇaṃ, visesena",
  "tika-s0105t0:600_3": "vā ākarīyante pakatipaccayādayo abhinipphādīyante ettha, anenāti vā byākaraṇaṃ, sādhusaddānamanvākhyāyakaṃ",
  "tika-s0105t0:600_4": "muddhabodhabyākaraṇa sārassatabyākaraṇa pāṇinībyākaraṇacandrabyākaraṇādi adhunāpi",
  "tika-s0105t0:600_5": "vijjamānasatthaṃ. Adhīyatīti ajjhāyati. Vedetīti paresaṃ vāceti. Ca-saddo atthadvayasamuccinanattho,",
  "tika-s0105t0:600_6": "vikappanattho vā atthantarassa vikappitattā. Vicitrā hi taddhitavutti. Padakoti byākaraṇesu",
  "tika-s0105t0:600_7": "āgatapadakosallaṃ sandhāya vuttaṃ, veyyākaraṇoti tadavasiṭṭhapakatipaccayādisaddavidhikosallanti",
  "tika-s0105t0:600_8": "imassatthassa viññāpanatthaṃ padadvayassa ekato atthavacanaṃ. Esā hi ācariyānaṃ pakati,",
  "tika-s0105t0:600_9": "yadidaṃ yena kenaci pakārena atthantaraviññāpanaṃ. Ayaṃ aṭṭhakathāto aparo nayo –",
  "tika-s0105t0:600_10": "te eva vede padaso kāyatīti padakoti. Tattha padasoti gajjabandhapajjabandhapadena.",
  "tika-s0105t0:600_11": "Kāyatīti katheti yathā “jātaka”nti, iminā vedakārakasamatthataṃ dasseti. Evañhi “ajjhāyako”tiādīhi",
  "tika-s0105t0:600_12": "imassa viseso pākaṭo hotīti.",
  "tika-s0105t0:601_0": "Āyatiṃ hitaṃ bālajanasaṅkhāto loko na yatati na īhati anenāti lokāyataṃ. Tañhi ganthaṃ",
  "tika-s0105t0:601_1": "nissāya sattā puññakiriyāya cittampi na uppādenti, lokā vā bālajanā āyatanti ussahanti",
  "tika-s0105t0:601_2": "vādassādena etthāti lokāyataṃ. Aññamaññaviruddhaṃ, saggamokkhaviruddhaṃ vā tanonti",
  "tika-s0105t0:601_3": "etthāti vitaṇḍo ḍa-paccayavasena, na-kārassa ca ṇa-kāraṃ katvā, viruddhena vādadaṇḍena",
  "tika-s0105t0:601_4": "tāḷenti vādino etthāti vitaṇḍo taḍi-dhātuvasena, niggahītāgamañca katvā. Adesampi",
  "tika-s0105t0:601_5": "yaṃ nissāya vādīnaṃ vādo pavatto, taṃ tesaṃ desatopi upacāravasena vuccati yathā",
  "tika-s0105t0:601_6": "“cakkhuṃ loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā",
  "tika-s0105t0:601_7": "nirujjhatī”ti, visesena vā paṇḍitānaṃ manaṃ taḍenti cālenti etenāti vitaṇḍo, taṃ",
  "tika-s0105t0:601_8": "vadanti, so vādo vā etesanti vitaṇḍavādā, tesaṃ satthaṃ tathā. Lakkhaṇadīpakasatthaṃ",
  "tika-s0105t0:601_9": "uttarapadalopena, taddhitavasena vā lakkhaṇanti dasseti “lakkhaṇadīpaka”ntiādinā.",
  "tika-s0105t0:601_10": "Lakkhīyati buddhabhāvādi anenāti lakkhaṇaṃ, nigrodhabimbatādi. Tenāha “yesaṃ vasenā”tiādi.",
  "tika-s0105t0:601_11": "Dvādasasahassaganthapamāṇanti ettha bhāṇavārappamāṇādīsu viya bāttiṃsakkharaganthova",
  "tika-s0105t0:601_12": "adhippeto. Vuttañhi –",
  "tika-s0105t0:602": "“Aṭṭhakkharā ekapadaṃ, ekā gāthā catuppadaṃ;",
  "tika-s0105t0:603": "Gāthā cekā mato gantho, gantho bāttiṃsatakkharo”ti.",
  "tika-s0105t0:604_0": "Dvādasahi guṇitasahassabāttiṃsakkharaganthappamāṇanti attho. Yatthāti yasmiṃ lakkhaṇasatthe,",
  "tika-s0105t0:604_1": "ādhāre cetaṃ bhummaṃ yathā “rukkhe sākhā”ti. Soḷasa ca sahassañca soḷasasahassaṃ,",
  "tika-s0105t0:604_2": "soḷasādhikasahassagāthāparimāṇāti attho. Evañhi ādhārādheyyavacanaṃ sūpapannaṃ hotīti.",
  "tika-s0105t0:604_3": "Padhānavasena buddhānaṃ lakkhaṇadīpanato buddhamantā nāma. Paccekabuddhādīnampi hi",
  "tika-s0105t0:604_4": "lakkhaṇaṃ tattha dīpitameva. Tena vuttaṃ “yesaṃ vasenā”tiādi.",
  "tika-s0105t0:605_0": "“Anūno paripūrakārī”ti atthamattadassanaṃ, saddato pana adhigatamatthaṃ dassetuṃ",
  "tika-s0105t0:605_1": "“avayo na hotī”ti vuttaṃ. Ko panesa avayoti anuyogamapaneti “avayo nāmā”tiādinā.",
  "tika-s0105t0:605_2": "Ayamettādhippāyo – yo tāni sandhāretuṃ sakkoti, so “vayo”ti vuccati. Yo pana na sakkoti,",
  "tika-s0105t0:605_3": "so avayo nāma. Yo ca avayo na hoti, so “dve paṭisedhā pakatiyatthagamakā”ti ñāyena",
  "tika-s0105t0:605_4": "vayo evāti. Vayatīti hi vayo, ādimajjhapariyosānesu katthacipi aparikilamanto avitthāyanto",
  "tika-s0105t0:605_5": "te ganthe santāne paṇeti byavaharatīti attho. Ayaṃ pana vinayaṭṭhakathānayo – anavayoti",
  "tika-s0105t0:605_6": "anu avayo, sandhivasena u-kāralopo, anu anu avayo anūno, paripuṇṇasippoti attho.",
  "tika-s0105t0:605_7": "Vayoti hi hāni “āyavayo”tiādīsu viya, natthi etassa yathāvuttaganthesu vayo ūnatāti",
  "tika-s0105t0:605_8": "avayo, anu anu avayo anavayoti.",
  "tika-s0105t0:606_0": "“Anuññāto”ti padassa kammasādhanavasena, “paṭiññāto”ti padassa ca kattusādhanavasena",
  "tika-s0105t0:606_1": "atthaṃ dassento “ācariyenā”tiādimāha. Assāti ambaṭṭhassa. Pāḷiyaṃ “yamahaṃ jānāmi,",
  "tika-s0105t0:606_2": "taṃ tvaṃ jānāsī”ti idaṃ anujānanākāradassanaṃ, “yaṃ tvaṃ jānāsi, tamahaṃ jānāmī”ti",
  "tika-s0105t0:606_3": "idaṃ pana paṭijānanākāradassananti dasseti “yaṃ aha”ntiādinā. “Āma ācariyā”ti hi",
  "tika-s0105t0:606_4": "yathāgataṃ paṭijānanavacanameva atthavasena vuttaṃ. Yanti tevijjakaṃ pāvacanaṃ. Tassāti",
  "tika-s0105t0:606_5": "ācariyassa. Paṭivacanadānameva paṭiññā tathā, tāya sayameva paṭiññātoti attho. “Sake”tiādi",
  "tika-s0105t0:606_6": "anujānanapaṭijānanādhikāradassanaṃ. Adesassapi desamiva kappanāmattenāti vuttaṃ “katarasmi”ntiādi.",
  "tika-s0105t0:606_7": "Sassa attano santakaṃ sakaṃ. Ācariyānaṃ paramparato, paramparabhūtehi vā ācariyehi",
  "tika-s0105t0:606_8": "āgataṃ ācariyakaṃ. Tisso vijjā, tāsaṃ samūho tevijjakaṃ, vedattayaṃ. Padhānaṃ vacanaṃ,",
  "tika-s0105t0:606_9": "pakaṭṭhānaṃ vā aṭṭhakādīnaṃ vacanaṃ pāvacanaṃ.",
  "tika-s0105t0:607_0": "257. Idāni yenādhippāyena brāhmaṇo pokkharasātī ambaṭṭhaṃ māṇavaṃ āmantetvā “ayaṃ",
  "tika-s0105t0:607_1": "tātā”tiādivacanamabrvi, tadadhippāyaṃ vibhāvento “esa kirā”tiādimāha. Tattha uggatassāti",
  "tika-s0105t0:607_2": "pubbe pākaṭassa kittimato porāṇajanassa. Bahū janāti pūraṇakassapādayo sandhāya vuttaṃ.",
  "tika-s0105t0:607_3": "Ekaccanti khattiyādijātimantaṃ, lokasammataṃ vā janaṃ. Garūti bhāriyaṃ, attānaṃ tato",
  "tika-s0105t0:607_4": "mocetvā apagamanamattampi dukkaraṃ hoti, pageva taduttari karaṇanti vuttaṃ hoti.",
  "tika-s0105t0:607_5": "Anattho nāma tathāpagamanādinā nindābyārosaupārambhādi.",
  "tika-s0105t0:608_0": "“Abbhuggato”ti ettha abhisaddayogena itthambhūtākhyānatthavaseneva “gotama”nti upayogavacanaṃ.",
  "tika-s0105t0:608_1": "“Taṃ bhavantaṃ, tathā santaṃyevā”ti padesupi tassa anupayogattā tadatthavasenevāti",
  "tika-s0105t0:608_2": "dasseti “tassa bhoto”tiādinā. Tenāha “idhāpī”tiādi. Tathā satoyevāti yenākārena arahatādinā",
  "tika-s0105t0:608_3": "saddo abbhuggato, tenākārena santassa bhūtassa eva tassa bhavato gotamassa saddo",
  "tika-s0105t0:608_4": "yadi vā abbhuggatoti attho. Apica taṃ bhavantaṃ gotamaṃ tathā santaṃyevāti ekassapi",
  "tika-s0105t0:608_5": "atthassa dvikkhattuṃ sambandhabhāvena vacanaṃ sāmaññavisiṭṭhatāparikappanena atthavisesaviññāpanatthaṃ,",
  "tika-s0105t0:608_6": "tasmā “tassa bhoto gotamassā”ti sāmaññasambandhabhāvena vicchinditvā “tathā satoyevā”ti",
  "tika-s0105t0:608_7": "visesasambandhabhāvena yojetabbaṃ. Yadi-saddo cettha saṃsayattho dvinnampi atthānaṃ",
  "tika-s0105t0:608_8": "saṃsayitabbattā. Vā-saddo ca vikappanattho tesu ekassa vikappetabbattā. Saddavidū",
  "tika-s0105t0:608_9": "pana evaṃ vadanti – “imassa vacanaṃ saccaṃ vā yadi vā musā”tiādīsu viya yadi-saddo",
  "tika-s0105t0:608_10": "vā-saddo ca ubhopi vikappatthāyeva. Yadi-saddopi hi “yaṃ yadeva parisaṃ upasaṅkamati",
  "tika-s0105t0:608_11": "yadi khattiyaparisaṃ yadi brāhmaṇaparisa”ntiādīsu vā-saddattho dissati. “Appaṃ vassasataṃ",
  "tika-s0105t0:608_12": "āyu, idānetarahi vijjatī”tiādīsu viya ca idha samānatthasaddapayogoti. Pāḷiyaṃ “yadi",
  "tika-s0105t0:608_13": "vā no tathā”ti idampi “santaṃyeva saddo abbhuggato”ti iminā sambajjhitvā yathāvuttanayeneva",
  "tika-s0105t0:608_14": "yojetabbaṃ. Nanu “gotama”nti padeyeva upayogavacanaṃ siyā, na etthāti codanāya “idhāpī”tiādi",
  "tika-s0105t0:608_15": "vuttaṃ, tassa anupayogattā, vicchinditvā sambandhavisesabhāvena yojetabbattā vā idhāpi",
  "tika-s0105t0:608_16": "itthambhūtākhyānatthavaseneva upayogavacanaṃ nāmāti vuttaṃ hoti. Itthambhūtākhyānaṃ",
  "tika-s0105t0:608_17": "attho yassa tathā, abhisaddo, itthambhūtākhyānameva vā attho tathā, soyevattho. Yadaggena",
  "tika-s0105t0:608_18": "hi saddayogo hoti, tadaggena atthayogopīti.",
  "tika-s0105t0:609_0": "258. Bhoti attano ācariyaṃ ālapati. Yathā-saddaṃ sātthakaṃ katvā saha pāṭhasesena",
  "tika-s0105t0:609_1": "yojetuṃ “yathā sakkā”tiādi vuttaṃ. Soti bhagavā. Purimanaye ākāratthajotanayathā-saddayogyato",
  "tika-s0105t0:609_2": "kathanti pucchāmattaṃ, idha pana tadayogyato “ākārapucchā”ti vuttaṃ. Bāhirakasamaye",
  "tika-s0105t0:609_3": "ācariyamhi upajjhāyasamudācāroti āha “atha naṃ upajjhāyo”ti, upajjhāyasaññito ācariyabrāhmaṇoti attho.",
  "tika-s0105t0:610_0": "Kāmañca manto, brahmaṃ, kappoti tibbidho vedo, tathāpi aṭṭhakādi vuttaṃ padhānabhūtaṃ",
  "tika-s0105t0:610_1": "mūlaṃ manto, tadatthavivaraṇamatthaṃ brahmaṃ, tattha vuttanayena yaññakiriyāvidhānaṃ",
  "tika-s0105t0:610_2": "kappoti mantasseva padhānabhāvato, itaresañca tannissayeneva jātattā mantaggahaṇena",
  "tika-s0105t0:610_3": "brahmakappānampi gahaṇaṃ siddhamevāti dasseti “tīsu vedesū”ti iminā. Mantoti hi aṭṭhakādīhi",
  "tika-s0105t0:610_4": "isīhi vuttamūlavedasseva nāmaṃ, vedoti sabbassa, tasmā “vedesū”ti vutte sabbesampi",
  "tika-s0105t0:610_5": "gahaṇaṃ sijjhatīti veditabbaṃ. Lakkhaṇānīti lakkhaṇadīpakāni mantapadāni. Pajjagajjabandhapavesanavasena",
  "tika-s0105t0:610_6": "pakkhipitvā. Brāhmaṇavesenevāti vedavācakabrāhmaṇaliṅgeneva. Vedeti mahāpurisalakkhaṇamante.",
  "tika-s0105t0:610_7": "Mahesakkhā sattāti mahāpuññavanto paṇḍitasattā. Jānissanti iti manasi katvā vācentīti",
  "tika-s0105t0:610_8": "sambandho. Tenāti tathā vācanato. Pubbeti “tathāgato uppajjissatī”ti vattabbakālato",
  "tika-s0105t0:610_9": "pabhuti tathāgatassa dharamānakāle. Ajjhāyitabbavācetabbabhāvena āgacchanti pākaṭā",
  "tika-s0105t0:610_10": "bhavanti. Ekagāthādvigāthādivasena anukkamena antaradhāyanti. Na kevalaṃ lakkhaṇamantāyeva,",
  "tika-s0105t0:610_11": "atha kho aññepi vedā brāhmaṇānaṃ aññāṇabhāvena anukkamena antaradhāyanti evāti ācariyena vuttaṃ.",
  "tika-s0105t0:611_0": "Buddhabhāvapatthanā paṇidhi, pāramīsambharaṇaṃ samādānaṃ, kammassakatādipaññā ñāṇaṃ.",
  "tika-s0105t0:611_1": "“Paṇidhimahato samādānamahatotiādinā paccekaṃ mahantasaddo yojetabbo”ti ācariyena",
  "tika-s0105t0:611_2": "vuttaṃ. Evañca sati karuṇā ādi yesaṃ saddhāsīlādīnaṃ te karuṇādayo, te eva guṇā karuṇādiguṇā,",
  "tika-s0105t0:611_3": "paṇidhi ca samādānañca ñāṇañca karuṇādiguṇā ca, tehi mahanto paṇidhisamādānañāṇakaruṇādiguṇamahantoti",
  "tika-s0105t0:611_4": "nibbacanaṃ kātabbaṃ. Evañhi dvandatoparattā mahantasaddo paccekaṃ yojīyatīti. Apica",
  "tika-s0105t0:611_5": "paṇidhi ca samādānañca ñāṇañca karuṇā ca, tamādi yesaṃ te tathā, teyeva guṇā, tehi",
  "tika-s0105t0:611_6": "mahantoti nibbacanenapi attho sūpapanno hoti, paṇidhimahantatādi cassa buddhavaṃsa",
  "tika-s0105t0:611_7": "cariyāpiṭakādi vasena veditabbo. Mahāpadānasuttaṭṭhakathāyaṃ pana “mahāpurisassāti",
  "tika-s0105t0:611_8": "jātigottakulapadesādivasena mahantassa purisassā”ti vuttaṃ. Tattha “khattiyo, brāhmaṇo”ti",
  "tika-s0105t0:611_9": "evamādi jāti. “Koṇḍañño, gotamo”ti evamādi gottaṃ. “Poṇikā, cikkhallikā, sākiyā,",
  "tika-s0105t0:611_10": "koliyā”ti evamādi kulapadeso, tadetaṃ sabbampi idha ādisaddena saṅgahitanti daṭṭhabbaṃ.",
  "tika-s0105t0:611_11": "Evañhi sati “dveyeva gatiyo bhavantī”ti ubhinnaṃ sādhāraṇavacanaṃ samatthitaṃ hotīti.",
  "tika-s0105t0:612_0": "Niṭṭhāti nipphattiyo siddhiyo. Nanvāyaṃ gati-saddo anekattho, kasmā niṭṭhāyameva",
  "tika-s0105t0:612_1": "vuttoti āha“kāmañcāya”ntiādi. Bhavabhedeti nirayādibhavavisese. So hi sucaritaduccaritakammena",
  "tika-s0105t0:612_2": "sattehi upapajjanavasena gantabbāti gati. Gacchati pavattati etthāti gati, nivāsaṭṭhānaṃ.",
  "tika-s0105t0:612_3": "Gamati yathāsabhāvaṃ jānātīti gati. Paññā, gamanaṃ byāpanaṃ gati, vissaṭabhāvo, so",
  "tika-s0105t0:612_4": "pana ito ca etto ca byāpetvā ṭhitatāva. Gamanaṃ nipphattanaṃ gati, niṭṭhā, ajjhāsayapaṭisaraṇatthāpi",
  "tika-s0105t0:612_5": "nidassananayena gahitā. Tathā hesa “imesaṃ kho ahaṃ bhikkhūnaṃ sīlavantānaṃ kalyāṇadhammānaṃ",
  "tika-s0105t0:612_6": "neva jānāmi āgatiṃ vā gatiṃ vā”ti ettha ajjhāsaye vattati, “nibbānaṃ arahato gatī”ti",
  "tika-s0105t0:612_7": "ettha paṭisaraṇe, parāyaṇe apassayeti attho. Gacchati yathāruci pavattatīti gati,",
  "tika-s0105t0:612_8": "ajjhāsayo. Gacchati avacarati, avacaraṇavasena vā pavattati etthāti gati, paṭisaraṇaṃ.",
  "tika-s0105t0:612_9": "Sabbasaṅkhatavisaññuttassa hi arahato nibbānameva paṭisaraṇaṃ, idha pana niṭṭhāyaṃ",
  "tika-s0105t0:612_10": "vattatīti veditabbo tadaññesamavisayattā.",
  "tika-s0105t0:613_0": "Nanu dvinnaṃ nipphattīnaṃ nimittabhūtāni lakkhaṇāni visadisāneva, atha kasmā “yehi",
  "tika-s0105t0:613_1": "samannāgatassā”tiādinā tesaṃ sadisabhāvo vuttoti codanālesaṃ dassetvā sodhento “tattha",
  "tika-s0105t0:613_2": "kiñcāpī”tiādimāha. Samānepi nigrodhabimbatādilakkhaṇabhāve attheva koci nesaṃ visesoti",
  "tika-s0105t0:613_3": "dassetuṃ “na teheva buddho hotī”ti vuttaṃ. “Yathā hi buddhānaṃ lakkhaṇāni suvisadāni,",
  "tika-s0105t0:613_4": "suparibyattāni, paripuṇṇāni ca honti, na evaṃ cakkavattīna”nti ayaṃ pana viseso ācariyadhammapālattherena",
  "tika-s0105t0:613_5": "pakāsito. Jāyanti bhinnesupi atthesu abhinnadhīsaddā etāyāti jāti, lakkhaṇabhāvamattaṃ. Vuttañhi –",
  "tika-s0105t0:614": "“Sabalādīsu bhinnesu, yāya vattantubhinnadhī;",
  "tika-s0105t0:615": "Saddā sā jātiresā ca, mālāsuttamivanvitā”ti.",
  "tika-s0105t0:616_0": "Tasmā lakkhaṇatāmattena samānabhāvato visadisānipi tāniyeva cakkavattinipphattinimittabhūtāni",
  "tika-s0105t0:616_1": "lakkhaṇāni sadisāni viya katvā tāni buddhanipphattinimittabhūtāni lakkhaṇāni nāmāti",
  "tika-s0105t0:616_2": "idaṃ vacanaṃ vuccatīti attho. Adhiāpubbavasayoge bhummatthe upayogavacananti āha",
  "tika-s0105t0:616_3": "“agāre vasatī”ti catūhi acchariyadhammehīti abhirūpatā, dīghāyukatā, appābādhatā,",
  "tika-s0105t0:616_4": "brāhmaṇagahapatikānaṃ piyamanāpatāti imehi catūhi acchariyasabhāvabhūtāhi iddhīhi. Yathāha –",
  "tika-s0105t0:617": "“Rājā ānanda, mahāsudassano catūhi iddhīhi samannāgato ahosi. Katamāhi catūhi iddhīhi? Idhānanda, rājā mahāsudassano abhirūpo ahosi dassanīyo pāsādiko”tiādi.",
  "tika-s0105t0:618_0": "Cetiyajātake āgatanayaṃ gahetvāpi evaṃ vadanti “sarīrato candanagandho vāyati, ayaṃ",
  "tika-s0105t0:618_1": "ekā iddhi. Mukhato uppalagandho vāyati, ayaṃ dutiyā. Cattāro devaputtā catūsu disāsu",
  "tika-s0105t0:618_2": "sabbakālaṃ khaggahatthā ārakkhaṃ gaṇhanti, ayaṃ tatiyā. Ākāsena vicarati, ayaṃ catutthī”ti.",
  "tika-s0105t0:618_3": "Anāgatavaṃsasaṃvaṇṇanāyaṃ pana “abhirūpabhāvo ekā iddhi, samavepākiniyā gahaṇiyā",
  "tika-s0105t0:618_4": "samannāgatabhāvo dutiyā, yāvatāyukampi sakalalokassa dassanātittikabhāvo tatiyā,",
  "tika-s0105t0:618_5": "ākāsacāribhāvo catutthī”ti vuttaṃ. Tattha samavepākiniyā gahaṇiyā samannāgatabhāvoti",
  "tika-s0105t0:618_6": "samavipācaniyā kammajatejodhātuyā sampannatā. Yassa hi bhuttamattova āhāro jīrati,",
  "tika-s0105t0:618_7": "yassa vā pana puṭabhattaṃ viya tatheva tiṭṭhati, ubhopete na samavepākiniyā samannāgatā.",
  "tika-s0105t0:618_8": "Yassa pana puna bhattakāle bhattacchando uppajjateva, ayaṃ samavepākiniyā samannāgato",
  "tika-s0105t0:618_9": "nāma, tathārūpatāti attho. Saṅgahavatthūhīti dānaṃ, piyavacanaṃ, atthacariyā, samānattatāti",
  "tika-s0105t0:618_10": "imehi saṅgahopāyehi. Yathāha –",
  "tika-s0105t0:619": "“Dānañca peyyavajjañca, atthacariyā ca yā idha;",
  "tika-s0105t0:620": "Samānattatā ca dhammesu, tattha tattha yathārahaṃ;",
  "tika-s0105t0:621": "Ete kho saṅgahā loke, rathassāṇīva yāyato.",
  "tika-s0105t0:622": "Ete ca saṅgahā nāssu, na mātā puttakāraṇā;",
  "tika-s0105t0:623": "Labhetha mānaṃ pūjaṃ vā, pitā vā puttakāraṇā.",
  "tika-s0105t0:624": "Yasmā ca saṅgahā ete, samapekkhanti paṇḍitā;",
  "tika-s0105t0:625": "Tasmā mahattaṃ papponti, pāsaṃsā ca bhavanti te”ti. ;",
  "tika-s0105t0:626_0": "Rañjanatoti pītisomanassavasena rañjanato, na rāgavasena, pītisomanassānaṃ jananatoti",
  "tika-s0105t0:626_1": "vuttaṃ hoti. Catūhi saṅgahavatthūhi rañjanaṭṭhena rājāti pana sabbesaṃ rājūnaṃ samaññā",
  "tika-s0105t0:626_2": "tathā akarontānampi vilīvabījanādīsu tālavaṇṭavohāro viya ruḷhivasena pavattito,",
  "tika-s0105t0:626_3": "tasmā “acchariyadhammehī”ti asādhāraṇanibbacanaṃ vuttanti daṭṭhabbaṃ.",
  "tika-s0105t0:627_0": "Saddasāmatthiyato anekadhā cakkavattīsaddassa vacanatthaṃ dassento padhānabhūtaṃ",
  "tika-s0105t0:627_1": "vacanatthaṃ paṭhamaṃ dassetuṃ “cakkaratana”ntiādimāha. Idameva hi padhānaṃ cakkaratanassa",
  "tika-s0105t0:627_2": "pavattanamantarena cakkavattibhāvānāpattito. Tathā hi aṭṭhakathāsu vuttaṃ “kittāvatā",
  "tika-s0105t0:627_3": "cakkavattī hotīti? Ekaṅguladvaṅgulamattampi cakkaratane ākāsaṃ abbhuggantvā pavatte”ti.",
  "tika-s0105t0:627_4": "Yasmā pana rājā cakkavattī ekaṃsaṃ uttarāsaṅgaṃ karitvā vāmahatthena hatthisoṇḍasadisapanāḷiṃ",
  "tika-s0105t0:627_5": "suvaṇṇabhiṅkāraṃ ukkhipitvā dakkhiṇahatthena cakkaratanaṃ udakena abbhukkiritvā “pavattatu",
  "tika-s0105t0:627_6": "bhavaṃ cakkaratanaṃ, abhivijinātu bhavaṃ cakkaratana”nti vacanena cakkaratanaṃ vehāsaṃ",
  "tika-s0105t0:627_7": "abbhuggantvā pavattesi, tasmā tādisaṃ pavattāpanaṃ sandhāya “cakkaratanaṃ vattetī”ti",
  "tika-s0105t0:627_8": "vuttaṃ. Yathāha “atha kho ānanda rājā mahāsudassano uṭṭhāyāsanā…pe… cakkaratanaṃ",
  "tika-s0105t0:627_9": "abbhukkiri ‘pavattatu bhavaṃ cakkaratana’nti”ādi. Na kevalañca cakkasaddo cakkarataneyeva",
  "tika-s0105t0:627_10": "vattati atha kho sampatticakkādīsupi, tasmā taṃtadatthavācakasaddasāmatthiyatopi",
  "tika-s0105t0:627_11": "vacanatthaṃ dasseti “sampatticakkehī”tiādinā. Tattha sampatticakkehīti –",
  "tika-s0105t0:628": "“Patirūpe vase dese, ariyamittakaro siyā;",
  "tika-s0105t0:629": "Sammāpaṇidhisampanno, pubbe puññakato naro;",
  "tika-s0105t0:630": "Dhaññaṃ dhanaṃ yaso kitti, sukhañcetaṃdhivattatī”ti. –",
  "tika-s0105t0:631_0": "Vuttehi patirūpadesavāsādisampatticakkehi. Vattatīti pavattati sampajjati, uparūpari",
  "tika-s0105t0:631_1": "kusaladhammaṃ vā paṭipajjati. Tehīti sampatticakkehi. Paranti sattanikāyaṃ, yathā",
  "tika-s0105t0:631_2": "sayaṃsaddo suddhakattutthassa jotako, tathā paraṃsaddopi hetukattutthassāti veditabbaṃ.",
  "tika-s0105t0:631_3": "Vattetīti pavatteti sampādeti, uparūpari kusaladhammaṃ vā paṭipajjāpeti. Yathāha –",
  "tika-s0105t0:632_0": "“Rājā mahāsudassano evamāha ‘pāṇo na hantabbo, adinnaṃ na ādātabbaṃ, kāmesu micchā",
  "tika-s0105t0:632_1": "na caritabbā, musā na bhaṇitabbā, majjaṃ na pātabbaṃ, yathābhuttañca bhuñjathā’ti.",
  "tika-s0105t0:632_2": "Ye kho panānanda puratthimāya disāya paṭirājāno, te rañño mahāsudassanassa anuyantā ahesu”ntiādi.",
  "tika-s0105t0:633": "Iriyāpathacakkānanti iriyāpathabhūtānaṃ cakkānaṃ. Iriyāpathopi hi “cakka”nti vuccati “catucakkaṃ navadvāra”ntiādīsu. Yathāha –",
  "tika-s0105t0:634": "“Rathaṅge lakkhaṇe dhammo-racakkesviriyāpathe;",
  "tika-s0105t0:635": "Cakkaṃ sampattiyaṃ cakka-ratane maṇḍale bale;",
  "tika-s0105t0:636": "Kulālabhaṇḍe āṇāya-māyudhe dānarāsisū”ti.",
  "tika-s0105t0:637": "Vattoti pavattanaṃ uppajjanaṃ, imināva iriyāpathacakkaṃ vatteti parahitāya uppādetīti nibbacanampi dasseti atthato samānattā. Tathā cāha –",
  "tika-s0105t0:638_0": "“Atha kho taṃ ānanda cakkaratanaṃ puratthimaṃ disaṃ pavatti, anvadeva rājā mahāsudassano",
  "tika-s0105t0:638_1": "saddhiṃ caturaṅginiyā senāya. Yasmiṃ kho panānanda, padese cakkaratanaṃ patiṭṭhāsi,",
  "tika-s0105t0:638_2": "tattha rājā mahāsudassano vāsaṃ upagacchi saddhiṃ caturaṅginiyā senāyā”tiādi.",
  "tika-s0105t0:639": "Ayaṃ aṭṭhakathāto aparo nayo – appaṭihataṃ āṇāsaṅkhātaṃ cakkaṃ vattetīti cakkavattī. Tathā hi vuttaṃ –",
  "tika-s0105t0:640_0": "“Pañcahi bhikkhave dhammehi samannāgato rājā cakkavattī dhammeneva cakkaṃ vatteti,",
  "tika-s0105t0:640_1": "taṃ hoti cakkaṃ appaṭivattiyaṃ kenaci manussabhūtena paccatthikena pāṇinā. Katamehi",
  "tika-s0105t0:640_2": "pañcahi? Idha bhikkhave rājā cakkavattī atthaññū ca hoti, dhammaññū ca mattaññū,",
  "tika-s0105t0:640_3": "ca kālaññū ca parisaññū ca. Imehi kho…pe… pāṇinā”tiādi.",
  "tika-s0105t0:641_0": "Khattiyamaṇḍalādisaññitaṃ cakkaṃ samūhaṃ attano vase vatteti anuvattetītipi cakkavattī.",
  "tika-s0105t0:641_1": "Vuttañhi “ye kho panānanda puratthimāya disāya paṭirājāno, te rañño mahāsudassanassa",
  "tika-s0105t0:641_2": "anuyantā ahesu”ntiādi. Cakkalakkhaṇaṃ vattati etassātipi cakkavattī. Tenāha “imassa",
  "tika-s0105t0:641_3": "deva kumārassa heṭṭhā pādatalesu cakkāni jātāni sahassārāni sanemikāni sanābhikāni",
  "tika-s0105t0:641_4": "sabbākāraparipūrānī”tiādi. Cakkaṃ mahantaṃ kāyabalaṃ vattati etassātipi cakkavattī.",
  "tika-s0105t0:641_5": "Vuttañhetaṃ “ayañhi deva kumāro sattussado…pe… ayañhi deva kumāro sīhapubbaddhakāyo”tiādi.",
  "tika-s0105t0:641_6": "Tena hissa lakkhaṇena mahabbalabhāvo viññāyati. Cakkaṃ dasavidhaṃ, dvādasavidhaṃ",
  "tika-s0105t0:641_7": "vā vattadhammaṃ vattati paṭipajjatīti cakkavattī. Tena vuttaṃ “na hi te tāta dibbaṃ",
  "tika-s0105t0:641_8": "cakkaratanaṃ pettikaṃ dāyajjaṃ, iṅgha tvaṃ tāta ariye cakkavattivatte vattāhī”tiādi.",
  "tika-s0105t0:641_9": "Cakkaṃ mahantaṃ dānaṃ vatteti pavattetītipi cakkavattī. Vuttañca –",
  "tika-s0105t0:642_0": "“Paṭṭhapesi kho ānanda rājā mahāsudassano tāsaṃ pokkharaṇīnaṃ tīre evarūpaṃ dānaṃ",
  "tika-s0105t0:642_1": "annaṃ annatthikassa, pānaṃ pānatthikassa, vatthaṃ vatthatthikassa, yānaṃ yānatthikassa,",
  "tika-s0105t0:642_2": "sayanaṃ sayanatthikassa, itthiṃ itthitthikassa, hiraññaṃ hiraññatthikassa, suvaṇṇaṃ",
  "tika-s0105t0:642_3": "suvaṇṇatthikassā”tiādi.",
  "tika-s0105t0:643_0": "Rājāti sāmaññaṃ tadaññasādhāraṇato. Cakkavattīti visesaṃ anaññasādhāraṇato. Dhammasaddo",
  "tika-s0105t0:643_1": "ñāye, samo eva ca ñāyo nāmāti āha “ñāyena samenā”ti. Vattati uppajjati, paṭipajjatīti",
  "tika-s0105t0:643_2": "vā attho. “Idaṃ nāma caratī”ti avuttepi sāmaññajotanāya visese avaṭṭhānato, visesatthinā",
  "tika-s0105t0:643_3": "ca visesassa payujjitabbattā “sadatthaparatthe”ti yojīyati. Padesaggahaṇe hi asati",
  "tika-s0105t0:643_4": "gahetabbassa nippadesatā viññāyati yathā “dikkhito na dadātī”ti. Yasmā cakkavattirājā",
  "tika-s0105t0:643_5": "dhammeneva rajjamadhigacchati, na adhammena parūpaghātādinā. Tasmā vuttaṃ “dhammena",
  "tika-s0105t0:643_6": "rajjaṃ labhitvā”tiādi, dhammenāti ca ñāyena, kusaladhammena vā. Rañño bhāvo rajjaṃ, issariyaṃ.",
  "tika-s0105t0:644_0": "Paresaṃ hitopāyabhūtaṃ dhammaṃ karoti, caratīti vā dhammiko. Attano hitopāyabhūtassa",
  "tika-s0105t0:644_1": "dhammassa kārako, carako vā rājāti dhammarājāti imaṃ savisesaṃ atthaṃ dasseti “parahitadhammakaraṇena",
  "tika-s0105t0:644_2": "vā”tiādinā. Ayaṃ pana mahāpadānaṭṭhakathānayo – dasavidhe kusaladhamme, agatirahite",
  "tika-s0105t0:644_3": "vā rājadhamme niyuttoti dhammiko; teneva dhammena lokaṃ rañjetīti dhammarājā. Pariyāyavacanameva",
  "tika-s0105t0:644_4": "hi idaṃ padadvayanti. Ācariyena pana evaṃ vuttaṃ “cakkavattivattasaṅkhātaṃ dhammaṃ",
  "tika-s0105t0:644_5": "carati, cakkavattivattasaṅkhāto vā dhammo etassa, etasmiṃ vā atthīti dhammiko, dhammato",
  "tika-s0105t0:644_6": "anapetattā dhammo ca so rañjanaṭṭhena rājā cāti dhammarājā”ti. “Rājā hoti cakkavattī”ti",
  "tika-s0105t0:644_7": "vacanato “cāturanto”ti idaṃ catudīpissarataṃ vibhāvetīti āha “cāturantāyā”tiādi.",
  "tika-s0105t0:644_8": "Cattāro samuddā antā pariyosānā etissāti cāturantā, pathavī. Sā hi catūsu disāsu",
  "tika-s0105t0:644_9": "puratthimasamuddādicatusamuddapariyosānattā evaṃ vuccati. Tena vuttaṃ “catusamudda",
  "tika-s0105t0:644_10": "antāyā”ti, sā pana avayavabhūtehi catubbidhehi dīpehi vibhūsitā ekalokadhātupariyāpannā",
  "tika-s0105t0:644_11": "pathavīyevāti dasseti “catubbidhadīpavibhūsitāya pathaviyā”ti iminā. Yathāha –",
  "tika-s0105t0:645": "“Yāvatā candimasūriyā, pariharanti disā bhanti virocanā;",
  "tika-s0105t0:646": "Sabbeva dāsā mandhātu, ye ca pāṇā pathavissitā”ti.",
  "tika-s0105t0:647_0": "Ettha ca “catudīpavibhūsitāyā”ti avatvā catubbidhadīpavibhūsitāyāti vidhasaddaggahaṇaṃ",
  "tika-s0105t0:647_1": "paccekaṃ pañcasataparittadīpānampi mahādīpeyeva saṅgahaṇatthaṃ saddātirittena atthātirittassa",
  "tika-s0105t0:647_2": "viññāyamānattā, koṭṭhāsavācakena vā vidhasaddena samānabhāgānaṃ gahitattāti daṭṭhabbaṃ.",
  "tika-s0105t0:647_3": "Kopādipaccatthiketi ettha ādisaddena kāmamohamānamadādike saṅgaṇhāti. Vijetīti taṃkālāpekkhāya",
  "tika-s0105t0:647_4": "vattamānavacanaṃ, vijitavāti attho. Saddavidū hi atīte tāvīsaddamicchanti. “Sabbarājāno",
  "tika-s0105t0:647_5": "vijetī”ti vadanto kāmaṃ cakkavattino kenaci yuddhaṃ nāma natthi, yuddhena pana sādhetabbassa",
  "tika-s0105t0:647_6": "vijayassa siddhiyā “vijitasaṅgāmo” tveva vuttoti dasseti.",
  "tika-s0105t0:648_0": "Thāvarassa dhuvassa bhāvo thāvariyaṃ, yathā janapade thāvariyaṃ patto, taṃ dassetuṃ",
  "tika-s0105t0:648_1": "“na sakkā kenacī”tiādi vuttaṃ, iminā kenaci akampiyaṭṭhena janapade thāvariyappattoti",
  "tika-s0105t0:648_2": "tappurisasamāsaṃ dasseti, itarena ca daḷhabhattibhāvato janapado thāvariyappatto",
  "tika-s0105t0:648_3": "etasminti aññapadatthasamāsaṃ. Tamhīti asmiṃ rājini. Yathā janapado tasmiṃ thāvariyaṃ",
  "tika-s0105t0:648_4": "patto, tadāvikaronto “anuyutto”tiādimāha. Tattha anuyuttoti niccapayutto. Sakammaniratoti",
  "tika-s0105t0:648_5": "cakkavattino rajjakamme sadā pavatto. Acalo asampavedhīti pariyāyavacanametaṃ, corānaṃ",
  "tika-s0105t0:648_6": "vā vilopanamattena acalo, dāmarikattena asampavedhī. Corehi vā acalo, paṭirājūhi",
  "tika-s0105t0:648_7": "asampavedhī. Anatimudubhāvena vā acalo, anaticaṇḍabhāvena asampavedhī. Tathā hi aticaṇḍassa",
  "tika-s0105t0:648_8": "rañño balikhaṇḍādīhi lokaṃ pīḷayato manussā majjhimajanapadaṃ chaḍḍetvā pabbatasamuddatīrādīni",
  "tika-s0105t0:648_9": "nissāya paccante vāsaṃ kappenti, atimudukassa ca rañño corasāhasikajanavilopapīḷitā",
  "tika-s0105t0:648_10": "manussā paccantaṃ pahāya janapadamajjhe vāsaṃ kappenti, iti evarūpe rājini janapado",
  "tika-s0105t0:648_11": "thāvarabhāvaṃ na pāpuṇāti. Etasmiṃ pana tadubhayavirahite suvaṇṇatulā viya samabhāvappatte",
  "tika-s0105t0:648_12": "rājini rajjaṃ kārayamāne janapado pāsāṇapiṭṭhiyaṃ ṭhapetvā ayopaṭṭena parikkhitto",
  "tika-s0105t0:648_13": "viya acalo asampavedhī thāvariyappattoti.",
  "tika-s0105t0:649_0": "Seyyathidanti ekova nipāto, “so katamo, taṃ katamaṃ, sā katamā”tiādinā yathārahaṃ",
  "tika-s0105t0:649_1": "liṅgavibhattivacanavasena payojiyamānova hoti, idha tāni katamānīti payuttoti āha",
  "tika-s0105t0:649_2": "“tassa cetānī”tiādi. Cacati cakkavattino yathāruci ākāsādigamanāya paribbhamatīti",
  "tika-s0105t0:649_3": "cakkaṃ. Cakkaratanañhi antosamuṭṭhitavāyodhātuvasena rañño cakkavattissa vacanasamanantarameva",
  "tika-s0105t0:649_4": "pavattati, na candasūriyavimānādi viya bahisamuṭṭhitavāyodhātuvasenāti vimānaṭṭhakathāyaṃ",
  "tika-s0105t0:649_5": "vuttaṃ. Ratijananaṭṭhenāti pītisomanassuppādanaṭṭhena. Tañhi passantassa, suṇantassa",
  "tika-s0105t0:649_6": "ca anappakaṃ pītisomanassaṃ uppajjati acchariyadhammattā. Vacanatthato pana rameti",
  "tika-s0105t0:649_7": "ratiṃ karotīti ratanaṃ, ramanaṃ vā rataṃ, taṃ netīti ratanaṃ, rataṃ vā janetīti ratanaṃ",
  "tika-s0105t0:649_8": "ja-kāralopavasenātipi neruttikā. Sabbatthāti hatthiratanādīsu.",
  "tika-s0105t0:650_0": "Cittīkatabhāvādināpi cakkassa ratanaṭṭho veditabbo, so pana ratijananaṭṭheneva ekasaṅgahatāya",
  "tika-s0105t0:650_1": "visuṃ na gahito. Kasmā ekasaṅgahoti ce? Cittīkatādibhāvassapi ratinimittattā. Atha",
  "tika-s0105t0:650_2": "vā ganthabyāsaṃ pariharitukāmena cittīkatādibhāvo na gahitoti veditabbaṃ. Aññāsu",
  "tika-s0105t0:650_3": "pana aṭṭhakathāsu evaṃ vuttaṃ –",
  "tika-s0105t0:651": "“Ratijananaṭṭhena ratanaṃ. Apica –",
  "tika-s0105t0:652": "Cittīkataṃ mahagghañca, atulaṃ dullabhadassanaṃ;",
  "tika-s0105t0:653": "Anomasattaparibhogaṃ, ratanaṃ tena vuccati.",
  "tika-s0105t0:654_0": "“Cakkaratanassa ca nibbattakālato paṭṭhāya aññaṃ devaṭṭhānaṃ nāma na hoti, sabbepi",
  "tika-s0105t0:654_1": "gandhapupphādīhi tasseva pūjañca abhivādanādīni ca karontīti cittīkataṭṭhena ratanaṃ.",
  "tika-s0105t0:654_2": "Cakkaratanassa ca ettakaṃ nāma dhanaṃ agghatīti aggho natthi, iti mahagghaṭṭhenapi",
  "tika-s0105t0:654_3": "ratanaṃ. Cakkaratanañca aññehi loke vijjamānaratanehi asadisanti atulaṭṭhena ratanaṃ.",
  "tika-s0105t0:654_4": "Yasmā pana yasmiṃ kappe buddhā uppajjanti, tasmiṃyeva cakkavattino uppajjanti, buddhā",
  "tika-s0105t0:654_5": "ca kadāci karahaci uppajjanti, tasmā dullabhadassanaṭṭhenapi ratanaṃ. Tadetaṃ jātirūpakulaissariyādīhi",
  "tika-s0105t0:654_6": "anomassa uḷārasattasseva uppajjati, na aññassāti anomasattaparibhogaṭṭhenapi ratanaṃ.",
  "tika-s0105t0:654_7": "Yathā ca cakkaratanaṃ, evaṃ sesānipī”ti.",
  "tika-s0105t0:655_0": "Tatrāyaṃ taṭṭīkāya, aññattha ca vuttanayena atthavibhāvanā – idañhi “cittīkata”ntiādivacanaṃ",
  "tika-s0105t0:655_1": "nibbacanatthavasena vuttaṃ na hoti, atha kinti ce? Loke “ratana”nti sammatassa vatthuno",
  "tika-s0105t0:655_2": "garukātabbabhāvena vuttaṃ. Sarūpato panetaṃ lokiyamahājanena sammataṃ hiraññasuvaṇṇādikaṃ,",
  "tika-s0105t0:655_3": "cakkavattirañño uppannaṃ cakkaratanādikaṃ, kataññukatavedipuggalādikaṃ, sabbukkaṭṭhaparicchedavasena",
  "tika-s0105t0:655_4": "buddhādisaraṇattayañca daṭṭhabbaṃ. “Aho manohara”nti citte kattabbatāya cittīkataṃ,",
  "tika-s0105t0:655_5": "svāyaṃ cittīkāro tassa pūjanīyatāyāti katvā pūjanīyanti atthaṃ vadanti. Keci pana",
  "tika-s0105t0:655_6": "“vicitrakataṭṭhena cittīkata”nti bhaṇanti, taṃ na gahetabbaṃ idha cittasaddassa hadayavācakattā",
  "tika-s0105t0:655_7": "“cittīkatvā suṇātha me”ti āhaccabhāsitapāḷiyaṃ viya. Tathā cāhu “yathārahamivaṇṇāgamo",
  "tika-s0105t0:655_8": "bhūkaresū”ti. “Passa cittīkataṃ rūpaṃ, maṇinā kuṇḍalena cā”tiādīsu pana pubbe avicitraṃ",
  "tika-s0105t0:655_9": "idāni vicitraṃ katanti cittīkatanti attho gahetabbo tattha cittasaddassa vicitravācakattā.",
  "tika-s0105t0:655_10": "Mahantaṃ vipulaṃ aparimitaṃ agghatīti mahagghaṃ. Natthi etassa tulā upamā, tulaṃ",
  "tika-s0105t0:655_11": "vā sadisanti atulaṃ. Kadācideva uppajjanato dukkhena laddhabbadassanattā dullabhadassanaṃ.",
  "tika-s0105t0:655_12": "Anomehi uḷāraguṇeheva sattehi paribhuñjitabbato anomasattaparibhogaṃ.",
  "tika-s0105t0:656_0": "Idāni nesaṃ cittīkatādiatthānaṃ savisesaṃ cakkaratane labbhamānataṃ dassetvā itaresupi",
  "tika-s0105t0:656_1": "te atidisituṃ “yathā ca cakkaratana”ntiādi āraddhaṃ. Tattha aññaṃ devaṭṭhānaṃ nāma",
  "tika-s0105t0:656_2": "na hoti rañño anaññasādhāraṇissariyādisampattipaṭilābhahetuto, aññesaṃ sattānaṃ yathicchitatthapaṭilābhahetuto",
  "tika-s0105t0:656_3": "ca. Aggho natthi ativiya uḷārasamujjalaratanattā, acchariyabbhutadhammatāya ca. Yadaggena",
  "tika-s0105t0:656_4": "ca mahagghaṃ, tadaggena atulaṃ. Sattānaṃ pāpajigucchanena vigatakāḷako puññapasutatāya",
  "tika-s0105t0:656_5": "maṇḍabhūto yādiso kālo buddhuppādāraho, tādise eva cakkavattīnampi sambhavoti āha",
  "tika-s0105t0:656_6": "“yasmā panā”tiādi. Kadāci karahacīti pariyāyavacanaṃ, “kadācī”ti vā yathāvuttakālaṃ",
  "tika-s0105t0:656_7": "sandhāya vuttaṃ, “karahacī”ti jambusiridīpasaṅkhātaṃ desaṃ. Tenāha –",
  "tika-s0105t0:657": "“Kālaṃ dīpañca desañca, kulaṃ mātarameva ca;",
  "tika-s0105t0:658": "Ime pañca viloketvā, uppajjati mahāyaso”ti. ;",
  "tika-s0105t0:659_0": "Upamāvasena cetaṃ vuttaṃ. Upamopameyyānañca na accantameva sadisatā, tasmā yathā",
  "tika-s0105t0:659_1": "buddhā kadāci karahaci uppajjanti, na tathā cakkavattino, cakkavattino pana anekadāpi",
  "tika-s0105t0:659_2": "buddhuppādakappe uppajjantīti attho gahetabbo. Evaṃ santepi cakkavattivattapūraṇassa",
  "tika-s0105t0:659_3": "dukkarabhāvato dullabhuppādoyevāti iminā dullabhuppādatāsāmaññena tesaṃ dullabhadassanatā",
  "tika-s0105t0:659_4": "vuttāti veditabbaṃ. Kāmaṃ cakkaratanānubhāvena samijjhamāno guṇo cakkavattiparivārajanasādhāraṇo,",
  "tika-s0105t0:659_5": "tathāpi cakkavattī eva naṃ sāmibhāvena visavitāya paribhuñjatīti vattabbataṃ arahati",
  "tika-s0105t0:659_6": "tadatthameva uppajjanatoti dassento “tadeta”ntiādimāha. Yathāvuttānaṃ pañcannaṃ,",
  "tika-s0105t0:659_7": "channampi vā atthānaṃ sesaratanesupi labbhanato “evaṃ sesānipī”ti vuttaṃ.",
  "tika-s0105t0:660_0": "Imehi pana ratanehi rājā cakkavattī kimatthaṃ paccanubhoti, nanu vināpi tesu kenaci",
  "tika-s0105t0:660_1": "raññā cakkavattinā bhavitabbanti codanāya tassa tehi hathārahamatthapaccanubhavanadassanena",
  "tika-s0105t0:660_2": "kenacipi avinābhāvitaṃ vibhāvetuṃ “imesu panā”tiādi āraddhaṃ. Ajitaṃ puratthimādidisāya",
  "tika-s0105t0:660_3": "khattiyamaṇḍalaṃ jināti mahesakkhatāsaṃvattaniyakammanissandabhāvato. Yathāsukhaṃ",
  "tika-s0105t0:660_4": "anuvicarati hatthiratanaṃ, assaratanañca abhiruhitvā tesaṃ ānubhāvena antopātarāsaṃyeva",
  "tika-s0105t0:660_5": "samuddapariyantaṃ pathaviṃ anupariyāyitvā rājadhāniyā eva paccāgamanato. Pariṇāyakaratanena",
  "tika-s0105t0:660_6": "vijitamanurakkhati tattha tattha kattabbakiccasaṃvidahanato. Avasesehi maṇiratanaitthiratanagahapatiratanehi",
  "tika-s0105t0:660_7": "upabhuñjanena pavattaṃ upabhogasukhaṃ anubhavati yathārahaṃ tehi tathānubhavanasiddhito.",
  "tika-s0105t0:660_8": "So hi maṇiratanena yojanappamāṇe padese andhakāraṃ vidhametvā ālokadassanādinā sukhamanubhavati,",
  "tika-s0105t0:660_9": "itthiratanena atikkantamānusakarūpadassanādivasena, gahapatiratanena icchiticchitamaṇikanakarajatādidhanapaṭilābhavasena sukhamanubhavati.",
  "tika-s0105t0:661": "Idāni sattiyā, sattiphalena ca yathāvuttamatthaṃ vibhāvetuṃ “paṭhamenā”tiādi vuttaṃ. Tividhā hi sattiyo “sakkonti samatthenti rājāno etāyā”ti katvā. Yathāhu –",
  "tika-s0105t0:662": "“Pabhāvussāhamantānaṃ, vasā tisso hi sattiyo;",
  "tika-s0105t0:663": "Pabhāvo daṇḍajo tejo, patāpo tu ca kosajo.",
  "tika-s0105t0:664": "Manto ca mantanaṃ so tu, catukkaṇṇo dvigocaro;",
  "tika-s0105t0:665": "Tigocaro tu chakkaṇṇo, rahassaṃ guyhamuccate”ti.",
  "tika-s0105t0:666_0": "Tattha vīriyabalaṃ ussāhasatti. Paṭhamena cassa cakkaratanena tadanuyogo paripuṇṇo",
  "tika-s0105t0:666_1": "hoti. Kasmāti ce? Tena ussāhasattiyā pavattetabbassa appaṭihatāṇācakkabhāvassa siddhito.",
  "tika-s0105t0:666_2": "Paññābalaṃ mantasatti. Pacchimena cassa pariṇāyakaratanena tadanuyogo. Kasmāti ce?",
  "tika-s0105t0:666_3": "Tassa sabbarājakiccesu kusalabhāvena mantasattiyā viya avirajjhanapayogattā. Damanena,",
  "tika-s0105t0:666_4": "dhanena ca pabhuttaṃ pabhūsatti. Hatthiassagahapatiratanehi cassa tadanuyogo paripuṇṇo",
  "tika-s0105t0:666_5": "hoti. Kasmāti ce? Hatthiassaratanānaṃ mahānubhāvatāya, gahapatiratanato paṭiladdhakosasampattiyā",
  "tika-s0105t0:666_6": "ca pabhāvasattiyā viya pabhāvasamiddhisiddhito. Itthimaṇiratanehi tividhasattiyogaphalaṃ",
  "tika-s0105t0:666_7": "paripuṇṇaṃ hotīti sambandho, yathāvuttāhi tividhāhi sattīhi payujjanato yaṃ phalaṃ",
  "tika-s0105t0:666_8": "laddhabbaṃ. Taṃ sabbaṃ tehi paripuṇṇaṃ hotīti attho. Kasmāti ce? Teheva upabhogasukhassa sijjhanato.",
  "tika-s0105t0:667_0": "Duvidhasukhavasenapi yathāvuttamatthaṃ vibhāvetuṃ “so itthimaṇiratanehī”tiādi kathitaṃ.",
  "tika-s0105t0:667_1": "Bhogasukhanti samīpe katvā paribhogavasena pavattasukhaṃ. Sesehīti tadavasesehi cakkādipañcaratanehi.",
  "tika-s0105t0:667_2": "Apaccatthikatāvasena pavattasukhaṃ issariyasukhaṃ. Idāni tesaṃ sampannahetuvasenapi",
  "tika-s0105t0:667_3": "kenaci avinābhāvitameva vibhāvetuṃ “visesato”tiādimāha. Adosakusalamūlajanitakammānubhāvenāti",
  "tika-s0105t0:667_4": "adosasaṅkhātena kusalamūlena sahajātādipaccayavasena uppāditakammassa ānubhāvena",
  "tika-s0105t0:667_5": "sampajjanti sommatararatanajātikattā. Kammaphalañhi yebhuyyena kammasarikkhakaṃ.",
  "tika-s0105t0:667_6": "Majjhimāni maṇiitthigahapatiratanāni alobhakusalamūlajanitakammānubhāvena sampajjanti",
  "tika-s0105t0:667_7": "uḷāradhanassa, uḷāradhanapaṭilābhakāraṇassa ca pariccāgasampadāhetukattā. Pacchimaṃ",
  "tika-s0105t0:667_8": "pariṇāyakaratanaṃ amohakusalamūlajanitakammānubhāvena sampajjati mahāpaññeneva cakkavattirājakiccassa",
  "tika-s0105t0:667_9": "parinetabbattā, mahāpaññabhāvassa ca amohakusalamūlajanitakammanissandabhāvato. Bojjhaṅgasaṃyutteti",
  "tika-s0105t0:667_10": "mahāvagge dutiye bojjhaṅgasaṃyutte. Ratanasuttassāti tattha pañcamavagge saṅgītassa",
  "tika-s0105t0:667_11": "dutiyassa ratanasuttassa. Upadeso nāma savisesaṃ sattannaṃ ratanānaṃ vicāraṇavasena pavatto nayo.",
  "tika-s0105t0:668_0": "Saraṇato paṭipakkhavidhamanato sūrā sattivanto, nibbhayāvahāti attho. Tenāha “abhīrukajātikā”ti.",
  "tika-s0105t0:668_1": "Asure vijinitvā ṭhitattā sakko devānamindo dhīro nāma, tassa senaṅgabhāvato devaputto",
  "tika-s0105t0:668_2": "“aṅga”nti vuccati, dhīrassa aṅgaṃ, tassa rūpamiva rūpaṃ yesaṃ te dhīraṅgarūpā, tena",
  "tika-s0105t0:668_3": "vuttaṃ “devaputtasadisakāyā”ti. Eketi sārasamāsanāmakā ācariyā, tadakkhamanto āha",
  "tika-s0105t0:668_4": "“ayaṃ panetthā”tiādi. Sabhāvoti sabhāvabhūto attho. Uttamasūrāti uttamayodhā. Sūrasaddo",
  "tika-s0105t0:668_5": "hi idha yodhattho. Evañhi purimanayato imassa visesatā hoti, “uttamattho sūrasaddo”tipi",
  "tika-s0105t0:668_6": "vadanti, “uttamā sūrā vuccantī”tipi hi pāṭho dissati. Vīrānanti vīriyavantānaṃ. Aṅganti",
  "tika-s0105t0:668_7": "kāraṇaṃ “aṅgīyati ñāyati phalametenā”ti katvā. Yena vīriyena “dhīrā”ti vuccanti,",
  "tika-s0105t0:668_8": "tadeva dhīraṅgaṃ nāmāti āha “vīriyanti vuttaṃ hotī”ti. Rūpanti sarīraṃ. Tena vuttaṃ",
  "tika-s0105t0:668_9": "“vīriyamayasarīrā viyā”ti. Vīriyameva vīriyamayaṃ yathā “dānamaya”nti, tasmā vīriyasaṅkhātasarīrā",
  "tika-s0105t0:668_10": "viyāti attho. Vīriyaṃ pana na ekantarūpanti viya-saddaggahaṇaṃ kataṃ. Apica dhīraṅgena",
  "tika-s0105t0:668_11": "nibbattaṃ dhīraṅganti atthaṃ dassetuṃ “vīriyamayasarīrā viyā”ti vuttaṃ, evampi vīriyato",
  "tika-s0105t0:668_12": "rūpaṃ na ekantaṃ nibbattanti viya-saddena dasseti. Atha vā rūpaṃ sarīrabhūtaṃ dhīraṅgaṃ",
  "tika-s0105t0:668_13": "vīriyametesanti yojetabbaṃ, tathāpi vīriyaṃ nāma kiñci saviggahaṃ na hotīti dīpeti",
  "tika-s0105t0:668_14": "“vīriyamayasarīrā viyā”ti iminā, idhāpi mayasaddo sakattheyeva daṭṭhabbo, tasmā saviggahavīriyasadisāti",
  "tika-s0105t0:668_15": "attho. Idaṃ vuttaṃ hoti – saviggahaṃ ce vīriyaṃ nāma siyā, te cassa puttā taṃsadisāyeva",
  "tika-s0105t0:668_16": "bhaveyyunti ayameva cattho ācariyena anumato. Mahāpadānaṭṭhakathāyaṃ pana evaṃ vuttaṃ",
  "tika-s0105t0:668_17": "“dhīraṅgaṃ rūpametesanti dhīraṅgarūpā, vīriyajātikā vīriyasabhāvā vīriyamayā akilāsuno",
  "tika-s0105t0:668_18": "ahesuṃ, divasampi yujjhantā na kilamantīti vuttaṃ hotī”ti, tadetaṃ rūpasaddassa sabhāvatthataṃ",
  "tika-s0105t0:668_19": "sandhāya vuttanti daṭṭhabbaṃ. Idha ceva aññattha katthaci “dhitaṅgarūpā”ti pāṭho",
  "tika-s0105t0:668_20": "dissati. Vīriyatthopi hi dhitisaddo hoti “saccaṃ dhammo dhiti cāgo, diṭṭhaṃ so ativattatī”tiādīsu",
  "tika-s0105t0:668_21": "dhitisaddo viya. Katthaci pana “vīraṅga”nti pāṭhova diṭṭho. Yathā ruccati, tathā gahetabbaṃ.",
  "tika-s0105t0:669_0": "Nanu ca rañño cakkavattissa paṭisenā nāma natthi, ya’massa puttā pamaddeyyuṃ, atha",
  "tika-s0105t0:669_1": "kasmā “parasenappamaddanā”ti vuttanti codanaṃ sodhento “sace”tiādimāha, parasenā",
  "tika-s0105t0:669_2": "hotu vā, mā vā, “sace pana bhaveyyā”ti parikappanāmattena tesaṃ evamānubhāvataṃ dassetuṃ",
  "tika-s0105t0:669_3": "tathā vuttanti adhippāyo, “parasenappamaddanā”ti vuttepi parasenaṃ pamaddituṃ samatthāti",
  "tika-s0105t0:669_4": "attho gahetabbo pakaraṇatopi atthantarassa viññāyamānattā, yathā “sikkhamānena bhikkhave",
  "tika-s0105t0:669_5": "bhikkhunā aññātabbaṃ paripucchitabbaṃ paripañhitabba”nti etassa padabhājanīye “sikkhitukāmenā”ti",
  "tika-s0105t0:669_6": "atthaggahaṇanti imamatthaṃ dassetuṃ “taṃ parimaddituṃ samatthā”ti vuttaṃ. Na hi te",
  "tika-s0105t0:669_7": "parasenaṃ pamaddantā tiṭṭhanti, atha kho pamaddanasamatthā eva honti. Evamaññatrapi",
  "tika-s0105t0:669_8": "yathārahaṃ. Parasenaṃ pamaddanāya samatthentīti parasenappamaddanāti atthaṃ dassetītipi vadanti.",
  "tika-s0105t0:670_0": "Pubbe katūpacitassa etarahi vipaccamānakassa puññadhammassa cirataraṃ vipaccituṃ",
  "tika-s0105t0:670_1": "paccayabhūtaṃ cakkavattivattasamudāgataṃ payogasampattisaṅkhātaṃ dhammaṃ dassetuṃ",
  "tika-s0105t0:670_2": "“dhammenā”ti padassa “pāṇo na hantabbotiādinā pañcasīladhammenā”ti atthamāha. Ayañhi",
  "tika-s0105t0:670_3": "attho “ye kho panānanda puratthimāya disāya paṭirājāno, te rājānaṃ mahāsudassanaṃ",
  "tika-s0105t0:670_4": "upasaṅkamitvā evamāhaṃsu ‘ehi kho mahārāja, svāgataṃ te mahārāja, sakaṃ te mahārāja,",
  "tika-s0105t0:670_5": "anusāsa mahārājā’ti. Rājā mahāsudassano evamāha ‘pāṇo na hantabbo, adinnaṃ na ādātabbaṃ,",
  "tika-s0105t0:670_6": "kāmesu micchā na caritabbā, musā na bhaṇitabbā, majjaṃ na pātabbaṃ, yathābhuttañca",
  "tika-s0105t0:670_7": "bhuñjathā’ti. Ye kho panānanda puratthimāya disāya paṭirājāno, te rañño mahāsudassanassa",
  "tika-s0105t0:670_8": "anuyantā ahesu”ntiādinā āgataṃ rañño ovādadhammaṃ sandhāya vutto. Evañhi “adaṇḍena",
  "tika-s0105t0:670_9": "asatthenā”ti idampi visesanavacanaṃ susamatthitaṃ hoti. Aññāsupi suttanipātaṭṭhakathādīsu ayamevattho vutto.",
  "tika-s0105t0:671_0": "Mahāpadānaṭṭhakathāyaṃ pana “adaṇḍenāti ye katāparādhe satte satampi sahassampi gaṇhanti,",
  "tika-s0105t0:671_1": "te dhanadaṇḍena rajjaṃ kārenti nāma, ye chejjabhejjaṃ anusāsanti, te satthadaṇḍena.",
  "tika-s0105t0:671_2": "Ayaṃ pana duvidhampi daṇḍaṃ pahāya adaṇḍena ajjhāvasati. Asatthenāti ye ekatodhārādinā",
  "tika-s0105t0:671_3": "satthena paraṃ vihesanti, te satthena rajjaṃ kārenti nāma. Ayaṃ pana satthena khuddakamakkhikāyapi",
  "tika-s0105t0:671_4": "pivanamattaṃ lohitaṃ kassaci anuppādetvā dhammeneva, ‘ehi kho mahārājā’ti evaṃ paṭirājūhi",
  "tika-s0105t0:671_5": "sampaṭicchitāgamano vuttappakāraṃ pathaviṃ abhivijinitvā ajjhāvasati abhibhavitvā",
  "tika-s0105t0:671_6": "sāmī hutvā vasatīti attho”ti vuttaṃ, tadetaṃ “dhammenā”ti padassa “pubbe katūpacitena",
  "tika-s0105t0:671_7": "etarahi vipaccamānakena yena kenaci puññadhammenā”ti atthaṃ sandhāya vuttaṃ. Teneva",
  "tika-s0105t0:671_8": "hi “dhammena paṭirājūhi sampaṭicchitāgamano vuttappakāraṃ pathaviṃ abhivijinitvā",
  "tika-s0105t0:671_9": "ajjhāvasatī”ti. Ācariyenapi vuttaṃ dhammenāti katūpacitena attano puññadhammena.",
  "tika-s0105t0:671_10": "Tena hi sañcoditā pathaviyaṃ sabbarājāno paccuggantvā “svāgataṃ te mahārājā”tiādīni",
  "tika-s0105t0:671_11": "vatvā attano rajjaṃ rañño cakkavattissa niyyātenti. Tena vuttaṃ “so imaṃ pathaviṃ",
  "tika-s0105t0:671_12": "sāgarapariyantaṃ adaṇḍena asatthena dhammena abhivijiya ajjhāvasatī”ti, tenapi yathāvuttamevatthaṃ",
  "tika-s0105t0:671_13": "dasseti, tasmā ubhayathāpi ettha attho yutto evāti daṭṭhabbaṃ. Cakkavattivattapūraṇādipayogasampattimantarena",
  "tika-s0105t0:671_14": "hi pubbe katūpacitakammeneva evamajjhāvasanaṃ na sambhavati, tathā pubbe katūpacitakammamantarena",
  "tika-s0105t0:671_15": "cakkavattivattapūraṇādipayogasampattiyā evāti.",
  "tika-s0105t0:672_0": "Evaṃ ekaṃ nipphattiṃ kathetvā dutiyaṃ nipphattiṃ kathetuṃ yadetaṃ “sace kho panā”tiādivacanaṃ",
  "tika-s0105t0:672_1": "vuttaṃ, tattha anuttānamatthaṃ dassento “arahaṃ…pe… vivaṭṭacchadoti etthā”tiādimāha.",
  "tika-s0105t0:672_2": "Yasmā rāgādayo satta pāpadhammā loke uppajjanti, uppajjamānā ca te sattasantānaṃ",
  "tika-s0105t0:672_3": "chādetvā pariyonandhitvā kusalappavattiṃ nivārenti, tasmā te idha chadasaddena vuttāti",
  "tika-s0105t0:672_4": "dasseti “rāgadosā”tiādinā. Duccaritanti micchādiṭṭhito aññena manoduccaritena saha",
  "tika-s0105t0:672_5": "tīṇi duccaritāni, micchādiṭṭhi pana visesena sattānaṃ chadanato, paramasāvajjattā",
  "tika-s0105t0:672_6": "ca visuṃ gahitā. Vuttañca “sabbe te imeheva dvāsaṭṭhiyā vatthūhi antojālīkatā, ettha",
  "tika-s0105t0:672_7": "sitāva ummujjamānā ummujjantī”tiādi. Tathā muyhanaṭṭhena moho, aviditakaraṇaṭṭhena",
  "tika-s0105t0:672_8": "avijjāti pavattiākārabhedena aññāṇameva dvidhā vuttaṃ. Tathā hissa dvidhāpi chadanattho",
  "tika-s0105t0:672_9": "kathito “andhatamaṃ tadā hoti, yaṃ moho sahate nara”nti, “avijjāya nivuto loko, vevicchā",
  "tika-s0105t0:672_10": "pamādā nappakāsatī”ti ca. Evaṃ rāgadosādīnampi chadanattho vattabbo. Mahāpadānaṭṭhakathāyaṃ",
  "tika-s0105t0:672_11": "pana rāgadosamohamānadiṭṭhikilesataṇhāvasena satta pāpadhammā gahitā. Tatra rañjanaṭṭhena",
  "tika-s0105t0:672_12": "rāgo, taṇhāyanaṭṭhena taṇhāti pavattiākārabhedena lobho eva dvidhā vutto. Tathā hissa",
  "tika-s0105t0:672_13": "dvidhāpi chadanattho ekantikova. Yathāha “andhatamaṃ tadā hoti, yaṃ rāgo sahate nara”nti,",
  "tika-s0105t0:672_14": "“kāmandhā jālasañchannā, taṇhāchadanachāditā”ti ca, kilesaggahaṇena ca vuttāvasiṭṭhā",
  "tika-s0105t0:672_15": "vicikicchādayo vuttā.",
  "tika-s0105t0:673_0": "Sattahi paṭicchanneti hetugabbhavacanaṃ, sattahi pāpadhammehi paṭicchannattā kilesavasena",
  "tika-s0105t0:673_1": "andhakāre loketi attho. Taṃ chadananti sattapāpadhammasaṅkhātaṃ chadanaṃ. Vivaṭṭetvāti",
  "tika-s0105t0:673_2": "vivaṭṭaṃ katvā vigametvā. Tadeva pariyāyantarena vuttaṃ “samantato sañjātāloko hutvā”ti.",
  "tika-s0105t0:673_3": "Kilesachadanavigamo eva hi āloko, etena vivaṭṭayitabbo vigametabboti vivaṭṭo, chādeti",
  "tika-s0105t0:673_4": "paṭicchādetīti chado, vivaṭṭo chado anenāti vivaṭṭacchadā, vivaṭṭacchado vāti atthaṃ",
  "tika-s0105t0:673_5": "dasseti. Ayañhi vivaṭṭacchadasaddo daḷhadhammapaccakkhadhammasaddādayo viya pulliṅgavasena",
  "tika-s0105t0:673_6": "ākāranto, okāranto ca hoti. Tathā hi mahāpadānaṭṭhakathāyaṃ vuttaṃ “rāgadosamohamānadiṭṭhikilesataṇhāsaṅkhātaṃ",
  "tika-s0105t0:673_7": "chadanaṃ āvaraṇaṃ vivaṭaṃ viddhaṃsitaṃ vivaṭakaṃ etenāti vivaṭacchado, ‘vivaṭṭacchadā’tipi",
  "tika-s0105t0:673_8": "pāṭho, ayamevattho”ti, tassā līnatthappakāsaniyampi vuttaṃ “vivaṭṭacchadāti okārassa",
  "tika-s0105t0:673_9": "ākāraṃ katvā niddeso”ti. Saddavidū pana “ādhanvāditoti lakkhaṇena samāsantagatehi",
  "tika-s0105t0:673_10": "dhanusaddādīhi kvaci āpaccayo”ti vatvā “kaṇḍivadhanvā, paccakkhadhammā, vivaṭṭacchadā”ti payogamudāharanti.",
  "tika-s0105t0:674_0": "Kasmā padattayametaṃ vuttanti anuyogaṃ hetālaṅkāranayena pariharanto “tatthā”tiādimāha,",
  "tika-s0105t0:674_1": "tatthāti ca tīsu padesūti attho. Pūjāvisesaṃ paṭiggaṇhituṃ arahatīti arahanti atthena",
  "tika-s0105t0:674_2": "pūjārahatā vuttā. Yasmā sammāsambuddho, tasmā pūjārahatāti tassā pūjārahatāya hetu",
  "tika-s0105t0:674_3": "vutto. Savāsanasabbakilesappahānapubbakattā buddhabhāvassa buddhattahetubhūtā vivaṭṭacchadatā",
  "tika-s0105t0:674_4": "vuttā. Kammādivasena tividhaṃ vaṭṭañca rāgādivasena sattavidho chado ca vaṭṭacchadā,",
  "tika-s0105t0:674_5": "vaṭṭacchadehi vigato, vigatā vā vaṭṭacchadā yassāti vivaṭṭacchado, vivaṭṭacchadā",
  "tika-s0105t0:674_6": "vā, dvandapubbago pana vi-saddo ubhayattha yojetabboti imamatthaṃ dassetuṃ “vivaṭṭo",
  "tika-s0105t0:674_7": "ca vicchado cā”ti vuttaṃ. Evampi vadanti “vivaṭṭo ca so vicchado cāti vivaṭṭacchado,",
  "tika-s0105t0:674_8": "uttarapade pubbapadalopoti atthaṃ dassetī”ti. “Arahaṃ vaṭṭābhāvenā”ti idaṃ kilesehi",
  "tika-s0105t0:674_9": "ārakattā, kilesārīnaṃ saṃsāracakkassārānañca hatattā, pāpakaraṇe ca rahābhāvāti atthaṃ",
  "tika-s0105t0:674_10": "sandhāya vuttaṃ. Idañhi phalena hetānumānadassanaṃ – yathā taṃ dhūmena aggissa, udakoghena",
  "tika-s0105t0:674_11": "upari vuṭṭhiyā, etena ca atthena arahabhāvo hetu, vaṭṭābhāvo phalanti ayaṃ ācariyamati.",
  "tika-s0105t0:674_12": "“Paccayādīnaṃ, pūjāvisesassa ca arahattā”ti pana hetunā phalānumānadassanampi siyā",
  "tika-s0105t0:674_13": "yathā taṃ agginā dhūmassa, upari vuṭṭhiyā udakoghassa. “Sammāsambuddho chadanābhāvenā”ti",
  "tika-s0105t0:674_14": "idaṃ pana hetunā phalānumānadassanaṃ savāsanasabbakilesacchadanābhāvapubbakattā sammāsambuddhabhāvassa.",
  "tika-s0105t0:674_15": "Arahattamaggena hi vicchadatā, sabbaññutaññāṇena sammāsambuddhabhāvo. “Vivaṭṭo ca",
  "tika-s0105t0:674_16": "vicchado cā”ti idaṃ hetudvayaṃ. Kāmañca ācariyamatiyā phalena hetuanumānadassane",
  "tika-s0105t0:674_17": "vivaṭṭatā phalameva hoti, hetuanumānadassanassa, pana tathāñāṇassa ca hetubhāvato",
  "tika-s0105t0:674_18": "hetuyeva nāmāti veditabbaṃ.",
  "tika-s0105t0:675_0": "Evaṃ padattayavacane hetālaṅkāranayena payojanaṃ dassetvā idāni catuvesārajjavasenapi",
  "tika-s0105t0:675_1": "dassento “dutiyenā”tiādimāha. Tattha dutiyena vesārajjenāti “cattārimāni bhikkhave",
  "tika-s0105t0:675_2": "tathāgatassa vesārajjāni, yehi vesārajjehi samannāgato tathāgato āsabhaṃ ṭhānaṃ paṭijānāti,",
  "tika-s0105t0:675_3": "parisāsu sīhanādaṃ nadati, brahmacakkaṃ pavattetī”tiādinā bhagavatā vuttakkamena",
  "tika-s0105t0:675_4": "dutiyabhūtena “khīṇāsavassa te paṭijānato ‘ime āsavā aparikkhīṇā’ti, tatra vata maṃ",
  "tika-s0105t0:675_5": "samaṇo vā brāhmaṇo vā devo vā māro vā brahmā vā koci vā lokasmiṃ saha dhammena paṭicodessatīti",
  "tika-s0105t0:675_6": "nimittametaṃ bhikkhave na samanupassāmi, etamahaṃ bhikkhave nimittaṃ asamanupassanto",
  "tika-s0105t0:675_7": "khemappatto abhayappatto vesārajjappatto viharāmī”ti paridīpitena vesārajjena. Purimasiddhīti",
  "tika-s0105t0:675_8": "purimassa “araha”nti padassa atthasiddhi arahattasiddhi, dutiyavesārajjassa tadatthabhāvato",
  "tika-s0105t0:675_9": "tena vesārajjena tadatthasiddhīti vuttaṃ hoti. “Khīṇāsavassa te paṭijānato ‘ime āsavā",
  "tika-s0105t0:675_10": "aparikkhīṇā’ ti”ādinā vuttameva hi dutiyavesārajjaṃ “kilesehi ārakattā”tiādinā vutto",
  "tika-s0105t0:675_11": "“araha”nti padassa atthoti. Tato ca viññāyati “yathā dutiyena vesārajjena purimasiddhi,",
  "tika-s0105t0:675_12": "evaṃ purimenapi atthena dutiyavesārajjasiddhī”ti. Evañca katvā iminā nayena catuvesārajjavasena",
  "tika-s0105t0:675_13": "padattayavacane payojanadassanaṃ upapannaṃ hoti. Itarathā hi kiñcipayojanābhāvato",
  "tika-s0105t0:675_14": "idaṃyeva vacanaṃ idha avattabbaṃ siyāti. Esa nayo sesesupi.",
  "tika-s0105t0:676_0": "Paṭhamenāti vuttanayena paṭhamabhūtena “sammāsambuddhassa te paṭijānato ‘ime dhammā",
  "tika-s0105t0:676_1": "anabhisambuddhā’ti, tatra…pe… viharāmī”ti paridīpitena vesārajjena. Dutiyasiddhīti",
  "tika-s0105t0:676_2": "dutiyassa “sammāsambuddho”ti padassa atthasiddhi buddhattasiddhi tassa tadatthabhāvato.",
  "tika-s0105t0:676_3": "Tatiyacatutthehīti vuttanayeneva tatiyacatutthabhūtehi “ye kho pana te antarāyikā",
  "tika-s0105t0:676_4": "dhammā vuttā, te paṭisevato nālaṃ antarāyāyāti, tatra…pe… viharāmī”ti ca “yassa kho",
  "tika-s0105t0:676_5": "pana te atthāya dhammo desito, so na niyyāti takkarassa sammā dukkhakkhayāyāti, tatra…pe…",
  "tika-s0105t0:676_6": "viharāmī”ti ca paridīpitehi vesārajjehi. Tatiyasiddhīti tatiyassa “vivaṭṭacchadā”ti",
  "tika-s0105t0:676_7": "padassa atthasiddhi vivaṭṭacchadatthasiddhi tehi tassa pākaṭabhāvatoti attho. “Yāthāvato",
  "tika-s0105t0:676_8": "antarāyikaniyyānikadhammāpadesena hi satthu vivaṭṭacchadabhāvo loke pākaṭo ahosī”ti",
  "tika-s0105t0:676_9": "ācariyena vuttaṃ, vivaṭṭacchadabhāveneva antarāyikaniyyānikadhammadesanāsiddhito",
  "tika-s0105t0:676_10": "“tatiyena tatiyacatutthasiddhī”tipi vattuṃ yujjati.",
  "tika-s0105t0:677_0": "Evaṃ padattayavacane catuvesārajjavasena payojanaṃ dassetvā idāni cakkhuttayavasenapi",
  "tika-s0105t0:677_1": "dassento “purimañcā”tiādimāha. Tattha ca-saddo upanyāsattho. Purimaṃ “araha”nti padaṃ",
  "tika-s0105t0:677_2": "bhagavato heṭṭhimamaggaphalattayañāṇasaṅkhātaṃ dhammacakkhuṃ sādheti kilesārīnaṃ,",
  "tika-s0105t0:677_3": "saṃsāracakkassa arānañca hatabhāvadīpanato. Dutiyaṃ “sammāsambuddho”ti padaṃ āsayānusayaindriyaparopariyattañāṇasaṅkhātaṃ",
  "tika-s0105t0:677_4": "buddhacakkhuṃ sādheti sammāsambuddhasseva taṃsambhavato. Tadetañhi ñāṇadvayaṃ sāvakapaccekabuddhānaṃ",
  "tika-s0105t0:677_5": "na sambhavati. Tatiyaṃ “vivaṭṭacchadā”ti padaṃ sabbaññutaññāṇasaṅkhātaṃ samantacakkhuṃ",
  "tika-s0105t0:677_6": "sādheti savāsanasabbakilesappahānadīpanato. “Sammāsambuddho”ti hi vatvā “vivaṭṭacchadā”ti",
  "tika-s0105t0:677_7": "vacanaṃ sammāsambuddhabhāvāya savāsanasabbakilesappahānaṃ vibhāvetīti. “Ahaṃ kho",
  "tika-s0105t0:677_8": "pana tāta ambaṭṭha mantānaṃ dātā”ti idaṃ appadhānaṃ, “tvaṃ mantānaṃ paṭiggahetā”ti",
  "tika-s0105t0:677_9": "idameva padhānaṃ samuttejanāvacananti sandhāya “tvaṃ mantānaṃ paṭiggahetāti iminā’ssa",
  "tika-s0105t0:677_10": "mantesu sūrabhāvaṃ janetī”ti vuttaṃ, lakkhaṇavibhāvane visadañāṇatāsaṅkhātaṃ sūrabhāvaṃ janetīti attho.",
  "tika-s0105t0:678_0": "259. Evaṃ bhoti ettha evaṃ-saddo vacanasampaṭicchane nipāto, vacanasampaṭicchanañcettha",
  "tika-s0105t0:678_1": "tathā mayaṃ taṃ bhavantaṃ gotamaṃ vedissāma, tvaṃ mantānaṃ paṭiggahetāti ca evaṃ",
  "tika-s0105t0:678_2": "pavattassa pokkharasātino vacanassa sampaṭiggaho. “Tassattho”tiādināpi hi tadevatthaṃ",
  "tika-s0105t0:678_3": "dasseti. Tathā ca vuttaṃ “brāhmaṇassa pokkharasātissa paṭissutvā”ti, taṃ panesa ācariyassa",
  "tika-s0105t0:678_4": "samuttejanāya lakkhaṇesu vigatasammohabhāvena buddhamante sampassamānattā vadatīti",
  "tika-s0105t0:678_5": "dassento “sopī”tiādimāha. Tattha “tāyāti tāya yathāvuttāya samuttejanāyā”ti ācariyena",
  "tika-s0105t0:678_6": "vuttaṃ, adhunā pana potthakesu “tāya ācariyakathāyā”ti pāṭho dissati. Atthato cesa",
  "tika-s0105t0:678_7": "aviruddhoyeva. Mantesu satisamuppādikā hi kathā samuttejanāti.",
  "tika-s0105t0:679": "Ayānabhūminti yānassa abhūmiṃ, yānena yātumasakkuṇeyyaṭṭhānabhūtaṃ, dvārakoṭṭhakasamīpaṃ gantvāti attho.",
  "tika-s0105t0:680_0": "Avisesena vuttassapi vacanassa attho aṭṭhakathāpamāṇato visesena gahetabboti āha",
  "tika-s0105t0:680_1": "“ṭhitamajjhanhikasamaye”ti. Sabbesamāciṇṇavasena paṭhamanayaṃ vatvā padhānikānameva",
  "tika-s0105t0:680_2": "āveṇikāciṇṇavasena dutiyanayo vutto. Divāpadhānikāti divāpadhānānuyuñjanakā, divasabhāge",
  "tika-s0105t0:680_3": "samaṇadhammakaraṇatthaṃ te evaṃ caṅkamantīti vuttaṃ hoti. Tenāha “tādisānañhī”tiādi.",
  "tika-s0105t0:680_4": "“Pariveṇato pariveṇamāgacchanto papañco hoti, pucchitvāva pavisissāmī”ti ambaṭṭhassa",
  "tika-s0105t0:680_5": "tadupasaṅkamanādhippāyaṃ vibhāvento “so kirā”tiādimāha.",
  "tika-s0105t0:681_0": "260. Abhiññātakule jāto abhiññātakolañño. Kāmañca vakkhamānanayena pubbe ambaṭṭhakulamapaññātaṃ,",
  "tika-s0105t0:681_1": "tadā pana paññātanti āha “tadā kirā”tiādi. Rūpajātimantakulāpadesehīti “ayamīdiso”ti",
  "tika-s0105t0:681_2": "apadisanahetubhūtehi catūhi rūpajātimantakulehi. Yena te bhikkhū cintayiṃsu, tadadhippāyaṃ",
  "tika-s0105t0:681_3": "āvi kātuṃ “yo hī”tiādi vuttaṃ. Avisesato vuttampi visesato viññāyamānatthaṃ sandhāya",
  "tika-s0105t0:681_4": "bhāsitavacananti dasseti “gandhakuṭiṃ sandhāyā”ti iminā. Evamīdisesu.",
  "tika-s0105t0:682_0": "Aturitoti avegāyanto, “aturanto”tipi pāṭho, soyevattho. Kathaṃ pavisanto ataramāno",
  "tika-s0105t0:682_1": "pavisati nāmāti āha “saṇika”ntiādi. Tattha padappamāṇaṭṭhāneti dvinnaṃ padānaṃ antare",
  "tika-s0105t0:682_2": "muṭṭhiratanapamāṇaṭṭhāne. Sinduvāro nāma eko pupphūpagarukkho, yassa setaṃ pupphaṃ",
  "tika-s0105t0:682_3": "hoti, yo “nigguṇḍī” tipi vuccati. Pamukhanti gandhakuṭigabbhapamukhaṃ. “Kuñcikacchiddasamīpe”ti",
  "tika-s0105t0:682_4": "vuttavacanaṃ samatthetuṃ “dvāraṃ kirā”tiādi vuttaṃ.",
  "tika-s0105t0:683": "261. “Dānaṃ dadamānehī”ti iminā pāramitānubhāvena sayameva dvāravivaraṇaṃ dasseti.",
  "tika-s0105t0:684_0": "Bhagavatā saddhiṃ sammodiṃsūti ettha samatthena saṃ-saddena viññāyamānaṃ bhagavato",
  "tika-s0105t0:684_1": "tehi saddhiṃ paṭhamaṃ pavattamodatāsaṅkhātaṃ neyyatthaṃ dassento “yathā”tiādimāha.",
  "tika-s0105t0:684_2": "Bhagavāpi hi “kacci bho māṇavā khamanīyaṃ, kacci yāpanīya”ntiādīni pucchanto tehi",
  "tika-s0105t0:684_3": "māṇavehi saddhiṃ pubbabhāsitāya paṭhamaññeva pavattamodo ahosi. Samappavattamodāti",
  "tika-s0105t0:684_4": "bhagavato tadanukaraṇena samaṃ pavattasaṃsandanā. Tadatthaṃ saha upamāya dassetuṃ",
  "tika-s0105t0:684_5": "“sītodakaṃ viyā”tiādi vuttaṃ. Tattha paramanibbutakilesadarathatāya bhagavato sītodakasadisatā,",
  "tika-s0105t0:684_6": "anibbutakilesadarathatāya ca māṇavānaṃ uṇhodakasadisatā daṭṭhabbā. Sammoditanti saṃsanditaṃ.",
  "tika-s0105t0:684_7": "Mudasaddo hettha saṃsandaneyeva, na pāmojje, evañhi yathāvuttaupamāvacanaṃ samatthitaṃ",
  "tika-s0105t0:684_8": "hoti. Tathā hi vuttaṃ “ekībhāva”nti, sammodanakiriyāya samānataṃ ekarūpatanti attho.",
  "tika-s0105t0:685_0": "Khamanīyanti “catucakkaṃ navadvāraṃ sarīrayantaṃ dukkhabahulatāya sabhāvato dussahaṃ",
  "tika-s0105t0:685_1": "kacci khamituṃ sakkuṇeyya”nti pucchanti, yāpanīyanti āhārādipaccayapaṭibaddhavuttikaṃ",
  "tika-s0105t0:685_2": "cirappabandhasaṅkhātāya yāpanāya kacci yāpetuṃ sakkuṇeyyaṃ, sīsarogādiābādhābhāvena",
  "tika-s0105t0:685_3": "kacci appābādhaṃ, dukkhajīvikābhāvena kacci appātaṅkaṃ, taṃtaṃkiccakaraṇe uṭṭhānasukhatāya",
  "tika-s0105t0:685_4": "kacci lahuṭṭhānaṃ, tadanurūpabalayogato kacci balaṃ, sukhavihāraphalasabbhāvena kacciphāsuvihāro",
  "tika-s0105t0:685_5": "atthīti sabbattha kacci-saddaṃ yojetvā attho veditabbo. Balappattā pīti pītiyeva.",
  "tika-s0105t0:685_6": "Taruṇā pīti pāmojjaṃ. Sammodanaṃ janeti karotīti sammodanikaṃ, tadeva sammodaniyaṃ",
  "tika-s0105t0:685_7": "ka-kārassa ya-kāraṃ katvā. Sammodetabbato sammodanīyanti imamatthaṃ dasseti “sammodituṃ",
  "tika-s0105t0:685_8": "yuttabhāvato”ti iminā. Evaṃ ācariyehi vuttaṃ. Sammodituṃ arahatīti sammodanikaṃ,",
  "tika-s0105t0:685_9": "tadeva sammodaniyaṃ yathāvuttanayenāti imamatthampi dassetīti daṭṭhabbaṃ. “Sāretu”nti",
  "tika-s0105t0:685_10": "etassa “nirantaraṃ pavattetu”nti atthavacanaṃ. Saritabbabhāvatoti anussaritabbabhāvato.",
  "tika-s0105t0:685_11": "“Sāretuṃ arahatī”ti atthe yathāpadaṃ dīghena “sāraṇīya”nti vuttaṃ. “Saritabba”nti",
  "tika-s0105t0:685_12": "atthe pana “saraṇīya”nti vattabbe dīghaṃ katvā “sāraṇīya”nti vuttanti veditabbaṃ.",
  "tika-s0105t0:685_13": "Evaṃ saddato atthaṃ dassetvā idāni atthamattato dassetuṃ “suyyamānasukhato”tiādi",
  "tika-s0105t0:685_14": "vuttaṃ. Tattha suyyamānasukhatoti āpāthamadhurattamāha, anussariyamānasukhatoti vimaddaramaṇīyattaṃ.",
  "tika-s0105t0:685_15": "Byañjanaparisuddhatāyāti sabhāvaniruttibhāvena tassā kathāya vacanacāturiyaṃ, atthaparisuddhatāyāti",
  "tika-s0105t0:685_16": "atthassa nirupakkilesattaṃ. Anekehi pariyāyehīti anekehi kāraṇehi.",
  "tika-s0105t0:686_0": "Apasādessāmīti maṅkuṃ karissāmi. Ubhosu khandhesu sāṭakaṃ āsajjetvā kaṇṭhe olambanaṃ",
  "tika-s0105t0:686_1": "sandhāya “kaṇṭhe olambitvā”ti vuttaṃ. Dussakaṇṇaṃ gahetvāti nivatthasāṭakassa koṭiṃ",
  "tika-s0105t0:686_2": "ekena hatthena gahetvā. Caṅkamitumāruhanaṃ sandhāya “caṅkamaṃ abhiruhitvā”ti āha.",
  "tika-s0105t0:686_3": "Dhātusamatāti rasādidhātūnaṃ samāvatthatā, arogatāti attho. Pāsādikatthanti pasādajananatthaṃ",
  "tika-s0105t0:686_4": "“gatagataṭṭhāne”ti iminā sambandho. “Pāsādikattā”tipi pāṭho, tassattho – aṅgapaccaṅgānaṃ",
  "tika-s0105t0:686_5": "pasādāvahattāti, “uppannabahumānā”ti iminā sambandho. Uppaṇḍanakathanti avahasitabbatāyuttakathaṃ.",
  "tika-s0105t0:686_6": "“Anācārabhāvasāraṇīya”nti tassa visesanaṃ, anācārabhāvena sāraṇīyaṃ “anācāro vatāya”nti",
  "tika-s0105t0:686_7": "saritabbakanti attho.",
  "tika-s0105t0:687_0": "262. Kātuṃ dukkaramasakkuṇeyyaṃ kiccamayaṃ ārabhīti dassetuṃ “bhavaggaṃ gahetukāmo",
  "tika-s0105t0:687_1": "viyā”tiādi vuttaṃ. Asakkuṇeyyañhetaṃ sadevakenapi lokena, yadidaṃ bhagavato apasādanaṃ.",
  "tika-s0105t0:687_2": "Tenāha “aṭṭhāne vāyamatī”ti. Handa tena saddhiṃ mantemīti evaṃ aṭṭhāne vāyamantopi",
  "tika-s0105t0:687_3": "ayaṃ bālo “mayi kiñci akathente mayā saddhiṃ uttari kathetumpi na visahatī”ti mānameva",
  "tika-s0105t0:687_4": "paggaṇhissati, kathente pana kathāpasaṅgenassa jātigotte vibhāvite mānaniggaho bhavissati,",
  "tika-s0105t0:687_5": "“handa tena saddhiṃ mantemī”ti bhagavā ambaṭṭhaṃ māṇavaṃ etadavocāti attho. Ācārasamācārasikkhāpanena",
  "tika-s0105t0:687_6": "ācariyā, tesaṃ pana ācariyānaṃ pakaṭṭhā ācariyāti pācariyā yathā “papitāmaho”ti imamatthaṃ",
  "tika-s0105t0:687_7": "dassetuṃ “ācariyehi ca tesaṃ ācariyehi cā”ti vuttaṃ.",
  "tika-s0105t0:688": "Paṭhamaibbhavādavaṇṇanā",
  "tika-s0105t0:689_0": "263. Kiñcāpi “sayāno vā”tiādivacanaṃ na vattabbaṃ, mānavasena pana yugaggāhaṃ karonto",
  "tika-s0105t0:689_1": "vadatīti dassento “kāmaṃ tīsū”tiādimāha. Tattha tīsu iriyāpathesūti ṭhānagamananisajjāsu.",
  "tika-s0105t0:689_2": "Tesveva hi ācariyena saddhiṃ sallapitumarahati, na tu sayane garukaraṇīyānaṃ sayānānampi",
  "tika-s0105t0:689_3": "sammukhā garukārehi sayanassa akattabbabhāvato. Kathāsallāpanti kathāvasena yugaggāhakaraṇatthaṃ",
  "tika-s0105t0:689_4": "sallapanaṃ. Sayānena hi ācariyena saddhiṃ sayānassa kathā nāma ācāro na hoti, tathāpetaṃ",
  "tika-s0105t0:689_5": "itarehi sadisaṃ katvā kathanaṃ idha kathāsallāpo.",
  "tika-s0105t0:690_0": "Yaṃ panetaṃ “sayāno vā hi bho gotama brāhmaṇo sayānena brāhmaṇena saddhiṃ sallapitumarahatī”ti",
  "tika-s0105t0:690_1": "vuttassa sallāpassa anācārabhāvavibhāvanaṃ satthārā ambaṭṭhena saddhiṃ kathentena",
  "tika-s0105t0:690_2": "kataṃ, taṃ pāḷivasena saṅgītimanāruḷhampi agarahitāya ācariyaparamparāya yāvajjatanā",
  "tika-s0105t0:690_3": "samābhatanti “ye ca kho te bho gotamā”tiādikāya uparipāḷiyā sambandhabhāvena dassento",
  "tika-s0105t0:690_4": "“tato kirā”tiādimāha. Gorūpanti go nūna rūpakavasena vuttattā, rūpasaddassa ca tabbhāvavuttito.",
  "tika-s0105t0:690_5": "Yadi ahīḷento bhaveyya, “muṇḍā samaṇā”ti vadeyya, hīḷento pana garahatthena ka-saddena",
  "tika-s0105t0:690_6": "padaṃ vaḍḍhetvā “muṇḍakā samaṇakā”ti vadatīti dassetuṃ “muṇḍe muṇḍā”tiādi vuttaṃ.",
  "tika-s0105t0:690_7": "Ibbhāti gahapatikāti atthamattavacanaṃ, saddato pana ibhassa payogo ibho uttarapadalopena,",
  "tika-s0105t0:690_8": "taṃ ibhaṃ arahantīti ibbhā dvittaṃ katvā. Kiṃ vuttaṃ hoti – yathā sobhanaṃ gamanato",
  "tika-s0105t0:690_9": "ibhasaṅkhāto hatthivāhanabhūto parassa vasena pavattati, na attano, evametepi brāhmaṇānaṃ",
  "tika-s0105t0:690_10": "sussūsakā suddā parassa vasena pavattanti, na attano, tasmā ibhasadisapayogatāya",
  "tika-s0105t0:690_11": "ibbhāti. Te pana kuṭumbikatāya gharavāsino gharasāmikā hontīti atthamattaṃ dasseti",
  "tika-s0105t0:690_12": "“gahapatikā”ti iminā.",
  "tika-s0105t0:691_0": "Kaṇhāti kaṇhajātikā. Dvijā eva hi suddhajātikā, na itareti tassādhippāyo. Tenāha",
  "tika-s0105t0:691_1": "“kāḷakā”ti. Pitāmahabhāvena ñātibandhavattā bandhu. Tenāha “pitāmahoti voharantī”ti.",
  "tika-s0105t0:691_2": "Apaccāti puttā. Mukhato nikkhantāti brāhmaṇānaṃ pubbapurisā brahmuno mukhato nikkhantā,",
  "tika-s0105t0:691_3": "ayaṃ tesaṃ paṭhamuppattīti adhippāyo. Sesapadesupi eseva nayo. Ayaṃ panettha viseso",
  "tika-s0105t0:691_4": "– “ibbhā kaṇhā”ti vatvā “bandhupādāpaccā”ti vadanto kulavasena samaṇā vessakulapariyāpannā,",
  "tika-s0105t0:691_5": "paṭhamuppattivasena pana brahmuno piṭṭhipādato nikkhantā, na pakativessā viya nābhitoti",
  "tika-s0105t0:691_6": "dassetīti, idaṃ panassa “mukhato nikkhantā”tiādivacanatopi ativiya asamavekkhitapubbavacanaṃ",
  "tika-s0105t0:691_7": "catuvaṇṇapariyāpannasseva samaṇabhāvasambhavato. Aniyametvāti avisesetvā, anuddesikabhāvenāti attho.",
  "tika-s0105t0:692_0": "Mānameva nissāya kathesīti mānamevāpassayaṃ katvā attānaṃ ukkaṃsento, pare ca vambhento",
  "tika-s0105t0:692_1": "“muṇḍakā samaṇakā”tiādivacanaṃ kathesi. Jānāpessāmīti attano gottapamāṇaṃ yāthāvato",
  "tika-s0105t0:692_2": "vibhāvanena viññāpessāmi. Atthoti hitaṃ, icchitavatthu vā, taṃ pana kattabbakiccamevāti",
  "tika-s0105t0:692_3": "vuttaṃ “āgantvā kattabbakiccasaṅkhāto attho”ti, so etassa atthīti atthikaṃ yathā",
  "tika-s0105t0:692_4": "“daṇḍiko”ti. Dutiyassapi puggalavācakassa tadassatthipaccayassa vijjamānattā paṭhamena",
  "tika-s0105t0:692_5": "tadārammaṇikacittameva viññāyatīti āha “tassa māṇavassa citta”nti. Atthikamassa atthīti",
  "tika-s0105t0:692_6": "atthikavā yathā “guṇavā”ti.",
  "tika-s0105t0:693_0": "“Yāyeva kho panatthāyā”ti liṅgavipallāsavasena vuttanti dasseti “yeneva kho panatthenā”ti",
  "tika-s0105t0:693_1": "iminā. Tenevāha “tameva atthanti idaṃ purisaliṅgavaseneva vutta”nti. Tattha hi sābhāvikaliṅgatādassanena",
  "tika-s0105t0:693_2": "idha asābhāvikaliṅgatāsiddhīti. Ayaṃ panettha aṭṭhakathāto aparo nayo – yāya atthāyāti",
  "tika-s0105t0:693_3": "pulliṅgavaseneva tadatthe sampadānavacanaṃ, yassa kattabbakiccasaṅkhātassa atthassa",
  "tika-s0105t0:693_4": "atthāyāti atthoti. Assāti ambaṭṭhassa dassetvāti sambandho. Aññesaṃ santikaṃ āgatānanti",
  "tika-s0105t0:693_5": "garuṭṭhāniyānaṃ santikamupagatānaṃ sādhurūpānaṃ. Vattanti tesaṃ samāciṇṇaṃ. Pakaraṇatoyeva",
  "tika-s0105t0:693_6": "“ācariyakule”ti attho viññāyati, “avusitavā”ti ca asikkhitabhāvoyeva vohāravasena",
  "tika-s0105t0:693_7": "vutto yathā taṃ cīvaradānaṃ ticīvarena acchādesīti. Tenāha “ācariyakule avusitavā",
  "tika-s0105t0:693_8": "asikkhito”ti. Asikkhitattā eva appassuto, “vusitamānī”ti ca padāpekkhāya apariyositavacanattā",
  "tika-s0105t0:693_9": "samānoti pāṭhasesoti dasseti “appassutova samāno”ti iminā. Bāhusaccañhi nāma yāvadeva",
  "tika-s0105t0:693_10": "upasamatthaṃ icchitabbaṃ, tadabhāvato panāyaṃ ambaṭṭho avusitavā asikkhito appassutoti",
  "tika-s0105t0:693_11": "viññāyatīti evampi atthāpattito kāraṇaṃ vibhāvento āha “kimaññatra avusitattā”ti.",
  "tika-s0105t0:693_12": "Imampi sambandhaṃ dīpeti “etassa hī”tiādinā. Yathārutato pana pharusavacanasamudācārena",
  "tika-s0105t0:693_13": "anupasamakāraṇadassanametaṃ. Tatrāyaṃ yojanā – “kimaññatra avusitattā”ti idaṃ kāraṇaṃ",
  "tika-s0105t0:693_14": "etassa ambaṭṭhassa pharusavacanasamudācāre kāraṇanti. “Pharusavacanasamudācārenā”tipi",
  "tika-s0105t0:693_15": "pāṭho, tathā samudācāravasena vuttaṃ kāraṇanti attho. Evampi yojenti – avusitattā",
  "tika-s0105t0:693_16": "avusitabhāvaṃ aññatra ṭhapetvā etassa evaṃ pharusavacanasamudācāre kāraṇaṃ kimaññaṃ",
  "tika-s0105t0:693_17": "atthīti. Purimayojanāvettha yuttatarā yathāpāṭhaṃ yojetabbato. “Aññatrā”ti nipātayogato",
  "tika-s0105t0:693_18": "avusitattāti upayogatthe nissakkavacanaṃ. Tadeva kāraṇaṃ samattheti “ācariyakule”tiādinā.",
  "tika-s0105t0:694_0": "264. Kodhasaṅkhātassa parassa vasānugatacittatāya asakamano. Mānanimmadanatthanti",
  "tika-s0105t0:694_1": "mānassa nimmadanatthaṃ abhimaddanatthaṃ, amadanatthaṃ vā, mānamadavirahatthanti attho.",
  "tika-s0105t0:694_2": "Dosaṃ uggiletvāti sinehapānena kilinnaṃ vātapittasemhadosaṃ ubbamanaṃ katvā. Gottena",
  "tika-s0105t0:694_3": "gottanti ambaṭṭheneva bhagavatā puṭṭhena vuttena sāvajjena purātanagottena adhunā",
  "tika-s0105t0:694_4": "anavajjasaññitaṃ gottaṃ. Kulāpadesena kulāpadesanti etthāpi eseva nayo. Uṭṭhāpetvāti",
  "tika-s0105t0:694_5": "sāvajjato uṭṭhahanaṃ katvā, uddharitvāti vuttaṃ hoti. Gottañcettha ādipurisavasena,",
  "tika-s0105t0:694_6": "kulāpadeso pana tadanvaye uppannābhiññātapurisavasena gahetabbo yathā “ādicco māghavo”ti.",
  "tika-s0105t0:694_7": "Sākiyānañhi ādiccagottaṃ aditiyā nāma devadhītāya puttabhūtaṃ ādipurisaṃ pati hoti,",
  "tika-s0105t0:694_8": "taṃ “gotamagotta”ntipi vadanti. Yathāha pabbajjāsutte –",
  "tika-s0105t0:695": "“Ādiccā nāma gottena, sākiyā nāma jātiyā;",
  "tika-s0105t0:696": "Tamhā kulā pabbajitomhi, na kāme abhipatthaya”nti. ;",
  "tika-s0105t0:697_0": "Māghavakulaṃ pana tadanvaye abhiññātaṃ macalagāmikapurisaṃ pati hotīti. Gottamūlassa",
  "tika-s0105t0:697_1": "gārayhatāya amānavatthubhāvapavedanato “mānaddhajaṃ mūle chetvā nipātessāmī”ti vuttaṃ.",
  "tika-s0105t0:697_2": "Ghaṭṭentoti jātigottavasena omasanto. Hīḷentoti hīḷanaṃ garahaṃ karonto. “Caṇḍā bho",
  "tika-s0105t0:697_3": "gotama sakyajātī”tiādinā sākiyesu caṇḍabhāvādidosaṃ pāpitesu samaṇopi gotamo pāpito",
  "tika-s0105t0:697_4": "bhavissatīti adhippāyo.",
  "tika-s0105t0:698_0": "Yasmiṃ mānussayakodhussayā aññamaññūpatthaddhā, so “caṇḍo”ti vuccatīti dasseti “mānanissitakodhayuttā”ti",
  "tika-s0105t0:698_1": "iminā, pakatūpanissayārammaṇavasena cettha nissitabhāvo, na sahajātādivasena. Kharāti",
  "tika-s0105t0:698_2": "cittena, vācāya ca kakkhaḷā. Lahukāti taruṇā avuddhakammā. Tenāha “appakenevā”tiādi.",
  "tika-s0105t0:698_3": "Alābukaṭāhanti lābuphalassa abhejjakapālaṃ. Aṭṭhakathāmuttakanayaṃ dassetuṃ “bhassāti",
  "tika-s0105t0:698_4": "sāhasikāti keci vadanti, sārambhakāti apare”ti ācariyena vuttaṃ. Samānāti hontā bhavamānāti",
  "tika-s0105t0:698_5": "asasaddavasenatthoti āha “santāti purimapadasseva vevacana”nti. Na sakkarontīti sakkāraṃ",
  "tika-s0105t0:698_6": "na karontīti atthameva viññāpeti “na brāhmaṇāna”ntiādinā. Apacitikammanti paṇipātakammaṃ.",
  "tika-s0105t0:698_7": "“Yadime sakyā”ti pacchimavākye ya-saddassa kiriyāparāmasanassa aniyamassa “tayidaṃ",
  "tika-s0105t0:698_8": "bho gotamā”ti purimavākye ta-saddena niyamanaṃ veditabbanti āha “yaṃ ime sakyā”tiādi.",
  "tika-s0105t0:698_9": "Nānulomanti attano jātiyā na anucchavikaṃ.",
  "tika-s0105t0:699": "Dutiyaibbhavādavaṇṇanā",
  "tika-s0105t0:700_0": "265. Sandhāgārapadanibbacanaṃ heṭṭhā vuttameva. Tadā abhisittasakyarājūnampi bahutaṃ",
  "tika-s0105t0:700_1": "sandhāyāha “abhisittasakyarājāno”ti. Kāmañhi sakyarājakule yo sabbesaṃ vuddhataro,",
  "tika-s0105t0:700_2": "samattho ca, so eva abhisekaṃ labhati. Ekacco pana abhisitto samāno “idaṃ rajjaṃ",
  "tika-s0105t0:700_3": "nāma bahukiccaṃ bahubyāpāra”nti tato nibbijja rajjaṃ vayasā anantarassa niyyāteti,",
  "tika-s0105t0:700_4": "kadāci sopi aññassāti evaṃ paramparāniyyātanavasena tadā bahū abhisittapubbā sakyarājāno",
  "tika-s0105t0:700_5": "hontīti idaṃ ācariyassābhimataṃ. Apica yathārahaṃ ṭhānantaresu abhisittasakyarājūnampi",
  "tika-s0105t0:700_6": "bahutaṃ sandhāya evamāhātipi yujjati. Te hi “rājāno”ti vuccanti. Yathāha –",
  "tika-s0105t0:701": "“Rājāno nāma pathabyārājā, padesarājā, maṇḍalikā, antarabhogikā, akkhadassā, mahāmattā, ye vā pana chejjabhejjaṃ karontā anusāsanti, ete rājāno nāmā”ti.",
  "tika-s0105t0:702_0": "Saṃhārimehi vāḷarūpehi kato pallaṅko, bhaddapīṭhaṃ vettāsanaṃ. Mihitamattaṃ hasitamattaṃ.",
  "tika-s0105t0:702_1": "Anuhasantīti mamuddesikaṃ mahāhasitaṃ karonti, idañhi “anujagghantā”ti etassa saṃvaṇṇanāpadaṃ.",
  "tika-s0105t0:702_2": "Jagghasaddo ca mahāhasane pavattati “na ujjagghikāya antaraghare gamissāmī”tiādīsu viya.",
  "tika-s0105t0:703_0": "Kaṇhāyanato paṭṭhāya paramparāgataṃ kulavaṃsaṃ anussavavasena jānanti. Kulābhimānino",
  "tika-s0105t0:703_1": "hi yebhuyyena paresaṃ uccāvacaṃ kulaṃ tathā tathā udāharanti, attano ca kulavaṃsaṃ",
  "tika-s0105t0:703_2": "jānanti, evaṃ ambaṭṭhopi, tathā hesa parato bhagavatā pucchito vajirapāṇi bhayena",
  "tika-s0105t0:703_3": "attano kulavaṃsaṃ yāthāvato kathesīti. Olambetvāti hatthisoṇḍasaṇṭhānādinā sāṭakaṃ",
  "tika-s0105t0:703_4": "avalambetvā. Tatoti tathājānanato, gamanato ca. Mamaññeva maññeti mamameva anujagghantā maññe.",
  "tika-s0105t0:704": "Tatiyaibbhavādavaṇṇanā",
  "tika-s0105t0:705_0": "266. Khettaleḍḍūnanti khette kasanavasena uṭṭhāpitamattikākhaṇḍānaṃ. Leḍḍukānamantare",
  "tika-s0105t0:705_1": "nivāsitattā “leḍḍukikā” icceva saññātā khuddakasakuṇikā. Majjhimapaṇṇāsake leḍḍukikopamasuttavaṇṇanāyaṃ",
  "tika-s0105t0:705_2": "“cātakasakuṇikā”ti vuttā, nighaṇṭusatthesu pana taṃ “lāpasakuṇikā”ti vadanti. Kodhavasena",
  "tika-s0105t0:705_3": "laggitunti upanayhituṃ, āghātaṃ bandhitunti attho.",
  "tika-s0105t0:706_0": "“Amhe haṃsakoñcamorasame karotī”ti vadanto heṭṭhā gahitaṃ “na taṃ koci haṃso vā koñco",
  "tika-s0105t0:706_1": "vā moro vā āgantvā kiṃ tvaṃ lapasīti nisedhetī”ti idampi vacanaṃ saṅgītimanāruḷhaṃ",
  "tika-s0105t0:706_2": "tadā bhagavatā vuttamevāti dasseti. Tadā vadantoyeva hi evaṃ karotīti vattumarahati.",
  "tika-s0105t0:706_3": "“Evaṃ nu te”tiādivacanaṃ, “avusitavāyevā”tiādivacanañca mānavasena samaṇena gotamena",
  "tika-s0105t0:706_4": "vuttanti ambaṭṭho maññatīti adhippāyenāha “nimmāno dāni jātoti maññamāno”ti.",
  "tika-s0105t0:707": "Dāsiputtavādavaṇṇanā",
  "tika-s0105t0:708_0": "267. Nimmādetīti a-kārassa ā-kāraṃ katvā niddeso ummāde madasaddena nipphannattāti",
  "tika-s0105t0:708_1": "dasseti “nimmadetī”ti iminā. Nimmāneti vigatamāne. Yadi panāhaṃ gottaṃ puccheyyaṃ",
  "tika-s0105t0:708_2": "sādhu vatāti attho. Pākaṭaṃ kātukamyatāya tikkhattuṃ mahāsaddena avoca. Kasmā avocāti",
  "tika-s0105t0:708_3": "pana asuddhabhāvaṃ jānantassāpi tathāvacane kāraṇapucchā. Gottabhūtaṃ nāmameva adhippetaṃ,",
  "tika-s0105t0:708_4": "na visuṃ gottanti āha “mātāpettikanti mātāpitūnaṃ santaka”nti. Gottañhi pitito laddhabbaṃ",
  "tika-s0105t0:708_5": "pettikameva, na mātāpettikaṃ. Na hi brāhmaṇānaṃ sagottāya eva āvāhavivāho icchito,",
  "tika-s0105t0:708_6": "gottanāmaṃ pana jātisiddhaṃ, na kittimaṃ, na guṇanāmaṃ vā, jāti ca ubhayasambandhinīti",
  "tika-s0105t0:708_7": "mātāpettikameva, na pettikamattaṃ. Nāmagottanti gottabhūtaṃ nāmaṃ, na kittimaṃ, na",
  "tika-s0105t0:708_8": "guṇanāmaṃ vā visesanaparanipātavasena vuttattā yathā “agyāhito”ti. Nāmañca tadeva",
  "tika-s0105t0:708_9": "paveṇīvasena pavattattā gottañcāti hi nāmagottaṃ. Tattha yā “kaṇhāyano”ti nāmapaṇṇatti",
  "tika-s0105t0:708_10": "niruḷhā, taṃ sandhāyāha “paṇṇattivasena nāma”nti. Taṃ panetaṃ nāmaṃ kaṇhaisito paṭṭhāya",
  "tika-s0105t0:708_11": "tasmiṃ kulaparamparāvasena āgataṃ, na etasmiṃyeva niruḷhanti vuttaṃ “paveṇīvasena",
  "tika-s0105t0:708_12": "gotta”nti. Gottapadassa vacanattho heṭṭhā vuttoyeva.",
  "tika-s0105t0:709_0": "“Anussarato”ti ettha na kevalaṃ anussaraṇamattaṃ adhippetaṃ, atha kho kulasuddhivīmaṃsanavasenevāti",
  "tika-s0105t0:709_1": "āha “kulakoṭiṃ sodhentassā”ti, kulaggaṃ visodhentassāti attho. “Ayyaputtā”ti ettha",
  "tika-s0105t0:709_2": "ayyasaddo ayyiraketi vuttaṃ “sāmino puttā”ti. Catūsu dāsīsu disā okkākarañño antojātadāsī.",
  "tika-s0105t0:709_3": "Tenāha “gharadāsiyā putto”ti. Ettha ca yasmā ambaṭṭho jātiṃ nissāya mānathaddho,",
  "tika-s0105t0:709_4": "na ca tassa yāthāvato jātiyā avibhāvitāya mānaniggaho karīyati, akate ca mānaniggahe",
  "tika-s0105t0:709_5": "mānavasena ratanattayaṃ aparajjhissati, kate pana mānaniggahe aparabhāge ratanattaye",
  "tika-s0105t0:709_6": "pasīdissati, na cedisī vācā pharusavācā nāma hoti cittassa saṇhabhāvato. Majjhimapaṇṇāsake",
  "tika-s0105t0:709_7": "abhayasuttañca ettha nidassanaṃ. Keci ca janā kakkhaḷāya vācāya vuttā agginā viya",
  "tika-s0105t0:709_8": "lohādayo mudubhāvaṃ gacchanti, tasmā bhagavā ambaṭṭhaṃ nibbisevanaṃ kattukāmo “ayyaputtā",
  "tika-s0105t0:709_9": "sakyā bhavanti, dāsiputto tvamasi sakyāna”nti avoca.",
  "tika-s0105t0:710_0": "“Idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”tiādīsu",
  "tika-s0105t0:710_1": "viya dahasaddo dhāraṇattho, dhāraṇañcettha pubbapurisavasena saññāpananti āha “okkāko",
  "tika-s0105t0:710_2": "no pubbapuriso”tiādi. Dahasaddañhi bhasmīkaraṇe, dhāraṇe ca icchanti saddavidū. Pabhā",
  "tika-s0105t0:710_3": "niccharatīti pabhassaraṃ hutvā nikkhamati tathārūpena puññakammena dantānaṃ pabhassarabhāvato.",
  "tika-s0105t0:711_0": "Teti jeṭṭhakumāre. Paṭhamakappikānanti paṭhamakappassa ādikāle nibbattānaṃ. Kirasaddena",
  "tika-s0105t0:711_1": "cettha anussavatthena, yo vuccamānāya rājaparamparāya kesañci matibhedo, taṃ ulliṅgeti.",
  "tika-s0105t0:711_2": "Anussavavacaneneva hi ananussuto uttaravihāravāsiādīnaṃ matibhedo nirākarīyatīti.",
  "tika-s0105t0:711_3": "Mahāsammatassāti aggaññasutte vakkhamānanayena “ayaṃ no rājā”ti mahājanena sammannitvā",
  "tika-s0105t0:711_4": "ṭhapitattā “mahāsammato”ti evaṃ sammatassa. Yaṃ sandhāya vadanti –",
  "tika-s0105t0:712": "“Ādiccakulasambhūto, suvisuddhaguṇākaro;",
  "tika-s0105t0:713": "Mahānubhāvo rājāsi, mahāsammatanāmako.",
  "tika-s0105t0:714": "Yo cakkhubhūto lokassa, guṇaraṃsisamujjalo;",
  "tika-s0105t0:715": "Tamonudo virocittha, dutiyo viya bhāṇumā.",
  "tika-s0105t0:716": "Ṭhapitā yena mariyādā, loke lokahitesinā;",
  "tika-s0105t0:717": "Vavatthitā sakkuṇanti, na vilaṅghayitu janā.",
  "tika-s0105t0:718": "Yasassinaṃ tejassinaṃ, lokasīmānurakkhakaṃ;",
  "tika-s0105t0:719": "Ādibhūtaṃ mahāvīraṃ, kathayanti ‘manū’ti ya”nti. ;",
  "tika-s0105t0:720": "Tassa ca puttapaputtaparamparaṃ sandhāya evaṃ vadanti –",
  "tika-s0105t0:721": "“Tassa putto mahātejo, rojo nāma mahīpati;",
  "tika-s0105t0:722": "Tassa putto vararojo, pavaro rājamaṇḍale.",
  "tika-s0105t0:723": "Tassāsi kalyāṇaguṇo, kalyāṇo nāma atrajo;",
  "tika-s0105t0:724": "Rājā tassāsi tanayo, varakalyāṇanāmako.",
  "tika-s0105t0:725": "Tassa putto mahāvīro, mandhātā kāmabhoginaṃ;",
  "tika-s0105t0:726": "Aggabhūto mahindena, aḍḍharajjena pūjito.",
  "tika-s0105t0:727": "Tassa sūnu mahātejo, varamandhātunāmako;",
  "tika-s0105t0:728": "‘Uposatho’ti nāmena, tassa putto mahāyaso.",
  "tika-s0105t0:729": "Varo nāma mahātejo, tassa putto mahāvaro;",
  "tika-s0105t0:730": "Tassāsi upavaroti, putto rājā mahābalo.",
  "tika-s0105t0:731": "Tassa putto maghadevo, devatulyo mahīpati;",
  "tika-s0105t0:732": "Caturāsīti sahassāni, tassa puttaparamparā.",
  "tika-s0105t0:733": "Tesaṃ pacchimako rājā, ‘okkāko’iti vissuto;",
  "tika-s0105t0:734": "Mahāyaso mahātejo, akhuddo rājamaṇḍale”ti. ;",
  "tika-s0105t0:735": "Idaṃ aṭṭhakathānuparodhavacanaṃ. Yaṃ pana dīpavaṃse vuttaṃ –",
  "tika-s0105t0:736": "“Paṭhamābhisitto rājā, bhūmipālo jutindharo;",
  "tika-s0105t0:737": "Mahāsammato nāmena, rajjaṃ kāresi khattiyo.",
  "tika-s0105t0:738": "Tassa putto rojo nāma, vararojo ca khattiyo;",
  "tika-s0105t0:739": "Kalyāṇo varakalyāṇo, uposatho mahissaro.",
  "tika-s0105t0:740": "Mandhātā sattamo tesaṃ, catudīpamhi issaro;",
  "tika-s0105t0:741": "Varo upavaro rājā, cetiyo ca mahissaro”tiādi.",
  "tika-s0105t0:742": "Yañca mahāvaṃsādīsu vuttaṃ –",
  "tika-s0105t0:743": "“Mahāsammatarājassa, vaṃsajo hi mahāmuni;",
  "tika-s0105t0:744": "Kappādismiṃ rājāsi, mahāsammatanāmako.",
  "tika-s0105t0:745": "Rojo ca vararojo ca, tathā kalyāṇakā duve;",
  "tika-s0105t0:746": "Uposatho ca mandhātā, varako pavarā duve”tiādi.",
  "tika-s0105t0:747_0": "Sabbametaṃ yebhuyyato aṭṭhakathāvirodhavacanaṃ. Aṭṭhakathāyañhi mandhāturājā chaṭṭho",
  "tika-s0105t0:747_1": "vutto, maghadevarājā ekādasamo, tassa ca puttaparamparāya caturāsītisahassarājūnaṃ",
  "tika-s0105t0:747_2": "pacchimako okkākarājā, tesu pana mandhāturājā sattamo vutto, maghadevarājā anekesaṃ",
  "tika-s0105t0:747_3": "rājasahassānaṃ pacchimako, tassa ca puttaparamparāya anekarājasahassānaṃ pacchimako",
  "tika-s0105t0:747_4": "okkākarājāti evamādinā anekadhā virodhavacanaṃ aṭṭhakathāyaṃ nirākaroti. Nanu avocumha",
  "tika-s0105t0:747_5": "“kirasaddena cettha anussavatthena, yo vuccamānāya rājaparamparāya kesañci matibhedo,",
  "tika-s0105t0:747_6": "taṃ ulliṅgetī”ti. Tesaṃ pacchatoti maghadevaparamparābhūtānaṃ kaḷārajanakapariyosānānaṃ",
  "tika-s0105t0:747_7": "caturāsītikhattiyasahassānaṃ aparabhāgeti yathānussutaṃ ācariyena vuttaṃ. Dīpavaṃsādīsu",
  "tika-s0105t0:747_8": "pana “kaḷārajanakarañño puttaparamparāya anekakhattiyasahassānaṃ pacchimako rājā",
  "tika-s0105t0:747_9": "sujāto nāma, tassa putto okkāko rājā”ti vuttaṃ. Maghadevaparamparāya anekasahassarājūnaṃ",
  "tika-s0105t0:747_10": "aparabhāge paṭhamo okkāko nāma rājā ahosi, tassa paramparābhūtānaṃ pana anekasahassarājūnaṃ",
  "tika-s0105t0:747_11": "aparabhāge dutiyo okkāko nāma rājā ahosi, tassapi paramparāya anekasahassarājūnaṃ",
  "tika-s0105t0:747_12": "aparabhāge tatiyo okkāko nāma rājā ahosi. Taṃ sandhāyāha “tayo okkākavaṃsā ahesu”ntiādi.",
  "tika-s0105t0:748_0": "Jātiyā pañcamadivase nāmakammādimaṅgalaṃ lokāciṇṇanti vuttaṃ “pañcamadivase alaṅkaritvā”ti.",
  "tika-s0105t0:748_1": "Sahasā varaṃ adāsinti puttadassanena balavasomanassappatto turitaṃ avīmaṃsitvā tuṭṭhidāyavasena",
  "tika-s0105t0:748_2": "varaṃ adāsiṃ “yaṃ icchasi, taṃ gaṇhāhī”ti. Sāti jantukumāramātā. Rajjaṃ pariṇāmetuṃ",
  "tika-s0105t0:748_3": "icchatīti mama varadānaṃ antaraṃ katvā imaṃ rajjaṃ pariṇāmetuṃ icchati.",
  "tika-s0105t0:749": "Rajjaṃ kāressantīti rājabhāvaṃ mahājanena mahājanaṃ vā kārāpessanti. Nappasaheyyāti nivāsatthāya pariyatto na bhaveyya.",
  "tika-s0105t0:750_0": "Kaḷāravaṇṇatāya kapilabrāhmaṇo nāma ahosi. Nikkhammāti gharāvāsato kāmehi ca nikkhamitvā.",
  "tika-s0105t0:750_1": "Sāko nāma sabbasāramayo rukkhaviseso, yena pāsādādi karīyate, taṃsamudāyabhūte vanasaṇḍeti",
  "tika-s0105t0:750_2": "attho. Bhūmiyā pavattaṃ bhummaṃ, taṃ guṇadosaṃ jāleti joteti, taṃ vā jalati jotati",
  "tika-s0105t0:750_3": "pākaṭaṃ bhavati etāyāti bhummajālā. Heṭṭhā cāti ettha ca-saddena “asītihatthe”ti",
  "tika-s0105t0:750_4": "idamanukaḍḍhati. Etasmiṃ padeseti sākavanasaṇḍamāha. Khandhapantivasena dakkhiṇāvaṭṭā.",
  "tika-s0105t0:750_5": "Sākhāpantivasena pācīnābhimukhā. Tehīti migasūkarehi, maṇḍūkamūsikehi ca. Teti sīhabyagghādayo sappabiḷārā ca.",
  "tika-s0105t0:751_0": "Etthāti evaṃ māpiyamāne nagare. Tumhākaṃ purisesu pariyāpannaṃ ekekampi purisaṃ paccatthikabhūtaṃ",
  "tika-s0105t0:751_1": "aññaṃ purisasatampi purisasahassampi abhibhavituṃ na sakkhissatīti yojanā. Cakkavattibalenāti",
  "tika-s0105t0:751_2": "cakkavattibalabhāvena. Atiseyyoti ativiya uttamo bhaveyya. Kapilassa isino vasanaṭṭhānattā kapilavatthu.",
  "tika-s0105t0:752": "Nesaṃ santike bhaveyyāti sambandho. Asadisasaṃyogeti jātiyā asadisānaṃ gharāvāsapayoge hetubhūte. Avasesāhi attano attano kaṇiṭṭhāhi.",
  "tika-s0105t0:753_0": "Vaḍḍhamānānanti anādare sāmivacanaṃ, anantarāyikāya puttadhītuvaḍḍhanāya vaḍḍhamānesu",
  "tika-s0105t0:753_1": "eva udapādīti attho. Lohitakatāya koviḷārapupphasadisāni. Kuṭṭharogo nāma sāsamasūrīrogā",
  "tika-s0105t0:753_2": "viya yebhuyyena saṅkamanasabhāvoti vuttaṃ “ayaṃ rogo saṅkamatī”ti. Upari padarena",
  "tika-s0105t0:753_3": "paṭicchādetvā paṃsuṃ rāsikaraṇena datvā. Nāṭakitthiyo nāma naccantiyo. Rājabhariyāyo",
  "tika-s0105t0:753_4": "orodhā nāma. Tassāti susirassa. Migasakuṇādīnanti ettha ādisaddena vanacarakapetādike saṅgaṇhāti.",
  "tika-s0105t0:754": "Tasmiṃ rāmaraññe nisinneti sambandho. Padareti dāruphalake. Khattiyamāyārocanena attano khattiyabhāvaṃ jānāpetvā.",
  "tika-s0105t0:755_0": "Mātikanti mātito āgataṃ. Pābhatanti mūlabhaṇḍaṃ, paṇṇākāro vā. Raññoti rāmarājassa",
  "tika-s0105t0:755_1": "jeṭṭhaputtabhūtassa bārāṇasirañño. Tatthāti bārāṇasiyaṃ. Idhevāti himavantapasseyeva.",
  "tika-s0105t0:755_2": "Nagaranti rājadhānībhūtaṃ mahānagaraṃ. Kolarukkho nāma kuṭṭhabhesajjupago eko rukkhaviseso.",
  "tika-s0105t0:755_3": "Byagghapatheti byagghamagge.",
  "tika-s0105t0:756_0": "Mātulāti mātu bhātaro. Kesaggahaṇanti kesaveṇibandhanaṃ. Dussaggahaṇanti vatthassa",
  "tika-s0105t0:756_1": "nivasanākāro. Nhānatitthanti yathāvuttāya pokkharaṇiyā udakanhānatitthaṃ. Idānipi",
  "tika-s0105t0:756_2": "tesaṃ jātisambhedābhāvaṃ dassento “evaṃ tesa”ntiādimāha. Āvāho dārikāharaṇaṃ. Vivāho",
  "tika-s0105t0:756_3": "dārikādānaṃ. Tatthāti tesu sakyakoliyesu. Dhātusaddānamanekatthattā samusaddo nivāsatthoti",
  "tika-s0105t0:756_4": "vuttaṃ “vasantī”ti. Aggeti upayogatthe bhummavacanaṃ, ādyatthe ca aggasaddo, kiriyāvisesoti",
  "tika-s0105t0:756_5": "ca dasseti “taṃ agga”ntiādinā. Yadettha bhagavatā vuttaṃ “atha kho ambaṭṭha rājā",
  "tika-s0105t0:756_6": "okkāko udānaṃ udānesi ‘sakyā vata bho kumārā, paramasakyā vata bho kumārā’ti, tadagge",
  "tika-s0105t0:756_7": "kho pana ambaṭṭha sakyā paññāyantī”ti, tadetaṃ saddato, atthato ca sābhāvikanibbacananidassanaṃ",
  "tika-s0105t0:756_8": "“sakāhi bhaginīhipi saddhiṃ saṃvāsavasena jātisambhedamakatvā kulavaṃsaṃ anurakkhituṃ",
  "tika-s0105t0:756_9": "sakkuṇanti samatthentīti sakyā”ti teyeva saddaracanāvisesena sākiyā. Yaṃ panetaṃ",
  "tika-s0105t0:756_10": "sakkatanighaṇṭusatthesu vuttaṃ –",
  "tika-s0105t0:757": "“Sākarukkhapaṭicchannaṃ, vāsaṃ yasmā purākaṃsu;",
  "tika-s0105t0:758": "Tasmā diṭṭhā vaṃsajāte, bhuvi ‘sakyā’ti vissutā”ti.",
  "tika-s0105t0:759": "Tadetaṃ saddamattaṃ pati asābhāvikanibbacananidassanaṃ “kapilamunino vasanaṭṭhāne sākavane vasantīti sakyā, sākiyā”ti ca.",
  "tika-s0105t0:760_0": "Kāḷavaṇṇatāya kaṇho nāmāti vuttaṃ “kāḷavaṇṇa”ntiādi. Hanuyaṃ jātā massū, uttaroṭṭhassa",
  "tika-s0105t0:760_1": "ubhosu passesu dāṭhākārena jātā dāṭhikā. Idañca atthamattena vuttaṃ, taddhitavasena",
  "tika-s0105t0:760_2": "pana yathā etarahi yakkhe “pisāco”ti samaññā, evaṃ tadā “kaṇho”ti, tasmā jātamatteyeva",
  "tika-s0105t0:760_3": "sabyāharaṇena pisācasadisatāya kaṇhoti. Tathāhi vuttaṃ “yathā kho pana ambaṭṭha etarahi",
  "tika-s0105t0:760_4": "manussā pisāce disvā ‘pisācā’ti sañjānanti, evameva kho ambaṭṭha tena kho pana samayena",
  "tika-s0105t0:760_5": "manussā pisāce ‘kaṇhā’ti sañjānantī”tiādi. Tattha pisāco jātoti idāni pākaṭanāmena",
  "tika-s0105t0:760_6": "suviññāpanatthaṃ purimapadasseva vevacanaṃ vuttaṃ. “Na sakabaḷena mukhena byāharissāmī”tiādīsu",
  "tika-s0105t0:760_7": "viya upasaggavasena saddakaraṇattho harasaddo, puna dutiyopasaggena yutto uccāsaddakaraṇe",
  "tika-s0105t0:760_8": "vattatīti vuttaṃ “uccāsaddamakāsī”ti.",
  "tika-s0105t0:761_0": "268. Attano upārambhamocanatthāyāti ācariyena, ambaṭṭhena ca attano attano upari",
  "tika-s0105t0:761_1": "pāpetabbopavādassa apanayanatthaṃ. “Attano”ti hetaṃ vicchālopavacanaṃ. Paribhindissatīti",
  "tika-s0105t0:761_2": "anatthakāmatāpavedanena paribhedaṃ karissati, pesuññaṃ upasaṃharissatīti vuttaṃ hoti.",
  "tika-s0105t0:761_3": "Atthaviññāpane sādhanatāya vācā eva karaṇaṃ vākkaraṇaṃ niruttinayena, taṃ kalyāṇamassāti",
  "tika-s0105t0:761_4": "kalyāṇavākkaraṇo. Asmiṃ vacaneti ettha tasaddena kāmaṃ “cattārome bho gotama vaṇṇā”tiādinā",
  "tika-s0105t0:761_5": "ambaṭṭhena heṭṭhā vutto jātivādo parāmasitabbo hoti, tathāpesa jātivādo vede vuttavidhināyeva",
  "tika-s0105t0:761_6": "tena paṭimantetabbo, tasmā paṭimantanahetubhāvena pasiddhaṃ vedattayavacanameva parāmasitabbanti",
  "tika-s0105t0:761_7": "dassetuṃ vuttaṃ “attanā uggahite vedattayavacane”ti. Idāni “porāṇaṃ kho pana te ambaṭṭha",
  "tika-s0105t0:761_8": "mātāpettika”ntiādinā bhagavatā vuttavacanassapi parāmasanaṃ dassento “etasmiṃ vā",
  "tika-s0105t0:761_9": "dāsiputtavacane”ti āha. Apica paṭimantetunti ettha paṭimantanā nāma pañhāvissajjanā,",
  "tika-s0105t0:761_10": "uttarikathanā vā, tasmā atthadvayānurūpaṃ tabbisayassa ta-saddena parāmasanaṃ dassetīti daṭṭhabbaṃ.",
  "tika-s0105t0:762_0": "269. Tāvāti mantanāya paṭhamameva, akatāya eva mantanāyāti vuttaṃ hoti. Dujjānāti",
  "tika-s0105t0:762_1": "dubbiññeyyā, paṭhamameva sīsamukkhipituṃ asamatthanato, jātiyā ca dubbiññeyyattā,",
  "tika-s0105t0:762_2": "aṭṭassa ca dukkaraṇato ambaṭṭho sayameva mocetūti adhippāyo. Attanāva sakyesu ibbhavādanipātanena",
  "tika-s0105t0:762_3": "attano upari pāpuṇanaṃ sandhāya “attanā baddhaṃ puṭaka”nti vuttaṃ, attanāva baddhaṃ puṭoḷinti attho.",
  "tika-s0105t0:763_0": "270. Dhammo nāma kāraṇaṃ “dhammapaṭisambhidā”tiādīsu viya, dhammena saha vattatīti",
  "tika-s0105t0:763_1": "sahadhammo, so eva sahadhammikoti āha “sahetuko”tiādi, pariyāyavacanametaṃ. Janako",
  "tika-s0105t0:763_2": "vā hetu, upatthambhako kāraṇaṃ. Aññena aṭṭhānagatena aññaṃ aṭṭhānagataṃ vacanaṃ.",
  "tika-s0105t0:763_3": "Tenāha “yo hī”tiādi.",
  "tika-s0105t0:764": "Tatoti dvikkhattuṃ codanāto paraṃ, tatiyacodanāya anāgatāya eva pakkamissāmīti vuttaṃ hoti.",
  "tika-s0105t0:765_0": "271. Pūjitabbato sakko devarājā yakkho nāma. Yo aggissa pakativaṇṇo, tena samannāgatanti",
  "tika-s0105t0:765_1": "vuttaṃ “ādittanti aggivaṇṇa”nti. Kandalo nāma pupphūpagarukkhaviseso, yassa setaṃ",
  "tika-s0105t0:765_2": "pupphaṃ pupphati, makuḷampissa setavaṇṇaṃ dāṭhākāraṃ hoti. Virūparūpanti viparītarūpasaṇṭhānaṃ.",
  "tika-s0105t0:766_0": "Aṭṭhamasattāhe ajapālanigrodhamūle nisinnassa sabbabuddhassa āciṇṇasamāciṇṇaṃ appossukkataṃ",
  "tika-s0105t0:766_1": "sandhāya “ahañcevā”tiādi vuttaṃ. Avattamāneti appaṭipajjamāne, ananuvattamāne vā.",
  "tika-s0105t0:766_2": "Tasmāti tadā tathāpaṭiññātattā. Tāsetvā pañhaṃ vissajjāpessāmīti āgato yathā taṃ",
  "tika-s0105t0:766_3": "mūlapaṇṇāsake āgatassa saccakaparibbājakassa samāgame.",
  "tika-s0105t0:767_0": "“Bhagavā ceva passati ambaṭṭho cā”ti ettha itaresamadassane duvidhampi kāraṇaṃ dassento",
  "tika-s0105t0:767_1": "“yadi hī”tiādimāha. Hi-saddo kāraṇatthe nipāto. Yasmā agaru, yasmā ca vadeyyuṃ, tasmāti",
  "tika-s0105t0:767_2": "sambandho. Aññesampi sādhāraṇato agaru abhāriyaṃ. Āvāhetvāti mantabalena avhānaṃ",
  "tika-s0105t0:767_3": "katvā. Tassāti ambaṭṭhassa. Antokucchi antaantaguṇādiko. Vādasaṅghaṭṭeti vācāsaṅghaṭṭane.",
  "tika-s0105t0:767_4": "Maññamānoti maññanato. Sambandhadassanañhetaṃ.",
  "tika-s0105t0:768_0": "272. Tāṇaṃ gavesamānoti “ayameva samaṇo gotamo ito bhayato mama tāyako”ti bhagavantaṃyeva",
  "tika-s0105t0:768_1": "“tāṇa”nti pariyesanto, upagacchantoti vuttaṃ hoti. Sesapadadvayepi eseva nayo. Tāyatīti",
  "tika-s0105t0:768_2": "yathūpaṭṭhitabhayato pāleti. Tenāha “rakkhatī”ti, kattusādhanametaṃ. Nilīyatīti yathūpaṭṭhiteneva",
  "tika-s0105t0:768_3": "bhayena upadduto nilīno hoti, adhikaraṇasādhanametaṃ. Sarasaddo hiṃsane, tañca viddhaṃsanameva",
  "tika-s0105t0:768_4": "adhippetanti vuttaṃ “bhayaṃ hiṃsati viddhaṃsetī”ti, kattusādhanametaṃ.",
  "tika-s0105t0:769": "Ambaṭṭhavaṃsakathāvaṇṇanā",
  "tika-s0105t0:770_0": "274. Gaṅgāya dakkhiṇatoti gaṅgāya nāma nadiyā dakkhiṇadisābhāge. Brāhmaṇatāpasāti",
  "tika-s0105t0:770_1": "brahmakulino tāpasā. Saraṃ vā sattiādayo vā parassa upari khipitukāmassa mantānubhāvena",
  "tika-s0105t0:770_2": "hatthaṃ na parivattati, hatthe pana aparivattante kuto āvudhaṃ parivattissatīti tathā",
  "tika-s0105t0:770_3": "aparivattanaṃ sandhāya “āvudhaṃ na parivattatī”ti vuttaṃ. Bhadraṃ bhoti sampaṭicchanaṃ,",
  "tika-s0105t0:770_4": "sādhūti attho. Dhanunā khittasarena agamanīyaṃ sasambhārakathānayena “dhanu agamanīya”nti",
  "tika-s0105t0:770_5": "vuttaṃ yathā “dhanunā vijjhati, cakkhunā passatī”ti. Ambaṭṭhaṃ nāma vijjanti sattānaṃ",
  "tika-s0105t0:770_6": "sarīre abbhaṅgaṃ ṭhapetīti ambaṭṭhā niruttinayena, evaṃladdhanāmaṃ mantavijjanti",
  "tika-s0105t0:770_7": "attho. Yato ambaṭṭhā vijjā etasmiṃ atthīti katvā kaṇho isi “ambaṭṭho”ti paññāyittha,",
  "tika-s0105t0:770_8": "tabbaṃsajātatāya panāyaṃ māṇavo “ambaṭṭho”ti voharīyati. So kira “kathaṃ nāmāhaṃ",
  "tika-s0105t0:770_9": "disāya dāsiyā kucchimhi nibbatto”ti taṃ hīnaṃ jātiṃ jigucchanto “handāhaṃ yathā tathā",
  "tika-s0105t0:770_10": "imaṃ jātiṃ sodhessāmī”ti niggato. Tena vuttaṃ “idāni me manorathaṃ pūressāmī”ti.",
  "tika-s0105t0:770_11": "Ayañhissa manoratho – vijjābalena rājānaṃ tāsetvā tassa dhītaraṃ laddhakālato paṭṭhāya",
  "tika-s0105t0:770_12": "myāyaṃ dāsajāti sodhitā bhavissatīti.",
  "tika-s0105t0:771_0": "Seṭṭhamanteti seṭṭhabhūte vedamante. Ko nu kiṃ kāraṇā dāsiputto samāno maddarūpiṃ",
  "tika-s0105t0:771_1": "dhītaraṃ yācatīti attho. Khurati chindati, khuraṃ vā pāti pivatīti khurappo, khuramassa",
  "tika-s0105t0:771_2": "agge appīyati ṭhapīyatīti vā khurappo, saro. Mantānubhāvena rañño bāhukkhambhamattaṃ",
  "tika-s0105t0:771_3": "jātaṃ, tena pana bāhukkhambhena “ko jānāti, kiṃ bhavissatī”ti rājā bhīto ussaṅkī",
  "tika-s0105t0:771_4": "utrasto ahosi. Tathā ca vuttaṃ “bhayena vedhamāno aṭṭhāsī”ti.",
  "tika-s0105t0:772_0": "Sarabhaṅgajātake āgatānaṃ daṇḍakīrājādīnaṃ pacchā okkākarājā ahosi, tesaṃ pavatti",
  "tika-s0105t0:772_1": "ca sabbattha cirakālaṃ pākaṭāti āha “daṇḍakīrañño”tiādi. Aparaddhassa daṇḍakīrañño,",
  "tika-s0105t0:772_2": "aparaddho nāḷikero, ajjuno cāti sambandho. Satipi vālukādivasse āvudhavasseneva vināsoti",
  "tika-s0105t0:772_3": "vuttaṃ “āvudhavuṭṭhiyā”ti. “Ayampi īdiso mahānubhāvo”ti maññamānā evaṃ cintayantā",
  "tika-s0105t0:772_4": "bhayena avocunti daṭṭhabbaṃ.",
  "tika-s0105t0:773_0": "Undriyissatīti bhindiyissati. Kammarūpañhetaṃ “pathavī”ti kammakattuvasena vuttattā",
  "tika-s0105t0:773_1": "yathā “kusulo bhijjatī”ti. Tenāha “bhijjissatī”ti. Thusamuṭṭhīti palāsamuṭṭhi, bhusamuṭṭhi",
  "tika-s0105t0:773_2": "vā. Kasmāti āha “sarasanthambhanamatte”tiādi.",
  "tika-s0105t0:774_0": "Bhītatasitā bhayavasena chambhitasarīrā uddhaggalomā honti haṭṭhalomā, abhītatasitā",
  "tika-s0105t0:774_1": "pana bhayupaddavābhāvato acchambhitasarīrā patitalomā honti ahaṭṭhalomā, khemena",
  "tika-s0105t0:774_2": "sotthinā tiṭṭhanti, tāya pana patitalomatāya tassa sotthibhāvo pākaṭo hotīti phalena",
  "tika-s0105t0:774_3": "kāraṇaṃ vibhāvetuṃ pāḷiyaṃ “pallomo’ti vuttanti dasseti “pannalomo”tiādinā. Niruttinayena",
  "tika-s0105t0:774_4": "padasiddhi yathā taṃ bhayabheravasutte “bhiyyo pallomamāpādiṃ araññe vihārāyā”ti.",
  "tika-s0105t0:774_5": "Idanti osānavacanaṃ. “Sace me rājā taṃ dārikaṃ dasseti, kumāro sotthi pallomo bhavissatī”ti",
  "tika-s0105t0:774_6": "paṭiññākaraṇaṃ pakaraṇatoyeva pākaṭaṃ. Tenāti kaṇhena. Manteti bāhukkhambhakamantassa",
  "tika-s0105t0:774_7": "paṭippassambhakavijjāsaṅkhāte mante. Evarūpānañhi bhayupaddavakarānaṃ mantānaṃ ekaṃseneva",
  "tika-s0105t0:774_8": "paṭippassambhakamantāhonti yathā taṃ kusumārakavijjādīnaṃ. Parivattiteti pajappite.",
  "tika-s0105t0:774_9": "Attano dhītuyā apavādamocanatthaṃ taṃ adāsaṃ bhujissaṃ karoti. Tassā anurūpe issariye",
  "tika-s0105t0:774_10": "ṭhapanatthaṃ uḷāre ca naṃ ṭhāne ṭhapesi. Ekena pakkhenāti mātupakkhena. Karuṇāyanto",
  "tika-s0105t0:774_11": "samassāsanatthaṃ āha, na pana uccākulīnabhāvadassanatthaṃ. Tenāha “atha kho bhagavā”tiādi.",
  "tika-s0105t0:775": "Khattiyaseṭṭhabhāvavaṇṇanā",
  "tika-s0105t0:776_0": "275. Brāhmaṇesūti vohāramattaṃ, brāhmaṇānaṃ samīpe brāhmaṇehi laddhabbāni āsanādīni",
  "tika-s0105t0:776_1": "labhethāti vuttaṃ hoti. Tena vuttaṃ “brāhmaṇānaṃ antare”ti. Kevalaṃ vedasatthānurūpaṃ",
  "tika-s0105t0:776_2": "paralokagate saddhāya eva kātabbaṃ, na tadaññaṃ kiñci abhipatthentenāti saddhanti",
  "tika-s0105t0:776_3": "nibbacanaṃ dassetuṃ “matake uddissa katabhatte”ti vuttaṃ. Maṅgalādibhatteti ettha",
  "tika-s0105t0:776_4": "ādisaddena ussavadevatārādhanādibhatte saṅgaṇhāti. Yaññabhatteti pāpasaññamādivasena",
  "tika-s0105t0:776_5": "katabhatte. “Pāpasaññamādibhatto bhavissatī”tiādinā hi aggihomo idha yaññaṃ. Pāhunakānanti",
  "tika-s0105t0:776_6": "atithīnaṃ. Anāgantukānampi pāheṇakabhattaṃ “pāhuna”ntveva vuccatīti āha “paṇṇākārabhatte",
  "tika-s0105t0:776_7": "vā”ti. Āvaṭaṃ nivāraṇaṃ. Anāvaṭaṃ anivāraṇaṃ. Khattiyabhāvaṃ appatto ubhatosujātābhāvato.",
  "tika-s0105t0:776_8": "Tenāha “aparisuddho”ti.",
  "tika-s0105t0:777_0": "276. Itthiyā vā itthiṃ karitvāti ettha karaṇaṃ nāma kiriyāsāmaññavisayaṃ karabhūdhātūnaṃ",
  "tika-s0105t0:777_1": "atthavasena sabbadhātvantogadhattāti āha “pariyesitvā”ti. Khattiyakumārassa bhariyābhūtaṃ",
  "tika-s0105t0:777_2": "brāhmaṇakaññaṃ itthiṃ pariyesitvā gahetvā brāhmaṇānaṃ itthiyā vā khattiyāva seṭṭhā,",
  "tika-s0105t0:777_3": "“hīnā brāhmaṇā”ti pāḷimudāharitvā yojetabbaṃ. “Purisena vā purisaṃ karitvāti etthāpi",
  "tika-s0105t0:777_4": "eseva nayo”ti ācariyena vuttaṃ. Tatthāpi hi khattiyakaññāya patibhūtaṃ brāhmaṇakumāraṃ",
  "tika-s0105t0:777_5": "purisaṃ pariyesitvā gahetvā brāhmaṇānaṃ purisena vā khattiyāva seṭṭhā, hīnā brāhmaṇāti",
  "tika-s0105t0:777_6": "yojanā. Kismiñcideva pakaraṇeti ettha pakaraṇaṃ nāma kāraṇaṃ “etasmiṃ nidāne etasmiṃ",
  "tika-s0105t0:777_7": "pakaraṇe”tiādīsu viya, tasmā rāgādivasena pakkhalite ṭhāne hetubhūteti attho, taṃ",
  "tika-s0105t0:777_8": "pana atthato aparādhova, so ca akattabbakaraṇanti āha “kismiñcideva dose”tiādi. Bhassasaddo",
  "tika-s0105t0:777_9": "bhasmapariyāyo. Bhasīyati niratthakabhāvena khipīyatīti hi bhassaṃ, chārikā. “Vadhitvā”ti",
  "tika-s0105t0:777_10": "etassa atthavacanaṃ “okiritvā”ti.",
  "tika-s0105t0:778_0": "277. Kammakilesehi janetabbo, tehi vā jāyatīti janito, sveva janeto, manussova. Tathā",
  "tika-s0105t0:778_1": "hi vuttaṃ “ye gottapaṭisārino”ti. Tadetaṃ pajāvacanaṃ viya jātisaddavasena bahumhi",
  "tika-s0105t0:778_2": "ekavacananti āha “pajāyāti attho”ti. Etasmiṃ janetipi yujjati. Paṭisarantīti gottaṃ",
  "tika-s0105t0:778_3": "paṭicca “ahaṃ gotamo, ahaṃ kassapo”tiādinā saraṇaṃ karonti vicinanti.",
  "tika-s0105t0:779": "Paṭhamabhāṇavāravaṇṇanā niṭṭhitā.",
  "tika-s0105t0:780": "Vijjācaraṇakathāvaṇṇanā",
  "tika-s0105t0:781_0": "278. Imasmiṃ pana siloke āhariyamāne brahmagarukā saddheyyataṃ āpajjissanti, ambaṭṭho",
  "tika-s0105t0:781_1": "ca “vijjācaraṇasampanno”ti padaṃ sutvā vijjācaraṇaṃ pucchissati, evamayaṃ vijjācaraṇaparidīpanī",
  "tika-s0105t0:781_2": "desanā mahājanassa sātthikā bhavissatīti passitvā lokanātho imaṃ silokaṃ sanaṅkumārabhāsitaṃ",
  "tika-s0105t0:781_3": "āharīti imamatthampi vibhāvento “imāya pana gāthāyā”tiādimāha. Itarathā hi bhagavāpi",
  "tika-s0105t0:781_4": "asabbaññū parāvassayo bhaveyya, na ca yujjati bhagavato parāvassayatā sammāsambuddhabhāvato.",
  "tika-s0105t0:781_5": "Tenāha “ahampi hi, ambaṭṭha, evaṃ vadāmī”tiādi. Brāhmaṇasamaye siddhanti brāhmaṇaladdhiyā",
  "tika-s0105t0:781_6": "pākaṭaṃ. Vakkhamānanayena jātivādādipaṭisaṃyuttaṃ. “Saṃsanditvāti ghaṭetvā, aviruddhaṃ",
  "tika-s0105t0:781_7": "katvāti attho”ti ācariyenavuttaṃ. Idāni pana potthakesu “paṭikkhipitvā”ti pāṭho dissati,",
  "tika-s0105t0:781_8": "so ayuttova. Kasmāti ce? Na hi pāḷiyaṃ brāhmaṇasamayasiddhaṃ vijjācaraṇaṃ paṭikkhipati,",
  "tika-s0105t0:781_9": "tadeva ambaṭṭhena cintitaṃ vijjācaraṇaṃ ghaṭetvā aviruddhaṃ katvā anuttaraṃ vijjācaraṇaṃ desetīti.",
  "tika-s0105t0:782_0": "Vādoti laddhi, vacībhedo vā. Tenāha “brāhmaṇa…pe…ādivacana”nti. Laddhipi hi vattabbattā",
  "tika-s0105t0:782_1": "vacanameva. Idanti ajjhenajjhāpanayajanayājanādikammaṃ, na vessassa, na khattiyassa,",
  "tika-s0105t0:782_2": "na tadaññesanti atthaṃ ādisaddena saṅgaṇhāti. Sabbatthāti gottavādamānavādesu. Tatthāpi",
  "tika-s0105t0:782_3": "hi gottavādoti gottaṃ ārabbha vādo, kassapassevidaṃ vaṭṭati, na kosiyassātiādivacananti",
  "tika-s0105t0:782_4": "attho. Mānavādoti mānaṃ ārabbha attukkaṃsanaparavambhanavasena vādo, brāhmaṇassevidaṃ",
  "tika-s0105t0:782_5": "vaṭṭati, na suddassātiādivacananti attho. Jātivāde vinibaddhāti jātisannissitavāde",
  "tika-s0105t0:782_6": "paṭibaddhā. Sabbatthāti gottavādavinibaddhādīsu. Gottavādavinibaddhāti hi gottavāde",
  "tika-s0105t0:782_7": "vinibaddhā. Mānavādavinibaddhāti mānavāde vinibaddhā, ye hi brāhmaṇasseva ajjhenajjhāpanayajanayājanādayoti",
  "tika-s0105t0:782_8": "evaṃ attukkaṃsanaparavambhanavasena pavattā, te mānavādavinibaddhā ca honti. Āvāhavivāhavinibaddhāti",
  "tika-s0105t0:782_9": "āvāhavivāhesu vinibaddhā. Ye hi vinibaddhattayavasena “arahasi vā maṃ tvaṃ, na vā",
  "tika-s0105t0:782_10": "maṃ tvaṃ arahasī”ti evaṃ pavattanakā, te āvāhavivāhavinibaddhā ca hontīti imamatthasesaṃ",
  "tika-s0105t0:782_11": "sandhāya “esa nayo”ti vuttaṃ. Āvāhavivāhavinibaddhabhāvavibhāvanatthañhi “arahasi",
  "tika-s0105t0:782_12": "vā maṃ tvaṃ, na vā maṃ tvaṃ arahasī”ti pāḷiyaṃ vuttaṃ, tadetaṃ jātivādādīhi tīhi",
  "tika-s0105t0:782_13": "padehi yojetabbaṃ. Āvuttiādinayena hi jātivādādayo dvikkhattumatthadīpakā. Tathā",
  "tika-s0105t0:782_14": "hi ācariyena vuttaṃ “ye pana āvāhavivāhavinibaddhā, te eva sambandhattayavasena ‘arahasi",
  "tika-s0105t0:782_15": "vā maṃ tvaṃ, na vā maṃ tvaṃ arahasī’ti evaṃ pavattanakā”ti.",
  "tika-s0105t0:783_0": "Nanu pubbe vijjācaraṇaṃ puṭṭhaṃ, kasmā taṃ puna pucchatīti codanaṃ sodhento “tato",
  "tika-s0105t0:783_1": "ambaṭṭho”tiādimāha. Tattha yatthāti yassaṃ vijjācaraṇasampattiyaṃ. Brāhmaṇasamayasiddhaṃ",
  "tika-s0105t0:783_2": "sandhāya vuttaṃ. Laggissāmāti olaggā antogadhā bhavissāma. Tatoti tāya vijjācaraṇasampadāya.",
  "tika-s0105t0:783_3": "Avakkhipīti avacāsi. Paramatthato avijjācaraṇāniyeva “vijjācaraṇānī”ti gahetvā ṭhito",
  "tika-s0105t0:783_4": "hi paramatthato vijjācaraṇesu vibhajiyamānesu so tato dūrato apanīto nāma hoti. Yatthāti",
  "tika-s0105t0:783_5": "yassaṃ pana vijjācaraṇasampattiyaṃ. Anuttaravijjācaraṇaṃ sandhāya vuttaṃ. Jānanakiriyāyoge",
  "tika-s0105t0:783_6": "kammampi yujjanakiriyāyoge kattāyeva upapanno. Padhānakiriyāpekkhā hi kārakāti vuttaṃ",
  "tika-s0105t0:783_7": "“ayaṃ no vijjācaraṇasampadā ñātuṃ vaṭṭatī”ti. Evamīdisesu. Samudāgamatoti ādisamuṭṭhānato.",
  "tika-s0105t0:784_0": "279. Kāmaṃ caraṇapariyāpannattā caraṇavasena niyyātetuṃ vaṭṭati, ambaṭṭhassa pana",
  "tika-s0105t0:784_1": "asamapathagamanaṃ nivārento sīlavaseneva niyyātetīti imamatthaṃ vibhāvetuṃ “caraṇapariyāpannampī”ti",
  "tika-s0105t0:784_2": "vuttaṃ. Brahmajāle vuttanayena khuddakādibhedaṃ tividhaṃ sīlaṃ. Sīlavasenevāti sīlapariyāyavaseneva.",
  "tika-s0105t0:784_3": "Kiñci kiñci sīlanti brāhmaṇānaṃ jātisiddhaṃ ahiṃsanādiyamaniyamalakkhaṇaṃ appamattakaṃ",
  "tika-s0105t0:784_4": "sīlaṃ. Tasmāti tathā vijjamānattā, attani vijjamānaṃ sīlamattampi nissāya laggeyyāti",
  "tika-s0105t0:784_5": "adhippāyo. “Tattha tattheva laggeyyāti tasmiṃ tasmiṃyeva brāhmaṇasamayasiddhe sīlamatte",
  "tika-s0105t0:784_6": "‘caraṇa’nti laggeyyā”ti ācariyena vuttaṃ, tadetaṃ aṭṭhakathāyameva sākāravacanassa",
  "tika-s0105t0:784_7": "vuttattā vicāretabbaṃ, adhippāyamattadassanaṃ vā etaṃ. Ayaṃ panettha attho – tattha",
  "tika-s0105t0:784_8": "tattheva laggeyyāti tasmiṃ tasmiṃyeva attani vijjamānasīlamattapaṭisaṃyuttaṭṭhāne",
  "tika-s0105t0:784_9": "“mayampi caraṇasampannā”ti laggeyya, tasmā sīlavaseneva niyyātetīti sambandho. Tathāpasaṅgābhāvato",
  "tika-s0105t0:784_10": "pana upari caraṇavaseneva niyyātetīti dassento “yaṃ panā”tiādimāha. Rūpāvacaracatutthajjhānaniddeseneva",
  "tika-s0105t0:784_11": "arūpāvacarajjhānānampi niddiṭṭhabhāvāpattito “aṭṭhapi samāpattiyo ‘caraṇa’nti niyyātitā”ti",
  "tika-s0105t0:784_12": "vuttaṃ. Tānipi hi aṅgasamatāya catutthajjhānānevāti. Niyyātitāti ca asesato nīharitvā",
  "tika-s0105t0:784_13": "gahitā, nidassitāti attho. Vipassanāñāṇato panāti “so evaṃ samāhite citte parisuddhe",
  "tika-s0105t0:784_14": "pariyodāte anaṅgaṇe vigatūpakkilese mudubhūte kammanīye ṭhite āneñjappatte ñāṇadassanāya",
  "tika-s0105t0:784_15": "cittaṃ abhinīharati abhininnāmetī”tiādinā nayena vipassanāñāṇato paṭṭhāya.",
  "tika-s0105t0:785": "Catuapāyamukhakathāvaṇṇanā",
  "tika-s0105t0:786_0": "280. Asampāpuṇantoti ārabhitvāpi sampajjitumasakkonto. Avisahamānoti ārabhitumeva",
  "tika-s0105t0:786_1": "asakkonto. “Khārī”ti tāpasaparikkhārassetaṃ adhivacanaṃ, so ca anekabhedoti vibhajitvā",
  "tika-s0105t0:786_2": "dassetuṃ “araṇī”tiādi vuttaṃ. Tattha araṇīti heṭṭhimuparimavasena aggidhamanakaṃ",
  "tika-s0105t0:786_3": "araṇīdvayaṃ. Kamaṇḍalūti kuṇḍikā. Sujāti homadabbi. Sujāsaddo hi homakammani habyannādīnamuddharaṇatthaṃ",
  "tika-s0105t0:786_4": "katadabbiyaṃ vattati yathā taṃ kūṭadantasutte “paṭhamo vā dutiyo vā sujaṃ paggaṇhantāna”nti.",
  "tika-s0105t0:786_5": "Tathā hi imasmiṃyeva ṭhāne ācariyena vuttaṃ “sujāti dabbī”ti. Habyannādīnaṃ sukhaggahaṇatthaṃ",
  "tika-s0105t0:786_6": "jāyatīti hi sujā. Keci pana imamatthamavicāretvā tunnatthameva gahetvā “sūcī”ti paṭhanti,",
  "tika-s0105t0:786_7": "tadayuttameva ācariyena tathā avaṇṇitattā. Camati adatīti camaro, migaviseso, tassa",
  "tika-s0105t0:786_8": "vālena katā bījanī cāmarā. Ādisaddena tidaṇḍatighaṭikādīni saṅgaṇhāti. Kucchitena",
  "tika-s0105t0:786_9": "vaṅkākārena jāyatīti kājo yathā “kālavaṇa”nti; kacati bhāraṃ bandhati etthāti vā",
  "tika-s0105t0:786_10": "kāco. Duvidhampi hi padamicchanti saddavidū. Khāribharitanti khārīhi paripuṇṇaṃ.",
  "tika-s0105t0:786_11": "Ekena vi-kārena padaṃ vaḍḍhetvā “khārivividha”nti paṭhantānaṃ vāde samuccayasamāsena",
  "tika-s0105t0:786_12": "atthaṃ dassento “ye panā”tiādimāha.",
  "tika-s0105t0:787_0": "Nanu upasampannassa bhikkhuno sāsanikopi yo koci anupasampanno atthato paricārakova",
  "tika-s0105t0:787_1": "hoti api khīṇāsavasāmaṇero, kimaṅgaṃ pana bāhirakapabbajiteti anuyogaṃ pati tattha",
  "tika-s0105t0:787_2": "visesaṃ dassetuṃ “kāmañcā”tiādi vuttaṃ. Vuttanayenāti “kappiya…pe… vattakaraṇavasenā”ti",
  "tika-s0105t0:787_3": "evaṃ vuttanayena. Anekasatasahassasaṃvaravinayasamādānavasena upasampannabhāvassa",
  "tika-s0105t0:787_4": "visiṭṭhabhāvato khīṇāsavasāmaṇeropi puthujjanabhikkhuno paricārakoti vutto.",
  "tika-s0105t0:788": "“Navakoṭisahassāni, asītisatakoṭiyo;",
  "tika-s0105t0:789": "Paññāsasatasahassāni, chattiṃsa ca punāpare;",
  "tika-s0105t0:790": "Ete saṃvaravinayā, sambuddhena pakāsitā;",
  "tika-s0105t0:791": "Peyyālamukhena niddiṭṭhā, sikkhā vinayasaṃvare”ti. ;",
  "tika-s0105t0:792": "Evaṃ vuttappabhedānaṃ anekasatasahassānaṃ saṃvaravinayānaṃ samādāya sikkhanena uparibhūtā aggabhūtā sampadāti hi upasampadā, tāya cesa upasampadāya puthujjanabhikkhu upasampannoti.",
  "tika-s0105t0:793_0": "Ayaṃ panāti yathāvuttalakkhaṇo tāpaso. Tāpasā hi kammavādikiriyavādino, na sāsanassa",
  "tika-s0105t0:793_1": "paṭāṇībhūtā, yato nesaṃ pabbajitumāgatānaṃ vināva titthiyaparivāsena khandhake pabbajjā",
  "tika-s0105t0:793_2": "anuññātā. Tapo etesamatthīti tāpasā ta-kārassa dīghaṃ katvā. “Lomasā”tiādīsu viya",
  "tika-s0105t0:793_3": "hi sa-paccayamicchanti saddavidū. Idaṃ vuttaṃ hoti – kāmaṃ khīṇāsavopi sāmaṇero puthujjanassa",
  "tika-s0105t0:793_4": "bhikkhuno atthato paricārakova hoti, so pana vattakaraṇamatteneva paricārako, na",
  "tika-s0105t0:793_5": "lāmakabhāvena. Tāpaso tu guṇavasena ceva veyyāvaccakaraṇavasena ca lāmakabhāveneva",
  "tika-s0105t0:793_6": "paricārako, na vattakaraṇamattena, evamimesaṃ nānākaraṇaṃ sandhāya tāpasasseva paricārakatā vuttāti.",
  "tika-s0105t0:794_0": "“Kasmā”tiādinā codako kāraṇaṃ codeti. “Yasmā”tiādinā ācariyo kāraṇaṃ dassetvā pariharati.",
  "tika-s0105t0:794_1": "Evaṃ saṅkhepato pariharitamatthaṃ vivarituṃ “imasmiñhī”tiādi vuttaṃ. Asakkontanti",
  "tika-s0105t0:794_2": "asamatthanena vippaṭipajjantaṃ alajjiṃ. Khuradhārūpamanti khuradhārānaṃ matthakeneva",
  "tika-s0105t0:794_3": "akkamitvā gamanūpamaṃ. Bahujanasammatāti mahājanena seṭṭhasammatā. Aññeti apare bhikkhū.",
  "tika-s0105t0:794_4": "Idhāti tāpasapabbajjāya. Chandena saha carantīti sachandacārino, yathākāmaṃ paṭipannakāti",
  "tika-s0105t0:794_5": "vuttaṃ hoti. Anusikkhantoti diṭṭhānugatiyā sikkhanto. Tāpasāva bahukā honti, na bhikkhū.",
  "tika-s0105t0:795_0": "Kudālapiṭakānaṃ nibbacanaṃ heṭṭhā vuttameva. Bahujanakuhāpanatthanti bahuno janassa",
  "tika-s0105t0:795_1": "vimhāpanatthaṃ. Aggisālanti aggihuttasālaṃ. Nānādārūhīti palāsarukkhadaṇḍādīhi nānāvidhasamidhādārūhi.",
  "tika-s0105t0:795_2": "Homakaraṇavasenāti yaññakaraṇavasena.",
  "tika-s0105t0:796_0": "Udakavasenettha pānāgāraṃ. Tenāha “pānīyaṃ upaṭṭhapetvā”tiādi. Yaṃ bhattapuṭaṃ vā",
  "tika-s0105t0:796_1": "yāni taṇḍulādīni vāti sambandho. Ambilayāgu nāma takkādiambilasaṃyuttā yāgu. Taṇhādīhi",
  "tika-s0105t0:796_2": "āmasitabbato cīvarādi āmisaṃ nāma. Vaḍḍhiyāti diguṇatiguṇādivaḍḍhiyā. Kuṭumbaṃ saṇṭhapetīti",
  "tika-s0105t0:796_3": "dhanaṃ patiṭṭhāpeti. Yathāvuttamatthaṃ pāḷiyaṃ nidassanamattena vuttanti āha “idaṃ",
  "tika-s0105t0:796_4": "panassa paṭipattimukha”nti, idaṃ pana pāḷivacanaṃ assa catutthassa puggalassa kohaññapaṭipattiyā",
  "tika-s0105t0:796_5": "mukhamattanti attho. Kasmāti ce? So hi nānāvidhena kohaññena lokaṃ vimhāpayanto tattha",
  "tika-s0105t0:796_6": "acchati. Tenāha “iminā hī”tiādi. Evanti “tattha pānīyaṃ upaṭṭhapetvā”tiādinā vuttanayena.",
  "tika-s0105t0:797_0": "“Sabbāpi tāpasapabbajjā niddiṭṭhā”ti dhammādhiṭṭhānanayena dassitameva puggalādhiṭṭhānanayena",
  "tika-s0105t0:797_1": "vivarituṃ “aṭṭhavidhā hī”tiādi vuttaṃ. Khalādīsu manussānaṃ santike upatiṭṭhitvā",
  "tika-s0105t0:797_2": "vīhimuggamāsatilādīni bhikkhācariyaniyāmena saṅkaḍḍhitvā uñchanaṃ uñchā, sā eva cariyā",
  "tika-s0105t0:797_3": "vutti etesanti uñchācariyā. Aggipakkikāya bhattabhikkhāya jīvantīti aggipakkikā,",
  "tika-s0105t0:797_4": "na aggipakkikā anaggipakkikā, taṇḍulabhikkhāya eva jīvikāti vuttaṃ hoti. Uñchācariyā",
  "tika-s0105t0:797_5": "hi khalādīni gantvā upatiṭṭhitvā manussehi diyyamānaṃ khalaggaṃ nāma dhaññaṃ paṭiggaṇhanti,",
  "tika-s0105t0:797_6": "anaggipakkikā pana tādisamapaṭiggaṇhitvā taṇḍulameva paṭiggaṇhantīti ayametesaṃ viseso.",
  "tika-s0105t0:797_7": "Na sayaṃ pacantīti asāmapākā, pakkabhikkhāya eva jīvikā. Ayo viya kaṭṭhino muṭṭhippamāṇo",
  "tika-s0105t0:797_8": "pāsāṇo ayamuṭṭhi nāma, tena vattantīti ayamuṭṭhikā. Dantena uppāṭitaṃ vakkalaṃ rukkhattaco",
  "tika-s0105t0:797_9": "dantavakkalaṃ, tena vattantīti dantavakkalikā. Pavattaṃ rukkhādito pātāpitaṃ phalaṃ",
  "tika-s0105t0:797_10": "bhuñjanti sīlenāti pavattaphalabhojino. Paṇḍupalāsasaddassa ekasesanayena dvidhā",
  "tika-s0105t0:797_11": "attho, jiṇṇatāya paṇḍubhūtaṃ palāsañceva jiṇṇapakkabhāvena taṃsadisaṃ pupphaphalādi",
  "tika-s0105t0:797_12": "cāti. Tena vakkhati “sayaṃ patitāneva pupphaphalapaṇḍupalāsādīni khādantā yāpentī”ti,",
  "tika-s0105t0:797_13": "tena vattantīti paṇḍupalāsikā, sayaṃpatitapaṇṇapupphaphalabhojino. Idāni te aṭṭhavidhepi",
  "tika-s0105t0:797_14": "sarūpato dassetuṃ “tatthā”tiādi vuttaṃ. Keṇiyajaṭilavatthu khandhakavaṇṇanāya gahetabbaṃ.",
  "tika-s0105t0:798": "Saṅkaḍḍhitvāti bhikkhācariyāvasena ekajjhaṃ katvā.",
  "tika-s0105t0:799": "Taṇḍulabhikkhanti taṇḍulameva bhikkhaṃ. Bhikkhitabbā yācitabbā, bhikkhūnaṃ ayanti vā bhikkhāti hi bhikkhāsaddo taṇḍulādīsupi niruḷho. Tena vuttaṃ “pacitvā paribhuñjantī”ti.",
  "tika-s0105t0:800": "Bhikkhāpariyeṭṭhi nāma dukkhāti paresaṃ gehato gehaṃ gantvā bhikkhāya pariyesanā nāma dīnavuttibhāvena dukkhā.",
  "tika-s0105t0:801": "Ye pana “pāsāṇassa pariggaho nāma dukkho pabbajitassā”ti danteheva uppāṭetvā khādanti, te dantavakkalikā nāmāti ayaṃ aṭṭhakathāmuttakanayo.",
  "tika-s0105t0:802": "Paṇḍupalāsasaddo pupphaphalavisayopi sadisatākappanenāti dasseti “pupphaphalapaṇḍupalāsādīnī”ti iminā.",
  "tika-s0105t0:803": "Teti paṇḍupalāsikā. Nidassanamattametaṃ aññesampi tathā bhedasambhavato. Pāpuṇanaṭṭhāneti gahetuṃ sampāpuṇanaṭṭhāne. Ekarukkhatoti paṭhamaṃ upagatarukkhato.",
  "tika-s0105t0:804_0": "Kathamettāvatā sabbāpi tāpasapabbajjā niddiṭṭhāti codanā na tāva visodhitāti āha",
  "tika-s0105t0:804_1": "“imā panā”tiādi. Catūhiyevāti “khārividhamādāyā”tiādinā vuttāhi pavattaphalabhojanikā,",
  "tika-s0105t0:804_2": "kandamūlaphalabhojanikā, agyāgārikā, āgārikā ceti catūhi eva tāpasapabbajjāhi. Agāraṃ",
  "tika-s0105t0:804_3": "bhajantīti agāraṃ nivāsabhāvena upagacchanti. Iminā hi “catudvāraṃ agāraṃ karitvā",
  "tika-s0105t0:804_4": "acchatī”tiādinā idha vuttāya catutthāya tāpasapabbajjāya tesamavarodhataṃ dasseti.",
  "tika-s0105t0:804_5": "Evamitaresupi paṭilomato yojanā veditabbā. Aggiparicaraṇavasena agyāgāraṃ bhajanti.",
  "tika-s0105t0:804_6": "Evaṃ pana tesamavarodhataṃ vadanto tadanurūpaṃ imesampi paccekaṃ duvidhataṃ dassetīti daṭṭhabbaṃ.",
  "tika-s0105t0:805_0": "281. Ācariyena pokkharasātinā saha pavattatīti sācariyako, tassa. Apāyamukhampīti",
  "tika-s0105t0:805_1": "vināsakāraṇampi. Pageva vijjācaraṇasampadāya sandissaneti pi-saddo garahāyaṃ. Tena",
  "tika-s0105t0:805_2": "vuttaṃ “api nu tvaṃ imāya anuttarāya vijjācaraṇasampadāya sandissasi sācariyako”tiādi.",
  "tika-s0105t0:805_3": "Tatrāyamaṭṭhakathāmuttakanayo – “no hidaṃ bho gotamā”ti sandissanaṃ paṭikkhipitvā",
  "tika-s0105t0:805_4": "asandissanākārameva vibhāvetuṃ “ko cāha”ntiādi vuttaṃ. Sācariyako ahaṃ ko ca kīdiso",
  "tika-s0105t0:805_5": "hutvā anuttarāya vijjācaraṇasampadāya sandissāmi, anuttarā vijjācaraṇasampadā kā",
  "tika-s0105t0:805_6": "ca kīdisā hutvā sācariyake mayi sandissati, ārakā ahaṃ…pe… sācariyakoti saha pāṭhasesena yojanā.",
  "tika-s0105t0:806_0": "282. Apāye vināsanupāye niyutto āpāyiko. Tabbhāvaṃ na paripūreti paripūretuṃ na sakkotīti",
  "tika-s0105t0:806_1": "aparipūramāno, tabbhāvena aparipuṇṇoti attho. Attanā āpāyikena hontenāpi tabbhāvaṃ",
  "tika-s0105t0:806_2": "aparipūramānena pokkharasātinā esā vācā bhāsitāti atthato sambandhattā katvatthe",
  "tika-s0105t0:806_3": "cetaṃ paccattavacananti āha “āpāyikenāpi aparipūramānenā”ti. Apica attanā aparipūramānena",
  "tika-s0105t0:806_4": "āpāyikenāpi sayaṃ aparipūramānāpāyikena hutvāpi pokkharasātinā esā vācā bhāsitāti",
  "tika-s0105t0:806_5": "atthayuttito itthambhūtalakkhaṇe cetaṃ paccattavacanantipi evaṃ vuttaṃ. Añño hi saddakkamo,",
  "tika-s0105t0:806_6": "añño atthakkamoti. Keci pana “karaṇatthameva dassetuṃ evaṃ vutta”nti vadanti, tadayuttameva",
  "tika-s0105t0:806_7": "padadvayassa kattupadena samānatthattā, samānatthānañca padānaṃ aññamaññaṃ karaṇabhāvānupapattito, alamatipapañcena.",
  "tika-s0105t0:807": "Pubbakaisibhāvānuyogavaṇṇanā",
  "tika-s0105t0:808_0": "283. Dīyateti datti, sā eva dattikanti āha “dinnaka”nti. Adātukāmampi dātukāmaṃ katvā",
  "tika-s0105t0:808_1": "sammukhā paramāvaṭṭeti sammūḷhaṃ karoti etāyāti sammukhāvaṭṭanī. Tenāha “na demīti",
  "tika-s0105t0:808_2": "vattuṃ na sakkotī”ti. Puna tassāti brāhmaṇassa. Kāraṇānurūpaṃ rājūnaṃ puṇṇapattanti",
  "tika-s0105t0:808_3": "āha “kasmā me dinno”ti. Saṅkhapalitakuṭṭhanti dhotasaṅkhamiva setakuṭṭhaṃ. Setapokkhararajatato",
  "tika-s0105t0:808_4": "guṇasamānakāyattā evamāha. Anugacchatīti paramanubandhati.",
  "tika-s0105t0:809_0": "Yadi duvidhenapi kāraṇena rājā brāhmaṇassa sammukhābhāvaṃ na deti, atha kasmā tadupasaṅkamanaṃ",
  "tika-s0105t0:809_1": "na paṭikkhittanti āha “yasmā panā”tiādi. “Khettavijjāyāti nītisatthe”ti ācariyena",
  "tika-s0105t0:809_2": "vuttaṃ. Heṭṭhāpi brahmajālavaṇṇanāyaṃ evaṃ vuttaṃ “khettavijjāti abbheyyamāsurakkharājasatthādinītisattha”nti.",
  "tika-s0105t0:809_3": "dussamettha tirokaraṇiyaṃ. Tenāha “sāṇipākārassa anto ṭhatvā”ti. Antasaddena pana",
  "tika-s0105t0:809_4": "tabbhāvena pade vaḍḍhiyamāne dussantaṃ yathā “vananto”ti. “Payātanti saddhaṃ, sassatikaṃ",
  "tika-s0105t0:809_5": "vā. Tenāha abhiharitvā dinna”nti ācariyena vuttaṃ, tasmā matakabhattasaṅkhepena vā",
  "tika-s0105t0:809_6": "niccabhattasaṅkhepena vā abhiharitvā dinnaṃ bhikkhanti attho veditabbo. “Ayaṃ panā”tiādi",
  "tika-s0105t0:809_7": "atthāpattivacanaṃ. Niṭṭhanti nicchayaṃ. Kasmā pana bhagavā brāhmaṇassa evarūpaṃ amanāpaṃ",
  "tika-s0105t0:809_8": "mammavacanaṃ avocāti codanaṃ kāraṇaṃ dassetvā sodhetuṃ “idaṃ panā”tiādi vuttaṃ. Rahassampi",
  "tika-s0105t0:809_9": "paṭicchannampi mammavacanaṃ pakāsesīti sambandho.",
  "tika-s0105t0:810_0": "284. Rājāsanaṃ nāma hatthikkhandhapadesaṃ sandhāya “hatthigīvāya vā nisinno”ti pāḷiyaṃ",
  "tika-s0105t0:810_1": "vuttaṃ. Rathūpatthareti rathassa upari attharitapadese. Tenāha “rathamhī”tiādi. Uggatuggatehīti",
  "tika-s0105t0:810_2": "uggatānamatisayena uggatehi. Na hi vicchāsamāso lokikehi abhimatoti. Rañño apaccaṃ",
  "tika-s0105t0:810_3": "rājañño, bahukattaṃ pati, ekasesanayena vā “rājaññehī”ti vuttaṃ. Pākaṭamantananti",
  "tika-s0105t0:810_4": "pakāsabhūtaṃ mantanaṃ. Tadevidhādhippetaṃ, na rahassamantanaṃ suddādīhipi suyyamānassa",
  "tika-s0105t0:810_5": "icchitattā. Tena vuttaṃ “atha āgaccheyya suddo vā suddadāso vā”tiādi. Tādisehiyevāti",
  "tika-s0105t0:810_6": "rañño ākārasadiseheva. Tassatthassa sādhanasamatthaṃ vacanaṃ raññā bhaṇitaṃ yathā,",
  "tika-s0105t0:810_7": "tathā sopi tassatthassa sādhanasamatthameva bhaṇitaṃ vacanaṃ apinu bhaṇatīti yojetabbaṃ.",
  "tika-s0105t0:811_0": "285. “Pavattāro”ti etassa pāvacanabhāvena vattāroti saddato attho. Yasmā pana te",
  "tika-s0105t0:811_1": "tathābhūtā mantānaṃ pavattakā nāma, tasmā adhippāyato atthaṃ dassetuṃ “pavattayitāro”ti",
  "tika-s0105t0:811_2": "vuttaṃ. Vadasaddena, hi tupaccayena ca “vattāro”ti padasiddhi, tathā vatusaddena",
  "tika-s0105t0:811_3": "“pavattayitāro”ti. Idaṃ ācariyassa ca ācariyasāriputtattherassa ca mataṃ. Vatusaddeneva",
  "tika-s0105t0:811_4": "“pavattāro”ti padasiddhiṃ dassetītipi keci vadanti. Padadvayassa tulyādhikaraṇattā",
  "tika-s0105t0:811_5": "“mantamevā”ti vuttaṃ. “Sudde bahi katvā raho bhāsitabbaṭṭhena mantā eva taṃ taṃ atthapaṭipattihetutāya",
  "tika-s0105t0:811_6": "pada”nti hi tulyādhikaraṇaṃ hoti, anupanītāsādhāraṇatāya rahassabhāvena vattabbāya",
  "tika-s0105t0:811_7": "mantanakiriyāya padamadhigamupāyantipi mantapadanti aṭṭhakathāmuttako nayo. Gītanti",
  "tika-s0105t0:811_8": "gāyanavasena sajjhāyitaṃ, gāyanampidha udattānudattādisarasampādanavaseneva adhippetanti",
  "tika-s0105t0:811_9": "vuttaṃ “sarasampattivasenā”ti. Pāvacanabhāvena aññesaṃ vuttaṃ. Tamaññesaṃ vādāpanavasena",
  "tika-s0105t0:811_10": "vācitaṃ. Saṅgahetvā uparūpari saññūḷhāvasena samupabyūḷhaṃ. Iruvedayajuvedasāmavedādivasena,",
  "tika-s0105t0:811_11": "tatthāpi paccekaṃ mantabrahmādivasena, ajjhāyānuvākādivasena ca rāsikataṃ. Yathāvuttanayeneva",
  "tika-s0105t0:811_12": "piṇḍaṃ katvā ṭhapitaṃ. Aññesaṃ vācitaṃ anuvācentīti aññesaṃ kammabhūtānaṃ tehi vācāpitaṃ",
  "tika-s0105t0:811_13": "mantapadaṃ etarahi brāhmaṇā aññesaṃ anuvācāpenti.",
  "tika-s0105t0:812_0": "Tesanti mantakattūnaṃ. Dibbacakkhuparibhaṇḍaṃ yathākammūpagañāṇaṃ, paccakkhato dassanaṭṭhena",
  "tika-s0105t0:812_1": "dibbacakkhusadisañca pubbenivāsānussatiñāṇaṃ sandhāya “dibbena cakkhunā”ti vuttaṃ.",
  "tika-s0105t0:812_2": "Ato dibbacakkhuparibhaṇḍena yathākammūpagañāṇena sattānaṃ kammassakatādīni ceva dibbacakkhusadisena",
  "tika-s0105t0:812_3": "pubbenivāsānussatiñāṇena atītakappe brāhmaṇānaṃ mantajjhenavidhiñca oloketvāti attho",
  "tika-s0105t0:812_4": "gahetabbo. Rūpameva hi paccuppannaṃ dibbacakkhussa ārammaṇanti tamidha aṭṭhānagataṃ",
  "tika-s0105t0:812_5": "hoti. Pāvacanena saha saṃsanditvāti yaṃ kassapasammāsambuddhena vuttaṃ vaṭṭasannissitaṃ",
  "tika-s0105t0:812_6": "vacanaṃ, tena saha saṃsanditvā aviruddhaṃ katvā. Na hi tesaṃ vivaṭṭasannissito attho",
  "tika-s0105t0:812_7": "paccakkhato hoti. Ganthiṃsūti pajjagajjabandhavasena sakkatabhāsāya bandhiṃsu. Aparā",
  "tika-s0105t0:812_8": "pareti aṭṭhakādīhi aparā aññepi pare pacchimā okkākarājakālādīsu uppannā. Pāṇātipātādīni",
  "tika-s0105t0:812_9": "pakkhipitvāti aṭṭhakādīhi ganthitamantapadesveva pāṇātipātādikilesasannissitapadānaṃ",
  "tika-s0105t0:812_10": "tattha tattha pakkhipanaṃ katvā. Viruddhe akaṃsūti suttanipāte brāhmaṇadhammikasuttādīsu",
  "tika-s0105t0:812_11": "āgatanayena saṃkilesikatthadīpanato paccanīkabhūte akaṃsu. Isīti nidassanamattaṃ.",
  "tika-s0105t0:812_12": "“Isi vā isitthāya paṭipanno vā”ti hi vattabbaṃ. Kasmā panettha paṭiññāgahaṇavasena",
  "tika-s0105t0:812_13": "desanāsotapatitaṃ na karotīti āha “idha bhagavā”tiādi. Idhāti “tyāhaṃ mante adhīyāmi,",
  "tika-s0105t0:812_14": "‘sācariyako’ti tvaṃ maññasī”ti vuttaṭṭhāne. Paṭiññaṃ aggahetvāti yathā heṭṭhā paṭiññā",
  "tika-s0105t0:812_15": "gahitā, tathā “taṃ kiṃ maññasi ambaṭṭha, tāvatā tvaṃ bhavissasi isi vā isitthāya",
  "tika-s0105t0:812_16": "vā paṭipanno sācariyakoti, no hidaṃ bho gotamā”ti evaṃ idha paṭiññaṃ aggahetvā.",
  "tika-s0105t0:813_0": "286. Nirāmagandhāti kilesāsucivasena vissagandharahitā. Anitthigandhāti itthīnaṃ",
  "tika-s0105t0:813_1": "gandhamattassapi avisahanena itthigandharahitā. Rajojalladharāti pakatirajasedādijalladharā.",
  "tika-s0105t0:813_2": "Pākārapurisaguttīti pākārāvaraṇaṃ, purisāvaraṇañca. Ettha pana “nirāmagandhā”ti etena",
  "tika-s0105t0:813_3": "tesaṃ dasannaṃ brāhmaṇānaṃ vikkhambhitakilesataṃ dasseti, “anitthigandhā, brahmacārino”ti",
  "tika-s0105t0:813_4": "ca etena ekavihāritaṃ, “rajojalladharā”ti etena maṇḍanavibhūsanābhāvaṃ, “araññāyatane",
  "tika-s0105t0:813_5": "pabbatapādesu vasiṃsū”ti etena manussūpacāraṃ pahāya vivittavāsaṃ, “vanamūlaphalāhārā",
  "tika-s0105t0:813_6": "vasiṃsū”ti etena sālimaṃsodanādipaṇītāhāra paṭikkhepaṃ, “yadā”tiādinā yānavāhanapaṭikkhepaṃ,",
  "tika-s0105t0:813_7": "“sabbadisāsū”tiādinā rakkhāvaraṇapaṭikkhepaṃ. Evañca dassento micchāpaṭipadāpakkhikaṃ",
  "tika-s0105t0:813_8": "sācariyakassa ambaṭṭhassa vuttiṃ upādāya sammāpaṭipadāpakkhikāpi tesaṃ brāhmaṇānaṃ",
  "tika-s0105t0:813_9": "vutti ariyavinaye sammāpaṭipattiṃ upādāya micchāpaṭipadāyeva. Kathañhi nāma te bhavissati",
  "tika-s0105t0:813_10": "sallekhapaṭipattiyuttatāti. “Evaṃ su te”tiādinā bhagavā ambaṭṭhaṃ santajjento niggaṇhātītipi",
  "tika-s0105t0:813_11": "vibhāveti. Idañhi vakkhamānāya pāḷiyā piṇḍatthadassananti.",
  "tika-s0105t0:814_0": "Dussapaṭṭikā dussapaṭṭaṃ. Dussakalāpo dussaveṇī. Veṭhakehīti veṭhakapaṭṭakehi, dussehi",
  "tika-s0105t0:814_1": "saṃveṭhetvā katanamitaphāsukāhīti vuttaṃ hoti. Kappetunti kattarikāya chindituṃ.",
  "tika-s0105t0:814_2": "Kappitavālehīti etthāpi eseva nayo. “Na bhikkhave massu kappāpetabba”ntiādīsu viya",
  "tika-s0105t0:814_3": "hi kapusaddo chedane vattati. Yuttaṭṭhānesūti gīvāsīsavāladhīsu. Vālāti tesu ṭhānesu",
  "tika-s0105t0:814_4": "jāyamānā lomā. Sahacaraṇavasena, ṭhānīnāmena vā “kuttavālā”ti vuttā. Keci pana “vāḷayuttattā”ti",
  "tika-s0105t0:814_5": "pāṭhaṃ kappetvā vāḷarūpayuttattāti atthaṃ vadanti, pāḷiyānapekkhanameva tesaṃ doso.",
  "tika-s0105t0:814_6": "“Kuttavālehi vaḷavārathehī”ti pāḷiyaṃ vuttaṃ. Samantānagaranti nagarassa samantato.",
  "tika-s0105t0:814_7": "Pākārassa adhobhāge katasudhākammaṃ ṭhānaṃ nagarassa samīpe kattabbato, upakārakaraṇato",
  "tika-s0105t0:814_8": "ca “upakārikā”ti vuccati. Nagarassa upakārikā etāsanti nagarūpakārikāyo, rājadhānīapekkhāya",
  "tika-s0105t0:814_9": "itthiliṅganiddeso. Tenāha “idha panā”tiādi. Matīti vicikicchāvasena anekaṃsikajānanā.",
  "tika-s0105t0:814_10": "Upari desanāya avaḍḍhakāraṇaṃ dassento “idaṃ bhagavā”tiādimāha. Pāḷiyaṃ so maṃ pañhenāti",
  "tika-s0105t0:814_11": "so jano maṃ pucchāvasena sodheyya. Ahaṃ veyyākaraṇena sodhessāmīti ahampimaṃ vissajjanāvasena",
  "tika-s0105t0:814_12": "sodhessāmīti yathārahamadhikāravasena attho veditabbo.",
  "tika-s0105t0:815": "Dvelakkhaṇadassanavaṇṇanā",
  "tika-s0105t0:816_0": "287. “Nisinnāna”ntiādi anādare sāmivacanaṃ, visesanaṃ vā. Saṅkucite iriyāpathe anavasesato",
  "tika-s0105t0:816_1": "lakkhaṇānaṃ dubbibhāvanato “na sakkotī”ti vuttaṃ, tathā suvibhāvanato pana “sakkotī”ti.",
  "tika-s0105t0:816_2": "Pariyesanasukhatthameva tadāciṇṇatā daṭṭhabbā. Tenāti duvidhenapi kāraṇena.",
  "tika-s0105t0:817_0": "Gavesīti ñāṇena pariyesanamakāsi. Gaṇayantoti ñāṇeneva saṅkalayanto. Samānayīti sammā",
  "tika-s0105t0:817_1": "ānayi samāhari. “Kaṅkhatī”ti padassa ākaṅkhatīti atthoti āha “aho vatā”tiādi. Anupasaggampi",
  "tika-s0105t0:817_2": "hi padaṃ katthaci saupasaggamiva atthavisesavācakaṃ yathā “gotrabhū”ti. Tato tato",
  "tika-s0105t0:817_3": "sarīrappadesato. Kicchatīti kilamati. Tenāha “na sakkoti daṭṭhu”nti. Tāyāti “vicinanto",
  "tika-s0105t0:817_4": "kicchatī”ti vuttāya vicikicchāya. Tatoti sanniṭṭhānaṃ agamanato. Evaṃ “kaṅkhatī”ti",
  "tika-s0105t0:817_5": "padassa āsisanatthataṃ dassetvā idāni saṃsayatthataṃ dassento “kaṅkhāya vā”tiādimāha.",
  "tika-s0105t0:817_6": "Tattha kaṅkhāyāti “kaṅkhatī”ti padena vuttāya kaṅkhāya. Asatvapadhānañhi ākhyātikaṃ.",
  "tika-s0105t0:817_7": "Esa nayo sesesupi. Avatthāpabhedagatā vimati eva “tīhi dhammehī”ti vuttā, tippakārehi",
  "tika-s0105t0:817_8": "saṃsayadhammehīti attho. Kālusiyabhāvoti appasannatāya hetubhūto āvilabhāvo.",
  "tika-s0105t0:818_0": "Vatthikosenāti nābhiyā adhobhāgasaṅkhāte vatthimhi jātena liṅgapasibbakena. “Aṇḍakoso”tiādīsu",
  "tika-s0105t0:818_1": "viya hi kosasaddo pariveṭhakapasibbake vattati. Vatthena guhitabbattā vatthaguyhaṃ.",
  "tika-s0105t0:818_2": "Yasmā bhagavato kosohitaṃ vatthaguyhaṃ sabbabuddhāveṇikaṃ aññehi asādhāraṇaṃ suvisuddhakañcanamaṇḍalasannibhaṃ,",
  "tika-s0105t0:818_3": "attano saṇṭhānasannivesasundaratāya ājāneyyagandhahatthino varaṅgaparamacārubhāvaṃ,",
  "tika-s0105t0:818_4": "vikasamānatapaniyāravindasamujjalakesarāvattavilāsaṃ, sañjhāpabhānurañjitajalavanantarābhilakkhitasampuṇṇacandamaṇḍalasobhañca",
  "tika-s0105t0:818_5": "attano siriyā abhibhuyya virājati, yaṃ bāhirabbhantaramalehi anupakkiliṭṭhatāya,",
  "tika-s0105t0:818_6": "cirakālaparicitabrahmacariyādhikāratāya, saṇṭhitasaṇṭhānasampattiyā ca kopīnampi",
  "tika-s0105t0:818_7": "samānaṃ akopīnameva jātaṃ. Tena vuttaṃ “bhagavato hī”tiādi. Varavāraṇassevāti varagandhahatthino",
  "tika-s0105t0:818_8": "iva. Pahūtabhāvanti puthulabhāvaṃ. Ettheva hi tassa saṃsayo. Tanumudusukumārādīsu",
  "tika-s0105t0:818_9": "panassa guṇesu vicāraṇā eva nāhosi.",
  "tika-s0105t0:819_0": "288. “Tathārūpa”nti idaṃ samāsapadanti āha “taṃrūpa”nti. Etthāti yathā ambaṭṭho kosohitaṃ",
  "tika-s0105t0:819_1": "vatthaguyhamaddassa, tathā iddhābhisaṅkhāramabhisaṅkharaṇe. Iminā hi “tathārūpaṃ",
  "tika-s0105t0:819_2": "iddhābhisaṅkhāraṃ abhisaṅkharī”tiādipāḷiparāmasanaṃ, ato cettha saha iddhābhisaṅkhāranayena",
  "tika-s0105t0:819_3": "vatthaguyhadassanakāraṇaṃ milindapañhāpāṭhena vibhāvitaṃ hoti. Keci pana “vatthaguyhadassane”ti",
  "tika-s0105t0:819_4": "parāmasanti, tadayuttameva. Na hi taṃ pāḷiyaṃ, aṭṭhakathāyañca atthi, yaṃ evaṃ parāmasitabbaṃ",
  "tika-s0105t0:819_5": "siyā, iddhābhisaṅkhāranayo ca avibhāvito hoti. Kimettha aññena vattabbaṃ catupaṭisambhidāpattena",
  "tika-s0105t0:819_6": "chaḷabhiññena vādīvarena bhadantanāgasenattherena vuttanayeneva sampaṭicchitabbattā.",
  "tika-s0105t0:819_7": "Hirī karīyate etthāti hirikaraṇaṃ, tadeva okāso tathā, hiriyitabbaṭṭhānaṃ. Uttarassāti",
  "tika-s0105t0:819_8": "suttanipāte āgatassa uttaramāṇavassa. Sabbesampi cetesaṃ vatthu suttanipātato gahetabbaṃ.",
  "tika-s0105t0:820_0": "Chāyanti paṭibimbaṃ. Kathaṃ dassesi, kīdisaṃ vāti āha “iddhiyā”tiādi. Chāyārūpakamattanti",
  "tika-s0105t0:820_1": "bhagavato paṭibimbarūpakameva, na pakativatthaguyhaṃ, tañca buddhasantānato vinimuttattā",
  "tika-s0105t0:820_2": "rūpakamattaṃ bhagavatā sadisavaṇṇasaṇṭhānāvayavaṃ iddhimayaṃ bimbakameva hoti, evañca",
  "tika-s0105t0:820_3": "katvā appakatthena ka-kārena visesitavacanaṃ upapannaṃ hoti. Chāyārūpakamattaṃ iddhiyā",
  "tika-s0105t0:820_4": "abhisaṅkharitvā dassesīti sambandho. “Taṃ pana dassento bhagavā yathā attano buddharūpaṃ",
  "tika-s0105t0:820_5": "na dissati, tathā katvā dassetī”ti ācariyā vadanti. Tadetaṃ bhadantanāgasenattherena",
  "tika-s0105t0:820_6": "vuttena iddhābhisaṅkhatachāyārūpakamattadassanavacanena saṃsandati ceva sameti ca",
  "tika-s0105t0:820_7": "yathā taṃ “khīrena khīraṃ, gaṅgodakena yamunodaka”nti daṭṭhabbaṃ. Tathāvacaneneva",
  "tika-s0105t0:820_8": "hi sesabuddharūpassa taṅkhaṇe adassitabhāvo atthato āpanno hoti. Nivāsananivatthatādivacanena",
  "tika-s0105t0:820_9": "panettha buddhasantānato vinimuttassapi chāyārūpakassa nivāsanādiabahigatabhāvo dassito,",
  "tika-s0105t0:820_10": "na ca codetabbaṃ “kathaṃ nivāsanādiantaragataṃ chāyārūpakaṃ bhagavā dasseti, kathañca",
  "tika-s0105t0:820_11": "ambaṭṭho passatī”ti. Acinteyyo hi iddhivisayoti. Chāyaṃ diṭṭheti chāyāya diṭṭhāya.",
  "tika-s0105t0:820_12": "Etanti chāyārūpakaṃ. Bujjhanake sati jīvitanimittampi hadayamaṃsaṃ dasseyyāti adhippāyo.",
  "tika-s0105t0:820_13": "Ninnetvāti nīharitvā. Ayameva vā pāṭho. Kallosīti vissajjane tvaṃ kusalo cheko asi,",
  "tika-s0105t0:820_14": "yathāvutto vā vissajjanāmaggo upapanno yutto asīti attho. “Kusalo”ti keci paṭhanti,",
  "tika-s0105t0:820_15": "ayuttametaṃ. Milindapañhe hi sabbattha vissajjanāvasāne “kallo” icceva diṭṭhoti.",
  "tika-s0105t0:821_0": "Ninnāmetvāti mukhato nīharaṇavasena kaṇṇasotādiabhimukhaṃ paṇāmetvā, adhippāyameva",
  "tika-s0105t0:821_1": "dassetuṃ “nīharitvā”ti vuttaṃ. Kathinasūciṃ viyāti ghanasukhumabhāvāpādanena kakkhaḷasūcimiva",
  "tika-s0105t0:821_2": "katvā. Tathākaraṇenāti kathinasūciṃ viya karaṇena. Etthāti pahūtajivhāya. Mudubhāvo,",
  "tika-s0105t0:821_3": "dīghabhāvo, tanubhāvo ca dassito amuduno ghanasukhumabhāvāpādanatthamasakkuṇeyyattāti",
  "tika-s0105t0:821_4": "ācariyena vuttaṃ. Tatrāyamadhippāyo – yasmā mudumeva ghanasukhumabhāvāpādanatthaṃ",
  "tika-s0105t0:821_5": "sakkoti, tasmā tathākaraṇena mudubhāvo dassito aggi viya dhūmena. Yasmā ca muduyeva",
  "tika-s0105t0:821_6": "ghanasukhumabhāvāpajjanena dīghagāmi, tasmā kaṇṇasotānumasanena dīghabhāvo dassito.",
  "tika-s0105t0:821_7": "Yasmā pana mudu eva ghanasukhumabhāvāpajjanena tanu hoti, tasmā nāsikāsotānumasanena",
  "tika-s0105t0:821_8": "tanubhāvo dassitoti. Aputhulassa tathāpaṭicchādanatthamasakkuṇeyyattā nalāṭacchādanena",
  "tika-s0105t0:821_9": "puthulabhāvo dassito.",
  "tika-s0105t0:822": "289. Patthento hutvā udikkhantoti yojetabbaṃ.",
  "tika-s0105t0:823": "290. Mūlavacanaṃ kathā. Paṭivacanaṃ sallāpo.",
  "tika-s0105t0:824_0": "291. “Uddhumātaka”ntiādīsu viya ka-saddo jigucchanatthoti vuttaṃ “tameva jigucchanto”ti.",
  "tika-s0105t0:824_1": "Tamevāti paṇḍitabhāvameva, ambaṭṭhamevātipi attho. Ambaṭṭhañhi sandhāya evamāha.",
  "tika-s0105t0:824_2": "Tathā hi pāḷiyaṃ vuttaṃ “evaṃ…pe… ambaṭṭhaṃ māṇavaṃ etadavocā”ti. Kāmañca ambaṭṭhaṃ",
  "tika-s0105t0:824_3": "sandhāya evaṃ vuttaṃ, nāmagottavasena pana aniyamaṃ katvā garahanto puthuvacanena",
  "tika-s0105t0:824_4": "vadatīti veditabbaṃ. “Yadeva kho tva”nti etassa aniyamavacanassa “evarūpenā”ti idaṃ",
  "tika-s0105t0:824_5": "niyamavacananti dasseti “yādiso”tiādinā. Bhāvenabhāvalakkhaṇe bhummavacanatthe karaṇavacananti",
  "tika-s0105t0:824_6": "vuttaṃ “edise atthacarake”ti. Na aññatrāti na aññattha sugatiyaṃ. Ettha pana “atthacarakenā”ti",
  "tika-s0105t0:824_7": "iminā byatirekamukhena anatthacarakataṃyeva vibhāvetīti daṭṭhabbaṃ. “Upaneyya upaneyyā”ti",
  "tika-s0105t0:824_8": "idaṃ tvādyantaṃ vicchāvacananti āha “brāhmaṇo kho panā”tiādi. Evaṃ upanetvā upanetvāti",
  "tika-s0105t0:824_9": "taṃ taṃ dosaṃ upanīya upanīya. Tenāha “suṭṭhu dāsādibhāvaṃ āropetvā”ti. Pātesīti",
  "tika-s0105t0:824_10": "pavaṭṭanavasena pātesi. Yañca agamāsi, tampi assa tathāgamanasaṅkhātaṃ ṭhānaṃ acchinditvāti yojanā.",
  "tika-s0105t0:825": "Pokkharasātibuddhūpasaṅkamanavaṇṇanā",
  "tika-s0105t0:826_0": "292-3-6. Kittako pana soti vuttaṃ “sammodanīyakathāyapi kālo natthī”ti. Āgamā nūti",
  "tika-s0105t0:826_1": "āgato nu. Khoti nipātamattaṃ. Idhāti ettha, tumhākaṃ santikanti attho. Adhivāsetūti",
  "tika-s0105t0:826_2": "sādiyatu, taṃ pana sādiyanaṃ idha manasāva sampaṭiggaho, na kāyavācāhīti āha “sampaṭicchatū”ti.",
  "tika-s0105t0:826_3": "Ajja pavattamānaṃ ajjatanaṃ, puññaṃ, pītipāmojjañca, imamatthaṃ dassetuṃ “yaṃ me”tiādi",
  "tika-s0105t0:826_4": "vuttaṃ. Kāranti upakāraṃ, sakkāraṃ vā. Acopetvāti acāletvā.",
  "tika-s0105t0:827_0": "297. “Sahatthā”ti idaṃ karaṇatthe nissakkavacanaṃ. Tenāha “sahatthenā”ti. Suhitanti",
  "tika-s0105t0:827_1": "dhātaṃ, jighacchādukkhābhāvena vā sukhitaṃ. Yāvadatthanti yāva attho, tāva bhojanena",
  "tika-s0105t0:827_2": "tadā kataṃ. Paṭikkhepapavāraṇāvettha adhippetā, na nimantanapavāraṇāti āha “ala”ntiādi.",
  "tika-s0105t0:827_3": "“Hatthasaññāyā”ti nidassanamattaṃ aññattha mukhavikārena, vacībhedena ca paṭikkhepassa",
  "tika-s0105t0:827_4": "vuttattā, ekakkhaṇepi ca tathāpaṭikkhepassa labbhanato. Onītā pattato pāṇi etassāti",
  "tika-s0105t0:827_5": "onītapattapāṇīti bhinnādhikaraṇavisayo tipado bāhiratthasamāso. Muddhajaṇa-kārena,",
  "tika-s0105t0:827_6": "pana saññogata-kārena ca oṇittasaddo vinābhūteti dasseti “oṇittapattapāṇintipi pāṭho”tiādinā.",
  "tika-s0105t0:827_7": "Sucikaraṇatthe vā oṇittasaddo. Oṇittaṃ āmisāpanayanena sucikataṃ pattaṃ pāṇi ca assāti",
  "tika-s0105t0:827_8": "hi oṇittapattapāṇi. Tenāha “hatthe ca pattañca dhovitvā”ti. “Oṇittaṃ nānābhūtaṃ vinābhūtaṃ,",
  "tika-s0105t0:827_9": "āmisāpanayanena vā sucikataṃ pattaṃ pāṇito assāti oṇittapattapāṇī”ti sāratthadīpaniyaṃ",
  "tika-s0105t0:827_10": "vuttaṃ. Tattha pacchimavacanaṃ “hatthe ca pattañca dhovitvā”ti iminā asaṃsandanato",
  "tika-s0105t0:827_11": "vicāretabbaṃ. Evaṃbhūtanti “bhuttāviṃ onītapattapāṇi”nti vuttappakārena bhūtaṃ.",
  "tika-s0105t0:828_0": "298. Anupubbiṃ kathanti anupubbaṃ kathetabbaṃ kathaṃ. Tenāha “anupaṭipāṭikatha”nti.",
  "tika-s0105t0:828_1": "Kā pana sāti āha “dānānantaraṃ sīla”ntiādi, tenāyamattho bodhito hoti – dānakathā",
  "tika-s0105t0:828_2": "tāva pacurajanesupi pavattiyā sabbasādhāraṇattā, sukarattā, sīle patiṭṭhānassa upāyabhāvato",
  "tika-s0105t0:828_3": "ca ādito kathetabbā. Pariccāgasīlo hi puggalo pariggahavatthūsu vinissaṭabhāvato",
  "tika-s0105t0:828_4": "sukheneva sīlāni samādiyati, tattha ca suppatiṭṭhito hoti, sīlena dāyakapaṭiggāhakasuddhito",
  "tika-s0105t0:828_5": "parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato,",
  "tika-s0105t0:828_6": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā",
  "tika-s0105t0:828_7": "kathetabbā. Tañce dānasīlaṃ vaṭṭanissitaṃ, ayaṃ bhavasampatti tassa phalanti dassanatthaṃ",
  "tika-s0105t0:828_8": "sīlakathānantaraṃ saggakathā. Tāya hi evaṃ dassitaṃ hoti “imehi dānasīlamayehi, paṇītapaṇītatarādibhedabhinnehi",
  "tika-s0105t0:828_9": "ca puññakiriyavatthūhi etā cātumahārājikādīsu paṇītapaṇītatarādibhedabhinnā aparimeyyā",
  "tika-s0105t0:828_10": "dibbasampattiyo laddhabbā”ti. Svāyaṃ saggo rāgādīhi upakkiliṭṭho, sabbathā pana tehi",
  "tika-s0105t0:828_11": "anupakkiliṭṭho ariyamaggoti dassanatthaṃ saggakathānantaraṃ maggakathā. Maggañca",
  "tika-s0105t0:828_12": "kathentena tadadhigamupāyadassanatthaṃ kāmānaṃ ādīnavo, okāro, saṃkileso, nekkhamme",
  "tika-s0105t0:828_13": "ānisaṃso ca kathetabbo. Saggapariyāpannāpi hi sabbe kāmā nāma bahvādīnavā aniccā",
  "tika-s0105t0:828_14": "addhuvā vipariṇāmadhammā, pageva itareti ādīnavo, sabbepi kāmā hīnā gammā pothujjanikā",
  "tika-s0105t0:828_15": "anariyā anatthasaṃhitāti lāmakabhāvo okāro, sabbepi bhavā kilesānaṃ vatthubhūtāti",
  "tika-s0105t0:828_16": "saṃkileso, sabbasaṃkilesavippayuttaṃ nibbānanti nekkhamme ānisaṃso ca kathetabboti.",
  "tika-s0105t0:828_17": "Ayampi attho bodhitoti veditabbo. Maggoti hi ettha iti-saddena ādyatthena kāmādīnavādīnampi",
  "tika-s0105t0:828_18": "saṅgahoti ayamatthavaṇṇanā katā. Tenāha “seyyathidaṃ – dānakathaṃ sīlakathaṃ saggakathaṃ",
  "tika-s0105t0:828_19": "kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsetī”ti. Vitthāro sāratthadīpaniyaṃ gahetabbo.",
  "tika-s0105t0:829_0": "Kasi-saddo ñāṇena gahaṇeti āha “gahitā”tiādi. Sāmaṃsaddena nivattetabbamatthaṃ dasseti",
  "tika-s0105t0:829_1": "“asādhāraṇā aññesa”nti iminā, lokuttaradhammādhigame parūpadesavigatattā, ekeneva",
  "tika-s0105t0:829_2": "loke paṭhamaṃ anuttarāya sammāsambodhiyā abhisambuddhattā ca aññesamasādhāraṇāti",
  "tika-s0105t0:829_3": "vuttaṃ hoti. Dhammacakkhunti ettha sotāpattimaggova adhippeto, na brahmāyusutte viya",
  "tika-s0105t0:829_4": "heṭṭhimā tayo maggā, na ca cūḷarāhulovādasutte viya āsavakkhayo. “Tassa uppattiākāradassanattha”nti",
  "tika-s0105t0:829_5": "kasmā vuttaṃ, nanu maggañāṇaṃ asaṅkhatadhammārammaṇameva, na saṅkhatadhammārammaṇanti",
  "tika-s0105t0:829_6": "codanaṃ sodhento “tañhī”tiādimāha. Kiccavasenāti asammohapaṭivedhakiccavasena.",
  "tika-s0105t0:830": "Pokkharasātiupāsakattapaṭivedanākathāvaṇṇanā",
  "tika-s0105t0:831_0": "299. Pāḷiyaṃ “diṭṭhadhammo”tiādīsu dassanaṃ nāma ñāṇato aññampi cakkhādidassanaṃ",
  "tika-s0105t0:831_1": "atthīti tannivattanatthaṃ “pattadhammo”ti vuttaṃ. Patti ca ñāṇapattito aññāpi kāyagamanādipatti",
  "tika-s0105t0:831_2": "vijjatīti tato visesadassanatthaṃ “viditadhammo”ti vuttaṃ. Sā panesā viditadhammatā",
  "tika-s0105t0:831_3": "ekadesatopi hotīti nippadesato viditadhammataṃ dassetuṃ “pariyogāḷhadhammo”ti vuttaṃ,",
  "tika-s0105t0:831_4": "tenassa saccābhisambodhameva dīpeti. Maggañāṇañhi ekābhisamayavasena pariññādicatukiccaṃ",
  "tika-s0105t0:831_5": "sādhentaṃ nippadesena catusaccadhammaṃ samantato ogāḷhaṃ nāma hoti. Tenāha “diṭṭho",
  "tika-s0105t0:831_6": "ariyasaccadhammo etenāti diṭṭhadhammo”ti. “Kathaṃ pana ekameva ñāṇaṃ ekasmiṃ khaṇe",
  "tika-s0105t0:831_7": "cattāri kiccāni sādhentaṃ pavattati. Na hi tādisaṃ loke diṭṭhaṃ, na āgamo vā tādiso",
  "tika-s0105t0:831_8": "atthī”ti na vattabbaṃ. Yathā hi padīpo ekasmiṃyeva khaṇe vaṭṭiṃ dahati, snehaṃ pariyādiyati,",
  "tika-s0105t0:831_9": "andhakāraṃ vidhamati, ālokañcāpi dasseti, evametaṃ ñāṇanti daṭṭhabbaṃ. “Maggasamaṅgissa",
  "tika-s0105t0:831_10": "ñāṇaṃ dukkhepetaṃ ñāṇaṃ, dukkhasamudayepetaṃ ñāṇaṃ, dukkhanirodhepetaṃ ñāṇaṃ, dukkhanirodhagāminiyā",
  "tika-s0105t0:831_11": "paṭipadāyapetaṃ ñāṇa”nti suttapadampettha udāharitabbanti.",
  "tika-s0105t0:832_0": "Tiṇṇā vicikicchāti sappaṭibhayakantārasadisā soḷasavatthukā, aṭṭhavatthukā ca vicikicchā",
  "tika-s0105t0:832_1": "anena vitiṇṇā. Vigatā kathaṃkathāti pavattiādīsu “evaṃ nu kho, na nu kho”ti evaṃ",
  "tika-s0105t0:832_2": "pavattikā kathaṃkathā assa vigatā samucchinnā. Visāradabhāvaṃ pattoti sārajjakarānaṃ",
  "tika-s0105t0:832_3": "pāpadhammānaṃ pahīnattā, tappaṭipakkhesu ca sīlādiguṇesu suppatiṭṭhitattā visāradabhāvaṃ",
  "tika-s0105t0:832_4": "veyyattiyaṃ patto adhigato. Sāyaṃ vesārajjappatti suppatiṭṭhitatā katthāti codanāya",
  "tika-s0105t0:832_5": "“satthusāsane”ti vuttanti dassento “kattha? Satthusāsane”ti āha. Attanāva paccakkhato",
  "tika-s0105t0:832_6": "diṭṭhattā, adhigatattā ca na assa paccayo paccetabbo paro atthīti attho. Tatthādhippāyamāha",
  "tika-s0105t0:832_7": "“na parassā”tiādinā. Na vattatīti na pavattati, na paṭipajjati vā, na paraṃ pacceti",
  "tika-s0105t0:832_8": "pattiyāyatīti aparappaccayotipi yujjati. Yaṃ panettha vattabbampi avuttaṃ, tadetaṃ",
  "tika-s0105t0:832_9": "pubbe vuttattā, parato vuccamānattā ca avuttanti veditabbaṃ.",
  "tika-s0105t0:833_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:833_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0105t0:833_2": "sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0105t0:833_3": "mahāgaṇinā mahāveyyākaraṇena ñāṇābhivaṃsadhammasenāpatināmattherena mahādhammarājādhirājagarunā",
  "tika-s0105t0:833_4": "katāya sādhuvilāsiniyā nāma līnatthapakāsaniyā ambaṭṭhasuttavaṇṇanāya līnatthapakāsanā.",
  "tika-s0105t0:834": "Ambaṭṭhasuttavaṇṇanā niṭṭhitā.",
  "tika-s0105t0:835": "4. Soṇadaṇḍasuttavaṇṇanā",
  "tika-s0105t0:836_0": "300. Evaṃ ambaṭṭhasuttaṃ saṃvaṇṇetvā idāni soṇadaṇḍasuttaṃ saṃvaṇṇento yathānupubbaṃ",
  "tika-s0105t0:836_1": "saṃvaṇṇanokāsassa pattabhāvaṃ vibhāvetuṃ, ambaṭṭhasuttassānantaraṃ saṅgītassa suttassa",
  "tika-s0105t0:836_2": "soṇadaṇḍasuttabhāvaṃ vā pakāsetuṃ “evaṃ me sutaṃ…pe… aṅgesūti soṇadaṇḍasutta”nti",
  "tika-s0105t0:836_3": "āha. Sundarabhāvena sātisayāni aṅgāni etesamatthīti aṅgā. Taddhitapaccayassa atisayavisiṭṭhe",
  "tika-s0105t0:836_4": "atthitāatthe pavattito, padhānato rājakumārā, ruḷhivasena pana janapadoti vuttaṃ",
  "tika-s0105t0:836_5": "“aṅgā nāmā”tiādi. Idhāpi adhippetā, na ambaṭṭhasutte eva. “Tadā kirā”tiādi tassā",
  "tika-s0105t0:836_6": "cārikāya kāraṇavacanaṃ. Āgamane ādīnavaṃ dassetvā paṭikkhipanavasena āgantuṃ na dassanti,",
  "tika-s0105t0:836_7": "nānujānissantīti adhippāyo.",
  "tika-s0105t0:837_0": "Nīlāsokakaṇikārakoviḷārakundarājarukkhādisammissatāya taṃ campakavanaṃ nīlādipañcavaṇṇakusumapaṭimaṇḍitaṃ,",
  "tika-s0105t0:837_1": "na campakarukkhānaññeva nīlādipañcavaṇṇakusumatāyāti vadanti, tathārūpāya pana dhātuyā",
  "tika-s0105t0:837_2": "campakarukkhāva nīlādipañcavaṇṇampi kusumaṃ pupphanti. Idānipi hi katthaci dese dissanti,",
  "tika-s0105t0:837_3": "evañca yathārutampi aṭṭhakathāvacanaṃ upapannaṃ hoti. Kusumagandhasugandheti vuttanayena",
  "tika-s0105t0:837_4": "sammissakānaṃ, suddhacampakānaṃ vā kusumānaṃ gandhehi sugandhe. Evaṃ pana vadanto",
  "tika-s0105t0:837_5": "na māpanakāleyeva tasmiṃ nagare campakarukkhā ussannā, atha kho aparabhāgepīti dasseti.",
  "tika-s0105t0:837_6": "Māpanakāle hi campakarukkhānamussannatāya taṃ nagaraṃ “campā”ti nāmaṃ labhi. Issarattāti",
  "tika-s0105t0:837_7": "adhipatibhāvato. Senā etassa atthīti seniko, sveva seniyo. Bahubhāvavisiṭṭhā cettha",
  "tika-s0105t0:837_8": "atthitā taddhitapaccayena jotitāti vuttaṃ “mahatiyā senāya samannāgatattā”ti. Sārasuvaṇṇasadisatāyāti",
  "tika-s0105t0:837_9": "uttamajātisuvaṇṇasadisatāya. Cūḷadukkhakkhandhasuttaṭṭhakathāyaṃ pana evaṃ vuttaṃ",
  "tika-s0105t0:837_10": "“seniyo”ti tassa nāmaṃ, bimbīti attabhāvassa nāmaṃ vuccati, so tassa sārabhūto dassanīyo",
  "tika-s0105t0:837_11": "pāsādiko attabhāvasamiddhiyā bimbisāroti vuccatī”ti.",
  "tika-s0105t0:838_0": "301-2. Saṃhatāti sannipatanavasena saṅghaṭitā, sannipatitāti vuttaṃ hoti. Ekekissāya",
  "tika-s0105t0:838_1": "disāyāti ekekāya padesabhūtāya disāya. Pāḷiyaṃ brāhmaṇagahapatikānamadhippetattā",
  "tika-s0105t0:838_2": "“saṅghino”ti vattabbe “saṅghī”ti puthutte ekavacanaṃ vuttanti dasseti “etesa”nti",
  "tika-s0105t0:838_3": "iminā. Evaṃ ācariyena vuttaṃ, saṅghīti pana dīghavasena bahuvacanampi dissati. Agaṇāti",
  "tika-s0105t0:838_4": "asamūhabhūtā agaṇabandhā, “agaṇanā”tipi pāṭho, ayamevattho, saṅkhyātthassa ayuttattā.",
  "tika-s0105t0:838_5": "Na hi tesaṃ saṅkhyā atthīti. Idaṃ vuttaṃ hoti – pubbe antonagare agaṇāpi pacchā bahinagare",
  "tika-s0105t0:838_6": "gaṇaṃ bhūtā pattāti gaṇībhūtāti. Abhūtatabbhāve hi karāsabhūyoge a-kārassa ī-kārādeso,",
  "tika-s0105t0:838_7": "īpaccayo vā. Rājarājaññādīnaṃ daṇḍadharo purisova tato tato khattiyānaṃ tāyanato",
  "tika-s0105t0:838_8": "rakkhaṇato khattā niruttinayena. So hi yattha tehi pesito, tattha tesaṃ dosaṃ pariharanto",
  "tika-s0105t0:838_9": "yuttapattavasena pucchitamatthaṃ katheti. Tenāha “pucchitapañhe byākaraṇasamattho”ti.",
  "tika-s0105t0:838_10": "Kulāpadesādinā mahatī mattā pamāṇametassāti mahāmatto.",
  "tika-s0105t0:839": "Soṇadaṇḍaguṇakathāvaṇṇanā",
  "tika-s0105t0:840_0": "303. Ekassa rañño āṇāpavattiṭṭhānāni rajjāni nāma, visiṭṭhāni rajjāni virajjāni,",
  "tika-s0105t0:840_1": "tāneva verajjāni, nānāvidhāni verajjāni tathā, tesu jātātiādinā tidhā taddhitanibbacanaṃ.",
  "tika-s0105t0:840_2": "Vicitrā hi taddhitavuttīti. Yaññānubhavanatthanti yassa kassaci yaññassa anubhavanatthaṃ.",
  "tika-s0105t0:840_3": "Teti nānāverajjakā brāhmaṇā. Tassāti soṇadaṇḍabrāhmaṇassa. Uttamabrāhmaṇoti abhijanasampattiyā,",
  "tika-s0105t0:840_4": "vittasampattiyā, vijjāsampattiyā ca uggatataro, uḷāro vā brāhmaṇo. Āvaṭṭanīmāyā vuttāva.",
  "tika-s0105t0:840_5": "Lābhamaccherena nippīḷitatāya asannipāto bhavissati.",
  "tika-s0105t0:841_0": "Aṅgeti gameti attano phalaṃ ñāpeti, sayaṃ vā aṅgīyati gamīyati ñāyatīti aṅgaṃ, hetu.",
  "tika-s0105t0:841_1": "Tenāha “kāraṇenā”ti. Lokadhammatānussaraṇena aparānipi kāraṇāni āhaṃsūti dassento “eva”ntiādimāha.",
  "tika-s0105t0:842_0": "Dvīhi pakkhehīti mātupakkhena, pitupakkhena cāti dvīhi ñātipakkhehi. “Ubhato sujāto”ti",
  "tika-s0105t0:842_1": "hi etthakeyeva vutte yehi kehici dvīhi bhāgehi sujātattaṃ vijāneyya, sujātasaddo",
  "tika-s0105t0:842_2": "ca “sujāto cārudassano”tiādīsu ārohasampattipariyāyopi hotīti jātivaseneva sujātattaṃ",
  "tika-s0105t0:842_3": "vibhāvetuṃ “mātito ca pitito cā”ti vuttaṃ. Tenāha “bhoto mātā brāhmaṇī”tiādi. Evanti",
  "tika-s0105t0:842_4": "vuttappakārena, mātupakkhato ca pitupakkhato ca paccekaṃ tividhena ñātiparivaṭṭenāti",
  "tika-s0105t0:842_5": "vuttaṃ hoti. “Saṃsuddhagahaṇiko”ti imināpi “mātito ca pitito cā”ti vuttamevatthaṃ",
  "tika-s0105t0:842_6": "samatthetīti āha “saṃsuddhā te mātugahaṇī”ti, saṃsuddhāva anaññapurisasādhāraṇāti",
  "tika-s0105t0:842_7": "attho. Anorasaputtavasenāpi hi loke mātāpitusamaññā dissati, idha panassa orasaputtavaseneva",
  "tika-s0105t0:842_8": "icchitāti dassetuṃ “saṃsuddhagahaṇiko”ti vuttaṃ. Gabbhaṃ gaṇhāti dhāretīti gahaṇī,",
  "tika-s0105t0:842_9": "tatiyāvaṭṭasaṅkhāto gabbhāsayasaññito mātukucchipadeso samavepākiniyāti samavipācaniyā.",
  "tika-s0105t0:842_10": "Etthāti mahāsudassanasutte. Yathābhuttamāhāraṃ vipācanavasena gaṇhāti na chaḍḍetīti",
  "tika-s0105t0:842_11": "gahaṇī, kammajatejodhātu, yā “udaraggī”ti loke paññāyati.",
  "tika-s0105t0:843_0": "Pitupitāti pituno pitā. Pitāmahoti āmaha-paccayena taddhitasiddhi. “Catuyuga”ntiādīsu",
  "tika-s0105t0:843_1": "viya taṃ tadatthe yujjitabbato kālaviseso yugaṃ nāma. Etaṃ yugasaddena āyuppamāṇavacanaṃ",
  "tika-s0105t0:843_2": "abhilāpamattaṃ lokavohāravacanamattameva, adhippetatthato pana pitāmahoyeva pitāmahayugasaddena",
  "tika-s0105t0:843_3": "vutto tasseva padhānabhāvena adhippetattāti adhippāyo. Tato uddhanti pitāmahato upari.",
  "tika-s0105t0:843_4": "Tenāha “pubbapurisā”ti, tadavasesā pubbakā cha purisāti attho. Purisaggahaṇañcettha",
  "tika-s0105t0:843_5": "ukkaṭṭhaniddesena katanti daṭṭhabbaṃ. Evañhi “mātito”ti pāḷivacanaṃ samatthitaṃ hoti.",
  "tika-s0105t0:844_0": "Tatrāyamaṭṭhakathāmuttakanayo – mātā ca pitā ca pitaro, pitūnaṃ pitaro pitāmahā,",
  "tika-s0105t0:844_1": "tesaṃ yugo dvando pitāmahayugo, tasmā, yāva sattamā pitāmahayugā pitāmahadvandāti",
  "tika-s0105t0:844_2": "attho veditabbo, evañca pitāmahaggahaṇeneva mātāmahopi gahito. Yugasaddo cettha ekaseso",
  "tika-s0105t0:844_3": "“yugo ca yugo ca yugo”ti, ato tattha tattha ñātiparivaṭṭe pitāmahadvandaṃ gahitaṃ hotīti.",
  "tika-s0105t0:845_0": "“Yāva sattamā pitāmahayugā”ti idaṃ kākāpekkhanamiva ubhayattha sambandhagatanti āha",
  "tika-s0105t0:845_1": "“eva”ntiādi. Yāva sattamo puriso, tāva akkhitto anupakuṭṭho jātivādenāti sambandho.",
  "tika-s0105t0:845_2": "Akkhittoti appattakhepo. Anavakkhittoti saddhathālipākādīsu na chaḍḍito. Na upakuṭṭhoti",
  "tika-s0105t0:845_3": "na upakkosito. “Jātivādenā”ti idaṃ hetumhi karaṇavacananti dassetuṃ “kena kāraṇenā”tiādi",
  "tika-s0105t0:845_4": "vuttaṃ. Itipīti imināpi kāraṇena. Ettha ca “ubhato…pe… yugā”ti etena brāhmaṇassa",
  "tika-s0105t0:845_5": "yonidosābhāvo dassito saṃsuddhagahaṇikabhāvakittanato, “akkhitto”ti etena kiriyāparādhābhāvo.",
  "tika-s0105t0:845_6": "Kiriyāparādhena hi sattā khepaṃ pāpuṇanti. “Anupakuṭṭho”ti etena ayuttasaṃsaggābhāvo.",
  "tika-s0105t0:845_7": "Ayuttasaṃsaggañhi paṭicca sattā akkosaṃ labhantīti.",
  "tika-s0105t0:846_0": "Issaroti ādhipateyyasaṃvattaniyakammabalena īsanasīlo, sā panassa issaratā vibhavasampattipaccayā",
  "tika-s0105t0:846_1": "pākaṭā jātā, tasmā aḍḍhabhāvapariyāyena dassento “aḍḍhoti issaro”ti āha. Mahantaṃ",
  "tika-s0105t0:846_2": "dhanamassa bhūmigataṃ, vehāsagatañcāti mahaddhano. Tassāti tassa tassa guṇassa, ayameva",
  "tika-s0105t0:846_3": "ca pāṭho adhunā dissati. Aguṇaṃyeva dassemāti anvayato tassa guṇaṃ vatvā byatirekato",
  "tika-s0105t0:846_4": "bhagavato anupasaṅkamanakāraṇaṃ aguṇameva dassema.",
  "tika-s0105t0:847_0": "Adhikarūpoti visiṭṭharūpo uttamasarīro. Dassanaṃ arahatīti dassanīyoti āha “dassanayoggo”ti.",
  "tika-s0105t0:847_1": "Pasādaṃ āvahatīti pāsādiko. Tenāha “pasādajananato”ti. Pokkharasaddo idha sundaratthe,",
  "tika-s0105t0:847_2": "sarīratthe ca niruḷho. Vaṇṇassāti vaṇṇadhātuyā. Pakāsaniyena parisuddhanimittena",
  "tika-s0105t0:847_3": "vaṇṇasaddassa vaṇṇadhātuyaṃ pavattanato tannimittameva vaṇṇatā, sā ca vaṇṇanissitāti",
  "tika-s0105t0:847_4": "abhedavasena vuttaṃ “uttamena parisuddhena vaṇṇenā”ti. Sarīraṃ pana sannivesavisiṭṭhaṃ",
  "tika-s0105t0:847_5": "karacaraṇagīvāsīsādisamudāyaṃ, tañca avayavabhūtena saṇṭhānanimittena gayhati, tasmā",
  "tika-s0105t0:847_6": "tannimittameva pokkharatāti vuttaṃ “sarīrasaṇṭhānasampattiyā”ti, uttamāya sarīrasaṇṭhānasampattiyātipi",
  "tika-s0105t0:847_7": "yojetabbaṃ. Atthavasā hi liṅgavibhattivipariṇāmo. Sabbesu vaṇṇesu suvaṇṇavaṇṇova",
  "tika-s0105t0:847_8": "uttamoti āha “parisuddhavaṇṇesupi seṭṭhena suvaṇṇavaṇṇena samannāgato”ti. Tathā hi",
  "tika-s0105t0:847_9": "buddhā, cakkavattino ca suvaṇṇavaṇṇāva honti. Yasmā pana vacchasasaddo sarīrābhe",
  "tika-s0105t0:847_10": "pavattati, tasmā brahmavacchasīti uttamasarīrābho, suvaṇṇābho icceva attho. Imameva",
  "tika-s0105t0:847_11": "hi atthaṃ sandhāya “mahābrahmuno sarīrasadiseneva sarīrena samannāgato”ti vuttaṃ,",
  "tika-s0105t0:847_12": "na brahmujugattataṃ. Okāsoti sabbaṅgapaccaṅgaṭṭhānaṃ. Ārohapariṇāhasampattiyā, avayavapāripūriyā",
  "tika-s0105t0:847_13": "ca dassanassa okāso na khuddakoti attho. Tenāha “sabbānevā”tiādi.",
  "tika-s0105t0:848_0": "Sīlanti yamaniyamalakkhaṇaṃ sīlaṃ, taṃ panassa rattaññutāya vuddhaṃ vaddhitanti visesato",
  "tika-s0105t0:848_1": "“vuddhasīlī”ti vuttaṃ. Vuddhasīlenāti sabbadā sammāyogato vuddhena dhuvasīlena. Evañca",
  "tika-s0105t0:848_2": "katvā padattayampetaṃ adhippetatthato visiṭṭhaṃ hoti, saddatthamattaṃ pana sandhāya",
  "tika-s0105t0:848_3": "“idaṃ vuddhasīlīpadasseva vevacana”nti vuttaṃ. Pañcasīlato paraṃ tattha sīlassa abhāvato,",
  "tika-s0105t0:848_4": "tesamajānanato ca “pañcasīlamattamevā”ti āha.",
  "tika-s0105t0:849_0": "Vācāya parimaṇḍalapadabyañjanatā eva sundarabhāvoti vuttaṃ “sundarā parimaṇḍalapadabyañjanā”ti.",
  "tika-s0105t0:849_1": "Ṭhānakaraṇasampattiyā, sikkhāsampattiyā ca kassacipi anūnatāya parimaṇḍalapadāni",
  "tika-s0105t0:849_2": "byañjanāni akkharāni etissāti parimaṇḍalapadabyañjanā. Akkharameva hi taṃtadatthavācakabhāvena",
  "tika-s0105t0:849_3": "paricchinnaṃ padaṃ. Atha vā padameva atthassa byañjakattā byañjanaṃ, sithiladhanitādiakkharapāripūriyā",
  "tika-s0105t0:849_4": "ca padabyañjanassa parimaṇḍalatā, parimaṇḍalaṃ padabyañjanametissāti tathā. Apica",
  "tika-s0105t0:849_5": "pajjati attho etenāti padaṃ, nāmādi, yathādhippetamatthaṃ byañjetīti byañjanaṃ, vākyaṃ,",
  "tika-s0105t0:849_6": "tesaṃ paripuṇṇatāya parimaṇḍalapadabyañjanā. Atthaviññāpane sādhanatāya vācāva karaṇaṃ",
  "tika-s0105t0:849_7": "vākkaraṇanti tulyādhikaraṇataṃ dassetuṃ “udāharaṇaghoso”ti vuttaṃ, vacībhedasaddoti",
  "tika-s0105t0:849_8": "attho. Tassa brāhmaṇassa, tena vā bhāsitabbassa atthassa guṇaparipuṇṇabhāvena pūre",
  "tika-s0105t0:849_9": "guṇehi paripuṇṇabhāve bhavāti porī. Puna pureti rājadhānīmahānagare. Bhavattāti saṃvaḍḍhattā.",
  "tika-s0105t0:849_10": "Sukhumālattanenāti sukhumālabhāvena, iminā tassā vācāya mudusaṇhattamāha. Apalibuddhāyāti",
  "tika-s0105t0:849_11": "pittasemhādīhi apariyonaddhāya, hetugabbhapadametaṃ. Tato eva hi yathāvuttadosābhāvoti.",
  "tika-s0105t0:849_12": "Ḍaṃsetvā viya ekadesakathanaṃ sandiṭṭhaṃ, saṇikaṃ cirāyitvā kathanaṃ vilambitaṃ,",
  "tika-s0105t0:849_13": "“sanniddhavilambitādī”tipi pāṭho. Saddena ajanakaṃ vacinaṃ, mammakasaṅkhātaṃ vā ekakkharameva",
  "tika-s0105t0:849_14": "dvattikkhattumuccāraṇaṃ sanniddhaṃ. Ādisaddena dukkhalitānukaḍḍhitādīni saṅgaṇhāti.",
  "tika-s0105t0:849_15": "Eḷāgaḷenāti eḷāpaggharaṇena. “Eḷā gaḷantī”ti vuttasseva dvidhā atthaṃ dassetuṃ “lālā",
  "tika-s0105t0:849_16": "vā paggharantī”tiādi vuttaṃ. “Passe’ḷamūgaṃ uragaṃ dujivha”ntiādīsu viya hi eḷāsaddo",
  "tika-s0105t0:849_17": "lālāya, kheḷe ca pavattati. Kheḷaphusitānīti kheḷabindūni.",
  "tika-s0105t0:850_0": "Tatrāyamaṭṭhakathāmuttakanayo – elanti doso vuccati “yā sā vācā nelā kaṇṇasukhā”tiādīsu",
  "tika-s0105t0:850_1": "viya. Duppaññā ca sadosameva kathaṃ kathentā elaṃ paggharāpenti, tasmā tesaṃ vācā",
  "tika-s0105t0:850_2": "elagaḷā nāma hoti, tabbiparītāyāti attho. “Ādimajjhapariyosānaṃ pākaṭaṃ katvā”ti",
  "tika-s0105t0:850_3": "iminā tassā vācāya atthapāripūriṃ vadati. Viññāpanasaddena etassa sambandho.",
  "tika-s0105t0:851_0": "Jarājiṇṇatāya jiṇṇoti khaṇḍiccapāliccādibhāvamāpādito. Vuddhimariyādappattoti vuddhiyā",
  "tika-s0105t0:851_1": "paricchedaṃ pariyantaṃ patto. Jātimahallakatāyāti upapattiyā mahallakabhāvena. Tenāha",
  "tika-s0105t0:851_2": "“cirakālappasuto”ti. Addhasaddo addhānapariyāyo dīghakālavācako. Kittako pana soti",
  "tika-s0105t0:851_3": "āha “dve tayo rājaparivaṭṭe”ti, dvinnaṃ tiṇṇaṃ rājūnaṃ rajjapasāsanapaṭipāṭiyoti",
  "tika-s0105t0:851_4": "attho. “Addhagato”ti vatvāpi kataṃ vayogahaṇaṃ osānavayāpekkhanti vuttaṃ “pacchimavayaṃ",
  "tika-s0105t0:851_5": "sampatto”ti. Pacchimo tatiyabhāgoti vassasatassa tidhā katesu bhāgesu tatiyo osānabhāgo.",
  "tika-s0105t0:851_6": "Paccekaṃ tettiṃsavassato ca adhikamāsapakkhādipi vibhajīyati, tasmā sattasaṭṭhime",
  "tika-s0105t0:851_7": "vasse yathārahaṃ labbhamānamāsapakkhadivasato paṭṭhāya pacchimavayo veditabbo. Ācariyasāriputtattherenapi",
  "tika-s0105t0:851_8": "hi imamevatthaṃ sandhāya “sattasaṭṭhivassato paṭṭhāya pacchimavayo koṭṭhāso”ti vuttaṃ.",
  "tika-s0105t0:851_9": "Itarathā hi “pacchimavayo nāma vassasatassa pacchimo tatiyabhāgo”ti aṭṭhakathāvacanena virodho bhaveyyāti.",
  "tika-s0105t0:852_0": "Evaṃ kevalajātivasena paṭhamavikappaṃ vatvā guṇamissakavasenapi dutiyavikappaṃ vadantena",
  "tika-s0105t0:852_1": "“apicā”tiādi āraddhaṃ. Tattha nāyaṃ jiṇṇatā vayomattena, atha kho kulaparivaṭṭena",
  "tika-s0105t0:852_2": "purāṇatāti āha “jiṇṇoti porāṇo”tiādi. Cirakālappavattakulanvayoti cirakālaṃ pavattakulaparivaṭṭo,",
  "tika-s0105t0:852_3": "tenāssa kulavasena uditoditabhāvamāha. “Vayoanuppatto”ti iminā jātivuddhiyā vakkhamānattā,",
  "tika-s0105t0:852_4": "guṇavuddhiyā ca tato sātisayattā “vuddhoti sīlācārādiguṇavuddhiyā yutto”ti vuttaṃ.",
  "tika-s0105t0:852_5": "Vakkhamānaṃ pati pārisesaggahaṇañhetaṃ. Tathā jātimahallakatāyapi teneva padena vakkhamānattā,",
  "tika-s0105t0:852_6": "vibhavamahattatāya ca anavasesitattā “mahallakoti vibhavamahantatāya samannāgato”ti",
  "tika-s0105t0:852_7": "āha. Maggapaṭipannoti brāhmaṇānaṃ yuttapaṭipattivīthiṃ avokkamma caraṇavasena upagatoti",
  "tika-s0105t0:852_8": "atthaṃ dasseti “brāhmaṇāna”ntiādinā. Jātivuddhabhāvamanuppatto, tampi antimavayaṃ",
  "tika-s0105t0:852_9": "pacchimavayameva anuppattoti sādhippāyayojanā. Iminā hi pacchimavayavasena jātivuddhabhāvaṃ dassetīti.",
  "tika-s0105t0:853": "Buddhaguṇakathāvaṇṇanā",
  "tika-s0105t0:854_0": "304. Tādisehi mahānubhāvehi saddhiṃ yugaggāhavasena ṭhapanampi na mādisānaṃ paṇḍitajātīnamanucchavikaṃ,",
  "tika-s0105t0:854_1": "kuto pana ukkaṃsavasena ṭhapananti idaṃ brāhmaṇassa na yuttarūpanti dassento “na",
  "tika-s0105t0:854_2": "kho pana meta”ntiādimāha. Tattha yepi guṇā attano guṇehi sadisā, tepi guṇe uttaritareyeva",
  "tika-s0105t0:854_3": "maññamāno pakāsetīti sambandho. Sadisāti ca ekadesena sadisā. Na hi buddhānaṃ guṇehi",
  "tika-s0105t0:854_4": "sabbathā sadisā kecipi guṇā aññesu labbhanti. “Ko cāha”ntiādi uttaritarākāradassanaṃ.",
  "tika-s0105t0:854_5": "Ahañca kīdiso nāma hutvā sadiso bhavissāmi, samaṇassa…pe… guṇā ca kīdisā nāma hutvā",
  "tika-s0105t0:854_6": "sadisā bhavissantīti sādhippāyayojanā. Keci navaṃ pāṭhaṃ karonti, ayameva mūlapāṭho",
  "tika-s0105t0:854_7": "yathā taṃ ambaṭṭhasutte “ko cāhaṃ bho gotama sācariyako, kā ca anuttarā vijjācaraṇasampadā”ti.",
  "tika-s0105t0:854_8": "Itareti attano guṇehi asadise guṇe, “pakāsetī”ti imināva sambandho. Ekantenevāti",
  "tika-s0105t0:854_9": "sadisaguṇānaṃ viya pasaṅgābhāvena.",
  "tika-s0105t0:855_0": "Evaṃ niyāmento soṇadaṇḍo idaṃ atthajātaṃ dīpeti. Yathā hīti ettha hi-saddo kāraṇe.",
  "tika-s0105t0:855_1": "Tenāha “tasmā mayameva arahāmā”ti. Gopadakanti gāviyā khuraṭṭhāne ṭhitaudakaṃ. Guṇeti",
  "tika-s0105t0:855_2": "sadisaguṇepi, pageva asadisaguṇe.",
  "tika-s0105t0:856": "Saṭṭhikulasatasahassanti saṭṭhisahassādhikaṃ kulasatasahassaṃ. Dhammapadaṭṭhakathādīsu pana katthaci bhagavato asītikulasahassatāvacanaṃ ekekapakkhameva sandhāyāti veditabbaṃ.",
  "tika-s0105t0:857_0": "Sudhāmaṭṭhapokkharaṇiyoti sudhāya parikammakatā pokkharaṇiyo. Sattaratanānanti sattahi",
  "tika-s0105t0:857_1": "ratanehi. Pūrayoge hi karaṇatthe bahulaṃ chaṭṭhīvacanaṃ. Pāsādaniyūhādayoti uparipāsāde",
  "tika-s0105t0:857_2": "ṭhitatulāsīsādayo. “Sattaratanāna”nti adhikāro, abhedepi bhedavohāro esa. Kulapariyāyenāti",
  "tika-s0105t0:857_3": "suddhodanamahārājassa asambhinnakhattiyakulānukkamena. Tesupīti catūsu nidhīsupi.",
  "tika-s0105t0:857_4": "Gahitaṃ gahitaṃ ṭhānaṃ pūratiyeva dhanena pākatikameva hoti, na ūnaṃ.",
  "tika-s0105t0:858_0": "Bhaddakenāti sundarena. Pacchimavaye vuttanayena paṭhamavayo veditabbo. Mātāpitūnaṃ",
  "tika-s0105t0:858_1": "anicchāya pabbajjāva anādaro tena yutte atthe sāmivacananti vuttaṃ hoti. Etesanti",
  "tika-s0105t0:858_2": "mātāpitūnaṃ. Kanditvāti “kahaṃ piyaputtakā”tiādinā paridevitvā.",
  "tika-s0105t0:859_0": "Aparimāṇoyevāti “ettako eso”ti kenaci paricchinditumasakkuṇeyyatāya aparicchinnoyeva.",
  "tika-s0105t0:859_1": "Dve veḷū adhokaṭimattakameva hontīti āha “dvinnaṃ veḷūnaṃ upari kaṭimattamevā”ti.",
  "tika-s0105t0:859_2": "Pāramitānubhāvena brāhmaṇassa eva paññāyati, bhagavā pana tadā pakatippamāṇovāti",
  "tika-s0105t0:859_3": "dassetuṃ “paññāyamāno”ti vuttamiva dissati, vīmaṃsitvā gahetabbaṃ. “Na hī”tiādinā",
  "tika-s0105t0:859_4": "pāramitābaleneva evaṃ aparimāṇatā, na iddhibalenāti dassetī”ti vadanti. Atuloti asadiso.",
  "tika-s0105t0:859_5": "“Dhammapade gāthamāhā”ti katthaci pāṭho ayuttova. Na hi dhammapade ayaṃ gāthā dissati.",
  "tika-s0105t0:859_6": "Sudhāpiṇḍiyattherāpadānādīsu panāyaṃ gāthā āgatā, sā ca kho aññavatthusmiṃ eva, na",
  "tika-s0105t0:859_7": "imasmiṃ vatthumhi, tasmā pāḷivasena saṅgītimanāruḷhā pakiṇṇakadesanāyevāyaṃ gāthāti daṭṭhabbaṃ.",
  "tika-s0105t0:860_0": "Tattha te tādiseti pariyāyavacanametaṃ “appaṃ vassasataṃ āyu, idānetarahi vijjatī”tiādīsu",
  "tika-s0105t0:860_1": "viya, “etādise”tipi paṭhanti, tadasundaraṃ apadānādīsu tathā adissanato. Kilesaparinibbānena",
  "tika-s0105t0:860_2": "parinibbute kutocipi abhaye te tādise pūjayato ettha idaṃ puññaṃ kenaci mahānubhāvena",
  "tika-s0105t0:860_3": "api saṅkhātuṃ na sakkāti attho.",
  "tika-s0105t0:861_0": "Bāhantaranti dvinnaṃ bāhūnamantaraṃ. Dvādasa yojanasatānīti dvādasādhikāni yojanasatāni.",
  "tika-s0105t0:861_1": "Bahalantarenāti samantā sarīrapariṇāhappamāṇena. Puthulatoti vitthārato. Aṅgulipabbānīti",
  "tika-s0105t0:861_2": "ekekāni aṅgulipabbāni. Bhamukantaranti dvinnaṃ bhamukānamantaraṃ. Mukhaṃ vitthārato",
  "tika-s0105t0:861_3": "dviyojanasataṃ parimaṇḍalato visuṃ vuttattā. “Ediso bhagavā”ti yā parehi vuttā kathā,",
  "tika-s0105t0:861_4": "tassā anurūpanti yathākathaṃ, iminā aññehi vuttaṃ bhagavato vaṇṇakathaṃ sutvā oloketukāmatāya",
  "tika-s0105t0:861_5": "āgatoti dasseti, yathākathanti vā kīdisaṃ. “Yathākathaṃ pana tumhe bhikkhave samaggā",
  "tika-s0105t0:861_6": "sammodamānā avivadamānā phāsukaṃ vassaṃ vasitthā”tiādīsu viya hi pucchāyaṃ esa nipātasamudāyo, eko vā nipāto.",
  "tika-s0105t0:862_0": "Gandhakuṭipariveṇeti gandhakuṭiyā pariveṇe, gandhakuṭito bahi pariveṇabbhantareti",
  "tika-s0105t0:862_1": "attho. Tatthāti mañcake. “Sīhaseyyaṃ kappesī”ti yathā rāhu asurindo āyāmato, vitthārato,",
  "tika-s0105t0:862_2": "ubbedhato ca bhagavato rūpakāyassa paricchedaṃ gahetuṃ na sakkoti, tathā rūpaṃ iddhābhisaṅkhāraṃ",
  "tika-s0105t0:862_3": "abhisaṅkharonto sīhaseyyaṃ kappesī”ti evaṃ ācariyena vuttaṃ, “tadetaṃ ‘na mayā asurinda",
  "tika-s0105t0:862_4": "adhomukhena pāramiyo pūritā, uddhaggameva katvā dānaṃ dinna”nti aṭṭhakathāvacanena",
  "tika-s0105t0:862_5": "accantameva viruddhaṃ hoti. Etañhi gandhakuṭidvāravivaraṇādīsu viya pāramitānubhāvasiddhidassanaṃ,",
  "tika-s0105t0:862_6": "aññathā tadeva vacanaṃ vattabbaṃ bhaveyyā”ti vadanti, vīmaṃsitvā sampaṭicchitabbaṃ.",
  "tika-s0105t0:862_7": "Adhomukhenāti osakkitavīriyataṃ sandhāya vuttaṃ, uddhaggamevāti anosakkitavīriyataṃ,",
  "tika-s0105t0:862_8": "ubbhakoṭikaṃ katvāti attho. Tadā rāhu upāsakabhāvaṃ paṭivedesīti āha “taṃ divasa”ntiādi.",
  "tika-s0105t0:863_0": "Kilesehi ārakattā ariyaṃ niruttinayena, atoyeva uttamatā parisuddhatāti vuttaṃ “uttamaṃ",
  "tika-s0105t0:863_1": "parisuddha”nti. Anavajjaṭṭhena kusalaṃ, na sukhavipākaṭṭhena tassa arahatamasambhavato.",
  "tika-s0105t0:863_2": "Kusalasīlenāti anavajjeneva viddhastasavāsanakilesena sīlena. Evañca katvā padacatukkampetaṃ",
  "tika-s0105t0:863_3": "adhippetatthato visiṭṭhaṃ hoti, saddatthamattaṃ pana sandhāya “idamassa vevacana”nti vuttaṃ.",
  "tika-s0105t0:864_0": "Katthaci caturāsītipāṇasahassāni, katthaci aparimāṇāpi devamanussāti atthaṃ sandhāya",
  "tika-s0105t0:864_1": "“bhagavato ekekāya dhammadesanāyā”tiādimāha. Mahāsamayasutta maṅgalasutta- desanādīsu",
  "tika-s0105t0:864_2": "hi catuvīsatiyā ṭhānesu asaṅkhyeyyā aparimeyyā devamanussā maggaphalāmataṃ piviṃsu.",
  "tika-s0105t0:864_3": "Koṭisatasahassādiparimāṇenapi bahū eva, nidassanavasena panevaṃ vuttaṃ. Tasmā anuttarasikkhāpakabhāvena",
  "tika-s0105t0:864_4": "bhagavā bahūnaṃ ācariyo, tesaṃ ācariyabhūtānaṃ sāvakānamācariyabhāvena sāvakaveneyyānaṃ",
  "tika-s0105t0:864_5": "pācariyo. Bhagavatā hi dinnanaye ṭhatvā sāvakā veneyyaṃ vinenti, tasmā bhagavāva",
  "tika-s0105t0:864_6": "tesaṃ padhāno ācariyoti.",
  "tika-s0105t0:865_0": "Vadantassādhippetova attho pamāṇaṃ, na lakkhaṇahārādivisayoti āha “brāhmaṇo panā”tiādi.",
  "tika-s0105t0:865_1": "“Imassa vā pūtikāyassā”ti pāṭhāvasāne peyyālaṃ katvā “kelanā paṭikelanā”ti vuttaṃ.",
  "tika-s0105t0:865_2": "Ayañhi khuddakavatthuvibhaṅgapāḷi “bāhirānaṃ vā parikkhārānaṃ maṇḍanā”tiādi peyyālavasena",
  "tika-s0105t0:865_3": "gayhati. Tattha imassa vā pūtikāyassāti imassa vā manussasarīrassa. Yathā hi tadahujātopi",
  "tika-s0105t0:865_4": "siṅgālo “jarasiṅgālo” tveva, ūruppamāṇāpi ca galocilatā “pūtilatā” tveva saṅkhyaṃ",
  "tika-s0105t0:865_5": "gacchati, evaṃ suvaṇṇavaṇṇopi manussasarīro “pūtikāyo” tveva, tassa maṇḍanāti attho.",
  "tika-s0105t0:865_6": "Kelanāti kīḷanā. “Kelāyanā”tipi paṭhanti. Paṭikelanāti paṭikīḷanā. Capalassa bhāvo",
  "tika-s0105t0:865_7": "cāpalyaṃ, cāpallaṃ vā, yena samannāgato puggalo vassasatikopi samāno tadahujātadārako",
  "tika-s0105t0:865_8": "viya hoti, tassedamadhivacananti veditabbaṃ.",
  "tika-s0105t0:866_0": "Apāpe pure karoti, na vā pāpaṃ pure karotīti apāpapurekkhāroti yuttāyuttasamāsena",
  "tika-s0105t0:866_1": "duvidhamatthaṃ dassetuṃ “apāpe navalokuttaradhamme”tiādi vuttaṃ. Apāpeti ca pāpapaṭipakkhe,",
  "tika-s0105t0:866_2": "pāpavirahite vā. Brahmani seṭṭhe bhagavati bhavā tassa dhammadesanāvasena ariyāya",
  "tika-s0105t0:866_3": "jātiyā jātattā, brahmuno vā bhagavato apaccaṃ garukaraṇādinā, yathānusiṭṭhaṃ paṭipattiyā",
  "tika-s0105t0:866_4": "ca, brahmaṃ vā seṭṭhaṃ ariyamaggaṃ jānātīti brahmaññā, ariyasāvakasaṅkhātā pajā.",
  "tika-s0105t0:866_5": "Tenāha “sāriputtamoggallānā”tiādi. Brāhmaṇapajāyāti bahitapāpapajāya. “Apāpapurekkhāro”ti",
  "tika-s0105t0:866_6": "ettha “purekkhāro”ti padamadhikāroti dasseti “etissāya ca pajāya purekkhāro”ti iminā.",
  "tika-s0105t0:866_7": "Ca-saddo samuccayattho “na kevalaṃ apāpapurekkhāro eva, atha kho brahmaññāya ca pajāya",
  "tika-s0105t0:866_8": "sambandhabhūtāya purekkhāro”ti. “Ayañhī”tiādi adhippāyamattadassanaṃ. “Apāpapurekkhāro”ti",
  "tika-s0105t0:866_9": "idaṃ “brahmaññāya pajāyā”ti imināva sambandhitabbaṃ, na ca paccekamatthadīpakaṃ,",
  "tika-s0105t0:866_10": "pakatibrāhmaṇajātivasenapi cetassa attho veditabboti dassento “apicā”tiādimāha. Ayuttasamāso",
  "tika-s0105t0:866_11": "cāyaṃ. Pāpanti pāpakammaṃ, ahitaṃ dukkhanti attho. Tassa sambandhipekkhattā kassā",
  "tika-s0105t0:866_12": "apāpapurekkhāroti pucchāya evamāhāti dassetuṃ “kassā”tiādi vuttaṃ. “Attanā”tiādi",
  "tika-s0105t0:866_13": "tadatthavivaraṇaṃ. Brāhmaṇapajāyāti brāhmaṇajātipajāya.",
  "tika-s0105t0:867_0": "Rañjanti aṭṭaṃ bhajanti rājāno etenāti raṭṭhaṃ, ekassa rañño rajjabhūtakāsikosalādimahājanapadā.",
  "tika-s0105t0:867_1": "Janā pajjanti sukhajīvikaṃ pāpuṇanti etthāti janapado, ekassa rañño rajje ekekakoṭṭhāsabhūtā",
  "tika-s0105t0:867_2": "uttarapathadakkhiṇapathādikhuddakajanapadā. Tatthāti tathā āgatesu. Pucchāyāti attanā",
  "tika-s0105t0:867_3": "abhisaṅkhatāya pucchāya. Vissajjanāsampaṭicchaneti vissajjanāya attano ñāṇena sampaṭiggahaṇe.",
  "tika-s0105t0:867_4": "Kesañci upanissayasampattiṃ, ñāṇaparipākaṃ, cittācārañca ñatvā bhagavāva pucchāya",
  "tika-s0105t0:867_5": "ussāhaṃ janetvā vissajjetīti adhippāyo.",
  "tika-s0105t0:868_0": "“Tattha katamaṃ sākhalya”ntiādi nikkhepakaṇḍapāḷi. Addhānadarathanti dīghamaggāgamanaparissamaṃ.",
  "tika-s0105t0:868_1": "Assāti bhagavato, mukhapadumanti sambandho. Bālātapasamphassanenevāti abhinavuggatasūriyaraṃsisamphassanena",
  "tika-s0105t0:868_2": "iva. Tathā hi sūriyo “padmabandhū”ti loke pākaṭo, cando pana “kumudabandhū”ti. Puṇṇacandassa",
  "tika-s0105t0:868_3": "siriyā samānā sirī etassāti puṇṇacandasassirikaṃ. Kathaṃ nikkujjitasadisatāti āha",
  "tika-s0105t0:868_4": "“sampattāyā”tiādi. Ettha pana “ehi svāgatavādī”ti iminā sukhasambhāsapubbakaṃ piyavāditaṃ",
  "tika-s0105t0:868_5": "dasseti, “sakhilo”ti iminā saṇhavācataṃ, “sammodako”ti iminā paṭisandhārakusalataṃ,",
  "tika-s0105t0:868_6": "“abbhākuṭiko”ti iminā sabbattheva vippasannamukhataṃ, “uttānamukho”ti iminā sukhasallāpataṃ,",
  "tika-s0105t0:868_7": "“pubbabhāsī”ti iminā dhammānuggahassa okāsakaraṇena hitajjhāsayataṃ dassetīti veditabbaṃ.",
  "tika-s0105t0:869": "Yattha kirāti ettha kira-saddo arucisūcane –",
  "tika-s0105t0:870": "“Khaṇavatthuparittattā, āpāthaṃ na vajanti ye;",
  "tika-s0105t0:871": "Te dhammārammaṇā nāma, ye’saṃ rūpādayo kirā”ti. –",
  "tika-s0105t0:872_0": "Ādīsu (abhidhammāvatāra-aṭṭhakathāyaṃ ārammaṇavibhāge chaṭṭhaanucchede – 77) viya,",
  "tika-s0105t0:872_1": "tena bhagavatā adhivutthapadese na devatānubhāvena manussānaṃ anupaddavatā, atha",
  "tika-s0105t0:872_2": "kho buddhānubhāvenāti dasseti. Buddhānubhāveneva hi tā ārakkhaṃ gaṇhanti. Paṃsupisācakādayoti",
  "tika-s0105t0:872_3": "paṃsunissitapisācakādayo. Ādisaddena bhūtarakkhasādīnaṃ gahaṇaṃ. Idāni buddhānubhāvameva",
  "tika-s0105t0:872_4": "pākaṭaṃ katvā dassetuṃ “apicā”tiādi vuttaṃ.",
  "tika-s0105t0:873_0": "Anusāsitabbo saṅgho nāma sabbopi veneyyajanasamūho. Sayaṃ uppādito saṅgho nāma nibbattitaariyapuggalasamūho.",
  "tika-s0105t0:873_1": "“Tādiso”ti iminā “sayaṃ vā uppādito”ti vuttavikappo eva paccāmaṭṭho anantarassa vidhi",
  "tika-s0105t0:873_2": "paṭisedhovāti katvā, tasmā “purimapadasseva vā”ti vikappantaragahaṇanti ācariyena",
  "tika-s0105t0:873_3": "vuttaṃ. Tatrāyamadhippāyo – kāmaṃ “gaṇī”ti idaṃ “saṅghī”ti padasseva vevacanaṃ, atthamattaṃ",
  "tika-s0105t0:873_4": "pana dassetuṃ yathāvuttavikappadvaye dutiyavikappameva paccāmasitvā “tādisovassa",
  "tika-s0105t0:873_5": "gaṇo atthī”ti vuttattā avasiṭṭhassapi paṭhamavikappassa saṅgahaṇatthaṃ “purimapadasseva",
  "tika-s0105t0:873_6": "vā vevacanameta”nti vuttanti. Evampi vadanti – dhammasenāpatittherādīnaṃ paccekagaṇīnaṃ",
  "tika-s0105t0:873_7": "gaṇaṃ, suttantikādigaṇaṃ vā sandhāya “tādiso”tiādi vuttaṃ. Tatthāpi hi sabbova bhikkhugaṇo",
  "tika-s0105t0:873_8": "anusāsitabbo nāma, nibbattitaariyagaṇo pana sayaṃ uppādito nāma, tasmā “tādiso”ti",
  "tika-s0105t0:873_9": "iminā vikappadvayassāpi paccāmasanaṃ upapannaṃ hoti. Evaṃ padadvayassa visesatthataṃ",
  "tika-s0105t0:873_10": "dassetvā sabbathā samānatthataṃ dassetuṃ “purimapadassevā”tiādi vuttanti. Pūraṇamakkhaliādīnaṃ",
  "tika-s0105t0:873_11": "bahūnaṃ titthakarānaṃ, niddhāraṇe cetaṃ sāmivacanaṃ. Acelakādimattakenapi kāraṇenāti",
  "tika-s0105t0:873_12": "niccoḷatādimattakenapi appicchasantuṭṭhatādisamāropanalakkhaṇena kāraṇena.",
  "tika-s0105t0:874_0": "Navakāti abhinavā. Pāhunakāti paheṇakaṃ paṭiggaṇhitumanucchavikā, etena duvidhesu",
  "tika-s0105t0:874_1": "āgantukesu puretaramāgatavasena idha atithino, na bhojanavelāyamāgatavasena abbhāgatāti",
  "tika-s0105t0:874_2": "dasseti. Pariyāpuṇāmīti paricchindituṃ jānāmi, dhātvatthamattaṃ pana dassetuṃ “jānāmī”ti vuttaṃ.",
  "tika-s0105t0:875_0": "Kappampīti āyukappampi, bhaṇeyya ceti sambandho. Ciraṃ cirakāle kappo khīyetha, dīghamantare",
  "tika-s0105t0:875_1": "dīghakālantarepi tathāgatassa vaṇṇo na khīyethāti yojanā. “Cira”nti cettha vattabbepi",
  "tika-s0105t0:875_2": "chandahānibhayā rassatthaṃ niggahitalopo, atidīghakālaṃ vā sandhāya “ciradīghamantare”ti",
  "tika-s0105t0:875_3": "vuttaṃ, ubhayattha sambandhitabbametaṃ, kiriyārahādiyoge viya ca antarayoge adhikakkharapādo",
  "tika-s0105t0:875_4": "anupavajjo, ayañca gāthā abhūtaparikappanāvasena aṭṭhakathāsu vuttā tathā bhāsamānassa abhāvato.",
  "tika-s0105t0:876_0": "305. Nanti ācariyaṃ. Alaṃ-saddo idha arahattho “alameva nibbinditu”ntiādīsu viyāti",
  "tika-s0105t0:876_1": "āha “yuttamevā”ti. Puṭena netvā asitabbato paribhuñjitabbato puṭosaṃ vuccati pātheyyaṃ.",
  "tika-s0105t0:876_2": "Itthambhūtalakkhaṇe karaṇavacanaṃ dasseti “taṃ gahetvā”ti iminā. Pāḷiyaṃ puṭaṃsenapi",
  "tika-s0105t0:876_3": "kulaputtenāti sambandhaṃ dassetuṃ “tena puṭaṃsenā”ti vuttaṃ. “Aṃsenā”tiādi adhippāyamattadassanaṃ,",
  "tika-s0105t0:876_4": "vahantena kulaputtena upasaṅkamituṃ alamevāti attho.",
  "tika-s0105t0:877": "Soṇadaṇḍaparivitakkavaṇṇanā",
  "tika-s0105t0:878_0": "306-7. Na idha tiro-saddo “tirokuḍḍe vā tiropākāre vā chaḍḍeyya vā chaḍḍāpeyya vā”tiādīsu",
  "tika-s0105t0:878_1": "viya bahiatthoti āha “antovanasaṇḍe gatassā”ti. Tattha vihāropi vanasaṇḍapariyāpannoti",
  "tika-s0105t0:878_2": "dasseti “vihārabbhantaraṃ paviṭṭhassā”ti iminā. Ete añjaliṃ paṇāmetvā nisinnā micchādiṭṭhivasena",
  "tika-s0105t0:878_3": "ubhatopakkhikā, “itare pana sammādiṭṭhivasena ekatopakkhikā”ti atthato āpanno hoti.",
  "tika-s0105t0:878_4": "Daliddattā, ñātipārijuññādinā jiṇṇattā ca nāmagottavasena apākaṭā hutvā pākaṭā bhavitukāmā",
  "tika-s0105t0:878_5": "evamakaṃsūti adhippāyo. Kerāṭikāti saṭhā. Tatthāti dvīsu janesu. Tatoti vissāsato, dānato vā.",
  "tika-s0105t0:879": "Brāhmaṇapaññattivaṇṇanā",
  "tika-s0105t0:880": "309. Anonatakāyavasena thaddhagatto, na mānavasena. Tena pāḷiyaṃ vakkhati “abbhunnāmetvā”ti. Cetovitakkaṃ sandhāya cittasīsena “cittaṃ aññāsī”ti vuttaṃ. Vighātanti cittadukkhaṃ.",
  "tika-s0105t0:881_0": "311. Sakasamayeti brāhmaṇaladdhiyaṃ. Mīyamānoti mariyamāno. Diṭṭhisañjānanenevāti",
  "tika-s0105t0:881_1": "attano laddhisañjānaneneva. Sujanti homadabbiṃ, nibbacanaṃ vuttameva. Gaṇhantesūti",
  "tika-s0105t0:881_2": "juhanatthaṃ gaṇhanakesu, iruvijjesūti attho. Iruvedavasena homakaraṇato hi yaññayajakā",
  "tika-s0105t0:881_3": "“iruvijjā”ti vuccanti. Paṭhamo vāti tattha sannipatitesu sujākiriyāyaṃ sabbapadhāno",
  "tika-s0105t0:881_4": "vā. Dutiyo vāti tadanantariko vā. “Suja”nti idaṃ karaṇatthe upayogavacananti āha",
  "tika-s0105t0:881_5": "“sujāyā”ti. Aggihuttamukhatāya yaññassa yaññe diyyamānaṃ sujāmukhena diyyati. Vuttañca",
  "tika-s0105t0:881_6": "“aggihuttamukhā yaññā, sāvittī chandaso mukha”nti. Tasmā “diyyamāna”nti ayaṃ pāṭhaseso",
  "tika-s0105t0:881_7": "viññāyatīti ācariyena vuttaṃ. Apica sujāya diyyamānaṃ sujanti taddhitavasena atthaṃ",
  "tika-s0105t0:881_8": "dassetuṃ evamāha. Porāṇāti aṭṭhakathācariyā. Purimavāde cettha dānavasena paṭhamo",
  "tika-s0105t0:881_9": "vā dutiyo vā, pacchimavāde ādānavasenāti ayametesaṃ viseso. Visesatoti vijjācaraṇavisesato,",
  "tika-s0105t0:881_10": "na brāhmaṇehi icchitavijjācaraṇamattato. Uttamabrāhmaṇassāti anuttaradakkhiṇeyyatāya",
  "tika-s0105t0:881_11": "ukkaṭṭhabrāhmaṇassa. Yathādhippetassa hi vijjācaraṇavisesadīpakassa “katamaṃ pana",
  "tika-s0105t0:881_12": "taṃ brāhmaṇasīlaṃ, katamā sā paññā”tiādivacanassa okāsakaraṇatthameva “imesaṃ pana",
  "tika-s0105t0:881_13": "brāhmaṇa pañcannaṃ aṅgāna”ntiādivacanaṃ bhagavā avoca, tasmā padhānavacanānurūpamanusandhiṃ",
  "tika-s0105t0:881_14": "dassetuṃ “bhagavā panā”tiādi vuttanti daṭṭhabbaṃ.",
  "tika-s0105t0:882_0": "313. Apavadatīti vaṇṇādīni apanetvā vadati, atthamattaṃ pana dassetuṃ “paṭikkhipatī”ti",
  "tika-s0105t0:882_1": "vuttaṃ. Idanti “mā bhavaṃ soṇadaṇḍo evaṃ avacā”tiādivacanaṃ. Brāhmaṇasamayanti brāhmaṇasiddhantaṃ.",
  "tika-s0105t0:882_2": "Mā bhindīti mā vināsesi.",
  "tika-s0105t0:883_0": "316. Samoyeva hutvā samoti samasamo, sabbathā samoti attho. Pariyāyadvayañhi atisayatthadīpakaṃ",
  "tika-s0105t0:883_1": "yathā “dukkhadukkhaṃ, rūparūpa”nti. Ekadesamattato pana aṅgakena māṇavena tesaṃ samabhāvato",
  "tika-s0105t0:883_2": "taṃ nivattento “ṭhapetvā ekadesamatta”ntiādimāha. Kulakoṭiparidīpananti kulassa ādiparidīpanaṃ.",
  "tika-s0105t0:883_3": "Yasmā attano bhaginiyā…pe… na jānissati, tasmā na tassa mātāpitumattaṃ sandhāya vadati,",
  "tika-s0105t0:883_4": "kulakoṭiparidīpanaṃ pana sandhāya vadatīti adhippāyo. “Atthabhañjanaka”nti iminā",
  "tika-s0105t0:883_5": "kammapathapattaṃ vadati. Guṇeti yathāvutte pañcasīle. Athāpi siyāti yadipi tumhākaṃ",
  "tika-s0105t0:883_6": "evaṃ parivitakko siyā, bhinnasīlassāpi puna pakatisīle ṭhitassa brāhmaṇabhāvaṃ vaṇṇādayo",
  "tika-s0105t0:883_7": "sādhentīti evaṃ siyāti attho. “Sādhetī”ti pāṭhe “vaṇṇo”ti kattā ācariyena ajjhāhaṭo,",
  "tika-s0105t0:883_8": "nidassanañcetaṃ. Mantajātīsupi hi eseva nayo. Sīlamevāti puna pakatibhūtaṃ sīlameva",
  "tika-s0105t0:883_9": "brāhmaṇabhāvaṃ sādhessati, kasmāti ce “tasmiṃ hi…pe… vaṇṇādayo”ti. Tattha sammohamattaṃ",
  "tika-s0105t0:883_10": "vaṇṇādayoti vaṇṇamantajātiyo brāhmaṇabhāvassa aṅganti sammohamattametaṃ, asamavekkhitvā kathitamidaṃ.",
  "tika-s0105t0:884": "Sīlapaññākathāvaṇṇanā",
  "tika-s0105t0:885_0": "317. Kathito brāhmaṇena pañhoti “sīlavā ca hotī”tiādinā dvinnameva aṅgānaṃ vasena",
  "tika-s0105t0:885_1": "yathāpucchito pañho yāthāvato vissajjito. Etthāti yathāvissajjite atthe, aṅgadvaye",
  "tika-s0105t0:885_2": "vā. Tassāti soṇadaṇḍassa. Yadi ekamaṅgaṃ ṭhapeyya, atha patiṭṭhātuṃ na sakkuṇeyya.",
  "tika-s0105t0:885_3": "Yadi pana na ṭhapeyya, atha sakkuṇeyya, kiṃ panesa tathā sakkhissati nu kho, noti",
  "tika-s0105t0:885_4": "vīmaṃsanatthameva evamāha, na tu ekassa aṅgassa ṭhapanīyattāti vuttaṃ hoti. Tathā",
  "tika-s0105t0:885_5": "cāha “evametaṃ brāhmaṇā”tiādi. Dhovitattāva parisujjhananti āha “sīlaparisuddhā”ti,",
  "tika-s0105t0:885_6": "sīlasampattiyā sabbaso suddhā anupakkiliṭṭhāti attho. Kuto dussīle paññā asamāhitattā",
  "tika-s0105t0:885_7": "tassa. Kuto vā paññārahite jaḷe eḷamūge sīlaṃ sīlavibhāgassa, sīlaparisodhanūpāyassa",
  "tika-s0105t0:885_8": "ca ajānanato. Eḷā mukhe gaḷati yassāti eḷamūgo kha-kārassa ga-kāraṃ katvā, elamukho,",
  "tika-s0105t0:885_9": "elamūko vā. Iti bahudhā pāṭhoti bhayabheravasuttaṭṭhakathāyaṃ vutto. Pakaṭṭhaṃ ukkaṭṭhaṃ",
  "tika-s0105t0:885_10": "ñāṇaṃ paññāṇanti katvā pākatikaṃ ñāṇaṃ nivattetuṃ “paññāṇa”nti vuttaṃ. Vipassanādiñāṇañhi",
  "tika-s0105t0:885_11": "idhādhippetaṃ, tadetaṃ pakārehi jānanato paññāvāti āha “paññāyevā”ti.",
  "tika-s0105t0:886_0": "Catupārisuddhisīlena dhotāti samādhipadaṭṭhānena catupārisuddhisīlena sakalasaṃkilesamalavisuddhiyā",
  "tika-s0105t0:886_1": "dhovitā visuddhā. Tenāha “kathaṃ panā”tiādi. Tattha dhovatīti sujjhati. Saṭṭhiasītivassānīti",
  "tika-s0105t0:886_2": "saṭṭhivassāni vā asītivassāni vā. Maraṇakālepi, pageva aññasmiṃ kāle. Mahāsaṭṭhivassatthero",
  "tika-s0105t0:886_3": "viyāti saṭṭhivassamahāthero viya. Vedanāpariggahamattampīti ettha vedanāpariggaho",
  "tika-s0105t0:886_4": "nāma yathāuppannaṃ vedanaṃ sabhāvasarasato upadhāretvā puna padaṭṭhānato “ayaṃ vedanā",
  "tika-s0105t0:886_5": "phassaṃ paṭicca uppajjati, so ca phasso anicco dukkho vipariṇāmadhammo”ti lakkhaṇattayaṃ",
  "tika-s0105t0:886_6": "āropetvā pavattitavipassanā. Evaṃ passantena hi sukhena sakkā sā vedanā adhivāsetuṃ",
  "tika-s0105t0:886_7": "“vedanā eva vedayatī”ti. Vedanaṃ vikkhambhetvāti yathāuppannaṃ dukkhavedanaṃ anuvattitvā",
  "tika-s0105t0:886_8": "vipassanaṃ ārabhitvā vīthipaṭipannāya vipassanāya taṃ vinodetvā. Saṃsumārapatitenāti",
  "tika-s0105t0:886_9": "kumbhīlena viya bhūmiyaṃ urena nipajjamānena. “Nāha”ntiādiṃ tathā sīlarakkhaṇameva",
  "tika-s0105t0:886_10": "dukkaranti katvā vadati. Sīle patiṭṭhitassa hi arahattaṃ hatthagataṃyeva. Yathāha",
  "tika-s0105t0:886_11": "“sīle patiṭṭhāya…pe… vijaṭaye jaṭa”nti catūsu puggalesu ugghāṭitaññuno evāyaṃ visayoti",
  "tika-s0105t0:886_12": "āha “ugghāṭitaññutāyā”ti. Paññāya sīlaṃ dhovitvāti sīlaṃ ādimajjhapariyosānesu akhaṇḍādibhāvāpādanena",
  "tika-s0105t0:886_13": "paññāya suvisodhitaṃ katvā. Santatimahāmattavatthu dhammapade.",
  "tika-s0105t0:887_0": "318. “Kasmā āhā”ti uparidesanāya kāraṇaṃ pucchati. Lajjā nāma “sīlassa ca jātiyā",
  "tika-s0105t0:887_1": "ca guṇadosappakāsanena samaṇena gotamena pucchitapañhaṃ vissajjesī”ti parisāya paññātatā,",
  "tika-s0105t0:887_2": "sā tathā vissajjitumasamatthatāya bhijjissatīti attho, paṭhamaṃ alajjamānopi idāni",
  "tika-s0105t0:887_3": "lajjissāmīti vuttaṃ hoti. Paramanti pamāṇaṃ. “Ettakaparamā maya”nti padānaṃ tulyādhikaraṇataṃ",
  "tika-s0105t0:887_4": "dassetuṃ “te maya”nti vuttaṃ. Idaṃ vuttaṃ hoti – “sīlapaññāṇa”nti vacanameva amhākaṃ",
  "tika-s0105t0:887_5": "paramaṃ, tadatthabhūtāni pañcasīlāni, vedattayavibhāvanaṃ paññañca lakkhaṇādito niddhāretvā",
  "tika-s0105t0:887_6": "jānanaṃ natthi, kevalaṃ tattha vacīparamāva mayanti. Ayaṃ panettha aṭṭhakathāmuttakanayo",
  "tika-s0105t0:887_7": "– ettakaparamāti ettakaukkaṃsakoṭikā, paṭhamaṃ pañhāvissajjanāva amhākaṃ ukkaṃsakoṭīti",
  "tika-s0105t0:887_8": "attho. Tenāha “mayā sakasamayavasena pañho vissajjito”ti. Paranti atirekaṃ. Bhāsitassāti vacanassa saddassa.",
  "tika-s0105t0:888_0": "Ayaṃ pana visesoti sīlaniddese niyyātanamattaṃ apekkhitvā vuttaṃ. Tenāha “sīlamicceva",
  "tika-s0105t0:888_1": "niyyātita”nti. Sāmaññaphalasutte hi sīlaṃ niyyātetvāpi puna sāmaññaphalamicceva niyyātitaṃ.",
  "tika-s0105t0:888_2": "Sabbesampi mahaggatacittānaṃ ñāṇasampayuttattā, jhānānañca taṃ sampayogato “atthato",
  "tika-s0105t0:888_3": "paññāsampadā”ti vuttaṃ. Paññāniddese hi jhānapaññaṃ adhiṭṭhānaṃ katvā paṭhamaṃ vipassanāpaññā",
  "tika-s0105t0:888_4": "niyyātitā. Tenāha “vipassanāpaññāyā”tiādi.",
  "tika-s0105t0:889": "Soṇadaṇḍaupāsakattapaṭivedanākathāvaṇṇanā",
  "tika-s0105t0:890_0": "321. Daharo yuvāti ettha daharavacanena paṭhamayobbanabhāvaṃ dasseti. Paṭhamayobbanakālagato",
  "tika-s0105t0:890_1": "hi “daharo”ti vuccati. Puttassa putto nattā nāma. Nappahotīti na sampajjati, puttanattappamāṇopi",
  "tika-s0105t0:890_2": "na hotīti attho. “Āsanā me taṃ vuṭṭhāna”nti etassa atthāpattiṃ dassetuṃ “mama agāravenā”tiādi",
  "tika-s0105t0:890_3": "vuttaṃ. Etanti añjalipaggahaṇaṃ. Ayañhi yathā tathā attano mahājanassa sambhāvanaṃ",
  "tika-s0105t0:890_4": "uppādetvā kohaññena pare vimhāpetvā lābhuppādanaṃ nijigīsanto vicarati, tasmāssa",
  "tika-s0105t0:890_5": "ativiya kuhakabhāvaṃ dassento “iminā kirā”tiādiṃ vadati. Agāravaṃ nāma natthīti agāravavacanaṃ",
  "tika-s0105t0:890_6": "nāma natthi, nāyaṃ bhagavati agāravena “ahañceva kho panā”tiādimāha, atha kho attano",
  "tika-s0105t0:890_7": "lābhaparihānibhayenevāti vuttaṃ hoti.",
  "tika-s0105t0:891_0": "322. Taṅkhaṇānurūpāyāti yādisī tadā tassa ajjhāsayappavatti, tadanurūpāyāti majjhepadalopena",
  "tika-s0105t0:891_1": "attho. Tadā tassa vivaṭṭasannissitassa tādisassa ñāṇaparipākassa abhāvato kevalaṃ",
  "tika-s0105t0:891_2": "abbhudayasannissito eva attho dassitoti āha “diṭṭhadhammikasamparāyikaṃ atthaṃ sandassetvā”ti,",
  "tika-s0105t0:891_3": "paccakkhato vibhāvetvāti attho. Kusale dhammeti tebhūmake kusaladhamme, ayamettha",
  "tika-s0105t0:891_4": "nippariyāyato attho. Pariyāyato pana “catubhūmake”tipi vattuṃ vaṭṭati lokuttarakusalassapi",
  "tika-s0105t0:891_5": "āyatiṃ labbhamānattā. Tathā hi vakkhati “āyatiṃ nibbānatthāya, vāsanābhāgiyāya vā”ti.",
  "tika-s0105t0:891_6": "Tatthāti kusale dhamme yathāsamādapite. Nanti soṇadaṇḍabrāhmaṇaṃ. Samuttejetvāti",
  "tika-s0105t0:891_7": "sammadeva uparūpari nisānetvā puññakiriyāya tikkhavisadabhāvamāpādetvā. Taṃ pana",
  "tika-s0105t0:891_8": "atthato tattha ussāhajananameva hotīti āha “saussāhaṃ katvā”ti. Tāya ca saussāhatāyāti",
  "tika-s0105t0:891_9": "evaṃ puññakiriyāya saussāhatā niyamato diṭṭhadhammikādiatthasampādanīti yathāvuttāya",
  "tika-s0105t0:891_10": "saussāhatāya ca sampahaṃsetvāti sambandho. Aññehi ca vijjamānaguṇehīti evarūpā te",
  "tika-s0105t0:891_11": "guṇasamaṅgitā ca ekantena diṭṭhadhammikādiatthanipphādanīti tasmiṃ vijjamānehi, aññehi",
  "tika-s0105t0:891_12": "ca guṇehi sampahaṃsetvā sammadeva haṭṭhatuṭṭhabhāvamāpādetvāti attho.",
  "tika-s0105t0:892_0": "Yadi bhagavā dhammaratanavassaṃ vassi, atha kasmā so visesaṃ nādhigacchīti codanaṃ",
  "tika-s0105t0:892_1": "sodhetuṃ “brāhmaṇo panā”tiādi vuttaṃ. Kuhakatāyāti vuttanayena kohaññakattā, iminā",
  "tika-s0105t0:892_2": "payogasampattiabhāvaṃ dasseti. Yajjevaṃ kasmā bhagavā tassa tathā dhammaratanavassaṃ",
  "tika-s0105t0:892_3": "vassīti paṭicodanampi sodhento “kevalamassā”tiādimāha. Tattha kevalanti nibbedhāsekkhabhāgiyena",
  "tika-s0105t0:892_4": "asammissaṃ. Nibbānatthāyāti nibbānādhigamatthāya, parinibbānatthāya vā. Āyatiṃ visesādhigamanūpāyabhūtā",
  "tika-s0105t0:892_5": "puññakiriyāsu paricayasaṅkhātā vāsanā eva bhāgo, tasmiṃ upāyabhāvena pavattāti vāsanābhāgiyā.",
  "tika-s0105t0:892_6": "Na hi bhagavato niratthakā catuppadikagāthāmattāpi dhammadesanā atthi. Tenāha “sabbā",
  "tika-s0105t0:892_7": "purimapacchimakathā”ti. Ādito cettha pabhuti yāva brāhmaṇassa vissajjanāpariyosānaṃ,",
  "tika-s0105t0:892_8": "tāva purimakathā, bhagavato pana sīlapaññāvissajjanā pacchimakathā. Brāhmaṇena vuttāpi",
  "tika-s0105t0:892_9": "hi buddhaguṇādipaṭisaññuttā kathā āyatiṃ nibbānatthāya vāsanābhāgiyā evāti. Sesaṃ suviññeyyameva.",
  "tika-s0105t0:893_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:893_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā soṇadaṇḍasuttavaṇṇanāya līnatthapakāsanā.",
  "tika-s0105t0:894": "Soṇadaṇḍasuttavaṇṇanā niṭṭhitā.",
  "tika-s0105t0:895": "5. Kūṭadantasuttavaṇṇanā",
  "tika-s0105t0:896_0": "323. Evaṃ soṇadaṇḍasuttaṃ saṃvaṇṇetvā idāni kūṭadantasuttaṃ saṃvaṇṇento yathānupubbaṃ",
  "tika-s0105t0:896_1": "saṃvaṇṇanokāsassa pattabhāvaṃ vibhāvetuṃ, soṇadaṇḍa suttassānantaraṃ saṅgītassa suttassa",
  "tika-s0105t0:896_2": "kūṭadantasuttabhāvaṃ vā pakāsetuṃ “evaṃ me sutaṃ…pe… magadhesūti kūṭadantasutta”nti",
  "tika-s0105t0:896_3": "āha. “Magadhā nāma janapadino rājakumārā”tiādīsu ambaṭṭhasutte kosalajanapadavaṇṇanāyaṃ",
  "tika-s0105t0:896_4": "amhehi vuttanayo yathārahaṃ netabbo. Ayaṃ panettha viseso – magena saddhiṃ dhāvantīti",
  "tika-s0105t0:896_5": "magadhā, rājakumārā, maṃsesu vā gijjhantīti magadhā niruttinayena. Ruḷhito, paccayalopato",
  "tika-s0105t0:896_6": "ca tesaṃ nivāsabhūtepi janapade vuddhi na hotīti neruttikā. Janapadanāmeyeva bahuvacanaṃ,",
  "tika-s0105t0:896_7": "na janapadasadde jātisaddattāti vuttaṃ “tasmiṃ magadhesu janapade”ti. Ito paranti",
  "tika-s0105t0:896_8": "“magadhesū”ti padato paraṃ “cārikaṃ caramāno”tiādivacanaṃ. Purimasuttadvayeti ambaṭṭhasoṇadaṇḍasuttadvaye.",
  "tika-s0105t0:896_9": "Vuttanayamevāti yaṃ tattha āgatasadisaṃ idhāgataṃ, taṃ atthavaṇṇanāto vuttanayameva,",
  "tika-s0105t0:896_10": "tattha vuttanayeneva veditabbanti vuttaṃ hoti. “Taruṇo ambarukkho ambalaṭṭhikā”ti",
  "tika-s0105t0:896_11": "brahmajālasuttavaṇṇanāyaṃ vuttattā “ambalaṭṭhikā brahmajāle vuttasadisāvā”ti āha.",
  "tika-s0105t0:897_0": "Yaññāvāṭaṃ sampādetvā mahāyaññaṃ uddissa saviññāṇakāni, aviññāṇakāni ca yaññūpakaraṇāni",
  "tika-s0105t0:897_1": "upaṭṭhapitānīti atthaṃ sandhāya “mahāyañño upakkhaṭo”ti pāḷiyaṃ vuttaṃ, taṃ panetaṃ",
  "tika-s0105t0:897_2": "upakaraṇaṃ tesaṃ tathā sajjanamevāti dasseti “sajjito”ti iminā. Vacchatarasatānīti",
  "tika-s0105t0:897_3": "yuvabhāvappattāni balavavacchasatāni. Vacchānaṃ visesāti hi vacchatarā, te pana vacchā",
  "tika-s0105t0:897_4": "eva honti, na dammā, na ca balībaddāti āha “vacchasatānī”ti. Ayaṃ ācariyamati. Tara-saddo",
  "tika-s0105t0:897_5": "vā anatthakoti vuttaṃ “vacchasatānī”ti. Evañhi sabbopi vacchappabhedo saṅgahito hoti.",
  "tika-s0105t0:897_6": "Eteti usabhādayo urabbhapariyosānā. Anekesanti anekajātikānaṃ. Migapakkhīnanti mahiṃsarurupasadakuruṅgagokaṇṇamigānañceva",
  "tika-s0105t0:897_7": "morakapiñjaravaṭṭakatittira lāpādipakkhīnañca. Saṅkhyāvasena anekataṃ sattasataggahaṇena",
  "tika-s0105t0:897_8": "paricchindituṃ “sattasattasatānī”ti vuttaṃ, sattasatāni, sattasatāni cāti attho.",
  "tika-s0105t0:897_9": "Thūṇanti yaññopakaraṇānaṃ migapakkhīnaṃ bandhanatthambhaṃ. Yūpotipi tassa nāmaṃ.",
  "tika-s0105t0:897_10": "Tenāha “yūpasaṅkhāta”nti.",
  "tika-s0105t0:898_0": "328. Vidhāti vippaṭisāravinodanā. Yo hi yaññasaṅkhātassa puññassa upakkileso, tassa",
  "tika-s0105t0:898_1": "vidhamanato nivāraṇato nirodhanato vidhā vuccanti vippaṭisāravinodanā, tā eva puññābhisandaṃ",
  "tika-s0105t0:898_2": "avicchinditvā ṭhapentīti “ṭhapanā”ti ca vuttā. Avippaṭisārato eva hi uparūpari puññābhisandappavattīti.",
  "tika-s0105t0:898_3": "Ṭhapanā cetā yaññassa ādimajjhapariyosānavasena tīsu kālesu pavattiyā tippakārāti",
  "tika-s0105t0:898_4": "āha “tiṭṭhapana”nti. Parikkhārasaddo cettha parivārapariyāyo “parikaronti yaññaṃ",
  "tika-s0105t0:898_5": "abhisaṅkharontī”ti katvā. Tenāha “soḷasaparivāra”nti.",
  "tika-s0105t0:899": "Mahāvijitarājayaññakathāvaṇṇanā",
  "tika-s0105t0:900_0": "336. Pubbe bhūtaṃ bhūtapubbaṃ yathā “diṭṭhapubba”nti āha “pubbacarita”nti, attano",
  "tika-s0105t0:900_1": "purimajātisambhūtaṃ bodhisambhārabhūtaṃ puññacariyanti attho. Tathā hi tassa anugāminidhissa",
  "tika-s0105t0:900_2": "thāvaranidhinā nidassanaṃ upapannaṃ hoti. Saddavidū pana vadanti “bhūtapubbanti idaṃ",
  "tika-s0105t0:900_3": "kālasattamiyā nepātikapada”nti. Atītakāleti hi tesaṃ matena attho. Assāti anena.",
  "tika-s0105t0:900_4": "Mahantaṃ pathavīmaṇḍalaṃ vijitanti sambandho. Mahantaṃ vā vijitaṃ pathavīmaṇḍalamassa",
  "tika-s0105t0:900_5": "atthīti attho. “Antoraṭṭheti yassa vijite viharati, tassa raṭṭhe”tiādīsu viya hi",
  "tika-s0105t0:900_6": "vijitasaddo rajje pavattati, iminā tassa ekarājabhāvaṃ dīpeti, na cakkavattirājabhāvaṃ",
  "tika-s0105t0:900_7": "sattaratanasampannatāavacanato. Pāḷiyaṃ na yena kenaci santakamattena aḍḍhatāti dassetuṃ",
  "tika-s0105t0:900_8": "“aḍḍho”ti vatvā “mahaddhano”ti vuttaṃ. Tenāha “yo kocī”tiādi. Aḍḍhatā hi nāma vibhavasampannattā",
  "tika-s0105t0:900_9": "sā ca taṃ tadupādāya vuccati. Tathā mahaddhanatāpīti taṃ thāmappattaṃ ukkaṃsagataṃ",
  "tika-s0105t0:900_10": "dassetuṃ “aparimāṇasaṅkhyenā”ti āha. Bhuñjitabbaṭṭhena visesato kāmā idha bhogā nāmāti",
  "tika-s0105t0:900_11": "dasseti. “Pañcakāmaguṇavasenā”ti iminā. Piṇḍapiṇḍavasenāti bhājanālaṅkārādivibhāgaṃ",
  "tika-s0105t0:900_12": "ahutvā kevalaṃ khaṇḍakhaṇḍavasena.",
  "tika-s0105t0:901_0": "Rūpaṃ appetvā, anappetvā vā māsappamāṇena kato māsako. Ādisaddena thālakādīni saṅgaṇhāti.",
  "tika-s0105t0:901_1": "Anekakoṭisaṅkhyenāti kahāpaṇānaṃ koṭisatādippamāṇaṃ sandhāya vuttaṃ heṭṭhimantena",
  "tika-s0105t0:901_2": "koṭisatappamāṇeneva khattiyamahāsālabhāvappattito.",
  "tika-s0105t0:902_0": "Tuṭṭhīti sumanatā. Upakaraṇasaddo cettha kāraṇapariyāyo. Kiṃ pana tanti āha “nānāvidhālaṅkārasuvaṇṇarajatabhājanādibheda”nti.",
  "tika-s0105t0:902_1": "Ādisaddena vatthaseyyāvasathādīni saṅgayhanti, suvaṇṇarajatamaṇimuttāveḷuriyavajirapavāḷāni",
  "tika-s0105t0:902_2": "satta ratanānīti vadanti. Yathāhu –",
  "tika-s0105t0:903": "“Suvaṇṇaṃ rajataṃ muttā, maṇiveḷuriyāni ca;",
  "tika-s0105t0:904": "Vajirañca pavāḷanti, sattāhu ratanānime”ti.",
  "tika-s0105t0:905_0": "Sālivīhiādi sattadhaññaṃ sānulomaṃ pubbannaṃ nāma purekkhataṃ sassaphalanti katvā.",
  "tika-s0105t0:905_1": "Tabbipariyāyato muggamāsādi tadavasesaṃ aparannaṃ nāma. Aparannato pubbe pavattamannaṃ",
  "tika-s0105t0:905_2": "pubbannaṃ, tato aparasmiṃ pavattamannaṃ aparannaṃ. Nna-kārassa pana ṇṇa-kāre kate",
  "tika-s0105t0:905_3": "pubbaṇṇaṃ, aparaṇṇañcāti neruttikā. Pubbāparabhāvo panetesaṃ ādikappe sambhavāsambhavavasena",
  "tika-s0105t0:905_4": "veditabbo. Purimaṃ “aḍḍho mahaddhano pahūtajātarūparajato”ti vacanaṃ devasikaṃ paribbayadānagahaṇādivasena,",
  "tika-s0105t0:905_5": "parivattanadhanadhaññavasena ca vuttaṃ, idaṃ pana “pahūtadhanadhañño”ti vacanaṃ nidhānagatadhanavasena,",
  "tika-s0105t0:905_6": "saṅgahitadhaññavasena cāti imaṃ visesaṃ sandhāya ayaṃ nayo dassito. Vīsakahāpaṇambaṇādidevasikavaḷañjanampi",
  "tika-s0105t0:905_7": "hi mahāsālalakkhaṇaṃ.",
  "tika-s0105t0:906_0": "Idāni tabbiparītavasena visesaṃ dassetuṃ “atha vā”tiādinā dutiyanayo āraddho. Iminā",
  "tika-s0105t0:906_1": "eva hi purimavacanaṃ nidhānagatadhanavasena, saṅgahitadhaññavasena ca vuttanti atthato",
  "tika-s0105t0:906_2": "siddhaṃ hoti. Tattha idanti “pahūtadhanadhañño”ti vacanaṃ. Assāti mahāvijitarañño.",
  "tika-s0105t0:906_3": "Divase divase paribhuñjitabbaṃ devasikaṃ, bhāvanapuṃsakametaṃ. Dāsakammakaraporisādīnaṃ",
  "tika-s0105t0:906_4": "vettanānuppadānaṃ paribbayadānaṃ. Iṇasodhanādivasena dhanadhaññānamādānaṃ gahaṇaṃ.",
  "tika-s0105t0:906_5": "Ādisaddena iṇadānādīnaṃ saṅgaho. Parivattanadhanadhaññavasenāti kayavikkayakaraṇena",
  "tika-s0105t0:906_6": "parivattitabbānaṃ dhanadhaññānaṃ vasena. Katthaci pana samuccayavirahitapāṭho dissati.",
  "tika-s0105t0:906_7": "Tattha “paribbayadānaggahaṇādivasenā”ti idaṃ parivattanapadena sambandhaṃ katvā tādisena",
  "tika-s0105t0:906_8": "vidhinā ito cito ca parivattetabbānaṃ dhanadhaññānaṃ vasenāti attho veditabbo.",
  "tika-s0105t0:907_0": "Koṭṭhaṃ vuccati dhaññaṭṭhapanaṭṭhānaṃ, tadeva agāraṃ tathā. Tenāha “dhaññena paripuṇṇakoṭṭhāgāro”ti.",
  "tika-s0105t0:907_1": "Evaṃ sāragabbhaṃ koso, dhaññaṭṭhapanaṭṭhānaṃ koṭṭhāgāranti dassetvā idāni tato aññathāpi",
  "tika-s0105t0:907_2": "taṃ dassetuṃ “atha vā”tiādi vuttaṃ. Tattha yathā asino tikkhabhāvaparihārato paricchado",
  "tika-s0105t0:907_3": "“koso”ti vuccati, evaṃ rañño tikkhabhāvaparihārakattā caturaṅginī senā “koso”ti āha",
  "tika-s0105t0:907_4": "“catubbidho koso”tiādi. “Dvādasapuriso hatthī”tiādinā vuttalakkhaṇena cettha hatthiādayo",
  "tika-s0105t0:907_5": "gahetabbā. Vatthakoṭṭhāgāraggahaṇeneva sabbassapi kuppabhaṇḍaṭṭhapanaṭṭhānassa gahitattā",
  "tika-s0105t0:907_6": "“koṭṭhāgāraṃ tividha”ntiādi vuttaṃ. Jātarūparajatato hi aññaṃ lohaayadāruvisāṇavatthādikamasāradabbaṃ",
  "tika-s0105t0:907_7": "gopetabbato ga-kārassa ka-kāraṃ katvā kuppaṃ vuccati. Jātarūparajatanidhānaṃ dhanakoṭṭhāgāraṃ.",
  "tika-s0105t0:907_8": "Tattha tattha ratanaṃ viloketvā caraṇaṃ ratanavilokanacārikā. Kāmaṃ tamatthaṃ rājā",
  "tika-s0105t0:907_9": "jānāti, bhaṇḍāgārikena pana kathāpetvā parisāya nissaddabhāvāpādanatthameva evaṃ",
  "tika-s0105t0:907_10": "pucchati. Tathā kathāpane hi asati parisā saddaṃ karissati “kasmā rājā paramparāgataṃ",
  "tika-s0105t0:907_11": "kuladhanaṃ vināsetī”ti, tato ca pakatikkhobho bhavissati, sati pana tathā kathāpane",
  "tika-s0105t0:907_12": "“etaṃkāraṇā taṃ chaḍḍetī”ti nissaddabhāvamāpajjissati. Tato ca pakatikkhobho na bhavissati,",
  "tika-s0105t0:907_13": "tasmā tathā pucchatīti veditabbaṃ. Maraṇavasanti maraṇassa, maraṇasaṅkhātaṃ vā visayaṃ.",
  "tika-s0105t0:908_0": "337. Pāḷiyaṃ “āmantetvā”ti etassa mantitukāmo hutvāti atthaṃ viññāpetuṃ “ekena paṇḍitena",
  "tika-s0105t0:908_1": "saddhiṃ mantetvā”ti vuttaṃ. Dhātvatthānuvattako hettha upasaggo, pakaraṇādhigato",
  "tika-s0105t0:908_2": "ca katthaci atthaviseso yathā “sikkhamānena bhikkhave bhikkhunā aññātabbaṃ paripucchitabbaṃ",
  "tika-s0105t0:908_3": "paripañhitabba”nti. Tathā hissa padabhājane vuttaṃ “sikkhamānenāti sikkhitukāmena.",
  "tika-s0105t0:908_4": "Aññātabbanti jānitabba”ntiādi. Āmantesīti mantitukāmosi. Janapadassa anupaddavatthaṃ,",
  "tika-s0105t0:908_5": "yaññassa ca cirānappavattanatthaṃ brāhmaṇo cintesīti āha “ayaṃ rājā”tiādi. Āharantānaṃ",
  "tika-s0105t0:908_6": "manussānaṃ gehānīti sambandho, anādare vā etaṃ sāmivacanaṃ.",
  "tika-s0105t0:909_0": "338. Sattānaṃ hitasukhassa vidūsanato, ahitadukkhassa ca āvahanato kaṇṭakasadisatāya",
  "tika-s0105t0:909_1": "corā eva idha “kaṇṭakā”ti vuttaṃ “corakaṇṭakehi sakaṇṭako”ti. Yathā gāmavāsīnaṃ ghātakā",
  "tika-s0105t0:909_2": "gāmaghātakā abhedavasena, upacārena ca nissayanāmassa nissitepi pavattanato, evaṃ",
  "tika-s0105t0:909_3": "panthikānaṃ duhanā bādhanā panthaduhā. Dhammato apetassa ayuttassa karaṇasīlo adhammakārī,",
  "tika-s0105t0:909_4": "yo vā attano vijite janapadādīnaṃ tato tato anatthato tāyanena khattiyena kattabbadhammo,",
  "tika-s0105t0:909_5": "tassa akaraṇasīloti attho. Dassūti corānametaṃ adhivacanaṃ. Daṃsenti viddhaṃsentīti",
  "tika-s0105t0:909_6": "hi dassavo niggahītalopena, te eva khīlasadisattā khīlanti dassukhīlaṃ. Yathā hi",
  "tika-s0105t0:909_7": "khette khīlaṃ kasanādīnaṃ sukhappavattiṃ, mūlasantānena sassaparibuddhiñca vibandhati,",
  "tika-s0105t0:909_8": "evaṃ dassavopi rajje rājāṇāya sukhappavattiṃ, mūlaviruḷhiyā janapadaparibuddhiñca",
  "tika-s0105t0:909_9": "vibandhantī. Pāṇacāgaṃ dassetuṃ “māraṇenā”ti vuttaṃ, hiṃsanaṃ dassetuṃ “koṭṭanenā”ti.",
  "tika-s0105t0:909_10": "Vadhasaddo hi hiṃsanatthopi hoti “vadhati na rodati, āpatti dukkaṭassā”tiādīsu viya,",
  "tika-s0105t0:909_11": "kapparādīhi pothanenāti attho. Addu nāma dārukkhandhena kato bandhanopakaraṇaviseso,",
  "tika-s0105t0:909_12": "tena bandhanaṃ tathā. Ādisaddena rajjubandhanasaṅkhalikabandhanagharabandhanādīni",
  "tika-s0105t0:909_13": "saṅgaṇhāti. Hā-dhātuyā jānipadanipphattiṃ dasseti “hāniyā”ti iminā, sā ca dhanahāyanamevāti",
  "tika-s0105t0:909_14": "vuttaṃ “sataṃ gaṇhathā”tiādi.",
  "tika-s0105t0:910_0": "Pañcasikhamattaṃ ṭhapetvā muṇḍāpanaṃ pañcasikhamuṇḍakaraṇaṃ. Taṃ “kākapakkhakaraṇa”ntipi",
  "tika-s0105t0:910_1": "voharanti. Sīse chakaṇodakāvasecanaṃ gomayasiñcanaṃ. Kudaṇḍako nāma catuhatthato",
  "tika-s0105t0:910_2": "ūno rassadaṇḍako, yo “gaddulo”tipi vuccati, tena bandhanaṃ kudaṇḍakabandhanaṃ. Ādisaddena",
  "tika-s0105t0:910_3": "khuramuṇḍaṃ karitvā bhasmapuṭavadhanādīnaṃ saṅgaho. Sammāsaddo ñāyatthoti āha “hetunā”tiādi,",
  "tika-s0105t0:910_4": "pariyāyavacanametaṃ. Ūhanissāmīti uddharissāmi, apanessāmīti attho. Pubbe tattha",
  "tika-s0105t0:910_5": "kataparicayatāya ussāhaṃ karonti. “Anuppadetū”ti etassa anu anu padetūti atthaṃ sandhāya",
  "tika-s0105t0:910_6": "“dinne appahonte”tiādi vuttaṃ. Kasiupakaraṇabhaṇḍaṃ phālapājanayuganaṅgalādi, iminā",
  "tika-s0105t0:910_7": "pāḷiyaṃ bījabhattameva nidassanavasena vuttanti dasseti. Sakkhikaraṇapaṇṇāropananibandhanaṃ",
  "tika-s0105t0:910_8": "vaḍḍhiyā saha vā vinā vā puna gahetukāmassa dāne hoti, idha pana tadubhayampi natthi",
  "tika-s0105t0:910_9": "puna aggahetukāmattāti vuttaṃ “sakkhiṃ akatvā”tiādi. Tenāha “mūlacchejjavasenā”ti.",
  "tika-s0105t0:910_10": "Sakkhinti tadā paccakkhakajanaṃ. Paṇṇe anāropetvāti tālādipaṇṇe yathāciṇṇaṃ likhanavasena",
  "tika-s0105t0:910_11": "anāropetvā. Aññattha paṇṇākārepi pābhatasaddo, idha pana bhaṇḍamūleyevāti āha “bhaṇḍamūlassā”tiādi.",
  "tika-s0105t0:910_12": "Bhaṇḍamūlañhi pakārato udayabhaṇḍāni ābharati saṃharati etenāti pābhataṃ. Udayadhanato",
  "tika-s0105t0:910_13": "pageva ābhataṃ pābhatanti saddavidū, paṇṇākāro pana taṃ tadatthaṃ patthentehi ābharīyateti",
  "tika-s0105t0:910_14": "pābhataṃ. Patthanatthajotako hi ayaṃ pa-saddo.",
  "tika-s0105t0:911_0": "“Yathāhā”tiādinā pābhatasaddassa mūlabhaṇḍatthataṃ cūḷaseṭṭhijātakapāṭhena sādheti.",
  "tika-s0105t0:911_1": "Tatrāyamaṭṭhakathā “appakenapīti thokenapi parittakenapi. Medhāvīti paññavā. Pābhatenāti",
  "tika-s0105t0:911_2": "bhaṇḍamūlena. Vicakkhaṇoti vohārakusalo. Samuṭṭhāpeti attānanti mahantaṃ dhanañca",
  "tika-s0105t0:911_3": "yasañca uppādetvā tattha attānaṃ saṇṭhāpeti patiṭṭhāpeti. Yathā kiṃ? Aṇuṃ aggiṃva",
  "tika-s0105t0:911_4": "sandhamaṃ, yathā paṇḍitapuriso parittaṃ aggiṃ anukkamena gomayacuṇṇādīni pakkhipitvā",
  "tika-s0105t0:911_5": "mukhavātena dhamanto samuṭṭhāpeti vaḍḍheti mahantaṃ aggikkhandhaṃ karoti, evameva",
  "tika-s0105t0:911_6": "paṇḍito thokampi pābhataṃ labhitvā nānāupāyehi payojetvā dhanañca yasañca vaḍḍheti,",
  "tika-s0105t0:911_7": "vaḍḍhetvā ca pana tattha attānaṃ patiṭṭhāpeti, tāya eva vā pana dhanayasamahantatāya",
  "tika-s0105t0:911_8": "attānaṃ samuṭṭhāpeti, abhiññātaṃ pākaṭaṃ karotīti attho”ti.",
  "tika-s0105t0:912_0": "Divase divase dātabbaṃ devasikaṃ. Māse māse dātabbaṃ māsikaṃ. Ādisaddena anuposathikādīni",
  "tika-s0105t0:912_1": "saṅgaṇhāti. Tassa tassa purisassa. Kusalānurūpena, kammānurūpena sūrabhāvānurūpenāti",
  "tika-s0105t0:912_2": "dvandato paraṃ suyyamāno anurūpasaddo paccekaṃ yojetabbo. Chekabhāvānurūpatā cettha",
  "tika-s0105t0:912_3": "kusalānurūpaṃ. Katthaci kulasaddo dissati, so ca jāṇusoṇiādikulānamiva kulānurūpampi",
  "tika-s0105t0:912_4": "dātabbato yujjateva. Senāpaccādi ṭhānantaraṃ, iminā bhattavetanaṃ niddiṭṭhamattanti",
  "tika-s0105t0:912_5": "dasseti. Sakakammapasutattā, anupaddavattā ca dhanadhaññānaṃ rāsiko rāsikārabhūto.",
  "tika-s0105t0:912_6": "Khemena ṭhitāti anupaddavena pavattā. Tenāha “abhayā”ti, kutocipi bhayarahitāti attho.",
  "tika-s0105t0:912_7": "Modā modamānāti modāya modamānā, somanasseneva modamānā, na saṃsandanamattenāti vuttaṃ",
  "tika-s0105t0:912_8": "hoti. “Bhagavatā saddhiṃ sammodī”tiādīsu hi mudasaddo saṃsandanepi pavattati, aññe",
  "tika-s0105t0:912_9": "modā hutvā aparepi modamānā viharantīti vā attho. Tenāha “aññamaññaṃ pamuditacittāti,",
  "tika-s0105t0:912_10": "asaññogepi vatticchāyeva vuddhīti dvidhā pāṭho vutto. Iddhaphītabhāvanti samiddhavepullabhāvaṃ.",
  "tika-s0105t0:913": "Catuparikkhāravaṇṇanā",
  "tika-s0105t0:914_0": "339. Tasmiṃ tasmiṃ kicce anuyanti anuvattantīti anuyantā. Teyeva ānuyantā yathā “anubhāvo",
  "tika-s0105t0:914_1": "eva ānubhāvo”ti, “ānuyuttā”tipi pāṭho, tasmiṃ tasmiṃ kicce anuyujjantīti hi ānuyuttā",
  "tika-s0105t0:914_2": "vuttanayena. Assāti rañño. Teti ānuyantakhattiyādayo. “Amhe ettha bahi karotī”ti",
  "tika-s0105t0:914_3": "attamanā na bhavissanti. “Nibandhavipulāyāgamo gāmo nigamo. Vivaḍḍhitamahāāyo mahāgāmo”ti",
  "tika-s0105t0:914_4": "ācariyena vuttaṃ. “Apākāraparikkhepo sāpaṇo nigamo, sapākārāpaṇaṃ nagaraṃ, taṃ tabbiparīto",
  "tika-s0105t0:914_5": "gāmo”ti (kaṅkhāvitaraṇī abhinavaṭīkāyaṃ saṅghādisesakaṇḍe kuladūsakasikkhāpade passitabbaṃ)",
  "tika-s0105t0:914_6": "vinayaṭīkāsu. Gasanti madanti etthāti gāmo, sveva pākaṭo ce, nigamo nāma atireko",
  "tika-s0105t0:914_7": "gāmoti katvā. Bhusattho hettha nī-saddo, saññāsaddattā ca rassoti saddavidū. Janapadattho",
  "tika-s0105t0:914_8": "vuttova. “Sāmyāmacco sakhā koso, duggañca vijitaṃ bala”nti vuttāsu sattasu rājapakatīsu",
  "tika-s0105t0:914_9": "rañño tadavasesānaṃ channaṃ vasena hitasukhātivuddhi, tadekadesā ca ānuyantādayoti",
  "tika-s0105t0:914_10": "āha “yaṃ tumhāka”ntiādi.",
  "tika-s0105t0:915_0": "Taṃtaṃkiccesu raññā amā saha bhavantīti amaccā. “Amāvāsī”tiādīsu viya hi samakiriyāya",
  "tika-s0105t0:915_1": "amāti abyayapadaṃ, ca-paccayena taddhitasiddhīti neruttikā. Rajjakiccavosāsanakāle",
  "tika-s0105t0:915_2": "pana te raññā piyā, sahapavattanakā ca bhavantīti dasseti “piyasahāyakā”ti iminā.",
  "tika-s0105t0:915_3": "Rañño parisati bhavā “pārisajjā. Ke pana teti vuttaṃ “sesā āṇattikārakā”ti, yathāvuttānuyuttakhattiyādīhi",
  "tika-s0105t0:915_4": "avasesā rañño āṇākarāti attho. Satipi deyyadhamme ānubhāvasampattiyā, parivārasampattiyā",
  "tika-s0105t0:915_5": "ca abhāve tādisaṃ dātuṃ na sakkā. Vuddhakāle ca tādisānampi rājūnaṃ tadubhayaṃ hāyateva,",
  "tika-s0105t0:915_6": "deyyadhamme pana asati pagevāti dassetuṃ “deyyadhammasmiñhī”tiādimāha. Deyyadhammasmiṃ",
  "tika-s0105t0:915_7": "asati ca mahallakakāle ca dātuṃ na sakkāti yojanā. Etenāti yathāvuttakāraṇadvayena.",
  "tika-s0105t0:915_8": "Anumatiyāti anujānanena. Pakkhāti sapakkhā yaññassa aṅgabhūtā. Yaññaṃ parikarontīti",
  "tika-s0105t0:915_9": "parikkhārā, sambhārā, te ca tassa yaññassa aṅgabhūtattā parivārā viya hontīti āha",
  "tika-s0105t0:915_10": "“parivārā bhavantī”ti. “Ratho”tiādinā idhānadhippetamatthaṃ nisedheti.",
  "tika-s0105t0:916": "“Ratho setaparikkhāro, jhānakkho cakkavīriyo;",
  "tika-s0105t0:917": "Upekkhā dhurasamādhi, anicchā parivāraṇa”nti. ;",
  "tika-s0105t0:918_0": "Hi saṃyuttamahāvaggapāḷi. Tattha rathoti brahmayānasaññito aṭṭhaṅgikamaggaratho.",
  "tika-s0105t0:918_1": "Setaparikkhāroti catupārisuddhisīlālaṅkāro. “Sīlaparikkhāro”tipi pāṭho. Jhānakkhoti",
  "tika-s0105t0:918_2": "vipassanāsampayuttānaṃ pañcannaṃ jhānaṅgānaṃ vasena jhānamayaakkho. Cakkavīriyoti",
  "tika-s0105t0:918_3": "vīriyacakko. Upekkhā dhurasamādhīti upekkhā dvinnaṃ dhurānaṃ samatā. Anicchā parivāraṇanti",
  "tika-s0105t0:918_4": "alobho sīhadhammādīni viya parivāraṇaṃ.",
  "tika-s0105t0:919": "Aṭṭhaparikkhāravaṇṇanā",
  "tika-s0105t0:920_0": "340. Ubhato sujātādīhi vuccamānehi. Yasasāti pañcavidhena ānubhāvena. Tenāha “āṇāṭhapanasamatthatāyā”ti.",
  "tika-s0105t0:920_1": "“Saddho”ti etassa “dātādānassa phalaṃ paccanubhoti pattiyāyatī”ti atthaṃ dassetuṃ",
  "tika-s0105t0:920_2": "“dānassā”tiādi vuttaṃ. Dāne sūroti dānasūro, deyyadhamme īsakampi saṅgaṃ akatvā muttacāgo,",
  "tika-s0105t0:920_3": "tabbhāvo pana kammassakatāñāṇassa tikkhavisadabhāvena veditabbo. Tassa hi tikkhavisadabhāvaṃ",
  "tika-s0105t0:920_4": "vibhāvetuṃ “saddo”ti vatvā “dānasūro”ti vuttanti daṭṭhabbaṃ. Tenāha “na saddhāmattakenā”tiādi.",
  "tika-s0105t0:920_5": "Yassa hi kammassakatā paccakkhamiva upaṭṭhāti, so evaṃ vutto. Yaṃ dānaṃ detīti yaṃ",
  "tika-s0105t0:920_6": "deyyadhammaṃ parassa deti. Tassa pati hutvāti tabbisayaṃ lobhaṃ suṭṭhumabhibhavanto",
  "tika-s0105t0:920_7": "tassa adhipati hutvā deti. Kāraṇopacāravacanañhetaṃ. Paratopi eseva nayo. Tabbisayena",
  "tika-s0105t0:920_8": "lobhena anākaḍḍhanīyattā na dāso, na sahāyo.",
  "tika-s0105t0:921_0": "Tadevatthaṃ byatirekato, anvayato ca vivaritvā dassento “yo hī”tiādimāha. Idhānadhippetassa",
  "tika-s0105t0:921_1": "hi dāsādidvayassa byatirekato dassanaṃ. Khādanīyabhojanīyādīsu madhurasseva paṇītattā",
  "tika-s0105t0:921_2": "“madhuraṃ bhuñjatī”ti vuttaṃ, nidassanamattaṃ vā etaṃ, paṇītaṃ paribhuñjatīti vuttaṃ",
  "tika-s0105t0:921_3": "hoti. Dāso hutvā deti taṇhāya dāsabyataṃ upagatattā. Sahāyo hutvā deti tassa piyabhāvānissajjanato.",
  "tika-s0105t0:921_4": "Sāmī hutvā deti tattha taṇhādāsabyato attānaṃ mocetvā abhibhuyya pavattanato. Yaṃ",
  "tika-s0105t0:921_5": "panetaṃ ācariyena vuttaṃ “sāmiparibhogasadisā”ti, taṃ taṇhādāsabyamatikkantatāsāmaññaṃ",
  "tika-s0105t0:921_6": "sandhāya vuttaṃ. Na hi khīṇāsavassa paribhogo sāmiparibhogo viya khīṇāsavasseva dānaṃ",
  "tika-s0105t0:921_7": "dānasāmīti attho upapanno hoti, pacchā vā pamādalikhitametaṃ. Tādisoti dānasāmisabhāvo.",
  "tika-s0105t0:922_0": "Samitapāpasamaṇabāhitapāpabrāhmaṇā ukkaṭṭhaniddesenettha vuttā, pabbajjāmattasamaṇajātimattabrāhmaṇā",
  "tika-s0105t0:922_1": "vā kapaṇādiggahaṇena gahitāti veditabbaṃ. Duggatāti dukkaraṃ jīvikamupagatā kasiravuttikā.",
  "tika-s0105t0:922_2": "Tenāha “daliddamanussā”ti. Pathāvinoti maggagāmino. Vaṇibbakāti dāyakānaṃ guṇakittanavasena,",
  "tika-s0105t0:922_3": "kammaphalakittanamukhena ca yācanakā seyyathāpi naggacariyādayoti atthaṃ dassetuṃ",
  "tika-s0105t0:922_4": "“ye iṭṭhaṃ dinna”ntiādi vuttaṃ. Tadubhayeneva hi dānassa vaṇṇathomanā sambhavati.",
  "tika-s0105t0:922_5": "Ye vicaranti, te vaṇibbakā nāmāti yojetabbaṃ. Pasatamattanti vīhitaṇḍulādivasena",
  "tika-s0105t0:922_6": "vuttaṃ, sarāvamattanti yāgubhattādivasena. Opānaṃ vuccati ogāhetvā pātabbato nadītaḷākādīnaṃ",
  "tika-s0105t0:922_7": "sabbasādhāraṇaṃ titthaṃ, opānamivabhūtoti opānabhūto. Tenāha “udapānabhūto”tiādi.",
  "tika-s0105t0:922_8": "Hutvāti bhāvato. Sutameva sutajātanti jātasaddassa anatthantaravācakattamāha yathā “kosajāta”nti.",
  "tika-s0105t0:923_0": "Atītādiatthacintanasamatthatā nāma tassa rañño anumānavasena, itikattabbatāvasena",
  "tika-s0105t0:923_1": "ca veditabbā, na buddhānaṃ viya tattha paccakkhadassitāyāti dassetuṃ “atīte”tiādi",
  "tika-s0105t0:923_2": "vuttaṃ. Puññāpuññānisaṃsacintanañcettha pakaraṇādhigatavasena veditabbaṃ. Puññassāti",
  "tika-s0105t0:923_3": "yaññapuññassa. Dāyakacittampīti dāyakānaṃ, dāyakaṃ vā cittampi, dātukamyatācittampīti",
  "tika-s0105t0:923_4": "vuttaṃ hoti. Imesu pana aṭṭhasu aṅgesu aḍḍhatādayo pañca yaññassa tāva parikkhārā",
  "tika-s0105t0:923_5": "hontu tehi vinā tassa asijjhanato, sujātatā, pana sūrūpatā ca kathaṃ yaññassa parikkhāro",
  "tika-s0105t0:923_6": "siyā tadubhayena vināpi tassa sijjhanatoti codanāya sabbesampi aṭṭhannamaṅgānaṃ parikkhārabhāvaṃ",
  "tika-s0105t0:923_7": "anvayato, byatirekato ca dassento “ete hi kirā”tiādimāha. Ettha ca keci evaṃ vadanti",
  "tika-s0105t0:923_8": "“yathā aḍḍhatādayo pañca yaññassa ekaṃsatova aṅgāni, na evaṃ sujātatā, surūpatā ca,",
  "tika-s0105t0:923_9": "tadubhayaṃ pana anekaṃsatova aṅganti dīpetuṃ arucisūcakassa kirasaddassa gahaṇaṃ",
  "tika-s0105t0:923_10": "kata”nti. Te hi “ayaṃ dujjātotiādivacanassa anekaṃsikataṃ maññamānā tathā vadanti,",
  "tika-s0105t0:923_11": "tayidaṃ asāraṃ. Sabbasādhāraṇavasena hetaṃ byatirekato yaññassa aṅgabhāvadassanaṃ",
  "tika-s0105t0:923_12": "tattha siyā kesañci tathā parivitakko”ti tassāpi avakāsābhāvadassanatthameva evaṃ",
  "tika-s0105t0:923_13": "vuttattā, tadubhayasādhāraṇavaseneva anekaṃsato aṅgabhāvassa adassanato ca. Kirasaddo",
  "tika-s0105t0:923_14": "panettha tadā brāhmaṇassa cintitākārasūcanattho daṭṭhabbo. Evamanena cintetvā “imānipi",
  "tika-s0105t0:923_15": "aṭṭhaṅgāni tasseva yaññassa parikkhārā bhavantīti vuttānī”ti kirasaddena tassa cintitākāro",
  "tika-s0105t0:923_16": "sūcito hoti. Evamādīnīti ettha ādisaddena “ayaṃ virūpo kittakaṃ…pe… upacchindissati,",
  "tika-s0105t0:923_17": "ayaṃ daliddo, appesakkho, assaddho, appassuto, na atthaññū, na medhāvī kittakaṃ…pe…",
  "tika-s0105t0:923_18": "upacchindissatī”ti etesaṃ saṅgaho veditabbo.",
  "tika-s0105t0:924": "Catuparikkhārādivaṇṇanā",
  "tika-s0105t0:925_0": "341. “Sujaṃ paggaṇhantāna”nti ettha soṇadaṇḍasuttavaṇṇanāyaṃ vuttesu dvīsu vikappesu",
  "tika-s0105t0:925_1": "dutiyavikappaṃ nisedhento “mahāyāga”ntiādimāha, tena ca purohitassa sayameva kaṭacchuggahaṇajotanena",
  "tika-s0105t0:925_2": "evaṃ sahatthā sakkaccaṃ dāne yuttapayuttatā icchitabbāti dasseti. Evaṃ dujjātassāti",
  "tika-s0105t0:925_3": "etthāpi “sujātatāya anekaṃsato aṅgabhāvadassanamevida”nti aggahetvā heṭṭhā vuttanayena",
  "tika-s0105t0:925_4": "sabbasādhāraṇavaseneva attho gahetabbo. Ādisaddena hi “evaṃ anajjhāyakassa…pe… dussīlassa…pe…",
  "tika-s0105t0:925_5": "duppaññassa saṃvidhānena pavattadānaṃ kittakaṃ kālaṃ pavattissatī”ti etesaṃ saṅgaho",
  "tika-s0105t0:925_6": "daṭṭhabbo. Tasmāti tadubhayakāraṇato.",
  "tika-s0105t0:926": "Tissovidhāvaṇṇanā",
  "tika-s0105t0:927_0": "342. Tiṇṇaṃ ṭhānānanti dānassa ādimajjhapariyosānasaṅkhātānaṃ tissannaṃ bhūmīnaṃ,",
  "tika-s0105t0:927_1": "avatthānānanti attho. Calantīti kampanti purimākārena na tiṭṭhanti. Karaṇattheti",
  "tika-s0105t0:927_2": "tatiyāvibhattiatthe. Karaṇīyasaddāpekkhāya hi kattari eva etaṃ sāmivacanaṃ, na karaṇe.",
  "tika-s0105t0:927_3": "Yebhuyyena hi karaṇajotakavacanassa atthabhāvato anuttakattāva karaṇatthoti idhādhippeto.",
  "tika-s0105t0:927_4": "Pacchānutāpassa akaraṇūpāyaṃ dassetuṃ “pubba…pe… patiṭṭhapetabbā”ti vuttaṃ. Tattha",
  "tika-s0105t0:927_5": "acalāti daḷhā kenaci asaṃhīrā. Patiṭṭhapetabbāti suppatiṭṭhitā kātabbā. Tathā patiṭṭhāpanūpāyampi",
  "tika-s0105t0:927_6": "dassento “evañhī”tiādimāha. Tathā patiṭṭhāpanena hi yathā taṃ dānaṃ sampati yathādhippāyaṃ",
  "tika-s0105t0:927_7": "nippajjati, evaṃ āyatimpi vipulaphalatāya mahapphalaṃ hoti vippaṭisārena anupakkiliṭṭhabhāvato.",
  "tika-s0105t0:927_8": "Dvīsu ṭhānesūti yajamānayiṭṭhaṭṭhānesu. Vippaṭisāro…pe… na kattabboti atthaṃ sandhāya",
  "tika-s0105t0:927_9": "“eseva nayo”ti vuttaṃ. Muñcacetanāti pariccāgacetanā, tassā niccalabhāvo nāma muttacāgatā",
  "tika-s0105t0:927_10": "pubbābhisaṅkhāravasena uḷārabhāvo. Pacchāsamanussaraṇacetanāti paracetanā, tassā",
  "tika-s0105t0:927_11": "pana niccalabhāvo “aho mayā dānaṃ dinnaṃ sādhu suṭṭhū”ti dānassa sakkaccaṃ paccavekkhaṇavasena",
  "tika-s0105t0:927_12": "veditabbo. Tadubhayacetanānaṃ niccalakaraṇūpāyaṃ byatirekato dassetuṃ “tathā…pe…",
  "tika-s0105t0:927_13": "hotī”ti vuttaṃ. Tattha tathā akarontassāti muñcacetanaṃ, pacchāsamanussaraṇacetanañca",
  "tika-s0105t0:927_14": "niccalamakarontassa, vippaṭisāraṃ, uppādentassāti vuttaṃ hoti. “Nāpi uḷāresu bhogesu",
  "tika-s0105t0:927_15": "cittaṃ namatī”ti idaṃ pana pacchāsamanussaraṇacetanāya eva byatirekato niccalakaraṇūpāyadassanaṃ.",
  "tika-s0105t0:927_16": "Evañhi yathāniddiṭṭhanidassanaṃ upapannaṃ hoti. Tattha uḷāresu bhogesūti khettavisese",
  "tika-s0105t0:927_17": "pariccāgassa katattā laddhesupi uḷāresu bhogesu. Nāpi cittaṃ namati pacchā vippaṭisārena",
  "tika-s0105t0:927_18": "upakkiliṭṭhabhāvato. Yathā kathanti āha “mahāroruva”ntiādi. Tassa hi seṭṭhissa gahapatino",
  "tika-s0105t0:927_19": "vatthu kosalasaṃyutte, mayhakajātake ca āgataṃ. Tathā hi vuttaṃ –",
  "tika-s0105t0:928_0": "“Bhūtapubbaṃ so mahārāja seṭṭhi gahapati tagarasikhiṃ nāma paccekasambuddhaṃ piṇḍapātena",
  "tika-s0105t0:928_1": "paṭipādesi, ‘detha samaṇassa piṇḍapāta’nti vatvā uṭṭhāyāsanā pakkāmi, datvā ca pana",
  "tika-s0105t0:928_2": "pacchā vippaṭisārī ahosi “varametaṃ piṇḍapātaṃ dāsā vā kammakarā vā bhuñjeyyu”’ntiādi.",
  "tika-s0105t0:929_0": "So kira aññesupi divasesu taṃ paccekabuddhaṃ passati, dātuṃ panassa cittaṃ na uppajjati,",
  "tika-s0105t0:929_1": "tasmiṃ pana divase ayaṃ padumavatiyā deviyā tatiyaputto tagarasikhī paccekabuddho",
  "tika-s0105t0:929_2": "gandhamādanapabbate phalasamāpattisukhena vītināmetvā pubbaṇhasamaye vuṭṭhāya anotattadahe",
  "tika-s0105t0:929_3": "mukhaṃ dhovitvā manosilātale nivāsetvā kāyabandhanaṃ bandhitvā pattacīvaramādāya",
  "tika-s0105t0:929_4": "abhiññāpādakaṃ jhānaṃ samāpajjitvā iddhiyā vehāsaṃ abbhuggantvā nagaradvāre oruyha",
  "tika-s0105t0:929_5": "cīvaraṃ pārupitvā pattamādāya nagaravāsīnaṃ gharadvāresu sahassabhaṇḍikaṃ ṭhapento",
  "tika-s0105t0:929_6": "viya pāsādikehi abhikkamanādīhi anupubbena seṭṭhino gharadvāraṃ sampatto, taṃ divasañca",
  "tika-s0105t0:929_7": "seṭṭhi pātova uṭṭhāya paṇītaṃ bhojanaṃ bhuñjitvā gharadvārakoṭṭhake āsanaṃ paññapetvā",
  "tika-s0105t0:929_8": "dantantarāni sodhento nisinno hoti. So paccekabuddhaṃ disvā taṃ divasaṃ pātova bhutvā",
  "tika-s0105t0:929_9": "nisinnattā dānacittaṃ uppādetvā bhariyaṃ pakkosāpetvā “imassa samaṇassa piṇḍapātaṃ",
  "tika-s0105t0:929_10": "dehī”ti vatvā rājupaṭṭhānatthaṃ pakkāmi. Seṭṭhibhariyā sampajaññajātikā cintesi “mayā",
  "tika-s0105t0:929_11": "ettakena kālena imassa ‘dethā’ti vacanaṃ na sutapubbaṃ, dāpentopi ca ajja na yassa",
  "tika-s0105t0:929_12": "vā tassa vā dāpeti, vītarāgadosamohassa vantakilesassa ohitabhārassa paccekabuddhassa",
  "tika-s0105t0:929_13": "dāpeti, yaṃ vā taṃ vā adatvā paṇītaṃ piṇḍapātaṃ dassāmī”ti gharā nikkhamma paccekabuddhaṃ",
  "tika-s0105t0:929_14": "pañcapatiṭṭhitena vanditvā pattaṃ ādāya antonivesane paññattāsane nisīdāpetvā suparisuddhehi",
  "tika-s0105t0:929_15": "sālitaṇḍulehi bhattaṃ sampādetvā tadanurūpaṃ khādanīyaṃ, byañjanaṃ, sūpeyyañca abhisaṅkharitvā",
  "tika-s0105t0:929_16": "pattaṃ pūretvā bahi gandhehi alaṅkaritvā paccekabuddhassa hatthesu patiṭṭhapetvā",
  "tika-s0105t0:929_17": "vandi. Paccekabuddho “aññesampi paccekabuddhānaṃ saṅgahaṃ karissāmī”ti aparibhuñjitvāva",
  "tika-s0105t0:929_18": "anumodanaṃ vatvā pakkāmi. Sopi kho seṭṭhi rājupaṭṭhānaṃ katvā āgacchanto paccekabuddhaṃ",
  "tika-s0105t0:929_19": "disvā āha “mayaṃ tumhākaṃ piṇḍapātaṃ dethā”ti vatvā pakkantā, api vo laddho piṇḍapāto”ti?",
  "tika-s0105t0:929_20": "Āma, seṭṭhi laddhoti. “Passāmā”ti gīvaṃ ukkhipitvā olokesi, athassa piṇḍapātagandho",
  "tika-s0105t0:929_21": "uṭṭhahitvā nāsapuṭaṃ pahari. So cittaṃ saṃyametuṃ asakkonto pacchā vippaṭisārī ahosi,",
  "tika-s0105t0:929_22": "tassa pana vippaṭisārassa uppannākāro “varameta”ntiādinā pāḷiyaṃ vuttoyeva. Piṇḍapātadānena",
  "tika-s0105t0:929_23": "panesa sattakkhattuṃ sugatiṃ saggaṃ lokaṃ upapanno, sattakkhattumeva ca sāvatthiyaṃ",
  "tika-s0105t0:929_24": "seṭṭhikule nibbatto, ayañcassa sattamo bhavo, pacchā vippaṭisārena pana nāpi uḷāresu",
  "tika-s0105t0:929_25": "bhogesu cittaṃ namati. Vuttañhetaṃ saṃyuttavaralañchake –",
  "tika-s0105t0:930_0": "“Yaṃ kho so mahārāja seṭṭhi gahapati datvā pacchā vippaṭisārī ahosi ‘varametaṃ piṇḍapātaṃ",
  "tika-s0105t0:930_1": "dāsā vā kammakarā vā bhuñjeyyu’nti, tassa kammassa vipākena nāssuḷārāya bhattabhogāya",
  "tika-s0105t0:930_2": "cittaṃ namati, nāssuḷārāya vatthabhogāya, yānabhogāya, nāssuḷārānaṃ pañcannaṃ kāmaguṇānaṃ",
  "tika-s0105t0:930_3": "bhogāya cittaṃ namatī”ti.",
  "tika-s0105t0:931": "Mayhakajātakepi vuttaṃ –",
  "tika-s0105t0:932": "“Iti mahārāja āgantukaseṭṭhi tagarasikhipaccekabuddhassa dinnapaccayena bahuṃ dhanaṃ labhi, datvā aparacetanaṃ paṇītaṃ kātuṃ asamatthatāya paṇīte bhoge bhuñjituṃ nāsakkhī”ti.",
  "tika-s0105t0:933_0": "Bhātu panesa ekaṃ puttaṃ sāpateyyassa kāraṇā jīvitaṃ voropesi, tena kammena bahūni",
  "tika-s0105t0:933_1": "vassāni niraye paccittha, sattakkhattuñca aputtako jāto, idānipi teneva kammena mahāroruvaṃ",
  "tika-s0105t0:933_2": "upapanno. Tena vuttaṃ “mahāroruvaṃ upapannassa seṭṭhigahapatino viyā”ti, purimapacchimacetanāvasena",
  "tika-s0105t0:933_3": "cettha attho veditabbo. Ekā hi cetanā dve paṭisandhiyo na detīti.",
  "tika-s0105t0:934": "Dasaākāravaṇṇanā",
  "tika-s0105t0:935_0": "343. Ākaroti attano anurūpatāya samariyādaparicchedaṃ phalaṃ nibbattetīti ākāro,",
  "tika-s0105t0:935_1": "kāraṇanti āha “dasahi kāraṇehī”ti. Mariyādattho hettha ā-saddo. Na dussīlesveva,",
  "tika-s0105t0:935_2": "atha kho sīlavantesupi vippaṭisāraṃ uppādessati. Tadubhayepi na uppādetabboti hi",
  "tika-s0105t0:935_3": "dassetuṃ api-saddena, pi-saddena vā sampiṇḍanaṃ karoti. Paṭiggāhakatova uppajjatīti",
  "tika-s0105t0:935_4": "balavataraṃ vippaṭisāraṃ sandhāya vuttaṃ, dubbalo pana deyyadhammato, parivārajanatopi",
  "tika-s0105t0:935_5": "uppajjateva. Uppajjituṃ yuttanti uppajjanārahaṃ. Vippaṭisārampi vinodesīti sambandho.",
  "tika-s0105t0:935_6": "Tesaṃyevāti pāṇātipātīnameva. Yajanaṃ nāmettha dānamevādhippetaṃ, na aggijuhananti",
  "tika-s0105t0:935_7": "āha “detu bhava”nti. Vissajjatūti muttacāgavasena cajatu. Abbhantaranti ajjhattaṃ sakasantāne.",
  "tika-s0105t0:936": "Soḷasākāravaṇṇanā",
  "tika-s0105t0:937_0": "344. Anumatipakkhādayo eva heṭṭhā yaññassa vatthuṃ katvā “soḷasaparikkhārā”ti vuttā,",
  "tika-s0105t0:937_1": "idha pana sandassanādivasena anumodanāya āraddhattā vuttaṃ “soḷasahi ākārehī”ti.",
  "tika-s0105t0:937_2": "Dassetvāti attano desanānubhāvena paccakkhamiva phalaṃ dassetvā, anekavāraṃ pana",
  "tika-s0105t0:937_3": "dassanato “dassetvā dassetvā”ti byāpanavacanaṃ, tadeva ābhuso meḍanaṭṭhena āmeḍitavacananti",
  "tika-s0105t0:937_4": "ācariyena vuttaṃ. “Samādapetvā samādapetvā”tiādīsupi eseva nayo. Tamatthanti dānaphalavasena",
  "tika-s0105t0:937_5": "kammaphalasambandhamatthaṃ. Samādapetvāti sutamattaṃ akatvā yathā rājā tamatthaṃ",
  "tika-s0105t0:937_6": "sammadeva ādiyati citte karonto suggahitaṃ katvā gaṇhāti, tathā sakkaccaṃ ādāpetvā.",
  "tika-s0105t0:938_0": "“Vippaṭisāravinodanenā”ti idaṃ nidassanamattaṃ. Lobhadosamohaissāmacchariyamānādayopi",
  "tika-s0105t0:938_1": "hi dānacittassa upakkilesā, tesaṃ vinodanenapi taṃ vodāpitaṃ samuttejitaṃ nāma hoti",
  "tika-s0105t0:938_2": "tikkhavisadabhāvāpattito, āsannatarabhāvato pana vippaṭisāravinodanameva gahitaṃ.",
  "tika-s0105t0:938_3": "Pavattite hi dāne tassa sambhavoti. Yāthāvato vijjamānehi guṇehi haṭṭhapahaṭṭhabhāvāpādanaṃ",
  "tika-s0105t0:938_4": "sampahaṃsananti āha “sundara”ntiādi. Dhammatoti saccato. Tadatthameva dassetuṃ “dhammena",
  "tika-s0105t0:938_5": "samena kāraṇenā”ti vuttaṃ. Saccañhi dhammato anapetattā dhammaṃ, upasamacariyabhāvato",
  "tika-s0105t0:938_6": "samaṃ, yuttabhāvena kāraṇanti ca vuccati.",
  "tika-s0105t0:939_0": "345. Tasmiṃ yaññe rukkhatiṇacchedopi nāma nāhosi, kuto pāṇavadhoti pāṇavadhābhāvasseva",
  "tika-s0105t0:939_1": "daḷhīkaraṇatthaṃ, sabbaso viparītaggāhehi avidūsitatādassanatthañca pāḷiyaṃ “neva",
  "tika-s0105t0:939_2": "gāvo haññiṃsū”tiādīni vatvāpi “na rukkhā chijjiṃsū”tiādi vuttanti dassento “ye yūpanāmake”tiādimāha.",
  "tika-s0105t0:939_3": "Barihisatthāyāti paricchedatthāya. Vanamālāsaṅkhepenāti vanapupphehi gandhitamālāniyāmena.",
  "tika-s0105t0:939_4": "Evaṃ ācariyena vuttaṃ, vanapantiākārenāti attho. Bhūmiyaṃ vā pattharantīti vedibhūmiṃ",
  "tika-s0105t0:939_5": "parikkhipantā tattha tattha pattharanti. Mantādinā hi parisaṅkhatā bhūmi vindati",
  "tika-s0105t0:939_6": "assa lābhasakkāreti katvā “vedī”ti vuccati. Tepi rukkhā tepi dabbāti sambandho, kammakattā",
  "tika-s0105t0:939_7": "cetaṃ dvayaṃ, abhihitakammaṃ vā. Vatticchāya hi yathāsattiṃ kārakā bhavanti. Vuttanayena",
  "tika-s0105t0:939_8": "pāṇavadhābhāvassa daḷhīkaraṇatthaṃ, viparītaggāhena avidūsitabhāvadassanatthañcetanti",
  "tika-s0105t0:939_9": "dasseti kiṃ panā”tiādinā. Antogehadāso antojāto. Ādisaddena dhanakkītakaramarānītasāmaṃdāsabyūpagatānaṃ",
  "tika-s0105t0:939_10": "saṅgaho. Pubbamevāti bhatikaraṇato pageva. Dhanaṃ gahetvāti divase divase yathākammaṃ",
  "tika-s0105t0:939_11": "gahetvā. Bhattavetananti devasikaṃ bhattañceva māsikādiparibbayañca. Vuttovāyamattho.",
  "tika-s0105t0:939_12": "Tajjitāti santajjitā. Parikammānīti sabbabhāgiyāni kammāni, uccāvacāni kammānīti",
  "tika-s0105t0:939_13": "attho. Piyasamudācārenevāti iṭṭhavacaneneva. Yathānāmavasenevāti pākaṭanāmānurūpeneva.",
  "tika-s0105t0:939_14": "Sappitelanavanītadadhimadhuphāṇitena cevāti ettha ca-saddo avuttasamuccayattho, tena",
  "tika-s0105t0:939_15": "paṇītapaṇītānaṃ nānappakārānaṃ khādanīyabhojanīyādīnañceva vatthayānamālāgandhavilepanaseyyāvasathādīnañca",
  "tika-s0105t0:939_16": "saṅgaho daṭṭhabbo, tenāha “paṇītehi sappitelādisammissehevā”tiādi. Tassa tassa kālassa",
  "tika-s0105t0:939_17": "anurūpehi yāgu…pe… pānakādīhīti sambandho. Sappiādīnanti sappiādīhi.",
  "tika-s0105t0:940_0": "346. Paṭisāmetabbato, attano attano santakabhāvato ca saṃ nāma dhanaṃ vuccati, tassa",
  "tika-s0105t0:940_1": "patīti sapati niggahitalopena, dhanavā, diṭṭhadhammikasamparāyikahitāvahattā tassa",
  "tika-s0105t0:940_2": "hitanti sāpateyyaṃ, tadeva dhanaṃ. Tenāha “pahūtaṃ dhana”nti. Akkhayadhammamevāti",
  "tika-s0105t0:940_3": "akhayasabhāvameva. Gāmabhāgenāti saṃkittanavasena gāme vā gahetabbabhāgena, evaṃ",
  "tika-s0105t0:940_4": "ācariyena vuttaṃ, paccekaṃ sabhāgagāmakoṭṭhāsenātipi attho. Sesesupi eseva nayo.",
  "tika-s0105t0:941_0": "347. Yaññāvāṭoti khaṇitāvāṭassa assamedhādiyaññayajanaṭṭhānassetaṃ adhivacanaṃ, tabbohārena",
  "tika-s0105t0:941_1": "pana idha dānasālāya eva, tāya ca puratthimanagaradvāre katāya puratthimabhāge evāti",
  "tika-s0105t0:941_2": "atthaṃ dasseti “puratthimato nagaradvāre”tiādinā. Taṃ pana ṭhānaṃ rañño dānasālāya",
  "tika-s0105t0:941_3": "nātidūre evāti āha “yathā”tiādi. Yato tattha pātarāsaṃ bhuñjitvā akilantarūpāyeva",
  "tika-s0105t0:941_4": "sāyanhe rañño dānasālaṃ sampāpuṇanti. “Dakkhiṇena yaññāvāṭassā”tiādīsupi eseva nayo.",
  "tika-s0105t0:941_5": "Yāguṃ pivitvāti hi yāgusīsena pātarāsabhojanamāha.",
  "tika-s0105t0:942_0": "348. Madhuranti sādurasaṃ. Upari vattabbamatthanti “apica me bho evaṃ hotī”tiādinā",
  "tika-s0105t0:942_1": "vuccamānamatthaṃ. Parihārenāti bhagavantaṃ garuṃ katvā agāravaparihārena, ujukabhāvāpanayanena",
  "tika-s0105t0:942_2": "vā, ujukavuttiṃ pariharitvā vaṅkavuttiyāva yathācintitamatthaṃ pucchanto evamāhāti",
  "tika-s0105t0:942_3": "vuttaṃ hoti. Tenāha “ujukameva pucchayamāno agāravo viya hotī”ti.",
  "tika-s0105t0:943": "Niccadānaanukulayaññavaṇṇanā",
  "tika-s0105t0:944_0": "349. Uṭṭhāyāti dāne uṭṭhānavīriyamāha, samuṭṭhāyāti tassa sātaccakiriyaṃ. Kasivāṇijjādikammāni",
  "tika-s0105t0:944_1": "akaronto daliddiyādianatthāpattiyā nassissatīti adhippāyo. Appasambhārataro ceva",
  "tika-s0105t0:944_2": "mahapphalataro cāti saṅkhepato aṭṭhakathāyaṃ vutto pāḷiyaṃ pana “appatthataro ca",
  "tika-s0105t0:944_3": "appasamārambhataro ca mahapphalataro ca mahānisaṃsataro cā”ti pāṭho. Tattha appasambhārataroti",
  "tika-s0105t0:944_4": "ativiya parittasambhāro, asamārabbhiyasambhāro. Appatthataroti pana ativiya appakicco,",
  "tika-s0105t0:944_5": "attho cettha kiccaṃ, ttha-kārassa ṭṭha-kāraṃ katvā “appaṭṭhataro”tipi pāṭho. Sammā",
  "tika-s0105t0:944_6": "ārabhīyati yañño etenāti samārambho, sambhārasambharaṇavasena pavattasattapīḷā, appo",
  "tika-s0105t0:944_7": "samārambho etassāti tathā, ayaṃ panātisayenāti appasamārambhataro. Vipākasaññitaṃ",
  "tika-s0105t0:944_8": "mahantaṃ sadisaṃ phalametassāti mahapphalo, ayaṃ panātisayenāti mahapphalataro. Udayasaññitaṃ",
  "tika-s0105t0:944_9": "mahantaṃ nissandādiphalametassāti mahānisaṃso, ayaṃ panātisayenāti mahānisaṃsataro.",
  "tika-s0105t0:944_10": "Dhuvadānānīti dhuvāni thirāni avicchinnāni katvā dātabbadānāni. Niccabhattānīti ettha",
  "tika-s0105t0:944_11": "bhattasīsena catupaccayaggahaṇaṃ. Anukulayaññānīti anukulaṃ kulānukkamaṃ upādāya",
  "tika-s0105t0:944_12": "dātabbadānāni. Tenāha “amhāka”ntiādi. Yāni pavattetabbāni, tāni anukulayaññāni nāmāti",
  "tika-s0105t0:944_13": "yojetabbaṃ. Nibaddhadānānīti nibandhetvā niyametvā paveṇīvasena pavattitadānāni.",
  "tika-s0105t0:945_0": "Hatthidantena katā dantamayasalākā, yattha dāyakānaṃ nāmaṃ aṅkanti, iminā taṃ niccabhattaṃ",
  "tika-s0105t0:945_1": "salākadānavasenāti dasseti. Taṃ kulanti anāthapiṇḍikakulaṃ. Dāliddiyenāti daliddabhāvena.",
  "tika-s0105t0:945_2": "“Ekasalākato uddhaṃ dātuṃ nāsakkhī”ti iminā ekenapi salākadānena nibaddhadānaṃ upacchinditumadatvā",
  "tika-s0105t0:945_3": "anurakkhaṇamāha. Raññoti setavāhanarañño.",
  "tika-s0105t0:946_0": "Ādīni vatvāti ettha ādisaddena “kasmā seno viya maṃsapesiṃ pakkhanditvā gaṇhāsī”ti",
  "tika-s0105t0:946_1": "evamādīnaṃ samasamadāne ussukkanavacanānaṃ saṅgaho. Galaggāhāti galaggahaṇā. “Kammacchedavasenā”ti",
  "tika-s0105t0:946_2": "iminā attano attano kammokāsādānampi pīḷāyevāti dasseti. Samārambhasaddo cettha pīḷanatthoti",
  "tika-s0105t0:946_3": "āha “pīḷāsaṅkhāto samārambho”ti. Pubbacetanāmuñcacetanāaparacetanāsampattiyā dāyakavasena",
  "tika-s0105t0:946_4": "tīṇi aṅgāni, vītarāgatāvītadosatāvītamohatāpaṭipattiyā dakkhiṇeyyavasena ca tīṇīti",
  "tika-s0105t0:946_5": "evaṃ chaḷaṅgasamannāgatā hoti dakkhiṇā, chaḷaṅguttare nandamātāsuttañca tassatthassa",
  "tika-s0105t0:946_6": "sādhakaṃ. Aparāparaṃ uppajjanakacetanāvasena mahānadī viya, mahogho viya ca ito cito",
  "tika-s0105t0:946_7": "ca abhisanditvā pakkhanditvā pavattito puññameva puññābhisando. Tathāvidhanti pamāṇassa",
  "tika-s0105t0:946_8": "kātuṃ asukarattamāha. Kāraṇamahattena phalamahattampi veditabbaṃ upari najjā vuṭṭhiyā",
  "tika-s0105t0:946_9": "mahogho viyāti vuttaṃ “tasmā”tiādi.",
  "tika-s0105t0:947_0": "350. Navanavoti sabbadā abhinavo, divase divase dāyakassa byāpārāpajjanato kiccapariyosānaṃ",
  "tika-s0105t0:947_1": "natthīti vuttaṃ “ekenā”tiādi. Yathāraddhassa āvāsassa katipayenāpi kālena parisamāpetabbato",
  "tika-s0105t0:947_2": "kiccapariyosānaṃ atthīti āha “paṇṇasāla”ntiādi. Mahāvihārepi kiccapariyosānassa atthitāupāyaṃ",
  "tika-s0105t0:947_3": "dassetuṃ “ekavāraṃ dhanapariccāgaṃ katvā”ti vuttaṃ. Suttantapariyāyenāti sabbāsavasuttantādipāḷinayena.",
  "tika-s0105t0:947_4": "Navānisaṃsāti sītapaṭighātādayo paṭisallānārāmapariyosānā yathāpaccavekkhaṇaṃ gaṇitā",
  "tika-s0105t0:947_5": "nava udayā, appamattatāya cete vuttā.",
  "tika-s0105t0:948_0": "Yasmā pana āvāsaṃ dentena nāma sabbampi paccayajātaṃ dinnameva hoti. Yathāha saṃyuttāgamavaralañchake",
  "tika-s0105t0:948_1": "“so ca sabbadado hoti yo dadāti upassaya”nti, sadā puññapavaḍḍhanūpāyañca etaṃ. Vuttañhi",
  "tika-s0105t0:948_2": "tattheva “ye dadanti upassayaṃ, tesaṃ divā ca ratto ca, sadā puññaṃ pavaḍḍhatī”ti",
  "tika-s0105t0:948_3": "tathā hi dve tayo gāme piṇḍāya caritvā kiñci aladdhā āgatassāpi chāyūdakasampannaṃ",
  "tika-s0105t0:948_4": "ārāmaṃ pavisitvā nahāyitvā patissaye muhuttaṃ nipajjitvā uṭṭhāya nisinnassa kāye",
  "tika-s0105t0:948_5": "balaṃ āharitvā pakkhittaṃ viya hoti. Bahi vicarantassa ca kāye vaṇṇadhātu vātātapehi",
  "tika-s0105t0:948_6": "kilamati, patissayaṃ pavisitvā dvāraṃ pidhāya muhuttaṃ nipannassa visabhāgasantati",
  "tika-s0105t0:948_7": "vūpasammati, sabhāgasantati patiṭṭhāti, vaṇṇadhātu āharitvā pakkhittā viya hoti.",
  "tika-s0105t0:948_8": "Bahi vicarantassa ca pāde kaṇṭako vijjhati, khāṇu paharati, sarīsapādiparissayā ceva",
  "tika-s0105t0:948_9": "corabhayañca uppajjati, patissayaṃ pavisitvā dvāraṃ pidhāya nipannassa sabbe te parissayā",
  "tika-s0105t0:948_10": "na honti, sajjhāyantassa dhammapītisukhaṃ, kammaṭṭhānaṃ manasi karontassa upasamasukhañca",
  "tika-s0105t0:948_11": "uppajjati bahiddhā vikkhepābhāvato. Bahi vicarantassa ca kāye sedā muccanti akkhīni",
  "tika-s0105t0:948_12": "phandanti, senāsanaṃ pavisanakkhaṇe mañcapīṭhādīni na paññāyanti, muhuttaṃ nipannassa",
  "tika-s0105t0:948_13": "pana akkhipasādo āharitvā pakkhitto viya hoti, dvāravātapānamañcapīṭhādīni paññāyanti.",
  "tika-s0105t0:948_14": "Etasmiñca āvāse vasantaṃ disvā manussā catūhi paccayehi sakkaccaṃ upaṭṭhahanti. Tena",
  "tika-s0105t0:948_15": "vuttaṃ “āvāsaṃ dentena…pe… hotī”ti “sadā puññapavaḍḍhanūpāyañca eta”nti ca, tasmā",
  "tika-s0105t0:948_16": "ete yathāvuttā sabbepi ānisaṃsā veditabbā.",
  "tika-s0105t0:949": "Khandhakapariyāyenāti senāsanakkhandhake āgatavinayapāḷinayena. Tattha hi āgatā –",
  "tika-s0105t0:950": "“Sītaṃ uṇhaṃ paṭihanti, tato vāḷamigāni ca;",
  "tika-s0105t0:951": "Sarīsape ca makase, sisire cāpi vuṭṭhiyo.",
  "tika-s0105t0:952": "Tato vātātapo ghoro, sañjāto paṭihaññati;",
  "tika-s0105t0:953": "Leṇatthañca sukhatthañca, jhāyituñca vipassituṃ.",
  "tika-s0105t0:954": "Vihāradānaṃ saṅghassa, aggaṃ buddhena vaṇṇitaṃ;",
  "tika-s0105t0:955": "Tasmā hi paṇḍito poso, sampassaṃ atthamattano.",
  "tika-s0105t0:956": "Vihāre kāraye ramme, vāsayettha bahussute;",
  "tika-s0105t0:957": "Tesaṃ annañca pānañca, vatthasenāsanāni ca.",
  "tika-s0105t0:958": "Dadeyya ujubhūtesu, vippasannena cetasā;",
  "tika-s0105t0:959": "Te tassa dhammaṃ desenti, sabbadukkhapanūdanaṃ;",
  "tika-s0105t0:960": "Yaṃ so dhammaṃ idhaññāya, parinibbāti anāsavo”ti. –",
  "tika-s0105t0:961_0": "Rājagahaseṭṭhādīnaṃ vihāradānena anumodanāgāthāyo peyyālavasena dassitā. Tattha sītaṃ",
  "tika-s0105t0:961_1": "uṇhanti utuvisabhāgavasena vuttaṃ. Sisire cāpi vuṭṭhiyoti ettha sisiroti samphusitakavāto",
  "tika-s0105t0:961_2": "vuccati. Vuṭṭhiyoti ujukameghavuṭṭhiyo eva. Etāni sabbāni “paṭihantī”ti imināva padena yojetabbāni.",
  "tika-s0105t0:962_0": "Paṭihaññatīti vihārena paṭihaññati. Leṇatthanti nilīyanatthaṃ. Sukhatthanti sītādiparissayābhāvena",
  "tika-s0105t0:962_1": "sukhavihāratthaṃ. “Jhāyituñca vipassitu”nti idampi padadvayaṃ “sukhatthañcā”ti imināva",
  "tika-s0105t0:962_2": "padena yojetabbaṃ. Idañhi vuttaṃ hoti – sukhatthañca vihāradānaṃ, katamasukhatthaṃ?",
  "tika-s0105t0:962_3": "Jhāyituṃ, vipassituñca yaṃ sukhaṃ tadatthaṃ. Atha vā parapadenapi yojetabbaṃ – jhāyituñca",
  "tika-s0105t0:962_4": "vipassituñca vihāradānaṃ, “idha jhāyissati vipassissatī”ti dadato vihāradānaṃ saṅghassa",
  "tika-s0105t0:962_5": "aggaṃ buddhena vaṇṇitaṃ. Vuttañhetaṃ “so ca sabbadado hoti, yo dadāti upassaya”nti.",
  "tika-s0105t0:963_0": "Yasmā ca aggaṃ vaṇṇitaṃ, tasmā hi paṇḍito posoti gāthā. Vāsayettha bahussuteti ettha",
  "tika-s0105t0:963_1": "vihāre pariyattibahussute ca paṭivedhabahussute ca vāseyya. Tesaṃ annañcāti yaṃ tesaṃ",
  "tika-s0105t0:963_2": "anucchavikaṃ annañca pānañca vatthāni ca mañcapīṭhādisenāsanāni ca, taṃ sabbaṃ tesu",
  "tika-s0105t0:963_3": "ujubhūtesu akuṭilacittesu. Dadeyyāti nidaheyya. Tañca kho vippasannena cetasā, na",
  "tika-s0105t0:963_4": "cittappasādaṃ virādhetvā. Evaṃ vippasannacittassa hi te tassa dhammaṃ desenti…pe…",
  "tika-s0105t0:963_5": "parinibbāti anāsavoti ayamettha aṭṭhakathānayo.",
  "tika-s0105t0:964_0": "Ayaṃ pana ācariyadhammapālattherena ceva ācariyasāriputtattherena ca saṃvaṇṇito ṭīkānayo",
  "tika-s0105t0:964_1": "– sītanti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ.",
  "tika-s0105t0:964_2": "Uṇhanti aggisantāpaṃ, tassa vanaḍāhādīsu sambhavo daṭṭhabbo. Paṭihantīti paṭibādhati",
  "tika-s0105t0:964_3": "yathā tadubhayavasena kāyacittānaṃ bādhanaṃ na hoti, evaṃ karoti. Sītuṇhabbhāhate",
  "tika-s0105t0:964_4": "hi sarīre vikkhittacitto bhikkhu yoniso padahituṃ na sakkoti, vāḷamigānīti sīhabyagghādicaṇḍamige.",
  "tika-s0105t0:964_5": "Guttasenāsanañhi āraññakampi pavisitvā dvāraṃ pidhāya nisinnassa te parissayā na",
  "tika-s0105t0:964_6": "honti. Sarīsapeti ye keci sarante gacchante dīghajātike sappādike. Makaseti nidassanamattametaṃ,",
  "tika-s0105t0:964_7": "ṭaṃsādīnampi eteneva saṅgaho daṭṭhabbo. Sisireti sisirakālavasena, sattāhavaddalikādivasena",
  "tika-s0105t0:964_8": "ca uppanne sisirasamphasse. Vuṭṭhiyoti yadā tadā uppannā vassavuṭṭhiyo paṭihantīti yojanā.",
  "tika-s0105t0:965_0": "Vātātapo ghoroti rukkhagacchādīnaṃ ummūlabhañjanādivasena pavattiyā ghoro sarajaarajādibhedo",
  "tika-s0105t0:965_1": "vāto ceva gimhapariḷāhasamayesu uppattiyā ghoro sūriyātapo ca paṭihaññati paṭibāhīyati.",
  "tika-s0105t0:965_2": "Leṇatthanti nānārammaṇato cittaṃ nivattetvā paṭisallānārāmatthaṃ. Sukhatthanti vuttaparissayābhāvena",
  "tika-s0105t0:965_3": "phāsuvihāratthaṃ. Jhāyitunti aṭṭhatiṃsāya ārammaṇesu yattha katthaci cittaṃ upanibandhitvā",
  "tika-s0105t0:965_4": "upanijjhāyituṃ. Vipassitunti aniccādito saṅkhāre sammasituṃ.",
  "tika-s0105t0:966_0": "Vihāreti patissaye. Kārayeti kārāpeyya. Rammeti manorame nivāsasukhe. Vāsayettha",
  "tika-s0105t0:966_1": "bahussuteti kāretvā pana ettha vihāre bahussute sīlavante kalyāṇadhamme nivāseyya,",
  "tika-s0105t0:966_2": "te nivāsento pana tesaṃ bahussutānaṃ yathā paccayehi kilamatho na hoti, evaṃ annañca",
  "tika-s0105t0:966_3": "pānañca vatthasenāsanāni ca dadeyya ujubhūtesu ajjhāsayasampannesu kammakammaphalānaṃ,",
  "tika-s0105t0:966_4": "ratanattayaguṇānañca saddahanena vippasannena cetasā.",
  "tika-s0105t0:967_0": "Idāni gahaṭṭhapabbajitānaṃ aññamaññūpakāritaṃ dassetuṃ “te tassā”ti gāthamāha. Tattha",
  "tika-s0105t0:967_1": "teti bahussutā. Tassāti upāsakassa. Dhammaṃ desentīti sakalavaṭṭadukkhapanūdanaṃ",
  "tika-s0105t0:967_2": "saddhammaṃ desenti. Yaṃ so dhammaṃ idhaññāyāti so upāsako yaṃ saddhammaṃ imasmiṃ",
  "tika-s0105t0:967_3": "sāsane sammāpaṭipajjanena jānitvā aggamaggādhigamanena anāsavo hutvā parinibbāti",
  "tika-s0105t0:967_4": "ekādasaggivūpasamena sīti bhavatīti.",
  "tika-s0105t0:968": "Sītapaṭighātādikā vipassanāvasānā terasa, annādilābho, dhammassavanaṃ, dhammāvabodho, parinibbānanti evamettha sattarasa ānisaṃsā vuttā.",
  "tika-s0105t0:969_0": "Paṭiggahaṇakānaṃ vihāravasena uppannaphalānurūpampi dāyakānaṃ vihāradānaphalaṃ veditabbaṃ.",
  "tika-s0105t0:969_1": "Yebhuyyena hi kammasarikkhakaphalaṃ labhantīti āha “tasmā”tiādi. “Saṅghassa pana",
  "tika-s0105t0:969_2": "pariccattattā”ti iminā saṅghikavihārameva padhānavasena vadati, saṅghikavihāro nāmesa",
  "tika-s0105t0:969_3": "cātuddisaṃ saṅghaṃ uddissa katavihāro, yaṃ sandhāya padabhājaniyaṃ vuttaṃ “saṅghiko",
  "tika-s0105t0:969_4": "nāma vihāro saṅghassa dinno hoti pariccatto”ti. Yattha hi cetiyaṃ patiṭṭhitaṃ hoti,",
  "tika-s0105t0:969_5": "dhammassavanaṃ karīyati, catūhi disāhi bhikkhū āgantvā appaṭipucchitvāyeva pāde dhovitvā",
  "tika-s0105t0:969_6": "kuñcikāya dvāraṃ vivaritvā senāsanaṃ paṭijaggitvā yathāphāsukaṃ gacchanti, so antamaso",
  "tika-s0105t0:969_7": "caturatanikāpi paṇṇasālā hotu, cātuddisaṃ saṅghaṃ uddissa katavihārotveva vuccati.",
  "tika-s0105t0:970_0": "351. Lobhaṃ niggaṇhituṃ asakkontassa duppariccajā. “Ekabhikkhussa vā’tiādi upāsakānaṃ",
  "tika-s0105t0:970_1": "tathā samādāne āciṇṇaṃ, daḷhataraṃ samādānañca dassetuṃ vuttaṃ, saraṇaṃ pana tesaṃ",
  "tika-s0105t0:970_2": "sāmaṃ samādinnampi samādinnameva hotī”ti vadanti. Saṅghassa vā gaṇassa vā santiketi",
  "tika-s0105t0:970_3": "yojanā. Tatthāti yathāgahite saraṇe, “tassā”tipi pāṭho, yathāgahitasaraṇassāti attho.",
  "tika-s0105t0:970_4": "Natthi punappunaṃ kattabbatāti viññūjātike sandhāya vuttaṃ. Viññūjātikānameva hi",
  "tika-s0105t0:970_5": "saraṇādiatthakosallānaṃ suvaṇṇaghaṭe sīhavasā viya akuppaṃ saraṇagamanaṃ tiṭṭhati.",
  "tika-s0105t0:970_6": "“Jīvitapariccāgamayaṃ puñña”nti ca idaṃ “sace tvaṃ yathāgahitaṃ saraṇaṃ na bhindissati,",
  "tika-s0105t0:970_7": "evāhaṃ taṃ māremī”ti kāmaṃ koci tiṇhena satthena jīvitā voropeyya, tathāpi “nevāhaṃ",
  "tika-s0105t0:970_8": "buddhaṃ ‘na buddho’ti, dhammaṃ ‘na dhammo’ti, saṅghaṃ ‘na saṅgho’ti vadāmī”ti daḷhataraṃ",
  "tika-s0105t0:970_9": "katvā gahitasaraṇassa vasena vuttaṃ. “Saggasampattiṃ detī”ti nidassanamattametaṃ.",
  "tika-s0105t0:970_10": "Phalānisaṃsāni panassa saraṇagamanavaṇṇanāyaṃ vuttāneva.",
  "tika-s0105t0:971_0": "352. Vakkhamānanayena verahetutāya veraṃ vuccati pāṇātipātādipāpadhammo, taṃ maṇati",
  "tika-s0105t0:971_1": "“mayi idha ṭhitāya kathamāgacchasī”ti tajjentī viya nivāretīti veramaṇī, tato vā",
  "tika-s0105t0:971_2": "pāpadhammato viramati etāyāti “viramaṇī”ti vattabbe niruttinayena i-kārassa e-kāraṃ",
  "tika-s0105t0:971_3": "katvā “veramaṇī”ti vuttaṃ. Khuddakapāṭhaṭṭhakathāyaṃ panāha “veramaṇisikkhāpadaṃ,",
  "tika-s0105t0:971_4": "viramaṇisikkhāpadanti dvidhāsajjhāyaṃ karontī”ti kusalacittasampayuttāvettha virati",
  "tika-s0105t0:971_5": "adhippetā, na phalasampayuttā yaññādhikaraṇato. Asamādinnasīlassa sampattato yathūpaṭṭhitavītikkamitabbavatthuto",
  "tika-s0105t0:971_6": "virati sampattavirati. Samādānavasena uppannā virati samādānavirati. Setu vuccati",
  "tika-s0105t0:971_7": "ariyamaggo, tappariyāpannā hutvā pāpadhammānaṃ samucchedavasena ghātanappavattā virati",
  "tika-s0105t0:971_8": "setughātavirati. Aññatra “samucchedaviratī”tipi vuttā. Idāni tā sarūpato dassetuṃ",
  "tika-s0105t0:971_9": "“tatthā”tiādi vuttaṃ. Jāti…pe… dīnīti apadisitabbajātigottakulādīni. Ādisaddena vayabāhusaccādīnaṃ",
  "tika-s0105t0:971_10": "saṅgaho. Pariharatīti avītikkamavasena parivajjeti, sīhaḷadīpe cakkanaupāsakassa",
  "tika-s0105t0:971_11": "viya sampattavirati veditabbā.",
  "tika-s0105t0:972_0": "“Pāṇaṃ na hanāmī”tiādīsu ādayatthena iti-saddena, vikappatthena vā-saddena vā “adinnaṃ",
  "tika-s0105t0:972_1": "nādiyāmi, adinnādānā viramāmi, veramaṇiṃ samādiyāmī”ti evamādīnaṃ paccekamatthānaṃ",
  "tika-s0105t0:972_2": "saṅgaho daṭṭhabbo. Evañca katvā “sikkhāpada” micceva avatvā “sikkhāpadānī”ti vuttaṃ.",
  "tika-s0105t0:972_3": "Pāṇātipātā veramaṇinti sambandho. Samādiyāmīti sammā ādiyāmi, avītikkamādhippāyena,",
  "tika-s0105t0:972_4": "akhaṇḍā’ chiddā’ kammāsā’ sabalakāritāya ca gaṇhāmīti vuttaṃ hoti. Uttaravaḍḍhamānapabbatavāsiupāsakassa",
  "tika-s0105t0:972_5": "viya samādānavirati veditabbā.",
  "tika-s0105t0:973_0": "Maggasampayuttāti sammādiṭṭhiyādimaggasampayuttā. Idāni tatthā tatthāgatesu dhammato,",
  "tika-s0105t0:973_1": "koṭṭhāsato, ārammaṇato, vedanāto, mūlato, ādānato, bhedatotiādinā anekadhā vinicchayesu",
  "tika-s0105t0:973_2": "saṅkhepeneva ārammaṇato vinicchayaṃ dassetuṃ “tatthā”tiādi vuttaṃ. Purimā dveti sampattasamādānaviratiyo.",
  "tika-s0105t0:973_3": "“Jīvitindriyādivatthū”ti paramatthato pāṇo vutto, paññattito pana “sattādivatthū”ti",
  "tika-s0105t0:973_4": "vattabbaṃ, evañhi “satteyeva ārabhitvā pāṇātipātā, abrahmacariyā ca viramatī”ti khuddakāgamaṭṭhakathāvacanena",
  "tika-s0105t0:973_5": "saṃsandati sametīti. Ādisaddena cettha sattasaṅkhāravasena adinnavatthu, tathā phoṭṭhabbavatthu,",
  "tika-s0105t0:973_6": "vitathavatthu, saṅkhāravaseneva surāmerayavatthūti etesaṃ saṅgaho daṭṭhabbo. Taṃ",
  "tika-s0105t0:973_7": "ārammaṇaṃ katvā pavattantīti yathāvuttaṃ vītikkamavatthuṃ ālambitvā vītikkamanacetanāsaṅkhātaviramitabbavatthuto",
  "tika-s0105t0:973_8": "viramaṇavasena pavattanti. Pacchimāti setughātavirati. Nibbānārammaṇāva tathāpi kiccasādhanato.",
  "tika-s0105t0:973_9": "Iminā pana tattheva āgatesu tīsu ācariyavādesu dve paṭibāhitvā ekassevānujānanaṃ veditabbaṃ.",
  "tika-s0105t0:974_0": "“Sampattavirati, hi samādānavirati ca yadeva pajahati, taṃ attano pāṇātipātādiakusalamevārammaṇaṃ",
  "tika-s0105t0:974_1": "katvā pavattatī”ti keci vadanti. “Samādānavirati yato viramati, taṃ attano vā paresaṃ",
  "tika-s0105t0:974_2": "vā pāṇātipātādiakusalamevālambaṇaṃ katvā pavattati. Sampattavirati pana yato viramati,",
  "tika-s0105t0:974_3": "tesaṃ pāṇātipātādīnaṃ ālambaṇāneva ārammaṇaṃ katvā pavattatī”ti apare. “Dvayampi",
  "tika-s0105t0:974_4": "cetaṃ yato pāṇātipātādiakusalato viramati, tesamārammaṇabhūtaṃ vītikkamitabbavatthumevālambaṇaṃ",
  "tika-s0105t0:974_5": "katvā pavattati. Purimapurimapadatthañhi vītikkamavatthumālambaṇaṃ katvā pacchimapacchimapadatthato",
  "tika-s0105t0:974_6": "viramitabbavatthuto viramatī”ti aññe. Paṭhamavādo cettha ayuttoyeva. Kasmā? Tassa",
  "tika-s0105t0:974_7": "attano pāṇātipātādiakusalassa paccuppannābhāvato, abahiddhābhāvato ca. Sikkhāpadavibhaṅge",
  "tika-s0105t0:974_8": "hi pañcannaṃ sikkhāpadānaṃ paccuppannārammaṇatā, bahiddhārammaṇatā ca vuttā. Tathā",
  "tika-s0105t0:974_9": "dutiyavādopi ayuttoyeva. Kasmā? Purimavādena sammissattā, paresaṃ pāṇātipātādiakusalārammaṇabhāve",
  "tika-s0105t0:974_10": "ca anekanti kattā, dvinnaṃ ālambaṇappabhedavacanato ca. Tatiyavādo pana yutto sabbabhāṇakānamabhimato,",
  "tika-s0105t0:974_11": "tasmā tadeva anujānātīti daṭṭhabbaṃ. Tena vuttaṃ “tīsu ācariyavādesu dve paṭibāhitvā",
  "tika-s0105t0:974_12": "ekassevānujānanaṃ veditabba”nti.",
  "tika-s0105t0:975_0": "Etthāha – yajjetaṃ viratidvayaṃ jīvitindriyādivītikkamitabbavatthumevālambaṇaṃ katvā",
  "tika-s0105t0:975_1": "pavatteyya, evaṃ sati aññaṃ cintento aññaṃ kareyya, yañca pajahati, taṃ na jāneyyāti",
  "tika-s0105t0:975_2": "aya’manadhippeto attho āpajjatīti? Vuccate – na hi kiccasādhanavasena pavattento",
  "tika-s0105t0:975_3": "“aññaṃ cintento aññaṃ karotī”ti vā “yañca pajahati, taṃ na jānātī”ti vā vuccati.",
  "tika-s0105t0:975_4": "Yathā pana ariyamaggo nibbānārammaṇova kilese pajahati, evaṃ jīvitindriyādivatthārammaṇampetaṃ",
  "tika-s0105t0:975_5": "viratidvayaṃ pāṇātipātādīni dussīlyāni pajahati. Tenāhu porāṇā –",
  "tika-s0105t0:976": "“Ārabhitvāna amataṃ, jahanto sabbapāpake;",
  "tika-s0105t0:977": "Nidassanañcettha bhave, maggaṭṭhoriyapuggalo”ti. ;",
  "tika-s0105t0:978_0": "Idāni saṅkhepeneva ādānato, bhedato vā vinicchayaṃ dassetuṃ “etthā”tiādi vuttaṃ.",
  "tika-s0105t0:978_1": "“Pañcaṅgasamannāgataṃ sīlaṃ samādiyāmī”tiādinā ekato ekajjhaṃ gaṇhāti. Evampi hi",
  "tika-s0105t0:978_2": "kiccavasena etāsaṃ pañcavidhatā viññāyati. Sabbānipi bhinnāni honti ekajjhaṃ samādinnattā.",
  "tika-s0105t0:978_3": "Na hi tadā pañcaṅgikattaṃ sīlassa sampajjati. Yaṃ tu vītikkantaṃ, teneva kammabaddho.",
  "tika-s0105t0:978_4": "“Pāṇātipātā veramaṇisikkhāpadaṃ samādiyāmī”tiādinā ekekaṃ visuṃ visuṃ gaṇhāti. “Veramaṇisikkhāpada”nti",
  "tika-s0105t0:978_5": "ca idaṃ samāsabhāvena khuddakapāṭhaṭṭhakathāyaṃ vuttaṃ, pāḷipotthakesu pana “veramaṇi”nti",
  "tika-s0105t0:978_6": "niggahitantameva byāsabhāvena dissati. Gahaṭṭhavasena cetaṃ vuttaṃ. Sāmaṇerānaṃ pana",
  "tika-s0105t0:978_7": "yathā tathā vā samādāne ekasmiṃ bhinne sabbānipi bhinnāni honti pārājikāpattito.",
  "tika-s0105t0:978_8": "Iti ekajjhaṃ, paccekañca samādāne viseso idha vutto, khuddakāgamaṭṭhakathāyaṃ pana",
  "tika-s0105t0:978_9": "“ekajjhaṃ samādiyato ekāyeva virati ekāva cetanā hoti, kiccavasena panetāsaṃ pañcavidhattaṃ",
  "tika-s0105t0:978_10": "viññāyati. Paccekaṃ samādiyato pana pañceva viratiyo, pañca ca cetanā hontī”ti ayaṃ",
  "tika-s0105t0:978_11": "viseso vutto. Bhedepi “yathā tathā vā samādiyantu, sāmaṇerānaṃ ekasmiṃ bhinne sabbānipi",
  "tika-s0105t0:978_12": "bhinnāni honti. Pārājikaṭṭhāniyāni hi tāni tesaṃ. Yaṃ tu vītikkantaṃ hoti, teneva",
  "tika-s0105t0:978_13": "kammabaddho. Gahaṭṭhānaṃ pana ekasmiṃ bhinne ekameva bhinnaṃ hoti, yato tesaṃ taṃsamādāneneva",
  "tika-s0105t0:978_14": "puna pañcaṅgikattaṃ sīlassa sampajjatī”ti vuttaṃ. Yathāvuttopi dīghabhāṇakānaṃ vādo",
  "tika-s0105t0:978_15": "aparevādo nāma tattha kato.",
  "tika-s0105t0:979_0": "Setughātaviratiyā pana bhedo nāma natthi paṭipakkhasamucchindanena akuppasabhāvattā.",
  "tika-s0105t0:979_1": "Tadevatthaṃ dassentena “bhavantarepī”tiādi vuttaṃ. Tattha “bhavantarepī”ti iminā",
  "tika-s0105t0:979_2": "attano ariyabhāvaṃ ajānantopīti atthaṃ viññāpeti. Jīvitahetupi, pageva aññahetu.",
  "tika-s0105t0:979_3": "“Neva pāṇaṃ hanati, na suraṃ pivatī”ti idaṃ majjhepeyyālaniddiṭṭhaṃ, migapadavaḷañjananayena",
  "tika-s0105t0:979_4": "vā vuttaṃ. Suranti ca nidassanamattaṃ. Sabbampi hi surāmerayamajjapamādaṭṭhānānuyogaṃ",
  "tika-s0105t0:979_5": "na karoti. “Majjanti tadeva ubhayaṃ, yaṃ vā panaññampi surāsavavinimuttaṃ madanīya”nti",
  "tika-s0105t0:979_6": "saṃyuttamahāvaggaṭṭhakathāyaṃ vuttaṃ. Khuddakapāṭhaṭṭhakathāyañca “tadubhayameva",
  "tika-s0105t0:979_7": "madanīyaṭṭhena majjaṃ, yaṃ vā panaññampi kiñci atthi madanīyaṃ, yena pītena matto",
  "tika-s0105t0:979_8": "hoti pamatto, idaṃ vuccati majja”nti “sace pissā”tiādinā tattheva visesadassanaṃ,",
  "tika-s0105t0:979_9": "ajānantassapi khīrameva mukhaṃ pavisati, na surā, pageva jānantassa. Koñcasakuṇānanti",
  "tika-s0105t0:979_10": "kuntasakuṇānaṃ. Sacepi mukhe khīramissake udake pakkhipantīti yojetabbaṃ. “Na cettha",
  "tika-s0105t0:979_11": "upamopameyyānaṃ sambaddhatā siyā koñcasakuṇānaṃ yonisiddhattā”ti koci vadeyyāti āha",
  "tika-s0105t0:979_12": "“ida”ntiādi. Yonisiddhanti manussatiracchānānaṃ uddhaṃ tiriyameva dīghatā viya, bakānaṃ",
  "tika-s0105t0:979_13": "meghasaddena, kukkuṭīnaṃ vātena gabbhaggahaṇaṃ viya ca jātisiddhaṃ, iti koci vadeyya",
  "tika-s0105t0:979_14": "ceti attho. “Cevā”tipi pāṭhaṃ vatvā samuccayatthamicchanti keci. Dhammatāsiddhanti",
  "tika-s0105t0:979_15": "bodhisatte kucchigate bodhisattamātu sīlaṃ viya, vijāte tassā divaṅgamanaṃ viya ca",
  "tika-s0105t0:979_16": "sabhāvena siddhaṃ, maggadhammatāya vā ariyamaggānubhāvena siddhanti veditabbanti",
  "tika-s0105t0:979_17": "vissajjeyyāti attho.",
  "tika-s0105t0:980_0": "Diṭṭhijukaraṇaṃ nāma bhāriyaṃ dukkaraṃ, tasmā saraṇagamanaṃ sikkhāpadasamādānato",
  "tika-s0105t0:980_1": "mahaṭṭhatarameva, na appaṭṭhataranti adhippāyo. Etanti sikkhāpadaṃ. Yathā vā tathā",
  "tika-s0105t0:980_2": "vā gaṇhantassāpīti ādaraṃ gāravamakatvā samādiyantassāpi. Sādhukaṃ gaṇhantassāpīti",
  "tika-s0105t0:980_3": "sakkaccaṃ sīlāni samādiyantassāpi appaṭṭhatarameva, appasamārambhatarañca, na diguṇaṃ",
  "tika-s0105t0:980_4": "ussāho karaṇīyoti vuttaṃ hoti. Sīlaṃ idha abhayadānatāya dānaṃ, anavasesaṃ vā sattanikāyaṃ",
  "tika-s0105t0:980_5": "dayati rakkhatīti dānaṃ. Ayamettha aṭṭhakathāmuttakanayo – saraṇaṃ upagatena kāyavācācittehi",
  "tika-s0105t0:980_6": "sakkaccaṃ vatthuttayapūjā kātabbā, tattha ca saṃkileso sādhukaṃ pariharitabbo, sikkhāpadāni",
  "tika-s0105t0:980_7": "pana samādānamattaṃ, sampattavatthuto viramaṇamattañcāti saraṇagamanato sīlassa appaṭṭhataratā,",
  "tika-s0105t0:980_8": "appasamārambhataratā ca veditabbā. Sabbesaṃ sattānaṃ jīvitadānādinā daṇḍanidhānato,",
  "tika-s0105t0:980_9": "sakalalokiyalokuttara guṇādhiṭṭhānato cassa mahapphalataratā, mahānisaṃsataratā ca daṭṭhabbāti.",
  "tika-s0105t0:981_0": "Tamatthaṃ pāḷiyā sādhento “vuttañheta”ntiādimāha. Tattha “aggānī”ti ñātattā aggaññāni.",
  "tika-s0105t0:981_1": "Cirarattatāya ñātattā rattaññāni. “Ariyānaṃ sādhūnaṃ vaṃsānī”ti ñātattā vaṃsaññāni.",
  "tika-s0105t0:981_2": "Purimakānaṃ ādipurisānaṃ etānīti porāṇāni. Sabbaso kenacipi pakārena sādhūhi na kiṇṇāni",
  "tika-s0105t0:981_3": "na chaḍḍitānīti asaṃkiṇṇāni. Ayañca nayo nesaṃ yathā atīte, evaṃ etarahi, anāgate",
  "tika-s0105t0:981_4": "cāti āha “asaṃkiṇṇapubbānī”tiādi. Atīte hi kāle asaṃkiṇṇabhāvassa “asaṃkiṇṇapubbānī”ti",
  "tika-s0105t0:981_5": "nidassanaṃ, paccuppanne “na saṅkiyantī”ti, anāgate “na saṅkiyissantī”ti. Atoyeva",
  "tika-s0105t0:981_6": "appaṭikuṭṭhāni na paṭikkhittāni. Na hi kadācipi viññū samaṇabrāhmaṇā hiṃsādipāpadhammaṃ",
  "tika-s0105t0:981_7": "anujānanti. Aparimāṇānaṃ sattānaṃ abhayaṃ detīti sabbesu bhūtesu nihitadaṇḍattā sakalassapi",
  "tika-s0105t0:981_8": "sattanikāyassa bhayābhāvaṃ deti. Na hi ariyasāvakato kassaci bhayaṃ hoti. Averanti",
  "tika-s0105t0:981_9": "verābhāvaṃ. Abyāpajjhanti niddukkhataṃ. “Aparimāṇānaṃ sattānaṃ abhayaṃ datvā”tiādi",
  "tika-s0105t0:981_10": "ānisaṃsadassanaṃ, hetumpi cettha tvā-saddo yathā “mātaraṃ saritvā rodatī”ti.",
  "tika-s0105t0:982_0": "Yaṃ kiñci cajanalakkhaṇaṃ, sabbaṃ taṃ yaññoti āha “idañca panā”tiādi. Na nu ca pañcasīlaṃ",
  "tika-s0105t0:982_1": "sabbakālikaṃ. Abuddhuppādakālepi hi viññū taṃ samādiyanti, na ca ekantato vimuttāyatanaṃ",
  "tika-s0105t0:982_2": "bāhirakānampi samādinnattā. Saraṇagamanaṃ pana buddhuppādahetukaṃ, ekantato ca vimuttāyatanaṃ,",
  "tika-s0105t0:982_3": "kathaṃ tattha saraṇagamanato pañcasīlassa mahapphalatāti āha “kiñcāpī”tiādi. Jeṭṭhakanti",
  "tika-s0105t0:982_4": "mahapphalabhāvena uttamaṃ. “Saraṇagamaneyeva patiṭṭhāyā”ti iminā tassa sīlassa saraṇagamanena",
  "tika-s0105t0:982_5": "abhisaṅkhatattā tato mahapphalataṃ, tathā anabhisaṅkhatassa ca sīlassa appaphalataṃ dasseti.",
  "tika-s0105t0:983_0": "353. Īdisamevāti evaṃ saṃkilesapaṭipakkhameva hutvā. Nanu ca paṭhamajjhānādiyaññāyeva",
  "tika-s0105t0:983_1": "desetabbā, kasmā buddhuppādato paṭṭhāya desanamārabhatīti anuyogaṃ pariharituṃ “tividha…pe…",
  "tika-s0105t0:983_2": "dassetukāmo”ti vuttaṃ. Tividhasīlapāripūriyaṃ ṭhitassa hi nesaṃ yaññānaṃ appaṭṭhataratā,",
  "tika-s0105t0:983_3": "mahapphalataratā ca hoti, tasmā taṃ dassetukāmattā buddhuppādato paṭṭhāya desanaṃ",
  "tika-s0105t0:983_4": "ārabhatīti vuttaṃ hoti. Tenāha “tatthā”tiādi. Heṭṭhā vuttehi guṇehīti ettha “so taṃ",
  "tika-s0105t0:983_5": "dhammaṃ sutvā tathāgate saddhaṃ paṭilabhatī”tiādinā heṭṭhā vuttā saraṇagamanaṃ, sīlasampadā,",
  "tika-s0105t0:983_6": "indriyesu guttadvāratāti evamādayo guṇā veditabbā. Paṭhamaṃ jhānaṃ nibbattento na",
  "tika-s0105t0:983_7": "kilamatīti yojanā. Tānīti paṭhamajjhānādīni. “Paṭhamaṃ jhāna”ntiādinā pāḷiyaṃ paṇītānameva",
  "tika-s0105t0:983_8": "jhānānaṃ ukkaṭṭhaniddeso katoti mantavā “ekaṃ kappaṃ, aṭṭha kappe”tiādi vuttaṃ, mahākappavasena",
  "tika-s0105t0:983_9": "cettha attho. Hīnaṃ pana paṭhamaṃ jhānaṃ asaṅkhyeyyakappassa tatiyabhāgaṃ āyuṃ deti.",
  "tika-s0105t0:983_10": "Majjhimaṃ upaḍḍhakappaṃ. Hīnaṃ dutiyaṃ jhānaṃ dve kappāni, majjhimaṃ cattārītiādinā",
  "tika-s0105t0:983_11": "attho netabbo. Apica yasmā paṇītāniyevettha jhānāni adhippetāni mahapphalatarabhāvadassanaparattā",
  "tika-s0105t0:983_12": "desanāya, tasmā “paṭhamaṃ jhānaṃ ekaṃ kappa”ntiādinā paṇītāneva jhānāni niddiṭṭhānīti daṭṭhabbaṃ.",
  "tika-s0105t0:984_0": "Tadevāti catutthajjhānameva. Catukkanayena hi desanā āgatā. Yadi evaṃ kathaṃ āruppatāti",
  "tika-s0105t0:984_1": "āha “ākāsānañcāyatanādisamāpattivasena bhāvita”nti, tathā bhāvitattā catutthajjhānameva",
  "tika-s0105t0:984_2": "āruppaṃ hutvā vīsatikappasahassādīni āyuṃ detīti adhippāyo. Ayaṃ ācariyassa mati.",
  "tika-s0105t0:984_3": "Atha vā tadevāti āruppasaṅkhātaṃ catutthajjhānameva, taṃ pana kasmā vīsatikappasahassādīni",
  "tika-s0105t0:984_4": "āyuṃ detīti vuttaṃ “ākāsānañcāyatanādisamāpattivasena bhāvita”nti, tathā bhāvitattā",
  "tika-s0105t0:984_5": "evaṃ detīti adhippāyo. Aparo nayo “tadevā”ti vutte rūpāvacaracatutthajjhānamevāti",
  "tika-s0105t0:984_6": "attho āpajjeyyāti taṃ nivattetuṃ “ākāsānañcāyatanādisamāpattivasena bhāvita”nti āha,",
  "tika-s0105t0:984_7": "tathā bhāvitaṃ aṅgasamatāya catutthajjhānasaṅkhātaṃ āruppajjhānamevādhippetanti vuttaṃ hoti.",
  "tika-s0105t0:985_0": "Sammadeva niccasaññādipaṭipakkhavidhamanavasena pavattamānā pubbabhāgiye eva bodhipakkhiyadhamme",
  "tika-s0105t0:985_1": "samānentī vipassanā vipassakapuggalassa anappakaṃ pītisomanassaṃ samāvahatīti vuttaṃ",
  "tika-s0105t0:985_2": "“vipassanāsukhasadisassa pana sukhassa abhāvā mahapphala”nti. Yathāha dhammarājā dhammapade –",
  "tika-s0105t0:986": "“Yato yato sammasati, khandhānaṃ udayabbayaṃ;",
  "tika-s0105t0:987": "Labhatī pītipāmojjaṃ, amataṃ taṃ vijānata”nti. ;",
  "tika-s0105t0:988_0": "Yasmā panāyaṃ desanā iminā anukkamena imāni ñāṇāni nibbattentassa vasena pavattitā,",
  "tika-s0105t0:988_1": "tasmā “vipassanāñāṇe patiṭṭhāyā”tiādinā heṭṭhimaṃ heṭṭhimaṃ uparimassa uparimassa",
  "tika-s0105t0:988_2": "patiṭṭhābhūtaṃ katvā vuttaṃ. Samānarūpanimmānaṃ nāma manomayiddhiyā aññehi asādhāraṇakiccanti",
  "tika-s0105t0:988_3": "āha “attano…pe… mahapphalā”ti. Hatthiassādivividharūpakaraṇaṃ vikubbanaṃ, tassa dassanasamatthatāya.",
  "tika-s0105t0:988_4": "Icchiticchitaṭṭhānaṃ nāma purimajātīsu icchiticchito khandhapadeso. Arahattamaggeneva",
  "tika-s0105t0:988_5": "maggasukhaṃ niṭṭhitanti vuttaṃ “ati…pe… mahapphala”nti. Samāpentoti pariyosāpento.",
  "tika-s0105t0:989": "Kūṭadantaupāsakattapaṭivedanādikathāvaṇṇanā",
  "tika-s0105t0:990_0": "354-8. “Abhikkantaṃ bho gotamā”tiādi desanāya pasādavacanaṃ, “esāhaṃ bhavanta”ntiādi",
  "tika-s0105t0:990_1": "pana saraṇagamanavacananti tadubhayasambandhaṃ dassento “desanāyā”tiādimāha. Tanūti",
  "tika-s0105t0:990_2": "mando kāyikacetasikasukhasamupabyūhato. Sabbe te pāṇayoti “satta ca usabhasatānī”tiādinā",
  "tika-s0105t0:990_3": "vutte sabbe te pāṇino. Taṃ pavattinti tesaṃ pāṇīnaṃ mocanākāraṃ. Ākulabhāvoti bhagavato",
  "tika-s0105t0:990_4": "santike dhammassa sutattā pāṇīsu anuddayaṃ upaṭṭhapetvā ṭhitassa “kathañhi nāma mayā",
  "tika-s0105t0:990_5": "tāva bahū pāṇino māraṇatthāya bandhāpitā”ti citte paribyākulabhāvo, yasmā atthi,",
  "tika-s0105t0:990_6": "tasmā na desetīti yojanā, “udapādī”tipi pāṭho. Sutvāti “muttā bho te pāṇayo”ti ārocitavacanaṃ",
  "tika-s0105t0:990_7": "sutvā. Cittacāroti cittappavatti. “Kallacittaṃ muducittaṃ vinīvaraṇacittaṃ udaggacittaṃ",
  "tika-s0105t0:990_8": "pasannacitta”nti idaṃ padapañcakaṃ sandhāya“kallacittantiādī”ti vuttaṃ. Tattha “dānakathaṃ",
  "tika-s0105t0:990_9": "sīlakatha”ntiādinā vuttāya anupubbikathāya ānubhāvena. Kāmacchandavigamena kallacittatā",
  "tika-s0105t0:990_10": "arogacittatā, byāpādavigamena mettāvasena muducittatā akathinacittatā, uddhaccakukkuccavigamena",
  "tika-s0105t0:990_11": "vikkhepābhāvato vinīvaraṇacittatā tehi amalīnacittatā, thinamiddhavigamena sampaggahaṇavasena",
  "tika-s0105t0:990_12": "udaggacittatā amalīnacittatā, vicikicchāvigamena sammāpaṭipattiyā avimuttatāya pasannacittatā",
  "tika-s0105t0:990_13": "anāvilacittatā ca hotīti āha “anupubbikathānubhāvena vikkhambhitanīvaraṇataṃ sandhāya",
  "tika-s0105t0:990_14": "vutta”nti. Yaṃ panettha atthato avibhattaṃ, taṃ suviññeyyameva.",
  "tika-s0105t0:991_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:991_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā kūṭadantasuttavaṇṇanāya līnatthapakāsanā.",
  "tika-s0105t0:992": "Kūṭadantasuttavaṇṇanā niṭṭhitā.",
  "tika-s0105t0:993": "6. Mahālisuttavaṇṇanā",
  "tika-s0105t0:994": "Brāhmaṇadūtavatthuvaṇṇanā",
  "tika-s0105t0:995_0": "359. Evaṃ kūṭadantasuttaṃ saṃvaṇṇetvā idāni mahālisuttaṃ saṃvaṇṇento yathānupubbaṃ",
  "tika-s0105t0:995_1": "saṃvaṇṇanokāsassa pattabhāvaṃ vibhāvetuṃ, kūṭadantasuttassānantaraṃ saṅgītassa suttassa",
  "tika-s0105t0:995_2": "mahālisuttabhāvaṃ vā pakāsetuṃ “evaṃ me sutaṃ…pe… vesāliyanti mahālisutta”nti āha.",
  "tika-s0105t0:995_3": "Punappunaṃ visālabhāvūpagamanatoti etthāyaṃ saṅkhepo – bārāṇasirañño kira aggamahesiyā",
  "tika-s0105t0:995_4": "maṃsapesigabbhena dve dārakā nibbattā dhītā ca putto ca, tesaṃ aññamaññaṃ vivāhena",
  "tika-s0105t0:995_5": "soḷasakkhattuṃ puttadhītuvasena dve dve dārakā vijātā. Tato tesaṃ dārakānaṃ yathākkamaṃ",
  "tika-s0105t0:995_6": "vaḍḍhentānaṃ paccekaṃ saparivārānaṃ ārāmuyyānanivāsaṭṭhānaparivārasampattiṃ gahetuṃ",
  "tika-s0105t0:995_7": "appahonakatāya nagaraṃ tikkhattuṃ gāvutantarena gāvutantarena parikkhipiṃsu, evaṃ",
  "tika-s0105t0:995_8": "tassa punappunaṃ tipākāraparikkhepena visālabhāvamupagatattā “vesālī”tveva nāmaṃ",
  "tika-s0105t0:995_9": "jātaṃ. Tena vuttaṃ “punappunaṃ visālabhāvūpagamanato vesālīti laddhanāmake nagare”ti.",
  "tika-s0105t0:995_10": "Vitthārakathā cettha mahāsīhanādasuttavaṇṇanāya, ratanasuttavaṇṇanāya ca gahetabbā.",
  "tika-s0105t0:995_11": "Bahinagareti nagarato bahi, na ambapālivanaṃ viya antonagarasmiṃ. Sayaṃjātanti sayameva",
  "tika-s0105t0:995_12": "jātaṃ aropimaṃ. Mahantabhāvenāti rukkhagacchānaṃ, ṭhitokāsassa ca mahantabhāvena.",
  "tika-s0105t0:995_13": "Tenevāha “himavantena saddhiṃ ekābaddhaṃ hutvā”ti. Yaṃ pana venayikānaṃ matena vinayaṭṭhakathāyaṃ vuttaṃ –",
  "tika-s0105t0:996_0": "“Tattha mahāvanaṃ nāma sayaṃjātaṃ aropimaṃ saparicchedaṃ mahantaṃ vanaṃ. Kapilavatthusāmantā",
  "tika-s0105t0:996_1": "pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca",
  "tika-s0105t0:996_2": "ṭhitaṃ, idaṃ tādisaṃ na hotī”ti.",
  "tika-s0105t0:997_0": "Taṃ majjhimabhāṇakasaṃyuttabhāṇakānampi samānakathā. Majjhimaṭṭhakathāyañhi saṃyuttaṭṭhakathāyañca",
  "tika-s0105t0:997_1": "tatheva vuttaṃ. Idha pana dīghabhāṇakānaṃ matena evaṃ vuttanti daṭṭhabbaṃ. Yadi ca",
  "tika-s0105t0:997_2": "“ahutvā”ti katthaci pāṭho dissati, evaṃ sati sabbesampi samānavādo siyāti. Kūṭāgārasālāsaṅkhepenāti",
  "tika-s0105t0:997_3": "haṃsamaṇḍalākārasaṅkhātahaṃsavaṭṭakacchannena kūṭāgārasālāniyāmena, tathā katattā",
  "tika-s0105t0:997_4": "pāsādoyeva “kūṭāgārasālā”ti vutto, tabbohārena pana sakalopi saṅghārāmoti vuttaṃ",
  "tika-s0105t0:997_5": "hoti. Vinayaṭṭhakathāyaṃ tu evaṃ vuttaṃ –",
  "tika-s0105t0:998": "“Kūṭāgārasālā pana mahāvanaṃ nissāya kate ārāme kūṭāgāraṃ antokatvā haṃsavaṭṭakacchadanena katā sabbākārasampannā buddhassa bhagavato gandhakuṭi veditabbā”ti.",
  "tika-s0105t0:999_0": "Kosalesu jātā, bhavā, te vā nivāso etesanti kosalakā. Evaṃ māgadhakā. Janapadavācino",
  "tika-s0105t0:999_1": "hi pāyato pulliṅgaputhuvacanā. Yassa akaraṇe puggalo mahājāniyo hoti, taṃ karaṇaṃ",
  "tika-s0105t0:999_2": "arahatīti karaṇīyanti vuccati. Tenāha “avassaṃ kattabbakammenā”ti. Akātumpi vaṭṭati",
  "tika-s0105t0:999_3": "asati samavāye, tasmā samavāye sati kattabbato taṃ kiccanti vuccatīti adhippāyo.",
  "tika-s0105t0:1000_0": "360. Yā buddhānaṃ uppajjanārahā nānattasaññā, tāsaṃ vasena “nānārammaṇacārato”ti",
  "tika-s0105t0:1000_1": "vuttaṃ, nānārammaṇappavattitoti attho. Sambhavantasseva hi paṭisedho, na asambhavantassa.",
  "tika-s0105t0:1000_2": "Paṭikkammāti nivattetvā tathā cittaṃ anuppādetvā. Sallīnoti jhānasamāpattiyā ekattārammaṇaṃ",
  "tika-s0105t0:1000_3": "allīno. Nilīnoti tasseva vevacanaṃ. Tena vuttaṃ “ekībhāva”ntiādi. Saparivārattā anekopi",
  "tika-s0105t0:1000_4": "tadā eko viya bhavatīti ekībhāvo, taṃ ekībhāvaṃ. Yenāyasmā nāgito, taṃ sandhāya “tasmā ṭhānā”ti vuttaṃ.",
  "tika-s0105t0:1001": "Oṭṭhaddhalicchavivatthuvaṇṇanā",
  "tika-s0105t0:1002_0": "361. Addhoṭṭhatāyāti upaḍḍhoṭṭhatāya. Tassa kira uttaroṭṭhassa appakatāya tiriyaṃ",
  "tika-s0105t0:1002_1": "phāletvā addhamapanītaṃ viya khāyati cattāro dante, dve ca dāṭhā na chādeti, tena",
  "tika-s0105t0:1002_2": "naṃ “oṭṭhaddho”ti voharati. Keci pana “adho-saddena pāṭhaṃ parikappetvā heṭṭhā oṭṭhassa",
  "tika-s0105t0:1002_3": "olambakatāya “oṭṭhādho”ti atthaṃ vadanti, tadayuttameva tathā pāṭhassa adissanato,",
  "tika-s0105t0:1002_4": "ācariyena ca avaṇṇitattā. Ayaṃ kira uposathiko dāyako dānapati saddho pasanno buddhamāmako",
  "tika-s0105t0:1002_5": "dhammasaṅghamāmako. Tenāha “purebhatta”ntiādi. Khandhake, mahāparinibbānasutte ca",
  "tika-s0105t0:1002_6": "āgatanayena “nīlapītādi…pe… tāvatiṃsaparisasappaṭibhāgāyā”ti vuttaṃ. Ayaṃ pana vesālī",
  "tika-s0105t0:1002_7": "bhagavato kāle iddhā ceva vepullappattā ca ahosi. Tattha hi rājūnameva satta sahassāni,",
  "tika-s0105t0:1002_8": "satta satāni, satta ca rājāno ahesuṃ, tathā yuvarājasenāpatibhaṇḍāgārikapabhutīnampi,",
  "tika-s0105t0:1002_9": "pāsādakūṭāgāraārāmapokkharaṇiādayopi tapparimāṇāyeva, bahujanā, ākiṇṇamanussā, subhikkhā",
  "tika-s0105t0:1002_10": "ca. Tena vuttaṃ “mahatiyā licchaviparisāyā”ti. Tassa pana kulassa ādibhūtānaṃ yathāvuttānaṃ",
  "tika-s0105t0:1002_11": "maṃsapesiyā nibbattadārakānaṃ tāpasena pāyitaṃ yaṃ khīraṃ udaraṃ pavisati, sabbaṃ",
  "tika-s0105t0:1002_12": "taṃ maṇibhājanagataṃ viya dissati, carimakabhave bodhisatte kucchigate bodhisattamātu",
  "tika-s0105t0:1002_13": "viya udaracchaviyā ativippasannatāya te nicchavī ahesuṃ. Apare panāhu “sibbetvā ṭhapitā",
  "tika-s0105t0:1002_14": "viya nesaṃ aññamaññaṃ līnā chavi ahosī”ti. Evaṃ te nicchavitāya vā līnacchavitāya",
  "tika-s0105t0:1002_15": "vā licchavīti paññāyiṃsu, niruttinayena cettha padasiddhi, tabbaṃse uppannā sabbepi",
  "tika-s0105t0:1002_16": "licchavayo nāma jātā. Tenāha “licchaviparisāyā”ti, licchavirājūnaṃ, licchavivaṃsabhūtāya",
  "tika-s0105t0:1002_17": "vā parisāyāti attho. Mahantaṃ yasaṃ lāti gaṇhātīti mahāli yathā “bhaddālī”ti. Mūlanāmanti",
  "tika-s0105t0:1002_18": "mātāpitūhi katanāmaṃ.",
  "tika-s0105t0:1003_0": "362. Sāsane yuttapayuttoti bhāvanamanuyutto. Sabbattha sīhasamānavuttinopi bhagavato",
  "tika-s0105t0:1003_1": "parisāya mahatte sati tadajjhāsayānurūpaṃ pavattiyamānāya dhammadesanāya viseso hotīti",
  "tika-s0105t0:1003_2": "āha “mahantena ussāhena dhammaṃ desessatī”ti.",
  "tika-s0105t0:1004_0": "“Vissāsiko”ti vatvā tamassa vissāsikabhāvaṃ vibhāvetuṃ “ayañhī”tiādi vuttaṃ. Thūlasarīroti",
  "tika-s0105t0:1004_1": "vaṭharasarīro. Therassa khīṇāsavabhāvato “ālasiyabhāvo appahīno”ti na vattabbo, vāsanālesaṃ",
  "tika-s0105t0:1004_2": "pana upādāya “īsakaṃ appahīno viya hotī”ti vuttaṃ. Na hi sāvakānaṃ buddhānamiva savāsanā",
  "tika-s0105t0:1004_3": "kilesā pahīyanti. Yathāvuttaṃ pāsādameva sandhāya “kūṭāgāramahāgehā”ti vuttaṃ. Pācīnamukhāti pācīnapamukhā.",
  "tika-s0105t0:1005_0": "363. Vineyyajanānuparodhena buddhānaṃ bhagavantānaṃ paṭihāriyavijambhanaṃ hotīti",
  "tika-s0105t0:1005_1": "āha “atha kho”tiādi. Gandhakuṭito nikkhamanavelāyañhi chabbaṇṇā buddharasmiyo āveḷāveḷā",
  "tika-s0105t0:1005_2": "yamalā yamalā hutvā savisesaṃ pabhassarā vinicchariṃsu. Tāhi “bhagavā nikkhamatī”ti",
  "tika-s0105t0:1005_3": "samārocitamiva nikkhamanaṃ sañjāniṃsu. Tena vuttaṃ “saṃsūcitanikkhamano”ti.",
  "tika-s0105t0:1006_0": "364. “Ajjā”ti vuttadivasato atītamanantaraṃ hiyyodivasaṃ purimaṃ nāma, tathā “hiyyo”ti",
  "tika-s0105t0:1006_1": "vuttadivasato paraṃ purimataraṃ atisayena purimattā. Iti imesu dvīsu divasesu vavatthito",
  "tika-s0105t0:1006_2": "yathākkamaṃ purimapurimatarabhāvo. Evaṃ santepi yadettha “purimatara”nti vuttaṃ,",
  "tika-s0105t0:1006_3": "tato pabhuti yaṃ yaṃ oraṃ, taṃ taṃ purimaṃ. Yaṃ yaṃ paraṃ, taṃ taṃ purimataranti",
  "tika-s0105t0:1006_4": "dassento “tato paṭṭhāyā”tiādimāha. Orapārabhāvassa viya, hi disāvidisābhāvassa viya",
  "tika-s0105t0:1006_5": "ca purimapurimatarabhāvassa apekkhāsiddhi. Mūladivasatotiādidivasato. Aggeti upayogatthe",
  "tika-s0105t0:1006_6": "bhummavacanaṃ, upayogavacanassa vā e-kārādesoti dasseti “agga”nti iminā, paṭhamanti",
  "tika-s0105t0:1006_7": "attho. Taṃ panettha parā atītā koṭiyevāti āha “parakoṭiṃ katvā”ti. Yaṃ-saddo paricchede",
  "tika-s0105t0:1006_8": "nipāto, tappayogena cāyaṃ “viharāmī”ti vattamānapayogo, attho pana atītavasena veditabboti",
  "tika-s0105t0:1006_9": "dassetuṃ “yāva vihāsi”nti vuttaṃ. Tassāti divasassa. Paṭhamavikappe “viharāmī”ti",
  "tika-s0105t0:1006_10": "imassa “yadagge”ti iminā ujukaṃ tāva sambandhitvā pacchā “naciraṃ tīṇi vassānī”ti",
  "tika-s0105t0:1006_11": "pamāṇavacanaṃ yojetabbaṃ. Dutiyavikappe pana “naciraṃ tīṇi vassānī”ti imehipi kuṭilaṃ",
  "tika-s0105t0:1006_12": "sambandho kattabbo. Naciranti cetaṃ bhāvanapuṃsakaṃ, accantasaññogaṃ vā. Tañhi pamāṇato",
  "tika-s0105t0:1006_13": "visesetuṃ “tīṇi vassānī”ti vadati. Tenāha “naciraṃ vihāsiṃ tīṇiyeva vassānī”ti.",
  "tika-s0105t0:1007_0": "Ayanti sunakkhatto. Piyajātikānīti iṭṭhasabhāvāni. Sātajātikānīti madhurasabhāvāni.",
  "tika-s0105t0:1007_1": "Madhurasadisatāya hi “madhura”nti manoramaṃ vuccati. Ārammaṇaṃ karontena kāmena upasaṃhitānīti",
  "tika-s0105t0:1007_2": "kāmūpasaṃhitāni, kāmanīyāni. Tenāha “kāmassādayuttānī”ti, ārammaṇikena kāmasaṅkhātena",
  "tika-s0105t0:1007_3": "assādena saññuttāni, kāmasaṅkhātassa vā assādassa yogyānīti attho. Sarīrasaṇṭhāneti",
  "tika-s0105t0:1007_4": "sarīrabimbe, ādhāre cetaṃ bhummaṃ. Tasmā saddenāti taṃ nissāya tato uppannena saddenāti",
  "tika-s0105t0:1007_5": "attho. Apica vinā pāṭhasesaṃ bhavitabbapadeneva sambandhitabbaṃ. Madhurenāti iṭṭhena",
  "tika-s0105t0:1007_6": "sātena. Kaṇṇasakkhaliyanti kaṇṇapaṭṭikāyaṃ.",
  "tika-s0105t0:1008_0": "Ettāvatāti dibbasotañāṇaparikammassa akathanamattena. “Attanā ñātampi na katheti,",
  "tika-s0105t0:1008_1": "kiṃ imassa sāsane adhiṭṭhānenā”ti kujjhanto bhagavati āghātaṃ bandhitvā, saha kujjhaneneva",
  "tika-s0105t0:1008_2": "cesa jhānābhiññā parihāyi. Cintesīti “kasmā nu kho so mayhaṃ taṃ parikammaṃ na kathesī”ti",
  "tika-s0105t0:1008_3": "parivicārento ayoniso ummujjanavasena cintesi. Anukkamenāti pāthikasutte, mahāsīhanādasutte",
  "tika-s0105t0:1008_4": "ca āgatanayena taṃ taṃ ayuttameva cintento, bhāsanto, karonto ca anukkamena bhagavati",
  "tika-s0105t0:1008_5": "baddhāghātatāya sāsane patiṭṭhaṃ alabhanto gihibhāvaṃ patvā tamatthaṃ katheti.",
  "tika-s0105t0:1009": "Ekaṃsabhāvitasamādhivaṇṇanā",
  "tika-s0105t0:1010_0": "366-371. Ekaṃsāyāti tadatthe catutthīvacanaṃ, ekaṃsatthanti attho. Aṃsasaddo cettha",
  "tika-s0105t0:1010_1": "koṭṭhāsapariyāyo, so ca adhikārato dibbarūpadassanadibbasaddasavanavasena veditabboti",
  "tika-s0105t0:1010_2": "āha “ekakoṭṭhāsāyā”tiādi. Vā-saddo cettha vikappane ekaṃsassevādhippetattā. Anudisāyāti",
  "tika-s0105t0:1010_3": "puratthimadakkhiṇādibhedāya catubbidhāya anudisāya. Ubhayakoṭṭhāsāyāti dibbarūpadassanatthaṃ,",
  "tika-s0105t0:1010_4": "dibbasaddasavanatthañca. Bhāvitoti yathā dibbacakkhuñāṇaṃ, dibbasotañāṇañca samadhigataṃ",
  "tika-s0105t0:1010_5": "hoti, evaṃ bhāvito. Tayidaṃ visuṃ visuṃ parikammakaraṇena ijjhantīsu vattabbaṃ natthi,",
  "tika-s0105t0:1010_6": "ekajjhaṃ ijjhantīsupi kameneva kiccasiddhi bhavati ekajjhaṃ kiccasiddhiyā asambhavato.",
  "tika-s0105t0:1010_7": "Pāḷiyampi hi “dibbānañca rūpānaṃ dassanāya, dibbānañca saddānaṃ savanāyā”ti idaṃ",
  "tika-s0105t0:1010_8": "ekassa ubhayasamatthatāsandassanameva, na ekajjhaṃ kiccasiddhisambhavasandassanaṃ.",
  "tika-s0105t0:1010_9": "“Ekaṃsabhāvito samādhi hetū”ti iminā sunakkhatto dibbacakkhuñāṇāya eva parikammassa",
  "tika-s0105t0:1010_10": "katattā vijjamānampi dibbasaddaṃ nāssosīti dasseti.",
  "tika-s0105t0:1011_0": "372. Dibbacakkhuñāṇato dibbasotañāṇameva seṭṭhanti maññamāno mahāli etamatthaṃ pucchatīti",
  "tika-s0105t0:1011_1": "āha “idaṃ dibbasotena…pe… maññe”ti. Apaṇṇakanti avirajjhanakaṃ, anavajjaṃ vā. Samādhiyeva",
  "tika-s0105t0:1011_2": "bhāvetabbaṭṭhena samādhibhāvanā. “Dibbasotañāṇaṃ seṭṭha”nti maññamānena ca tena dibbacakkhuñāṇampi",
  "tika-s0105t0:1011_3": "dibbasoteneva saha gahetvā “etāsaṃ nūna bhante”tiādinā puthuvacanena pucchitanti",
  "tika-s0105t0:1011_4": "dassetuṃ “ubhayaṃsabhāvitānaṃ samādhīna”nti vuttaṃ. Bāhirā etā samādhibhāvanā aniyyānikattā.",
  "tika-s0105t0:1011_5": "Tā hi ito bāhirakānampi ijjhanti. Na ajjhattikā bhagavatā sāmukkaṃsikabhāvena appaveditattā.",
  "tika-s0105t0:1011_6": "Na hi te saccāni viya sāmukkaṃsikā. Yadatthanti yesaṃ atthāya, abhedepi bhedavacanametaṃ,",
  "tika-s0105t0:1011_7": "yassa vā visesanabhūtassa atthāya. Teti ariyaphaladhamme. “Ta”ntipi adhunā pāṭho.",
  "tika-s0105t0:1011_8": "Te hi sacchikātabbā, “atthi kho mahāli aññeva dhammā…pe… yesaṃ sacchikiriyāhetu bhikkhū",
  "tika-s0105t0:1011_9": "mayi brahmacariyaṃ carantī”ti sacchikātabbadhammā ca idha vuttā.",
  "tika-s0105t0:1012": "Catuariyaphalavaṇṇanā",
  "tika-s0105t0:1013_0": "373. Saṃyojentīti bandhenti. Tasmāti yasmā vaṭṭadukkhabhaye saṃyojanato tattha satte",
  "tika-s0105t0:1013_1": "saṃyojenti nāma, tasmā. Katthaci “vaṭṭadukkhamaye rathe”ti pāṭho, na porāṇo tathā",
  "tika-s0105t0:1013_2": "ācariyena avaṇṇitattā. Maggasotaṃ āpanno, na pasādādisotaṃ. “Sototi bhikkhave ariyamaggassetaṃ",
  "tika-s0105t0:1013_3": "adhivacana”nti hi vuttaṃ. Āpannoti ca ādito pattoti attho ā-upasaggassa ādikammani",
  "tika-s0105t0:1013_4": "pavattanato, idaṃ pana phalaṭṭhavasena vadati. Atītakālavacanañhetaṃ, maggakkhaṇe",
  "tika-s0105t0:1013_5": "pana maggasotaṃ āpajjati nāma. Tenevāha dakkhiṇavibhaṅge “sotāpanne dānaṃ deti, sotāpattiphalasacchikiriyāya",
  "tika-s0105t0:1013_6": "paṭipanne dānaṃ detī”ti apatanadhammoti anupapajjanasabhāvo. Dhammaniyāmenāti uparimaggadhammaniyāmena.",
  "tika-s0105t0:1013_7": "Heṭṭhimantena sattamabhavato upari anupapajjanadhammatāya vā niyatoti aṭṭhakathāmuttakanayo.",
  "tika-s0105t0:1013_8": "Paraṃ ayanaṃ parāgati assa atthīti attho. Anenāti puna tatiyasamāsavacanaṃ, vā-saddo",
  "tika-s0105t0:1013_9": "cettha luttaniddiṭṭho.",
  "tika-s0105t0:1014_0": "Tanuttaṃ nāma pavattiyā mandatā, viraḷatā cāti vuttaṃ “tanuttā”tiādi. Karahacīti",
  "tika-s0105t0:1014_1": "nipātamattaṃ, pariyāyavacanaṃ vā. “Orena ce māso seso gimhānanti vassikasāṭikacīvaraṃ",
  "tika-s0105t0:1014_2": "pariyeseyyā”tiādīsu viya ora-saddo na atirekatthoti āha “heṭṭhābhāgiyāna”nti, heṭṭhābhāgassa",
  "tika-s0105t0:1014_3": "kāmabhavassa paccayabhāvena hitānanti attho. “Suddhāvāsabhūmiya”nti tesaṃ upapattiṭṭhānadassanaṃ.",
  "tika-s0105t0:1014_4": "Opapātikoti upapātiko upapātane sādhukārī. Tenāha “sesayonipaṭikkhepavacanameta”nti",
  "tika-s0105t0:1014_5": "parinibbānadhammoti anupādisesāya nibbānadhātuyā parinibbānasabhāvo. Vimuccatīti",
  "tika-s0105t0:1014_6": "vimutti, cittameva vimutti cetovimuttīti vuttaṃ “cittavisuddhi”ntiādi. Cittasīsena",
  "tika-s0105t0:1014_7": "cettha samādhi gahito “sīle patiṭṭhāya naro sapañño, cittaṃ paññañca bhāvaya”ntiādīsu",
  "tika-s0105t0:1014_8": "viya. Paññāvimuttinti etthāpi eseva nayo. Tenāha “arahattaphalapaññāva paññāvimuttī”ti.",
  "tika-s0105t0:1014_9": "Sāmanti attanāva, aparappaccayenāti attho. “Abhijānitvā”ti iminā tvādipaccayakāriyassa",
  "tika-s0105t0:1014_10": "ya-kārassa lopo dassito. “Abhiññāyā”ti iminā pana nā-vacanakāriyassāti daṭṭhabbaṃ.",
  "tika-s0105t0:1014_11": "Sacchīti paccakkhatthe nepātikaṃ. Paccakkhakaraṇaṃ nāma anussavākāraparivitakkādike",
  "tika-s0105t0:1014_12": "muñcitvā sarūpato ārammaṇakaraṇaṃ.",
  "tika-s0105t0:1015": "Ariyaaṭṭhaṅgikamaggavaṇṇanā",
  "tika-s0105t0:1016_0": "374-5. Uppatitvāti ākāsamaggena ḍetvā. Paṭipajjati ariyāsāvako nibbānaṃ, ariyaphalañca",
  "tika-s0105t0:1016_1": "etāyāti paṭipadā, sā ca tassa pubbabhāgo evāti ariyamaggo pubbabhāgapaṭipadānāmena",
  "tika-s0105t0:1016_2": "idha vutto. Ātatavitatādivasena pañcaṅgikaṃ. Disāvidisāniviṭṭhapadesena aṭṭhaṅgiko.",
  "tika-s0105t0:1016_3": "Aṭṭhaṅgato mutto añño koci aṭṭhaṅgiko nāma maggo natthīti āha “aṭṭhaṅgamattoyevā”tiādinā.",
  "tika-s0105t0:1016_4": "Na hi avayavavinimutto samudāyo nāma koci atthīti. Tasmā “aṭṭha aṅgāni assāti aññapadatthasamāsaṃ",
  "tika-s0105t0:1016_5": "akatvā ‘aṭṭha aṅgāni aṭṭhaṅgāni, tāni assa santīti aṭṭhaṅgiko’ti samāsagabbhataddhitavasena",
  "tika-s0105t0:1016_6": "padasiddhi kātabbā”ti ācariyena vuttaṃ, adhippāyo cettha cintetabbo. Aññapadatthasamāse",
  "tika-s0105t0:1016_7": "hi kate na sakkā aṭṭhaṅgaaṭṭhaṅgikānaṃ bhedo aññamaññaṃ vipariyāyaṃ katvāpi niyametuṃ",
  "tika-s0105t0:1016_8": "byāse ubhayapadatthaparabhāvena saheva saṅkhyāparicchedena atthāpattito. Samāsagabbhe",
  "tika-s0105t0:1016_9": "pana taddhite kate sakkā eva tesaṃ bhedo aññamaññaṃ vipariyāyaṃ katvā niyametuṃ samāse",
  "tika-s0105t0:1016_10": "uttarapadatthaparabhāvena vināva saṅkhyāparicchedena atthāpattito. Ekatthibhāvalakkhaṇo",
  "tika-s0105t0:1016_11": "hi samāsoti. Dhammadāyādasuttantaṭīkāyaṃ pana ācariyeneva evaṃ vuttaṃ “yasmā maggaṅgasamudāye",
  "tika-s0105t0:1016_12": "maggavohāro hoti, samudāyo ca samudāyīhi samannāgato, tasmā attano avayavabhūtāni",
  "tika-s0105t0:1016_13": "aṭṭha aṅgāni etassa santīti aṭṭhaṅgiko”ti. Paṭhamanaye cettha aṅginā aṅgassa aṭṭhaṅgikabhāvo",
  "tika-s0105t0:1016_14": "vutto, dutiyanaye pana aṅgena aṅginoti ayametesaṃ viseso.",
  "tika-s0105t0:1017_0": "Idāni aṭṭhaṅgikamagge lakkhaṇato, kiccakhaṇārammaṇabhedakamato ca vinicchayaṃ dassento",
  "tika-s0105t0:1017_1": "“tatthā”tiādimāha. Sammādassanalakkhaṇāti aviparītaṃ yāthāvato catunnamariyasaccānaṃ",
  "tika-s0105t0:1017_2": "paccakkhameva dassanasabhāvā. Sammā abhiniropanalakkhaṇoti nibbānārammaṇe cittassa",
  "tika-s0105t0:1017_3": "aviparītamabhiniropanasabhāvo. Sammā pariggahaṇalakkhaṇāti caturaṅgasamannāgatā vācā",
  "tika-s0105t0:1017_4": "jane saṅgaṇhātīti tabbipakkhato viratisabhāvā sammāvācā bhedakaramicchāvācappahānena",
  "tika-s0105t0:1017_5": "jane, sampayuttadhamme ca pariggaṇhanakiccavatī hoti, evaṃ aviparītaṃ pariggahaṇasabhāvā.",
  "tika-s0105t0:1017_6": "Sammā samuṭṭhāpanalakkhaṇoti yathā cīvarakammādiko kammanto ekaṃ kātabbaṃ samuṭṭhāpeti,",
  "tika-s0105t0:1017_7": "taṃtaṃkiriyānipphādako vā cetanāsaṅkhāto kammanto hatthapādacalanādikaṃ kiriyaṃ samuṭṭhāpeti,",
  "tika-s0105t0:1017_8": "evaṃ sāvajjakattabbakiriyāsamuṭṭhāpakamicchākammantappahānena sammākammanto niravajjasamuṭṭhāpanakiccavā",
  "tika-s0105t0:1017_9": "hoti, sampayutte ca samuṭṭhāpento eva pavattatīti aviparītaṃ samuṭṭhāpanasabhāvo.",
  "tika-s0105t0:1017_10": "Sammā vodāpanalakkhaṇoti kāyavācānaṃ, khandhasantānassa ca saṃkilesabhūtamicchājīvappahānena",
  "tika-s0105t0:1017_11": "aviparītaṃ vodāpanasabhāvo. Sammā paggahalakkhaṇoti sasampayuttadhammassa cittassa",
  "tika-s0105t0:1017_12": "saṃkilesapakkhe patitumadatvā aviparītaṃ paggahaṇasabhāvo. Sammā upaṭṭhānalakkhaṇāti",
  "tika-s0105t0:1017_13": "tādibhāvalakkhaṇena aviparītaṃ tattha upaṭṭhānasabhāvo. Sammā samādhānalakkhaṇoti",
  "tika-s0105t0:1017_14": "vikkhepaviddhaṃsanena aviparītaṃ cittassa samādahanasabhāvo.",
  "tika-s0105t0:1018_0": "Sahajekaṭṭhatāya diṭṭhekaṭṭhā avijjādayo micchādiṭṭhito aññe attano paccanīkakilesā",
  "tika-s0105t0:1018_1": "nāma. Passatīti pakāseti kiccapaṭivedhena paṭivijjhati. Tenāha “tappaṭi…pe… asammohato”ti.",
  "tika-s0105t0:1018_2": "Idañhi tassā passanākāradassanaṃ. Teneva hi sammādiṭṭhisaṅkhātena aṅgena tattha paccavekkhaṇā",
  "tika-s0105t0:1018_3": "pavattati. Purimāni dve kiccāni sabbesameva sādhāraṇānīti āha “sammāsaṅkappādayopī”tiādi.",
  "tika-s0105t0:1018_4": "“Tathevā”ti iminā “attano paccanīkakilesehi saddhi”nti idamanukaḍḍhati.",
  "tika-s0105t0:1019_0": "Pubbabhāgeti upacārakkhaṇe. Upacārabhāvanāvasena anekavāraṃ pavattacittakkhaṇikattā",
  "tika-s0105t0:1019_1": "nānakkhaṇā. Aniccādilakkhaṇavisayattā nānārammaṇā. Maggassa ekacittakkhaṇikattā ekakkhaṇā.",
  "tika-s0105t0:1019_2": "Nibbānārammaṇattā ekārammaṇā. Kiccatoti pubbabhāge dukkhādiñāṇehi kattabbena idha",
  "tika-s0105t0:1019_3": "sātisayaṃ nibbattena kiccena, imasseva vā ñāṇassa dukkhādippakāsanakiccena. Cattāri",
  "tika-s0105t0:1019_4": "nāmāni labhati catūsu saccesu kātabbakicca nibbattito.Tīṇi nāmāni labhati kāmasaṅkappādippahānanibbattito.",
  "tika-s0105t0:1019_5": "Sikkhāpadavibhaṅge “viraticetanā, sabbe sampayuttadhammā ca sikkhāpadānī”ti vuccanti.",
  "tika-s0105t0:1019_6": "Tattha pana padhānānaṃ viraticetanānaṃ vasena “viratiyopi honti cetanāyopī”ti vuttaṃ,",
  "tika-s0105t0:1019_7": "musāvādādīhi viramaṇakāle vā viratiyo, subhāsitādivācābhāsanādikāle cetanāyo hontīti",
  "tika-s0105t0:1019_8": "yojetabbā. Cetanānaṃ amaggaṅgattā “maggakkhaṇe pana viratiyovā”ti āha. Ekasseva ñāṇassa",
  "tika-s0105t0:1019_9": "dukkhādiñāṇatā viya, ekāyeva viratiyā musāvādādiviratibhāvo viya ca ekāya eva cetanāya",
  "tika-s0105t0:1019_10": "sammāvācādikiccattayasādhanāsambhavena sammāvācādibhāvāsiddhito, taṃsiddhiyañca aṅgattayattāsiddhito",
  "tika-s0105t0:1019_11": "ca evaṃ vuttantipi daṭṭhabbaṃ. Iminā cetāsaṃ duvidhataṃ, abhedatañca dasseti. Sammappadhānasatipaṭṭhānavasenāti",
  "tika-s0105t0:1019_12": "catusammappadhānacatusatipaṭṭhānabhāvavasena.",
  "tika-s0105t0:1020_0": "Yadipi samādhiupakārakānaṃ abhiniropanā numajjanasampiyāyanu pabrūhanasantānaṃ vitakkavicārapītisukhopekkhānaṃ",
  "tika-s0105t0:1020_1": "vasena catūhi jhānehi sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṃ,",
  "tika-s0105t0:1020_2": "sati viya ca asubhāsukhāniccānattabhūtesu kāyādīsu subhādisaññāpahānacatusatikiccaṃ",
  "tika-s0105t0:1020_3": "ekova samādhi catukkajjhānasamādhikiccaṃ na sādheti. Tasmā pubbabhāgepi paṭhamajjhānasamādhi",
  "tika-s0105t0:1020_4": "paṭhamajjhānasamādhi eva. Tathā maggakkhaṇepi pubbabhāgepi dutiyajjhānasamādhi dutiyajjhānasamādhi",
  "tika-s0105t0:1020_5": "eva. Tathā maggakkhaṇepi pubbabhāgepi tatiyajjhānasamādhi tatiyajjhānasamādhi eva.",
  "tika-s0105t0:1020_6": "Tathā maggakkhaṇepi pubbabhāgepi catutthajjhānasamādhi catutthajjhānasamādhi eva.",
  "tika-s0105t0:1020_7": "Tathā maggakkhaṇepīti āha “pubbabhāgepi maggakkhaṇepi sammāsamādhiyevā”ti.",
  "tika-s0105t0:1021_0": "Tasmāti paññāpajjotattā avijjāndhakāraṃ vidhamitvā paññāsatthattā kilesacore ghātentoti",
  "tika-s0105t0:1021_1": "yathārahaṃ yojetabbaṃ. Yasmā pana anādimati saṃsāre iminā yoginā kadācipi asamugghāṭitapubbo",
  "tika-s0105t0:1021_2": "kilesagaṇo, tassa samugghāṭako ca ariyamaggo. Ayañcettha sammādiṭṭhi pariññābhisamayādivasena",
  "tika-s0105t0:1021_3": "pavattiyā pubbaṅgamā hoti bahūpakārā, tasmā. Tadeva bahūpakārataṃ kāraṇabhāvena dassetuṃ",
  "tika-s0105t0:1021_4": "“yogino bahūpakārattā”ti vuttaṃ.",
  "tika-s0105t0:1022_0": "Tassāti sammādiṭṭhiyā. “Bahūpakāro”ti vatvā taṃ bahūpakārataṃ upamāya vibhāvento",
  "tika-s0105t0:1022_1": "“yathā hī”tiādimāha. Ayaṃ tambakaṃsādimayattā kūṭo. Taṃpariharaṇato mahāsāratāya",
  "tika-s0105t0:1022_2": "cheko. Evanti yathā heraññikassa cakkhunā disvā kahāpaṇavibhāgajānane kiriyāsādhakatamabhāvena",
  "tika-s0105t0:1022_3": "karaṇantaraṃ bahukāraṃ yadidaṃ hattho, evaṃ yogino paññāya oloketvā dhammavibhāgajānane",
  "tika-s0105t0:1022_4": "pubbacārībhāvena dhammantaraṃ bahukāraṃ yadidaṃ vitakko vitakketvāva paññāya tadavabodhato.",
  "tika-s0105t0:1022_5": "Tasmā sammāsaṅkappo sammādiṭṭhiyā bahukāroti adhippāyo. Dutiyaupamāyaṃ evanti yathā",
  "tika-s0105t0:1022_6": "tacchako parena parivattetvā parivattetvā dinnaṃ dabbasambhāraṃ vāsiyā tacchetvā",
  "tika-s0105t0:1022_7": "gehādikaraṇakamme upaneti, evaṃ yogī vitakkena lakkhaṇādito vitakketvā dinnadhamme",
  "tika-s0105t0:1022_8": "yāthāvato paricchinditvā pariññābhisamayādikamme upanetīti yojanā. Vacībhedassa upakārako",
  "tika-s0105t0:1022_9": "vitakko sāvajjānavajjavacībhede nivattanapavattanakarāya sammāvācāyapi upakārakovāti",
  "tika-s0105t0:1022_10": "āha “svāya”ntiādi. “Yathāhā”tiādinā dhammadinnāya bhikkhuniyā visākhassa nāma gahapatino",
  "tika-s0105t0:1022_11": "vuttaṃ cūḷavedallasuttapadaṃ sādhakabhāvena dasseti. Bhindatīti nicchāreti.",
  "tika-s0105t0:1023_0": "Vacībhedaniyāmikā vācā kāyikakiriyāniyāmakassa kammantassa upakārikāti tadatthaṃ",
  "tika-s0105t0:1023_1": "lokato pākaṭaṃ kātuṃ “yasmā panā”tiādi vuttaṃ. Ubhayaṃ sucaritanti kāyasucaritaṃ,",
  "tika-s0105t0:1023_2": "vacīsucaritañca. Ājīvaṭṭhamakasīlaṃ nāma catubbidhavacīsucaritatividhakāyasucaritehi",
  "tika-s0105t0:1023_3": "saddhiṃ sammāājīvaṃ aṭṭhamaṃ katvā vuttaṃ ādibrahmacariyakasīlaṃ. Yañhi sandhāya",
  "tika-s0105t0:1023_4": "vuttaṃ “pubbeva kho panassa kāyakammaṃ vacīkammaṃ ājīvo suparisuddho hotī”ti. Tadubhayānantaranti",
  "tika-s0105t0:1023_5": "duccaritadvayappahāyakassa sucaritadvayapāripūrihetubhūtassa sammāvācāsammākammantadvayassa",
  "tika-s0105t0:1023_6": "anantaraṃ. Suttapamattenāti appossukkaṃ suttena, pamattena ca. Idaṃ vīriyanti catubbidhaṃ",
  "tika-s0105t0:1023_7": "sammappadhānavīriyaṃ. Kāyādīsūti kāyavedanācittadhammesu. Indriyasamatādayo samādhissa",
  "tika-s0105t0:1023_8": "upakārakā. Tabbidhurā dhammā anupakārakā. Gatiyoti nipphattiyo, kiccādisabhāve vā.",
  "tika-s0105t0:1023_9": "Samanvesitvāti upadhāretvā, hetumhi cāyaṃ tvāpaccayo.",
  "tika-s0105t0:1024": "Dvepabbajitavatthuvaṇṇanā",
  "tika-s0105t0:1025_0": "376-7. Kasmā āraddhanti anusandhikāraṇaṃ pucchitvā taṃ vissajjetuṃ “ayaṃ kirā”tiādi",
  "tika-s0105t0:1025_1": "vuttaṃ tena ajjhāsayānusandhivasenāyaṃ upari desanā pavattāti dasseti. Tenāti tathāladdhikattā.",
  "tika-s0105t0:1025_2": "Assāti licchavirañño. Desanāyanti saṇhasukhumāya suññatapaṭisaññuttāya yathādesitadesanāya.",
  "tika-s0105t0:1025_3": "Nādhimuccatīti na saddahati na pasīdati. Tantidhammaṃ nāma kathentoti yesaṃ atthāya",
  "tika-s0105t0:1025_4": "dhammo kathīyati, tattha tesaṃ asatipi maggapaṭivedhe kevalaṃ sāsane paveṇībhūtaṃ,",
  "tika-s0105t0:1025_5": "pariyattibhūtaṃ vā tantidhammaṃ katvā kathento, tena tadā tesaṃ maggapaṭivedhābhāvaṃ",
  "tika-s0105t0:1025_6": "dasseti. Evarūpassāti sammāsambuddhattā aviparītadesanatāya evaṃpākaṭadhammakāyassa",
  "tika-s0105t0:1025_7": "satthuno. Assāti paṭhamajjhānādisamadhigamena samāhitacittassa kulaputtassa etaṃ",
  "tika-s0105t0:1025_8": "“taṃ jīva”ntiādinā ucchedādigahaṇaṃ api nu yuttanti pucchati, laddhiyā pana jhānādhigamamattena",
  "tika-s0105t0:1025_9": "na tāva vivecitattā “yuttamasseta”nti tehi vutte jhānalābhinopetaṃ gahaṇaṃ ayuttamevāti",
  "tika-s0105t0:1025_10": "taṃ ucchedavādaṃ, sassatavādaṃ vā “ahaṃ kho…pe… na vadāmī”tiādinā paṭikkhipitvāti",
  "tika-s0105t0:1025_11": "sādhippāyattho. Etanti paṭhamajjhānādikaṃ. Evanti yathāvuttanayena. Atha ca panāti",
  "tika-s0105t0:1025_12": "evaṃ jānanato, passanato ca. Kāmaṃ vipassakādidassanampi pāḷiyaṃ kataṃ, arahattakūṭena",
  "tika-s0105t0:1025_13": "pana desanā niṭṭhāpitāti dassetuṃ “uttari khīṇāsavaṃ dassetvā”ti vuttaṃ. Te hi dve",
  "tika-s0105t0:1025_14": "pabbajitā vipassakato paṭṭhāya “na kallaṃ tassetaṃ vacanāyā”ti avocuṃ. Imassāti khīṇāsavassa.",
  "tika-s0105t0:1025_15": "Kiñcāpi “attamanā ahesu”nti pāḷiyaṃ na vuttaṃ, “na kalla”ntiādinā pana vissajjanāvacaneneva",
  "tika-s0105t0:1025_16": "tesaṃ attamanatā veditabbāti āha “te mamā”tiādi. Tattha yasmā khīṇāsavo vigatasammoho",
  "tika-s0105t0:1025_17": "tiṇṇavicikiccho, tasmā tassa tathā vattumayuttanti uppannanicchayatāya taṃ mama vacanaṃ",
  "tika-s0105t0:1025_18": "sutvā attamanā ahesunti attho. Sopi kho licchavi rājā te viya tathāsañjātanicchayattā",
  "tika-s0105t0:1025_19": "attamano ahosi. Tenāha “evaṃ vutte sopi attamano ahosī”ti. Yaṃ panettha atthato avibhattaṃ, taṃ suviññeyyameva.",
  "tika-s0105t0:1026_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1026_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā mahālisuttavaṇṇanāya līnatthapakāsanā.",
  "tika-s0105t0:1027": "Mahālisuttavaṇṇanā niṭṭhitā.",
  "tika-s0105t0:1028": "7. Jāliyasuttavaṇṇanā",
  "tika-s0105t0:1029": "Dvepabbajitavatthuvaṇṇanā",
  "tika-s0105t0:1030_0": "378. Evaṃ mahālisuttaṃ saṃvaṇṇetvā idāni jāliyasuttaṃ saṃvaṇṇento yathānupubbaṃ saṃvaṇṇanokāsassa",
  "tika-s0105t0:1030_1": "pattabhāvaṃ vibhāvetuṃ, mahālisuttassānantaraṃ saṅgītassa suttassa jāliyasuttabhāvaṃ",
  "tika-s0105t0:1030_2": "vā pakāsetuṃ “evaṃ me sutaṃ…pe… kosambiyanti jāliyasutta”nti āha. “Ghositenā”tiādinā",
  "tika-s0105t0:1030_3": "majjhelopasamāsaṃ dasseti, ghositassa ārāmotipi vattabbaṃ. Evampi hi “anāthapiṇḍikassa",
  "tika-s0105t0:1030_4": "ārāme”tiādīsu viya dāyakakittanaṃ hoti, evaṃ pana kittento āyasmā ānando aññepi tassa",
  "tika-s0105t0:1030_5": "diṭṭhānugatiāpajjane niyojetīti aññattha vuttaṃ. Tattha koyaṃ ghositaseṭṭhi nāma,",
  "tika-s0105t0:1030_6": "kathañcānena ārāmo kārito, kathaṃ pana tattha bhagavā vihāsīti pucchāya sabbaṃ taṃ",
  "tika-s0105t0:1030_7": "vissajjanaṃ samudāgamato paṭṭhāya saṅkhepatova dassento “pubbe kirā”tiādimāha. Allakapparaṭṭhanti",
  "tika-s0105t0:1030_8": "bahūsu potthakesu dissati, katthaci pana “addilaraṭṭha”nti ca “damiḷaraṭṭha”nti ca",
  "tika-s0105t0:1030_9": "likhitaṃ. Tatoti allakapparaṭṭhato. “Puttaṃ…pe… agamāsī”ti idampi “tassetaṃ kamma”nti",
  "tika-s0105t0:1030_10": "ñāpetuṃ vuttaṃ. Tadāti tesaṃ gāmaṃ paviṭṭhadivase. Balavapāyāsanti garutaraṃ bahupāyāsaṃ.",
  "tika-s0105t0:1030_11": "Jīrāpetunti samavepākiniyā gahaṇiyā pakkāpetuṃ. Asannihiteti gehato bahi aññaṃ gate.",
  "tika-s0105t0:1030_12": "Bhussatīti nadati, “bhubhu”iti sunakhasaddaṃ karotīti attho. Idampissa ekaṃ kammaṃ.",
  "tika-s0105t0:1030_13": "Paccekabuddhe pana cīvarakammatthāya aññaṃ ṭhānaṃ gate sunakhassa hadayaṃ phālitaṃ.",
  "tika-s0105t0:1030_14": "Tiracchānā nāmete ujujātikā honti akuṭilā, manussā pana aññaṃ hadayena cinteti, aññaṃ",
  "tika-s0105t0:1030_15": "mukhena kathenti. Tenevāha “gahanañhetaṃ bhante yadidaṃ manussā, uttānakañhetaṃ bhante yadidaṃ pasavo”ti.",
  "tika-s0105t0:1031_0": "Iti so tāya paccekabuddhe sinehavasena ujudiṭṭhitāya akuṭilatāya kālaṅkatvā tāvatiṃsabhavane",
  "tika-s0105t0:1031_1": "nibbatto. Taṃ sandhāyāha “so…pe… nibbattī”ti. Tassa pana kaṇṇamūle kathentassa saddo",
  "tika-s0105t0:1031_2": "soḷasayojanaṭṭhānaṃ pharati, pakatikathāsaddo pana sakalaṃ dasayojanasahassaṃ devanagaraṃ,",
  "tika-s0105t0:1031_3": "evaṃ saraghosasampattiyā “ghosakadevaputto” tveva nāmaṃ ahosi. Ayamassa paccekabuddhe",
  "tika-s0105t0:1031_4": "sinehena bhukkaraṇassa nissando. Cavitvāti āhārakkhayena cavitvā. Devalokato hi devaputtā",
  "tika-s0105t0:1031_5": "āyukkhayena, puññakkhayena, āhārakkhayena, kopenāti catūhi kāraṇehi cavanti. Imassa",
  "tika-s0105t0:1031_6": "pana kāmaguṇe paribhuñjato muṭṭhassatissa āhārakkhayena cavanaṃ hoti. So kosambiyaṃ",
  "tika-s0105t0:1031_7": "nagarasobhiniyā kucchismiṃ paṭisandhiṃ gaṇhi. Nagarasobhiniyo kira dhītaraṃ paṭijagganti,",
  "tika-s0105t0:1031_8": "na puttaṃ. Dhītaro hi tāsaṃ paveṇiṃ ghaṭayanti, tasmā sāpi taṃ saṅkārakūṭe chaḍḍāpeti.",
  "tika-s0105t0:1031_9": "Ayamassa pubbe puttachaḍḍanakammassa nissando. Pāpakammañhi nāmetaṃ “appaka”nti nāvamaññitabbaṃ.",
  "tika-s0105t0:1031_10": "Tameko manusso kākasunakhaparivāritaṃ disvā “putto me laddho”ti gehaṃ nesi, tassa",
  "tika-s0105t0:1031_11": "pana hatthato kosambakaseṭṭhi kahāpaṇasahassaṃ datvā aggahesi, tamatthaṃ sandhāya",
  "tika-s0105t0:1031_12": "“kosambiyaṃ ekassa kulassa ghare nibbattī”tiādi vuttaṃ. Sattakkhattuṃ ghātāpanatthaṃ",
  "tika-s0105t0:1031_13": "upakkamakaraṇampi puttachaḍḍanakammasseva nissando. Seṭṭhidhītāyāti janapadaseṭṭhino",
  "tika-s0105t0:1031_14": "dhītāya. Veyyattiyenāti paññāveyyattiyena. Sā hi tassa pitarā pesitaṃ mārāpanapaṇṇaṃ",
  "tika-s0105t0:1031_15": "phāletvā vivāhapaṇṇaṃ bandhitvā jīvitalābhaṃ karoti. Tāyeva sarasampattiyā ghositaseṭṭhi nāma jāto.",
  "tika-s0105t0:1032_0": "Sarīrasantappanatthanti himavanteva mūlaphalāhāratāya kilantasarīrassa loṇambilasevanena",
  "tika-s0105t0:1032_1": "pīnanatthaṃ. Tasitāti pipāsitā. Kilantāti parissantakāyā. Vaṭarukkhanti mahānigrodharukkhaṃ.",
  "tika-s0105t0:1032_2": "Te kira taṃ patvā tassa mūle nisīdiṃsu. Atha jeṭṭhakatāpaso nigrodharukkhassa sobhāsampattiṃ",
  "tika-s0105t0:1032_3": "passitvā “mahānubhāvo maññe ettha adhivutthā devatā. Sādhu vatāyaṃ devatā isigaṇassa",
  "tika-s0105t0:1032_4": "pānīyādidānena addhānaparissamaṃ vinodeyyā”ti cintesi. Devatāpi tathā cintitaṃ utvā",
  "tika-s0105t0:1032_5": "isigaṇassa pānīyanhānakabhojanāni adāsi. Tenāha “tatthā”tiādi. Jeṭṭhakatāpasassa",
  "tika-s0105t0:1032_6": "pana tathā cintanaṃ avisesato sabbattha āropetvā “saṅgahaṃ paccāsisantā”ti vuttaṃ.",
  "tika-s0105t0:1032_7": "“Hatthaṃ pasāretvā”ti iminā hatthappasāraṇamattena tassā yathicchitanipphattiṃ dasseti.",
  "tika-s0105t0:1032_8": "Devatā āhāti sā attano puññassa parittakattā lajjāya kathetuṃ avisahantīpi punappunaṃ",
  "tika-s0105t0:1032_9": "nippīḷiyamānā evamāha. Soti anāthapiṇḍiko gahapati. Bhatakānanti bhatiyā veyyāvaccaṃ",
  "tika-s0105t0:1032_10": "karontānaṃ dāsapesakammakarānaṃ. Pakatibhattavetanamevāti pakatiyā dātabbabhattavetanameva.",
  "tika-s0105t0:1032_11": "Tadā uposathikattā kammaṃ akarontānampi kammakaraṇadivase dātabbabhattavetanameva,",
  "tika-s0105t0:1032_12": "na tato ūnanti attho. Dhammapadaṭṭhakathāyaṃ khuddakabhāṇakānaṃ matena “sāyamāsatthāya",
  "tika-s0105t0:1032_13": "āgato”ti vuttaṃ, idha pana dīghabhāṇakānaṃ matena “majjhanhike pātarāsatthāya āgato”ti.",
  "tika-s0105t0:1032_14": "Kañcīti kañcipi bhatakaṃ, kiñcipi bhatakakammanti vā sambandho. Majjhanhikakālattā",
  "tika-s0105t0:1032_15": "“upaḍḍhadivaso gato”ti āha, tena upaḍḍhadivasameva samādinnattā “upaḍḍhūposatho”ti",
  "tika-s0105t0:1032_16": "taṃ voharantīti dasseti. Dhammapadaṭṭhakathāyaṃ rattibhāgena upaḍḍhūposatho vutto,",
  "tika-s0105t0:1032_17": "idha pana majjhanhikato paṭṭhāya divasabhāgeneva, tadavasesadivasarattibhāgena vā.",
  "tika-s0105t0:1032_18": "Asamepi hi bhāge upaḍḍhasaddo pavattati. Tadahevāti aruṇuggamanakālaṃ sandhāya vuttaṃ.",
  "tika-s0105t0:1033_0": "“Ghosopi kho dullabho lokasmiṃ yadidaṃ buddho”ti sañjātapītipāmojjo. Tadahevāti kosambiṃ",
  "tika-s0105t0:1033_1": "pattadivasato dutiyadivaseyeva. Turitātthāti turitā attha, sīghayāyino bhavathāti",
  "tika-s0105t0:1033_2": "attho. Ehibhikkhupabbajjaṃ sandhāya “pabbajitvā”ti vuttaṃ. Arahattanti catupaṭisambhidāsamalaṅkataṃ",
  "tika-s0105t0:1033_3": "arahantabhāvaṃ. Tepi seṭṭhino sotāpattiphale patiṭṭhāya aḍḍhamāsamattaṃ dānāni datvā",
  "tika-s0105t0:1033_4": "paccāgamma tayo vihāre kāresuṃ. Bhagavā pana devasikaṃ ekekasmiṃ vihāre vasati. Yassa",
  "tika-s0105t0:1033_5": "ca vihāre vuttho, tasseva ghare piṇḍāya carati, tadā pana ghositassa vihāre viharati.",
  "tika-s0105t0:1033_6": "Tena vuttaṃ “kosambiyaṃ viharati ghositārāme”ti.",
  "tika-s0105t0:1034_0": "Bāhirasamayamattena upajjhāyo, na sāsane viya upajjhāyalakkhaṇena. Upecca parassa",
  "tika-s0105t0:1034_1": "vācāya ārambhanaṃ bādhanaṃ upārambho, dosadassanavasena ghaṭṭananti attho. Tenāha",
  "tika-s0105t0:1034_2": "“vādaṃ āropetukāmā hutvā”ti. Vadanti nindāvasena kathenti etenāti hi vādo, doso,",
  "tika-s0105t0:1034_3": "tamāropetukāmā upari patiṭṭhapetukāmā hutvāti attho. Kathamāropetukāmāti āha “iti",
  "tika-s0105t0:1034_4": "kirā”tiādi. Taṃ jīvaṃ taṃ sarīranti yaṃ vatthu jīvasaññitaṃ, tadeva sarīrasaññitaṃ.",
  "tika-s0105t0:1034_5": "Idañhi “rūpaṃ attato samanupassatī”ti vuttavādaṃ gahetvā vadanti. Rūpañca attānañca",
  "tika-s0105t0:1034_6": "advayaṃ ekībhāvaṃ katvā samanupassanavasena, “satto”ti vā bāhirakaparikappitaṃ attānaṃ",
  "tika-s0105t0:1034_7": "sandhāya vadanti. Tathā hi vuttaṃ “idheva satto bhijjatī”ti. Assāti samaṇassa gotamassa.",
  "tika-s0105t0:1034_8": "Bhijjatīti nirudayavināsavasena vinassati. Tena jīvitasarīrānaṃ anaññattānujānanato,",
  "tika-s0105t0:1034_9": "sarīrassa ca bhedadassanato. Na hettha yathā diṭṭhabhedavatā sarīrato anaññattā adiṭṭhopi",
  "tika-s0105t0:1034_10": "jīvassa bhedo vutto, evaṃ adiṭṭhabhedavatā jīvato anaññattā sarīrassāpi abhedoti",
  "tika-s0105t0:1034_11": "sakkā vattuṃ tassa bhedassa paccakkhasiddhattā, bhūtupādāyarūpavinimuttassa ca sarīrassa",
  "tika-s0105t0:1034_12": "abhāvatoti iminā adhippāyenāha “ucchedavādo hotī”ti.",
  "tika-s0105t0:1035_0": "Aññaṃ jīvaṃ aññaṃ sarīranti aññadeva vatthu jīvasaññitaṃ, aññaṃ sarīrasaññitaṃ. Idañhi",
  "tika-s0105t0:1035_1": "“rūpavantaṃ attānaṃ samanupassatī”tiādinayappavattavādaṃ gahetvā vadanti. Rūpabhedasseva",
  "tika-s0105t0:1035_2": "diṭṭhattā, attani ca tadabhāvato “attā nicco”ti ayamattho āpanno vāti iminā adhippāyenāha",
  "tika-s0105t0:1035_3": "“satto sassato āpajjatī”ti.",
  "tika-s0105t0:1036_0": "379-380. Tayidaṃ nesaṃ vañjhāputtassa dīgharassatādiparikappanasadisaṃ, tasmāyaṃ",
  "tika-s0105t0:1036_1": "pañho ṭhapanīyo. Na hesa atthanissito, na dhammanissito, nādibrahmacariyako, na nibbidādiatthāya",
  "tika-s0105t0:1036_2": "saṃvattati. Poṭṭhapādasuttañcettha nidassanaṃ. Taṃ tattha rājanimīlanaṃ katvā “tena",
  "tika-s0105t0:1036_3": "hāvusosuṇāthā”tiādinā satthā nesaṃ upari dhammadesanamārabhīti āha “atha bhagavā”tiādi.",
  "tika-s0105t0:1036_4": "Sassatucchedadiṭṭhiyo dve antā. Ariyamaggo majjhimā paṭipadā. Tassāyeva paṭipadāyāti",
  "tika-s0105t0:1036_5": "micchāpaṭipadāya eva.",
  "tika-s0105t0:1037_0": "Saddhāpabbajitassāti saddhāya pabbajitassa “evamahaṃ ito vaṭṭadukkhato nissarissāmī”ti",
  "tika-s0105t0:1037_1": "pabbajjamupagatassa, tadanurūpañca sīlaṃ pūretvā paṭhamajjhānena samāhitacittassa.",
  "tika-s0105t0:1037_2": "Etanti kilesavaṭṭaparivuddhidīpanaṃ “taṃ jīvaṃ taṃ sarīra”ntiādikaṃ diṭṭhisaṃkilesanissitavacanaṃ.",
  "tika-s0105t0:1037_3": "Nibbicikiccho na hotīti dhammesu tiṇṇavicikiccho na hoti, tattha tattha āsappanaparisappanavasena pavattatīti attho.",
  "tika-s0105t0:1038_0": "Etamevaṃ jānāmīti yena so bhikkhu paṭhamaṃ jhānaṃ upasampajja viharati, etaṃ sasampayuttaṃ",
  "tika-s0105t0:1038_1": "dhammaṃ “mahaggatacitta”nti evaṃ jānāmi. Tathā hi vuttaṃ “mahaggatacittametanti saññaṃ",
  "tika-s0105t0:1038_2": "ṭhapesi”nti. No ca evaṃ vadāmīti yathā diṭṭhigatikā taṃ dhammajātaṃ sanissayaṃ abhedato",
  "tika-s0105t0:1038_3": "gaṇhantā “taṃ jīvaṃ taṃ sarīra”nti, tadubhayaṃ vā bhedato gaṇhantā “aññaṃ jīvaṃ añña",
  "tika-s0105t0:1038_4": "sarīra”nti attano micchāgāhaṃ pavedenti, evamahaṃ na vadāmi tassa dhammassa supariññātattā.",
  "tika-s0105t0:1038_5": "Tenāha “atha kho”tiādi. Bāhirakā yebhuyyena kasiṇajjhānāni eva nibbattentīti vuttaṃ",
  "tika-s0105t0:1038_6": "“kasiṇaparikammaṃ bhāventassā”ti. Yasmā bhāvanānubhāvena jhānādhigamo, bhāvanā ca",
  "tika-s0105t0:1038_7": "pathavīkasiṇādisañjānanamukhena hotīti katvā saññāsīsena niddisīyati, tasmā “saññābalena",
  "tika-s0105t0:1038_8": "uppanna”nti āha. Tena vuttaṃ “pathavīkasiṇameko sañjānātī”tiādi. Yasmā pana bhagavatā",
  "tika-s0105t0:1038_9": "tattha tattha vāre “atha ca panāhaṃ na vadāmī”ti vuttaṃ, tasmā bhagavato vacanamupadesaṃ",
  "tika-s0105t0:1038_10": "katvā na vattabbaṃ kiretaṃ kevalinā uttamapurisenāti adhippāyena “na kallaṃ tasseta”nti",
  "tika-s0105t0:1038_11": "āhaṃsu, na sayaṃ paṭibhānenāti dassetuṃ “maññamānā vadantī”ti vuttaṃ. Sesaṃ anantarasutte",
  "tika-s0105t0:1038_12": "vuttanayattā, pākaṭattā ca suviññeyyameva.",
  "tika-s0105t0:1039_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1039_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā jāliyasuttavaṇṇanāya līnatthapakāsanā.",
  "tika-s0105t0:1040": "Jāliyasuttavaṇṇanā niṭṭhitā.",
  "tika-s0105t0:1041": "8. Mahāsīhanādasuttavaṇṇanā",
  "tika-s0105t0:1042": "Acelakassapavatthuvaṇṇanā",
  "tika-s0105t0:1043_0": "381. Evaṃ jāliyasuttaṃ saṃvaṇṇetvā idāni mahāsīhanādasuttaṃ saṃvaṇṇento yathānupubbaṃ",
  "tika-s0105t0:1043_1": "saṃvaṇṇanokāsassa pattabhāvaṃ vibhāvetuṃ, jāliyasuttassānantaraṃ saṅgītassa suttassa",
  "tika-s0105t0:1043_2": "mahāsīhanādasuttabhāvaṃ vā pakāsetuṃ “evaṃ me sutaṃ…pe… uruññāyaṃ viharatīti mahāsīhanādasutta”nti",
  "tika-s0105t0:1043_3": "āha. Etadeva nāmanti yasmiṃ raṭṭhe taṃ nagaraṃ, tassa raṭṭhassapi yasmiṃ nagare bhagavā",
  "tika-s0105t0:1043_4": "vihāsi, tassa nagarassapi “uruññā”tveva nāmaṃ, tasmā uruññāyanti uruññānāmajanapade",
  "tika-s0105t0:1043_5": "uruññānāmanagareti āvuttiādinayena attho veditabbo. Iminā imamatthaṃ dasseti – na",
  "tika-s0105t0:1043_6": "sabbattha niyatapulliṅgaputhuvacanāva janapadavācī saddā, katthaci aniyatapulliṅgaputhuvacanāpi",
  "tika-s0105t0:1043_7": "yathā “āḷaviyaṃ viharatī”ti keci janapadamevatthaṃ vadanti, taṃ apanetuṃ “bhagavā",
  "tika-s0105t0:1043_8": "hī”tiādi vuttaṃ. Ramaṇīyoti manoharabhūmibhāgatāya, chāyūdakasampattiyā, janavivittatāya",
  "tika-s0105t0:1043_9": "ca manoramo. Migānaṃ abhayaṃ deti etthāti migadāyo. Tenāha “so”tiādi. Celaṃ vatthaṃ,",
  "tika-s0105t0:1043_10": "taṃ natthi assāti aceloti vuttaṃ “naggaparibbājako”ti. Nāmanti gottanāmaṃ. Tapanaṃ",
  "tika-s0105t0:1043_11": "santapanaṃ kāyassa khedanaṃ tapo, so etassa atthīti tapassī. Yasmā tathābhūto tapaṃ",
  "tika-s0105t0:1043_12": "nissito, tapo ca taṃ nissito hoti, tasmā “tapanissitaka”nti āha. Muttācārādīti ettha",
  "tika-s0105t0:1043_13": "ādisaddena parato pāḷiya māgatā hatthāpalekhanādayo saṅgahitā. Lūkhaṃ pharusaṃ sādhusammatācāravirahato",
  "tika-s0105t0:1043_14": "apasādanīyaṃ ājīvati vattatīti lūkhājīvīti aṭṭhakathāmuttakanayo. Uppaṇḍetīti uhasanavasena",
  "tika-s0105t0:1043_15": "paribhāsati. Upavadatīti avaññāpubbakaṃ apavadati. Tena vuttaṃ “hīḷeti vambhetī”ti.",
  "tika-s0105t0:1043_16": "“Hetumhi ñāṇaṃ dhammapaṭisambhidā”tiādīsu viya dhammasaddo hetupariyāyoti āha “kāraṇassa",
  "tika-s0105t0:1043_17": "anukāraṇa”nti. Tathāvuttasaddatthoyevettha kāraṇasaddassa hetubhāvato. Atthavasā",
  "tika-s0105t0:1043_18": "payutto hi saddapayogo. Soyeva ca saddattho parehi vuccamāno anukāraṇaṃ tadanurūpaṃ",
  "tika-s0105t0:1043_19": "tassadisaṃ vā tato pacchā vā vuttakāraṇabhāvato. Parehīti yesaṃ tumhehi idaṃ vuttaṃ,",
  "tika-s0105t0:1043_20": "tehi parehi. Vuttakāraṇenāti yathā tehi vuttaṃ, tathā ce tumhehi na vuttaṃ, evaṃ",
  "tika-s0105t0:1043_21": "sati tehi vuttakāraṇena sakāraṇo hutvā tumhākaṃ vādo vā tato paraṃ tassa anuvādo",
  "tika-s0105t0:1043_22": "vā koci appamattakopi viññūhi garahitabbaṃ kāraṇaṃ ṭhānaṃ nāgaccheyya, kimevaṃ nāgacchatīti",
  "tika-s0105t0:1043_23": "yojanā. “Idaṃ vuttaṃ hotī”tiādinā tadevatthaṃ saṅkhepato dasseti.",
  "tika-s0105t0:1044_0": "382. Idāni yaṃ vibhajjavādaṃ sandhāya bhagavatā “na mete vuttavādino”ti saṅkhepena",
  "tika-s0105t0:1044_1": "vatvā taṃ vibhajitvā dassetuṃ “idhāhaṃ kassapā”tiādi vuttaṃ, taṃ vibhāgena dassento",
  "tika-s0105t0:1044_2": "“idhekacco”tiādimāha. Bhagavā hi niratthakaṃ anupasamasaṃvattanikaṃ kāyakilamathaṃ",
  "tika-s0105t0:1044_3": "“attakilamathānuyogo dukkho anariyo anatthasaṃhito”tiādinā. Garahati, sātthakaṃ pana",
  "tika-s0105t0:1044_4": "upasamasaṃvattanikaṃ kāyakilamathaṃ “āraññiko hoti, paṃsukūliko hotī”tiādinā vaṇṇeti.",
  "tika-s0105t0:1044_5": "Appapuññatāyāti apuññatāya. Appasaddo cettha “dvattichadanassa pariyāyaṃ appaharite",
  "tika-s0105t0:1044_6": "ṭhitena adhiṭṭhātabba”ntiādīsu viya abhāvattho. Micchādiṭṭhibhāvato kammaphalaṃ paṭikkhipantena",
  "tika-s0105t0:1044_7": "“natthi dinna”ntiādinā micchādiṭṭhiṃ purakkhatvā jīvitavuttihetu tathā tathā duccaritapūraṇaṃ",
  "tika-s0105t0:1044_8": "sandhāya “tīṇi duccaritāni pūretvā”ti vuttaṃ.",
  "tika-s0105t0:1045_0": "Bhiyyosomattāyāti mattato atirekaṃ. “Bhiyyoso”ti hi idaṃ bhiyyosaddena samānatthaṃ",
  "tika-s0105t0:1045_1": "nepātikaṃ. Anesanavasenāti kohaññe ṭhatvā asantaguṇasambhāvanicchāya yathā tathā",
  "tika-s0105t0:1045_2": "tapaṃ katvā anesitabbamesanāvasena micchājīvenāti attho. Yathāvuttanayena jīvitavuttihetu",
  "tika-s0105t0:1045_3": "tīṇi duccaritāni pūretvā. Ime dveti “appapuñño, puññavā”ti ca vutte duccaritakārino dve puggale.",
  "tika-s0105t0:1046": "Dutiyanaye ime dveti “appapuñño, puññavā”ti ca vutte sucaritakārino dve puggale.",
  "tika-s0105t0:1047_0": "Paṭhamadutiyanayesu vuttanayeneva tatiyacatutthanayesupi yathākkamaṃ attho veditabbo.",
  "tika-s0105t0:1047_1": "Paṭhamatatiyanayesu cettha ahetukaakiriyavādino. Dutiyacatutthanayesu pana kammakiriyavādinoti",
  "tika-s0105t0:1047_2": "daṭṭhabbaṃ. Appadukkhavihārīti appakaṃ dukkhena vihārī. Bāhirakācārayuttoti sāsanācārato",
  "tika-s0105t0:1047_3": "bāhirakena titthiyācārena yutto. Attānaṃ sukhetvāti adhammikena anesanāya laddhapaccayanimittena",
  "tika-s0105t0:1047_4": "sukhena attānaṃ sukhetvā sukhaṃ katvā, “sukhe ṭhapetvā”ti adhunā pāṭho.",
  "tika-s0105t0:1048_0": "“Na dāni mayā sadiso atthī”tiādinā taṇhāmānadiṭṭhisaṅkhātānaṃ tissannaṃ maññanānaṃ",
  "tika-s0105t0:1048_1": "vasena duccaritapūraṇamāha. Lābhasakkāraṃ vā uppādento tīṇi duccaritāni puretvāti",
  "tika-s0105t0:1048_2": "sambandho. Micchādiṭṭhivasenāti “natthi kāmesu doso”ti evaṃ pavattamicchādiṭṭhivasena.",
  "tika-s0105t0:1048_3": "Paribbājikāyāti bāhirapabbajjamupagatāya tāpasadārikāya, channaparibbājikāya ca.",
  "tika-s0105t0:1048_4": "“Aparo”ti etthāpi hi “tāpaso vā channaparibbājako vā”ti adhikāro. Daharāyāti taruṇāya.",
  "tika-s0105t0:1048_5": "Mudukāyāti sukhumālāya. Lomasāyāti tanutambalomatāya appalomavatiyā. Lomaṃ etissā",
  "tika-s0105t0:1048_6": "atthīti lomasā. Liṅgattayepi hi sa-paccayena padasiddhimicchanti saddavidū. Kāmesūti",
  "tika-s0105t0:1048_7": "vatthukāmesu. Pātabbatanti paribhuñjitabbaṃ. Paribhogattho hettha pā-saddo, tabbasaddo",
  "tika-s0105t0:1048_8": "ca bhāvasādhano. Tā-saddo pana sakatthe yathā “devatā”ti, pātabbatanti vā paribhuñjanakataṃ,",
  "tika-s0105t0:1048_9": "kattusādhano cettha tabbasaddo yathā uparipaṇṇāsake pañcattayasutte “ye hi keci bhikkhave",
  "tika-s0105t0:1048_10": "samaṇā vā brāhmaṇā vā diṭṭhasutamutaviññātabbasaṅkhāramattena etassa āyatanassa upasampadaṃ",
  "tika-s0105t0:1048_11": "paññapentī”ti tathā hi tadaṭṭhakathāyaṃ vuttaṃ “vijānātīti viññātabbaṃ, diṭṭhasutamutaviññātamattena",
  "tika-s0105t0:1048_12": "pañcadvārikasaññāpavattimattenāti ayañhi ettha attho”ti, taṭṭīkāyañca “yathā niyyantīti",
  "tika-s0105t0:1048_13": "niyyānikāti bahulaṃ vacanato kattusādhano niyyānikasaddo, evaṃ idha viññātabbasaddoti",
  "tika-s0105t0:1048_14": "āha ‘vijānātīti viññātabba’nti,” tā-saddo pana bhāve. Assādiyamānapakkhe ṭhito kilesakāmopi",
  "tika-s0105t0:1048_15": "vatthukāmapariyāpannoyeva, tasmā tesu yathāruci paribhuñjantoti attho.",
  "tika-s0105t0:1049_0": "Idanti nayacatukkavasena vuttaṃ atthappabhedavibhajanaṃ. “Titthiyavasena āgataṃ aṭṭhakathāyaṃ",
  "tika-s0105t0:1049_1": "tathā vibhattattā”ti ācariyena vuttaṃ, tathāyeva pana pāḷiyampi vibhattanti veditabbaṃ.",
  "tika-s0105t0:1049_2": "Sāsanepīti imasmiṃ sāsanepi.",
  "tika-s0105t0:1050_0": "Kathaṃ labbhatīti āha “ekacco hī”tiādi. Yasmā na labhati, tasmā anesanaṃ katvātiādinā",
  "tika-s0105t0:1050_1": "yojetabbaṃ. Arahattaṃ vā attani asantaṃ “atthi me”ti yathārutaṃ paṭijānitvā. Sāmantajappanapaccayapaṭisevanairiyāpathasannissitasaṅkhātāni",
  "tika-s0105t0:1050_2": "tīṇi vā kuhanavatthūni paṭisevitvā.",
  "tika-s0105t0:1051": "Tādisovāti dhutaṅga samādānavasena lūkhājīvī eva. Anesanavasenāti nidassanamattaṃ. “Arahattapaṭijānanenā”tiādipi hi vattabbaṃ.",
  "tika-s0105t0:1052": "Dullabhasukho bhavissāmi duggatīsu upapattiyāti adhippāyo. Asakkontoti ettha antasaddo bhāvalakkhaṇe, asakkuṇamāne satīti attho.",
  "tika-s0105t0:1053_0": "383. Asukaṭṭhānatoti asukabhavato. Āgatāti upapattivasena idhāgatā. Idāni gantabbaṭṭhānañcāti",
  "tika-s0105t0:1053_1": "upapattivaseneva āyatiṃ gamitabbabhavañca. Tatoti atītabhavato. Puna upapattinti",
  "tika-s0105t0:1053_2": "āyatiṃ anantarabhave puna upapattiṃ, tato anantarabhavepi puna upapattinti punappunaṃ",
  "tika-s0105t0:1053_3": "nibbattiṃ. Kena kāraṇena garahissāmīti ettha yathābhūtamajānanto icchādosavasena",
  "tika-s0105t0:1053_4": "yaṃ kiñci garaheyya, na tathā cāhaṃ, ahaṃ pana yathābhūtaṃ jānanto sabbampetaṃ kena",
  "tika-s0105t0:1053_5": "kāraṇena garahissāmi, sabbassapetassa tapassa garahāya kāraṇaṃ natthīti imamadhippāyaṃ",
  "tika-s0105t0:1053_6": "dassento “garahitabbamevā”tiādimāha. Bhaṇḍikanti puṭabhaṇḍikaṃ. Upamāpakkhe parisuddhatāya",
  "tika-s0105t0:1053_7": "dhotaṃ, tathā adhotañca, upameyyapakkhe pana pasaṃsitabbaguṇatāya dhotaṃ parisuddhaṃ,",
  "tika-s0105t0:1053_8": "tathā adhotañcāti attho. Tamatthanti garahitabbassa ceva garahaṇaṃ, pasaṃsitabbassa ca pasaṃsanaṃ.",
  "tika-s0105t0:1054_0": "384. Diṭṭhadhammikassa, samparāyikassa ca atthassa sādhanavasena pavattiyā garukattā",
  "tika-s0105t0:1054_1": "na koci na sādhūti vadati. Pañcavidhaṃ veranti pāṇātipātādipañcavidhaveraṃ. Tañhi",
  "tika-s0105t0:1054_2": "pañcavidhassa sīlassa paṭipakkhabhāvato, sattānaṃ verahetutāya ca “vera”nti vuccati,",
  "tika-s0105t0:1054_3": "tato eva ca taṃ na koci “sādhū”ti vadati tathā diṭṭhadhammikādiatthānamasādhanato,",
  "tika-s0105t0:1054_4": "sattānaṃ sādhubhāvassa dūsanato ca. Na nirundhitabbanti rūpaggahaṇe na nivāretabbaṃ.",
  "tika-s0105t0:1054_5": "Dassanīyadassanattho hi cakkhupaṭilābhoti tesamadhippāyo. Ayameva nayo sotādīsupi.",
  "tika-s0105t0:1054_6": "Yadaggena tesaṃ pañcadvāre asaṃvaro sādhu, tadaggena tattha saṃvaro na sādhūti adhippāyo",
  "tika-s0105t0:1054_7": "hotīti āha “puna…pe… asaṃvara”nti.",
  "tika-s0105t0:1055_0": "Ayamettha aṭṭhakathāto aparo nayo – yaṃ te ekaccaṃ vadanti “sādhū”ti te “eke samaṇabrāhmaṇā”ti",
  "tika-s0105t0:1055_1": "vuttā titthiyā yaṃ attakilamathānuyogādiṃ “sādhū”ti vadanti, taṃ mayaṃ na “sādhū”ti",
  "tika-s0105t0:1055_2": "vadāma. Yaṃ te…pe… “na sādhū”ti yaṃ pana te anavajjapaccayaparibhogaṃ, sunivatthasupārutādisammāpaṭipattiñca",
  "tika-s0105t0:1055_3": "“na sādhū”ti vadanti, taṃ mayaṃ “sādhū”ti vadāmāti.",
  "tika-s0105t0:1056_0": "Iti yaṃ paravādamūlakaṃ catukkaṃ dassitaṃ, tadeva puna sakavādamūlakaṃ catukkaṃ katvā",
  "tika-s0105t0:1056_1": "dassitanti viññāpetuṃ “eva”ntiādi vuttaṃ. Yañhi kiñci kenaci samānaṃ, tenapi taṃ",
  "tika-s0105t0:1056_2": "samānameva. Yañca kiñci kenaci asamānaṃ, tenapi taṃ asamānamevāti āha “samānāsamānata”nti.",
  "tika-s0105t0:1056_3": "Ettha ca samānatanti samānatāmattaṃ. Anavasesato hi pahātabbadhammānaṃ pahānaṃ, upasampādetabbadhammānaṃ",
  "tika-s0105t0:1056_4": "upasampādanañca sakavādeva dissati, na paravāde. Tena vuttaṃ “tyāhaṃ upasaṅkamitvā",
  "tika-s0105t0:1056_5": "evaṃ vadāmī”tiādi. Sakavādaparavādānurūpaṃ vuttanayena pañcasīlādivaseneva attho veditabbo.",
  "tika-s0105t0:1057": "Samanuyuñjāpanakathāvaṇṇanā",
  "tika-s0105t0:1058_0": "385. Antamiti āṇattiyaṃ pañcamīattanopadaṃ. Laddhiṃ pucchantoti “kiṃ samaṇo gotamo",
  "tika-s0105t0:1058_1": "saṃkilesadhamme anavasesaṃ pahāya vattati, udāhu pare gaṇācariyā, ettha tāva attano",
  "tika-s0105t0:1058_2": "laddhiṃ vadehī”ti evaṃ paṭiññātaṃ siddhantaṃ pucchanto. Kāraṇaṃ pucchantoti “samaṇova",
  "tika-s0105t0:1058_3": "gotamo saṃkilesadhamme anavasesaṃ pahāya vattatī”ti vutte “kāraṇenapi etamatthaṃ",
  "tika-s0105t0:1058_4": "gāhayā”ti evaṃ hetuṃ pucchanto. Ubhayaṃ pucchantoti “idaṃ nāmettha kāraṇa”nti kāraṇaṃ",
  "tika-s0105t0:1058_5": "vatvā paṭiññāte atthe sādhiyamāne anvayato, byatirekato ca kāraṇaṃ samatthetuṃ sadisāsadisappabhedaṃ",
  "tika-s0105t0:1058_6": "upamodāharaṇadvayaṃ pucchanto. Apica hetupamodāharaṇavasena tilakkhaṇasampattiyā",
  "tika-s0105t0:1058_7": "yathāpaṭiññāte atthe sādhite sammadeva anu pacchā bhāsanto nigamentopi samanubhāsati",
  "tika-s0105t0:1058_8": "nāmāti veditabbaṃ. “Upasaṃharitvā”ti pāṭhaseso. “Kiṃ te”tiādi upasaṃharaṇākāradassanaṃ.",
  "tika-s0105t0:1058_9": "Dutiyapadepīti “saṅghena vā saṅgha”nti padepi. Vacanasesaṃ, upasaṃharaṇākārañca sandhāya",
  "tika-s0105t0:1058_10": "“eseva nayo”ti vuttaṃ.",
  "tika-s0105t0:1059_0": "Tamatthanti taṃ pahātabbadhammānaṃ anavasesaṃ pahāya vattanasaṅkhātaṃ, samādātabbadhammānaṃ",
  "tika-s0105t0:1059_1": "anavasesaṃ samādāya vattanasaṅkhātañca atthaṃ. Yojetvāti akusalādipadehi yojetvā.",
  "tika-s0105t0:1059_2": "Akosallasambhūtādiatthena akusalā ceva tatoyeva akusalāti ca saṅkhātā, saṅkhātasaddo",
  "tika-s0105t0:1059_3": "cettha ñātattho, koṭṭhāsattho ca yujjatīti āha “ñātā, koṭṭhāsaṃ vā katvā ṭhapitā”ti,",
  "tika-s0105t0:1059_4": "purimena cettha padena ekantākusale vadati, pacchimena taṃ sahagate, tappaṭipakkhiye",
  "tika-s0105t0:1059_5": "ca. Evañhi koṭṭhāsakaraṇena ṭhapanaṃ upapannaṃ hoti. Akusalapakkhikabhāvena hi vavatthāpanaṃ",
  "tika-s0105t0:1059_6": "koṭṭhāsakaraṇaṃ. Avajjasaddo dosattho gārayhapariyāyattā, a-saddassa ca tabbhāvavuttitoti",
  "tika-s0105t0:1059_7": "āha “sadosā”ti. Ariyā nāma niddosā. Ime pana akusalā kathañcipi niddosā na hontīti",
  "tika-s0105t0:1059_8": "niddosaṭṭhena ariyā bhavituṃ nālaṃ asamatthā.",
  "tika-s0105t0:1060_0": "386-392. “Ya”nti etaṃ kāraṇe paccattavacananti dasseti “yenā”ti iminā. Yaṃ vā panāti",
  "tika-s0105t0:1060_1": "asambhāvanāvacanametaṃ, yaṃ vā pana kiñcīti attho. Pahāya vattantīti ca atthavasā",
  "tika-s0105t0:1060_2": "puthuvacanavipariṇāmoti vuttaṃ “yaṃ vā taṃ vā appamattakaṃ pahāya vattantī”ti. Gaṇācariyā",
  "tika-s0105t0:1060_3": "cettha pūraṇamakkhaliādayo. Satthupabhavattā saṅghassa saṅghasampattiyāpi satthusampatti",
  "tika-s0105t0:1060_4": "vibhāvīyatīti āha “saṅgha…pe… siddhito”ti, sā pana pasaṃsā pasādahetukāti pasādamukhena",
  "tika-s0105t0:1060_5": "taṃ dassetuṃ “pasīdamānāpī”tiādi vuttaṃ. Tattha sampiṇḍanatthena pi-saddena appasīdamānāpi",
  "tika-s0105t0:1060_6": "evameva na pasīdantīti sampiṇḍeti. Yathā hi anvayato satthusampattiyā sāvakesu, sāvakasampattiyā",
  "tika-s0105t0:1060_7": "ca satthari pasādo samuccīyati, evaṃ byatirekato satthuvipattiyā sāvakesu, sāvakavipattiyā",
  "tika-s0105t0:1060_8": "ca satthariappasādoti daṭṭhabbaṃ. “Tathā hī”tiādi tabbivaraṇaṃ. Sarīrasampattinti",
  "tika-s0105t0:1060_9": "rūpasampattiṃ, rūpakāyapāripūrinti attho. Rūpappamāṇe satte sandhāya idaṃ vuttaṃ,",
  "tika-s0105t0:1060_10": "“dhammadesanaṃ vā sutvā”ti idantu ghosappamāṇe, dhammappamāṇe ca, “bhikkhūnaṃ panācāragocara”ntiādiṃ",
  "tika-s0105t0:1060_11": "pana dhammappamāṇe, lūkhappamāṇe ca. Ācāragocarādīhi dhammo, sammāpaṭipattiyā lūkho",
  "tika-s0105t0:1060_12": "ca hoti. Tasmā “bhavanti vattāro”ti paṭhamapade rūpappamāṇā, ghosappamāṇā, dhammappamāṇā",
  "tika-s0105t0:1060_13": "ca, dutiyapade dhammappamāṇāva yojetabbā. Kīvarūpoti kittakajātiko. Yā saṅghassa",
  "tika-s0105t0:1060_14": "pasaṃsāti ānetvā sambandho, ayameva vā pāṭho.",
  "tika-s0105t0:1061_0": "Tattha yā buddhānaṃ, buddhasāvakānameva ca pāsaṃsatā, aññesañca tadabhāvo jotito,",
  "tika-s0105t0:1061_1": "taṃ viratippahānasaṃvaruddesavasena nīharitvā dassento “ayamadhippāyo”tiādimāha.",
  "tika-s0105t0:1061_2": "Tattha setughātaviratiyā ariyamaggasampayuttattā “sabbena sabbaṃ natthī”ti vuttaṃ.",
  "tika-s0105t0:1061_3": "Aṭṭhasamāpattivasena vikkhambhanappahānamattaṃ, vipassanāmattavasena tadaṅgappahānamattanti",
  "tika-s0105t0:1061_4": "yathālābhaṃ yojetabbaṃ. Vipassanāmattavasenāti ca “anicca”nti vā “dukkha”nti vā vividhaṃ",
  "tika-s0105t0:1061_5": "dassanamattavasena, na pana nāmarūpavavatthānapaccayapariggaṇhanapubbakaṃ lakkhaṇattayaṃ",
  "tika-s0105t0:1061_6": "āropetvā saṅkhārānaṃ sammasanavasena. Nāmarūpaparicchedo, hi anattānupassanā ca bāhirakānaṃ",
  "tika-s0105t0:1061_7": "natthi. Itarāni samucchedapaṭippassaddhinissaraṇappahānāni tīṇi sabbena sabbaṃ natthi",
  "tika-s0105t0:1061_8": "maggaphalanibbānattā. Lokiyapañcasīlato añño sabbopi sīlasaṃvaro, “khamo hoti sītassa",
  "tika-s0105t0:1061_9": "uṇhassā”tiādinā vutto suparisuddho khantisaṃvaro, “paññāyete pidhiyyare”tiādinā vutto",
  "tika-s0105t0:1061_10": "kilesānaṃ samucchedako maggañāṇasaṅkhāto ñāṇasaṃvaro, manacchaṭṭhānaṃ indriyānaṃ",
  "tika-s0105t0:1061_11": "pidahanavasena pavatto suparisuddho indriyasaṃvaro, “anuppannānaṃ pāpakānaṃ akusalānaṃ",
  "tika-s0105t0:1061_12": "dhammānaṃ anuppādāyā”tiādinā vutto sammappadhānasaṅkhāto vīriyasaṃvaroti imaṃ saṃvarapañcakaṃ",
  "tika-s0105t0:1061_13": "sandhāya “sesaṃ sabbena sabbaṃ natthī”ti vuttaṃ.",
  "tika-s0105t0:1062_0": "“Pañca kho panime pātimokkhuddesā”tiādinā yathāvuttasīlasseva puna gahaṇaṃ sāsane",
  "tika-s0105t0:1062_1": "sīlassa bahubhāvaṃ dassetvā tadekadese eva paresaṃ avaṭṭhānadassanatthaṃ. “Uposathuddesā”ti",
  "tika-s0105t0:1062_2": "adhunā pāṭho. Paññāyatīti patiṭṭhitabhāvena pākaṭo hoti, tasmā mayā hi…pe… natthīti",
  "tika-s0105t0:1062_3": "yojetabbaṃ. Sīhanādanti seṭṭhanādaṃ, abhītanādaṃ kenaci appaṭivattiyavādaṃ. Yaṃ pana vadanti –",
  "tika-s0105t0:1063": "“Uttarasmiṃ pade byaggha-puṅgavosabhakuñjara;",
  "tika-s0105t0:1064": "Sīhasaddūlanāgādyā, pume seṭṭhatthagocarā”ti.",
  "tika-s0105t0:1065": "Taṃ yebhuyyavasenāti daṭṭhabbaṃ.",
  "tika-s0105t0:1066": "Ariyaaṭṭhaṅgikamaggavaṇṇanā",
  "tika-s0105t0:1067_0": "393. “Ayaṃ pana yathāvutto mama vādo aviparītova, tassevaṃ aviparītabhāvo imaṃ maggaṃ",
  "tika-s0105t0:1067_1": "paṭipajjitvā aparappaccayato jānitabbo”ti evaṃ aviparītabhāvāvabodhanatthaṃ. Pāḷiyaṃ",
  "tika-s0105t0:1067_2": "“atthi kassapā”tiādīsu ayaṃ yojanā – yaṃ maggaṃ paṭipanno sāmaṃyeva attapaccakkhato",
  "tika-s0105t0:1067_3": "evaṃ ñassati dakkhati “samaṇo gotamo vadanto yuttapattakāle tathabhāvato bhūtaṃ,",
  "tika-s0105t0:1067_4": "ekaṃsena hitāvahabhāvato atthaṃ, dhammato anapetattā dhammaṃ, vinayayogato, paresañca",
  "tika-s0105t0:1067_5": "vinayanato vinayaṃ vadatī”ti, so mayā sayaṃ abhiññā sacchikatvā pavedito sakalavaṭṭadukkhanissaraṇabhūto",
  "tika-s0105t0:1067_6": "atthi kassapa maggo, tassa ca adhigamūpāyabhūtā pubbabhāgapaṭipadāti, tena “samaṇo",
  "tika-s0105t0:1067_7": "gotamo ime dhamme anavasesaṃ pahāya vattatī”tiādi nayappavatto vādo kenaci asampakampito",
  "tika-s0105t0:1067_8": "yathābhūta sīhanādoti dasseti. Dakkhatīti cettha ssati-saddena padasiddhi “yatra",
  "tika-s0105t0:1067_9": "hi nāma sāvako evarūpaṃ ñassati vā dakkhati vā sakkhiṃ karissatī”tiādīsu viya.",
  "tika-s0105t0:1068_0": "“Evametaṃ yathābhūtaṃ sammappaññāya passatī”tiādi suttapadesu viya ca maggañca paṭipadañca",
  "tika-s0105t0:1068_1": "ekato katvā dassento. “Ayamevā”ti sāvadhāraṇavacanaṃ maggassa puthubhāvapaṭikkhepatthaṃ,",
  "tika-s0105t0:1068_2": "sabbaariyasādhāraṇabhāvadassanatthaṃ, sāsane pākaṭabhāvadassanatthañca. Tenāha “ekāyano",
  "tika-s0105t0:1068_3": "ayaṃ bhikkhave maggo sattānaṃ visuddhiyā”ti.",
  "tika-s0105t0:1069": "“Eseva maggo natthañño, dassanassa visuddhiyā”ti, –",
  "tika-s0105t0:1070": "“Ekāyanaṃ jātikhayantadassī,",
  "tika-s0105t0:1071": "Maggaṃ pajānāti hitānukampī;",
  "tika-s0105t0:1072": "Etena maggena atariṃ su pubbe,",
  "tika-s0105t0:1073": "Tarissanti ye ca taranti ogha”nti. ca –",
  "tika-s0105t0:1074": "Sabbesu ceva suttapadesesu, abhidhammapadesesu ca ekovāyaṃ maggo pākaṭoti.",
  "tika-s0105t0:1075": "Tapopakkamakathāvaṇṇanā",
  "tika-s0105t0:1076_0": "394. Tapoyeva upakkamitabbato, ārabhitabbato tapopakkamāti āha “tapārambhā”ti, ārambhanañcettha",
  "tika-s0105t0:1076_1": "tapakaraṇamevāti dasseti “tapokammānī”ti iminā. Samaṇakammasaṅkhātāti samaṇehi kattabbakammasaññitā.",
  "tika-s0105t0:1076_2": "Brāhmaṇakammasaṅkhātāti etthāpi eseva nayo. Niccoloti nissaṭṭhacolo sabbena sabbaṃ",
  "tika-s0105t0:1076_3": "paṭikkhittacolo. Celaṃ, coloti ca pariyāyavacanaṃ. Koci chinnabhinnapaṭapilotikadharopi",
  "tika-s0105t0:1076_4": "dasantayuttassa vatthassa abhāvato “niccolo”ti vattabbataṃ labheyyāti taṃ nivattetuṃ",
  "tika-s0105t0:1076_5": "“naggo”ti vuttaṃ, naggiyavatasamādānena sabbathā naggoti attho. Lokiyakulaputtācāravirahitatāva",
  "tika-s0105t0:1076_6": "vissaṭṭhācāratāti dasseti “uccārakammādīsū”tiādinā. Kathaṃ virahitoti āha “ṭhitakovā”tiādi,",
  "tika-s0105t0:1076_7": "idañca nidassanamattaṃ vamitvā mukhavikkhālanādiācārassapi tena vissaṭṭhattā. Apalikhatīti",
  "tika-s0105t0:1076_8": "udakena adhovanato apalihati. So kira daṇḍakaṃ “satto”ti paññapeti, tasmā taṃ paṭipadaṃ",
  "tika-s0105t0:1076_9": "pūrento evaṃ karotīti vuttaṃ “uccāraṃ vā”tiādi. Tattha apalikhatīti apakasati.",
  "tika-s0105t0:1077_0": "“Ehi bhadanto”ti vutte upagamanasaṅkhāto vidhi ehibhaddanto, taṃ caratīti ehibhaddantiko,",
  "tika-s0105t0:1077_1": "ruḷhisaddena cettha taddhitasiddhi yathā “ehipassiko”ti, tappaṭikkhepena naehibhaddantiko,",
  "tika-s0105t0:1077_2": "tadevatthaṃ dasseti “bhikkhāgahaṇattha”ntiādinā. Na etīti na āgacchati. Evaṃ natiṭṭhabhaddantikoti",
  "tika-s0105t0:1077_3": "etthāpi. Samaṇena nāma sayaṃvacanakareneva bhavitabbaṃ, na paravacanakarenāti adhippāyena",
  "tika-s0105t0:1077_4": "tadubhayampi…pe… na karoti. Puretaranti taṃ ṭhānaṃ attanā upagamanato paṭhamataraṃ,",
  "tika-s0105t0:1077_5": "taṃ kira so “bhikkhunā nāma yādicchakī eva bhikkhā gahetabbā”ti adhippāyena na gaṇhāti.",
  "tika-s0105t0:1077_6": "Uddissakataṃ pana “mama nimittabhāvena bahū khuddakā pāṇā saṅghāṭamāpāditā”ti adhippāyena",
  "tika-s0105t0:1077_7": "nādhivāseti. Nimantanampi “evaṃ tesaṃ vacanaṃ kataṃ bhavissatī”ti adhippāyena na",
  "tika-s0105t0:1077_8": "sādiyati. Kumbhīti pakkabhikkhāpakkhittakumbho. Ukkhalīti bhikkhāpacanakumbho. Pacchīti",
  "tika-s0105t0:1077_9": "bhikkhāpakkhittapiṭakaṃ. Tatopīti kumbhīkaḷopitopi. Kumbhīādīsupi so sattasaññīti",
  "tika-s0105t0:1077_10": "āha “kumbhīkaḷopiyo”tiādi. “Ayaṃ ma”ntiādīsupi eseva nayo. Antaranti ubhinnamantarāḷaṃ.",
  "tika-s0105t0:1078_0": "Kabaḷantarāyoti ālopassa antarāyo. Etthāpi so sattasaññī. Purisantaragatāyāti purisasamīpagatāya.",
  "tika-s0105t0:1078_1": "Ratiantarāyoti kāmaratiyā antarāyo. Gāmasabhāgādivasena saṅgamma kittenti etissāti",
  "tika-s0105t0:1078_2": "saṃkitti. Tathā saṃhaṭataṇḍulādisañcayo tena katabhattamidhādhippetanti vuttaṃ “saṃkittetvā",
  "tika-s0105t0:1078_3": "katabhattesū”ti. Majjhimanikāye mahāsīhanādasuttantaṭīkāyaṃ pana ācariyeneva evaṃ",
  "tika-s0105t0:1078_4": "vuttaṃ “saṃkittayanti etāyāti saṃkitti, gāmavāsīhi samudāyavasena kiriyamānakiriyā,",
  "tika-s0105t0:1078_5": "ettha pana bhattasaṃkitti adhippetāti āha ‘saṃkittetvā katabhattesū’ti”. Idaṃ pana",
  "tika-s0105t0:1078_6": "tassa ukkaṭṭhapaṭipadāti dasseti “ukkaṭṭho”tiādinā. Yathā cettha, evaṃ “naehibhaddantiko”tiādīsupi",
  "tika-s0105t0:1078_7": "ukkaṭṭhapaṭipadādassanaṃ veditabbaṃ. Sāsaddo sunakhapariyāyo. Tassāti sunakhassa.",
  "tika-s0105t0:1078_8": "Tatthāti tasmiṃ ṭhāne. Samūhasamūhacārinīti saṅghasaṅghacārinī. Manussāti veyyāvaccakaramanussā.",
  "tika-s0105t0:1079_0": "Sovīrakanti kañjikaṃ. “Loṇasovīraka”nti keci, tadayuttameva, “sabbasassasambhārehi",
  "tika-s0105t0:1079_1": "kata”nti vuttattā. Loṇasovīrakañhi sabbamacchamaṃsapupphaphalādisambhārakataṃ. Surāpānamevāti",
  "tika-s0105t0:1079_2": "majjalakkhaṇappattāya surāya pānameva. Merayampettha saṅgahitaṃ lakkhaṇahārena, ekasesanayena",
  "tika-s0105t0:1079_3": "vā. Sabbesupīti sāvajjānavajjesupi kañjikasurādīsu. Ekāgārameva bhikkhācariyāya upagacchatīti",
  "tika-s0105t0:1079_4": "ekāgāriko. Nivattatīti paccāgacchati, sati bhikkhālābhe taduttari na gacchatīti vuttaṃ",
  "tika-s0105t0:1079_5": "hoti. Ekālopeneva vattatīti ekālopiko. Dīyati etāyāti datti, dvattiālopamattaggāhi",
  "tika-s0105t0:1079_6": "khuddakaṃ bhikkhādānabhājanaṃ. Tenāha “khuddakapātī”ti. Aggabhikkhanti anāmaṭṭhabhikkhaṃ,",
  "tika-s0105t0:1079_7": "samābhisaṅkhatatāya vā uttamabhikkhaṃ. Abhuñjanavasena eko ho etassāti ekāhiko, āhāro,",
  "tika-s0105t0:1079_8": "taṃ āhāraṃ āhāretīti attho. So pana atthato ekadivasalaṅghakoti vuttaṃ “ekadivasantarika”nti.",
  "tika-s0105t0:1079_9": "Esa nayo “dvāhika”ntiādīsupi. Apica ekāhaṃ abhuñjitvā ekāhaṃ bhuñjanaṃ, ekāhavāro",
  "tika-s0105t0:1079_10": "vā ekāhikaṃ. Dvīhaṃ abhuñjitvā dvīhaṃ bhuñjanaṃ, dvīhavāro vā dvāhikaṃ. Sesadvayepi",
  "tika-s0105t0:1079_11": "ayaṃ nayo. Ukkaṭṭho hi pariyāyabhattabhojaniko dvīhaṃ abhuñjitvā ekāhameva bhuñjati.",
  "tika-s0105t0:1079_12": "Evaṃ sesadvayepi. Majjhimāgamaṭīkāyaṃ pana “ekāhaṃ antarabhūtaṃ etassa atthīti ekāhikaṃ.",
  "tika-s0105t0:1079_13": "Sesapadesupi esa nayo”ti vuttaṃ. “Therā bhikkhū bhikkhuniyo ovadanti pariyāyenā”tiādīsu",
  "tika-s0105t0:1079_14": "viya vārattho pariyāya saddo. Ekāhavārenāti ekāhikavārena. “Ekāhika”ntiādinā vuttavidhimeva",
  "tika-s0105t0:1079_15": "paṭipāṭiyā pavattabhāvena dassetuṃ pāḷiyaṃ “iti evarūpa”ntiādi vuttanti daṭṭhabbaṃ.",
  "tika-s0105t0:1080_0": "395. Sāmāko nāma godhumo. Sayaṃjātā vīhijātīti aropimavīhijāti. Yadeva “vīhī”ti vadanti.",
  "tika-s0105t0:1080_1": "Likhitvāti kasitvā. Silesopīti kaṇikārādirukkhaniyyāsopi. Kuṇḍakanti tanutaraṃ taṇḍulasakalaṃ,",
  "tika-s0105t0:1080_2": "taṇḍulakhaṇḍakanti attho. Odanena kataṃ kañjiyaṃ odanakañjiyaṃ. “Vāsitakena piññākena",
  "tika-s0105t0:1080_3": "nahāyeyyā”tiādīsu viya piññāka saddo tilapiṭṭhapariyāyo. Yathāha “piññākaṃ nāma tilapiṭṭhaṃ",
  "tika-s0105t0:1080_4": "vuccatī”ti. “Taruṇakadalikkhandhameva piññāka”nti keci, na gahetabbametaṃ katthacipi tathā avacanato.",
  "tika-s0105t0:1081_0": "396. Saṇehi saṇavākehi nibbattitāni sāṇāni, aññehi missakāni sāṇāni eva masāṇāni",
  "tika-s0105t0:1081_1": "niruttinayena, na chacīvarapariyāpannāni bhaṅgāni. Keci pana “masāṇāni nāma coḷavisesānīti",
  "tika-s0105t0:1081_2": "parikappetvā massakacoḷānī”ti paṭhanti, tadayuttameva porāṇehi tathā avuttattā. Erakatiṇādīnīti",
  "tika-s0105t0:1081_3": "ettha ādisaddena akkamakacikadalivākādīnaṃ saṅgaho, erakādīhi katāni hi chavāni lāmakāni",
  "tika-s0105t0:1081_4": "dussānīti vattabbataṃ labhanti. Chavasaddo hettha hīnavācako, purimavikappe pana",
  "tika-s0105t0:1081_5": "matasarīravācako. Chaḍḍitanantakānīti chaḍḍitapilotikāni. Ajinassedanti ajinaṃ, pakatiajinamigacammaṃ,",
  "tika-s0105t0:1081_6": "tadeva majjhe phālitakañce, ajinassa khipaṃ phālitamupaḍḍhanti ajinakkhipaṃ. “Sakhurakantipi",
  "tika-s0105t0:1081_7": "vadantī”ti papañcasūdaniyaṃ vuttaṃ, dvinnaṃ tiṇṇaṃ vā samuditañce, ajinakkhipanti",
  "tika-s0105t0:1081_8": "tesamadhippāyo. Vinayasaṃvaṇṇanāsu pana “ajinameva abhedato ajinakkhipa”nti vuttaṃ.",
  "tika-s0105t0:1081_9": "Kanditvāti ujjavujjavena kanditvā. “Ganthetvā”tipi pāṭho, vaṭṭetvā bandhitvāti attho.",
  "tika-s0105t0:1081_10": "Evañhi phalakacīre nidassanaṃ upapannaṃ hoti. Yaṃ sandhāya vuttanti ajitavādassa",
  "tika-s0105t0:1081_11": "paṭikiṭṭhatarabhāve upamādassanatthaṃ yadeva kesakambalaṃ sandhāya aṅguttarāgame vuttaṃ.",
  "tika-s0105t0:1082_0": "Tantāvutānīti tantaṃ pasāretvā vītāni. Paṭikiṭṭhoti hīno. Kasmāti vuttaṃ “kesakambalo”tiādi.",
  "tika-s0105t0:1082_1": "Pāḷiyaṃ ubbhaṭṭhako”ti etassa “uddhaṃ ṭhitako”ti attho majjhimāgamaṭṭhakathāyaṃ mahāsīhanādasuttavaṇṇanāyaṃ",
  "tika-s0105t0:1082_2": "vutto. Ubbhasaddo hi upariatthe nepātiko yathā “ubbhajāṇumaṇḍala”nti. Anekaparimāṇā,",
  "tika-s0105t0:1082_3": "hi nipātā, anekatthā ca.",
  "tika-s0105t0:1083_0": "Micchāvāyāmavaseneva ukkuṭikavatānuyogoti āha “ukkuṭikavīriyaṃ anuyutto”ti. Na kevalaṃ",
  "tika-s0105t0:1083_1": "nisinnoyeva ukkuṭiko, atha kho gacchantopi…pe… gacchati. Ayakaṇṭaketi ayomayakaṇṭake.",
  "tika-s0105t0:1083_2": "Pakatikaṇṭaketi salākakaṇṭake. Uccabhūmiyaṃ thaṇḍilasaddoti vuttaṃ “ucce bhūmiṭṭhāne”ti.",
  "tika-s0105t0:1083_3": "Ayaṃ aṭṭhakathāto aparo nayo – thaṇḍilanti samāpakatibhūmi vuccati “patthaṇḍile pāturahosī”tiādīsu",
  "tika-s0105t0:1083_4": "viya. Amarakosepi hi nighaṇṭusatthe vuttaṃ “vedī parikkhatā bhūmi, same thaṇḍilaṃ",
  "tika-s0105t0:1083_5": "cāture”ti (sattarasamavagge 18 gāthāyaṃ) tasmā thaṇḍile anantarahitāya pakatibhūmiyaṃ",
  "tika-s0105t0:1083_6": "seyyampi kappetīti attho. Yaṃ sandhāya tattheva nighaṇṭusatthe vuttaṃ “yo thaṇḍile",
  "tika-s0105t0:1083_7": "vata vasā, sete thaṇḍilasāyi so”ti (sattarasamavagge 44 gāthāyaṃ) rajo eva jallaṃ",
  "tika-s0105t0:1083_8": "malīnaṃ rajojallaṃ. Tena vuttaṃ “sarīra”ntiādi. Laddhaṃ āsananti nisīdituṃ yathāladdhamāsanaṃ.",
  "tika-s0105t0:1083_9": "Akopetvāti aññattha anupagantvā. Tathā cāha “tattheva nisīdanasīlo”ti. Evaṃ nisīdanto",
  "tika-s0105t0:1083_10": "hi taṃ akopento nāma hoti. Catūsu mahāvikaṭesu gūthamevidhādhippetanti vuttaṃ “gūthaṃ",
  "tika-s0105t0:1083_11": "vuccatī”ti. Tañhi āsayavasena virūpaṃ kaṭattā “vikaṭa”nti vuccati. Sāyaṃ tatiyanti",
  "tika-s0105t0:1083_12": "sāyanhasamayasaṅkhātaṃ tatiyasamayaṃ. Assāti udakorohanānuyogassa. Pātopadamiva sāyaṃpadaṃ",
  "tika-s0105t0:1083_13": "nepātikaṃ. Anusāralopena pana “sāyatatiyaka”ntipi pāṭho dissati.",
  "tika-s0105t0:1084_0": "Ettha ca “acelako hotī”tiādīni yāva “thusodakaṃ pivatī”ti etāni vatapadāni ekavārāni,",
  "tika-s0105t0:1084_1": "“ekāgāriko vā hotī”tiādīni pana nānāvārāni, nānākālikāni vā. Tathā “sākabhakkho vā",
  "tika-s0105t0:1084_2": "hotī”tiādīni, “sāṇānipi dhāreti, masāṇānipi dhāretī”tiādīni ca. Tathā hettha vā-saddaggahaṇaṃ,",
  "tika-s0105t0:1084_3": "pi-saddaggahaṇañca kataṃ. Pi-saddopi idha vikappattho eva daṭṭhabbo. Purimesu pana",
  "tika-s0105t0:1084_4": "vatapadesu tadubhayampi na kataṃ, evañca katvā “acelako hotī”ti vatvā “sāṇānipi dhāretī”tiādivacanassa,",
  "tika-s0105t0:1084_5": "“rajojalladharopi hotī”ti vatvā “udakorohanānuyogamanuyutto viharatī”ti vacanassa",
  "tika-s0105t0:1084_6": "ca avirodho siddho hoti. Atha vā kimettha avirodhacintāya. Ummattakapacchisadiso",
  "tika-s0105t0:1084_7": "hi titthiyavādo. Apica “acelako hotī”ti ārabhitvā tappasaṅgena sabbampi aññamaññavirodhameva",
  "tika-s0105t0:1084_8": "attakilamathānuyogaṃ dassentena tena acelakassapena “sāṇānipi dhāretī”tiādi vuttanti daṭṭhabbaṃ.",
  "tika-s0105t0:1085": "Tapopakkamaniratthakatāvaṇṇanā",
  "tika-s0105t0:1086_0": "397. Sīlasampadādīhīti sīlasampadā, samādhisampadā, paññāsampadāti imāhi lokuttarāhi",
  "tika-s0105t0:1086_1": "sampadāhi. Vināti virahitattā, vinā vā tāhi na kadācipi sāmaññaṃ vā brahmaññaṃ vā",
  "tika-s0105t0:1086_2": "sambhavati, tasmā tesaṃ tapopakkamānaṃ niratthakataṃ dassentoti sapāṭhasesayojanā.",
  "tika-s0105t0:1086_3": "Dosaveravirahitanti dosasaṅkhātaverato virahitaṃ. Idañhi dosassa mettāya ujupaṭipakkhato",
  "tika-s0105t0:1086_4": "vuttaṃ. Yaṃ pana ācariyena vuttaṃ “dosaggahaṇena vā sabbepi jhānapaṭipakkhā saṃkilesadhammā",
  "tika-s0105t0:1086_5": "gahitā. Veraggahaṇena paccatthikabhūtā sattā. Yadaggena hi dosarahitaṃ, tadaggena",
  "tika-s0105t0:1086_6": "verarahita”nti, tadetaṃ pāḷiyaṃ verasaddasseva vijjamānattā, aṭṭhakathāyañca tadatthameva",
  "tika-s0105t0:1086_7": "dassetuṃ dosasaddassa vuttattā vicāretabbaṃ.",
  "tika-s0105t0:1087_0": "398. Ettakamattanti naggacariyādimattaṃ. Pākaṭabhāvena kāyati atthaṃ gametīti pakati,",
  "tika-s0105t0:1087_1": "lokasiddhavādo. Tenāha “pakatikathā esā”ti. “Mattā sukhapariccāgā”tiādīsu viya mattāsaddo",
  "tika-s0105t0:1087_2": "appattaṃ antonītaṃ katvā pamāṇavācakoti āha “iminā”tiādi. Tena pana pamāṇena pahātabbo",
  "tika-s0105t0:1087_3": "eva paṭipattikkamo pakaraṇappatto. Iminā “tapopakkamenā”ti saddantarena vā adhigatoti",
  "tika-s0105t0:1087_4": "dasseti “paṭipattikkamenā”ti iminā. Tatoti tasmā sāmaññabrahmaññassa appamattakeneva",
  "tika-s0105t0:1087_5": "paṭipattikkamena sudukkarabhāvato. Imaṃ hetusambandhaṃ sandhāya “padasambandhena",
  "tika-s0105t0:1087_6": "saddhi”nti vuttaṃ. Sabbatthāti sabbavāresu.",
  "tika-s0105t0:1088_0": "399. Aññathāti yadi acelakabhāvādinā sāmaññaṃ vā brahmaññaṃ vā abhavissa, evaṃ sati",
  "tika-s0105t0:1088_1": "suvijānova samaṇo, suvijāno brāhmaṇo. Yasmā pana tumhe ito aññathāva sāmaññaṃ, aññathā",
  "tika-s0105t0:1088_2": "brahmaññaṃ vadatha, tasmā dujjānova samaṇo dujjāno brāhmaṇoti attho. Tenāha “idaṃ",
  "tika-s0105t0:1088_3": "sandhāyāhā”ti. Taṃ pakativādaṃ paṭikkhipitvāti yaṃ pubbe pākatikaṃ sāmaññaṃ, brahmaññañca",
  "tika-s0105t0:1088_4": "hadaye ṭhapetvā tena acelakassapena “dukkaraṃ sudukkara”nti vuttaṃ, bhagavatā ca",
  "tika-s0105t0:1088_5": "tameva sandhāya “pakati kho esā”tiādi bhāsitaṃ, tameva idha pākatikasāmaññabrahmaññavisayaṃ",
  "tika-s0105t0:1088_6": "kathaṃ paṭisaṃharitvā. Sabhāvatova paramatthato eva samaṇassa, brāhmaṇassa ca dujjānabhāvaṃ",
  "tika-s0105t0:1088_7": "āvikaronto punapi “pakati kho”tiādimāha. Tatrāpīti samaṇabrāhmaṇavādepi. Padasambandhanti",
  "tika-s0105t0:1088_8": "hetupadena saddhiṃ pubbāparavākyasambandhaṃ.",
  "tika-s0105t0:1089": "Sīlasamādhipaññāsampadāvaṇṇanā",
  "tika-s0105t0:1090_0": "400-1. Paṇḍitoti hetusampattisiddhena paṇḍiccena samannāgato. Kathaṃ uggahesīti paripakkañāṇattā",
  "tika-s0105t0:1090_1": "ghaṭe padīpena viya abbhantare samujjalantena paññāveyyattiyena tattha tattha bhagavatā",
  "tika-s0105t0:1090_2": "desitamatthaṃ pariggaṇhanto taṃ desanaṃ upadhāresi. Yasmā uggahesi, tasmā…pe… viditvāti",
  "tika-s0105t0:1090_3": "sambandho. Tassa cāti yo acelako hoti, yāva udakorohanānuyogamanuyutto viharati,",
  "tika-s0105t0:1090_4": "tassa ca. Tassa ceti vā padacchedo, abhāvitā asacchikatā hoti ceti yojanā. Tā sampattiyo",
  "tika-s0105t0:1090_5": "pucchāmi, yāhi samaṇo ca brāhmaṇo ca hotīti adhippāyo. Sīlasampadādivijānanatthanti",
  "tika-s0105t0:1090_6": "sīlasampadādivijānanahetu. “Kasmā pucchatī”ti hi vuttaṃ. Atha-saddo cettha kāraṇe.",
  "tika-s0105t0:1090_7": "Evamīdisesu. Sīlasampadāyāti ettha itisaddo ādiattho, upalakkhaṇaniddeso vāyaṃ, tena",
  "tika-s0105t0:1090_8": "“cittasampadāya, paññāsampadāyā”ti padadvayaṃ saṅgaṇhāti. Tenāha “sīlacittapaññāsampadāhi",
  "tika-s0105t0:1090_9": "aññā”ti. Imehi ca asekkhasīlādikkhandhattayaṃ saṅgahitanti vuttaṃ “arahattaphalamevā”ti.",
  "tika-s0105t0:1090_10": "Tattha kāraṇaṃ dasseti “arahattaphalapariyosāna”ntiādinā. Idañhi kākolokanamiva ubhayāpekkhavacanaṃ.",
  "tika-s0105t0:1091": "Sīhanādakathāvaṇṇanā",
  "tika-s0105t0:1092_0": "402. Anuttaranti anaññasādhāraṇatāya, anaññasādhāraṇatthavisayatāya ca anuttaraṃ.",
  "tika-s0105t0:1092_1": "Mahāsīhanādanti mahantaṃ buddhasīhanādaṃ. Ativiya accantavisuddhatāya paramavisuddhaṃ.",
  "tika-s0105t0:1092_2": "“Paramanti ukkaṭṭhaṃ. Tenāha ‘uttama’nti” ācariyena vuttaṃ, ukkaṭṭhapariyāyo ca paramasaddo",
  "tika-s0105t0:1092_3": "atthīti tassādhippāyo. Sīlamevāti lokiyasīlamattattā sīlasāmaññameva. Yathā anaññasādhāraṇaṃ",
  "tika-s0105t0:1092_4": "bhagavato lokuttarasīlaṃ savāsanapaṭipakkhadhammaviddhaṃsanato, evaṃ lokiyasīlampi",
  "tika-s0105t0:1092_5": "anaññasādhāraṇameva tadanucchavikabhāvena pavattattā. Evañhi “nāhaṃ tatthā”ti pāḷivacanaṃ",
  "tika-s0105t0:1092_6": "upapannaṃ hoti. “Yāvatā kassapa ariyaṃ paramaṃ sīla”nti idaṃ “sīlassa vaṇṇaṃ bhāsantī”ti",
  "tika-s0105t0:1092_7": "ettha ākāradassanaṃ. “Yadidaṃ adhisīla”nti idaṃ pana “tatthā”ti padadvaye aniyamavacanaṃ.",
  "tika-s0105t0:1092_8": "“Yadidaṃ adhisīla”nti ca lokiyalokuttaravasena duvidhampi buddhasīlaṃ ekajjhaṃ katvā",
  "tika-s0105t0:1092_9": "vuttaṃ, tasmā ta-saddenapi ubhayasseva parāmasananti dassetuṃ “tattha sīlepi paramasīlepī”tiādimāha.",
  "tika-s0105t0:1092_10": "Samasamanti samena visesanabhūtena sīlena samanti atthaṃ viññāpetuṃ “mama sīlasamena",
  "tika-s0105t0:1092_11": "sīlena mayā sama”nti vuttaṃ. Tasmiṃ sīleti duvidhepi sīle. Iti imanti evaṃ imaṃ sīlavisayaṃ.",
  "tika-s0105t0:1092_12": "Paṭhamanti uppattikkamato paṭhamaṃ pavattattā paṭhamabhūtaṃ.",
  "tika-s0105t0:1093_0": "Tapatīti kilese santappati, vidhamatīti attho. “Tadevā”ti iminā tulyādhikaraṇasamāsamāha.",
  "tika-s0105t0:1093_1": "Jigucchatīti hīḷeti lāmakato ṭhapeti. Ārakā kilesehīti katvā niddosattā ariyā. Ārambhavatthuvasenāti",
  "tika-s0105t0:1093_2": "aṭṭhārambhavatthuvasena. Vipassanāvīriyasaṅkhātāti vipassanāsampayuttavīriyasaṅkhātā.",
  "tika-s0105t0:1093_3": "Lokiyamattattā tapojigucchāva. Maggaphalasampayuttā vīriyasaṅkhātā tapojigucchāti",
  "tika-s0105t0:1093_4": "adhikāravasena sambandho. Sabbukkaṭṭhabhāvato paramā nāma. Yathā yuvino bhāvo yobbanaṃ,",
  "tika-s0105t0:1093_5": "evaṃ jigucchino bhāvo jegucchaṃ. Yadidaṃ adhijegucchanti sīle viya lokiyalokuttaravasena",
  "tika-s0105t0:1093_6": "duvidhampi buddhajegucchaṃ. Tatthāti jegucchepi adhijegucchepi. Kammassakatāpaññāti",
  "tika-s0105t0:1093_7": "“atthi dinnaṃ, atthi yiṭṭha”ntiādi nayappavattaṃ ñāṇaṃ. Yathāha vibhaṅge –",
  "tika-s0105t0:1094_0": "“Tattha kataraṃ kammassakatāñāṇaṃ, atthi dinnaṃ, atthi yiṭṭhaṃ, atthi hutaṃ, atthi",
  "tika-s0105t0:1094_1": "sukaṭadukkaṭānaṃ kammānaṃ phalaṃ vipāko…pe… ṭhapetvā saccānulomikaṃ ñāṇaṃ sabbāpi",
  "tika-s0105t0:1094_2": "sāsavā kusalā paññā kammassakatāñāṇa”nti.",
  "tika-s0105t0:1095_0": "Sabbampi hi akusalaṃ attano vā hotu, parassa vā, na sakaṃ nāma. Kasmā? Atthabhañjanato,",
  "tika-s0105t0:1095_1": "anatthajananato ca. Tathā sabbampi kusalaṃ sakaṃ nāma. Kasmā? Anatthabhañjanato,",
  "tika-s0105t0:1095_2": "atthajananato ca. Evaṃ kammassakabhāve pavattā paññā kammassakatāpaññā nāma. Vipassanāpaññāti",
  "tika-s0105t0:1095_3": "maggasaccassa, paramatthasaccassa ca anulomanato saccānulomikasaññitā vipassanāpaññā,",
  "tika-s0105t0:1095_4": "lokiyamattato paññāva. Itthiliṅgassa napuṃsakaliṅgavipariyāyo idha liṅgavipallāso.",
  "tika-s0105t0:1095_5": "Yāyaṃ adhipaññāti sīle viya lokiyalokuttaravasena duvidhāpi buddhapaññā. Tatthāti",
  "tika-s0105t0:1095_6": "paññāyapi adhipaññāyapi. Yathārahaṃ parittamahaggatabhāvato vimuttiyeva nāma. Maggaphalavasena",
  "tika-s0105t0:1095_7": "kilesānaṃ samucchindanapaṭippassambhanāni samucchedapaṭippassaddhivimuttiyo. Atha",
  "tika-s0105t0:1095_8": "vā sammāvācādiviratīnaṃ adhisīlaggahaṇena, sammāvāyāmassa adhijegucchaggahaṇena,",
  "tika-s0105t0:1095_9": "sammādiṭṭhiyā adhipaññāggahaṇena gahitattā aggahitaggahaṇena sammāsaṅkappasatisamādhayo",
  "tika-s0105t0:1095_10": "maggaphalapariyāpannā samucchedapaṭippassaddhivimuttiyo daṭṭhabbā. Nissaraṇavimutti",
  "tika-s0105t0:1095_11": "pana nibbānameva. Yā ayaṃ adhivimuttīti sīle vuttanayena duvidhāpi adhivimutti. Tatthāti",
  "tika-s0105t0:1095_12": "vimuttiyāpi adhivimuttiyāpi.",
  "tika-s0105t0:1096_0": "403. Yaṃ kiñci janavivittaṭṭhānaṃ suññāgāramidhādhippetaṃ. Tattha nadantena vinā",
  "tika-s0105t0:1096_1": "añño jano natthīti dassetuṃ “ekakovā”tiādi vuttaṃ. Aṭṭhasu parisāsūti khattiyaparisā,",
  "tika-s0105t0:1096_2": "brāhmaṇagahapatisamaṇacātumahārājikatāvatiṃsamārabrahmaparisāti imāsu aṭṭhasu parisāsu.",
  "tika-s0105t0:1097_0": "Tadatthaṃ majjhimāgamavare mahāsīhanādasuttapadena sādhento “cattārimānī”tiādimāha.",
  "tika-s0105t0:1097_1": "Tattha vesārajjānīti visāradabhāvā, ñāṇappahānaantarāyikaniyyānikadhammadesanānimittaṃ",
  "tika-s0105t0:1097_2": "kutocipi asantassanabhāvā nibbhayabhāvāti attho. “Vesārajja”nti hi catūsu ṭhānesu",
  "tika-s0105t0:1097_3": "sārajjābhāvaṃ paccavekkhantassa uppannasomanassamayañāṇassetaṃ nāmaṃ. Aññehi pana",
  "tika-s0105t0:1097_4": "asādhāraṇataṃ dassetuṃ “tathāgatassa tathāgatavesārajjānī”ti vuttaṃ. “Yathā vā pubbabuddhānaṃ",
  "tika-s0105t0:1097_5": "vesārajjāni puññussayasampattiyā āgatāni, tathā āgatavesārajjānī”ti vā dutiyassa",
  "tika-s0105t0:1097_6": "tathāgatasaddassa tulyādhikaraṇattā evaṃ vuttaṃ. Ayaṃ aṭṭhakathānayo. Neruttikā pana",
  "tika-s0105t0:1097_7": "vadanti “samāse siddhe sāmaññattā, saññāsaddattā ca tathā vutta”nti. Āsabhaṃ ṭhānanti",
  "tika-s0105t0:1097_8": "seṭṭhaṭṭhānaṃ uttamaṭṭhānaṃ. Sabbaññutaṃ paṭijānanavasena abhimukhaṃ gacchanti, aṭṭhaparisaṃ",
  "tika-s0105t0:1097_9": "upasaṅkamantīti vā āsabhā, buddhā, tesaṃ ṭhānantipi attho.",
  "tika-s0105t0:1098_0": "Apica tayo puṅgavā – gavasatajeṭṭhako usabho, gavasahassajeṭṭhako vasabho. Vajasatajeṭṭhako",
  "tika-s0105t0:1098_1": "vā usabho, vajasahassajeṭṭhako vasabho. Ekagāmakhette vā jeṭṭho usabho, dvīsu gāmakhettesu",
  "tika-s0105t0:1098_2": "jeṭṭho vasabho, sabbagavaseṭṭho sabbattha jeṭṭho sabbaparissayasaho seto pāsādiko",
  "tika-s0105t0:1098_3": "mahābhāravaho asanisatasaddehipi akampanīyo nisabhoti. Nisabhova idha “usabho”ti",
  "tika-s0105t0:1098_4": "adhippeto. Idampi hi tassa pariyāyavacanaṃ. Usabhassa idanti āsabhaṃ, idaṃ pana āsabhaṃ",
  "tika-s0105t0:1098_5": "viyāti āsabhaṃ. Yatheva hi nisabhasaṅkhāto usabho usabhabalena samannāgato catūhi",
  "tika-s0105t0:1098_6": "pādehi pathaviṃ uppīḷetvā acalaṭṭhānena tiṭṭhati, evaṃ tathāgatopi dasatathāgatabalena",
  "tika-s0105t0:1098_7": "samannāgato catūhi vesārajjapādehi aṭṭhaparisāpathaviṃ uppīḷetvā sadevake loke kenaci",
  "tika-s0105t0:1098_8": "paccatthikena paccāmittena akampiyo acalaṭṭhānena tiṭṭhati. Evaṃ tiṭṭhamānova taṃ",
  "tika-s0105t0:1098_9": "āsabhaṃ ṭhānaṃ paṭivijānāti upagacchati na paccakkhāti attani āropeti. Tena vuttaṃ",
  "tika-s0105t0:1098_10": "“āsabhaṃ ṭhānaṃ paṭijānātī”ti.",
  "tika-s0105t0:1099_0": "Sīhanādaṃ nadatīti “seṭṭhanādaṃ abhītanādaṃ nadatī”ti vuttovāyamattho. Atha vā sīhanādasadisaṃ",
  "tika-s0105t0:1099_1": "nādaṃ nadati. Ayamattho khandhavaggasaṃyutte āgatena sīhanādasuttena dīpetabbo. Yathā",
  "tika-s0105t0:1099_2": "vā sīho migarājā parissayānaṃ sahanato, goṇamahiṃ samattavāraṇādīnaṃ hananato ca",
  "tika-s0105t0:1099_3": "“sīho”ti vuccati, evaṃ tathāgato munirājā lokadhammānaṃ sahanato, parappavādānaṃ",
  "tika-s0105t0:1099_4": "hananato ca “sīho”ti vuccati. Evaṃ vuttassa sīhassa nādaṃ nadati. Tattha yathā migasīho",
  "tika-s0105t0:1099_5": "sīhabalena samannāgato sabbattha visārado vigatalomahaṃso sīhanādaṃ nadati, evaṃ",
  "tika-s0105t0:1099_6": "tathāgatasīho dasatathāgatabalena samannāgato aṭṭhasu parisāsu visārado vigatalomahaṃso",
  "tika-s0105t0:1099_7": "“iti rūpa”ntiādinā nayena nānāvidhadesanāvilāsasampannaṃ sīhanādaṃ nadati. Tena vuttaṃ",
  "tika-s0105t0:1099_8": "“parisāsu sīhanādaṃ nadatī”ti.",
  "tika-s0105t0:1100_0": "Pañhaṃ abhisaṅkharitvāti ñātumicchitaṃ atthaṃ attano ñāṇabalānurūpaṃ abhisaṅkharitvā.",
  "tika-s0105t0:1100_1": "Taṅkhaṇaññevāti pucchitakkhaṇeyeva ṭhānuppattikapaṭibhānena vissajjeti. Ajjhāsayānurūpaṃ,",
  "tika-s0105t0:1100_2": "atthadhammānurūpañca vissajjanato cittaṃ paritosetiyeva. Assāti samaṇassa gotamassa.",
  "tika-s0105t0:1100_3": "Sotabbaṃ maññantīti aṭṭhakkhaṇavajjitena navamena khaṇena labbhamānattā “yaṃ no satthā",
  "tika-s0105t0:1100_4": "sāsati, taṃ mayaṃ sossāmā”ti ādarabhāvajātā mahanteneva ussāhena sotabbaṃ sampaṭicchitabbaṃ",
  "tika-s0105t0:1100_5": "maññati. Kallacittā muducittāti pasādābhivuddhiyā vigatupakkilesatāya kallacittā",
  "tika-s0105t0:1100_6": "muducittā honti. Muddhappasannāti tucchappasannā niratthakappasannā. Pasannākāro",
  "tika-s0105t0:1100_7": "nāma pasannehi kātabbasakkāro, so duvidho dhammāmisapūjāvasena, tattha āmisapūjaṃ",
  "tika-s0105t0:1100_8": "dassento “paṇītānī”tiādimāha. Dhammapūjā pana pāḷiyameva “tathattāya paṭipajjantī”ti",
  "tika-s0105t0:1100_9": "iminā dassitā. Tathābhāvāyāti yathābhāvāya yassa vaṭṭadukkhanissaraṇassa atthāya",
  "tika-s0105t0:1100_10": "dhammo desito, tathābhāvāya. Tadevatthaṃ dassetuṃ “dhammānudhammapaṭipattipūraṇatthāyā”ti",
  "tika-s0105t0:1100_11": "vuttaṃ. Dhammānudhammapaṭipatti hi vaṭṭadukkhanissaraṇapariyosānā, sā ca dhammānudhammapaṭipatti",
  "tika-s0105t0:1100_12": "yāya anupubbiyā paṭipajjitabbā, paṭipajjantānañca sati ajjhattikaṅgasamavāye ekaṃsikā",
  "tika-s0105t0:1100_13": "tassā pāripūrīti taṃ anupubbiṃ dassento “keci saraṇesū”tiādimāha. Yathā pūrentā pūretuṃ",
  "tika-s0105t0:1100_14": "sakkoti nāma, tathā pūraṇaṃ dassetuṃ “sabbākārena pana pūrentī”ti vuttaṃ.",
  "tika-s0105t0:1101_0": "Imasmiṃ panokāseti “paṭipannā ca ārādhentī”ti sīhanādakiccapāripūriṭṭhapane pāḷipadese.",
  "tika-s0105t0:1101_1": "Samodhānetabbāti saṅkalayitabbā. Ekaccaṃ…pe… passāmīti bhagavato eko sīhanādo asādhāraṇo",
  "tika-s0105t0:1101_2": "aññehi appaṭivattiyo seṭṭhanādo abhītanādoti katvā. Esa nayo sesesupi. Aparaṃ tapassinti",
  "tika-s0105t0:1101_3": "adhikāro. Purimānaṃ dasannanti “ekaccaṃ tapassiṃ niraye nibbattaṃ passāmī”ti vuttasīhanādato",
  "tika-s0105t0:1101_4": "paṭṭhāya yāva “vimuttiyā mayhaṃ sadiso natthī”ti vuttasīhanādā purimakānaṃ dasannaṃ",
  "tika-s0105t0:1101_5": "sīhanādānaṃ, niddhāraṇe cetaṃ sāmivacanaṃ. Tenāha “ekekassā”ti. “Parisāsu ca nadatī”ti",
  "tika-s0105t0:1101_6": "ādayo “paṭipannā ca maṃ ārādhentī”ti pariyosānā dasa dasa sīhanādā parivārā. “Ekaccaṃ",
  "tika-s0105t0:1101_7": "tapassiṃ niraye nibbattaṃ passāmī”ti hi sīhanādaṃ nadanto bhagavā parisāsu nadati",
  "tika-s0105t0:1101_8": "visārado hutvā nadati, tattha ca pañhaṃ pucchanti, pañhaṃ vissajjeti, vissajjanena",
  "tika-s0105t0:1101_9": "parassa cittaṃ ārādheti, sutvā sotabbaṃ maññanti, sutvā ca bhagavato pasīdanti, pasannā",
  "tika-s0105t0:1101_10": "ca pasannākāraṃ karonti, yaṃ paṭipattiṃ deseti, tathattāya paṭipajjanti, paṭipannā",
  "tika-s0105t0:1101_11": "ca maṃ ārādhentīti evaṃ parivāretvā atthayojanā sambhavati. Ayameva nayo sesesupi navasu.",
  "tika-s0105t0:1102_0": "“Eva”ntiādinā yathāvuttānaṃ sīhanādānaṃ saṅkalayitvā dassanaṃ. Te dasāti “parisāsu",
  "tika-s0105t0:1102_1": "ca nadatī”ti ādayo dasa sīhanādā. Purimānaṃ dasannanti yathāvuttānaṃ mūlabhūtānaṃ",
  "tika-s0105t0:1102_2": "purimakānaṃ dasasīhanādānaṃ. Parivāravasenāti mūliṃ katvā paccekaṃ parivāravasena",
  "tika-s0105t0:1102_3": "yojiyamānā sataṃ sīhanādā. Purimā ca dasāti mūlamūliyo katvā parivāravasena ayojiyamānā",
  "tika-s0105t0:1102_4": "purimakā ca dasāti evaṃ dasādhikaṃ sīhanādasataṃ hoti. Aññasmiṃ pana sutteti majjhimāgamacūḷasīhanādasuttādimhi",
  "tika-s0105t0:1102_5": "tenāti saṅkhyāmahattena. Mahāsīhanādattā idaṃ suttaṃ “mahāsīhanāda”nti vuccati, na",
  "tika-s0105t0:1102_6": "pana majjhimanikāye mahāsīhanādasuttamiva cūḷasīhanādasuttamupādāyāti adhippāyo.",
  "tika-s0105t0:1103": "Titthiyaparivāsakathāvaṇṇanā",
  "tika-s0105t0:1104_0": "404. Paṭisedhetvāti tathā bhāvābhāvadassanena paṭikkhipitvā. Yaṃ bhagavā pāthikavagge",
  "tika-s0105t0:1104_1": "udumbarikasutte “idha nigrodha tapassī”tiādinā upakkilesavibhāgaṃ, pārisuddhivibhāgañca",
  "tika-s0105t0:1104_2": "dassento saparisassa nigrodhaparibbājakassa purato sīhanādaṃ nadati, taṃ dassetuṃ",
  "tika-s0105t0:1104_3": "“idānī”tiādi vuttaṃ. Naditapubbanti udumbarikasutte āgatanayena pubbe nigrodhaparibbājakassa",
  "tika-s0105t0:1104_4": "naditaṃ. Tapabrahmacārīti uttamatapacārī, tapena vā vīriyena brahmacārī. Idanti “rājagahe…pe…",
  "tika-s0105t0:1104_5": "pañhaṃ apucchī”ti pāḷiyaṃ āgatavacanaṃ. Ācariyena pana yathāvuttaṃ aṭṭhakathāvacanameva",
  "tika-s0105t0:1104_6": "paccāmaṭṭhaṃ. Ettha ca kāmaṃ yadā nigrodho pañhamapucchi, bhagavā cassa vissajjesi,",
  "tika-s0105t0:1104_7": "na tadā bhagavā gijjhakūṭe pabbate viharati, rājagahasamīpeyeva udumbarikāya deviyā",
  "tika-s0105t0:1104_8": "uyyāne viharati tattheva tathā pucchitattā, vissajjitattā ca, tathāpi gijjhakūṭe",
  "tika-s0105t0:1104_9": "pabbate bhagavato vihāro na tāva vicchinno, tasmā pāḷiyaṃ “tatra ma”ntiādivacanaṃ,",
  "tika-s0105t0:1104_10": "aṭṭhakathāyañca “tatra rājagahe gijjhakūṭe pabbate viharantaṃ ma”ntiādivacanaṃ vuttanti",
  "tika-s0105t0:1104_11": "imamatthampi “yaṃ taṃ bhagavā”tiādinā viññāpetīti daṭṭhabbaṃ. “Gijjhakūṭe pabbate”ti",
  "tika-s0105t0:1104_12": "idaṃ tattha katavihāraṃ sandhāya vuttanti dasseti “gijjhakūṭe mahāvihāre”ti iminā.",
  "tika-s0105t0:1104_13": "Udumbarikāyāti tannāmikāya. Uyyāneti tattha kataparibbājakārāmaṃ sandhāya vadati.",
  "tika-s0105t0:1104_14": "Nigrodho nāma channaparibbājako. Sandhāno nāma pañcaupāsakasataparivāro anāgāmiupāsako.",
  "tika-s0105t0:1104_15": "Kathāsallāpanti “yagghe gahapati jāneyyāsi, kena samaṇo gotamo saddhiṃ sallapatī”tiādinā",
  "tika-s0105t0:1104_16": "sallāpakathaṃ. Paranti atisayatthe nipāto. Viyāti padapūraṇamatte yathā taṃ “ativiyā”ti.",
  "tika-s0105t0:1104_17": "Andhabālanti paññācakkhunā andhaṃ bālajanaṃ. Yogeti naye, dukkhanissaraṇūpāyeti attho.",
  "tika-s0105t0:1105_0": "405. Anenāti bhagavatā. Khandhaketi mahāvagge pabbajjakhandhake yaṃ parivāsaṃ parivasatīti",
  "tika-s0105t0:1105_1": "yojanā. “Pubbe aññatitthiyo bhūtoti aññatitthiyapubbo”ti ācariyasāriputtattherena",
  "tika-s0105t0:1105_2": "vuttaṃ. Paṭhamaṃ pabbajjaṃ gahetvāva parivasatīti āha “sāmaṇerabhūmiyaṃ ṭhito”ti.",
  "tika-s0105t0:1105_3": "Tanti dvīhi ākārehi vuttaṃ parivāsaṃ. Pabbajjanti “ākaṅkhati pabbajjaṃ, ākaṅkhati",
  "tika-s0105t0:1105_4": "upasampada”nti ettha vuttaṃ pabbajjaggahaṇaṃ. “Uttaridirattatirattaṃ sahaseyyaṃ kappeyyā”ti",
  "tika-s0105t0:1105_5": "ettha dirattaggahaṇaṃ viya vacanasiliṭṭhatāvaseneva vuttaṃ. Yasmā pana sāmaṇerabhūmiyaṃ",
  "tika-s0105t0:1105_6": "ṭhiteneva parivasitabbaṃ, na gihibhūtena, tasmā aparivasitvāyeva pabbajjaṃ labhati.",
  "tika-s0105t0:1105_7": "Na gāmappavesanādīnīti ettha ādisaddena navesiyāvidhavāthullakumārikapaṇḍakabhikkhunigocaratā,",
  "tika-s0105t0:1105_8": "sabrahmacārīnaṃ kiṃ karaṇīyesu dakkhānalasāditā, uddesaparipucchādīsu tibbacchandatā,",
  "tika-s0105t0:1105_9": "yassa titthāyatanato idhāgato, tassa avaṇṇabhaṇane attamanatā, buddhādīnaṃ avaṇṇabhaṇane",
  "tika-s0105t0:1105_10": "anattamanatā, yassa titthāyatanato idhāgato, tassa vaṇṇabhaṇane anattamanatā, buddhādīnaṃ",
  "tika-s0105t0:1105_11": "vaṇṇabhaṇane attamanatāti imesaṃ sattavattānaṃ saṅgaho veditabbo. Pūrentena parivasitabbanti",
  "tika-s0105t0:1105_12": "yadā parivasati, tadā pūramānena parivasitabbaṃ. Aṭṭhavattapūraṇenāti yathāvuttānaṃ",
  "tika-s0105t0:1105_13": "aṭṭhannaṃ vattānaṃ pūraṇena. Etthāti parivāse, upasampadāya vā. Ghaṃsitvā koṭṭetvāti",
  "tika-s0105t0:1105_14": "ajjhāsayavīmaṃsanavasena suvaṇṇaṃ viya ghaṃsitvā koṭṭetvā. Pabbajjāyāti nidassanamattaṃ.",
  "tika-s0105t0:1105_15": "Upasampadāpi hi tena saṅgayhati.",
  "tika-s0105t0:1106_0": "“Gaṇamajjhe nisīditvāti upasampadākammassa gaṇappahonakānaṃ bhikkhūnaṃ majjhe saṅghatthero",
  "tika-s0105t0:1106_1": "viya tassa anuggahatthaṃ nisīditvā”ti ācariyena vuttaṃ, idāni pana bahūsupi potthakesu",
  "tika-s0105t0:1106_2": "“taṃ nisīdāpetvā”ti kāritavasena pāṭho dissati. Aciramupasampannassa assāti acirūpasampanno,",
  "tika-s0105t0:1106_3": "atthamattaṃ pana dassetuṃ “upasampanno hutvā naciramevā”ti āha. Kāyacittavivekāva",
  "tika-s0105t0:1106_4": "idhādhippetā upadhivivekatthaṃ paṭipajjanādhikārattāti vuttaṃ “kāyena ceva cittena",
  "tika-s0105t0:1106_5": "cā”ti. Vūpakaṭṭhoti vivitto. Tādisassa sīlavisodhane appamādo avuttasiddhoti kammaṭṭhāne",
  "tika-s0105t0:1106_6": "appamādameva dasseti. Pesitacittoti nibbānaṃ pati pesitacitto, tanninno tappoṇo tappabbhāroti",
  "tika-s0105t0:1106_7": "vuttaṃ hoti, evaṃbhūto ca tathā anapekkhatāya vissajjitakāyo nāmāti adhippāyamāvikātuṃ",
  "tika-s0105t0:1106_8": "“vissaṭṭhaattabhāvo”ti vuttaṃ. Attāti cettha cittaṃ vuccati rūpakāyassa avisayattā.",
  "tika-s0105t0:1106_9": "Yassāti arahattaphalassa. Jātikulaputtāpi ācārasampannā eva arahattādhigamāya pabbajjāpekkhā",
  "tika-s0105t0:1106_10": "hontīti tepi jātikulaputte teheva ācārakulaputtehi ekasaṅgahe karonto “ācārakulaputtā”ti",
  "tika-s0105t0:1106_11": "āha. Iminā hi ācārasampannā jātikulaputtāpi saṅgahitā honti. Ācārasampannānamevādhippetabhāvo",
  "tika-s0105t0:1106_12": "ca “sammadevā”ti saddantarena viññāyati. “Otiṇṇomhi jātiyā”tiādinā nayena hi saṃvegapubbikaṃ",
  "tika-s0105t0:1106_13": "yathānusiṭṭhaṃ pabbajjaṃ sandhāya “sammadevā”ti vuttaṃ. Tenāha “hetunāva kāraṇenevā”ti.",
  "tika-s0105t0:1106_14": "Tattha hetunāti nayena upāyena. Kāraṇenevāti tabbivaraṇavacanaṃ. Tanti arahattaphalaṃ.",
  "tika-s0105t0:1106_15": "Tadeva hi “anuttaraṃ brahmacariyapariyosāna”nti vattumarahati aññesaṃ tathā abhāvato.",
  "tika-s0105t0:1106_16": "“Yaṃtaṃsaddā niccasambandhā”ti saddanayenapi tadatthaṃ dasseti “tassa hī”tiādinā.",
  "tika-s0105t0:1106_17": "“Yassatthāya…pe… pabbajjantī”ti pubbe vuttassa tassa arahattaphalassa atthāya kulaputtā",
  "tika-s0105t0:1106_18": "pabbajanti, tasmā arahattaphalamidhādhippetanti viññāyatīti adhippāyo. Natthi paro",
  "tika-s0105t0:1106_19": "jano tathā sacchikaraṇe paccayo yassāti aparappaccayo, taṃ. Upa-saddo viya saṃ-saddopi",
  "tika-s0105t0:1106_20": "dhātusaddānuvattakoti vuttaṃ “pāpuṇitvā”ti, patvā adhigantvāti attho. Upa-saddo vā",
  "tika-s0105t0:1106_21": "dhātusaddānuvattako, saṃ-saddo pana dhātuvisesakoti āha “sampādetvā”ti, asekkhā sīlasamādhipaññāyo",
  "tika-s0105t0:1106_22": "nipphādetvā, paripūretvāvāti attho.",
  "tika-s0105t0:1107_0": "Niṭṭhāpetunti nigamanavasena pariyosāpetuṃ. “Brahmacariyapariyosānaṃ…pe… vihāsī”ti",
  "tika-s0105t0:1107_1": "iminā eva hi arahattanikūṭena desanā pariyosāpitā, taṃ pana nigametuṃ “aññataro…pe…",
  "tika-s0105t0:1107_2": "ahosī”ti dhammasaṅgāhakehi vuttaṃ. Ekatova idha aññataro, na pana nāmagottādīhi apākaṭato.",
  "tika-s0105t0:1107_3": "Arahantānanti ubbāhane cetaṃ sāmivacanaṃ. Tathā ubbāhitattā ca tesamabbhantaroti",
  "tika-s0105t0:1107_4": "attho āpannoti adhippāyaṃ dassento “bhagavato”tiādimāha. Keci pana evaṃ vadanti –",
  "tika-s0105t0:1107_5": "arahantānanti cetaṃ sambandheyeva sāmivacanaṃ, ato cettha saha pāṭhasesena adhippāyamatthaṃ",
  "tika-s0105t0:1107_6": "dassetuṃ “bhagavato”tiādi vuttanti. Yaṃ panettha atthato na vibhattaṃ, taṃ suviññeyyameva.",
  "tika-s0105t0:1108_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1108_1": "suvimalavipulapaññāveyyattiyajananāya sādhuvilāsiniyā nāma līnatthappakāsaniyā mahāsīhanādasuttavaṇṇanāya līnatthapakāsanā.",
  "tika-s0105t0:1109": "Mahāsīhanādasuttavaṇṇanā niṭṭhitā.",
  "tika-s0105t0:1110": "9. Poṭṭhapādasuttavaṇṇanā",
  "tika-s0105t0:1111": "Poṭṭhapādaparibbājakavatthuvaṇṇanā",
  "tika-s0105t0:1112_0": "406. Evaṃ mahāsīhanādasuttaṃ saṃvaṇṇetvā idāni poṭṭhapādasuttaṃ saṃvaṇṇento yathānupubbaṃ",
  "tika-s0105t0:1112_1": "saṃvaṇṇanokāsassa pattabhāvaṃ vibhāvetuṃ, mahāsīhanādasuttassānantaraṃ saṅgītassa",
  "tika-s0105t0:1112_2": "suttassa poṭṭhapādasuttabhāvaṃ vā pakāsetuṃ “evaṃ me sutaṃ…pe… sāvatthiyanti poṭṭhapādasutta”nti",
  "tika-s0105t0:1112_3": "āha. “Sāvatthiya”nti idaṃ samīpatthe bhummanti dassetuṃ “sāvatthiṃ upanissāyā”ti",
  "tika-s0105t0:1112_4": "vuttaṃ, cīvarādipaccayapaṭibaddhatāya upanissayaṃ katvāti attho. Jeto nāma rājakumāro,",
  "tika-s0105t0:1112_5": "tena ropitattā saṃvaḍḍhitattā paripālitattā jetassa vanaṃ upavananti atthamāha “jetassa",
  "tika-s0105t0:1112_6": "kumārassa vane”ti. Sudatto nāma gahapati anāthānaṃ piṇḍassa dāyakattā anāthapiṇḍiko.",
  "tika-s0105t0:1112_7": "Tena jetassa hatthato aṭṭhārasahiraññakoṭisantharaṇena taṃ kiṇitvā aṭṭhārasahiraññakoṭīheva",
  "tika-s0105t0:1112_8": "senāsanaṃ kārāpetvā aṭṭhārasahiraññakoṭīheva vihāramahaṃ niṭṭhāpetvā evaṃ catupaññāsahiraññakoṭipariccāgena",
  "tika-s0105t0:1112_9": "so ārāmo buddhappamukhassa bhikkhusaṅghassa niyyātito. Tenāha “anāthapiṇḍikena gahapatinā",
  "tika-s0105t0:1112_10": "ārāmo kārito”ti. Pupphaphalapallavādiguṇasampattiyā, pāṇino nivāsaphāsutādinā vā",
  "tika-s0105t0:1112_11": "visesena pabbajitā tato tato āgamma ramanti anukkaṇṭhitā hutvā nivasanti etthāti",
  "tika-s0105t0:1112_12": "ārāmo. Atha vā yathāvuttaguṇasampattiyā tattha tattha gatepi attano abbhantare ānetvā rametīti ārāmo.",
  "tika-s0105t0:1113_0": "Phoṭo yassa pādesu jātoti poṭṭhapādo. Phoṭo poṭṭhoti hi pariyāyo. Paribbājako duvidho",
  "tika-s0105t0:1113_1": "channaparibbājako, acchannaparibbājako ca. Tattha acchannaparibbājakopi acelako ājīvakoti",
  "tika-s0105t0:1113_2": "duvidho. Tesu acelako sabbena sabbaṃ naggo, ājīvako pana upari ekameva vatthaṃ upakacchakantare",
  "tika-s0105t0:1113_3": "pavesetvā pariharati, heṭṭhā naggo. Ayaṃ pana duvidhopesa na hotīti vuttaṃ “channaparibbājako”ti,",
  "tika-s0105t0:1113_4": "vatthacchāyāchādanapabbajjūpagatattā channaparibbājakasaṅkhyaṃ gatoti attho. Brāhmaṇamahāsāloti",
  "tika-s0105t0:1113_5": "mahāvibhavatāya mahāsārataṃ patto brāhmaṇo. Gaṇācariyoti sāpekkhatāya samāso. Samayanti",
  "tika-s0105t0:1113_6": "sāmaññaniddeso, ekasesaniddeso vā, taṃ taṃ samayanti attho. Pavadantīti pakārato",
  "tika-s0105t0:1113_7": "vadanti, attanā attanā uggahitaniyāmena yathā tathā samayaṃ vadantīti attho. Tārukkhoti",
  "tika-s0105t0:1113_8": "tassa nāmaṃ. Pabhuti saddena todeyyajāṇusoṇīsoṇadaṇḍakūṭadantādike saṅgaṇhāti, ādisaddena",
  "tika-s0105t0:1113_9": "pana channaparibbājakādike. Tinduko nāma kāḷakkhandharukkho. Cīranti panti. Tindukā",
  "tika-s0105t0:1113_10": "cīraṃ ettha santīti tindukacīro. Tathā ekā sālā etthāti ekasālako. Bhūtapubbagatiyā",
  "tika-s0105t0:1113_11": "tamatthaṃ vitthārato dassento “yasmā”tiādimāha. Iti katvāti iminā kāraṇena. “Tasmi”ntiādinā",
  "tika-s0105t0:1113_12": "yathāpāṭhaṃ vibhatyantadassanaṃ.",
  "tika-s0105t0:1114_0": "Anekākārānavasesañeyyatthavibhāgato, aparāparuppattito ca bhagavato ñāṇaṃ loke patthaṭamiva",
  "tika-s0105t0:1114_1": "hotīti vuttaṃ “sabbaññutaññāṇaṃ pattharitvā”ti, yato tassa ñāṇajālatā vuccati. Veneyyānaṃ",
  "tika-s0105t0:1114_2": "tadantogadhabhāvo heṭṭhā vuttova. Veneyyasattapariggaṇhanatthaṃ samannāhāre kate",
  "tika-s0105t0:1114_3": "paṭhamaṃ nesaṃ veneyyabhāveneva upaṭṭhānaṃ hoti, atha saraṇagamanādivasena kiccanipphatti",
  "tika-s0105t0:1114_4": "vīmaṃsīyatīti āha “kinnu kho bhavissatīti upaparikkhanto”ti. Nirodhanti saññānirodhaṃ.",
  "tika-s0105t0:1114_5": "Nirodhā vuṭṭhānanti tato nirodhato vuṭṭhānaṃ saññuppattiṃ. Sabbabuddhānaṃ ñāṇena",
  "tika-s0105t0:1114_6": "saṃsanditvāti yathā te nirodhaṃ, nirodhato vuṭṭhānañca byākariṃsu, byākarissanti",
  "tika-s0105t0:1114_7": "ca, tathā byākaraṇavasena saṃsanditvā. Katipāhaccayenāti dvīhatīhaccayena. Pāḷiyameva",
  "tika-s0105t0:1114_8": "hi imamatthaṃ vakkhati. Saraṇaṃ gamissatīti “saraṇa”miti gamissati. “Hatthisāriputtoti",
  "tika-s0105t0:1114_9": "hatthisārino putto”ti ācariyena vuttaṃ. Adhunā pana “citto hatthisāriputto” tveva",
  "tika-s0105t0:1114_10": "pāṭho dissati, citto nāma hatthācariyassa puttoti attho.",
  "tika-s0105t0:1115_0": "Surattadupaṭṭanti rajanena sammā rattaṃ diguṇaṃ antaravāsakaṃ parivattanavasena nivāsetvā.",
  "tika-s0105t0:1115_1": "“Yugandharapabbataṃ parikkhipitvā”ti idaṃ parikappavacanaṃ “tādiso atthi ce, taṃ",
  "tika-s0105t0:1115_2": "viyā”ti. Meghavaṇṇanti rattameghavaṇṇaṃ, sañjhāpabhānurañjitameghasaṅkāsanti attho.",
  "tika-s0105t0:1115_3": "Paṭhamena cettha saṇṭhānasampattiṃ dasseti, dutiyena vaṇṇasampattiṃ. Ekaṃsavaragatanti",
  "tika-s0105t0:1115_4": "vāmaṃsavarappavattaṃ. Tathā hi suttanipātaṭṭhakathāyaṃ vaṅgīsasuttavaṇṇanāyaṃ vuttaṃ",
  "tika-s0105t0:1115_5": "“ekaṃsanti ca vāmaṃsaṃ pārupitvā ṭhitassetaṃ adhivacanaṃ. Yato yathā vāmaṃsaṃ pārupitvā",
  "tika-s0105t0:1115_6": "ṭhitaṃ hoti, tathā cīvaraṃ katvāti evamassattho veditabbo”ti [su. ni. aṭṭha. nigrodhakappasutta",
  "tika-s0105t0:1115_7": "(vaṅgīsasutta) vaṇṇanā] tattha etanti “ekaṃsaṃ cīvaraṃ katvā”ti vacanaṃ. Yatoti yathāvuttavacanassa",
  "tika-s0105t0:1115_8": "pārupitvā ṭhitasseva adhivacanattā evamassa attho veditabboti sambandho. Paccagghanti",
  "tika-s0105t0:1115_9": "ekaṃ katvā anadhiṭṭhitakāle pāṭekkaṃ mahagghaṃ, paccagghaṃ vā abhinavaṃ, abbhuṇhe",
  "tika-s0105t0:1115_10": "taṅkhaṇe nibbattanti attho. Purimañcettha atthavikappaṃ keci na icchati. Tathā hi",
  "tika-s0105t0:1115_11": "ācariyeneva udānaṭṭhakathāyaṃ vuttaṃ “paccaggheti abhinave, paccekaṃ mahagghatāya",
  "tika-s0105t0:1115_12": "paccaggheti keci, taṃ na sundaraṃ. Na hi buddhā bhagavanto mahagghaṃ paṭiggaṇhanti,",
  "tika-s0105t0:1115_13": "paribhuñjanti cā”ti, idhāpi tena pacchimoyeva atthavikappo gahito. Abhinavatāya “paccaggha”nti",
  "tika-s0105t0:1115_14": "ca idaṃ ādito tathā laddhavohārena, anaññaparibhogatāya ca vuttaṃ, tathā vā satthu",
  "tika-s0105t0:1115_15": "adhiṭṭhānena taṃ pattaṃ sabbakālaṃ “paccaggha”ntveva vuccati. Selamayapattanti muggavaṇṇasilāmayaṃ",
  "tika-s0105t0:1115_16": "catumahārājadattiyaṃ pattaṃ. Ayameva hi bhagavatā niccaparibhutto patto samacittasuttavaṇṇanādīsupi tathā vuttattā.",
  "tika-s0105t0:1116_0": "407. Attano rucivasena ajjhāsayavasena, na parehi ussāhitoti adhippāyo. “Atippagabhāvameva",
  "tika-s0105t0:1116_1": "disvā”ti ca idaṃ bhūtakathanaṃ na tāva bhikkhācaraṇavelā sampattāti dassanatthaṃ.",
  "tika-s0105t0:1116_2": "Bhagavā hi tadā kālasseva vihārato nikkhanto “vāsanābhāgiyāya dhammadesanāya poṭṭhapādaṃ",
  "tika-s0105t0:1116_3": "anuggaṇhissāmī”ti. Pāḷiyaṃ atippago khoti ettha “pago”ti idaṃ kaccāyanamatena pa-iccupasaggato",
  "tika-s0105t0:1116_4": "o-kāraga-kārāgamane siddhaṃ. Pa-saddoyeva pātoatthaṃ vadati. Aññesaṃ pana saddavidūnaṃ",
  "tika-s0105t0:1116_5": "matena pātopadamiva nepātikaṃ. Teneva tattha tattha aṭṭhakathāsu vuttaṃ “atippago",
  "tika-s0105t0:1116_6": "khoti ativiya pāto”ti. Apica paṭhamaṃ gacchati divasabhāvena pavattatīti pagoti nibbacanaṃ",
  "tika-s0105t0:1116_7": "iminā dassitaṃ. Duvidho khalusaddo viya hi pagoti saddo nāmanipātopasaggavasena tividho.",
  "tika-s0105t0:1116_8": "Evañhi idha “atippagabhāvameva disvā”ti vacanaṃ upapannaṃ hoti.",
  "tika-s0105t0:1117_0": "Yaṃnūnāti esa nipāto aññattha saṃsayaparidīpano, idha pana saṃsayapatirūpakaparidīpanova.",
  "tika-s0105t0:1117_1": "Kasmā “saṃsayaparidīpane”ti vuttaṃ, nanu buddhānaṃ saṃsayo natthīti āha “buddhānañcā”tiādi.",
  "tika-s0105t0:1117_2": "Saṃsayo nāma natthi bodhimūle eva tassa samugghāṭitattā. Parivitakkapubbabhāgoti",
  "tika-s0105t0:1117_3": "adhippetakiccassa pubbabhāge pavattaparivitakko. Esāti “karissāma, na karissāmā”tiādiko",
  "tika-s0105t0:1117_4": "esa cittācāro sabbabuddhānaṃ labbhati sambhavati vicāraṇavaseneva pavattanato, na",
  "tika-s0105t0:1117_5": "pana saṃsayavasena. Tenāhāti yenesa sabbabuddhānaṃ labbhati, tena bhagavā evamāhāti",
  "tika-s0105t0:1117_6": "imameva pāḷiṃ imassa atthassa sādhakaṃ karoti. Ayaṃ aṭṭhakathāto aparo nayo – yaṃnūnāti",
  "tika-s0105t0:1117_7": "parikappane nipāto. “Upasaṅkameyya”nti kiriyāpadena vuccamānoyeva hi attho anena",
  "tika-s0105t0:1117_8": "jotīyati. Tasmā ahaṃ yaṃnūna yadi pana upasaṅkameyyaṃ sādhu vatāti yojanā. “Yadi",
  "tika-s0105t0:1117_9": "panā”ti idampi tena samānatthanti vuttaṃ “yadi panāhanti attho”ti.",
  "tika-s0105t0:1118_0": "408. Assāti paribbājakaparisāya. Uddhaṃgamanavasenāti unnatabahulatāya uggantvā uggantvā",
  "tika-s0105t0:1118_1": "pavattanavasena. Disāsu patthaṭavasenāti vipulabhāvena bhūtaparamparāya sabbadisāsu",
  "tika-s0105t0:1118_2": "pattharaṇavasena. Ettha ca pāḷiyaṃ yathā unnatapāyo saddo unnādo, evaṃ vipulabhāvena",
  "tika-s0105t0:1118_3": "uparūpari pavattopi unnādoyevāti tadubhayaṃ ekajjhaṃ katvā “unnādiniyā”ti vuttaṃ,",
  "tika-s0105t0:1118_4": "puna tadubhayameva vibhāgaṃ katvā “uccāsaddamahāsaddāyā”ti. Ato pāḷinayānurūpameva",
  "tika-s0105t0:1118_5": "atthaṃ vivaratīti daṭṭhabbaṃ. Idāni paribbājakaparisāya uccāsaddamahāsaddatākāraṇaṃ,",
  "tika-s0105t0:1118_6": "tassa ca pavattiākāraṃ dassento “tesañhī”tiādimāha. Bālātapeti abhinavuggatasūriyātape.",
  "tika-s0105t0:1118_7": "Kāmassādo nāma kāmaguṇassādo. Bhavassādo nāma kāmarāgādisahagato bhavesu assādo.",
  "tika-s0105t0:1119": "Sūriyuggamane khajjopanamiva nippabhataṃ sandhāya vuttaṃ “khajjopanakūpamā jātā”ti. Lābhasakkāropi no parihīnoti attho bāverujātakena dīpetabbo. Parisadosoti parisāya pavattadoso.",
  "tika-s0105t0:1120_0": "409. Saṇṭhapesīti saññamanavasena sammadeva ṭhapesi. Saṇṭhapanañcettha tiracchānakathāya",
  "tika-s0105t0:1120_1": "aññamaññasmiṃ agāravassa cajāpanavasena ācārasikkhāpanaṃ, yathāvuttadosassa nigūhanañca",
  "tika-s0105t0:1120_2": "hotīti āha “sikkhāpesī”tiādi. Nanti parisaṃ. Appasaddanti nissaddaṃ uccāsaddamahāsaddābhāvaṃ.",
  "tika-s0105t0:1120_3": "“Eko nisīdatī”tiādi atthāpattidassanaṃ. Vuddhinti lābhaguṇavuddhiṃ. Patthayamānoti",
  "tika-s0105t0:1120_4": "patthayanahetu. Mānante hi lakkhaṇe, hetumhi ca icchanti saddavidū. Idāni tamatthaṃ",
  "tika-s0105t0:1120_5": "vitthāretuṃ “paribbājakā kirā”tiādi āraddhaṃ. Aparaddhanti aparajjhitaṃ. Nappamajjantīti",
  "tika-s0105t0:1120_6": "pamādaṃ na āpajjanti, na agāravaṃ karontīti vuttaṃ hoti.",
  "tika-s0105t0:1121_0": "410. No āgate ānandoti amhākaṃ bhagavati āgate ānando pīti hoti. “Cirassaṃ kho bhante",
  "tika-s0105t0:1121_1": "bhagavā imaṃ pariyāyamakāsī”ti vacanaṃ pubbepi tattha āgatapubbattā vuttavacanamiva",
  "tika-s0105t0:1121_2": "hotīti codanaṃ samuṭṭhāpetvā pariharanto “kasmā āhā”tiādimāha. Piyasamudācārāti piyālāpā.",
  "tika-s0105t0:1121_3": "Tasmāti tathā piyasamudācārassa pavattanato. Na kevalaṃ ayameva, atha kho aññepi",
  "tika-s0105t0:1121_4": "pabbajitā yebhuyyena bhagavato apacitiṃ karontevāti tadaññesampi bāhullakammena tadatthaṃ",
  "tika-s0105t0:1121_5": "sādhetuṃ “bhagavantañhī”tiādi vuttaṃ. Tattha kāraṇamāha “uccākulīnatāyā”ti, mahāsammatarājato",
  "tika-s0105t0:1121_6": "paṭṭhāya asambhinnakhattiyakulatāyāti attho. Tathā hi soṇadaṇḍena vuttaṃ “samaṇo",
  "tika-s0105t0:1121_7": "khalu bho gotamo uccākulā pabbajito asambhinnakhattiyakulā”ti, tena sāsane appasannānampi",
  "tika-s0105t0:1121_8": "kulagāravena bhagavati apacitiṃ dasseti. Etasmiṃ antare kā nāma kathāti yathāvuttaparicchedabbhantare",
  "tika-s0105t0:1121_9": "kīdisā nāma kathā. Vippakatāti āraddhā hutvā apariyositā. “Kā kathā vippakatā”ti",
  "tika-s0105t0:1121_10": "pana vadanto atthato tassā pariyosāpanaṃ paṭijānāti nāma. Kā kathāti ca avisesacodanā,",
  "tika-s0105t0:1121_11": "tasmā yassā tassā sabbassāpi kathāya pariyosāpanaṃ paṭiññātaṃ hoti, tañca paṭijānanaṃ",
  "tika-s0105t0:1121_12": "padesaññuno avisaṃyanti āha “yāva…pe… sabbaññupavāraṇaṃ pavāresī”ti. Esāti paribbājakaparisāya",
  "tika-s0105t0:1121_13": "kathitā rājakathādikā. Nissārāti niratthakabhāvena sārarahitā.",
  "tika-s0105t0:1122": "Abhisaññānirodhakathāvaṇṇanā",
  "tika-s0105t0:1123_0": "411. “Tiṭṭhatesā”ti etassa āpannamatthaṃ dassento “sace”tiādimāha. Sukāraṇanti sundaraṃ",
  "tika-s0105t0:1123_1": "atthāvahaṃ hitāvahaṃ kāraṇaṃ. Yatthāti aññatarissaṃ sālāyaṃ. Nānātitthasaṅkhātāsu",
  "tika-s0105t0:1123_2": "laddhīsu niyuttāti nānātitthiyāṇiyasaddena. Ṇikasaddena vā ka-kārassa ya-kāraṃ katvā",
  "tika-s0105t0:1123_3": "yathā “antiyo”ti. “Ayaṃ kiṃ vadati ayaṃ kiṃ vadatī”ti kutūhalaṃ kolāhalamettha atthīti",
  "tika-s0105t0:1123_4": "kotūhalā, sā eva sālā kotūhalasālāti āha “kotūhaluppattiṭṭhānato”ti. Upasaggamattaṃ",
  "tika-s0105t0:1123_5": "dhātvatthānuvattanato. Saññāsīsenāyaṃ desanā, tasmā saññāsahagatā sabbepi dhammā",
  "tika-s0105t0:1123_6": "gayhanti, tattha pana cittaṃ padhānanti vuttaṃ “cittanirodhe”ti. Pahānavasena pana",
  "tika-s0105t0:1123_7": "accantanirodhassa tehi anadhippetattā, avisayattā ca “khaṇikanirodhe”ti āha. Kāmaṃ",
  "tika-s0105t0:1123_8": "sopi tesaṃ avisayova, atthato pana nirodhakathā vuccamānā tattheva tiṭṭhati, tasmā",
  "tika-s0105t0:1123_9": "atthāpattimattaṃ pati tathā vuttanti veditabbaṃ. Tassāti abhisaññānirodhakathāya.",
  "tika-s0105t0:1123_10": "“Kittighoso”ti ‘aho buddhānubhāvo, bhavantarapaṭicchannampi kāraṇaṃ evaṃ hatthāmalakaṃ",
  "tika-s0105t0:1123_11": "viya paccakkhato dasseti, sāvake ca edise saṃvarasamādāne patiṭṭhāpetī’ti thutighoso",
  "tika-s0105t0:1123_12": "yāva bhavaggā pattharatīti. Ācariyena vuttaṃ. Idāni pana “sakalajambudīpe bhagavato",
  "tika-s0105t0:1123_13": "kathākittighoso pattharatī”ti pāṭho dissati. Paṭibhāgakiriyanti paḷāsavasena paṭibhāgabhūtaṃ",
  "tika-s0105t0:1123_14": "payogaṃ. Bhavantarasamayanti tatra tatra vuṭṭhānasamayaṃ abhūtaparikappitaṃ kiñci",
  "tika-s0105t0:1123_15": "ussāriyavatthuṃ attano samayaṃ katvā kathenti. Kiñcideva sikkhāpadanti “ekamūlakena",
  "tika-s0105t0:1123_16": "bhavitabbaṃ, ettakaṃ velaṃ ekasmiṃyeva ṭhāne nisīditabba”nti evamādikaṃ kiñcideva",
  "tika-s0105t0:1123_17": "kāraṇaṃ sikkhākoṭṭhāsaṃ katvā paññapenti. Nirodhakathanti nirodhasamāpattikathaṃ.",
  "tika-s0105t0:1124_0": "Tesūti kotūhalasālāyaṃ sannipatitesu nānātitthiyasamaṇabrāhmaṇesu. Ekacceti eke.",
  "tika-s0105t0:1124_1": "Purimoti “ahetū appaccayā purisassa saññā uppajjantipi nirujjhantipī”tiādinā vuttavādī.",
  "tika-s0105t0:1124_2": "Etthāti catūsu vādīsu. Yvāyaṃ idha uppajjatīti sambandho. Samāpattinti asaññībhavāvahaṃ",
  "tika-s0105t0:1124_3": "vāyokasiṇaparikammaṃ, ākāsakasiṇaparikammaṃ vā rūpāvacaracatutthajjhānasamāpattiṃ,",
  "tika-s0105t0:1124_4": "pañcamajjhānasamāpattiṃ vā. Nirodheti heṭṭhā vuttanayena saññānirodhe. Hetuṃ apassantoti",
  "tika-s0105t0:1124_5": "yena hetunā asaññībhave saññāya nirodho sabbaso anuppādo, yena ca tato cutassa idha",
  "tika-s0105t0:1124_6": "pañcavokārabhave saññāya uppādo, tadubhayampi hetuṃ avisayatāya apassanto.",
  "tika-s0105t0:1125_0": "Dutiyoti “saññā hi bho purisassa attā”tiādinā vuttavādī. Nanti paṭhamavādiṃ. Nisedhetvāti",
  "tika-s0105t0:1125_1": "“na kho pana metaṃ bho evaṃ bhavissatī”ti evaṃ paṭikkhipitvā. Migasiṅgatāpasassāti",
  "tika-s0105t0:1125_2": "evaṃnāmakatāpasassa. Tassa kira matthake migasiṅgākārena dve cūḷā uṭṭhahiṃsu, “isisiṅgo”tipi",
  "tika-s0105t0:1125_3": "tassa nāmaṃ. Asaññakabhāvanti muñchāpattiyā kiriyāmayasaññāvasena vigatasaññibhāvaṃ.",
  "tika-s0105t0:1125_4": "Vakkhati hi “visaññī hutvā”ti. Cattālīsanipāte āgatanayena migasiṅgatāpasavatthuṃ",
  "tika-s0105t0:1125_5": "saṅkhepato dassetuṃ “migasiṅgatāpaso kirā”tiādi vuttaṃ. Vikkhambhanavasena kilesānaṃ",
  "tika-s0105t0:1125_6": "santāpanato attantapo. Dukkaratapatāya ghoratapo tibbatapo. Nibbisevanabhāvāpādanena",
  "tika-s0105t0:1125_7": "sabbaso milāpitacakkhāditikkhindriyatāya paramadhitindriyo. Sakkavimānanti paṇḍukambalasilāsanaṃ",
  "tika-s0105t0:1125_8": "sandhāyāha. Tañhi tathārūpapaccayā kadāci uṇhaṃ, kadāci thaddhaṃ, kadāci calitaṃ",
  "tika-s0105t0:1125_9": "hoti. “Sakka…pe… patthetī”ti ayoniso cintetvā pesesi. Bhaggoti bhañjitakusalajjhāsayo,",
  "tika-s0105t0:1125_10": "adhunā pana “laggo”ti pāṭhaṃ likhanti. Tena dibbaphassenāti hatthaggahaṇamattadibbaphassena.",
  "tika-s0105t0:1125_11": "Tanti tathā saññāpaṭilābhaṃ. Evamāhāti evaṃ “saññā hi bho purisassa attā”tiādinā",
  "tika-s0105t0:1125_12": "ākārena saññānirodhamāha. Imināva nayena ito paresupi dvīsu ṭhānesu pāḷimāharitvā yojanā veditabbā.",
  "tika-s0105t0:1126_0": "Tatiyoti “santi hi bho samaṇabrāhmaṇā”tiādinā vuttavādī. Āthabbaṇapayoganti āthabbaṇavedavihitaṃ",
  "tika-s0105t0:1126_1": "āthabbaṇikānaṃ visaññibhāvāpādanappayogaṃ. Upakaḍḍhanaṃ āharaṇaṃ. Apakaḍḍhanaṃ apaharaṇaṃ.",
  "tika-s0105t0:1126_2": "Āthabbaṇaṃ payojetvāti āthabbaṇavede āgataṃ aggijuhanapubbakaṃ mantapadaṃ payojetvā",
  "tika-s0105t0:1126_3": "sīsacchinnatādidassanena saññānirodhamāha. Tassāti yassa sīsacchinnatādi dassitaṃ, tassa.",
  "tika-s0105t0:1127_0": "Catutthoti “santi hi bho devatā mahiddhikā”tiādinā vuttavādī. Yakkhadāsīnanti devadāsīnaṃ,",
  "tika-s0105t0:1127_1": "yā “yogavatiyo”tipi vuccanti, yoginiyotipi pākaṭā. Madaniddanti surāmadanimittakaṃ",
  "tika-s0105t0:1127_2": "supanaṃ. Devatūpahāranti naccanagāyanādinā devatānaṃ pūjaṃ. Surāpātinti pātipuṇṇaṃ",
  "tika-s0105t0:1127_3": "suraṃ. Divāti atidivā, ussūreti attho. Tanti tathā supitvā vuṭṭhahanaṃ. Suttakāle",
  "tika-s0105t0:1127_4": "devatānaṃ saññāpakaḍḍhanavasena nirodhaṃ samāpannā, pabuddhakāle saññupakaḍḍhanavasena",
  "tika-s0105t0:1127_5": "nirodhā vuṭṭhitāti maññamānoti adhippāyo.",
  "tika-s0105t0:1128_0": "Eḷamūgakathā viyāti imesaṃ paṇḍitamānīnaṃ kathā andhabālakathāsadisī. Cattāro nirodheti",
  "tika-s0105t0:1128_1": "aññamaññavidhure cattāropi nirodhe. Ekena bhavitabbanti ekasabhāveneva bhavitabbaṃ.",
  "tika-s0105t0:1128_2": "Na bahunāti na ca aññamaññaviruddhena bahuvidhena nānāsabhāvena bhavitabbaṃ. Tenāpi",
  "tika-s0105t0:1128_3": "ekenāti ekasabhāvabhūtena tenāpi nirodhena. Aññenevāti tehi vuttākārato aññākāreneva",
  "tika-s0105t0:1128_4": "bhavitabbaṃ. Soti ekasabhāvabhūto nirodho. Aññatra sabbaññunāti sabbaññubuddhaṃ ṭhapetvā.",
  "tika-s0105t0:1128_5": "Idhāti kotūhalasālāyaṃ. Ayaṃ nirodho ayaṃ nirodhoti dvikkhattuṃ byāpanicchāvacanaṃ",
  "tika-s0105t0:1128_6": "satthā attano desanāvilāsena anekākāravokāraṃ nirodhaṃ vibhāvessatīti dassanatthaṃ",
  "tika-s0105t0:1128_7": "kataṃ. Aho nūnāti ettha ahoti acchariye nipāto, nūnāti anussaraṇe. Tasmā aho nūna",
  "tika-s0105t0:1128_8": "bhagavāti anaññasādhāraṇadesanattā bhagavā nirodhampi aho acchariyaṃ katvā ārādheyya",
  "tika-s0105t0:1128_9": "maññeti adhippāyo. Aho nūna sugatoti etthāpi eseva nayo. Acchariyavibhāvanato eva",
  "tika-s0105t0:1128_10": "cettha dvikkhattuṃ āmeḍitavacanaṃ. Acchariyatthopi hesa ahosaddo anussaraṇamukheneva",
  "tika-s0105t0:1128_11": "poṭṭhapādena gahito. Tasmā vuttaṃ “anussaraṇatthe nipātadvaya”nti. Tenāti anussaraṇatthamukhena",
  "tika-s0105t0:1128_12": "pavattanato. “Aho…pe… sugato”ti vacanena etadahosīti yojanā. “Yaṃtaṃsaddā niccasambandhā”ti",
  "tika-s0105t0:1128_13": "sādhippāyaṃ yojanaṃ dassetuṃ “yo etesa”ntiādimāha. Kāladesapuggalādivibhāgena bahubhedattā",
  "tika-s0105t0:1128_14": "imesaṃ nirodhadhammānanti bahutte sāmivacanaṃ, kusalasaddayoge cetaṃ bhummatthe daṭṭhabbaṃ.",
  "tika-s0105t0:1128_15": "Kusalo nipuṇo chekoti pariyāyavacanametaṃ. Aho nūna katheyyāti acchariyaṃ katvā katheyya",
  "tika-s0105t0:1128_16": "maññe. So sugatoti sambandho. Ciṇṇavasitāyāti nirodhasamāpattiyaṃ ciṇṇavasībhāvattā.",
  "tika-s0105t0:1128_17": "Sabhāvaṃ jānātīti nirodhasabhāvaṃ yāthāvato jānāti.",
  "tika-s0105t0:1129": "Ahetukasaññuppādanirodhakathāvaṇṇanā",
  "tika-s0105t0:1130_0": "412. Gharamajjheyeva pakkhalitāti yathā gharato bahi gantukāmā purisā maggaṃ anotaritvā",
  "tika-s0105t0:1130_1": "gharavivare samatale vivaṭaṅgaṇe eva pakkhalanaṃ pattā, evaṃsampadamidanti attho.",
  "tika-s0105t0:1130_2": "Asādhāraṇo hetu, sādhāraṇo paccayoti evamādivibhāgo aññatra vutto, idha pana tena",
  "tika-s0105t0:1130_3": "vibhāgena payojanaṃ natthi saññāya akāraṇabhāvapaṭikkhepaparattā codanāyāti vuttaṃ",
  "tika-s0105t0:1130_4": "“kāraṇasseva nāma”nti. Yaṃ pana pāḷiyaṃ vuttaṃ “sahetū hi poṭṭhapāda sappaccayā purisassa",
  "tika-s0105t0:1130_5": "saññā uppajjantipi nirujjhantipī”ti, tattha sahetū sappaccayā uppajjanti, uppannā",
  "tika-s0105t0:1130_6": "pana nirujjhantiyeva, na tiṭṭhantīti dassanatthaṃ “nirujjhantipī”ti vacanaṃ, na tu",
  "tika-s0105t0:1130_7": "nirodhassa sahetusapaccayatādassanatthaṃ. Uppādoyeva hi sahetuko, na nirodho. Yadi",
  "tika-s0105t0:1130_8": "hi nirodhopi sahetuko siyā, tassapi puna nirodhena bhavitabbaṃ aṅkurādīnaṃ puna aṅkurādinā",
  "tika-s0105t0:1130_9": "viya, na ca tassa puna nirodho atthi, tasmā vuttanayeneva pāḷiyā attho veditabbo.",
  "tika-s0105t0:1130_10": "Ayañca nayo khaṇanirodhavasena vutto. Yo pana yathāparicchinnakālavasena sabbaso",
  "tika-s0105t0:1130_11": "anuppādanirodho, so “sahetuko”ti veditabbo tathārūpāya paṭipattiyā vinā abhāvato.",
  "tika-s0105t0:1130_12": "Tenāha bhagavā “sikkhā ekā saññā uppajjati, sikkhā ekā saññā nirujjhatī”ti tato eva",
  "tika-s0105t0:1130_13": "ca aṭṭhakathāyampi vuttaṃ “saññāya sahetukaṃ uppādanirodhaṃ dīpetu”nti. Etañhi pāḷivacanaṃ,",
  "tika-s0105t0:1130_14": "aṭṭhakathāvacanañca anuppādanirodhaṃ sandhāya vuttanti daṭṭhabbaṃ. Sikkhāti hetvatthe",
  "tika-s0105t0:1130_15": "paccattavacanaṃ, ya-kāralopo vā “saṅkhyāpi tamhā vanapattā pakkamitabba”ntiādīsu",
  "tika-s0105t0:1130_16": "viya. Hetubhāvo cassā upari āvi bhavissati. Ekasaddo ca aññapariyāyo, na saṅkhyāvācī",
  "tika-s0105t0:1130_17": "“ittheke sato sattassā”tiādīsu viyāti āha “sikkhāya ekaccā saññā jāyantī”ti. Sesapadesupi eseva nayo.",
  "tika-s0105t0:1131_0": "413. Vitthāretukamyatāti vitthāretukāmatāya. Pucchāvasenāti kathetukamyatāpucchāvasena,",
  "tika-s0105t0:1131_1": "vitthāretukamyatāpucchāvasenāti vā samāso. “Poṭṭhapādassevāyaṃ pucchā”ti āsaṅkāya",
  "tika-s0105t0:1131_2": "“bhagavā avocā”ti pāḷiyaṃ vuttaṃ. Saññāya…pe… dīpetuṃ tā dassentoti yojetabbaṃ. Tatthāti",
  "tika-s0105t0:1131_3": "tassaṃ upari vakkhamānāya desanāya. Tatiyāti adhipaññāsikkhā āgatāti sambandho. “Ayaṃ…pe…",
  "tika-s0105t0:1131_4": "desitoti ettha sammādiṭṭhisammāsaṅkappavasena āgatā. Kasmāti ce? Pariyāpannattā,",
  "tika-s0105t0:1131_5": "sabhāvato, upakārato ca yathārahaṃ paññākkhandhe avarodhattā saṅgahitattāti adhippāyo.",
  "tika-s0105t0:1131_6": "Tathā hi cūḷavedallasutte vuttaṃ “yā cāvuso visākha sammādiṭṭhi, yo ca sammāsaṅkappo,",
  "tika-s0105t0:1131_7": "ime dhammā paññākkhandhe saṅgahitā”ti kāmañcettha vuttanayena tissopi sikkhā āgatā,",
  "tika-s0105t0:1131_8": "tathāpi adhicittasikkhāya eva abhisaññānirodho dassito. Itarā pana tassā sambhārabhāvena",
  "tika-s0105t0:1131_9": "ānītāti ayamattho pāḷivasena veditabbo.",
  "tika-s0105t0:1132_0": "Pañcakāmaguṇikarāgoti pañca kāmakoṭṭhāse ārabbha uppajjanakarāgo. Asamuppannakāmacāroti",
  "tika-s0105t0:1132_1": "vattamānuppannatāvasena nasamuppanno yo koci kāmacāro, yā kāci lobhuppatti. Adhunā",
  "tika-s0105t0:1132_2": "pana “asamuppannakāmarāgo”ti pāṭho, so ayuttova atthato viruddhattā. Kāmarāgo cettha",
  "tika-s0105t0:1132_3": "visayavasena niyamitattā kāmaguṇārammaṇova lobho daṭṭhabbo, kāmacāro pana jhānanikantibhavarāgādippabhedo",
  "tika-s0105t0:1132_4": "sabbopi lobhacāro. Kāmanaṭṭhena, kāmesu pavattanaṭṭhena ca kāmacāro. Sabbepi hi tebhūmakadhammā",
  "tika-s0105t0:1132_5": "kāmanīyaṭṭhena kāmā. Yasmā ubhayesampi sahacaraṇañāyena kāmasaññābhāvo hoti, tasmā",
  "tika-s0105t0:1132_6": "“kāmasaññā”ti paduddhāraṃ katvā tadubhayameva niddiṭṭhanti veditabbaṃ. “Tatthā”tiādi",
  "tika-s0105t0:1132_7": "asamuppannakāmacārato pañcakāmaguṇikarāgassa visesadassanaṃ, asamuppannakāmacārasseva",
  "tika-s0105t0:1132_8": "vā idhādhippetabhāvadassanaṃ. Kāmaṃ pañcakāmaguṇikarāgopi asamuppanno eva anāgāmimaggena",
  "tika-s0105t0:1132_9": "samugghāṭīyati, tasmiṃ pana samugghāṭitepi na sabbo rāgo samugghāṭaṃ gacchati tassa",
  "tika-s0105t0:1132_10": "aggamaggena samugghāṭitattā. Tasmā pañcakāmaguṇikarāgaggahaṇena itarassa sabbassa",
  "tika-s0105t0:1132_11": "gahaṇaṃ na hotīti ubhayatthasādhāraṇena pariyāyena ubhayameva saṅgahetvā pāḷiyaṃ",
  "tika-s0105t0:1132_12": "kāmasaññāggahaṇaṃ kataṃ, ato tadubhayaṃ sarūpato, visesato ca dassetvā sabbasaṅgāhikabhāvato",
  "tika-s0105t0:1132_13": "“asamuppannakāmacāro pana imasmiṃ ṭhāne vaṭṭatī”ti vuttaṃ. Tasmāti asamuppannakāmacārasseva",
  "tika-s0105t0:1132_14": "idha vaṭṭanato ayamattho veditabboti yojanā. Tassāti paṭhamajjhānasamaṅgino puggalassa.",
  "tika-s0105t0:1132_15": "Sadisattāti kāmasaññādibhāvena samānattā, etena pāḷiyaṃ “purimā”ti idaṃ sadisakappanāvasena",
  "tika-s0105t0:1132_16": "vuttanti dasseti. Anāgatā hi idha “nirujjhatī”ti vuttā anuppādassa adhippetattā.",
  "tika-s0105t0:1132_17": "Tasmā anāgatameva dassetuṃ “anuppannāva nuppajjatī”ti vuttaṃ.",
  "tika-s0105t0:1133_0": "Vivekajapītisukhasaṅkhātāti vivekajapītisukhehi saha akkhātā, na vivekajapītisukhānīti",
  "tika-s0105t0:1133_1": "akkhātā. Taṃsampayuttā hi saññāyeva idhādhippetā, na vivekajapītisukhāni. Atha vā",
  "tika-s0105t0:1133_2": "vivekajapītisukhakoṭṭhāsikāti attho. Saṅkhātasaddo hettha koṭṭhāsattho “adinnaṃ theyyasaṅkhātaṃ",
  "tika-s0105t0:1133_3": "ādiyeyyā”tiādīsu viya. Kāmacchandādioḷārikaṅgappahānavasena nānatthasaññāpaṭighasaññāhi",
  "tika-s0105t0:1133_4": "nipuṇatāya sukhumā. Bhūtatāya saccā. Tadevatthaṃ dasseti “bhūtā”ti iminā. Sukhumabhāvena,",
  "tika-s0105t0:1133_5": "paramatthabhāvena ca aviparītasabhāvāti attho. Evaṃ byāsavasena yathāpāṭhamatthaṃ",
  "tika-s0105t0:1133_6": "dassetvā samāsavasenapi yathāpāṭhameva dassento “atha vā”tiādimāha. Samāsabyāsavasena",
  "tika-s0105t0:1133_7": "hi dvidhā pāṭho dissati. “Kāmacchandādioḷārikaṅgappahānavasenā”ti iminā sampayuttadhammānaṃ",
  "tika-s0105t0:1133_8": "bhāvanānubhāvasiddhā, saññāya saṇhasukhumatā nīvaraṇavikkhambhanavasena viññāyatīti",
  "tika-s0105t0:1133_9": "dasseti. Bhūtatāyāti sukhumabhāvena, paramatthabhāvena ca aviparītatāya, vijjamānatāya",
  "tika-s0105t0:1133_10": "vā. Vivekajehīti nīvaraṇavivekato jātehi. Idāni jhānasamaṅgīvasena vuttassa dutiyapadassa",
  "tika-s0105t0:1133_11": "atthaṃ dassetuṃ “sā assā”tiādi vuttaṃ. Sabbatthāti sabbavāresu.",
  "tika-s0105t0:1134_0": "Samāpajjanādhiṭṭhānaṃ viya vuṭṭhānampijhāne pariyāpannaṃ hoti yathā taṃ dhammānaṃ",
  "tika-s0105t0:1134_1": "bhaṅgakkhaṇo dhammesu, āvajjanapaccavekkhaṇāni pana na jhānapariyāpannāni, tasmā",
  "tika-s0105t0:1134_2": "jhānapariyāpannameva vasīkaraṇaṃ gahetvā “samāpajjanto, adhiṭṭhahanto, vuṭṭhahanto",
  "tika-s0105t0:1134_3": "ca sikkhatī”ti vuttaṃ. Tanti paṭhamajjhānaṃ. Tena…pe… jhānenāti idampi “sikkhā”ti",
  "tika-s0105t0:1134_4": "etassa saṃvaṇṇanāpadaṃ. Tenāti ca hetumhi karaṇavacanaṃ, paṭhamajjhānena hetunāti",
  "tika-s0105t0:1134_5": "attho. Hetubhāvo cettha jhānassa vivekajapītisukhasukhumasaccasaññāya uppattiyā sahajātādipaccayabhāvo.",
  "tika-s0105t0:1134_6": "Kāmasaññāya pana nirodhassa upanissayapaccayabhāvova. So ca kho suttantapariyāyena.",
  "tika-s0105t0:1134_7": "Tathā ceva heṭṭhā saṃvaṇṇitaṃ “tathārūpāya paṭipattiyā vinā abhāvato”ti etenupāyenāti",
  "tika-s0105t0:1134_8": "yvāyaṃ paṭhamajjhānatappaṭipakkhasaññāvasena “sikkhā ekā saññā uppajjati, sikkhā",
  "tika-s0105t0:1134_9": "ekā saññā nirujjhatī”ti ettha nayo vutto, etena nayena. Sabbatthāti sabbavāresu.",
  "tika-s0105t0:1135_0": "414. Idāni ākiñcaññāyatanaparamāya eva saññāya dassane kāraṇaṃ vibhāvento “yasmā",
  "tika-s0105t0:1135_1": "panā”tiādimāha. Yasmā idañca…pe… uddhaṭanti sambandho. Kesaṃ panidaṃ aṅgato sammasananti",
  "tika-s0105t0:1135_2": "vuttaṃ “aṭṭhasamāpattiyā”tiādi. Aṅgatoti jhānaṅgato. Idañhi anupadadhammavipassanāya",
  "tika-s0105t0:1135_3": "lakkhaṇavacanaṃ. Anupadadhammavipassanañhi karonto samāpattiṃ patvā aṅgatova sammasanaṃ",
  "tika-s0105t0:1135_4": "karoti, na ca saññā samāpattiyā kiñci aṅgaṃ hoti. Atha ca panetaṃ vuttaṃ “idañca",
  "tika-s0105t0:1135_5": "saññā saññāti evaṃ aṅgato sammasanaṃ uddhaṭa”nti, tasmā lakkhaṇavacanametaṃ. Aṅgatoti",
  "tika-s0105t0:1135_6": "vā avayavatoti attho, anupadadhammatoti vuttaṃ hoti. Kalāpatoti samūhato. Yasmā panettha",
  "tika-s0105t0:1135_7": "samāpattivasena taṃtaṃsaññānaṃ uppādanirodhe vuccamāne aṅgavasena so vutto hoti,",
  "tika-s0105t0:1135_8": "tasmā “idañcā”tiādinā aṅgatova sammasanaṃ dassetīti veditabbaṃ. Tasmāti saññāvaseneva",
  "tika-s0105t0:1135_9": "aṅgato sammasanassa uddhaṭattā. Tadevāti ākiñcaññāyatanameva, na nevasaññānāsaññāyatanaṃ",
  "tika-s0105t0:1135_10": "tattha paṭusaññābhāvato.",
  "tika-s0105t0:1136_0": "“Yo”ti vattabbe “yato”ti vuttanti āha “yo nāmā”ti yathā “ādimhī”ti vattabbe “ādito”ti",
  "tika-s0105t0:1136_1": "vuccati atthe pariggayhamāne yathāyuttavibhattiyāva to-saddassa labbhanato. Nāma-saddo",
  "tika-s0105t0:1136_2": "cettha kho-saddo viya vācāsiliṭṭhatāmattaṃ. Sassedanti sakaṃ, attanā adhigatajhānaṃ,",
  "tika-s0105t0:1136_3": "tasmiṃ saññā sakasaññā, sā etassatthīti sakasaññīti vuttaṃ “attano paṭhamajjhānasaññāya",
  "tika-s0105t0:1136_4": "saññavā”ti. Īkāro cettha upari vuccamānanirodhapādakatāya sātisayāya jhānasaññāya",
  "tika-s0105t0:1136_5": "atthibhāvajotako daṭṭhabbo. Tenevāha “anupubbena saññaggaṃ phusatī”tiādi. Tasmā tattha",
  "tika-s0105t0:1136_6": "tattha sakasaññitāggahaṇena tasmiṃ tasmiṃ jhāne sabbaso suciṇṇavasībhāvo dīpitoti veditabbaṃ.",
  "tika-s0105t0:1137_0": "Lokiyānanti niddhāraṇe sāmivacanaṃ, sāmiatthe eva vā. Yadaggena hi taṃ tesu seṭṭhaṃ,",
  "tika-s0105t0:1137_1": "tadaggena tesampi seṭṭhanti. Vibhattāvadhiatthe vā sāmivacanaṃ. Ettha pana “lokiyāna”nti",
  "tika-s0105t0:1137_2": "visesanaṃ lokuttarasamāpattīhi tassa aseṭṭhabhāvato kataṃ. Sesaṃ “kiccakārakasamāpattīna”nti",
  "tika-s0105t0:1137_3": "pana visesanaṃ akiccakārakasamāpattito tassa aseṭṭhabhāvatoti daṭṭhabbaṃ. Akiccakārakatā",
  "tika-s0105t0:1137_4": "cassā “yatheva hi tattha saññā, evaṃ phassādayopī”ti, “yadaggena hi tattha dhammā",
  "tika-s0105t0:1137_5": "saṅkhārāvasesabhāvappattiyā pakativipassakānaṃ sammasituṃ asakkuṇeyyarūpena ṭhitā,",
  "tika-s0105t0:1137_6": "tadaggena heṭṭhimasamāpattidhammā viya paṭukiccakaraṇasamatthāpi na hontī”ti ca aṭṭhakathāsu",
  "tika-s0105t0:1137_7": "paṭusaññākiccābhāvavacanato viññāyati. Svāyamattho paramatthamañjūsāya nāma visuddhimaggaṭīkāya",
  "tika-s0105t0:1137_8": "āruppakathāyaṃ ācariyena savisesaṃ vutto, tasmā tattha vuttanayeneva veditabbo. Keci",
  "tika-s0105t0:1137_9": "pana “yathā heṭṭhimā heṭṭhimā samāpattiyo uparimānaṃ uparimānaṃ samāpattīnaṃ adhiṭṭhānakiccaṃ",
  "tika-s0105t0:1137_10": "sādhenti, na evaṃ nevasaññānāsaññāyatanasamāpatti kassacipi adhiṭṭhānaṃ sādheti,",
  "tika-s0105t0:1137_11": "tasmā sā akiccakārikā itarā kiccakārikā”ti vadanti, tadayuttaṃ tassāpi vipassanācittaparidamanādīnaṃ",
  "tika-s0105t0:1137_12": "adhiṭṭhānakiccasādhanato, tasmā purimoyeva attho yutto. Kasmā cetaṃ tesamagganti",
  "tika-s0105t0:1137_13": "āha “ākiñcaññāyatanasamāpattiya”ntiādi. “Itī”ti vatvā “lokiyānaṃ…pe… aggattā”ti tassattho",
  "tika-s0105t0:1137_14": "vutto, “aggattā”ti ettha vā nidassanametaṃ.",
  "tika-s0105t0:1138_0": "Pakappetīti saṃvidahati. Jhānaṃ samāpajjanto hi jhānasukhaṃ attani saṃvidahati nāma.",
  "tika-s0105t0:1138_1": "Abhisaṅkharotīti āyūhati sampiṇḍeti. Sampiṇḍanattho hi samudāyattho. Yasmā pana nikantivasena",
  "tika-s0105t0:1138_2": "cetanākiccassa matthakappatti, tasmā phalūpacārena kāraṇaṃ dassento “nikantiṃ…pe…",
  "tika-s0105t0:1138_3": "nāmā”ti vuttaṃ. Imā ākiñcaññāyatanasaññāti idāni labbhamānā ākiñcaññāyatanasaññā.",
  "tika-s0105t0:1138_4": "Taṃsamatikkameneva uparijhānatthāya cetanābhisaṅkharaṇasambhavato nirujjheyyuṃ. Aññāti",
  "tika-s0105t0:1138_5": "ākiñcaññāyatanasaññāhi aññā. Oḷārikāti tato thūlatarā. Kā pana tāti āha “bhavaṅgasaññā”ti.",
  "tika-s0105t0:1138_6": "Ākiñcaññāyatanato vuṭṭhāya eva hi uparijhānatthāya cetanābhisaṅkharaṇāni bhaveyyuṃ,",
  "tika-s0105t0:1138_7": "evañca ākiñcaññāyatanasaññā nirujjheyyuṃ, vuṭṭhānañca bhavaṅgavasena hoti, tato parampi",
  "tika-s0105t0:1138_8": "yāva uparijhānasamāpajjanaṃ, tāva antarantarā bhavaṅgasaññā uppajjeyyuṃ, tā ca ākiñcaññāyatanasaññāhi",
  "tika-s0105t0:1138_9": "oḷārikāti adhippāyo.",
  "tika-s0105t0:1139_0": "Cetentovāti nevasaññānāsaññāyatanajjhānaṃ ekaṃ dve cittavārepi samāpajjanavasena",
  "tika-s0105t0:1139_1": "pakappento eva. Na cetetīti tathā heṭṭhimajhānesu viya vā pubbābhogābhāvato na pakappeti",
  "tika-s0105t0:1139_2": "nāma. Pubbābhogavasena hi jhānaṃ pakappento idha “cetetī”ti vutto. Abhisaṅkharontovāti",
  "tika-s0105t0:1139_3": "tattha appahīnanikantikatāvasena āyūhanto eva. Nābhisaṅkharotīti tathā heṭṭhimajhānesu",
  "tika-s0105t0:1139_4": "viya vā pubbābhogābhāvato nāyūhati nāma. “Ahametaṃ jhānaṃ nibbattemi upasampādemi",
  "tika-s0105t0:1139_5": "samāpajjāmī”ti hi evaṃ abhisaṅkharaṇaṃ tattha sālayasseva hoti, na anālayassa, tasmā",
  "tika-s0105t0:1139_6": "ekadvicittakkhaṇikampi jhānaṃ pavattento tattha appahīnanikantikatāya “abhisaṅkharonto",
  "tika-s0105t0:1139_7": "evā”ti vutto. Yasmā panassa tathā heṭṭhimajhānesu viya vā tattha pubbābhogo natthi,",
  "tika-s0105t0:1139_8": "tasmā “na abhisaṅkharotī”ti vuttaṃ. “Imassa bhikkhuno”tiādi vuttassevatthassa vivaraṇaṃ.",
  "tika-s0105t0:1139_9": "Tattha yasmā imassa…pe… atthi, tasmā “na ceteti, nābhisaṅkharotī”ti ca vuttanti adhippāyo.",
  "tika-s0105t0:1139_10": "Ābhogasamannāhāroti ābhogasaṅkhāto, ābhogavasena vā cittassa ārammaṇābhimukhaṃ, ārammaṇassa",
  "tika-s0105t0:1139_11": "vā cittābhimukhaṃ anvāhāro. “Svāyamattho”tiādinā tadevatthaṃ upamāya paṭipādeti.",
  "tika-s0105t0:1139_12": "Puttagharācikkhaṇenāti puttagharassa ārocananayena.",
  "tika-s0105t0:1140_0": "Gantvā ādāya āgatanti sambandho. Pacchābhāgeti āsanasālāya pacchimadisāyaṃ ṭhitassa",
  "tika-s0105t0:1140_1": "pitugharassa pacchābhāge. Tatoti puttagharato. Laddhagharamevāti yatonena bhikkhā",
  "tika-s0105t0:1140_2": "laddhā, tameva gharaṃ puttagehameva. Āsanasālā viya ākiñcaññāyatanasamāpatti tato",
  "tika-s0105t0:1140_3": "pitugharaputtagharaṭṭhāniyānaṃ nevasaññānāsaññāyatananirodhasamāpattīnaṃ upagantabbato.",
  "tika-s0105t0:1140_4": "Pitugehaṃ viya nevasaññānāsaññāyatanasamāpatti amanasikātabbato, majjhe ṭhitattā",
  "tika-s0105t0:1140_5": "ca. Puttagehaṃ viya nirodhasamāpatti manasikātabbato, pariyante ṭhitattā ca. Pitugharaṃ",
  "tika-s0105t0:1140_6": "amanasikaritvāti pavisitvā samatikkantampi pitugharaṃ amanasikaritvā. Puttagharasseva",
  "tika-s0105t0:1140_7": "ācikkhaṇaṃ viya ekaṃ dve cittavāre samāpajjitabbampi nevasaññānāsaññāyatanaṃ amanasikaritvā",
  "tika-s0105t0:1140_8": "parato nirodhasamāpattatthāya eva manasikāro daṭṭhabbo. Evaṃ amanasikārasāmaññena,",
  "tika-s0105t0:1140_9": "manasikārasāmaññena ca upamopameyyatā vuttā ācikkhaṇenapi manasikārasseva jotanato.",
  "tika-s0105t0:1140_10": "Na hi manasikārena vinā ācikkhaṇaṃ sambhavati.",
  "tika-s0105t0:1141_0": "Tā jhānasaññāti ekaṃ dve cittavāre pavattā nevasaññānāsaññāyatanajhānasaññā. Nirodhasamāpattiyañhi",
  "tika-s0105t0:1141_1": "yathārahaṃ catutthāruppakusalakiriyajavanaṃ dvikkhattumeva javati, na taduttari.",
  "tika-s0105t0:1141_2": "Nirujjhantīti sarasavaseneva nirujjhanti, pubbābhisaṅkhārabalena pana upari anuppādo.",
  "tika-s0105t0:1141_3": "Yathā ca jhānasaññānaṃ, evaṃ itarasaññānampīti āha “aññā cā”tiādi. Nuppajjanti yathāparicchinnakālanti",
  "tika-s0105t0:1141_4": "adhippāyo. So evaṃ paṭipanno bhikkhūti yathāvutte saññagge ṭhitabhāvena paṭipanno",
  "tika-s0105t0:1141_5": "bhikkhu, so ca kho anāgāmī vā arahā vā dvīhi phalehi samannāgamo, tiṇṇaṃ saṅkhārānaṃ",
  "tika-s0105t0:1141_6": "paṭippassaddhi, soḷasavidhā ñāṇacariyā, navavidhā samādhicariyāti imesaṃ vasena nirodhapaṭipādanapaṭipattiṃ",
  "tika-s0105t0:1141_7": "paṭipannoti attho. Anupubbanirodhavasena cittacetasikānaṃ appavattiyeva saññāvedanāsīsena",
  "tika-s0105t0:1141_8": "“saññāvedayitanirodha”nti vuttā. Phusatīti ettha phusanaṃ nāma vindanaṃ paṭiladdhīti",
  "tika-s0105t0:1141_9": "dasseti “vindati paṭilabhatī”ti iminā. Atthato pana vuttanayena yathāparicchinnakālaṃ",
  "tika-s0105t0:1141_10": "cittacetasikānaṃ sabbaso appavattiyeva.",
  "tika-s0105t0:1142_0": "Niratthakatāya upasaggamattaṃ, tasmā saññā icceva attho. Nirodhapadena anantarikaṃ",
  "tika-s0105t0:1142_1": "katvā samāpattipade vattabbe tesaṃ dvinnamantare sampajānapadaṃ ṭhapitanti āha “nirodhapadena",
  "tika-s0105t0:1142_2": "antarikaṃ katvā vutta”nti. Tena vuttaṃ “anu…pe… attho”ti, tena ayuttasamāsoyaṃ yathārutapāṭhoti",
  "tika-s0105t0:1142_3": "dasseti. Tatrāpīti tasmiṃ yathāpadamanupubbiṭhapanepi ayaṃ visesatthoti yojanā. Sampajānantassāti",
  "tika-s0105t0:1142_4": "taṃ taṃ samāpattiṃ samāpajjitvā vuṭṭhāya tattha tattha saṅkhārānaṃ sammasanavasena",
  "tika-s0105t0:1142_5": "pajānantassa puggalassa. Anteti yathāvuttāya nirodhapaṭipādanapaṭipattiyā pariyosāne.",
  "tika-s0105t0:1142_6": "Dutiyavikappe sampajānantassāti sampajānakārino, iminā nirodhasamāpattisamāpajjanakassa",
  "tika-s0105t0:1142_7": "bhikkhuno ādito paṭṭhāya sabbapāṭihārikapaññāya saddhiṃ atthasādhikā paññā kiccato",
  "tika-s0105t0:1142_8": "dassitā hoti. Tenāha “paṇḍitassa bhikkhuno”ti. Vacanasesāpekkhā’ napekkhatā dvinnaṃ vikappānaṃ viseso.",
  "tika-s0105t0:1143_0": "Saṃvaṇṇanokāsānuppattito nirodhasamāpattikathā kathetabbā. Sabbākārenāti nirodhasamāpattiyā",
  "tika-s0105t0:1143_1": "sarūpaviseso, samāpajjanako, samāpajjanaṭṭhānaṃ, samāpajjanakāraṇaṃ, samāpajjanākāroti",
  "tika-s0105t0:1143_2": "evamādinā sabbappakārena. Tatthāti visuddhimagge kathitatovāti kathitaṭṭhānato eva,",
  "tika-s0105t0:1143_3": "tevīsatimaparicchedatoti attho, na idha taṃ vadāma punaruttibhāvato, ganthagarukabhāvato cāti adhippāyo.",
  "tika-s0105t0:1144_0": "Pāḷiyaṃ evaṃ kho ahanti ettha ākārattho evaṃ-saddo uggahitākāradassananti katvā.",
  "tika-s0105t0:1144_1": "Evaṃ poṭṭhapādāti ettha pana sampaṭicchanattho tatheva anujānananti katvā. Tenāha",
  "tika-s0105t0:1144_2": "“suuggatitaṃ tayā’ti anujānanto”ti.",
  "tika-s0105t0:1145_0": "415. Saññā aggā etthāti saññaggaṃ, ākiñcaññāyatanaṃ. Avasesasamāpattīsupi saññaggaṃ",
  "tika-s0105t0:1145_1": "atthīti ettha pana saññaggabhāvo “saññagga”nti vutto, saññāyeva agganti tulyādhikaraṇasamāso",
  "tika-s0105t0:1145_2": "vā. “Puthū”ti ayaṃ liṅgavipallāso, nikāralopo vāti vuttaṃ “bahūnī”ti. “Yathā”ti iminā",
  "tika-s0105t0:1145_3": "karaṇappakārasaṅkhāto pakāraviseso gahito, na pakārasāmaññanti dasseti “pathavīkasiṇādīsū”tiādinā.",
  "tika-s0105t0:1145_4": "“Idaṃ vuttaṃ hotī”tiādi tabbivaraṇaṃ. Jhānānaṃ tāva yutto karaṇabhāvo saññānirodhaphusanassa",
  "tika-s0105t0:1145_5": "sādhakatamabhāvato, kasiṇānaṃ pana kathanti? Tesampi so yutto eva. Yadaggena hi jhānānaṃ",
  "tika-s0105t0:1145_6": "nirodhaphusanassa sādhakatamabhāvo, tadaggena kasiṇānampi tadavinābhāvato. Anekakaraṇāpi",
  "tika-s0105t0:1145_7": "ca kiriyā hotiyeva yathā “aññena maggena yānena dīpikāya gacchatī”ti.",
  "tika-s0105t0:1146_0": "Ekavāranti sakiṃ. Purimasaññānirodhanti kāmasaññānirodhaṃ, na pana nirodhasamāpattisaññitaṃ",
  "tika-s0105t0:1146_1": "saññānirodhaṃ. Ekaṃ saññagganti ekaṃ saññābhūtaṃ aggaṃ, eko saññaggabhāvo vā heṭṭhimāya",
  "tika-s0105t0:1146_2": "saññāya ukkaṭṭhabhāvato. Saññā ca sā aggañcāti hi saññaggaṃ, na saññāsu agganti.",
  "tika-s0105t0:1146_3": "Yathā pana saññā aggo etthāti saññaggaṃ, ākiñcaññāyatanaṃ, evaṃ sesajhānampi. Yena",
  "tika-s0105t0:1146_4": "ca nimittena jhānaṃ “saññagga”nti vuttaṃ, tadeva saññāsaṅkhātaṃ nimittaṃ bhāvalopena,",
  "tika-s0105t0:1146_5": "bhāvappadhānena vā idhādhippetaṃ. Dve vāreti dvikkhattuṃ. Satasahassaṃ saññaggānīti",
  "tika-s0105t0:1146_6": "migapadavaḷañjananiddeso. Sesakasiṇesūti kasiṇānameva gahaṇaṃ nirodhakathāya adhikatattā,",
  "tika-s0105t0:1146_7": "tato eva cettha jhānaggahaṇenapi kasiṇajjhānāni eva gahitānīti veditabbaṃ. Yathā",
  "tika-s0105t0:1146_8": "“pathavīkasiṇena karaṇabhūtenā”ti tadārammaṇikaṃ jhānaṃ anāmasitvā vuttaṃ, evaṃ “paṭhamajjhānena",
  "tika-s0105t0:1146_9": "karaṇabhūtenā”ti tadārammaṇaṃ anāmasitvā vadati. “Itī”tiādinā tadevatthaṃ saṅgahetvā",
  "tika-s0105t0:1146_10": "nigamanaṃ karoti. Sabbampīti ekavāraṃ samāpannajjhānasaññampi. Saṅgahetvāti sañjānanalakkhaṇena",
  "tika-s0105t0:1146_11": "taṃsabhāvānativattanato saṅgahaṃ katvā, samāpajjanavasena, sañjānanalakkhaṇena ca",
  "tika-s0105t0:1146_12": "ekatāti vuttaṃ hoti. Aparāparanti punappunaṃ. Bahūni saññaggāni honti.",
  "tika-s0105t0:1147_0": "416. Paṭhamanaye jhānapadaṭṭhānaṃ vipassanaṃ vaḍḍhentassa puggalassa vasena saññāñāṇāni",
  "tika-s0105t0:1147_1": "dassitāni. Dutiyanaye pana yasmā vipassanaṃ ussukkāpetvā maggena ghaṭentassa maggañāṇaṃ",
  "tika-s0105t0:1147_2": "uppajjati, tasmā vipassanāmaggavasena saññāñāṇāni dassitāni. Tatiyanaye ca yasmā",
  "tika-s0105t0:1147_3": "paṭhamanayo oḷāriko, dutiyanayopi missakoti tadubhayaṃ asambhāvetvā accantasukhumagambhīraṃ",
  "tika-s0105t0:1147_4": "nibbattitalokuttarameva dassetuṃ maggaphalavasena saññāñāṇāni dassitāni. Tayopete",
  "tika-s0105t0:1147_5": "nayā maggasodhanavasena dassitā.",
  "tika-s0105t0:1148_0": "“Ayaṃ panettha sāro”ti vibhāvetuṃ tipiṭakamahāsivattheravādo ābhato. Tathā hi “arahattaphalasaññāya",
  "tika-s0105t0:1148_1": "uppādā”tiādinā theravādānukūlameva upari attho saṃvaṇṇitoti. Ime bhikkhūti purimavādino",
  "tika-s0105t0:1148_2": "bhikkhū. Tadā dīghanikāyatantiṃ parivattante imaṃ ṭhānaṃ patvā yathāvuttapaṭipāṭiyā",
  "tika-s0105t0:1148_3": "tayo naye kathente bhikkhū sandhāya evaṃ thero vadati. Nirodhaṃ pucchitvā tasmiṃ",
  "tika-s0105t0:1148_4": "kathite tadanantaraṃ saññāñāṇuppattiṃ pucchanto atthato nirodhā vuṭṭhānaṃ pucchati",
  "tika-s0105t0:1148_5": "nāma. Nirodhato ca vuṭṭhānaṃ arahattaphaluppattiyā vā siyā, anāgāmiphaluppattiyā",
  "tika-s0105t0:1148_6": "vā, tattha saññā padhānā, tadanantarañca paccavekkhaṇañāṇanti tadubhayaṃ niddhārento",
  "tika-s0105t0:1148_7": "thero “poṭṭhapādo heṭṭhā”tiādimāha. Tattha bhagavāti ālapanavacanaṃ.",
  "tika-s0105t0:1149_0": "Yathā maggavīthiyaṃ maggaphalañāṇesu uppannesu niyamato maggaphalapaccavekkhaṇañāṇāni",
  "tika-s0105t0:1149_1": "honti, evaṃ phalasamāpattivīthiyaṃ phalapaccavekkhaṇañāṇanti vuttaṃ “pacchā paccavekkhaṇañāṇa”nti.",
  "tika-s0105t0:1149_2": "“Idaṃ arahattaphala”nti paccavekkhaṇañāṇassa uppattiākāradassanaṃ. Ayameva paccayo",
  "tika-s0105t0:1149_3": "idappaccayo ma-kārassa da-kāraṃ katvā. Da-kārenapi pakatipadamicchanti keci saddavidū.",
  "tika-s0105t0:1149_4": "So pana theravāde na phalasamādhisaññā evāti āha “phalasamādhisaññāpaccayā”ti, arahattaphalasamādhisahagatasaññāpaccayāti",
  "tika-s0105t0:1149_5": "attho. Kirāti anussaraṇatthe nipāto. Yathādhigatadhammānussaraṇapakkhiyā hi paccavekkhaṇā.",
  "tika-s0105t0:1149_6": "Samādhisīsena cettha sabbaṃ arahattaphalaṃ gahitaṃ sahacaraṇañāyena, tasmiṃ asati",
  "tika-s0105t0:1149_7": "paccavekkhaṇāya asambhavoti pāḷiyaṃ “idappaccayā”ti vuttaṃ. Evamidha dīghabhāṇakānaṃ",
  "tika-s0105t0:1149_8": "matena phalapaccavekkhaṇāya ekantikatā dassitā. Cūḷadukkhakkhandhasuttaṭṭhakathāyaṃ",
  "tika-s0105t0:1149_9": "pana evaṃ vuttaṃ “sā pana na sabbesaṃ paripuṇṇā hoti. Eko hi pahīnakilesameva paccavekkhati,",
  "tika-s0105t0:1149_10": "eko avasiṭṭhakilesameva, eko maggameva, eko phalameva, eko nibbānameva. Imāsu pana",
  "tika-s0105t0:1149_11": "pañcasu paccavekkhaṇāsu ekaṃ vā dve vā no laddhuṃ na vaṭṭantī”ti, tadetaṃ majjhimabhāṇakānaṃ",
  "tika-s0105t0:1149_12": "matena vuttaṃ. Ābhidhammikā pana vadanti –",
  "tika-s0105t0:1150": "“Maggaṃ phalañca nibbānaṃ, paccavekkhati paṇḍito;",
  "tika-s0105t0:1151": "Hīne kilese sese ca, paccavekkhati vā na vā”ti. (abhidhammatthasaṅgahaṭṭhakathāyaṃ kammaṭṭhānasaṅgahavibhāge visuddhibhede);",
  "tika-s0105t0:1152": "Saññāattakathāvaṇṇanā",
  "tika-s0105t0:1153_0": "417. “Gāmasūkaro”ti iminā vanasūkaramapaneti. Evañhi upamāvacanaṃ sūpapannaṃ hotīti.",
  "tika-s0105t0:1153_1": "Desanāya saṇhabhāvena sārambhamakkhaissādimalavisodhanato sutamayañāṇaṃ nhāpitaṃ",
  "tika-s0105t0:1153_2": "viya, sukhumabhāvena anuvilittaṃ viya, tilakkhaṇabbhāhatatāya kuṇḍalādyālaṅkāravibhūsitaṃ",
  "tika-s0105t0:1153_3": "viya ca hoti. Tadanupavisato ñāṇassa, tathābhāvā taṃsamaṅgino ca puggalassa tathābhāvāpatti,",
  "tika-s0105t0:1153_4": "nirodhakathāya nivedanañcassa sirisayane pavesanasadisanti āha “saṇhasukhuma…pe…",
  "tika-s0105t0:1153_5": "ārāpitopī”ti. Tatthāti tissaṃ nirodhakathāyaṃ. Mandabuddhitāya sukhaṃ na vindanto",
  "tika-s0105t0:1153_6": "alabhanto, ajānanto vā. Malavidūsitatāya gūthaṭṭhānasadisaṃ. Attano laddhinti attadiṭṭhiṃ.",
  "tika-s0105t0:1153_7": "Anumatiṃ gahetvāti anuññaṃ gahetvā “ediso me attā”ti anujānāpetvā, attano laddhiyaṃ",
  "tika-s0105t0:1153_8": "patiṭṭhāpetvāti vuttaṃ hoti.",
  "tika-s0105t0:1154_0": "Pāḷiyaṃ kaṃ panāti oḷāriko, manomayo, arūpīti tiṇṇaṃ attavādānaṃ vasena tividhesu",
  "tika-s0105t0:1154_1": "attānesu kataraṃ attānaṃ paccesīti attho. “Desanāya sukusalo”ti iminā “avassaṃ me",
  "tika-s0105t0:1154_2": "bhagavā laddhiṃ viddhaṃsessatī”ti tassa manasikāraṃ dasseti. Pariharantoti viddhaṃsanato",
  "tika-s0105t0:1154_3": "apanento, arūpī attāti attano laddhiṃ nigūhantoti adhippāyo. Pāḷiyaṃ “oḷārikaṃ kho”tiādimhi",
  "tika-s0105t0:1154_4": "paribbājakavacane ayamadhippāyo – yasmā catusantatirūpappabandhaṃ ekattavasena gahetvā",
  "tika-s0105t0:1154_5": "rūpībhāvato “oḷāriko attā”ti pacceti attavādī, annapānopaṭṭhānatañcassa parikappetvā",
  "tika-s0105t0:1154_6": "“sassato”ti maññati, rūpībhāvato eva ca saññāya aññattaṃ ñāyāgatameva, yaṃ vedavādino",
  "tika-s0105t0:1154_7": "“annamayo, pānamayo”ti ca dvidhā voharanti, tasmā paribbājako taṃ attavādimataṃ attānaṃ",
  "tika-s0105t0:1154_8": "sandhāya “oḷārikaṃ kho”tiādimāhāti.",
  "tika-s0105t0:1155_0": "“Oḷāriko ca hi te poṭṭhapāda attā abhavissā”tiādimhi bhagavato vacane cāyamadhippāyo",
  "tika-s0105t0:1155_1": "– yadi attā rūpī bhaveyya, evaṃ sati rūpaṃ attā siyā, na ca saññī saññāya arūpabhāvato,",
  "tika-s0105t0:1155_2": "rūpadhammānañca asañjānanasabhāvattā. Rūpī ca samāno yadi tava matena nicco, saññā",
  "tika-s0105t0:1155_3": "ca aparāparaṃ pavattanato tattha tattha bhijjatīti bhedasabbhāvato aniccā, evampi",
  "tika-s0105t0:1155_4": "“aññā saññā, añño attā”ti saññāya abhāvato acetanova attā hoti, tasmā esa attā na",
  "tika-s0105t0:1155_5": "kammassa kārako, na ca phalassa upabhuñjanakoti āpannamevāti imaṃ dosaṃ dassento",
  "tika-s0105t0:1155_6": "bhagavā “oḷāriko cā”tiādimāhāti. Tatthāti “rūpī attā”ti vāde. Paccāgacchatoti sesakiriyāpekkhāya",
  "tika-s0105t0:1155_7": "kammattheyeva upayogavacanaṃ, paccāgacchatoti ca paccāgacchantassa, jānantassa, paṭicca",
  "tika-s0105t0:1155_8": "vādena pavattassāti vā attho. “Aññā ca saññā uppajjati, aññā ca saññā nirujjhantī”ti",
  "tika-s0105t0:1155_9": "kasmā vuttaṃ, nanu uppādapubbako nirodho, na ca uppannaṃ anirujjhanakaṃ nāma atthīti",
  "tika-s0105t0:1155_10": "codanaṃ sodhetuṃ “catunnaṃ khandhāna”ntiādi vuttaṃ. Satipi nesaṃ ekālambaṇavatthukabhāve",
  "tika-s0105t0:1155_11": "uppādanirodhādhikārattā ekuppādanirodhabhāvova vutto. Aparāparanti poṅkhānupoṅkha.",
  "tika-s0105t0:1156_0": "418-420. Pāḷiyaṃ manomayanti jhānamanaso vasena manomayaṃ. Yo hi bāhirapaccayanirapekkho,",
  "tika-s0105t0:1156_1": "so manasāva nibbattoti manomayo. Rūpaloke nibbattasarīraṃ sandhāya vadati. Yaṃ vedavādino",
  "tika-s0105t0:1156_2": "“ānandamayo, viññāṇamayo”ti ca dvidhā voharanti. Tatrāpīti “manomayo attā”ti vādepi.",
  "tika-s0105t0:1156_3": "Dose dinneti “aññāva saññā bhavissatī”tiādinā dose dinne attano laddhiṃyeva vadanto",
  "tika-s0105t0:1156_4": "“arūpiṃ kho”tiādimāhāti sambandho. Idhāpi purimavāde vuttanayena “yadi attā manomayo",
  "tika-s0105t0:1156_5": "sabbaṅgapaccaṅgī ahīnindriyo bhaveyya, evaṃ sati rūpaṃ attā siyā, na ca saññī saññāya",
  "tika-s0105t0:1156_6": "arūpabhāvato”tiādi sabbaṃ dosadassanaṃ veditabbaṃ. Tamatthañhi dassento bhagavā “manomayo",
  "tika-s0105t0:1156_7": "ca hi te poṭṭhapādā”tiādimavoca. Kasmā panāyaṃ paribbājako paṭhamaṃ oḷārikaṃ attānaṃ",
  "tika-s0105t0:1156_8": "paṭijānitvā taṃ laddhiṃ vissajjetvā puna manomayaṃ attānaṃ paṭijānāti? Tampi vissajjitvā",
  "tika-s0105t0:1156_9": "puna arūpiṃ attānaṃ paṭijānātīti? Kāmañcettha kāraṇaṃ “tato so arūpī attāti evaṃladdhiko",
  "tika-s0105t0:1156_10": "samānopi…pe… ādimāhā”ti heṭṭhā vuttameva, tathāpi ime titthiyā nāma anavaṭṭhitacittā",
  "tika-s0105t0:1156_11": "thusarāsimhi nikhātakhāṇuko viya cañcalāti kāraṇantarampi dassetuṃ “yathā nāmā”tiādi",
  "tika-s0105t0:1156_12": "vuttaṃ. Saññā nappatiṭṭhātīti ārammaṇe sañjānanavasena saññā na patiṭṭhāti, ārammaṇe",
  "tika-s0105t0:1156_13": "saññaṃ na karotīti vuttaṃ hoti. Saññāpatiṭṭhānakāleti etthāpi ayaṃ nayo.",
  "tika-s0105t0:1157_0": "Tatrāpīti “arūpī attā”ti vādepi. Saññāyāti pakatisaññāya, evaṃ bhadantadhammapālattherena",
  "tika-s0105t0:1157_1": "vuttaṃ. Aññasmiṃ titthāyatane uppādanirodhanti hi sambandho. Tena vedikānaṃ matena",
  "tika-s0105t0:1157_2": "nānakkhaṇe uppannāya nānārammaṇāya saññāya uppādanirodhamicchatīti dasseti. Keci",
  "tika-s0105t0:1157_3": "pana “ācariyasaññāyā”ti paṭhanti, tadayuttaṃ atthassa viruddhattā, therena ca anuddhaṭattā.",
  "tika-s0105t0:1157_4": "Aparāparaṃ pavattāya saññāya uppādavayadassanato uppādanirodhaṃ icchati. Tathāpi",
  "tika-s0105t0:1157_5": "“saññā saññā”ti pavattasamaññaṃ “attā”ti gahetvā tassa avicchedaṃ parikappento sassataṃ",
  "tika-s0105t0:1157_6": "maññati. Tenāha “attānaṃ pana sassataṃ maññatī”ti. Tasmāti aparāparaṃ pavattasaññāya",
  "tika-s0105t0:1157_7": "nāmamattena sassataṃ maññanato. Saññāya uppādanirodhamatte aṭṭhatvā taduttari sassataggāhassa",
  "tika-s0105t0:1157_8": "gahaṇato dosaṃ dassetīti adhippāyo. Tathevāti yathā “rūpī attā, manomayo attā”ti",
  "tika-s0105t0:1157_9": "ca vādadvaye attano asaññatā, evañcassa “acetanatā”tiādidosappasaṅgo dunnivāro, tatheva",
  "tika-s0105t0:1157_10": "imasmiṃ vādepīti attho. Micchādassanenāti attadiṭṭhisaṅkhātena micchābhinivesena.",
  "tika-s0105t0:1157_11": "Abhibhūtattāti anādikālabhāvitabhāvena ajjhotthaṭattā, nivāritañāṇacārattāti vuttaṃ",
  "tika-s0105t0:1157_12": "hoti. Yena santatighanena, samūhaghanena ca vañcito bālo pabandhavasena pavattamānaṃ",
  "tika-s0105t0:1157_13": "dhammasamūhaṃ micchāgāhavasena “attā”ti ca “nicco”ti ca abhinivissa voharati, taṃ",
  "tika-s0105t0:1157_14": "ekattasaññitaṃ santatighanaṃ, samūhaghanañca vinibhujja yāthāvato jānanaṃ ghanavinibbhogo,",
  "tika-s0105t0:1157_15": "so ca sabbena sabbaṃ titthiyānaṃ natthi. Tasmā ayampi paribbājako tādisassa ñāṇaparipākassa",
  "tika-s0105t0:1157_16": "abhāvato vuccamānampi nānattaṃ nāññāsīti āha “taṃ nānattaṃ ajānanto”ti. Saññā nāmāyaṃ",
  "tika-s0105t0:1157_17": "nānārammaṇā nānākkhaṇe uppajjati, veti cāti vedikānaṃ mataṃ. Saññāya uppādanirodhaṃ",
  "tika-s0105t0:1157_18": "passantopi saññāmayaṃ saññābhūtaṃ attānaṃ parikappetvā yathāvuttaghanavinibbhogābhāvato",
  "tika-s0105t0:1157_19": "niccameva katvā diṭṭhimaññanāya maññati. Tathābhūtassa ca tassa saṇhasukhumaparamagambhīradhammatā",
  "tika-s0105t0:1157_20": "na ñāyatevāti idaṃ kāraṇaṃ passantena bhagavatā “dujjānaṃ kho”tiādi vuttanti dassento",
  "tika-s0105t0:1157_21": "“athassa bhagavā”tiādimāha.",
  "tika-s0105t0:1158_0": "Diṭṭhiādīsu “evameta”nti dassanaṃ abhinivisanaṃ diṭṭhi. Tassā eva pubbabhāgabhūtaṃ",
  "tika-s0105t0:1158_1": "“evameta”nti nijjhānavasena khamanaṃ khanti. Tathā rocanaṃ ruci. “Aññathāyevā”tiādi",
  "tika-s0105t0:1158_2": "tesaṃ diṭṭhiādīnaṃ vibhajja dassanaṃ. Tattha aññathāyevāti yathā ariyavinaye antadvayaṃ",
  "tika-s0105t0:1158_3": "anupagamma majjhimapaṭipadāvasena dassanaṃ hoti, tato aññathāyeva. Aññadevāti yaṃ",
  "tika-s0105t0:1158_4": "paramatthato vijjati khandhāyatanādi, tassa cāpi aniccatādi, tato aññadeva paramatthato",
  "tika-s0105t0:1158_5": "avijjamānaṃ attasassatādikaṃ tayā khamate ceva ruccate cāti attho. Ābhuso yuñjanaṃ",
  "tika-s0105t0:1158_6": "āyogo. Tena vuttaṃ “yuttapayuttatā”ti. Paṭipattiyāti paramattacintanādiparibbājakapaṭipattiyā.",
  "tika-s0105t0:1158_7": "Ācariyassa bhāvo ācariyakaṃ, yathā tathā ovādānusāsanaṃ, tadassatthīti ācariyako",
  "tika-s0105t0:1158_8": "yathā “saddho”ti āha “aññatthā”tiādi. Aññasmiṃ titthāyatane tava ācariyabhāvo atthīti",
  "tika-s0105t0:1158_9": "yojanā. “Tenā”tiādi saha yojanāya yathāvākyaṃ dassanaṃ. “Ayaṃ paramattho, ayaṃ sammutī”ti",
  "tika-s0105t0:1158_10": "imassa vibhāgassa dubbibhāgattā dujjānaṃ etaṃ nānattaṃ. “Yajjetaṃ dujjānaṃ tāva tiṭṭhatu,",
  "tika-s0105t0:1158_11": "aññaṃ panatthaṃ bhagavantaṃ pucchāmī”ti cintetvā tathā paṭipannataṃ dassetuṃ “atha",
  "tika-s0105t0:1158_12": "paribbājako”tiādi vuttaṃ. Añño vā saññātoti saññāsabhāvato aññasabhāvo vā attā hotūti",
  "tika-s0105t0:1158_13": "attho. Adhunā pana “aññā vā saññā”ti pāṭho dissati. Assāti attano.",
  "tika-s0105t0:1159_0": "Lokīyati dissati, patiṭṭhahati vā ettha puññapāpaṃ, tabbipāko cāti loko, attā. So",
  "tika-s0105t0:1159_1": "hissa kārako, vedako cāti icchito. Diṭṭhigatanti “sassato attā ca loko cā”tiādi nayapavattaṃ",
  "tika-s0105t0:1159_2": "diṭṭhigataṃ. Na hesa diṭṭhābhiniveso diṭṭhadhammikādiatthanissito tadasaṃvattanato.",
  "tika-s0105t0:1159_3": "Yo hi taṃ saṃvattanako, so “taṃ nissito”ti vattabbataṃ labheyya yathā taṃ puññañāṇasambhāro.",
  "tika-s0105t0:1159_4": "Eteneva nayena na dhammanissitatāpi saṃvaṇṇetabbā. Brahmacariyassa ādi ādibrahmacariyaṃ,",
  "tika-s0105t0:1159_5": "tadeva ādibrahmacariyakaṃ yathā “vinayo eva venayiko”ti. Tenāha “sikkhattayasaṅkhātassā”tiādi.",
  "tika-s0105t0:1159_6": "Sabbampi vākyaṃ antogadhāvadhāraṇaṃ tassa avadhāraṇaphalattāti vuttaṃ “ādimatta”nti.",
  "tika-s0105t0:1159_7": "Tadidha adhisīlasikkhāva. Sā hi sikkhattayasaṅgahite sāsanabrahmacariye ādibhūtā,",
  "tika-s0105t0:1159_8": "na aññattha viya ājīvaṭṭhamakādi ādibrahmacariyakanti dasseti “adhisīlasikkhāmatta”nti",
  "tika-s0105t0:1159_9": "iminā. Nibbindanatthāyāti ukkaṇṭhitabhāvāya. “Abhijānanāyāti ñātapariññāvasena abhijānanatthāya.",
  "tika-s0105t0:1159_10": "Sambujjhanatthāyāti tīraṇapahānapariññāvasena sambodhanatthāyā”ti vadanti. Apica",
  "tika-s0105t0:1159_11": "abhijānanāyāti abhiññāpaññāvasena jānanāya. Taṃ pana vaṭṭassa paccakkhakaraṇameva",
  "tika-s0105t0:1159_12": "hotīti āha “paccakkhakiriyāyā”ti. Sambujjhanatthāyāti pariññābhisamayavasena paṭivedhatthāya.",
  "tika-s0105t0:1159_13": "Diṭṭhābhinivesassa saṃsāravaṭṭe nibbidāvirāganirodhupasamāsaṃvattanaṃ vaṭṭantogadhattā,",
  "tika-s0105t0:1159_14": "tassa vaṭṭasambandhanato ca. Tathā abhiññāsambodhanibbānāsaṃvattanañca daṭṭhabbaṃ.",
  "tika-s0105t0:1160_0": "Kāmaṃ taṇhāpi dukkhasabhāvā eva, tassā pana samudayabhāvena visuṃ gahitattā “taṇhaṃ",
  "tika-s0105t0:1160_1": "ṭhapetvā”ti vuttaṃ. Pabhāvanatoti uppādanato. Dukkhaṃ pabhāventīpi taṇhā avijjādipaccayantarasahitā",
  "tika-s0105t0:1160_2": "eva pabhāveti, na kevalāti āha “sappaccayā”ti. Appavattīti appavattinimittaṃ. Na",
  "tika-s0105t0:1160_3": "pavattanti ettha dukkhasamudayā, etasmiṃ vā adhigateti hi appavatti. Dukkhanirodhaṃ",
  "tika-s0105t0:1160_4": "nibbānaṃ gacchati, tadatthañca sā paṭipajjitabbāti dukkhanirodhagāminipaṭipadā. Maggapātubhāvoti",
  "tika-s0105t0:1160_5": "maggasamuppādo. Phalasacchikiriyāti phalassādhigamavasena paccakkhakaraṇaṃ. Taṃ ākāranti",
  "tika-s0105t0:1160_6": "taṃ tuṇhībhāvasaṅkhātaṃ gamanaliṅga ārocento viya, na pana abhimukhaṃ āroceti.",
  "tika-s0105t0:1161_0": "421. Samantato niggaṇhanavasena todanaṃ vijjhanaṃ sannitodakaṃ. Manogaṇādīnaṃ visesanassa",
  "tika-s0105t0:1161_1": "napuṃsakaliṅgena niddiṭṭhattā “vācāya sannitodakenā”ti vuttaṃ. Tenāha “vacanapatodakenā”ti.",
  "tika-s0105t0:1161_2": "Atha vā “vācāyā”ti idaṃ “sannitodakenā”ti ettha karaṇavacanaṃ daṭṭhabbaṃ. “Vacanapatodakenā”ti",
  "tika-s0105t0:1161_3": "hi vacanena patodakenāti attho, “vācāyā”ti vā sambandhe sāmivacanaṃ. Vācāya sannitodanakiriyāya",
  "tika-s0105t0:1161_4": "sajjhabbharitamakaṃsūti yojetabbaṃ. “Sajjhabbharita”nti etassa “saṃ adhi abhi aribha”nti",
  "tika-s0105t0:1161_5": "padacchedo, samantato bhusaṃ aritanti attho, satamattehi tuttakehi viya vividhehi",
  "tika-s0105t0:1161_6": "paribbājakavācātodanehi tudiṃ sūti vuttaṃ hoti. Tathā hi vuttaṃ “upari vijjhiṃsū”ti.",
  "tika-s0105t0:1161_7": "Sabhāvato vijjamānanti paramatthasabhāvato upalabbhamānaṃ, na pakatiādi viya anupalabbhamānaṃ.",
  "tika-s0105t0:1161_8": "Tacchanti saccaṃ. Tathanti aviparītaṃ. Atthato vevacanameva taṃ padattayaṃ. Navalokuttaradhammesūti",
  "tika-s0105t0:1161_9": "visaye bhummaṃ, te dhamme visayaṃ katvā. Ṭhitasabhāvanti avaṭṭhitasabhāvaṃ, taduppādakanti",
  "tika-s0105t0:1161_10": "attho. Lokuttaradhammaniyāmaniyatanti lokuttaradhammasampāpananiyāmena niyataṃ. Idāni",
  "tika-s0105t0:1161_11": "pana “lokuttaradhammaniyāmata”nti pāṭho, so na porāṇo ācariyena anuddhaṭattā. Kasmā",
  "tika-s0105t0:1161_12": "panesā paṭipadā dhammaṭṭhitatā dhammaniyāmatāti āha “buddhānañhī”tiādi. Sāti paṭipadā.",
  "tika-s0105t0:1161_13": "Edisāti “dhammaṭṭhitata”ntiādinā vuttappakārā.",
  "tika-s0105t0:1162": "Cittahatthisāriputtapoṭṭhapādavatthuvaṇṇanā",
  "tika-s0105t0:1163_0": "422. Hatthiṃ sāreti dametīti hatthisārī, hatthācariyo. Sukhumesu atthantaresūti khandhāyatanādīsu",
  "tika-s0105t0:1163_1": "sukhumañāṇagocaresu dhammesu. Abhidhammiko kiresa. Kusaloti pubbepi buddhasāsane",
  "tika-s0105t0:1163_2": "kataparicayatāya cheko. Tādise citteti gihibhāvacitte. Itaro pana taṃ sutvāva na",
  "tika-s0105t0:1163_3": "vibbhami, pabbajjāyameva abhiramīti adhippāyo. Gihibhāve ānisaṃsakathāya kathitattāti",
  "tika-s0105t0:1163_4": "ettha sīlavantassa bhikkhuno tathā kathanena vibbhamane niyojitattā idāni sayampi",
  "tika-s0105t0:1163_5": "sīlavā eva hutvā cha vāre vibbhamīti adhippāyo gahetabbo. Kammasarikkhakena hi kammaphalena",
  "tika-s0105t0:1163_6": "bhavitabbaṃ. Kathentānanti anādare sāmivacanaṃ. Mahāsāvakassa kathiteti mahāsāvakabhūtena",
  "tika-s0105t0:1163_7": "mahākoṭṭhikattherena apasādanavasena kathite, kathananimittaṃ patiṭṭhaṃ laddhuṃ asakkontoti",
  "tika-s0105t0:1163_8": "attho. “Vibbhamitvā gihī jāto”ti idaṃ sattamavāramiva vuttaṃ. Dhammapadaṭṭhakathāyaṃ",
  "tika-s0105t0:1163_9": "pana kudālapaṇḍitajātake ca chakkhattumeva vibbhamanavāro vutto. Gihisahāyakoti gihikāle",
  "tika-s0105t0:1163_10": "sahāyako. Apasakkantopi nāmāti api nāma apasakkanto, gārayhavacanametaṃ. Pabbajituṃ",
  "tika-s0105t0:1163_11": "vaṭṭatīti pabbajjā vaṭṭati.",
  "tika-s0105t0:1164_0": "423. Paññācakkhuno natthitāyāti suvuttaduruttasamavisamadassanasamatthassa paññācakkhuno",
  "tika-s0105t0:1164_1": "abhāvena. Yādisena cakkhunā so “cakkhumā”ti vutto, taṃ dassetuṃ “subhāsitā”tiādi",
  "tika-s0105t0:1164_2": "vuttaṃ. Ayaṃ aṭṭhakathāto aparo nayo – ekaṃsikāti ekantikā, nibbānavahabhāvena nicchitāti",
  "tika-s0105t0:1164_3": "vuttaṃ hoti. Paññattāti vavatthapitā. Na ekaṃsikāti na ekantikā nibbānāvahabhāvena",
  "tika-s0105t0:1164_4": "nicchitā vaṭṭantogadhabhāvatoti adhippāyo. Ayamattho hi “kasmā cete poṭṭhapāda mayā",
  "tika-s0105t0:1164_5": "ekaṃsikā dhammā desitā paññattā, ete poṭṭhapāda atthasaṃhitā…pe… nibbānāya saṃvattantī”tiādisuttapadehi",
  "tika-s0105t0:1164_6": "saṃsandati sametīti.",
  "tika-s0105t0:1165": "Ekaṃsikadhammavaṇṇanā",
  "tika-s0105t0:1166_0": "425. “Kasmā ārabhī”ti kāraṇaṃ pucchitvā “aniyyānikabhāvadassanattha”nti payojanaṃ",
  "tika-s0105t0:1166_1": "vissajjitaṃ. Phale hi siddhe hetupi siddho hotīti, ayaṃ ācariyamati apare pana “edisesu",
  "tika-s0105t0:1166_2": "atthasaddo kāraṇe vattati, hetvatthe ca paccattavacanaṃ, tasmā aniyyānikabhāvadassananti",
  "tika-s0105t0:1166_3": "ettha aniyyānikabhāvadassanakāraṇā”ti atthamicchanti. Paññāpitaniṭṭhāyāti paveditavimuttimaggassa.",
  "tika-s0105t0:1166_4": "Vaṭṭadukkhapariyosānaṃ gacchati etāyāti niṭṭhāti hi vimutti vuttā “goṭṭhā paṭṭhitagāvo”ti",
  "tika-s0105t0:1166_5": "mahāsīhanādasuttapade viya ṭhā-saddassa gatiatthe pavattanato. Niṭṭhāmaggo ca idha",
  "tika-s0105t0:1166_6": "uttarapadalopena “niṭṭhā”ti adhippeto. Tasseva hi niyyānikatā, aniyyānikatā ca vuccati,",
  "tika-s0105t0:1166_7": "na niṭṭhāya. Niyyātīti niyyānikā ya-kārassa ka-kāraṃ katvā. Anīyasaddo hi bahulaṃ",
  "tika-s0105t0:1166_8": "kattutthābhidhāyako, na niyyānikā aniyyānikā, tassā bhāvo tathā. Niyyānaṃ vā niggamanaṃ",
  "tika-s0105t0:1166_9": "nissaraṇaṃ, vaṭṭadukkhassa vūpasamoti attho, niyyānameva niyyānikaṃ, na niyyānikaṃ",
  "tika-s0105t0:1166_10": "aniyyānikaṃ, so eva bhāvo sabhāvo aniyyānikabhāvo, tassa dassanatthanti yojetabbaṃ.",
  "tika-s0105t0:1167_0": "“Sabbe hī”tiādi tadatthavivaraṇaṃ. Amataṃ nibbānaṃ niṭṭhamiti paññapeti yathāti sambandho.",
  "tika-s0105t0:1167_1": "Lokathūpikādivasena niṭṭhaṃ paññapentīti “nibbānaṃ nibbāna”nti vacanasāmaññamattaṃ",
  "tika-s0105t0:1167_2": "gahetvā tathā paññapenti. Lokathūpikā nāma brahmabhūmi vuccati lokassa thūpikasadisatāparikappanena.",
  "tika-s0105t0:1167_3": "Keci pana “nevasaññānāsaññāyatanabhūmiṃ lokathūpikā”ti vadanti, tadayuttaṃ aṭṭhakathāsu",
  "tika-s0105t0:1167_4": "tathā avacanato. Ādisaddena cettha “añño puriso, aññā pakatī”ti pakatipurisantarāvabodho",
  "tika-s0105t0:1167_5": "mokkho, buddhiādiguṇavinimuttassa attano asakattani avaṭṭhānaṃ mokkho, kāyavipattikati",
  "tika-s0105t0:1167_6": "jātibandhānaṃ apavajjanavasena appavatto mokkho, parena purisena palokatā mokkho,",
  "tika-s0105t0:1167_7": "taṃsamīpatā mokkho, taṃsamāyogo mokkhoti evamādīnaṃ saṅgaho daṭṭhabbo. Tasmiṃ tasmiñhi",
  "tika-s0105t0:1167_8": "samaye niṭṭhaṃ apaññapento nāma natthi. Brāhmaṇānaṃ paṭhamajjhānabrahmaloko niṭṭhā.",
  "tika-s0105t0:1167_9": "Tattha hi nesaṃ niccābhiniveso yathā taṃ bakassa brahmuno, vekhanasāditāpasānaṃ ābhassarā,",
  "tika-s0105t0:1167_10": "sañcayādiparibbājakānaṃ subhakiṇhā, ājīvakānaṃ “anantamānaso”ti parikappito asaññībhavo.",
  "tika-s0105t0:1167_11": "Imasmiṃ pana sāsane arahattaṃ niṭṭhā, sabbepi cete diṭṭhivasena brahmalokādīni arahattamaññanāya",
  "tika-s0105t0:1167_12": "“nibbānaṃ nibbāna”nti vacanasāmaññamattaṃ gahetvā tathā paññapenti, na pana paramatthato",
  "tika-s0105t0:1167_13": "nesaṃsamaye nibbānapaññāpanassa labbhanatoti āha “sā ca na niyyānikā”tiādi. Yathāpaññattāti",
  "tika-s0105t0:1167_14": "yena yena pakārena paññattā, paññattappakārā hutvāti attho. Na niyyātīti “yenākārena",
  "tika-s0105t0:1167_15": "niṭṭhā pāpuṇīyatī”ti tehi paveditā, tenākārena tassā apattabbatāya na niyyāti. Paṇḍitehi",
  "tika-s0105t0:1167_16": "paṭikkhittāti “nāyaṃ niṭṭhā paṭipadā vaṭṭassa anatikkamanato”ti buddhādīhi paṇḍitehi",
  "tika-s0105t0:1167_17": "paṭikkhittā. Nivattatīti paṭikkhepakāraṇavacanaṃ, yasmā tehi paññattā niṭṭhā paṭipadā",
  "tika-s0105t0:1167_18": "na niyyāti na gacchati, aññadatthu taṃsamaṅginaṃ puggalaṃ saṃsāre eva paribbhamāpentī",
  "tika-s0105t0:1167_19": "nivattati, tasmā paṇḍitehi paṭikkhittāti attho. Tanti aniyyānikabhāvaṃ.",
  "tika-s0105t0:1168_0": "Jānaṃ, passanti ca puthuvacanavipariyāyoti āha “jānantā passantā”ti. Gacchantādisaddānañhi",
  "tika-s0105t0:1168_1": "“yā pana bhikkhunī jānaṃ sabhikkhukaṃ ārāmaṃ anāpucchā paviseyyā”tiādīsu liṅgavasena",
  "tika-s0105t0:1168_2": "vipariyāyo, jānantīti attho. “Yācaṃ adadamappiyo”tiādīsu vibhattivasena, yācantassāti",
  "tika-s0105t0:1168_3": "attho. Idha pana puthuvacanavasenāti veditabbaṃ. Padhānaṃ jānanaṃ nāma paccakkhato",
  "tika-s0105t0:1168_4": "jānanaṃ tassa jeṭṭhabhāvato, dassanamappadhānaṃ tassa saṃsayānubandhattāti ayaṃ kamo",
  "tika-s0105t0:1168_5": "vutto “jānaṃ passa”nti. Tenettha jānanena dassanaṃ viseseti. Evañhi diṭṭhapubbāni",
  "tika-s0105t0:1168_6": "kho tasmiṃ loke manussānaṃ sarīrasaṇṭhānādīnīti ekato adhippāyadassanaṃ sūpapannaṃ",
  "tika-s0105t0:1168_7": "hoti. Ayañhetthādhippāyo “kiṃ tumhākaṃ ekantasukhe loke paccakkhato ñāṇadassanaṃ",
  "tika-s0105t0:1168_8": "atthī”ti. Jānanti vā tassa lokassa anumānavisayataṃ vuccati, passanti paccakkhato",
  "tika-s0105t0:1168_9": "visayataṃ. Idaṃ vuttaṃ hoti “api tumhākaṃ loko paccakkhato ñāto, udāhu anumānato”ti.",
  "tika-s0105t0:1169_0": "Yasmā pana loke paccakkhabhūto attho indriyagocarabhāvena pākaṭo, tasmā pākaṭena",
  "tika-s0105t0:1169_1": "atthena adhippāyaṃ dassetuṃ “diṭṭhapubbānī”tiādi vuttaṃ. Diṭṭhapadena vā dassanaṃ,",
  "tika-s0105t0:1169_2": "tadanugatañca jānanaṃ gahetvā tadubhayeneva atthena adhippāyaṃ vibhāvetuṃ evaṃ vuttantipi",
  "tika-s0105t0:1169_3": "daṭṭhabbaṃ. Diṭṭhapubbānīti hi dassanena, tadanugatena ca ñāṇena gahitapubbānīti",
  "tika-s0105t0:1169_4": "attho. Evañca katvā “sarīrasaṇṭhānādīnī”ti samariyādavacanaṃ samatthitaṃ hoti. “Appāṭihīrakata”nti",
  "tika-s0105t0:1169_5": "ayaṃ anunāsikalopaniddesoti āha “appāṭihīrakaṃ ta”nti. Taṃ vacanaṃ appāṭihīrakaṃ",
  "tika-s0105t0:1169_6": "sampajjatīti sambandho. Appāṭihīrapade anunāsikalopo, “kata”nti ca ekaṃ padanti keci,",
  "tika-s0105t0:1169_7": "tadayuttaṃ samāsasambhavato, anunāsikalopassa ca avattabbattā. Evamettha vaṇṇayanti",
  "tika-s0105t0:1169_8": "– paṭipakkhaharaṇato paṭihāriyaṃ, tadeva pāṭihāriyaṃ. Attanā uttaravirahitavacanaṃ.",
  "tika-s0105t0:1169_9": "Pāṭihāriyamevettha “pāṭihīraka”nti vuttaṃ parehi vuccamānauttarehi sauttarattā, na",
  "tika-s0105t0:1169_10": "pāṭihīrakanti appāṭihīrakaṃ. Virahattho cettha a-saddo. Tenāha “paṭiharaṇavirahita”nti.",
  "tika-s0105t0:1169_11": "Sauttarañhi vacanaṃ tena uttaravacanena paṭiharīyati viparivattīyati, tasmā uttaravacanaṃ",
  "tika-s0105t0:1169_12": "paṭiharaṇaṃ nāma, tato virahitanti attho. Tasmā eva niyyānassa paṭiharaṇamaggassa",
  "tika-s0105t0:1169_13": "abhāvato “aniyyānika”nti vattabbataṃ labhati. Tena vuttaṃ “aniyyānika”nti.",
  "tika-s0105t0:1170_0": "426. Vilāso itthilīḷā, yo “siṅgārabhāvajā kiriyā”tipi vuccati. Ākappo kesabandhavatthaggahaṇādiākāraviseso,",
  "tika-s0105t0:1170_1": "vesasaṃvidhānaṃ vā. Ādisaddena hāvādīnaṃ saṅgaho. Hāvāti hi cāturiyaṃ vuccati.",
  "tika-s0105t0:1171": "Tayoattapaṭilābhavaṇṇanā",
  "tika-s0105t0:1172_0": "428. Āhito ahaṃmāno etthāti attā, attabhāvoti āha “attabhāvapaṭilābho”ti. Kathaṃ",
  "tika-s0105t0:1172_1": "dassetīti vuttaṃ “oḷārikattabhāvapaṭilābhenā”tiādi. Kāmabhavaṃ dasseti itarabhavadvayattabhāvato",
  "tika-s0105t0:1172_2": "oḷārikattā. Rūpabhavaṃ dasseti jhānamanena nibbattaṃ hutvā rūpībhāvena upalabbhanato.",
  "tika-s0105t0:1172_3": "Arūpabhavaṃ dasseti arūpībhāvena upalabbhanato. Saṃkilesikā dhammā nāma dvādasa akusalacittuppādā",
  "tika-s0105t0:1172_4": "tadabhāve kassaci saṃkilesassa asambhavato. Vodāniyā dhammā nāma samathavipassanā",
  "tika-s0105t0:1172_5": "tāsaṃ vasena sabbaso cittavodānassa sijjhanato.",
  "tika-s0105t0:1173_0": "429. Paṭipakkhadhammānaṃ asamucchede sati na kadācipi anavajjadhammānaṃ vā pāripūrī,",
  "tika-s0105t0:1173_1": "vepullaṃ vā sambhavati, samucchede pana sati sambhavatīti maggaphalapaññānameva gahaṇaṃ",
  "tika-s0105t0:1173_2": "daṭṭhabbaṃ, tā hi sakiṃ paripuṇṇāpi aparihīnadhammattā paripuṇṇā eva bhavanti. Taruṇapītīti",
  "tika-s0105t0:1173_3": "uppannamattā aladdhāsevanā dubbalapīti. Balavatuṭṭhīti punappunaṃ uppattiyā laddhāsevanā",
  "tika-s0105t0:1173_4": "uparivisesādhigamassa paccayabhūtā thiratarā pīti. Idāni saṅkhepato piṇḍatthaṃ dassento",
  "tika-s0105t0:1173_5": "“kiṃ vutta”ntiādimāha. Tattha yaṃ vihāraṃ sayaṃ…pe… viharissatīti avocumhāti sambandho.",
  "tika-s0105t0:1173_6": "Idaṃ vuttaṃ hoti – yaṃ vihāraṃ “saṃkilesikavodāniyadhammānaṃ pahānābhivuddhiniṭṭhaṃ",
  "tika-s0105t0:1173_7": "paññāya pāripūrivepullabhūtaṃ imasmiṃyeva attabhāve aparappaccayena ñāṇena paccakkhato",
  "tika-s0105t0:1173_8": "sampādetvā viharissatī”ti kathayimhāti. Tatthāti tasmiṃ vihāre. Tassāti ovādakarassa",
  "tika-s0105t0:1173_9": "bhikkhuno. Evaṃ viharatoti vuttappakārena viharaṇahetu, viharantassa vā. Tannimittaṃ",
  "tika-s0105t0:1173_10": "pāmojjaṃ, pamodappabhavā pīti, tappaccayabhūtaṃ passaddhidvayaṃ, tathā sūpaṭṭhitā",
  "tika-s0105t0:1173_11": "sati, ukkaṃsagatatāya uttamañāṇaṃ. Sukho ca vihāro bhavissatīti yojanā. Kāyacittapassaddhī",
  "tika-s0105t0:1173_12": "hi “passaddhī”ti vuttā, ayameva vā pāṭho. “Nāmakāyapassaddhī”tipi paṭhanti, tadayuttameva",
  "tika-s0105t0:1173_13": "passaddhidvayassa avinābhāvato. Kasmā panesa sukho vihāroti āha “sabbavihāresū”tiādi,",
  "tika-s0105t0:1173_14": "sabbesupi iriyāpathavihārādīsu santapaṇītatāya imasseva sukhattā “sukho vihāro”ti",
  "tika-s0105t0:1173_15": "vattabbataṃ arahatīti vuttaṃ hoti. Kathaṃ sukhoti vuttaṃ “upasanto paramamadhuro”ti.",
  "tika-s0105t0:1174_0": "Paṭhamajjhāne paṭiladdhamatte hīnabhāvato pīti dubbalā pāmojjapakkhikā, subhāvite",
  "tika-s0105t0:1174_1": "pana tasmiṃ paguṇe sā paṇītā balavabhāvato paripuṇṇakiccā pītīti vuttaṃ “paṭhamajjhāne",
  "tika-s0105t0:1174_2": "pāmojjādayo chapi dhammā labbhantī”ti. Pāmojjaṃ nivattatīti dubbalapītisaṅkhātaṃ",
  "tika-s0105t0:1174_3": "pāmojjaṃ chasu dhammesu nivattati hāyati. Vitakkavicārakkhobhavirahitena hi catukkanayavibhatte",
  "tika-s0105t0:1174_4": "dutiyajjhāne sabbadā pīti balavatī eva hoti, na paṭhamajjhāne viya kadāci dubbalāti",
  "tika-s0105t0:1174_5": "evaṃ vuttaṃ. Pīti nivattati tappahāneneva tatiyajjhānassa labbhanato. “Sukho vihāro”ti",
  "tika-s0105t0:1174_6": "iminā samādhi gahitoti āha “tathā catutthe”ti. Ye pana “sukho vihāro’ti etena sukhaṃ",
  "tika-s0105t0:1174_7": "gahita”nti vadanti, tesaṃ matena santavuttitāya upekkhāpi catutthajjhāne “sukha”micceva",
  "tika-s0105t0:1174_8": "bhāsitāti katvā tathā vuttanti daṭṭhabbaṃ. Imasmiṃyeva dīghanikāye āgataṃ anekadhā",
  "tika-s0105t0:1174_9": "desanānayamuddharitvā idha desitanayaṃ niyametuṃ “imesū”tiādi vuttaṃ. Suddha…pe…",
  "tika-s0105t0:1174_10": "kathitanti uparimaggaṃ akathetvā kevalaṃ vipassanāpādakameva jhānaṃ kathitaṃ. Catūhi…pe…",
  "tika-s0105t0:1174_11": "kathitāti vipassanāpādakabhāvena jhānāni kathetvā tato paraṃ vipassanāpubbakā cattāropi",
  "tika-s0105t0:1174_12": "maggā kathitā. Catutthajjhānikaphalasamāpatti kathitāti paṭhamajjhānikādikā phalasamāpattiyo",
  "tika-s0105t0:1174_13": "akathetvā catutthajjhānikā eva phalasamāpatti kathitā. Pītivevacanameva katvāti dvinnaṃ",
  "tika-s0105t0:1174_14": "pītīnaṃ ekasmiṃ cittuppāde anuppajjanato pāmojjaṃ pītivevacanameva katvā, tadubhayaṃ",
  "tika-s0105t0:1174_15": "abhedato katvāti vuttaṃ hoti. Pītisukhānaṃ apariccattattā, “sukho vihāro”ti ca sātisayassa",
  "tika-s0105t0:1174_16": "sukhavihārassa gahitattā “dutiyajjhānikaphalasamāpatti nāma kathitā”ti vuttaṃ. Kāmaṃ",
  "tika-s0105t0:1174_17": "paṭhamajjhānepi pītisukhāni labbhanti, tāni pana vitakkavicāraparikkhobhena na tattha",
  "tika-s0105t0:1174_18": "santapaṇītāni, idha ca santapaṇītāneva adhippetāni, tasmā dutiyajjhānikā eva phalasamāpatti",
  "tika-s0105t0:1174_19": "gahitā, na paṭhamajjhānikāti daṭṭhabbaṃ.",
  "tika-s0105t0:1175_0": "432-437. Vibhāvanatthoti pakāsanattho sarūpato nirūpanattho “na samaṇo gotamo brāhmaṇe",
  "tika-s0105t0:1175_1": "jiṇṇe …pe… abhivādeti vā paccuṭṭheti vā āsanena vā nimantetī”tiādīsu viya. Tenāha",
  "tika-s0105t0:1175_2": "“ayaṃ so”tiādi. “Ayaṃ attapaṭilābho so evā”ti evaṃ sarūpato vibhāvetvā pakāsetvā.",
  "tika-s0105t0:1175_3": "Ayanti hi bhagavatā pubbe vuttaṃ attapaṭilābhaṃ āsannapaccakkhabhāvena paccāmasati,",
  "tika-s0105t0:1175_4": "soti pana parehi pucchiyamānaṃ parammukhabhāvena. Na naṃ evaṃ vadāmāti ettha nanti",
  "tika-s0105t0:1175_5": "oḷārikamattapaṭilābhaṃ. Sappāṭihīrakatanti ettha pubbe vuttanayena attho veditabbo.",
  "tika-s0105t0:1175_6": "Parehi coditavacanapaṭihārakaṃ sauttaravacanaṃ sappāṭihīrakanti hi ayameva viseso.",
  "tika-s0105t0:1175_7": "Tucchoti musā abhūto. Soti manomayo, arūpo vā attapaṭilābho. Svevāti so eva oḷāriko",
  "tika-s0105t0:1175_8": "attapaṭilābho. Tasmiṃ samaye sacco hotīti tasmiṃ paccuppannasamaye vijjamāno hoti.",
  "tika-s0105t0:1175_9": "Attapaṭilābhotveva niyyātesīti attapaṭilābhasaddena tathā eva pariyosāpesi, na pana",
  "tika-s0105t0:1175_10": "naṃ “attapaṭilābho”ti saṅkhyaṃ gacchatīti paññattiṃ sarūpato nīharitvā dassesīti",
  "tika-s0105t0:1175_11": "adhippāyo. Rūpādayo cettha dhammāti rūpavedanādayo eva ettha loke sabhāvadhammā.",
  "tika-s0105t0:1175_12": "Nāmamattametanti rūpādike pañcakkhandhe upādāya nāmapaññattimattametaṃ “attapaṭilābho”ti.",
  "tika-s0105t0:1175_13": "Evarūpā vohārāti “oḷāriko attapaṭilābho”tiādivohārā. Nāmapaññattivasenāti nāmabhūtapaññattimattavasena.",
  "tika-s0105t0:1175_14": "“Attapaṭilābho’ti saṅkhyaṃ gacchatī”ti niyyātanatthaṃ.",
  "tika-s0105t0:1176_0": "438. Evañca pana vatvāti rūpādike upādāya paññattimattametaṃ attapaṭilābhoti imamatthaṃ",
  "tika-s0105t0:1176_1": "“yasmiṃ citta samaye”tiādinā vatvā. Paṭipucchitvāti yathā pare puccheyyuṃ, tathā",
  "tika-s0105t0:1176_2": "kālavibhāgato paṭipadāni pucchitvā. Vinayanatthanti yathāpucchitassa atthassa ñāpanavasena",
  "tika-s0105t0:1176_3": "vinayanatthāya. Ye te atītā dhammāti atītasamaye atītattapaṭilābhassa upādānabhūtā",
  "tika-s0105t0:1176_4": "rūpādayo dhammā. Te etarahi natthi niruddhattā. Tato eva “ahesu”nti saṅkhyaṃ gatā.",
  "tika-s0105t0:1176_5": "Tasmāti upādānassa atītasmiṃyeva samaye labbhanato. Sopīti tadupādāno me attapaṭilābhopi.",
  "tika-s0105t0:1176_6": "Tasmiṃyeva samayeti atīte eva samaye. Sacco ahosīti bhūto vijjamāno viya ahosi. Anāgatapaccuppannānanti",
  "tika-s0105t0:1176_7": "anāgatānañcevapaccuppannānañca rūpādidhammānaṃ upādānabhūtānaṃ. Tadā abhāvāti tasmiṃ",
  "tika-s0105t0:1176_8": "atītasamaye abhāvā avijjamānattā. Tadupādānabhūto anāgato, paccuppanno ca attapaṭilābho",
  "tika-s0105t0:1176_9": "tasmiṃ atīta samaye mogho tuccho musā natthīti attho. Atthatoti paññattiatthato.",
  "tika-s0105t0:1176_10": "Nāmamattamevāti samaññāmattameva. Paramatthato anupalabbhamānattā attapaṭilābhaṃ paṭijānāti.",
  "tika-s0105t0:1177_0": "“Eseva nayo”ti iminā ye te anāgatā dhammā, te etarahi natthi, “bhavissantī”ti pana",
  "tika-s0105t0:1177_1": "saṅkhyaṃ gatā, tasmā sopi me attapaṭilābho tasmiṃyeva samaye sacco bhavissati. Atītapaccuppannānaṃ",
  "tika-s0105t0:1177_2": "pana dhammānaṃ tadā abhāvā tasmiṃ samaye “mogho atīto, mogho paccuppanno”ti evaṃ",
  "tika-s0105t0:1177_3": "atthato nāmamattameva attapaṭilābhaṃ paṭijānāti. Ye ime paccuppannā dhammā, te etarahi",
  "tika-s0105t0:1177_4": "“atthī”ti saṅkhyaṃ gatā, tasmā yvāyaṃ me attapaṭilābho, so idāni sacco hoti. Atītānāgatānaṃ",
  "tika-s0105t0:1177_5": "pana dhammānaṃ adhunā abhāvā etarahi “mogho atīto, mogho anāgato”ti evaṃ atthato",
  "tika-s0105t0:1177_6": "nāmamattameva attapaṭilābhaṃ paṭijānātīti imamatthaṃ atidisati.",
  "tika-s0105t0:1178_0": "439-443. Saṃsanditunti samānetuṃ. Gavāti gāvito. Tatthāti khīrādīsu pañcagorasesu.",
  "tika-s0105t0:1178_1": "Yasmiṃ samaye khīraṃ hotīti yasmiṃ kāle bhūtupādāyasaññitaṃ upādānavisesaṃ upādāya",
  "tika-s0105t0:1178_2": "khīrapaññatti hoti. Na tasmiṃ…pe… gacchati khīrapaññattiupādānassa bhūtupādāyarūpassa",
  "tika-s0105t0:1178_3": "dadhiādipaññattiyā anupādānato. Paṭiniyatavatthukā hi etā lokasamaññā. Tenāha “ye",
  "tika-s0105t0:1178_4": "dhamme upādāyā”tiādi. Saṅkhāyati kathīyati etāyāti saṅkhā. Attaṃ nīharitvā uccanti",
  "tika-s0105t0:1178_5": "vadanti etāyāti nirutti. Taṃ tadatthaṃ namanti sattā etenāti nāmaṃ, tathā voharanti",
  "tika-s0105t0:1178_6": "etenāti vohāro, paññattiyeva. “Yasmiṃ samaye”tiādinā khīre vuttanayaṃ dadhiādīsupi",
  "tika-s0105t0:1178_7": "“esa nayo sabbatthā”ti atidisati.",
  "tika-s0105t0:1179_0": "Samanujānanamattakānīti “idaṃ khīraṃ, idaṃ dadhī”tiādinā tādisesu bhūtupādāyarūpavisesesu",
  "tika-s0105t0:1179_1": "loke paramparāgataṃ paññattiṃ appaṭikkhipitvā samanujānanaṃ viya paccayavisesavisiṭṭhaṃ",
  "tika-s0105t0:1179_2": "rūpādikhandhasamūhaṃ upādāya “oḷāriko attapaṭilābho”ti ca “manomayo attapaṭilābho”ti",
  "tika-s0105t0:1179_3": "ca “arūpo attapaṭilābho”ti ca tathā tathā samanujānanamattakāni, na ca tabbinimutto",
  "tika-s0105t0:1179_4": "upādānato añño koci paramatthato atthīti vuttaṃ hoti. Niruttimattakānīti saddaniruttiyā",
  "tika-s0105t0:1179_5": "gahaṇūpāyamattakāni. “Satto phasso”tiādinā hi saddaggahaṇuttarakālaṃ tadanuviddhapaṇṇattiggahaṇamukheneva",
  "tika-s0105t0:1179_6": "tadatthāvabodho. Tathā cāhu –",
  "tika-s0105t0:1180": "“Paṭhamaṃ saddaṃ sotena, tītaṃ dutiyacetasā;",
  "tika-s0105t0:1181": "Nāmaṃ tatiyacittena, atthaṃ catutthacetasā”ti. (maṇisāramañjusāṭīkāyaṃ paccayasaṅgahavibhāgepi);",
  "tika-s0105t0:1182_0": "Vacanapathamattakānīti tasseva vevacanaṃ. Niruttiyeva hi aññesampi diṭṭhānugatimāpajjantānaṃ",
  "tika-s0105t0:1182_1": "kāraṇaṭṭhena vacanapatho. Vohāramattakānīti tathā tathā vohāramattakāni. Nāmapaṇṇattimattakānīti",
  "tika-s0105t0:1182_2": "tasseva pariyāyo, taṃtaṃnāmapaññāpanamattakānīti attho. Sabbametanti “attapaṭilābho”ti",
  "tika-s0105t0:1182_3": "vā “satto”ti vā “poso”ti vā sabbametaṃ vohāramattakaṃ. Kasmāti ce, paramatthato anupalabbhanatoti",
  "tika-s0105t0:1182_4": "dassetuṃ “yasmā”tiādi vuttaṃ. Suññoti paramatthato vivitto.",
  "tika-s0105t0:1183_0": "Yajjevaṃ kasmā cesā buddhehipi vuccatīti codanaṃ sodhento “buddhānaṃ panā”tiādimāha.",
  "tika-s0105t0:1183_1": "Sammutiyā vohārassa kathanaṃ sammutikathā. Paramatthassa sabhāvadhammassa kathanaṃ",
  "tika-s0105t0:1183_2": "paramatthakathā. Paramatthasannissitakathābhāvato aniccādikathāpi “paramatthakathā”ti",
  "tika-s0105t0:1183_3": "vuttā. Paramatthadhammoyeva hi “anicco, dukkho”ti ca vuccati, na sammutidhammo.",
  "tika-s0105t0:1184": "“Aniccā sabbe saṅkhārā, dukkhānattā ca saṅkhatā;",
  "tika-s0105t0:1185": "Nibbānañceva paññatti, anattā iti nicchayā” ti. –",
  "tika-s0105t0:1186_0": "Vacanato panesa “anattā”ti vuccati, khandhādipaññatti pana tajjāpaññatti viya paramatthasannissayā,",
  "tika-s0105t0:1186_1": "āsannatarā ca, puggalapaññattiādayo viya na dūre, tasmā khandhādikathāpi “paramatthakathā”ti",
  "tika-s0105t0:1186_2": "vuttā, khandhādisīsena vā tadupādānasabhāvadhammā eva gahitāti daṭṭhabbaṃ. Nanu ca",
  "tika-s0105t0:1186_3": "sabhāvadhammāpi sammutimukheneva desanamārohanti, na paramatthamukhena, tasmā sabbāpi",
  "tika-s0105t0:1186_4": "desanā sammutikathāva siyāti? Nayidamevaṃ kathetabbadhammavibhāgena kathāvibhāgassa",
  "tika-s0105t0:1186_5": "adhippetattā, na ca saddo kenaci pavattinimittena vinā atthaṃ pakāsetīti.",
  "tika-s0105t0:1187_0": "Kasmā cevaṃ dubbidhā buddhānaṃ kathā pavattatīti anuyogaṃ kāraṇavibhāvanena pariharituṃ",
  "tika-s0105t0:1187_1": "“tattha yo”tiādi vuttaṃ. Atthaṃ vijānituṃ catusaccaṃ paṭivijjhituṃ vaṭṭato niyyātuṃ",
  "tika-s0105t0:1187_2": "arahattasaṅkhātaṃ jayaggāhaṃ gahetuṃ sakkoti. Yasmā paramatthakathāya eva saccasampaṭivedho,",
  "tika-s0105t0:1187_3": "ariyasaccakathā ca sikhāppattā desanā, tasmā vineyyapuggalavasena ādito sammutikathaṃ",
  "tika-s0105t0:1187_4": "kathentopi bhagavā parato paramatthakathaṃyeva kathetīti āha “tassā”tiādi. “Āditova",
  "tika-s0105t0:1187_5": "sammutikathaṃ kathetī”ti hi vadanto parato paramatthakathampi kathetīti dīpeti, itarattha",
  "tika-s0105t0:1187_6": "pana “āditova kathetī”ti avadanto sabbatthapīti. “Tathā”tiādinā kathādvayakathane",
  "tika-s0105t0:1187_7": "pariyāyantaraṃ vibhāveti. Bodhetvāti veneyyajjhāsayānurūpaṃ tathā tathā desetabbamatthaṃ",
  "tika-s0105t0:1187_8": "jānāpetvā, iminā pana imamatthaṃ dasseti – katthaci sammutikathāpubbikā paramatthakathā",
  "tika-s0105t0:1187_9": "hoti puggalajjhāsayavasena, katthaci paramatthakathāpubbikā sammutikathā, iti vineyyadammakusalassa",
  "tika-s0105t0:1187_10": "satthu veneyyajjhāsayavasena tathā tathā desanā pavattatīti. Sabbattha pana bhagavā",
  "tika-s0105t0:1187_11": "dhammataṃ avijahanto eva sammutimanuvattati, sammutiṃ apariccajantoyeva dhammataṃ",
  "tika-s0105t0:1187_12": "vibhāveti, naṃ tattha abhinivesātidhāvanāni. Vuttañhetaṃ bhagavatā “janapadaniruttiṃ",
  "tika-s0105t0:1187_13": "nābhiniviseyya, samaññaṃ nātidhāveyyā”ti.",
  "tika-s0105t0:1188_0": "Paṭhamaṃ sammutikathākathanaṃ pana veneyyavasena yebhuyyena buddhānamāciṇṇanti taṃ",
  "tika-s0105t0:1188_1": "kāraṇena saddhiṃ dassento “pakatiyā panā”tiādimāha. Lūkhākārāti veneyyānamanabhisambujjhanavasena",
  "tika-s0105t0:1188_2": "lūkhasadisā. Nanu ca sammuti nāma paramatthato avijjamānattā abhūtā, taṃ kathaṃ buddhā",
  "tika-s0105t0:1188_3": "kathentīti vuttaṃ “sammutikathaṃ kathentāpī”tiādi. Saccamevāti tathameva. Sabhāvamevāti",
  "tika-s0105t0:1188_4": "sammutibhāvena taṃsabhāvameva. Tenāha “amusāvā”ti. Paramatthassa pana saccādibhāve",
  "tika-s0105t0:1188_5": "vattabbameva natthi.",
  "tika-s0105t0:1189_0": "Ko panimesaṃ sammutiparamatthadhammānaṃ visesoti? Yasmiṃ bhinne, buddhiyā vā avayavavinibbhoge",
  "tika-s0105t0:1189_1": "kate na taṃsaññā, so ghaṭapaṭādippabhedo sammuti, tabbipariyāyato paramattho. Na",
  "tika-s0105t0:1189_2": "hi kakkhaḷaphusanādisabhāve ayaṃ nayo labbhati. Evaṃ santepi vuttanayena sammuti",
  "tika-s0105t0:1189_3": "ca saccasabhāvā evāti āha “duve saccāni akkhāsī”tiādi. Tattha duve saccāni akkhāsīti",
  "tika-s0105t0:1189_4": "nānādesabhāsākusalo tiṇṇaṃ vedānamatthasaṃvaṇṇanako ācariyo viya nānāvidhasammutiparamatthakusalo",
  "tika-s0105t0:1189_5": "bhagavā veneyyajjhāsayānurūpaṃ duveyeva saccāni akkhāsīti attho. Taṃ sarūpato, parimāṇato",
  "tika-s0105t0:1189_6": "ca dasseti “sammutiṃ paramatthañca, tatiyaṃ nūpalabbhatī”ti iminā. Vadataṃ varoti",
  "tika-s0105t0:1189_7": "sabbesaṃ vadantānaṃ varo. Lokasaṅketamattasiddhā sammuti. Paramo uttamo aviparīto",
  "tika-s0105t0:1189_8": "yathābhūtasabhāvo paramattho.",
  "tika-s0105t0:1190_0": "Idāni nesaṃ saccasabhāvaṃ saha kāraṇena dassetuṃ “saṅketavacana”nti gāthā vuttā.",
  "tika-s0105t0:1190_1": "Yasmā lokasammutikāraṇaṃ, tasmā saṅketavacanaṃ saccaṃ, yasmā ca dhammānaṃ bhūtalakkhaṇaṃ,",
  "tika-s0105t0:1190_2": "tasmā paramatthavacanaṃ saccanti yojanā. Lokasammutikāraṇanti hi saṅketavacanassa",
  "tika-s0105t0:1190_3": "saccabhāve kāraṇadassanaṃ, lokasiddhā sammuti saṅketavacanassa avisaṃvādanatāya kāraṇanti",
  "tika-s0105t0:1190_4": "attho, visaṃvādanābhāvato saṅketavacanaṃ saccanti vuttaṃ hoti. Dhammānaṃ bhūtalakkhaṇanti",
  "tika-s0105t0:1190_5": "ca paramatthavacanassa saccabhāve kāraṇadassanaṃ. Sabhāvadhammānaṃ yo bhūto aviparīto",
  "tika-s0105t0:1190_6": "sabhāvo, tassa lakkhaṇaṃ aṅganaṃ ñāpananti attho, yāthāvato avisaṃvādanavasena pavattanato",
  "tika-s0105t0:1190_7": "paramatthavacanaṃ saccanti adhippāyo. Anaṅgaṇasuttaṭīkāyaṃ pana ācariyeneva nissakkavacanena",
  "tika-s0105t0:1190_8": "padamulliṅgetvā “lokasammutikāraṇāti lokasamaññaṃ nissāya pavattanato. Dhammānanti",
  "tika-s0105t0:1190_9": "sabhāvadhammānaṃ. Bhūtakāraṇāti yathābhūtasabhāvaṃ nissāya pavattanato”ti vuttaṃ.",
  "tika-s0105t0:1191": "Aññattha pana –",
  "tika-s0105t0:1192": "“Tasmā voharakusalassa, lokanāthassa satthuno;",
  "tika-s0105t0:1193": "Sammutiṃ voharantassa, musāvādo na jāyatī”ti. –",
  "tika-s0105t0:1194_0": "Ayampi guṇaparidīpanī gāthā dissati. Tattha tasmāti saccassa duvidhattā, saṅketavacanassa",
  "tika-s0105t0:1194_1": "vā saccabhāvato. Sammutiṃ voharantassāti “puggalo satto”tiādinā lokasamaññaṃ kathentassa",
  "tika-s0105t0:1194_2": "musāvādo nāma na jāyatīti attho. Apica “aṭṭhahi kāraṇehi bhagavā puggala kathaṃ katheti",
  "tika-s0105t0:1194_3": "hirottappadīpanatthaṃ, kammassakatādīpanatthaṃ, paccattapurisakāradīpanatthaṃ, ānantariyadīpanatthaṃ,",
  "tika-s0105t0:1194_4": "brahmavihāradīpanatthaṃ, pubbenivāsadīpanatthaṃ, dakkhiṇāvisuddhidīpanatthaṃ, lokasammutiyā",
  "tika-s0105t0:1194_5": "appahānatthañcā”tiādinā tattha tattha vuttakāraṇampi āharitvā idha vattabbaṃ.",
  "tika-s0105t0:1195_0": "Yadi tathāgato paramatthasaccaṃ sammadeva abhisambujjhitvā ṭhitopi lokasamaññābhūtaṃ",
  "tika-s0105t0:1195_1": "sammutisaccaṃ gahetvāva vadati, evañcettha ko lokiyamahājanehi visesoti vuttaṃ “yāhī”tiādi,",
  "tika-s0105t0:1195_2": "ayaṃ pāḷiyaṃ sambandho. Idaṃ vuttaṃ hoti – lokiyamahājano appahīnaparāmāsattā “etaṃ",
  "tika-s0105t0:1195_3": "mamā”tiādinā parāmasanto voharati. Tathāgato pana sabbaso pahīnaparāmāsattā aparāmasantova",
  "tika-s0105t0:1195_4": "yasmā lokasamaññāhi vinā lokiyo attho lokena dubbiññeyyo, tasmā tāhi taṃ voharati.",
  "tika-s0105t0:1195_5": "Tathā voharanto ca attano desanāvilāsena veneyyasatte paramatthasacce patiṭṭhāpetīti.",
  "tika-s0105t0:1195_6": "Desanaṃ vinivaṭṭetvāti heṭṭhā vuttāya diṭṭhābhinivesapaṭisaññuttāya vaṭṭakathāya",
  "tika-s0105t0:1195_7": "vinivattetvā vivecetvā. Arahattanikūṭena niṭṭhāpesīti “aparāmasa”nti iminā padena",
  "tika-s0105t0:1195_8": "taṇhāmānaparāmāsappahānakittanena tappahāyakaarahattasaṅkhātanikūṭena desanaṃ pariyosāpesi.",
  "tika-s0105t0:1195_9": "Yaṃ panettha atthato na vibhattaṃ, taṃ suviññeyyameva.",
  "tika-s0105t0:1196_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1196_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā poṭṭhapādasuttavaṇṇanāya līnatthapakāsanā.",
  "tika-s0105t0:1197": "Poṭṭhapādasuttavaṇṇanā niṭṭhitā.",
  "tika-s0105t0:1198": "10. Subhasuttavaṇṇanā",
  "tika-s0105t0:1199": "Subhamāṇavakavatthuvaṇṇanā",
  "tika-s0105t0:1200_0": "444. Evaṃ poṭṭhapādasuttaṃ saṃvaṇṇetvā idāni subhasuttaṃ saṃvaṇṇento yathānupubbaṃ",
  "tika-s0105t0:1200_1": "saṃvaṇṇanokāsassa pattabhāvaṃ vibhāvetuṃ, poṭṭhapādasuttassānantaraṃ saṅgītassa suttassa",
  "tika-s0105t0:1200_2": "subhasuttabhāvaṃ vā pakāsetuṃ “evaṃ me sutaṃ…pe… sāvatthiyanti subhasutta”nti āha.",
  "tika-s0105t0:1200_3": "Anunāsikalopena “acira parinibbute”ti vuttanti dasseti “aciraṃ parinibbute”ti iminā",
  "tika-s0105t0:1200_4": "yathā poṭṭhapādasutte “appāṭihīraka taṃ bhāsitaṃ sampajjatī”ti, aciraṃ parinibbutassa",
  "tika-s0105t0:1200_5": "assāti vā aciraparinibbuto yathā “acirapakkanto, māsajāto”ti. Atthamattaṃ pana dassetuṃ",
  "tika-s0105t0:1200_6": "evaṃ vuttaṃ. Aciraparinibbuteti ca satthu parinibbutabhāvassa cirakālatāpaṭikkhepena",
  "tika-s0105t0:1200_7": "āsannatāmattaṃ dassitaṃ, kālaparicchedo pana na dassitoti taṃ dassento “parinibbānato”tiādimāha.",
  "tika-s0105t0:1200_8": "Visākhapuṇṇamito uddhaṃ yāva jeṭṭhapuṇṇamī, tāva kālaṃ sandhāya “māsamatte”ti vuttaṃ.",
  "tika-s0105t0:1200_9": "Mattasaddena pana tassa kālassa kiñci asampuṇṇataṃ joteti. Tudisaññito gāmo nivāso",
  "tika-s0105t0:1200_10": "etassāti todeyyo. Taṃ panesa yasmā soṇadaṇḍo viya campaṃ, kūṭadanto viya ca khāṇumataṃ",
  "tika-s0105t0:1200_11": "ajjhāvasati, tasmā vuttaṃ “tassa adhipatittā”ti, issarabhāvatoti attho. Ayampi hi",
  "tika-s0105t0:1200_12": "rañño pasenadikosalassa purohitabrāhmaṇo. Puttampi āhāti subhaṃ māṇavampi ovadanto āha.",
  "tika-s0105t0:1201_0": "Añjanānanti akkhiañjanatthāya ghaṃsitaañjanānaṃ. Vammikānanti kimisamāhaṭavammikānaṃ",
  "tika-s0105t0:1201_1": "sañcayaṃ disvāti sambandho. Madhūnanti makkhikamadhūnaṃ. Samāhāranti makarandasannicayaṃ.",
  "tika-s0105t0:1201_2": "Paṇḍito gharamāvaseti yasmā appatarappatarepi gayhamāne bhogā khīyanti, appatarappatarepi",
  "tika-s0105t0:1201_3": "ca sañciyamāne vaḍḍhanti, tasmā yathāvuttamupamattayaṃ paññāya disvā viññujātiko",
  "tika-s0105t0:1201_4": "kiñcipi vayamakatvā āyameva uppādento gharevase gharāvāsamanutiṭṭheyyāti lobhādesitapaṭipattiṃ upadisati.",
  "tika-s0105t0:1202_0": "Adānameva sikkhāpetvā sikkhāpanahetu lobhābhibhūtatāya tasmiṃyeva ghare sunakho hutvā",
  "tika-s0105t0:1202_1": "nibbatti. Lobhavasikassa hi duggati pāṭikaṅkhā, “janavasabho nāma yakkho hutvā nibbattī”ti",
  "tika-s0105t0:1202_2": "ettha vuttanayena attho veditabbo. Pubbaparicayena ativiya piyāyati. Vuttañhi “pubbeva",
  "tika-s0105t0:1202_3": "sannivāsenā”tiādi. Nikkhanteti kenacideva karaṇīyena bahi niggate. Subhaṃ māṇavaṃ",
  "tika-s0105t0:1202_4": "anuggaṇhitukāmo ekakova bhagavā piṇḍāya pāvisi. Bhukkāranti “bhu bhū”ti sunakhasaddakaraṇaṃ.",
  "tika-s0105t0:1202_5": "“Bho bho”ti brāhmaṇasamudācārena paribhavitvā paribhavanahetu. “Bhovādi nāma so hoti,",
  "tika-s0105t0:1202_6": "sace hoti sakiñcano”ti hi vuttaṃ. Nanu ca heṭṭhā “adānameva sikkhāpetvā sunakho hutvā",
  "tika-s0105t0:1202_7": "nibbatto”ti āha, kasmā panettha “pubbepi maṃ ‘bho bho’ti paribhavitvā sunakho jāto”ti",
  "tika-s0105t0:1202_8": "vadatīti? Tathā nibbattiyā tadubhayasādhāraṇaphalattā. Ānisaṃsaphalañhi sādhāraṇakammenapi",
  "tika-s0105t0:1202_9": "jātaṃ, na vipākaphalaṃ viya ekakammenevāti daṭṭhabbaṃ. Avīciṃ gamissasi katokāsassa",
  "tika-s0105t0:1202_10": "kammassa paṭibāhitumasakkuṇeyyabhāvato. “Jānāti maṃ samaṇo gotamo”ti vippaṭisārī",
  "tika-s0105t0:1202_11": "hutvā. Uddhanantareti cullikantare. Nanti sunakhaṃ.",
  "tika-s0105t0:1203_0": "Taṃ pavattinti bhagavatā yathāvuttakāraṇaṃ. Brāhmaṇacārittassa aparihāpitataṃ sandhāya,",
  "tika-s0105t0:1203_1": "tathā pitaraṃ ukkaṃsento “brahmaloke nibbatto”ti āha. Mukhāruḷhanti sayaṃpaṭibhānavasena",
  "tika-s0105t0:1203_2": "mukhamāruḷhaṃ. Taṃ pavattiṃ pucchīti “sutametaṃ bho gotama mayhaṃ pitā sunakho hutvā",
  "tika-s0105t0:1203_3": "nibbatto”ti tumhehi vuttaṃ, “kimidaṃ saccaṃ vā asaccaṃ vā”ti pucchi. Tatheva vatvāti",
  "tika-s0105t0:1203_4": "yathā pubbe sunakhassa vuttaṃ, tatheva vatvā. Avisaṃvādanatthanti saccāpanatthaṃ,",
  "tika-s0105t0:1203_5": "“todeyyabrāhmaṇo sunakho hutvā nibbatto”ti vacanassa avisaṃvādanena attano avisaṃvādibhāvadassanatthanti",
  "tika-s0105t0:1203_6": "vuttaṃ hoti. Appodakanti appakena udakena sampāditaṃ. Madhupāyāsanti sādurasaṃ, madhuyojitaṃ",
  "tika-s0105t0:1203_7": "vā pāyāsaṃ. Tathā akāsi, yathā bhagavatā vuttaṃ. “Sabbaṃ dassesīti buddhānubhāvena",
  "tika-s0105t0:1203_8": "so sunakho taṃ sabbaṃ netvā dassesi, na jātissaratāya. Bhagavantaṃ disvā bhukkaraṇaṃ",
  "tika-s0105t0:1203_9": "pana purimajātisiddhavāsanāvasenā”ti evaṃ ācariyena vuttaṃ. Uparipaṇṇāsake pana cūḷakammavibhaṅgasuttaṭṭhakathāyaṃ",
  "tika-s0105t0:1203_10": "“sunakho ‘ñātomhi iminā’ti roditvā ‘huṃ hu’nti karonto dhananidhānaṭṭhānaṃ gantvā",
  "tika-s0105t0:1203_11": "pādena pathaviṃ khaṇitvā saññaṃ adāsī”ti jātissarākāramāha, vīmaṃsitvā gahetabbaṃ.",
  "tika-s0105t0:1204_0": "“Bhavapaṭicchannaṃ nāma evarūpaṃ sunakhapaṭisandhiantaraṃ pākaṭaṃ samaṇassa gotamassa,",
  "tika-s0105t0:1204_1": "addhā esa sabbaññū”ti bhagavati pasannacitto. Aṅgavijjāpāṭhako kiresa. Tenassa etadahosi",
  "tika-s0105t0:1204_2": "“imaṃ dhammapaṇṇākāraṃ katvā samaṇaṃ gotamaṃ pañhaṃ pucchissāmī”ti, tato so cuddasa",
  "tika-s0105t0:1204_3": "pañhe abhisaṅkharitvā bhagavantaṃ pucchi. Tena vuttaṃ “cuddasa pañhe pucchitvā”ti.",
  "tika-s0105t0:1204_4": "Tattha cuddasa pañheti “dissanti hi bho gotama manussā appāyukā, dissanti dīghāyukā.",
  "tika-s0105t0:1204_5": "Dissanti bavhābādhā, appābādhā. Dubbaṇṇā, vaṇṇavanto. Appesakkhā, mahesakkhā. Appabhogā,",
  "tika-s0105t0:1204_6": "mahābhogā. Nīcakulīnā, uccākulīnā. Dissanti duppaññā, dissanti paññavanto. Ko nu",
  "tika-s0105t0:1204_7": "kho bho gotama hetu ko paccayo, yena manussānaṃyeva sataṃ manussabhūtānaṃ dissanti",
  "tika-s0105t0:1204_8": "hīnapaṇītatā”ti ime cūḷakammavibhaṅgasutte āgate cuddasa pañhe. “Kammassakā māṇava",
  "tika-s0105t0:1204_9": "sattā kammadāyādā”tiādinā saṅkhepato, vitthārato ca vissajjanapariyosāne bhagavantaṃ",
  "tika-s0105t0:1204_10": "saraṇaṃ gato. Aṅgasubhatāya “subho” tissa nāmaṃ. Māṇavoti pana mahallakakālepi taruṇavohārena",
  "tika-s0105t0:1204_11": "naṃ voharati. Attano bhogagāmatoti tudigāmato āgantvā taṅkhaṇikaṃ vasati. Teneva",
  "tika-s0105t0:1204_12": "pāḷiyaṃ “kenacideva karaṇīyenā”ti vuttaṃ.",
  "tika-s0105t0:1205_0": "445. “Ekā ca me kaṅkhā atthī”ti iminā upari pucchiyamānassa pañhassa pageva tena",
  "tika-s0105t0:1205_1": "abhisaṅkhatabhāvaṃ dasseti. Māṇavakanti khuddakamāṇavaṃ “ekaputtako, piyaputtako”tiādīsu",
  "tika-s0105t0:1205_2": "viya ka-saddassa khuddakatthe pavattanato. Visabhāgavedanāti dukkhavedanā. Sā hi",
  "tika-s0105t0:1205_3": "kusalakammanibbatte attabhāve uppajjanakasukhavedanāpaṭipakkhabhāvato “visabhāgavedanā”ti",
  "tika-s0105t0:1205_4": "ca kāyaṃ gāḷhā hutvā bādhanato pīḷanato “ābādho”ti ca vuccati. Kīdisā pana sāti āha",
  "tika-s0105t0:1205_5": "“yā ekadese”tiādi. Ekadese uppajjitvāti sarīrekadese uṭṭhahitvāpi aparivattibhāvakaraṇato",
  "tika-s0105t0:1205_6": "ayapaṭṭena ābandhitvā viya gaṇhāti, iminā balavarogo ābādho nāmāti dasseti. Kicchajīvitakaroti",
  "tika-s0105t0:1205_7": "asukhajīvitāvaho, iminā dubbalo appamattako rogo ātaṅko nāmāti dasseti. Uṭṭhānanti",
  "tika-s0105t0:1205_8": "sayananisajjādito uṭṭhahanaṃ, tena yathā tathā aparāparaṃ sarīrassa parivattanaṃ",
  "tika-s0105t0:1205_9": "vadati. Garukanti bhāriyaṃ akiccasiddhikaṃ. Gilānasseva kāye balaṃ na hotīti sambandho.",
  "tika-s0105t0:1205_10": "Lahuṭṭhānena cettha gelaññābhāvo pucchito. Heṭṭhā catūhi padehi aphāsuvihārābhāvaṃ",
  "tika-s0105t0:1205_11": "pucchitvāpi idāni puna phāsuvihārabhāvaṃ pucchati, tena saviseso ettha phāsuvihāro",
  "tika-s0105t0:1205_12": "pucchitoti viññāyati. Asatipi hi atisayatthajotane sadde atthāpattito atisayattho",
  "tika-s0105t0:1205_13": "labbhateva yathā “abhirūpassa kaññā dātabbā”ti. Tenāha “gamanaṭṭhānā”tiādi. Purimaṃ",
  "tika-s0105t0:1205_14": "āṇāpanavacanaṃ, idaṃ pana pucchitabbākāradassananti ayamimesaṃ visesoti dasseti “athassā”tiādinā.",
  "tika-s0105t0:1206_0": "447. Kālo nāma upasaṅkamanassa yuttapattakālo, samayo nāma tasseva paccayasāmaggī,",
  "tika-s0105t0:1206_1": "atthato panesa tajjaṃ sarīrabalañceva tappaccayaparissayābhāvo ca. Upādānaṃ nāma",
  "tika-s0105t0:1206_2": "ñāṇena tesaṃ gahaṇaṃ sallakkhaṇanti āha “paññāyā”tiādi. “Sve gamanakālo bhavissatī”ti",
  "tika-s0105t0:1206_3": "iminā kālaṃ, “kāye”tiādinā samayañca sarūpato dasseti. Pharissatīti pharaṇavasena ṭhassati.",
  "tika-s0105t0:1207_0": "448. Cetiyaraṭṭheti cetiraṭṭhe. Ya-kārena hi padaṃ vaḍḍhetvā evaṃ vuttaṃ. “Cetiraṭṭhato",
  "tika-s0105t0:1207_1": "aññaṃ visuṃyevekaṃ raṭṭha”ntipi vadanti. “Yasmā maraṇaṃ nāma tādisānaṃ dasabalānaṃ",
  "tika-s0105t0:1207_2": "rogavaseneva hoti, tasmā yena rogena taṃ jātaṃ, tassa sarūpapucchā, kāraṇapucchā,",
  "tika-s0105t0:1207_3": "maraṇahetukacittasantāpapucchā, tassa ca santāpassa sabbalokasādhāraṇatā, tathā maraṇassa",
  "tika-s0105t0:1207_4": "ca appaṭikaraṇatā”ti evamādinā maraṇapaṭisaññuttaṃ sammodanīyaṃ kathaṃ kathesīti",
  "tika-s0105t0:1207_5": "dassetuṃ “bho ānandā”tiādi vuttaṃ. “Ko nāmā”tiādinā hi rogaṃ pucchati, “kiṃ bhagavā",
  "tika-s0105t0:1207_6": "paribhuñjī”ti iminā kāraṇaṃ, “apicā”tiādinā cittasantāpaṃ, “satthā nāmā”tiādinā tassa",
  "tika-s0105t0:1207_7": "sabbalokasādhāraṇataṃ, “ekā dānī”tiādinā maraṇassa appaṭikaraṇataṃ dassetīti daṭṭhabbaṃ.",
  "tika-s0105t0:1207_8": "Mahājānīti mahāhāni. Yatrāti yena kāraṇena parinibbuto, tena ko dāni añño maraṇā",
  "tika-s0105t0:1207_9": "muccissatītiādinā yojetabbaṃ. Idānīti ca attano manasikāraṃ pati vohāramattena vuttaṃ.",
  "tika-s0105t0:1207_10": "Lajjissatīti lajjā viya bhavissati, vijjissatīti attho. Pītabhesajjānurūpaṃ āhārabhojanaṃ",
  "tika-s0105t0:1207_11": "porāṇāciṇṇanti āha “pīta…pe… datvā”ti.",
  "tika-s0105t0:1208_0": "Hutvāti pāṭhaseso santikāvacarabhāvassa visesanato. Māro pāpimā viya na randhagavesī,",
  "tika-s0105t0:1208_1": "uttaramāṇavo viya ca na vīmaṃsanādhippāyo, api tu khalu upaṭṭhāko hutvā santikāvacaroti",
  "tika-s0105t0:1208_2": "hi viseseti. Na randhagavesīti na chiddagavesī. Yesu dhammesūti vimokkhupāyesu niyyānikadhammesu.",
  "tika-s0105t0:1208_3": "Dharantīti adhunā tiṭṭhanti, pavattantīti attho.",
  "tika-s0105t0:1209_0": "449. Atthato payuttatāya saddapayogassa saddapabandhalakkhaṇāni tīṇi piṭakāni tadatthabhūtehi",
  "tika-s0105t0:1209_1": "sīlādīhi tīhi dhammakkhandhehi saṅgayhantīti vuttaṃ “tīṇi piṭakāni tīhi khandhehi",
  "tika-s0105t0:1209_2": "saṅgahetvā”ti. Saṅkhittena kathitanti “tiṇṇaṃ kho māṇava khandhāna”nti evaṃ gaṇanato,",
  "tika-s0105t0:1209_3": "sāmaññato ca saṅkhepeneva kathitaṃ. “Katamesaṃ tiṇṇa”nti ayaṃ adiṭṭhajotanāpucchāyeva,",
  "tika-s0105t0:1209_4": "na kathetukamyatāpucchā. Māṇavasseva hi ayaṃ pucchā, na therassāti āha “māṇavo”tiādi.",
  "tika-s0105t0:1209_5": "Aññattha pana īdisesu ṭhānesu kathetukamyatāpucchāyeva dissati, na adiṭṭhajotanāpucchā.",
  "tika-s0105t0:1209_6": "Idha pana aṭṭhakathāyaṃ evaṃ vuttaṃ, tadetaṃ aṭṭhakathāpamāṇato paccetabbaṃ. Tadā",
  "tika-s0105t0:1209_7": "pavattamānañhi paccakkhaṃ katvā aṭṭhakathampi saṅgahamāropiṃsu. Kathetukamyatāpucchābhāve",
  "tika-s0105t0:1209_8": "panassa therasseva vacanatā siyā.",
  "tika-s0105t0:1210": "Sīlakkhandhavaṇṇanā",
  "tika-s0105t0:1211_0": "450-453. Sīlakkhandhassāti ettha padatthavipallāsakārī itisaddo lutto, atthaniddeso",
  "tika-s0105t0:1211_1": "viya saddaniddeso vā, yathāruto ca itisaddo ādyattho, pakārattho vā, tena “ariyassa",
  "tika-s0105t0:1211_2": "samādhikkhandhassa…pe… patiṭṭhapesī”ti ayaṃ pāṭho gahitoti daṭṭhabbaṃ. Tena vuttaṃ",
  "tika-s0105t0:1211_3": "“tesu dassitesū”ti, tesu tīsu khandhesu uddesavasena dassitesūti attho. Bhagavatā",
  "tika-s0105t0:1211_4": "vuttanayenevāti sāmaññaphalādīsu desitanayeneva, tena imassa suttassa buddhabhāsitabhāvaṃ",
  "tika-s0105t0:1211_5": "dassetīti veditabbaṃ. Sāsane na sīlameva sāroti ariyamaggasāre bhagavato sāsane yathādassitaṃ",
  "tika-s0105t0:1211_6": "sīlaṃ sāro eva na hoti sāravato mahato rukkhassa papaṭikaṭṭhānikattā. Aṭṭhānapayutto",
  "tika-s0105t0:1211_7": "hi evasaddo yathāṭhāne na yojetabbo. Yajjevaṃ kasmā tamidha gahitanti āha “kevala”ntiādi.",
  "tika-s0105t0:1211_8": "Jhānādiuttarimanussadhamme adhigantukāmassa adhiṭṭhānamattaṃ tattha appatiṭṭhitassa",
  "tika-s0105t0:1211_9": "tesamasambhavato. Vuttañhi “sīle patiṭṭhāya naro sapañño”tiādi atha vā sāsane na",
  "tika-s0105t0:1211_10": "sīlameva sāroti kāmañcettha sāsane maggaphalasīlasaṅkhātaṃ lokuttarasīlampi sārameva,",
  "tika-s0105t0:1211_11": "tathāpi na sīlakkhandho eva sāro hoti, atha kho samādhikkhandhopi paññākkhandhopi",
  "tika-s0105t0:1211_12": "sāro evāti evampettha yathāpayuttena evasaddena attho veditabbo, purimoyeva panattho",
  "tika-s0105t0:1211_13": "yuttataro. Tathā hi vuttaṃ “ito uttarī”tiādi. Aññampi kattabbanti sesakhandhadvayaṃ.",
  "tika-s0105t0:1212": "Samādhikkhandhavaṇṇanā",
  "tika-s0105t0:1213_0": "454. Kasmā panettha thero samādhikkhandhaṃ puṭṭhopi indriyasaṃvarādike vissajjesi,",
  "tika-s0105t0:1213_1": "nanu evaṃ sante aññaṃ puṭṭho aññaṃ byākaronto ambaṃ puṭṭho labujaṃ byākaronto viya",
  "tika-s0105t0:1213_2": "hotīti īdisī codanā idha anokāsāti dassento “kathañca…pe… ārabhī”ti āha, tenettha",
  "tika-s0105t0:1213_3": "indriyasaṃvarādayopi samādhiupakārakataṃ upādāya samādhikkhandhapakkhikabhāvena uddiṭṭhāti",
  "tika-s0105t0:1213_4": "dasseti. Ye te indriyasaṃvarādayoti sambandho. Rūpāvacaracatutthajjhānadesanānantaraṃ",
  "tika-s0105t0:1213_5": "abhiññādesanāya avasaroti katvā rūpajjhānāneva āgatāni, na arūpajjhānāni. Rūpāvacaracatutthajjhānapādikā",
  "tika-s0105t0:1213_6": "hi saparibhaṇḍā chapi abhiññāyo. Yasmā pana lokiyābhiññāyo ijjhamānā aṭṭhasu samāpattīsu",
  "tika-s0105t0:1213_7": "cuddasavidhena cittaparidamanena vinā na ijjhanti, tasmā abhiññāsu desiyamānāsu arūpajjhānānipi",
  "tika-s0105t0:1213_8": "desitāneva honti nānantarikabhāvato. Tenāha “ānetvā pana dīpetabbānī”ti, vuttanayena",
  "tika-s0105t0:1213_9": "desitāneva katvā saṃvaṇṇakehi pakāsetabbānīti attho. Aṭṭhakathāyaṃ pana “catutthajjhānaṃ",
  "tika-s0105t0:1213_10": "upasampajja viharatī”ti imināva arūpajjhānampi saṅgahitanti dassetuṃ “catutthajjhānena",
  "tika-s0105t0:1213_11": "hī”tiādi vuttaṃ. Catutthajjhānameva hi rūpavirāgabhāvanāvasena pavattaṃ “arūpajjhāna”nti vuccati.",
  "tika-s0105t0:1214_0": "471-480. Na cittekaggatāmattakenevāti ettha heṭṭhā vuttanayānusārena ṭhānāṭhānapayuttassa",
  "tika-s0105t0:1214_1": "evasaddassānurūpamattho veditabbo. Lokiyasamādhikkhandhassa pana adhippetattā “na",
  "tika-s0105t0:1214_2": "cittekaggatā…pe… atthī”ti vuttaṃ. Ariyo samādhikkhandhoti ettha hi ariyasaddo suddhamattapariyāyova,",
  "tika-s0105t0:1214_3": "na lokuttarapariyāyo. Yathā cettha, tathā ariyo sīlakkhandhoti etthāpi. Itoti paññākkhandhato,",
  "tika-s0105t0:1214_4": "so ca ukkaṭṭhato arahattaphalapariyāpanno evāti āha “arahattapariyosāna”ntiādi. Lokiyābhiññāpaṭisambhidāhi",
  "tika-s0105t0:1214_5": "vināpi hi arahatte adhigate “nattheva uttarikaraṇīya”nti sakkā vattuṃ yadatthaṃ bhagavati",
  "tika-s0105t0:1214_6": "brahmacariyaṃ vussati, tassa siddhattā. Idha pana lokiyābhiññāyopi āgatāyeva. Sesamettha suviññeyyaṃ.",
  "tika-s0105t0:1215_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1215_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā subhasuttavaṇṇanāya līnatthapakāsanā.",
  "tika-s0105t0:1216": "Subhasuttavaṇṇanā niṭṭhitā.",
  "tika-s0105t0:1217": "11. Kevaṭṭasuttavaṇṇanā",
  "tika-s0105t0:1218": "Kevaṭṭagahapatiputtavatthuvaṇṇanā",
  "tika-s0105t0:1219_0": "481. Evaṃ subhasuttaṃ saṃvaṇṇetvā idāni kevaṭṭasuttaṃ saṃvaṇṇento yathānupubbaṃ saṃvaṇṇanokāsassa",
  "tika-s0105t0:1219_1": "pattabhāvaṃ vibhāvetuṃ, subhasuttassānantaraṃ saṅgītassa suttassa kevaṭṭasuttabhāvaṃ",
  "tika-s0105t0:1219_2": "vā pakāsetuṃ “evaṃ me sutaṃ…pe… nāḷandāyanti kevaṭṭasutta”nti āha. Pāvārikassāti",
  "tika-s0105t0:1219_3": "evaṃnāmakassa seṭṭhino. Ambavaneti ambarukkhabahule upavane. Taṃ kira so seṭṭhi bhagavato",
  "tika-s0105t0:1219_4": "anucchavikaṃ gandhakuṭiṃ, bhikkhusaṅghassa ca rattiṭṭhānadivāṭṭhānakuṭimaṇḍapādīni",
  "tika-s0105t0:1219_5": "sampādetvā pākāraparikkhittaṃ dvārakoṭṭhakasampannaṃ katvā buddhappamukhassa saṅghassa",
  "tika-s0105t0:1219_6": "niyyātesi, purimavohārena panesa vihāro “pāvārikambavana”ntveva vuccati. “Kevaṭṭo”",
  "tika-s0105t0:1219_7": "tidaṃ nāmamattaṃ. “Kevaṭṭehi saṃrakkhitattā, tesaṃ vā santike sambuddhattā”ti keci.",
  "tika-s0105t0:1219_8": "Gahapatiputtassāti ettha kāmañcesa tadā gahapatiṭṭhāne ṭhito, pitu panassa acirakālakatatāya",
  "tika-s0105t0:1219_9": "purimasamaññāya “gahapatiputto”tveva voharīyati. Tenāha “gahapatimahāsālo”ti, mahāvibhavatāya",
  "tika-s0105t0:1219_10": "mahāsāro gahapatīti attho, ra-kārassa pana la-kāraṃ katvā “mahāsālo”ti vuttaṃ yathā",
  "tika-s0105t0:1219_11": "“palibuddho”ti saddho pasannoti pothujjanikasaddhāvasena ratanattayasaddhāya samannāgato,",
  "tika-s0105t0:1219_12": "tatoyeva ratanattayappasanno. Kammakammaphalasaddhāya vā saddho, ratanattayappasādabahulatāya",
  "tika-s0105t0:1219_13": "pasanno. Saddhādhikattāyevāti tathācintāya hetuvacanaṃ, saddhādhiko hi ummādappatto viya hoti.",
  "tika-s0105t0:1220_0": "Samiddhāti sammadeva iddhā, vibhavasampattiyā vepullappattā sampuṇṇā, ākiṇṇā bahū",
  "tika-s0105t0:1220_1": "manussā etthāti atthaṃ sandhāya “aṃsakūṭenā”tiādi vuttaṃ. “Ehi tvaṃ bhikkhu anvaddhamāsaṃ,",
  "tika-s0105t0:1220_2": "anumāsaṃ, anusaṃvaccharaṃ vā manussānaṃ pasādāya iddhipāṭihāriyaṃ karohī”ti ekassa",
  "tika-s0105t0:1220_3": "bhikkhuno āṇāpanameva samādisanaṃ, taṃ pana tasmiṃ ṭhāne ṭhapanaṃ nāmāti āha “ṭhānantare",
  "tika-s0105t0:1220_4": "ṭhapetū”ti. Uttarimanussānanti pakatimanussehi uttaritarānaṃ uttamapurisānaṃ buddhādīnaṃ",
  "tika-s0105t0:1220_5": "jhāyīnaṃ, ariyānañca. Dhammatoti adhigamadhammato, jhānābhiññāmaggaphaladhammatoti",
  "tika-s0105t0:1220_6": "attho, niddhāraṇe cetaṃ nissakkavacanaṃ. Tato hi iddhipāṭihāriyaṃ niddhāreti. Evaṃ",
  "tika-s0105t0:1220_7": "uttarisaddaṃ manussasaddena ekapadaṃ katvā idāni pāṭihāriyasaddena sambajjhitabbaṃ",
  "tika-s0105t0:1220_8": "visumeva padaṃ karonto “dasakusalasaṅkhātato vā”tiādimāha. Manussadhammatoti pakatimanussadhammato.",
  "tika-s0105t0:1220_9": "Pajjalitapadīpoti pajjalantapadīpo. Telasnehanti telasecanaṃ. Rājagahaseṭṭhivatthusminti",
  "tika-s0105t0:1220_10": "rājagahaseṭṭhino candanapattadānavatthumhi. Sikkhāpadaṃ paññāpesīti “na bhikkhave",
  "tika-s0105t0:1220_11": "gihīnaṃ uttarimanussadhammaṃ iddhipāṭihāriyaṃ dassetabbaṃ. Yo dasseyya, āpatti dukkaṭassā”ti",
  "tika-s0105t0:1220_12": "vikubbaniddhipaṭikkhepakaṃ idaṃ sikkhāpadaṃ paññapesi.",
  "tika-s0105t0:1221_0": "482. Guṇasampattito acāvanaṃ sandhāya etaṃ vuttanti dasseti “na guṇavināsanenā”ti",
  "tika-s0105t0:1221_1": "iminā. Tenāha “sīlabheda”ntiādi. Visahanto nāma natthīti nivāritaṭṭhāne ussahanto",
  "tika-s0105t0:1221_2": "nāma natthi. Evampi iminā kāraṇantarenāyaṃ ussahantoti dassetuṃ “ayaṃ panā”tiādi",
  "tika-s0105t0:1221_3": "vuttaṃ. Yasmā vissāsiko, tasmā vissāsaṃ vaḍḍhetvāti yojanā. Vaḍḍhetvāti ca brūhetvā,",
  "tika-s0105t0:1221_4": "vibhūtaṃ pākaṭaṃ katvāti attho.",
  "tika-s0105t0:1222": "Iddhipāṭihāriyavaṇṇanā",
  "tika-s0105t0:1223_0": "483-4. Ādīnavanti dosaṃ. Kathaṃ tena katā, kattha vā uppannāti āha “tattha kirā”tiādi.",
  "tika-s0105t0:1223_1": "Ekenāti gandhārena nāma isināva. Evañhi pubbenāparaṃ saṃsandatīti. Gandhārī nāmesā",
  "tika-s0105t0:1223_2": "vijjā cūḷagandhārī, mahāgandhārīti duvidhā hoti. Tattha cūḷagandhārī nāma tivassato",
  "tika-s0105t0:1223_3": "oraṃ matasattānaṃ upapannaṭṭhānajānanā vijjā. Vaṅgīsavatthu cettha sādhakaṃ. Mahāgandhārī",
  "tika-s0105t0:1223_4": "nāma tassa ceva jānanā, taduttari ca iddhividhañāṇakammassa sādhikā vijjā. Yebhuyyena",
  "tika-s0105t0:1223_5": "hesā iddhividhañāṇakiccaṃ sādheti. Tassā kira vijjāya sādhako puggalo tādise dese,",
  "tika-s0105t0:1223_6": "kāle ca mantaṃ parijappetvā bahudhāpi attānaṃ dasseti, hatthiādīnipi dasseti, adassanīyopi",
  "tika-s0105t0:1223_7": "hoti, aggithambhampi karoti, jalathambhampi karoti, ākāsepi attānaṃ dasseti, sabbaṃ",
  "tika-s0105t0:1223_8": "indajālasadisaṃ daṭṭhabbaṃ. Aṭṭoti dukkhito bādhito. Tenāha “pīḷito”ti.",
  "tika-s0105t0:1224": "Ādesanāpāṭihāriyavaṇṇanā",
  "tika-s0105t0:1225_0": "485. Kāmaṃ “cetasika”nti idaṃ ye cetasi niyuttā cittena sampayuttā, tesaṃ sādhāraṇavacanaṃ,",
  "tika-s0105t0:1225_1": "sādhāraṇe pana gahite cittaviseso dassito nāma hoti. Sāmaññajotanā ca visese avatiṭṭhati,",
  "tika-s0105t0:1225_2": "tasmā cetasikapadassa yathādhippetamatthaṃ dassento “somanassadomanassaṃ adhippeta”nti",
  "tika-s0105t0:1225_3": "āha. Somanassaggahaṇena cettha tadekaṭṭhā rāgādayo, saddhādayo ca dhammā dassitā",
  "tika-s0105t0:1225_4": "honti, domanassaggahaṇena dosādayo. Vitakkavicārā pana sarūpeneva dassitā. Pi-saddassa",
  "tika-s0105t0:1225_5": "vattabbasampiṇḍanattho suviññeyyoti āha “evaṃ tava mano”ti, iminā pakārena tava mano",
  "tika-s0105t0:1225_6": "pavattoti attho. Kena pakārenāti vuttaṃ “somanassito vā”tiādi. “Evampi te mano”ti",
  "tika-s0105t0:1225_7": "idaṃ somanassitatādimattadassanaṃ, na pana yena somanassito vā domanassito vā, taṃ",
  "tika-s0105t0:1225_8": "dassananti taṃ cittaṃ dassetuṃ pāḷiyaṃ “itipi te citta”nti vuttaṃ. Itisaddo cettha",
  "tika-s0105t0:1225_9": "nidassanattho “atthīti kho kaccāna ayameko anto”tiādīsu viya. Tenāha “idañcidañca",
  "tika-s0105t0:1225_10": "attha”nti. Pi-saddo idhāpi vuttasampiṇḍanattho. Parassa cintaṃ manati jānāti etāyāti",
  "tika-s0105t0:1225_11": "cintāmaṇi na-kārassa ṇa-kāraṃ katvā, sā eva pubbapadamantarena maṇikā. Cintā nāma",
  "tika-s0105t0:1225_12": "na cittena vinā bhavatīti āha “paresaṃ cittaṃ jānātī”ti. “Tassā kira vijjāya sādhako",
  "tika-s0105t0:1225_13": "puggalo tādise dese, kāle ca mantaṃ parijappitvā yassa cittaṃ jānitukāmo, tassa diṭṭhasutādivisesasañjānanamukhena",
  "tika-s0105t0:1225_14": "cittācāraṃ anuminanto kathetī”ti keci. “Vācaṃ niccharāpetvā tattha akkharasallakkhaṇavasena",
  "tika-s0105t0:1225_15": "kathetī”ti apare. Sā pana vijjā padakusalajātakena dīpetabbā.",
  "tika-s0105t0:1226": "Anusāsanīpāṭihāriyavaṇṇanā",
  "tika-s0105t0:1227_0": "486. Pavattentāti pavattanakā hutvā, pavattanavasena vitakkethāti vuttaṃ hoti. Evanti",
  "tika-s0105t0:1227_1": "hi yathānusiṭṭhāya anusāsaniyā vidhivasena, paṭisedhavasena ca pavattiākāraparāmasanaṃ,",
  "tika-s0105t0:1227_2": "sā ca anusāsanī sammāvitakkānaṃ, micchāvitakkānañca pavattiākāradassanavasena tattha",
  "tika-s0105t0:1227_3": "ānisaṃsassa, ādīnavassa ca vibhāvanatthaṃ pavattati. Aniccasaññameva, na niccasaññaṃ.",
  "tika-s0105t0:1227_4": "Paṭiyogīnivattanatthañhi eva-kāraggahaṇaṃ. Idhāpi evaṃ-saddassa attho, payojanañca",
  "tika-s0105t0:1227_5": "vuttanayeneva veditabbaṃ. Idaṃ-gahaṇepi eseva nayo. Pañcakāmaguṇikarāganti nidassanamattaṃ",
  "tika-s0105t0:1227_6": "tadaññarāgassa ceva dosādīnañca pahānassa icchitattā, tappahānassa ca tadaññarāgādikhepanassa",
  "tika-s0105t0:1227_7": "upāyabhāvato duṭṭhalohitavimocanassa pubbaduṭṭhamaṃsakhepanūpāyatā viya. Lokuttaradhammamevāti",
  "tika-s0105t0:1227_8": "avadhāraṇaṃ paṭipakkhabhāvato sāvajjadhammanivattanaparaṃ daṭṭhabbaṃ tassādhigamūpāyānisaṃsabhūtānaṃ",
  "tika-s0105t0:1227_9": "tadaññesaṃ anavajjadhammānaṃ nānantarikabhāvato. Iddhividhaṃ iddhipāṭihāriyanti dasseti",
  "tika-s0105t0:1227_10": "iddhiyeva pāṭihāriyanti katvā. Sesapadadvayepi eseva nayo.",
  "tika-s0105t0:1228_0": "Pāṭihāriyapadassa pana vacanatthaṃ “paṭipakkhaharaṇato, rāgādikilesāpanayanato pāṭihāriya”nti",
  "tika-s0105t0:1228_1": "vadanti, bhagavato pana paṭipakkhā rāgādayo na santi ye haritabbā. Puthujjanānampi",
  "tika-s0105t0:1228_2": "vigatupakkilese aṭṭhaṅgaguṇasamannāgate citte hatapaṭipakkhe iddhividhaṃ pavattati,",
  "tika-s0105t0:1228_3": "tasmā tattha pavattavohārena ca na sakkā idha “pāṭihāriya”nti vattuṃ. Sace pana mahākāruṇikassa",
  "tika-s0105t0:1228_4": "bhagavato veneyyagatā ca kilesā paṭipakkhā, tesaṃ haraṇato “pāṭihāriya”nti vuttaṃ,",
  "tika-s0105t0:1228_5": "evaṃ sati yuttametaṃ. Atha vā bhagavato ceva sāsanassa ca paṭipakkhā titthiyā, tesaṃ",
  "tika-s0105t0:1228_6": "haraṇato pāṭihāriyaṃ. Te hi diṭṭhiharaṇavasena, diṭṭhippakāsane asamatthabhāvena",
  "tika-s0105t0:1228_7": "ca iddhiādesanānusāsanīhi haritā apanītā hontīti. “Paṭī”ti vā ayaṃ saddo “pacchā”ti",
  "tika-s0105t0:1228_8": "etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”ti pārāyanasuttapade",
  "tika-s0105t0:1228_9": "viya, tasmā samāhite citte vigatupakkilese ca katakiccena pacchā haritabbaṃ pavattetabbanti",
  "tika-s0105t0:1228_10": "paṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ",
  "tika-s0105t0:1228_11": "paṭihāriyaṃ, iddhiādesanānusāsaniyo ca vigatupakkilesena katakiccena ca sattahitatthaṃ",
  "tika-s0105t0:1228_12": "puna pavattetabbā, haritesu ca attano upakkilesesu parasattānaṃ upakkilesaharaṇāni",
  "tika-s0105t0:1228_13": "hontīti paṭihāriyāni nāma bhavanti, paṭihāriyameva pāṭihāriyaṃ. Paṭihāriye vā iddhiādesanānusāsanisamudāye",
  "tika-s0105t0:1228_14": "bhavaṃ ekekaṃ “pāṭihāriya”nti vuccati. Paṭihāriyaṃ vā catutthajjhānaṃ, maggo ca paṭipakkhaharaṇato,",
  "tika-s0105t0:1228_15": "tattha jātaṃ, tasmiṃ vā nimittabhūte, tato vā āgatanti pāṭihāriyaṃ, iddhiādesanānusāsanīhi",
  "tika-s0105t0:1228_16": "vā parasantāne pasādādīnaṃ paṭipakkhassa kilesassa haraṇato vuttanayena pāṭihāriyaṃ.",
  "tika-s0105t0:1228_17": "Satataṃ dhammadesanāti sabbakālaṃ desetabbadhammadesanā.",
  "tika-s0105t0:1229_0": "Iddhipāṭihāriyenāti sahādiyoge karaṇavacanaṃ, tena saddhiṃ āciṇṇanti attho. Itaratthāpi",
  "tika-s0105t0:1229_1": "esa nayo. Dhammasenāpatissa āciṇṇanti yojetabbaṃ. Tamatthaṃ khandhakavatthunā sādhento",
  "tika-s0105t0:1229_2": "“devadatte”tiādimāha. Gayāsīseti gayāgāmassa avidūre gayāsīsanāmako hatthikumbhasadiso",
  "tika-s0105t0:1229_3": "piṭṭhipāsāṇo atthi, yattha bhikkhusahassassapi okāso hoti, tasmiṃ piṭṭhipāsāṇe. “Cittācāraṃ",
  "tika-s0105t0:1229_4": "ñatvā”ti iminā ādesanāpāṭihāriyaṃ dasseti, “dhammaṃ desesī”ti iminā anusāsanīpāṭihāriyaṃ,",
  "tika-s0105t0:1229_5": "“vikubbanaṃ dassetvā”ti iminā iddhipāṭihāriyaṃ. Mahānāgāti mahākhīṇāsavā arahanto.",
  "tika-s0105t0:1229_6": "“Nāgo”ti hi arahato adhivacanaṃ natthi āgu pāpametassāti katvā. Yathāha sabhiyasutte –",
  "tika-s0105t0:1230": "“Āguṃ na karoti kiñci loke,",
  "tika-s0105t0:1231": "Sabbasaṃyoge visajja bandhanāni;",
  "tika-s0105t0:1232": "Sabbattha na sajjatī vimutto,",
  "tika-s0105t0:1233": "Nāgo tādi pavuccate tathattā”ti. ;",
  "tika-s0105t0:1234_0": "Aṭṭhakathāyaṃ panettha “dhammasenāpatissa dhammadesanaṃ sutvā pañcasatā bhikkhū sotāpattiphale",
  "tika-s0105t0:1234_1": "patiṭṭhahiṃsu. Mahāmoggallānassa dhammadesanaṃ sutvā arahattaphale”ti vuttaṃ. Saṅghabhedakakkhandhakapāḷiyaṃ",
  "tika-s0105t0:1234_2": "pana “atha kho tesaṃ bhikkhūnaṃ āyasmatā sāriputtena ādesanāpāṭihāriyānusāsaniyā,",
  "tika-s0105t0:1234_3": "āyasmatā ca mahāmoggallānena iddhipāṭihāriyānusāsaniyā ovadiyamānānaṃ anusāsiyamānānaṃ",
  "tika-s0105t0:1234_4": "virajaṃ vītamalaṃ dhammacakkhuṃ udapādi ‘yaṃ kiñci samudayadhammaṃ, sabbaṃ taṃ nirodhadhamma’nti”",
  "tika-s0105t0:1234_5": "ubhinnampi therānaṃ dhammadesanāya tesaṃ dhammacakkhupaṭilābhova dassito, tayidaṃ",
  "tika-s0105t0:1234_6": "visadisavacanaṃ dīghabhāṇakānaṃ, khandhakabhāṇakānañca matibhedenāti daṭṭhabbaṃ.",
  "tika-s0105t0:1234_7": "Saṅgāhakabhāsitā hi ayaṃ pāḷi, aṭṭhakathā ca teheva saṅgahamāropitā, apica pāḷiyaṃ",
  "tika-s0105t0:1234_8": "uparimaggaphalampi saṅgahetvā “dhammacakkhuṃ udapādī”ti vuttaṃ yathā taṃ brahmāyusutte,",
  "tika-s0105t0:1234_9": "cūḷarāhulovādasutte cāti veditabbaṃ.",
  "tika-s0105t0:1235_0": "“Anusāsanīpāṭihāriyaṃ pana buddhānaṃ satataṃ dhammadesanā”ti sātisayatāya vuttaṃ.",
  "tika-s0105t0:1235_1": "Saupārambhāni yathāvuttena patirūpakena upārambhitabbato. Sadosāni parāropitadosasamucchindanassa",
  "tika-s0105t0:1235_2": "anupāyabhāvato. Sadosattā eva addhānaṃ na tiṭṭhanti cirakālaṭṭhāyīni na honti. Addhānaṃ",
  "tika-s0105t0:1235_3": "atiṭṭhanato na niyyantīti phalena hetuno anumānaṃ. Aniyyānikatāya hi tāni anaddhaniyāni.",
  "tika-s0105t0:1235_4": "Anusāsanīpāṭihāriyaṃ anupārambhaṃ visuddhippabhavato, visuddhinissayato ca. Tatoyeva",
  "tika-s0105t0:1235_5": "niddosaṃ. Na hi tattha pubbāparavirodhādidosasambhavo atthi. Niddosattā eva addhānaṃ",
  "tika-s0105t0:1235_6": "tiṭṭhati parappavādavātehi, kilesavātehi ca anupahantabbato. Addhānaṃ tiṭṭhanato",
  "tika-s0105t0:1235_7": "niyyātīti idhāpi phalena hetuno anumānaṃ. Niyyānikatāya hi taṃ addhaniyaṃ. Tasmāti",
  "tika-s0105t0:1235_8": "yathāvuttakāraṇato, tena ca upārambhādiṃ, anupārambhādiñcāti ubhayaṃ yathākkamaṃ",
  "tika-s0105t0:1235_9": "ubhayattha gārayhapāsaṃsabhāvānaṃ hetubhāvena paccāmasati.",
  "tika-s0105t0:1236": "Bhūtanirodhesakavatthuvaṇṇanā",
  "tika-s0105t0:1237_0": "487. Aniyyānikabhāvadassanatthanti yasmā mahābhūtapariyesako bhikkhu purimesu dvīsu",
  "tika-s0105t0:1237_1": "pāṭihāriyesu vasippatto sukusalopi samāno mahābhūtānaṃ aparisesanirodhasaṅkhātaṃ",
  "tika-s0105t0:1237_2": "nibbānaṃ nāvabujjhi, tasmā tadubhayāni niyyānāvahattābhāvato aniyyānikānīti tesaṃ",
  "tika-s0105t0:1237_3": "aniyyānikabhāvadassanatthaṃ. Niyyānikabhāvadassanatthanti anusāsanīpāṭihāriyaṃ takkarassa",
  "tika-s0105t0:1237_4": "ekantato niyyānāvahanti tasseva niyyānikabhāvadassanatthaṃ.",
  "tika-s0105t0:1238_0": "Evaṃ etissā desanāya mukhyapayojanaṃ dassetvā idāni anusaṅgikapayojanaṃ dassetuṃ",
  "tika-s0105t0:1238_1": "“apicā”tiādi āraddhaṃ. Niyyānameva hi etissā desanāya mukhyapayojanaṃ tassa tadatthabhāvato.",
  "tika-s0105t0:1238_2": "Buddhānaṃ pana mahantabhāvo anusaṅgikapayojanaṃ atthāpattiyāva gantabbato. Kīdiso",
  "tika-s0105t0:1238_3": "nāmesa bhikkhūti āha “yo mahābhūte”tiādi. Pariyesantoti apariyesaṃ nirujjhanavasena",
  "tika-s0105t0:1238_4": "mahābhūte gavesanto, tesaṃ anavasesanirodhaṃ vīmaṃsantoti vuttaṃ hoti. Vicaritvāti",
  "tika-s0105t0:1238_5": "dhammatāya codiyamāno paricaritvā. Dhammatāsiddhaṃ kiretaṃ, yadidaṃ tassa bhikkhuno",
  "tika-s0105t0:1238_6": "tathā vicaraṇaṃ yathā abhijātiyaṃ mahāpathavikampādi. Vissajjokāsanti vissajjaṭṭhānaṃ,",
  "tika-s0105t0:1238_7": "“vissajjakara”ntipi pāṭho, vissajjakanti attho. Tasmāti buddhameva pucchitvā nikkaṅkhattā,",
  "tika-s0105t0:1238_8": "tasseva vissajjituṃ samatthatāyāti vuttaṃ hoti. Mahantabhāvappakāsanatthanti sadevake",
  "tika-s0105t0:1238_9": "loke anaññasādhāraṇassa buddhānaṃ mahantabhāvassa mahānubhāvatāya dīpanatthaṃ. Idañca",
  "tika-s0105t0:1238_10": "kāraṇanti “sabbesampi buddhānaṃ sāsane ediso eko bhikkhu tadānubhāvappakāsako hotī”ti imampi kāraṇaṃ.",
  "tika-s0105t0:1239_0": "Katthāti nimitte bhummaṃ, kasmiṃ ṭhāne kāraṇabhūteti atthaṃ dassetuṃ “kiṃ āgammā”ti",
  "tika-s0105t0:1239_1": "vuttaṃ, kiṃ ārammaṇaṃ paccayabhūtaṃ adhigantvā adhigamanahetūti attho. Tenāha “kiṃ",
  "tika-s0105t0:1239_2": "pattassā”ti. Kimārammaṇaṃ pattassa puggalassa nirujjhantīti sambandho, hetugabbhavisesanametaṃ.",
  "tika-s0105t0:1239_3": "Teti mahābhūtā. Appavattivasenāti puna anuppajjanavasena. Sabbākārenāti vacanatthalakkhaṇarasapaccupaṭṭhānapadaṭṭhāna-samuṭṭhānakalāpacuṇṇanānattekattavinibbhogā-",
  "tika-s0105t0:1239_4": "vinibbhogasabhāga-visabhāgaajjhattikabāhirasaṅgahapaccayasamannāhārapaccayavibhāgākārato,",
  "tika-s0105t0:1239_5": "sasambhārasaṅkhepasasambhāravibhattisalakkhaṇasaṅkhepasalakkhaṇavibhattiākārato cāti sabbena ākārena.",
  "tika-s0105t0:1240_0": "488. Dibbanti ettha pañcahi kāmaguṇehi samaṅgībhūtā hutvā vicaranti, kīḷanti, jotenti",
  "tika-s0105t0:1240_1": "cāti devā, devalokā. Te yanti upagacchanti etenāti devayāniyo yathā “niyyānikā”ti",
  "tika-s0105t0:1240_2": "ettha anīyasaddo katvatthe, tathā idha karaṇattheti daṭṭhabbaṃ. Tathā hi vuttaṃ “tena",
  "tika-s0105t0:1240_3": "hesā”tiādi. Vasaṃ vattentoti ettha vasavattanaṃ nāma yathicchitaṭṭhānagamanaṃ. Tanti",
  "tika-s0105t0:1240_4": "iddhividhañāṇaṃ. Cattāro mahārājāno etesaṃ issarāti cātumahārājikā. Kasmā panesa",
  "tika-s0105t0:1240_5": "samīpe ṭhitaṃ sadevakalokapajjotaṃ bhagavantaṃ apucchitvā dūre deve upasaṅkamīti",
  "tika-s0105t0:1240_6": "codanamapaneti “samīpe ṭhita”ntiādinā. “Ye devā maggaphalalābhino, tepi tamatthaṃ",
  "tika-s0105t0:1240_7": "ekadesena jāneyyuṃ, buddhavisayo panāyaṃ pañho pucchito”ti cintetvā “na jānāmā”ti",
  "tika-s0105t0:1240_8": "āhaṃsu. Tenāha “buddhavisaye”tiādi. Na labbhāti na sakkā, ajjhottharaṇaṃ nāmettha",
  "tika-s0105t0:1240_9": "pucchāya nibbādhananti vuttaṃ “punappunaṃ pucchatī”ti. “Hatthato mocessāmā”ti vohāravasena",
  "tika-s0105t0:1240_10": "vuttaṃ, handa naṃ dūramapanessāmāti vuttaṃ hoti. Abhikkantatarāti ettha abhisaddo",
  "tika-s0105t0:1240_11": "atisaddatthoti āha “atikkantatarā”ti, rūpasampattiyā ceva paññāpaṭibhānādiguṇehi",
  "tika-s0105t0:1240_12": "ca amhe abhibhuyya paresaṃ kāmanīyatarāti attho. Paṇītatarāti uḷāratarā. Tena vuttaṃ “uttamatarā”ti.",
  "tika-s0105t0:1241": "491-493. Sahassakkho pana sakko abhisametāvī āgataphalo viññātasāsano, so kasmā taṃ bhikkhuṃ upāyena niyyojesīti anuyogamapaneti “ayaṃ pana viseso”tiādinā.",
  "tika-s0105t0:1242_0": "Khajjopanakanti rattiṃ jalantaṃ khuddakakimiṃ. Dhamanto viyāti mukhavātaṃ dento viya.",
  "tika-s0105t0:1242_1": "Atthi cevāti ediso mahābhūtapariyesako puggalo nāma vijjamāno eva bhaveyya, mayā",
  "tika-s0105t0:1242_2": "apesitoyeva pacchā jānissatīti adhippāyo. Tatoti tathā cintanato paraṃ. Iddhividhañāṇasseva",
  "tika-s0105t0:1242_3": "adhippetattā devayāniyasadisova. “Devayāniyamaggoti vā…pe… abhiññāñāṇanti vā sabbametaṃ",
  "tika-s0105t0:1242_4": "iddhividhañāṇasseva nāma”nti idaṃ pāḷiyaṃ, aṭṭhakathāsu ca tattha tattha āgataruḷhināmavasena",
  "tika-s0105t0:1242_5": "vuttaṃ. Sabbāsupi hi abhiññāsu devayāniyamaggādiekacittakkhaṇikaappanādināmaṃ yathārahaṃ sambhavati.",
  "tika-s0105t0:1243_0": "494. Āgamanapubbabhāge nimittanti brahmuno āgamanassa pubbabhāge uppajjanakanimittaṃ.",
  "tika-s0105t0:1243_1": "Udayato pubbabhāgeti ānetvā sambandho. Imeti brahmakāyikā. Veyyākaraṇenāti byākaraṇena.",
  "tika-s0105t0:1243_2": "Anāraddhacittoti anārādhitacitto atuṭṭhacitto. Vādanti dosaṃ. Vikkhepanti vācāya vividhā khepanaṃ.",
  "tika-s0105t0:1244": "495. Kuhakattāti vuttanayena abhūtato aññesaṃ vimhāpetukāmattā. “Guhakattā”ti paṭhitvā guyhitukāmattāti atthampi vadanti keci.",
  "tika-s0105t0:1245": "Tīradassīsakuṇūpamāvaṇṇanā",
  "tika-s0105t0:1246_0": "497. Padesenāti ekadesena, upādinnakena sattasantānapariyāpannenāti attho. Anupādinnakepīti",
  "tika-s0105t0:1246_1": "anindriyabaddhepi. Nippadesatoti anavasesato. Tasmāti tathā pucchitattā, pucchāya",
  "tika-s0105t0:1246_2": "ayuttabhāvatoti adhippāyo. Pucchāmūḷhassāti pucchitumajānanato pucchāya sammūḷhassa.",
  "tika-s0105t0:1246_3": "Vitathapañho hi “pucchāmūḷho”ti vuccati yathā “maggamūḷho”ti. Pucchāya dosaṃ dassetvāti",
  "tika-s0105t0:1246_4": "tena katapucchāya pucchitākāre dosaṃ vibhāvetvā. Pucchāvissajjananti tathā sikkhāpitāya",
  "tika-s0105t0:1246_5": "avitathapucchāya vissajjanaṃ. Yasmā vissajjanaṃ nāma pucchānurūpaṃ, pucchāsabhāgena",
  "tika-s0105t0:1246_6": "vissajjetabbato, na ca tathāgatā virajjhitvā katapucchānurūpaṃ virajjhitvāva vissajjenti,",
  "tika-s0105t0:1246_7": "atthasabhāgatāya ca vissajjanassa pucchakā tadatthaṃ anavabujjhantā sammuyhanti,",
  "tika-s0105t0:1246_8": "tasmā pucchaṃ sikkhāpetvā avitathapucchāya vissajjanaṃ buddhānamāciṇṇanti veditabbaṃ.",
  "tika-s0105t0:1246_9": "Tenāha “kasmā”tiādi. Duviññāpayoti yathāvuttakāraṇena duviññāpetabbo.",
  "tika-s0105t0:1247_0": "498. Na patiṭṭhātīti paccayaṃ katvā na patiṭṭhahati. “Katthā”ti idaṃ nimitte bhummanti",
  "tika-s0105t0:1247_1": "āha “kiṃ āgammā”ti. Appatiṭṭhāti appaccayā, sabbena sabbaṃ samucchinnakāraṇāti attho.",
  "tika-s0105t0:1247_2": "Upādinnaṃyevāti indriyabaddhameva. Yasmā ekadisābhimukhaṃ santānavasena bahudhā saṇṭhite",
  "tika-s0105t0:1247_3": "rūpappabandhe dīghasaññā, tamupādāya tato appakaṃ saṇṭhite rassasaññā, tadubhayañca",
  "tika-s0105t0:1247_4": "visesato rūpaggahaṇamukhena gayhati, tasmā “saṇṭhānavasenā”tiādi vuttaṃ. Appaparimāṇe",
  "tika-s0105t0:1247_5": "rūpasaṅghāte aṇusaññā, tadupādāya tato mahati thūlasaññā, idampi dvayaṃ visesato",
  "tika-s0105t0:1247_6": "rūpaggahaṇamukhena gayhatīti āha “imināpī”tiādi. “Pi-saddena cettha ‘saṇṭhānavasena",
  "tika-s0105t0:1247_7": "upādārūpaṃ vutta”nti etthāpi vaṇṇamattameva kathitanti imamatthaṃ samuccinātī”ti",
  "tika-s0105t0:1247_8": "vadanti. Vaṇṇasaddo hettha rūpāyatanapariyāyova. Subhanti sundaraṃ, iṭṭhanti attho.",
  "tika-s0105t0:1247_9": "Asubhanti asundaraṃ, aniṭṭhanti attho. Tenāha “iṭṭhāniṭṭhārammaṇaṃ panevaṃ kathita”nti.",
  "tika-s0105t0:1247_10": "Dīghaṃ rassaṃ aṇuṃ thūlaṃ subhāsubhanti tīsupi ṭhānesu rūpāyatanamukhena upādārūpasseva",
  "tika-s0105t0:1247_11": "gahaṇaṃ bhūtarūpānaṃ visuṃ gahitattāti daṭṭhabbaṃ. “Kattha āpo ca pathavī, tejo vāyo",
  "tika-s0105t0:1247_12": "na gādhatī”ti hi bhūtarūpāni visuṃ gayhanti. Nāmanti vedanādikkhandhacatukkaṃ. Tañhi",
  "tika-s0105t0:1247_13": "ārammaṇābhimukhaṃ namanato, nāmakaraṇato ca “nāma”nti vuccati. Heṭṭhā “dīghaṃ rassa”ntiādinā",
  "tika-s0105t0:1247_14": "vuttameva idha ruppanaṭṭhena rūpasaññāya gahitanti dasseti “dīghādibheda”nti iminā.",
  "tika-s0105t0:1247_15": "Ādisaddena āpādīnañca saṅgaho. Yasmā vā dīghādisamaññā na rūpāyatanavatthukāva, atha",
  "tika-s0105t0:1247_16": "kho bhūtarūpavatthukāpi. Tathā hi saṇṭhānaṃ phusanamukhenapi gayhati, tasmā dīgharassādiggahaṇena",
  "tika-s0105t0:1247_17": "bhūtarūpampi gayhatevāti imamatthaṃ viññāpetuṃ “dīghādibhedaṃ rūpa” micceva vuttaṃ.",
  "tika-s0105t0:1247_18": "Kiṃ āgammāti kiṃ adhigantvā kissa adhigamanahetu. “Uparujjhatī”ti idaṃ anuppādanirodhaṃ",
  "tika-s0105t0:1247_19": "sandhāya vuttaṃ, na khaṇanirodhanti āha “asesametaṃ nappavattatī”ti.",
  "tika-s0105t0:1248_0": "499. Tatra veyyākaraṇaṃ bhavatīti anusandhivacanamattaṃ cuṇṇiyapāṭhaṃ vatvā veyyākaraṇavacanabhūtaṃ",
  "tika-s0105t0:1248_1": "viññāṇantiādiṃ silokamāhāti adhippāyo. Viññātabbanti visiṭṭhena ñāṇena ñātabbaṃ,",
  "tika-s0105t0:1248_2": "sabbañāṇuttamena ariyamaggañāṇena paccakkhato jānitabbanti attho. Tenāha “nibbānassetaṃ",
  "tika-s0105t0:1248_3": "nāma”nti. Nidassīyateti nidassanaṃ, cakkhuviññeyyaṃ, na nidassanaṃ anidassanaṃ, acakkhuviññeyyanti",
  "tika-s0105t0:1248_4": "atthaṃ vadanti. Nidassanaṃ vā upamā, tadetassa natthīti anidassanaṃ. Na hi nibbānassa",
  "tika-s0105t0:1248_5": "niccassa ekabhūtassa accantapaṇītasabhāvassa sadisaṃ nidassanaṃ kutoci labbhatīti.",
  "tika-s0105t0:1248_6": "Yaṃ ahutvā sambhoti, hutvā paṭiveti, taṃ saṅkhataṃ udayavayantehi saantaṃ, asaṅkhatassa",
  "tika-s0105t0:1248_7": "pana nibbānassa niccassa te ubhopi antā na santi, tato eva navabhāvāpagamasaṅkhātā",
  "tika-s0105t0:1248_8": "jaratāpi tassa natthīti vuttaṃ “uppādanto vā”tiādi. Tattha uppādantoti uppādāvatthā.",
  "tika-s0105t0:1248_9": "Vayantoti bhaṅgāvatthā. Ṭhitassa aññathattantoti jaratā vuttā. Avasesaggahaṇena ṭhitāvatthā",
  "tika-s0105t0:1248_10": "anuññātā hoti. Titthassāti pānatitthassa. Tattha nibbacanaṃ dasseti “tañhī”tiādinā.",
  "tika-s0105t0:1248_11": "Papantīti pakārena pivanti. Tathā hi ācariyena vuttaṃ “papanti etthāti papanti vuttaṃ.",
  "tika-s0105t0:1248_12": "Ettha hi papanti pānatittha”nti niruttinayena, yathārutalakkhaṇena vā pa-kārassa",
  "tika-s0105t0:1248_13": "bha-kāro kato. Sabbatoti sabbakammaṭṭhānamukhato. Tenāha “aṭṭhatiṃsāya kammaṭṭhānesu",
  "tika-s0105t0:1248_14": "yena yena mukhenā”ti. Ayaṃ aṭṭhakathāto aparo nayo – pakārena bhāsanaṃ jotanaṃ pabhā,",
  "tika-s0105t0:1248_15": "sabbato pabhā assāti sabbatopabhaṃ, kenaci anupakkiliṭṭhatāya samantato pabhassaraṃ",
  "tika-s0105t0:1248_16": "visuddhanti attho. Ettha nibbāneti nimitte bhummaṃ dasseti “idaṃ nibbānaṃ āgammā”ti",
  "tika-s0105t0:1248_17": "iminā. Yena nibbānamadhigataṃ, taṃ santatipariyāpannānaṃyeva idha anuppādanirodho",
  "tika-s0105t0:1248_18": "adhippetoti vuttaṃ “upādinnakadhammajātaṃ nirujjhati, appavattaṃ hotī”ti.",
  "tika-s0105t0:1249_0": "Tatthāti yadetaṃ “viññāṇassa nirodhenā”ti padaṃ vuttaṃ, tasmiṃ. Viññāṇaṃ uddharati",
  "tika-s0105t0:1249_1": "tassa vibhajjitabbattā. Carimakaviññāṇanti arahato cuticittasaṅkhātaṃ parinibbānacittaṃ.",
  "tika-s0105t0:1249_2": "Abhisaṅkhāraviññāṇanti puññādiabhisaṅkhāracittaṃ. Etthetaṃ uparujjhatīti etasmiṃ",
  "tika-s0105t0:1249_3": "nibbāne etaṃ nāmarūpaṃ anupādisesāya nibbānadhātuyā nirujjhati. Tenāha “vijjhāta…pe…",
  "tika-s0105t0:1249_4": "bhāvaṃ yātī”ti. Vijjhātadīpasikhā viyāti nibbutadīpasikhā viya. “Abhisaṅkhāraviññāṇassāpī”tiādinā",
  "tika-s0105t0:1249_5": "saupādisesanibbānadhātumukhena anupādisesanibbānadhātumeva vadati nāmarūpassa anavasesato",
  "tika-s0105t0:1249_6": "uparujjhanassa adhippetattā. Tena vuttaṃ “anuppādavasena uparujjhatī”ti. Sotāpattimaggañāṇenāti",
  "tika-s0105t0:1249_7": "kattari, karaṇe vā karaṇavacanaṃ, nirodhenāti pana hetumhi. Etthāti nibbāne. Sesaṃ",
  "tika-s0105t0:1249_8": "sabbattha uttānatthameva.",
  "tika-s0105t0:1250_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1250_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā kevaṭṭasuttavaṇṇanāya līnatthapakāsanā.",
  "tika-s0105t0:1251": "Kevaṭṭasuttavaṇṇanā niṭṭhitā.",
  "tika-s0105t0:1252": "12. Lohiccasuttavaṇṇanā",
  "tika-s0105t0:1253": "Lohiccabrāhmaṇavatthuvaṇṇanā",
  "tika-s0105t0:1254_0": "501. Evaṃ kevaṭṭasuttaṃ saṃvaṇṇetvā idāni lohiccasuttaṃ saṃvaṇṇento yathānupubbaṃ",
  "tika-s0105t0:1254_1": "saṃvaṇṇanokāsassa pattabhāvaṃ vibhāvetuṃ, kevaṭṭasuttassānantaraṃ saṅgītassa suttassa",
  "tika-s0105t0:1254_2": "lohiccasuttabhāvaṃ vā pakāsetuṃ “evaṃ me sutaṃ…pe… kosalesūti lohiccasutta”nti āha.",
  "tika-s0105t0:1254_3": "Sālavatikāti kāraṇamantarena itthiliṅgavasena tassa gāmassa nāmaṃ. Gāmaṇikābhāvenāti",
  "tika-s0105t0:1254_4": "keci. Vatiyāti kaṇṭakasākhādivatiyā. Lohito nāma tassa kule pubbapuriso, tabbaṃsavasena",
  "tika-s0105t0:1254_5": "lohitassa apaccaṃ lohiccoti brāhmaṇassa gottato āgatanāmaṃ.",
  "tika-s0105t0:1255_0": "502. “Kiñhi paro parassa karissatī”ti parānukampā virahitattā lāmakaṃ. Na tu ucchedasassatānaṃ",
  "tika-s0105t0:1255_1": "aññatarassāti āha “na panā”tiādi. Diṭṭhigatanti hi laddhimattaṃ adhippetaṃ, aññathā",
  "tika-s0105t0:1255_2": "ucchedasassataggāhavinimutto koci diṭṭhiggāho nāma natthīti tesamaññataraṃ siyā.",
  "tika-s0105t0:1255_3": "“Uppannaṃ hotī”ti idaṃ manasi, vacasi ca uppannatāsādhāraṇavacananti dasseti “na",
  "tika-s0105t0:1255_4": "kevalañcā”tiādinā. So kira…pe… bhāsatiyevāti ca tassā laddhiyā loke pākaṭabhāvaṃ",
  "tika-s0105t0:1255_5": "vadati. Yasmā pana attato añño paro hoti, tasmā yathā anusāsakato anusāsitabbo paro,",
  "tika-s0105t0:1255_6": "evaṃ anusāsitabbatopi anusāsakoti dassetuṃ “paro”tiādi vuttaṃ. Kiṃ-saddāpekkhāya",
  "tika-s0105t0:1255_7": "cettha “karissatī”ti anāgatakālavacanaṃ, anāgatepi vā tena tassa kātabbaṃ natthīti",
  "tika-s0105t0:1255_8": "dassanatthaṃ. Kusalaṃ dhammanti anavajjadhammaṃ nikkilesadhammaṃ, vimokkhadhammanti",
  "tika-s0105t0:1255_9": "attho. “Paresaṃ dhammaṃ kathessāmī”ti tehi attānaṃ parivārāpetvā vicaraṇaṃ kimatthiyaṃ,",
  "tika-s0105t0:1255_10": "āsayavuddhassapi anurodhena vinā taṃ na hoti, tasmā attanā…pe… vihātabbanti vadati.",
  "tika-s0105t0:1255_11": "Tenāha “evaṃsampadamidaṃ pāpakaṃ lobhadhammaṃ vadāmī”ti.",
  "tika-s0105t0:1256_0": "504. “Itthiliṅgavasenā”ti iminā pulliṅgikassapi atthassa itthiliṅgasamaññāti dasseti.",
  "tika-s0105t0:1256_1": "Soti lohiccabrāhmaṇo. Bhāroti bhagavato parisabāhullattā, attano ca bahukiccakaraṇīyattā garu dukkaraṃ.",
  "tika-s0105t0:1257_0": "508. Kathāphāsukatthanti kathāsukhatthaṃ, sukhena kathaṃ kathetuñceva sotuñcāti attho.",
  "tika-s0105t0:1257_1": "Ayaṃ upāsakoti rosikanhāpitaṃ āha. Appeva nāma siyāti ettha pītivasena āmeḍitaṃ daṭṭhabbaṃ.",
  "tika-s0105t0:1257_2": "Tathā hi taṃ “buddhagajjita”nti vuccati. Bhagavā hi īdisesu ṭhānesu visesato pītisomanassajāto",
  "tika-s0105t0:1257_3": "hoti, tasmā pītivasena paṭhamaṃ gajjati, dutiyampi anugajjati. Kiṃ visesaṃ gajjanamanugajjananti",
  "tika-s0105t0:1257_4": "vuttaṃ “aya”ntiādi. Ādo bhāsanaṃ allāpo, saññoge pare rasso. Taduttari saha bhāsanaṃ sallāpo.",
  "tika-s0105t0:1258": "Lohiccabrāhmaṇānuyogavaṇṇanā",
  "tika-s0105t0:1259_0": "509. Samudayasañjātīti āyuppādoti āha “bhoguppādo”ti. Tatoti sālavatikāya. Lābhantarāyakaroti",
  "tika-s0105t0:1259_1": "dhanadhaññalābhassa antarāyakaro. Anupubbo kapi-saddo ākaṅkhanatthoti dasseti “icchatī”ti",
  "tika-s0105t0:1259_2": "iminā. Ayaṃ aṭṭhakathāto aparo nayo – sātisayena hitena anukampako anuggaṇhanako",
  "tika-s0105t0:1259_3": "hitānukampīti. Sampajjatīti āsevanalābhena nippajjati, balavatī hoti avaggahāti attho.",
  "tika-s0105t0:1259_4": "Tena vuttaṃ “niyatā hotī”ti.",
  "tika-s0105t0:1260_0": "510-511. Dutiyaṃ upapattinti “nanu rājā pasenadikosalo”tiādinā vuttaṃ dutiyaṃ upapattiṃ",
  "tika-s0105t0:1260_1": "ṭhānaṃ yuttiṃ. Kāraṇañhi bhagavā upamāmukhena dasseti, imāya ca upapattiyā tumhe",
  "tika-s0105t0:1260_2": "ceva aññe cāti lohiccampi antokatvā saṃvejanaṃ kataṃ hoti. Ye ca ime kulaputtā dibbā",
  "tika-s0105t0:1260_3": "gabbhā paripācentīti yojanā. Upanissayasampattiyā, ñāṇaparipākassa vā abhāvena asakkontā.",
  "tika-s0105t0:1260_4": "Kammapadena atulyādhikaraṇattā paripācenti kiriyāya vibhattivipallāsena upayogatthe",
  "tika-s0105t0:1260_5": "paccattavacanaṃ. Ye pana “paripaccantī”ti kammarūpena paṭhanti, tesaṃ mate vibhattivipallāsena",
  "tika-s0105t0:1260_6": "payojanaṃ natthi kammakattubhāvato, attho panassa dutiyavikappe vuttanayena dānādipuññaviseso",
  "tika-s0105t0:1260_7": "veditabbo. Ahitānukampāditā ca tassa taṃsamaṅgīsattavasena hoti. Divi bhavāti dibbā.",
  "tika-s0105t0:1260_8": "Gabbhenti paripaccanavasena attani pabandhentīti gabbhā, devalokā. “Channaṃ devalokāna”nti",
  "tika-s0105t0:1260_9": "nidassanavacanametaṃ. Brahmalokassāpi hi dibbagabbhabhāvo labbhateva dibbavihārahetukattā.",
  "tika-s0105t0:1260_10": "Evañca katvā “bhāvanaṃ bhāvayamānā”ti idampi vacanaṃ samatthitaṃ hoti. “Devalokagāminiṃ",
  "tika-s0105t0:1260_11": "paṭipadaṃ pūrayamānā”ti vatvā taṃ paṭipadaṃ sarūpato dassetuṃ “dānaṃ dadamānā”tiādi",
  "tika-s0105t0:1260_12": "vuttaṃ. Bhavanti ettha yathāruci sukhasamappitāti bhavā, vimānāni. Devabhāvāvahattā",
  "tika-s0105t0:1260_13": "dibbā. Vuttanayeneva gabbhā. Dānādayo devalokasaṃvattanika puññavisesā. Dibbā bhavāti",
  "tika-s0105t0:1260_14": "idha devalokapariyāpannā upapattibhavā adhippetā. Tadāvaho hi kammabhavo pubbe gahitoti",
  "tika-s0105t0:1260_15": "āha “devaloke vipākakkhandhā”ti.",
  "tika-s0105t0:1261": "Tayocodanārahavaṇṇanā",
  "tika-s0105t0:1262_0": "513. Aniyāmitenevāti aniyamiteneva, “tvaṃ evaṃ diṭṭhiko, evaṃ sattānaṃ anatthassa",
  "tika-s0105t0:1262_1": "kārako”ti evaṃ anuddesikeneva. Sabbalokapatthaṭāya laddhiyā samuppajjanato yāva bhavaggā",
  "tika-s0105t0:1262_2": "uggataṃ. Mānanti “ahametaṃ jānāmi, ahametaṃ passāmī”ti evaṃ pavattaṃ paṇḍitamānaṃ.",
  "tika-s0105t0:1262_3": "Bhinditvāti vidhametvā, jahāpetvāti attho. Tayo satthāreti asampāditaattahito anovādakarasāvako",
  "tika-s0105t0:1262_4": "ca asampāditaattahito ovādakarasāvako ca sampāditaattahito anovādakarasāvako ceti",
  "tika-s0105t0:1262_5": "ime tayo satthāre. Catuttho pana sammāsambuddho na codanāraho, tasmā “taṃ tena pucchito",
  "tika-s0105t0:1262_6": "eva kathessāmī”ti codanāraheva tayo satthāre paṭhamaṃ dasseti, pacchā catutthaṃ satthāraṃ.",
  "tika-s0105t0:1262_7": "Kāmañcettha catuttho satthā eko adutiyo anaññasādhāraṇo, tathāpi so yesaṃ uttarimanussadhammānaṃ",
  "tika-s0105t0:1262_8": "vasena “dhammamayo kāyo”ti vuccati, tesaṃ samudāyabhūtopi te guṇāvayave satthuṭṭhāniye",
  "tika-s0105t0:1262_9": "katvā dassento bhagavā “ayampi kho lohicca satthā”ti abhāsi.",
  "tika-s0105t0:1263_0": "Aññāti ya-kāralopaniddeso “sayaṃ abhiññā”tiādīsu viya, tadatthe cetaṃ sampadānavacananti",
  "tika-s0105t0:1263_1": "dasseti “aññāyā”tiādinā. Sāvakattaṃ paṭijānitvā ṭhitattā ekadesenassa sāsanaṃ karontīti",
  "tika-s0105t0:1263_2": "āha “nirantaraṃ tassa sāsanaṃ akatvā”ti. Ukkamitvā ukkamitvāti kadāci tathā karaṇaṃ,",
  "tika-s0105t0:1263_3": "kadāci tathā akaraṇañca sandhāya vicchāvacanaṃ, yadicchitaṃ karontīti adhippāyo.",
  "tika-s0105t0:1263_4": "Paṭikkamantiyāti anabhiratiyā agāravena apagacchantiyā. Tena vuttaṃ “anicchantiyā”tiādi.",
  "tika-s0105t0:1263_5": "Ekāyāti adutiyāya itthiyā, sampayoganti methunadhammasamāyogaṃ. Eko iccheyyāti adutiyo",
  "tika-s0105t0:1263_6": "puriso sampayogaṃ iccheyyāti ānetvā sambandho. Osakkanādimukhena itthipurisasambandhanidassanaṃ",
  "tika-s0105t0:1263_7": "gehassitāgehassitaapekkhavasena tassa satthuno sāvakesu paṭipattidassanatthaṃ. Ativirattabhāvato",
  "tika-s0105t0:1263_8": "daṭṭhumpi anicchamānaṃ parammukhiṃ ṭhitaṃ itthiṃ. Lobhenāti parivāraṃ nissāya uppajjanakalābhasakkāralobhena.",
  "tika-s0105t0:1263_9": "Īdisoti evaṃsabhāvo satthā. Yenāti lobhadhammena. Tattha sampādehīti tasmiṃ paṭipattidhamme",
  "tika-s0105t0:1263_10": "patiṭṭhitaṃ katvā sampādehi. Kāyavaṅkādivigamena ujuṃ karohi.",
  "tika-s0105t0:1264": "514. Sassarūpakāni tiṇānīti sassasadisāni nīvārāditiṇāni.",
  "tika-s0105t0:1265_0": "515. Evaṃ codanaṃ arahatīti vuttanayena sāvakesu appossukkabhāvāpādane niyojanavasena",
  "tika-s0105t0:1265_1": "codanaṃ arahati, na paṭhamo viya “evarūpo tava lobhadhammo”tiādinā, na ca dutiyo",
  "tika-s0105t0:1265_2": "viya “attānameva tāva tattha sampādehī”tiādinā. Kasmā? Sampāditaattahitatāya tatiyassa.",
  "tika-s0105t0:1266": "Nacodanārahasatthuvaṇṇanā",
  "tika-s0105t0:1267_0": "516. Na codanārahoti ettha yasmā codanārahatā nāma satthuvippaṭipattiyā vā sāvakavippaṭipattiyā",
  "tika-s0105t0:1267_1": "vā ubhayavippaṭipattiyā vā hoti, tayidaṃ sabbampi imasmiṃ satthari natthi, tasmā",
  "tika-s0105t0:1267_2": "na codanārahoti imamatthaṃ dassetuṃ “ayañhī”tiādi vuttaṃ. Assavāti paṭissavā.",
  "tika-s0105t0:1268_0": "517. Mayā gahitāya diṭṭhiyāti sabbaso anavajje anupavajje sammāpaṭipanne, paresañca",
  "tika-s0105t0:1268_1": "sammadeva sammāpaṭipattiṃ dassente satthari abhūtadosāropanavasena micchāgahitāya",
  "tika-s0105t0:1268_2": "nirayagāminiyā pāpadiṭṭhiyā. Narakapapātanti narakasaṅkhātaṃ mahāpapātaṃ. Papatanti",
  "tika-s0105t0:1268_3": "etthāti hi papāto. Dhammadesanāhatthenāti dhammadesanāsaṅkhātena hatthena. Saggamaggathaleti",
  "tika-s0105t0:1268_4": "saggagāmimaggabhūte puññadhammathale, cātumahārājikādisaggasotāpattiādimaggasaṅkhāte",
  "tika-s0105t0:1268_5": "vā thale. Sesaṃ suviññeyyameva.",
  "tika-s0105t0:1269_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1269_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā lohiccasuttavaṇṇanāya līnatthapakāsanā.",
  "tika-s0105t0:1270": "Lohiccasuttavaṇṇanā niṭṭhitā.",
  "tika-s0105t0:1271": "13. Tevijjasuttavaṇṇanā",
  "tika-s0105t0:1272_0": "518. Evaṃ lohiccasuttaṃ saṃvaṇṇetvā idāni tevijjasuttaṃ saṃvaṇṇento yathānupubbaṃ",
  "tika-s0105t0:1272_1": "saṃvaṇṇanokāsassa pattabhāvaṃ vibhāvetuṃ, lohiccasuttassānantaraṃ saṅgītassa suttassa",
  "tika-s0105t0:1272_2": "tevijjasuttabhāvaṃ vā pakāsetuṃ “evaṃ me sutaṃ…pe… kosalesūti tevijjasutta”nti āha.",
  "tika-s0105t0:1272_3": "Nāmanti nāmamattaṃ. Disāvācīsaddato payujjamāno enasaddo aduratthe icchito, tappayogena",
  "tika-s0105t0:1272_4": "ca pañcamiyatthe sāmivacanaṃ, tasmā “uttarenā”ti padena adūratthajotanaṃ, pañcamiyatthe",
  "tika-s0105t0:1272_5": "ca sāmivacanaṃ dassetuṃ “manasākaṭato avidūre uttarapasse”ti vuttaṃ. “Disāvācīsaddato",
  "tika-s0105t0:1272_6": "pañcamīvacanassa adūratthajotanato adūratthaṃ dassetuṃ enasaddena evaṃ vutta”nti",
  "tika-s0105t0:1272_7": "keci, sattamiyatthe cetaṃ tatiyāvacanaṃ “pubbena gāmaṃ ramaṇīya”ntiādīsu viya. “Akkharacintakā",
  "tika-s0105t0:1272_8": "pana ena-saddayoge avadhivācini pade upayogavacanaṃ icchanti, attho pana sāmivaseneva",
  "tika-s0105t0:1272_9": "icchito, tasmā idha sāmivacanavaseneva vutta”nti ayaṃ ācariyamati. Taruṇaambarukkhasaṇḍeti",
  "tika-s0105t0:1272_10": "taruṇambarukkhasamūhe. Rukkhasamudāyassa hi vanasamaññā.",
  "tika-s0105t0:1273_0": "519. Kulacārittādisampattiyāti ettha ādisaddena mantajjhenābhirūpatādisampattiṃ saṅgaṇhāti.",
  "tika-s0105t0:1273_1": "Tattha tatthāti tasmiṃ tasmiṃ dese, kule vā. Te nivāsaṭṭhānena visesento “tatthā”tiādimāha.",
  "tika-s0105t0:1273_2": "Mantasajjhāyakaraṇatthanti āthabbaṇamantānaṃ sajjhāyakaraṇatthaṃ. Tena vuttaṃ “aññesaṃ",
  "tika-s0105t0:1273_3": "bahūnaṃ pavesanaṃ nivāretvā”ti. Nadītīreti aciravatiyā nadiyā tīre.",
  "tika-s0105t0:1274": "Maggāmaggakathāvaṇṇanā",
  "tika-s0105t0:1275_0": "520. Jaṅghacāranti caṅkamena, ito cito ca vicaraṇaṃ. So hi jaṅghāsu kilamathavinodanatthaṃ",
  "tika-s0105t0:1275_1": "caraṇato “jaṅghavihāro, jaṅghacāro”ti ca vutto. Tenāha pāḷiyaṃ “anucaṅkamantānaṃ",
  "tika-s0105t0:1275_2": "anuvicarantāna”nti. Cuṇṇamattikādi nhānīyasambhāro. Tena vuttanti ubhosupi anucaṅkamanānuvicaraṇānaṃ",
  "tika-s0105t0:1275_3": "labbhanato evaṃ vuttaṃ. Maggo cettha brahmalokagamanūpāyapaṭipadābhūto ujumaggo.",
  "tika-s0105t0:1275_4": "Icchitaṭṭhānaṃ ujukaṃ maggati upagacchati etenāti hi maggo, tadañño amaggo, a-saddo",
  "tika-s0105t0:1275_5": "vā vuddhiattho daṭṭhabbo. Tathā hi “katamaṃ nu kho”tiādinā maggameva dasseti. Paṭipadanti",
  "tika-s0105t0:1275_6": "brahmalokagāmimaggassa pubbabhāgapaṭipadaṃ.",
  "tika-s0105t0:1276_0": "Añjasāyanoti ujumaggassa vevacanaṃ pariyāyadvayassa atirekatthadīpanato yathā “padaṭṭhāna”nti.",
  "tika-s0105t0:1276_1": "Dutiyavikappe añjasasaddo ujukapariyāyo. Niyyātīti niyyāniyo, so eva niyyānikoti",
  "tika-s0105t0:1276_2": "dasseti “niyyāyanto”ti iminā. Niyyāniko niyyātīti ca ekantaniyyānaṃ vuttaṃ, gacchanto",
  "tika-s0105t0:1276_3": "hutvā gacchatīti attho. Kasmā maggo “niyyātī”ti vutto, nanvesa gamane abyāpāroti?",
  "tika-s0105t0:1276_4": "Saccaṃ. Yasmā panassa niyyātu-puggalavasena niyyānabhāvo labbhati, tasmā niyyāyantapuggalassa",
  "tika-s0105t0:1276_5": "yoniso paṭipajjanavasena niyyāyanto maggo “niyyātī”ti vutto. Karotīti attano santāne",
  "tika-s0105t0:1276_6": "uppādeti. Tathā uppādentoyeva hi taṃ paṭipajjati nāma. Saha byeti vattatīti sahabyo,",
  "tika-s0105t0:1276_7": "sahavattanako, tassa bhāvo sahabyatāti vuttaṃ “sahabhāvāyā”ti. Sahabhāvoti ca salokatā,",
  "tika-s0105t0:1276_8": "samīpatā vā veditabbā. Tathā cāha “ekaṭṭhāne pātubhāvāyā”ti. Sakamevāti attano ācariyena",
  "tika-s0105t0:1276_9": "pokkharasātinā kathitameva. Thometvāti “ayameva ujumaggo ayamañjasāyano”tiādinā pasaṃsitvā.",
  "tika-s0105t0:1276_10": "Tathā paggaṇhitvā. Bhāradvājopi sakameva attano ācariyena tārukkhena kathitameva",
  "tika-s0105t0:1276_11": "ācariyavādaṃ thometvā paggaṇhitvā vicaratīti yojanā. Tena vuttanti yathā tathā vā",
  "tika-s0105t0:1276_12": "abhiniviṭṭhabhāvena pāḷiyaṃ vuttaṃ.",
  "tika-s0105t0:1277_0": "521-522. Aniyyānikāvāti appāṭihārikāva, aññamaññassa vāde dosaṃ dassetvā aviparītatthadassanatthaṃ",
  "tika-s0105t0:1277_1": "uttararahitā evāti attho. Tulanti mānapatthatulaṃ. Aññamaññavādassa āditova viruddhaggahaṇaṃ",
  "tika-s0105t0:1277_2": "viggaho, sveva vivadanavasena aparāparaṃ uppanno vivādoti āha “pubbuppattiko”tiādi.",
  "tika-s0105t0:1277_3": "Duvidhopi esoti viggaho, vivādoti dvidhā vuttopi eso virodho. Nānāācariyānaṃ vādatoti",
  "tika-s0105t0:1277_4": "nānārucikānaṃ ācariyānaṃ vādabhāvato. Nānāvādo nānāvidho vādoti katvā, adhunā pana",
  "tika-s0105t0:1277_5": "“nānāācariyānaṃ vādo nānāvādo”ti pāṭho.",
  "tika-s0105t0:1278_0": "523. Ekassāpīti tumhesu dvīsu ekassāpi. Ekasminti sakavādaparavādesu ekasmimpi. Saṃsayo",
  "tika-s0105t0:1278_1": "natthīti “maggo nu kho, na maggo”ti vicikicchā natthi, añjasānañjasābhāve pana saṃsayo.",
  "tika-s0105t0:1278_2": "Tena vuttaṃ “esa kirā”tiādi evaṃ satīti yadi sabbattha maggasaññino, evaṃ sati “kismiṃ",
  "tika-s0105t0:1278_3": "vo viggaho”ti bhagavā pucchati. Itisaddena cettha ādyatthena vivādo, nānāvādo ca saṅgahito.",
  "tika-s0105t0:1279_0": "524. “Icchitaṭṭhānaṃ ujukaṃ maggati upagacchati etenāti maggo, ujumaggo. Tadañño",
  "tika-s0105t0:1279_1": "amaggo, a-saddo vā vuddhiattho daṭṭhabbo”ti heṭṭhā vuttovāyamattho. Anujumaggeti",
  "tika-s0105t0:1279_2": "etthāpi a-saddo vuddhiattho ca yujjati. Tameva vatthunti sabbesampi brāhmaṇānaṃ maggassa",
  "tika-s0105t0:1279_3": "maggabhāvasaṅkhātaṃ, sakamaggassa ujumaggabhāvasaṅkhātañca vatthuṃ. Sabbe teti sabbe",
  "tika-s0105t0:1279_4": "te nānāācariyehi vuttamaggā, ye pāḷiyaṃ “addhariyā brāhmaṇā”tiādinā vuttā. Ayamettha",
  "tika-s0105t0:1279_5": "pāḷiattho – addharo nāma yaññaviseso, tadupayogibhāvato addhariyāni vuccanti yajūni,",
  "tika-s0105t0:1279_6": "tāni sajjhāyantīti addhariyā, yajuvedino. Tittirinā nāma isinā katā mantāti tittirā,",
  "tika-s0105t0:1279_7": "te sajjhāyantīti tittiriyā, yajuvedino eva. Yajuvedasākhā hesā, yadidaṃ tittiranti.",
  "tika-s0105t0:1279_8": "Chando vuccati visesato sāmavedo, taṃ sarena kāyantīti chandokā, sāmavedino. “Chandogā”tipi",
  "tika-s0105t0:1279_9": "tatiyakkharena paṭhanti, so evattho. Bahavo iriyo thomanā etthāti bavhāri, iruvedo,",
  "tika-s0105t0:1279_10": "taṃ adhīyantīti bavhārijjhā.",
  "tika-s0105t0:1280_0": "Bahūnīti etthāyaṃ upamāsaṃsandanā – yathā te nānāmaggā ekaṃsato tassa gāmassa vā",
  "tika-s0105t0:1280_1": "nigamassa vā pavesāya honti, evaṃ brāhmaṇehi paññāpiyamānāpi nānāmaggā ekaṃsato brahmalokūpagamanāya",
  "tika-s0105t0:1280_2": "brahmunā sahabyatāya hontīti.",
  "tika-s0105t0:1281_0": "525. Paṭijānitvā pacchā niggayhamānā avajānantīti pubbe niddosataṃ sallakkhamānā",
  "tika-s0105t0:1281_1": "paṭijānitvā pacchā sadosabhāvena niggayhamānā “netaṃ mama vacana”nti avajānanti,",
  "tika-s0105t0:1281_2": "na paṭijānantīti attho.",
  "tika-s0105t0:1282_0": "527-529. Te tevijjāti tevijjakā te brāhmaṇā. Evasaddena ñāpito attho idha natthīti",
  "tika-s0105t0:1282_1": "va-kāro gahito, so ca anatthakovāti dasseti “āgamasandhimatta”nti iminā, vaṇṇāgamena",
  "tika-s0105t0:1282_2": "padantarasandhimattaṃ katanti attho. Andhapaveṇīti andhapanti. “Paṇṇāsasaṭṭhi andhā”ti",
  "tika-s0105t0:1282_3": "idaṃ tassā andhapaveṇiyā mahato gacchagumbassa anuparigamanayogyatādassanaṃ. Evañhi",
  "tika-s0105t0:1282_4": "te “suciraṃ velaṃ mayaṃ maggaṃ gacchāmā”ti saññino honti. Andhānaṃ paramparasaṃsattavacanena",
  "tika-s0105t0:1282_5": "yaṭṭhigāhakavirahatā dassitāti vuttaṃ “yaṭṭhigāhakenā”tiādi. Tadudāharaṇaṃ dassentena",
  "tika-s0105t0:1282_6": "“eko kirā”tiādi āraddhaṃ. Anuparigantvāti kañci kālaṃ anukkamena samantato gantvā.",
  "tika-s0105t0:1282_7": "Kacchanti kacchabandhadussakaṇṇaṃ. “Kacchaṃ bandhantī”tiādīsu viya hi kacchasaddo",
  "tika-s0105t0:1282_8": "nibbasanavisesapariyāyo. Apica kacchanti upakacchakaṭṭhānaṃ. “Sambādho nāma ubho",
  "tika-s0105t0:1282_9": "upakacchakā muttakaraṇa”ntiādīsu viya hi kāyekadesavācako kacchasaddo. Cakkhumāti",
  "tika-s0105t0:1282_10": "yaṭṭhigāhakaṃ vadati. “Purimo”tiādi yathāvuttakkamena veditabbo. Nāmakaññevāti atthābhāvato",
  "tika-s0105t0:1282_11": "nāmamattameva, taṃ pana bhāsitaṃ tehi sārasaññitampi nāmamattatāya asārabhāvato nihīnamevāti",
  "tika-s0105t0:1282_12": "atthamattaṃ dasseti “lāmakaṃyevā”ti iminā.",
  "tika-s0105t0:1283_0": "530. Yoti brahmaloko. Yatoti bhummatthe nissakkavacanaṃ. Sāmaññajotanāya visese avatiṭṭhanato",
  "tika-s0105t0:1283_1": "visesaparāmasanaṃ dassetuṃ “yasmiṃ kāle”ti vuttaṃ. “Uggamanakāle”tiādinā pakaraṇādhigatamāha.",
  "tika-s0105t0:1283_2": "Āyācantīti uggamanaṃ patthenti. Kasmā? Lokassa bahukārabhāvato. Tathā thomanādīsu.",
  "tika-s0105t0:1283_3": "Sommoti sītalo. Ayaṃ kira brāhmaṇānaṃ laddhi “pubbebrāhmaṇānamāyācanāya candimasūriyā’gantvā",
  "tika-s0105t0:1283_4": "loke obhāsaṃ karontī”ti.",
  "tika-s0105t0:1284_0": "532. Idha pana kiṃ vattabbanti imasmiṃ pana appaccakkhabhūtassa brahmuno sahabyatāya",
  "tika-s0105t0:1284_1": "maggadesane tevijjānaṃ brāhmaṇānaṃ kiṃ vattabbaṃ atthi, ye paccakkhabhūtānampi candimasūriyānaṃ",
  "tika-s0105t0:1284_2": "sahabyatāya maggaṃ desetuṃ na sakkontīti adhippāyo. “Yatthā”ti iminā “idhā”ti vuttamevatthaṃ paccāmasati.",
  "tika-s0105t0:1285": "Aciravatīnadīupamākathāvaṇṇanā",
  "tika-s0105t0:1286_0": "542. Samabharitāti sampuṇṇā. Tato eva kākapeyyā. Pārāti pārimatīra, ālapanametanti",
  "tika-s0105t0:1286_1": "dassetuṃ “ambho”ti vuttaṃ. Apāranti orimatīraṃ. Ehīti āgacchāhi. Vatāti ekaṃsena.",
  "tika-s0105t0:1286_2": "Atha gamissasi, evaṃ sati ehīti yojanā. “Atthime”tiādi avhānakāraṇaṃ.",
  "tika-s0105t0:1287_0": "544. Pañcasīla…pe… veditabbā yamaniyamādibrāhmaṇadhammānaṃ tadantogadhabhāvato. Tabbiparītāti",
  "tika-s0105t0:1287_1": "pañcasīlādiviparītā pañcaverādayo. Indanti indanāmakaṃ devaputtaṃ, sakkaṃ vā. “Aciravatiyā",
  "tika-s0105t0:1287_2": "tīre nisinno”ti iminā yassā tīre nisinno, tadeva upamaṃ katvā āharati dhammarājā",
  "tika-s0105t0:1287_3": "dhammadhātuyā suppaṭividdhattāti dasseti. “Punapī”ti vatvā “aparampī”ti vacanaṃ itarāyapi",
  "tika-s0105t0:1287_4": "nadīupamāya saṅgaṇhanatthaṃ.",
  "tika-s0105t0:1288_0": "546. Kāmayitabbaṭṭhenāti kāmanīyabhāvena. Bandhanaṭṭhenāti kāmayitabbato sattānaṃ",
  "tika-s0105t0:1288_1": "cittassa ābandhanabhāvena. Kāmañcāyaṃ guṇasaddo atthantaresupi diṭṭhapayogo, tesaṃ",
  "tika-s0105t0:1288_2": "panettha asambhavato pārisesañāyena bandhanaṭṭhoyeva yuttoti dassetuṃ ayamatthuddhāro",
  "tika-s0105t0:1288_3": "āraddho. Ahatānanti adhotānaṃ abhinavānaṃ. Etthāti khandhakapāḷipade paṭalaṭṭhoti",
  "tika-s0105t0:1288_4": "paṭalasaddassa, paṭalasaṅkhāto vā attho. Guṇaṭṭhoti guṇasaddassa attho nāma. Esa",
  "tika-s0105t0:1288_5": "nayo sesesupi. Accentīti atikkamma pavattanti. Etthāti somanassajātakapāḷipade. Dakkhiṇāti",
  "tika-s0105t0:1288_6": "tiracchānagate dānacetanā. Etthāti dakkhiṇavibhaṅgasuttapade mālāguṇeti mālādāme.",
  "tika-s0105t0:1288_7": "Etthāti satipaṭṭhāna- dhammapadapāḷipadesu, nidassanamattañcetaṃ koṭṭhāsāpadhānasīlādisukkādisampadājiyāsupi",
  "tika-s0105t0:1288_8": "pavattanato. Hoti cettha –",
  "tika-s0105t0:1289": "“Guṇo paṭalarāsānisaṃse koṭṭhāsabandhane;",
  "tika-s0105t0:1290": "Sīlasukkādyapadhāne, sampadāya jiyāya cā”ti.",
  "tika-s0105t0:1291_0": "Esevāti bandhanaṭṭho eva. Na hi rūpādīnaṃ kāmetabbabhāve vuccamāne paṭalaṭṭho yujjati",
  "tika-s0105t0:1291_1": "tathā kāmetabbatāya anadhippetattā. Rāsaṭṭhādīsupi eseva nayo. Pārisesato pana bandhanaṭṭhova",
  "tika-s0105t0:1291_2": "yujjati. Yadaggena hi nesaṃ kāmetabbatā, tadaggena bandhanabhāvoti.",
  "tika-s0105t0:1292": "Koṭṭhāsaṭṭhopi cettha yujjateva cakkhuviññeyyādikoṭṭhāsabhāvena nesaṃ kāmetabbato. Koṭṭhāse ca guṇasaddo dissati “diguṇaṃ vaḍḍhetabba”ntiādīsu viya.",
  "tika-s0105t0:1293": "“Asaṅkhyeyyāni nāmāni, saguṇena mahesino;",
  "tika-s0105t0:1294": "Guṇena nāmamuddheyyaṃ, api nāmasahassato”ti. –",
  "tika-s0105t0:1295": "Ādīsu pana sampadāṭṭho guṇasaddo, sopi idha na yujjatīti anuddhaṭo.",
  "tika-s0105t0:1296_0": "Dassanameva idha vijānananti āha “passitabbā”ti. “Sotaviññāṇena sotabbā”tiādiatthaṃ",
  "tika-s0105t0:1296_1": "“etenupāyenā”ti atidisati. Gavesitāpi “iṭṭhā”ti vuccanti, te idha nādhippetāti dassetuṃ",
  "tika-s0105t0:1296_2": "“pariyiṭṭhā vā hontu mā vā”ti vuttaṃ. Icchitā eva hi idha iṭṭhā, tenāha “iṭṭhārammaṇabhūtā”ti,",
  "tika-s0105t0:1296_3": "sukhārammaṇabhūtāti attho. Kāmanīyāti kāmetabbā. Iṭṭhabhāvena manaṃ appayanti vaḍḍhentīti",
  "tika-s0105t0:1296_4": "manāpā. Piyajātikāti piyasabhāvā. Ārammaṇaṃ katvāti attānamārammaṇaṃ katvā. Kammabhūte",
  "tika-s0105t0:1296_5": "ārammaṇe sati rāgo uppajjatīti taṃ kāraṇabhāvena nidassento “rāguppattikāraṇabhūtā”ti āha.",
  "tika-s0105t0:1297_0": "Gedhenāti lobhena. Abhibhūtā hutvā pañca kāmaguṇe paribhuñjantīti yojanā. Mucchākāranti",
  "tika-s0105t0:1297_1": "mohanākāraṃ. Adhiosannāti adhigayha ajjhosāya avasannā. Tena vuttaṃ “ogāḷhā”ti. Sānanti",
  "tika-s0105t0:1297_2": "avasānaṃ. Pariniṭṭhānappattāti gilitvā pariniṭṭhāpanavasena pariniṭṭhānaṃ uyyātā.",
  "tika-s0105t0:1297_3": "Ādīnavanti kāmaparibhoge sampati, āyatiñca dosaṃ apassantā. Ghāsacchādanādisambhoganimittasaṃkilesato",
  "tika-s0105t0:1297_4": "nissaranti apagacchanti etenāti nissaraṇaṃ, yoniso paccavekkhitvā tesaṃ paribhogapaññā.",
  "tika-s0105t0:1297_5": "Tadabhāvato anissaraṇapaññāti atthaṃ dassento “idametthā”tiādimāha. Paccavekkhaṇaparibhogavirahitāti",
  "tika-s0105t0:1297_6": "yathāvuttapaccavekkhaṇañāṇena paribhogato virahitā.",
  "tika-s0105t0:1298_0": "548-9. Āvarantīti kusaladhammuppattiṃ ādito vārenti. Nivārentīti niravasesato vārayanti.",
  "tika-s0105t0:1298_1": "Onandhantīti ogāhantā viya chādenti. Pariyonandhantīti sabbaso chādenti. Āvaraṇādīnaṃ",
  "tika-s0105t0:1298_2": "vasenāti yathāvuttānaṃ āvaraṇādiatthānaṃ vasena. Te hi āsevanabalavatāya purimapurimehi",
  "tika-s0105t0:1298_3": "pacchimapacchimā daḷhataratamādibhāvappattā.",
  "tika-s0105t0:1299": "Saṃsandanakathāvaṇṇanā",
  "tika-s0105t0:1300_0": "550. Itthipariggahe sati purisassa pañcakāmaguṇapariggaho paripuṇṇo eva hotīti vuttaṃ",
  "tika-s0105t0:1300_1": "“itthipariggahena sapariggaho”ti. “Itthipariggahena apariggaho”ti ca idaṃ tevijjabrāhmaṇesu",
  "tika-s0105t0:1300_2": "dissamānapariggahānaṃ duṭṭhullatamapariggahābhāvadassanaṃ. Evaṃ bhūtānaṃ tevijjānaṃ",
  "tika-s0105t0:1300_3": "brāhmaṇānaṃ kā brahmunā saṃsandanā, brahmā pana sabbena sabbaṃ apariggahoti. Veracittena",
  "tika-s0105t0:1300_4": "avero, kuto etassa verapayogoti adhippāyo. Cittagelaññasaṅkhātenāti cittuppādagelaññasaññitena,",
  "tika-s0105t0:1300_5": "iminā tassa rūpakāyagelaññabhāvo vutto hoti. Byāpajjhenāti dukkhena. Uddhaccakukkuccādīhīti",
  "tika-s0105t0:1300_6": "ettha ādisaddena tadekaṭṭhā saṃkilesadhammā saṅgayhanti. Atoyevettha “uddhaccakukkuccābhāvato”ti",
  "tika-s0105t0:1300_7": "tadubhayābhāvamattahetuvacanaṃ samatthitaṃ hoti. Appaṭipattihetubhūtāya vicikicchāya",
  "tika-s0105t0:1300_8": "sati na kadāci cittaṃ purisassa vase vattati, pahīnāya pana tāya siyā cittassa purisavase",
  "tika-s0105t0:1300_9": "vattananti āha “vicikicchāyā”tiādi. Cittagatikāti cittavasikā. Tena vuttaṃ “cittassa",
  "tika-s0105t0:1300_10": "vase vattantī”ti. Na tādisoti brāhmaṇā viya na cittavasiko hoti, atha kho vasībhūtajhānābhiññatāya",
  "tika-s0105t0:1300_11": "cittaṃ attano vase vattetīti vasavattī.",
  "tika-s0105t0:1301_0": "552. Brahmalokamaggeti brahmalokagāmimagge paṭipajjitabbe, paññāpetabbe vā, taṃ paññapentāti",
  "tika-s0105t0:1301_1": "adhippāyo. Upagantvāti micchāpaṭipattiyā upasaṅkamitvā, paṭijānitvā vā. Samatalanti",
  "tika-s0105t0:1301_2": "saññāyāti matthake ekaṅgulaṃ vā upaḍḍhaṅgulaṃ vā sukkhatāya samatalanti saññāya.",
  "tika-s0105t0:1301_3": "Paṅkaṃ otiṇṇā viyāti anekaporisaṃ mahāpaṅkaṃ otiṇṇā viya. Anuppavisantīti apāyamaggaṃ",
  "tika-s0105t0:1301_4": "brahmalokamaggasaññāya ogāhanti. Tato eva saṃsīditvā visādaṃ pāpuṇanti. Evanti “samatala”ntiādinā",
  "tika-s0105t0:1301_5": "vuttanayena. Saṃsīditvāti nimujjitvā. Marīcikāyāti migataṇhikāya kattubhūtāya. Vañcetvāti",
  "tika-s0105t0:1301_6": "nadīsadisaṃ pakāsanena vañcetvā. Vāyamānāti vāyamamānā, ayameva vā pāṭho. Sukkhataraṇaṃ",
  "tika-s0105t0:1301_7": "maññe tarantīti sukkhanadītaraṇaṃ taranti maññe. Abhinnepi bhedavacanametaṃ. Tasmāti",
  "tika-s0105t0:1301_8": "yasmā tevijjā amaggameva “maggo”ti upagantvā saṃsīdanti, tasmā. Yathā teti te “samatala”nti",
  "tika-s0105t0:1301_9": "saññāya paṅkaṃ otiṇṇā sattā hatthapādādīnaṃ saṃbhañjanaṃ paribhañjanaṃ pāpuṇanti",
  "tika-s0105t0:1301_10": "yathā. Idheva cāti imasmiñca attabhāve. Sukhaṃ vā sātaṃ vā na labhantīti jhānasukhaṃ",
  "tika-s0105t0:1301_11": "vā vipassanāsātaṃ vā na labhanti, kuto maggasukhaṃ vā nibbānasātaṃ vāti adhippāyo.",
  "tika-s0105t0:1301_12": "Maggadīpakanti “maggadīpaka” micceva tehi abhimataṃ. Tevijjakanti tevijjatthañāpakaṃ.",
  "tika-s0105t0:1301_13": "Pāvacananti pakaṭṭhavacanasammataṃ pāṭhaṃ. Tevijjānaṃ brāhmaṇānanti sambandhe sāmivacanaṃ.",
  "tika-s0105t0:1301_14": "Iriṇanti araññāniyā idaṃ adhivacananti āha “agāmakaṃ mahārañña”nti. Anupabhogarukkhehīti",
  "tika-s0105t0:1301_15": "migaruruādīnampi anupabhogārahehi kiṃ pakkādivisarukkhehi. Yatthāti yasmiṃ vane.",
  "tika-s0105t0:1301_16": "Parivattitumpi na sakkā honti mahākaṇṭakagacchagahanatāya. Ñātīnaṃ byasanaṃ vināso",
  "tika-s0105t0:1301_17": "ñātibyasanaṃ. Evaṃ bhogasīlabyasanesupi. Rogo eva byasati vibādhatīti rogabyasanaṃ.",
  "tika-s0105t0:1301_18": "Evaṃ diṭṭhibyasanepi.",
  "tika-s0105t0:1302_0": "554. Nanu jātasaddeneva ayamattho siddhoti codanamapaneti “yo hī”tiādinā. Jāto hutvā",
  "tika-s0105t0:1302_1": "saṃvaḍḍhito jātasaṃvaḍḍhoti ācariyena vuttaṃ, jāto ca so saṃvaḍḍho cāti jātasaṃvaḍḍhoti",
  "tika-s0105t0:1302_2": "pana yujjati visesanaparanipātattā. Na sabbaso paccakkhā honti paricayābhāvato. Ciranikkhantoti",
  "tika-s0105t0:1302_3": "nikkhanto hutvā cirakālo. Ciraṃ nikkhantassa assāti hi ciranikkhanto. “Jātasaṃvaḍḍho”ti",
  "tika-s0105t0:1302_4": "padadvayena atthassa paripuṇṇābhāvato “tamena”nti kammapadaṃ “tāvadeva avasaṭa”nti",
  "tika-s0105t0:1302_5": "puna visesetīti vuttaṃ hoti. Dandhāyitattanti vissajjane mandattaṃ saṇikavutti, taṃ",
  "tika-s0105t0:1302_6": "pana saṃsayavasena cirāyanaṃ nāma hotīti āha “kaṅkhāvasena cirāyitatta”nti. Vitthāyitattanti",
  "tika-s0105t0:1302_7": "sārajjitattaṃ. Aṭṭhakathāyaṃ pana vitthāyitattaṃ nāma thambhitattanti adhippāyena",
  "tika-s0105t0:1302_8": "“thaddhabhāvaggahaṇa”nti vuttaṃ. Appaṭihatabhāvaṃ dasseti tasseva anāvaraṇañāṇabhāvato.",
  "tika-s0105t0:1302_9": "Nanvetampi antarāyapaṭihataṃ siyāti āsaṅkaṃ pariharati “tassa hī”tiādinā. Mārāvaṭṭanādivasenāti",
  "tika-s0105t0:1302_10": "ettha cakkhumohamucchākālādi saṅgayhati. Na sakkā tassa kenaci antarāyo kātuṃ catūsu",
  "tika-s0105t0:1302_11": "anantarāyikadhammesu pariyāpannabhāvato.",
  "tika-s0105t0:1303_0": "555. Uiccupasaggayoge lumpasaddo, lupisaddo vā uddharaṇattho hotīti vuttaṃ “uddharatū”ti.",
  "tika-s0105t0:1303_1": "Upasaggavisesena hi dhātusaddā atthavisesavuttino honti yathā “ādāna”nti. Pajāsaddo",
  "tika-s0105t0:1303_2": "pakaraṇādhigatattā dārakavisayoti āha “brāhmaṇadāraka”nti.",
  "tika-s0105t0:1304": "Brahmalokamaggadesanāvaṇṇanā",
  "tika-s0105t0:1305_0": "556-7. “Apubbanti iminā saṃvaṇṇetabbatākāraṇaṃ dīpeti. Yassa atisayena balaṃ atthi,",
  "tika-s0105t0:1305_1": "so balavāti vuttaṃ “balasampanno”ti. Saṅkhaṃ dhametīti saṅkhadhamako, saṅkhaṃ dhamayitvā",
  "tika-s0105t0:1305_2": "tato saddapavattako. “Balavā”tiādivisesanaṃ kimatthiyanti āha “dubbalo hī”tiādi.",
  "tika-s0105t0:1305_3": "Balavato pana saṅkhasaddoti sambandho. Appanāva vaṭṭati paṭipakkhato sammadeva cetaso",
  "tika-s0105t0:1305_4": "vimuttibhāvato, tasmā evaṃ vuttanti adhippāyo.",
  "tika-s0105t0:1306_0": "Pamāṇakataṃ kammaṃ nāma kāmāvacaraṃ vuccati pamāṇakarānaṃ saṃkilesadhammānaṃ avikkhambhanato.",
  "tika-s0105t0:1306_1": "Tathā hi taṃ brahmavihārapubbabhāgabhūtaṃ pamāṇaṃ atikkamitvā odissakānodissakadisāpharaṇavasena",
  "tika-s0105t0:1306_2": "vaḍḍhetuṃ na sakkā. Vuttavipariyāyato pana rūpārūpāvacaraṃ appamāṇakataṃ kammaṃ nāma.",
  "tika-s0105t0:1306_3": "Tenāha “tañhī”tiādi. Tattha arūpāvacare odissakānodissakavasena pharaṇaṃ na labbhati,",
  "tika-s0105t0:1306_4": "tathā disāpharaṇañca. Keci pana “taṃ āgamanavasena labbhatī”ti vadanti, tadayuttaṃ.",
  "tika-s0105t0:1306_5": "Na hi brahmavihāranissando āruppaṃ, atha kho kasiṇanissando, tasmā yaṃ subhāvitaṃ",
  "tika-s0105t0:1306_6": "vasībhāvaṃ pāpitaṃ āruppaṃ, taṃ appamāṇakatanti daṭṭhabbaṃ. “Yaṃ vā sātisayaṃ brahmavihārabhāvanāya",
  "tika-s0105t0:1306_7": "abhisaṅkhatena santānena nibbattitaṃ, yañca brahmavihārasamāpattito vuṭṭhāya samāpannaṃ",
  "tika-s0105t0:1306_8": "arūpāvacarajjhānaṃ, taṃ iminā pariyāyena pharaṇapamāṇavasena appamāṇakata”nti apare.",
  "tika-s0105t0:1306_9": "Vīmaṃsitvā gahetabbaṃ.",
  "tika-s0105t0:1307_0": "Rūpāvacarārūpāvacarakammeti rūpāvacarakamme ca arūpāvacarakamme ca sati. Na ohīyati",
  "tika-s0105t0:1307_1": "na tiṭṭhatīti katūpacitampi kāmāvacarakammaṃ yathādhigate mahaggatajjhāne aparihīne",
  "tika-s0105t0:1307_2": "taṃ abhibhavitvā paṭibāhitvā sayaṃ ohīyakaṃ hutvā paṭisandhiṃ dātuṃ samatthabhāve",
  "tika-s0105t0:1307_3": "na tiṭṭhati. “Na avasissatī”ti etassa hi atthavacanaṃ “na ohīyatī”ti, tadetaṃ “na",
  "tika-s0105t0:1307_4": "avatiṭṭhatī”ti etassa visesavacanaṃ, pariyāyavacanaṃ vā. Tenāha “kiṃ vuttaṃ hotī”tiādi.",
  "tika-s0105t0:1307_5": "Laggitunti āvarituṃ nisedhetuṃ. Ṭhātunti paṭibalaṃ hutvā patiṭṭhātuṃ. Pharitvāti",
  "tika-s0105t0:1307_6": "paṭipharitvā. Pariyādiyitvāti tassa sāmatthiyaṃ khepetvā. Okāsaṃ gahetvāti vipākadānokāsaṃ",
  "tika-s0105t0:1307_7": "gahetvā, iminā “laggituṃ vā ṭhātuṃ vā”ti vacanameva vitthāretīti daṭṭhabbaṃ. “Atha",
  "tika-s0105t0:1307_8": "kho”tiādi atthāpattidassanaṃ. Kammassa pariyādiyanaṃ nāma tassa vipākuppādanaṃ nisedhetvā",
  "tika-s0105t0:1307_9": "attano vipākuppādanamevāti āha “tassā”tiādi. Tassāti kāmāvacarakammassa vipākaṃ paṭibāhitvā.",
  "tika-s0105t0:1307_10": "Sayamevāti rūpārūpāvacarakammameva. Brahmasahabyataṃ upaneti asati tādisānaṃ cetopaṇidhiviseseti",
  "tika-s0105t0:1307_11": "adhippāyo. Tissabrahmādīnaṃ viya hi mahāpuññānaṃ cetopaṇidhivisesena mahaggatakammaṃ",
  "tika-s0105t0:1307_12": "parittakammassa vipākaṃ na paṭibāhatīti daṭṭhabbaṃ.",
  "tika-s0105t0:1308_0": "Atha mahaggatassa garukakammassa vipākaṃ paṭibāhitvā parittaṃ lahukakammaṃ kathamattano",
  "tika-s0105t0:1308_1": "vipākassa okāsaṃ karotīti? Tīsupi kira vinayagaṇṭhipadesu evaṃ vuttaṃ “nikantibaleneva",
  "tika-s0105t0:1308_2": "jhānaṃ parihāyati, tato parihīnajhānattā parittakammaṃ laddhokāsa”nti. Keci pana",
  "tika-s0105t0:1308_3": "vadanti “anīvaraṇāvatthāya nikantiyā jhānassa parihāni vīmaṃsitvā gahetabbā”ti. Idamettha",
  "tika-s0105t0:1308_4": "yuttatarakāraṇaṃ – asatipi mahaggatakammuno vipākapaṭibāhanasamatthe parittakamme",
  "tika-s0105t0:1308_5": "“ijjhati bhikkhave sīlavato cetopaṇidhi visuddhattā sīlassā”ti vacanato kāmabhave",
  "tika-s0105t0:1308_6": "cetopaṇidhi mahaggatakammassa vipākaṃ paṭibāhitvā parittakammuno vipākokāsaṃ karotīti.",
  "tika-s0105t0:1308_7": "Evaṃ mettādivihārīti vuttanayena appanāpattānaṃ mettādīnaṃ brahmavihārānaṃ vasena vihārī.",
  "tika-s0105t0:1309_0": "559. Paṭhamamupanidhāya dutiyaṃ, kimetaṃ, yamupanidhīyatīti vuttaṃ “paṭhamamevā”tiādi.",
  "tika-s0105t0:1309_1": "Majjhimapaṇṇāsake saṅgītanti ajjhāharitvā sambandho. Punappunaṃ saraṇagamanaṃ daḷhataraṃ,",
  "tika-s0105t0:1309_2": "mahapphalatarañca, tasmā dutiyampi saraṇagamanaṃ katanti veditabbaṃ. Katipāhaccayenāti",
  "tika-s0105t0:1309_3": "dvīhatīhaccayena. Pabbajitvāti sāmaṇerapabbajjaṃ gahetvā. Aggaññasuttampi amuṃyeva",
  "tika-s0105t0:1309_4": "vāseṭṭhamārabbha kathesi, nāññanti ñāpetuṃ “aggaññasutte”tiādi vuttaṃ. Tattha āgatanayena",
  "tika-s0105t0:1309_5": "upasampadañceva arahattañca alatthuṃ paṭilabhiṃsūti attho. Yamettha atthato na vibhattaṃ,",
  "tika-s0105t0:1309_6": "tadetaṃ suviññeyyameva.",
  "tika-s0105t0:1310_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:1310_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0105t0:1310_2": "sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0105t0:1310_3": "mahāgaṇinā mahāveyyākaraṇena ñāṇābhivaṃsadhammasenāpatināmatherena mahādhammarājādhirājagarunā",
  "tika-s0105t0:1310_4": "katāya sādhuvilāsiniyā nāma līnatthapakāsaniyā tevijjasuttavaṇṇanāya līnatthapakāsanā.",
  "tika-s0105t0:1311": "Tevijjasuttasaṃvaṇṇanā niṭṭhitā.",
  "tika-s0105t0:1312": "Tatridaṃ sādhuvilāsiniyā sādhuvilāsinittasmiṃ hoti –",
  "tika-s0105t0:1313": "Byañjanañceva attho ca, vinicchayo ca sabbathā;",
  "tika-s0105t0:1314": "Sādhakena vinā vutto, natthi cettha yato tato.",
  "tika-s0105t0:1315": "Sampassataṃ sudhīmataṃ, sādhūnaṃ cittatosanaṃ;",
  "tika-s0105t0:1316": "Karoti vividhaṃ sāyaṃ, tena sādhuvilāsinīti.",
  "tika-s0105t0:1317": "Nigamanakathā",
  "tika-s0105t0:1318": "Ettāvatā ca –",
  "tika-s0105t0:1319": "Saddhamme pāṭavatthāya, sāsanassa ca vuddhiyā;",
  "tika-s0105t0:1320": "Vaṇṇanā yā samāraddhā, sīlakkhandhakathāya sā.",
  "tika-s0105t0:1321": "Sādhuvilāsinī nāma, sabbaso pariniṭṭhitā;",
  "tika-s0105t0:1322": "Paṇṇāsāya sādhikāya, bhāṇavārappamāṇato.",
  "tika-s0105t0:1323": "Anekasetibhindo yo, anantabalavāhano;",
  "tika-s0105t0:1324": "Sirīpavarādināmo, rājā nānāraṭṭhissaro.",
  "tika-s0105t0:1325": "Jambudīpatale ramme, marammavisaye akā;",
  "tika-s0105t0:1326": "Tambadīparaṭṭhe puraṃ, amarapuranāmakaṃ.",
  "tika-s0105t0:1327": "Maṇḍalācalasāmantaṃ, erāvatīnadissitaṃ;",
  "tika-s0105t0:1328": "Nānājanānamāvāsaṃ, hemapāsādalaṅkataṃ.",
  "tika-s0105t0:1329": "Tatrābhisekapatto so, rajjaṃ kāresi dhammato;",
  "tika-s0105t0:1330": "Rājāgāramahāthūpaṃ, akāsi sampasādanaṃ.",
  "tika-s0105t0:1331": "Uddhammaṃ ubbinayañca, pahāya jinasāsanaṃ;",
  "tika-s0105t0:1332": "Visodhesi yathābhūtaṃ, satataṃ daḷhamānaso.",
  "tika-s0105t0:1333": "Teneva kārite ramme, chāyūdakasamappite;",
  "tika-s0105t0:1334": "Dvipākāraparikkhitte, bhāvanābhiratārahe.",
  "tika-s0105t0:1335": "Mahāmunisamaññā yā, sambuddhasammukhā katā;",
  "tika-s0105t0:1336": "Paṭimā taṃpāsādamhā, ujuāsannadakkhiṇe.",
  "tika-s0105t0:1337": "Asokārāmaārāme, pañcabhūmimahālaye;",
  "tika-s0105t0:1338": "Ratanabhūmikitti vhaye, dhammapāsādalaṅkate.",
  "tika-s0105t0:1339": "Tathā dakkhiṇadeviyā, nagarasamīpe kate;",
  "tika-s0105t0:1340": "Pubbuttare jayabhūmi-kittābhidhānakepi ca.",
  "tika-s0105t0:1341": "Tathevuttaradeviyā, nagarabbhantare kate;",
  "tika-s0105t0:1342": "Soṇṇaguhathūpantike, parimāṇakanāmake.",
  "tika-s0105t0:1343": "Tathā ca uparājena, kate nagarapacchime;",
  "tika-s0105t0:1344": "Mahāguhathūpantike, maṅgalāvāsanāmake.",
  "tika-s0105t0:1345": "Iti soṇṇavihāresu, vasaṃnekesu vārato;",
  "tika-s0105t0:1346": "Sakkato sabbarājūnaṃ, tikkhattuṃ laddhalañchano.",
  "tika-s0105t0:1347": "Ñāṇābhivaṃsadhammasenāpatīti suvikhyāto;",
  "tika-s0105t0:1348": "Dvevibhaṅgādidhāraṇā, upajjhācariyataṃ patto.",
  "tika-s0105t0:1349": "Laṅkādīpāgatānampi, paradīpanivāsinaṃ;",
  "tika-s0105t0:1350": "Bhikkhūnaṃ vācako dhammaṃ, paṭipattiṃ niyojako.",
  "tika-s0105t0:1351": "Yaṃ nissāya visodhesi, sāsanaṃ esa bhūpati;",
  "tika-s0105t0:1352": "Atthabyañjanasampannaṃ, so’kāsi vaṇṇanaṃ imaṃ.",
  "tika-s0105t0:1353": "Sambuddhaparinibbānā, pañcatālīsake’ddhake;",
  "tika-s0105t0:1354": "Tisate dvisahasse ca, sampatte sā suniṭṭhitā.",
  "tika-s0105t0:1355": "Peṭakālaṅkāravhayaṃ, nettisaṃvaṇṇanaṃ subhaṃ;",
  "tika-s0105t0:1356": "Imañca saṅkharontena, yaṃ puññaṃ pasutaṃ mayā.",
  "tika-s0105t0:1357": "Aññampi tena puññena, patvāna bodhimuttamaṃ;",
  "tika-s0105t0:1358": "Tārayitvā bahū satte, moceyyaṃ bhavabandhanā.",
  "tika-s0105t0:1359": "Sadā rakkhantu rājāno, dhammeneva pajaṃ imaṃ;",
  "tika-s0105t0:1360": "Niratā puññakammesu, jotentu jinasāsanaṃ.",
  "tika-s0105t0:1361": "Ime ca pāṇino sabbe, sabbadā nirupaddavā;",
  "tika-s0105t0:1362": "Niccaṃ kalyāṇasaṅkappā, pappontu amataṃ padanti.",
  "tika-s0105t0:1363": "Iti dīghanikāyaṭṭhakathāya sīlakkhandhavaggasaṃvaṇṇanāya",
  "tika-s0105t0:1364": "Sādhuvilāsinī nāma abhinavaṭīkā samattā.",
  "tika-s0105t0:1365": "Sīlakkhandhavaggaabhinavaṭīkā niṭṭhitā."
}