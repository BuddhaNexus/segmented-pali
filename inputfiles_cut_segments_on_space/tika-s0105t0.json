{
  "tika-s0105t0:0": " Namo tassa bhagavato arahato sammāsambuddhassa",
  "tika-s0105t0:1": "Dīghanikāye",
  "tika-s0105t0:2": "Sīlakkhandhavaggaabhinavaṭīkā",
  "tika-s0105t0:3": "(Dutiyo bhāgo)",
  "tika-s0105t0:4": "2. Sāmaññaphalasuttavaṇṇanā",
  "tika-s0105t0:5": "Rājāmaccakathāvaṇṇanā",
  "tika-s0105t0:6_0": "150. Idāni sāmaññaphalasuttassa saṁvaṇṇanākkamo anuppattoti dassetuṁ ‘‘evaṁ…pe… sutta’’ntiādimāha.",
  "tika-s0105t0:6_1": "Tattha anupubbapadavaṇṇanāti anukkamena padavaṇṇanā, padaṁ padaṁ pati anukkamena",
  "tika-s0105t0:6_2": "vaṇṇanāti vuttaṁ hoti. Pubbe vuttañhi, uttānaṁ vā padamaññatra vaṇṇanāpi ‘‘anupubbapadavaṇṇanā’’",
  "tika-s0105t0:6_3": "tveva vuccati. Evañca katvā ‘‘apubbapadavaṇṇanā’’tipi paṭhanti, pubbe avaṇṇitapadavaṇṇanāti",
  "tika-s0105t0:6_4": "attho. Duggajanapadaṭṭhānavisesasampadādiyogato padhānabhāvena rājūhi gahitaṭṭhena",
  "tika-s0105t0:6_5": "evaṁnāmakaṁ, na pana nāmamattenāti āha ‘‘tañhī’’tiādi. Nanu mahāvagge mahāgovindasutte",
  "tika-s0105t0:6_6": "āgato esa purohito eva, na rājā, kasmā so rājasaddavacanīyabhāvena gahitoti? Mahāgovindena",
  "tika-s0105t0:6_7": "purohitena pariggahitampi cetaṁ reṇunā nāma magadharājena pariggahitamevāti atthasambhavato",
  "tika-s0105t0:6_8": "evaṁ vuttaṁ, na pana so rājasaddavacanīyabhāvena gahito tassa rājābhāvato. Mahāgovindapariggahitabhāvakittanañhi",
  "tika-s0105t0:6_9": "tadā reṇuraññā pariggahitabhāvūpalakkhaṇaṁ. So hi tassa sabbakiccakārako purohito,",
  "tika-s0105t0:6_10": "idampi ca loke samudāciṇṇaṁ ‘‘rājakammapasutena katampi raññā kata’’nti. Idaṁ vuttaṁ",
  "tika-s0105t0:6_11": "hoti – mandhāturaññā ceva mahāgovindaṁ bodhisattaṁ purohitamāṇāpetvā reṇuraññā ca",
  "tika-s0105t0:6_12": "aññehi ca rājūhi pariggahitattā rājagahanti. Keci pana ‘‘mahāgovindo’’ti mahānubhāvo",
  "tika-s0105t0:6_13": "eko purātano rājāti vadanti. Pariggahitattāti rājadhānībhāvena pariggahitattā. Gayhatīti",
  "tika-s0105t0:6_14": "hi gahaṁ, rājūnaṁ, rājūhi vā gahanti rājagahaṁ. Nagarasaddāpekkhāya napuṁsakaniddeso.",
  "tika-s0105t0:7_0": "Aññepettha pakāreti nagaramāpanena raññā kāritasabbagehattā rājagahaṁ, gijjhakūṭādīhi",
  "tika-s0105t0:7_1": "pañcahi pabbatehi parikkhittattā pabbatarājehi parikkhittagehasadisantipi rājagahaṁ,",
  "tika-s0105t0:7_2": "sampannabhavanatāya rājamānaṁ gehantipi rājagahaṁ, susaṁvihitārakkhatāya anatthāvahitukāmena",
  "tika-s0105t0:7_3": "upagatānaṁ paṭirājūnaṁ gahaṁ gahaṇabhūtantipi rājagahaṁ, rājūhi disvā sammā patiṭṭhāpitattā",
  "tika-s0105t0:7_4": "tesaṁ gahaṁ gehabhūtantipi rājagahaṁ, ārāmarāmaṇeyyatādīhi rājati, nivāsasukhatādinā",
  "tika-s0105t0:7_5": "ca sattehi mamattavasena gayhati pariggayhatītipi rājagahanti edise pakāre. Nāmamattameva",
  "tika-s0105t0:7_6": "pubbe vuttanayenāti attho. So pana padeso visesaṭṭhānabhāvena uḷārasattaparibhogoti",
  "tika-s0105t0:7_7": "āha ‘‘taṁ paneta’’ntiādi. Tattha ‘‘buddhakāle, cakkavattikāle cā’’ti idaṁ yebhuyyavasena",
  "tika-s0105t0:7_8": "vuttaṁ aññadāpi kadāci sambhavato, ‘‘nagaraṁ hotī’’ti ca idaṁ upalakkhaṇameva manussāvāsasseva",
  "tika-s0105t0:7_9": "asambhavato. Tathā hi vuttaṁ ‘‘sesakāle suññaṁ hotī’’tiādi. Tesanti yakkhānaṁ. Vasanavananti",
  "tika-s0105t0:7_10": "āpānabhūmibhūtaṁ upavanaṁ.",
  "tika-s0105t0:8_0": "Avisesenāti vihārabhāvasāmaññena, saddantarasannidhānasiddhaṁ visesaparāmasanamantarenāti",
  "tika-s0105t0:8_1": "attho. Idaṁ vuttaṁ hoti – ‘‘pātimokkhasaṁvarasaṁvuto viharati, (a. ni. 5.101; pāci.",
  "tika-s0105t0:8_2": "147; pari. 441) paṭhamaṁ jhānaṁ upasampajja viharati, (dha. sa. 160) mettāsahagatena",
  "tika-s0105t0:8_3": "cetasā ekaṁ disaṁ pharitvā viharati, (dī. ni. 3.71, 308; ma. ni. 1.77, 459, 509;",
  "tika-s0105t0:8_4": "2.309, 315; 3.230; vibha. 642) sabbanimittānaṁ amanasikārā animittaṁ cetosamādhiṁ",
  "tika-s0105t0:8_5": "upasampajja viharatī’’tiādīsu (ma. ni. 1.459) saddantarasannidhānasiddhena visesaparāmasanena",
  "tika-s0105t0:8_6": "yathākkamaṁ iriyāpathavihārādivisesavihārasamaṅgīparidīpanaṁ , na evamidaṁ, idaṁ",
  "tika-s0105t0:8_7": "pana tathā visesaparāmasanamantarena aññataravihārasamaṅgīparidīpananti.",
  "tika-s0105t0:9_0": "Satipi ca vuttanayena aññataravihārasamaṅgīparidīpane idha iriyāpathasaṅkhātavisesavihārasamaṅgīparidīpanameva",
  "tika-s0105t0:9_1": "sambhavatīti dasseti ‘‘idha panā’’tiādinā. Kasmā pana saddantarasannidhānasiddhassa",
  "tika-s0105t0:9_2": "visesaparāmasanassābhāvepi idha visesavihārasamaṅgīparidīpanaṁ sambhavatīti? Visesavihārasamaṅgīparidīpanassa",
  "tika-s0105t0:9_3": "saddantarasaṅkhātavisesavacanassa abhāvato eva. Visesavacane hi asati visesamicchatā",
  "tika-s0105t0:9_4": "viseso payojitabboti. Apica iriyāpathasamāyogaparidīpanassa atthato siddhattā tathādīpanameva",
  "tika-s0105t0:9_5": "sambhavatīti. Kasmā cāyamattho siddhoti? Dibbavihārādīnampi sādhāraṇato. Kadācipi",
  "tika-s0105t0:9_6": "hi iriyāpathavihārena vinā na bhavati tamantarena attabhāvapariharaṇābhāvatoti.",
  "tika-s0105t0:10_0": "Iriyanaṁ pavattanaṁ iriyā, kāyikakiriyā, tassā pavattanupāyabhāvato pathoti iriyāpatho,",
  "tika-s0105t0:10_1": "ṭhānanisajjādayo. Na hi ṭhānanisajjādiavatthāhi vinā kañci kāyikaṁ kiriyaṁ pavattetuṁ",
  "tika-s0105t0:10_2": "sakkā, tasmā so tāya pavattanupāyoti vuccati. Viharati pavattati etena, viharaṇamattaṁ",
  "tika-s0105t0:10_3": "vā tanti vihāro, so eva vihāro tathā, atthato panesa ṭhānanisajjādiākārappavatto",
  "tika-s0105t0:10_4": "catusantatirūpappabandhova. Divi bhavo dibbo, tattha bahulaṁ pavattiyā brahmapārisajjādidevaloke",
  "tika-s0105t0:10_5": "bhavoti attho, yo vā tattha dibbānubhāvo, tadatthāya saṁvattatīti dibbo, abhiññābhinīhārādivasena",
  "tika-s0105t0:10_6": "vā mahāgatikattā dibbo, sova vihāro, dibbabhāvāvaho vā vihāro dibbavihāro, mahaggatajjhānāni.",
  "tika-s0105t0:10_7": "Nettiyaṁ [netti. 86 (atthato samānaṁ)] pana catasso āruppasamāpattiyo āneñjavihārāti",
  "tika-s0105t0:10_8": "visuṁ vuttaṁ, taṁ pana mettājjhānādīnaṁ brahmavihāratā viya tāsaṁ bhāvanāvisesabhāvaṁ",
  "tika-s0105t0:10_9": "sandhāya vuttaṁ. Aṭṭhakathāsu pana dibbabhāvāvahasāmaññato tāpi ‘‘dibbavihārā’’ tveva",
  "tika-s0105t0:10_10": "vuttā. Brahmānaṁ, brahmabhūtā vā hitūpasaṁhārādivasena pavattiyā seṭṭhabhūtā vihārāti",
  "tika-s0105t0:10_11": "brahmavihārā, mettājjhānādivasena pavattā catasso appamaññāyo. Ariyā uttamā, anaññasādhāraṇattā",
  "tika-s0105t0:10_12": "vā ariyānaṁ vihārāti ariyavihārā, catassopi phalasamāpattiyo. Idha pana rūpāvacaracatutthajjhānaṁ,",
  "tika-s0105t0:10_13": "tabbasena pavattā appamaññāyo , catutthajjhānikaaggaphalasamāpatti ca bhagavato dibbabrahmaariyavihārā.",
  "tika-s0105t0:11_0": "Aññataravihārasamaṅgīparidīpananti tāsamekato appavattattā ekena vā dvīhi vā samaṅgībhāvaparidīpanaṁ,",
  "tika-s0105t0:11_1": "bhāvalopenāyaṁ bhāvappadhānena vā niddeso. Bhagavā hi lobhadosamohussanne loke sakapaṭipattiyā",
  "tika-s0105t0:11_2": "veneyyānaṁ vinayanatthaṁ taṁ taṁ vihāre upasampajja viharati. Tathā hi yadā sattā",
  "tika-s0105t0:11_3": "kāmesu vippaṭipajjanti, tadā kira bhagavā dibbena vihārena viharati tesaṁ alobhakusalamūluppādanatthaṁ",
  "tika-s0105t0:11_4": "‘‘appeva nāma imaṁ paṭipattiṁ disvā ettha rucimuppādetvā kāmesu virajjeyyu’’nti.",
  "tika-s0105t0:11_5": "Yadā pana issariyatthaṁ sattesu vippaṭipajjanti, tadā brahmavihārena viharati tesaṁ",
  "tika-s0105t0:11_6": "adosakusalamūluppādanatthaṁ ‘‘appeva nāma imaṁ paṭipattiṁ disvā ettha rucimuppādetvā",
  "tika-s0105t0:11_7": "adosena dosaṁ vūpasameyyu’’nti. Yadā pana pabbajitā dhammādhikaraṇaṁ vivadanti, tadā",
  "tika-s0105t0:11_8": "ariyavihārena viharati tesaṁ amohakusalamūluppādanatthaṁ ‘‘appeva nāma imaṁ paṭipattiṁ",
  "tika-s0105t0:11_9": "disvā ettha rucimuppādetvā amohena mohaṁ vūpasameyyu’’nti. Evañca katvā imehi dibbabrahmaariyavihārehi",
  "tika-s0105t0:11_10": "sattānaṁ vividhaṁ hitasukhaṁ harati, iriyāpathavihārena ca ekaṁ iriyāpathabādhanaṁ",
  "tika-s0105t0:11_11": "aññena iriyāpathena vicchinditvā aparipatantaṁ attabhāvaṁ haratīti vuttaṁ ‘‘aññataravihārasamaṅgīparidīpana’’nti.",
  "tika-s0105t0:12_0": "‘‘Tenā’’tiādi yathāvuttasaṁvaṇṇanāya guṇadassanaṁ, tasmāti attho, yathāvuttatthasamatthanaṁ",
  "tika-s0105t0:12_1": "vā. Tena iriyāpathavihārena viharatīti sambandho. Tathā vadamāno pana viharatīti",
  "tika-s0105t0:12_2": "ettha vi-saddo vicchedanatthajotako, ‘‘haratī’’ti etassa ca neti pavattetīti atthoti",
  "tika-s0105t0:12_3": "ñāpeti ‘‘ṭhitopī’’tiādinā vicchedanayanākārena vuttattā. Evañhi sati tattha kassa",
  "tika-s0105t0:12_4": "kena vicchindanaṁ, kathaṁ kassa nayananti antolīnacodanaṁ sandhāyāha. ‘‘So hī’’tiādīti",
  "tika-s0105t0:12_5": "ayampi sambandho upapanno hoti. Yadipi bhagavā ekeneva iriyāpathena cirataraṁ kālaṁ",
  "tika-s0105t0:12_6": "pavattetuṁ sakkoti, tathāpi upādinnakassa nāma sarīrassa ayaṁ sabhāvoti dassetuṁ",
  "tika-s0105t0:12_7": "‘‘ekaṁ iriyāpathabādhana’’ntiādi vuttaṁ. Aparipatantanti bhāvanapuṁsakaniddeso, apatamānaṁ",
  "tika-s0105t0:12_8": "katvāti attho. Yasmā pana bhagavā yattha katthaci vasanto veneyyānaṁ dhammaṁ desento,",
  "tika-s0105t0:12_9": "nānāsamāpattīhi ca kālaṁ vītināmento vasati, sattānaṁ, attano ca vividhaṁ sukhaṁ",
  "tika-s0105t0:12_10": "harati, tasmā vividhaṁ haratīti viharatīti evampettha attho veditabbo.",
  "tika-s0105t0:13_0": "Gocaragāmanidassanatthaṁ ‘‘rājagahe’’ti vatvā buddhānamanurūpanivāsaṭṭhānadassanatthaṁ",
  "tika-s0105t0:13_1": "puna ‘‘ambavane’’ti vuttanti dassento ‘‘idamassā’’tiādimāha. Assāti bhagavato. Tassāti",
  "tika-s0105t0:13_2": "rājagahasaṅkhātassa gocaragāmassa. Yassa samīpavasena ‘‘rājagahe’’ti bhummavacanaṁ",
  "tika-s0105t0:13_3": "pavattati, sopi tassa samīpavasena vattabboti dasseti ‘‘rājagahasamīpe ambavane’’ti",
  "tika-s0105t0:13_4": "iminā. Samīpattheti ambavanassa samīpatthe. Etanti ‘‘rājagahe’’ti vacanaṁ. Bhummavacananti",
  "tika-s0105t0:13_5": "ādhāravacanaṁ. Bhavanti etthāti hi bhummaṁ, ādhāro, tadeva vacanaṁ tathā, bhumme",
  "tika-s0105t0:13_6": "pavattaṁ vā vacanaṁ vibhatti bhummavacanaṁ, tena yuttaṁ tathā, sattamīvibhattiyuttapadanti",
  "tika-s0105t0:13_7": "attho. Idaṁ vuttaṁ hoti – kāmaṁ bhagavā ambavaneyeva viharati. Tassamīpattā pana",
  "tika-s0105t0:13_8": "gocaragāmadassanatthaṁ bhummavacanavasena ‘‘rājagahe’’tipi vuttaṁ yathā taṁ ‘‘gaṅgāyaṁ",
  "tika-s0105t0:13_9": "gāvo caranti, kūpe gaggakula’’nti cāti. Aneneva yadi bhagavā rājagahe viharati, atha",
  "tika-s0105t0:13_10": "na vattabbaṁ ‘‘ambavane’’ti. Yadi ca ambavane, evampi na vattabbaṁ ‘‘rājagahe’’ti.",
  "tika-s0105t0:13_11": "Na hi ‘‘pāṭaliputte pāsāde vasatī’’tiādīsu viya idha adhikaraṇādhikaraṇassa abhāvato",
  "tika-s0105t0:13_12": "adhikaraṇassa dvayaniddeso yutto siyāti codanā anavakāsā katāti daṭṭhabbaṁ. Kumārabhato",
  "tika-s0105t0:13_13": "eva komārabhacco sakatthavuttipaccayena, niruttinayena vā yathā ‘‘bhisaggameva bhesajja’’nti.",
  "tika-s0105t0:13_14": "‘‘Yathāhā’’tiādinā khandhakapāḷivasena tadatthaṁ sādheti. Kasmā ca ambavanaṁ jīvakasambandhaṁ",
  "tika-s0105t0:13_15": "katvā vuttanti anuyogena mūlato paṭṭhāya tamatthaṁ dassento ‘‘ayaṁ panā’’tiādimāha.",
  "tika-s0105t0:14_0": "Dosābhisannanti vātapittādivasena ussannadosaṁ. Virecetvāti dosappakopato vivecetvā.",
  "tika-s0105t0:14_1": "Siveyyakaṁ dussayuganti siviraṭṭhe jātaṁ mahagghaṁ dussayugaṁ. Divasassa dvattikkhattunti",
  "tika-s0105t0:14_2": "ekasseva divasassa dvivāre vā tivāre vā bhāge, bhummatthe vā etaṁ sāmivacanaṁ, ekasmiṁyeva",
  "tika-s0105t0:14_3": "divase dvivāraṁ vā tivāraṁ vāti attho. Tambapaṭṭavaṇṇenāti tambalohapaṭṭavaṇṇena.",
  "tika-s0105t0:14_4": "Sacīvarabhattenāti cīvarena, bhattena ca. ‘‘Taṁ sandhāyā’’ti iminā na bhagavā ambavanamatteyeva",
  "tika-s0105t0:14_5": "viharati, atha kho evaṁ kate vihāre. So pana tadadhikaraṇatāya visuṁ adhikaraṇabhāvena",
  "tika-s0105t0:14_6": "na vuttoti sandhāyabhāsitamatthaṁ dasseti. Sāmaññe hi sati sandhāyabhāsitaniddhāraṇaṁ.",
  "tika-s0105t0:15_0": "Aḍḍhena teḷasa aḍḍhateḷasa. Tādisehi bhikkhusatehi. Aḍḍho panettha satasseva. Yena",
  "tika-s0105t0:15_1": "hi payutto tabbhāgavācako aḍḍhasaddo, so ca kho paṇṇāsāva, tasmā paññāsāya ūnāni",
  "tika-s0105t0:15_2": "teḷasa bhikkhusatānīti atthaṁ viññāpetuṁ ‘‘aḍḍhasatenā’’tiādi vuttaṁ. Aḍḍhameva sataṁ",
  "tika-s0105t0:15_3": "satassa vā aḍḍhaṁ tathā.",
  "tika-s0105t0:16_0": "Rājatīti attano issariyasampattiyā dibbati sobhati ca. Rañjetīti dānādinā, sassamedhādinā",
  "tika-s0105t0:16_1": "ca catūhi saṅgahavatthūhi rameti, attani vā rāgaṁ karotīti attho. Ca-saddo cettha",
  "tika-s0105t0:16_2": "vikappanattho. Janapadavācino puthuvacanaparattā ‘‘magadhāna’’nti vuttaṁ, janappadāpadesena",
  "tika-s0105t0:16_3": "vā tabbāsikānaṁ gahitattā. Raññoti pitu bimbisārarañño. Sasati hiṁsatīti sattu, verī,",
  "tika-s0105t0:16_4": "ajātoyeva sattu ajātasattu. ‘‘Nemittakehi niddiṭṭho’’ti vacanena ca ajātassa tassa",
  "tika-s0105t0:16_5": "sattubhāvo na tāva hoti, sattubhāvassa pana tathā niddiṭṭhattā evaṁ voharīyatīti",
  "tika-s0105t0:16_6": "dasseti. Ajātasseva pana tassa ‘‘rañño lohitaṁ piveyya’’nti deviyā dohaḷassa pavattattā",
  "tika-s0105t0:16_7": "ajātoyevesa rañño sattūtipi vadanti.",
  "tika-s0105t0:17_0": "‘‘Tasmi’’ntiādinā tadatthaṁ vivarati, samattheti ca. Dohaḷoti abhilāso. Bhāriyeti",
  "tika-s0105t0:17_1": "garuke, aññesaṁ asakkuṇeyye vā. Asakkontīti asakkuṇamānā. Akathentīti akathayamānā",
  "tika-s0105t0:17_2": "samānā. Nibandhitvāti vacasā bandhitvā. Suvaṇṇasatthakenāti suvaṇṇamayena satthakena,",
  "tika-s0105t0:17_3": "ghanasuvaṇṇakatenāti attho. Ayomayañhi rañño sarīraṁ upanetuṁ ayuttanti vadanti.",
  "tika-s0105t0:17_4": "Suvaṇṇaparikkhatena vā ayomayasatthenāti atthepi ayamevādhippāyo. Bāhuṁ phālāpetvāti",
  "tika-s0105t0:17_5": "lohitasirāvedhavasena bāhuṁ phālāpetvā. Kevalassa lohitassa gabbhiniyā dujjīrabhāvato",
  "tika-s0105t0:17_6": "udakena sambhinditvā pāyesi. Haññissatīti haññissate, āyatiṁ hanīyateti attho. Nemittakānaṁ",
  "tika-s0105t0:17_7": "vacanaṁ tathaṁ vā siyā, vitathaṁ vāti adhippāyena ‘‘puttoti vā dhītāti vā na paññāyatī’’ti",
  "tika-s0105t0:17_8": "vuttaṁ. ‘‘Attano’’tiādinā aññampi kāraṇaṁ dassetvā nivāresi. Rañño bhāvo rajjaṁ,",
  "tika-s0105t0:17_9": "rajjassa samīpe pavattatīti oparajjaṁ, ṭhānantaraṁ.",
  "tika-s0105t0:18_0": "Mahāti mahatī. Samāse viya hi vākyepi mahantasaddassa mahādeso. Dhurāti gaṇassa dhurabhūtā,",
  "tika-s0105t0:18_1": "dhorayhā jeṭṭhakāti attho. Dhuraṁ nīharāmīti gaṇadhuramāvahāmi, gaṇabandhiyaṁ nibbattessāmīti",
  "tika-s0105t0:18_2": "vuttaṁ hoti. ‘‘So na sakkā’’tiādinā puna cintanākāraṁ dasseti. Iddhipāṭihāriyenāti",
  "tika-s0105t0:18_3": "ahimekhalikakumāravaṇṇavikubbaniddhinā. Tenāti appāyukabhāvena. Hīti nipātamattaṁ.",
  "tika-s0105t0:18_4": "Tena hīti vā uyyojanatthe nipāto. Tena vuttaṁ ‘‘kumāraṁ…pe… uyyojesī’’ti. Buddho",
  "tika-s0105t0:18_5": "bhavissāmīti ettha iti-saddo idamattho, iminā khandhake āgatanayenāti attho. Pubbe",
  "tika-s0105t0:18_6": "khotiādīhipi khandhakapāḷiyeva (cūḷava. 339).",
  "tika-s0105t0:19_0": "Potthaniyanti churikaṁ. Yaṁ ‘‘nakhara’’ntipi vuccati, divā divaseti (dī. ni. ṭī.",
  "tika-s0105t0:19_1": "1.150) divasassapi divā. Sāmyatthe hetaṁ bhummavacanaṁ ‘‘divā divasassā’’ti aññattha",
  "tika-s0105t0:19_2": "dassanato. Divassa divasetipi vaṭṭati akārantassapi divasaddassa vijjamānattā. Nepātikampi",
  "tika-s0105t0:19_3": "divāsaddamicchanti saddavidū, majjhanhikavelāyanti attho. Sā hi divasassa viseso",
  "tika-s0105t0:19_4": "divasoti. ‘‘Bhīto’’tiādi pariyāyo, kāyathambhanena vā bhīto. Hadayamaṁsacalanena",
  "tika-s0105t0:19_5": "ubbiggo. ‘‘Jāneyyuṁ vā, mā vā’’ti parisaṅkāya ussaṅkī. Ñāte sati attano āgacchamānabhayavasena",
  "tika-s0105t0:19_6": "utrasto. Vuttappakāranti devadattena vuttākāraṁ vippakāranti apakāraṁ anupakāraṁ,",
  "tika-s0105t0:19_7": "viparītakiccaṁ vā. Sabbe bhikkhūti devadattaparisaṁ sandhāyāha.",
  "tika-s0105t0:20": "Acchinditvāti apanayanavasena vilumpitvā. Rajjenāti vijitena. Ekassa rañño āṇāpavattiṭṭhānaṁ ‘‘rajja’’nti hi vuttaṁ, rājabhāvena vā.",
  "tika-s0105t0:21_0": "Manaso attho icchā manoratho ra-kārāgamaṁ, ta-kāralopañca katvā, cittassa vā nānārammaṇesu",
  "tika-s0105t0:21_1": "vibbhamakaraṇato manaso ratho iva manoratho, mano eva ratho viyāti vā manorathotipi",
  "tika-s0105t0:21_2": "neruttikā vadanti. Sukiccakārimhīti sukiccakārī amhi. Avamānanti avamaññanaṁ anādaraṁ.",
  "tika-s0105t0:21_3": "Mūlaghaccanti jīvitā voropanaṁ sandhāyāha, bhāvanapuṁsakametaṁ. Rājakulānaṁ kira",
  "tika-s0105t0:21_4": "satthena ghātanaṁ rājūnamanāciṇṇaṁ, tasmā so ‘‘nanu bhante’’tiādimāha. Tāpanagehaṁ",
  "tika-s0105t0:21_5": "nāma uṇhagahāpanagehaṁ, taṁ pana dhūmeneva acchinnā. Tena vuttaṁ ‘‘dhūmaghara’’nti.",
  "tika-s0105t0:21_6": "Kammakaraṇatthāyāti tāpana kammakaraṇatthameva. Kenaci chāditattā ucco aṅgoti uccaṅgo,",
  "tika-s0105t0:21_7": "yassa kassaci gahaṇatthaṁ paṭicchanno unnataṅgoti idha adhippeto. Tena vuttaṁ ‘‘uccaṅgaṁ",
  "tika-s0105t0:21_8": "katvā pavisituṁ mā dethā’’ti. ‘‘Ucchaṅge katvā’’tipi pāṭho, evaṁ sati majjhimaṅgova,",
  "tika-s0105t0:21_9": "ucchaṅge kiñci gahetabbaṁ katvāti attho. Moḷiyanti cūḷāyaṁ ‘‘chetvāna moḷiṁ varagandhavāsita’’ntiādīsu",
  "tika-s0105t0:21_10": "(ma. ni. aṭṭha. 2.1; saṁ. ni. aṭṭha. 2.2.55; apa. aṭṭha. 1.avidūrenidānakathā; bu.",
  "tika-s0105t0:21_11": "vaṁ. aṭṭha. 27.avidūrenidānakathā; jā. aṭṭha. 1.avidūrenidānakathā) viya. Tenāha",
  "tika-s0105t0:21_12": "‘‘moḷiṁ bandhitvā’’ti. Catumadhurenāti sappisakkaramadhunāḷikerasnehasaṅkhātehi catūhi",
  "tika-s0105t0:21_13": "madhurehi abhisaṅkhatapānavisesenāti vadanti, taṁ mahādhammasamādānasuttapāḷiyā (ma.",
  "tika-s0105t0:21_14": "ni. 1.473) na sameti. Vuttañhi tattha ‘‘dadhi ca madhu ca sappi ca phāṇitañca ekajjhaṁ",
  "tika-s0105t0:21_15": "saṁsaṭṭha’’nti, (ma. ni. 1.485) tadaṭṭhakathāyañca vuttaṁ ‘‘dadhi ca madhu cāti suparisuddhaṁ",
  "tika-s0105t0:21_16": "dadhi ca sumadhuraṁ madhu ca. Ekajjhaṁ saṁsaṭṭhanti ekato katvā missitaṁ āluḷitaṁ.",
  "tika-s0105t0:21_17": "Tassa tanti tassa taṁ catumadhurabhesajjaṁ pivato’’ti ‘‘attupakkamena maraṇaṁ na",
  "tika-s0105t0:21_18": "yutta’’nti manasi katvā rājā tassā sarīraṁ lehitvā yāpeti. Na hi ariyā attānaṁ vinipātenti.",
  "tika-s0105t0:22_0": "Maggaphalasukhenāti maggaphalasukhavatā, sotāpattimaggaphalasukhūpasañhitena caṅkamena",
  "tika-s0105t0:22_1": "yāpetīti attho. Hāressāmīti apanessāmi. Vītaccitehīti vigataaccitehi jālavigatehi",
  "tika-s0105t0:22_2": "suddhaṅgārehi. Kenaci saññattoti kenaci sammā ñāpito, ovaditoti vuttaṁ hoti. Massukaraṇatthāyāti",
  "tika-s0105t0:22_3": "massuvisodhanatthāya. Manaṁ karothāti yathā rañño manaṁ hoti, tathā karotha. Pubbeti",
  "tika-s0105t0:22_4": "purimabhave. Cetiyaṅgaṇeti gandhapupphādīhi pūjanaṭṭhānabhūte cetiyassa bhūmitale.",
  "tika-s0105t0:22_5": "Nisajjanatthāyāti bhikkhusaṅghassa nisīdanatthāya. Paññattakaṭasārakanti paññapetabbauttamakilañjaṁ.",
  "tika-s0105t0:22_6": "Tathāvidho kilañjo hi ‘‘kaṭasārako’’ti vuccati. Tassāti yathāvuttassa kammadvayassa.",
  "tika-s0105t0:22_7": "Taṁ pana manopadosavaseneva tena katanti daṭṭhabbaṁ. Yathāha –",
  "tika-s0105t0:23": "‘‘Manopubbaṅgamā dhammā, manoseṭṭhā manomayā;",
  "tika-s0105t0:24": "Manasā ce paduṭṭhena, bhāsati vā karoti vā;",
  "tika-s0105t0:25": "Tato naṁ dukkhamanveti, cakkaṁva vahato pada’’nti. (dha. pa. 1; netti. 90);",
  "tika-s0105t0:26_0": "Paricārakoti sahāyako. Abhedepi bhedamiva vohāro loke pākaṭoti vuttaṁ ‘‘yakkho hutvā",
  "tika-s0105t0:26_1": "nibbattī’’ti. Ekāyapi hi uppādakiriyāya idha bhedavohāro, paṭisandhivasena hutvā,",
  "tika-s0105t0:26_2": "pavattivasena nibbattīti vā paccekaṁ yojetabbaṁ, paṭisandhivasena vā pavattanasaṅkhātaṁ",
  "tika-s0105t0:26_3": "sātisayanibbattanaṁ ñāpetuṁ ekāyeva kiriyā padadvayena vuttā. Tathāvacanañhi paṭisandhivasena",
  "tika-s0105t0:26_4": "nibbattaneyeva dissati ‘‘makkaṭako nāma devaputto hutvā nibbatti (dha. pa. aṭṭha.",
  "tika-s0105t0:26_5": "1.5) kaṇṭako nāma…pe… nibbatti, (jā. aṭṭha. 1.avidūrenidānakathā) maṇḍūko nāma…pe…",
  "tika-s0105t0:26_6": "nibbattī’’tiādīsu viya. Dvinnaṁ vā padānaṁ bhāvatthamapekkhitvā ‘‘yakkho’’tiādīsu",
  "tika-s0105t0:26_7": "sāmiatthe paccattavacanaṁ kataṁ purimāya pacchimavisesanato, paricārakassa…pe… yakkhassa",
  "tika-s0105t0:26_8": "bhāvena nibbattīti attho, hetvatthe vā ettha tvā-saddo yakkhassa bhāvato pavattanahetūti.",
  "tika-s0105t0:26_9": "Assa pana rañño mahāpuññassapi samānassa tattha bahulaṁ nibbattapubbatāya ciraparicitanikanti",
  "tika-s0105t0:26_10": "vasena tattheva nibbatti veditabbā.",
  "tika-s0105t0:27_0": "Taṁ divasamevāti rañño maraṇadivaseyeva. Khobhetvāti puttasnehassa balavabhāvato,",
  "tika-s0105t0:27_1": "taṁsahajātapīti vegassa ca savipphāratāya taṁ samuṭṭhānarūpadhammehi pharaṇavasena",
  "tika-s0105t0:27_2": "sakalasarīraṁ āloḷetvā. Tenāha ‘‘aṭṭhimiñjaṁ āhacca aṭṭhāsī’’ti. Pituguṇanti pituno",
  "tika-s0105t0:27_3": "attani sinehaguṇaṁ. Tena vuttaṁ ‘‘mayi jātepī’’tiādi. Vissajjetha vissajjethāti turitavasena,",
  "tika-s0105t0:27_4": "sokavasena ca vuttaṁ.",
  "tika-s0105t0:28": "Anuṭṭhubhitvāti achaḍḍetvā.",
  "tika-s0105t0:29_0": "Nāḷāgirihatthiṁ muñcāpetvāti ettha iti-saddo pakārattho, tena ‘‘abhimārakapurisapesenādippakārenā’’ti",
  "tika-s0105t0:29_1": "pubbe vuttappakārattayaṁ paccāmasati, katthaci pana so na diṭṭho. Pañca vatthūnīti",
  "tika-s0105t0:29_2": "‘‘sādhu bhante bhikkhū yāvajīvaṁ āraññikā assū’’tiādinā (pārā. 409; cūḷava. 343)",
  "tika-s0105t0:29_3": "vinaye vuttāni pañca vatthūni. Yācitvāti ettha yācanaṁ viya katvāti attho. Na hi",
  "tika-s0105t0:29_4": "so paṭipajjitukāmo yācatīti ayamattho vinaye (pārā. aṭṭha. 2.410) vuttoyeva. Saññāpessāmīti",
  "tika-s0105t0:29_5": "cintetvā saṅghabhedaṁ katvāti sambandho. Idañca tassa anikkhittadhuratādassanavasena",
  "tika-s0105t0:29_6": "vuttaṁ, so pana akatepi saṅghabhede tehi saññāpetiyeva. Uṇhalohitanti balavasokasamuṭṭhitaṁ",
  "tika-s0105t0:29_7": "uṇhabhūtaṁ lohitaṁ. Mahānirayeti avīciniraye. Vitthārakathānayoti ajātasattupasādanādivasena",
  "tika-s0105t0:29_8": "vitthārato vattabbāya kathāya nayamattaṁ. Kasmā panettha sā na vuttā, nanu saṅgītikathā",
  "tika-s0105t0:29_9": "viya khandhake (cūḷava. 343) āgatāpi sā vattabbāti codanāya āha ‘‘āgatattā pana sabbaṁ",
  "tika-s0105t0:29_10": "na vutta’’nti, khandhake āgatattā, kiñcimattassa ca vacanakkamassa vuttattā na ettha",
  "tika-s0105t0:29_11": "koci virodhoti adhippāyo. ‘‘Eva’’ntiādi yathānusandhinā nigamanaṁ.",
  "tika-s0105t0:30_0": "Kosalaraññoti pasenadikosalassa pitu mahākosalarañño. Nanu videhassa rañño dhītā",
  "tika-s0105t0:30_1": "vedehīti attho sambhavatīti codanamapaneti ‘‘na videharañño’’ti iminā. Atha kenaṭṭhenāti",
  "tika-s0105t0:30_2": "āha ‘‘paṇḍitādhivacanameta’’nti, paṇḍitavevacanaṁ, paṇḍitanāmanti vā attho. Ayaṁ",
  "tika-s0105t0:30_3": "pana padattho kena nibbacanenāti vuttaṁ ‘‘tatrāya’’ntiādi. Vidantīti jānanti. Vedenāti",
  "tika-s0105t0:30_4": "karaṇabhūtena ñāṇena. ‘‘Īhatī’’ti etassa pavattatītipi attho ṭīkāyaṁ vutto. Vedehīti",
  "tika-s0105t0:30_5": "idha nadādigaṇoti āha ‘‘vedehiyā’’ti.",
  "tika-s0105t0:31_0": "Soyeva aho tadaho, sattamīvacanena pana ‘‘tadahū’’ti padasiddhi. Etthāti etasmiṁ",
  "tika-s0105t0:31_1": "divase. Upasaddena visiṭṭho vasasaddo upavasaneyeva, na vasanamatte, upavasanañca",
  "tika-s0105t0:31_2": "samādānamevāti dassetuṁ ‘‘sīlenā’’tiādi vuttaṁ. Ettha ca sīlenāti sāsane ariyuposathaṁ",
  "tika-s0105t0:31_3": "sandhāya vuttaṁ. Anasanenāti abhuñjanamattasaṅkhātaṁ bāhiruposathaṁ. Vā-saddo cettha",
  "tika-s0105t0:31_4": "aniyamattho, tena ekaccaṁ manoduccaritaṁ, dussīlyādiñca saṅgaṇhāti. Tathā hi gopālakuposatho",
  "tika-s0105t0:31_5": "abhijjhāsahagatassa cittassa vasena vutto, nigaṇṭhuposatho mosavajjādivasena. Yathāha",
  "tika-s0105t0:31_6": "visākhuposathe ‘‘so tena abhijjhāsahagatena cetasā divasaṁ atināmetī’’ti, (a. ni.",
  "tika-s0105t0:31_7": "3.71) ‘‘iti yasmiṁ samaye sacce samādapetabbā, musāvāde tasmiṁ samaye samādapetī’’ti",
  "tika-s0105t0:31_8": "(a. ni. 3.71) ca ādi.",
  "tika-s0105t0:32_0": "Evaṁ adhippetatthānurūpaṁ nibbacanaṁ dassetvā idāni atthuddhāravasena nibbacanānurūpaṁ",
  "tika-s0105t0:32_1": "adhippetatthaṁ dassetuṁ ‘‘ayaṁ panā’’tiādimāha. Etthāti uposathasadde. Samānasaddavacanīyānaṁ",
  "tika-s0105t0:32_2": "anekappabhedānaṁ atthānamuddharaṇaṁ atthuddhāro samānasaddavacanīyesu vā atthesu",
  "tika-s0105t0:32_3": "adhippetasseva atthassa uddharaṇaṁ atthuddhārotipi vaṭṭati. Anekatthadassanañhi adhippetatthassa",
  "tika-s0105t0:32_4": "uddharaṇatthameva. Nanu ca ‘‘atthamattaṁ pati saddā abhinivisantī’’tiādinā atthuddhāre",
  "tika-s0105t0:32_5": "codanā, sodhanā ca heṭṭhā vuttāyeva. Apica visesasaddassa avācakabhāvato pātimokkhuddesādivisayopi",
  "tika-s0105t0:32_6": "uposathasaddo sāmaññarūpo eva, atha kasmā pātimokkhuddesādivisesavisayo vuttoti?",
  "tika-s0105t0:32_7": "Saccametaṁ, ayaṁ panattho tādisaṁ saddasāmaññamanādiyitvā tattha tattha sambhavatthadassanavaseneva",
  "tika-s0105t0:32_8": "vuttoti, evaṁ sabbattha. Sīladiṭṭhivasena (sīlasuddhivasena dī. ni. ṭī. 1.150) upetehi",
  "tika-s0105t0:32_9": "samaggehi vasīyati na uṭṭhīyatīti uposatho, pātimokkhuddeso. Samādānavasena, adhiṭṭhānavasena",
  "tika-s0105t0:32_10": "vā upecca ariyavāsādiatthāya vasitabbo āvasitabboti uposatho, sīlaṁ. Anasanādivasena",
  "tika-s0105t0:32_11": "upecca vasitabbo anuvasitabboti uposatho, vatasamādānasaṅkhāto upavāso. Navamahatthikulapariyāpanne",
  "tika-s0105t0:32_12": "hatthināge kiñci kiriyamanapekkhitvā taṁkulasambhūtatāmattaṁ pati ruḷhivaseneva uposathoti",
  "tika-s0105t0:32_13": "samaññā, tasmā tattha nāmapaññatti veditabbā. Arayo upagantvā useti dāhetīti uposatho,",
  "tika-s0105t0:32_14": "usasaddo dāhetipi saddavidū vadanti. Divase pana uposatha saddapavatti aṭṭhakathāyaṁ",
  "tika-s0105t0:32_15": "vuttāyeva. ‘‘Suddhassa ve sadāphaggū’’tiādīsu suddhassāti sabbaso kilesamalābhāvena",
  "tika-s0105t0:32_16": "parisuddhassa. Veti nipātamattaṁ, byattanti vā attho. Sadāti niccakālampi. Phaggūti",
  "tika-s0105t0:32_17": "phagguṇīnakkhattameva yuttaṁ bhavati, niruttinayena cetassa siddhi. Yassa hi sundarikabhāradvājassa",
  "tika-s0105t0:32_18": "nāma brāhmaṇassa phagguṇamāse uttaraphagguṇīyuttadivase titthanhānaṁ karontassa saṁvaccharampi",
  "tika-s0105t0:32_19": "katapāpapavāhanaṁ hotīti laddhi. Tato taṁ vivecetuṁ idaṁ majjhimāgamāvare mūlapaṇṇāsake",
  "tika-s0105t0:32_20": "vatthasutte bhagavatā vuttaṁ. Suddhassuposatho sadāti yathāvuttakilesamalasuddhiyā",
  "tika-s0105t0:32_21": "parisuddhassa uposathaṅgāni, vatasamādānāni ca asamādiyatopi niccakālaṁ uposathavāso",
  "tika-s0105t0:32_22": "eva bhavatīti attho. ‘‘Na bhikkhave’’tiādīsu ‘‘abhikkhuko āvāso na gantabbo’’ti nīharitvā",
  "tika-s0105t0:32_23": "sambandho. Upavasitabbadivasoti upavasanakaraṇadivaso, adhikaraṇe vā tabbasaddo daṭṭhabbo.",
  "tika-s0105t0:32_24": "Evañhi aṭṭhakathāyaṁ vuttanibbacanena sameti. Antogadhāvadhāraṇena, aññatthāpohanena",
  "tika-s0105t0:32_25": "ca nivāraṇaṁ sandhāya ‘‘sesadvayanivāraṇattha’’nti vuttaṁ. ‘‘Pannarase’’ti padamārabbha",
  "tika-s0105t0:32_26": "divasavasena yathāvuttanibbacanaṁ katanti dassento ‘‘teneva vutta’’ntiādimāha. Pañcadasannaṁ",
  "tika-s0105t0:32_27": "tithīnaṁ pūraṇavasena ‘‘pannaraso’’ti hi divaso vutto.",
  "tika-s0105t0:33_0": "‘‘Tāni ettha santī’’ti ettakeyeva vutte nanvetāni aññatthāpi santīti codanā siyāti",
  "tika-s0105t0:33_1": "taṁ nivāretuṁ ‘‘tadā kirā’’tiādi vuttaṁ. Anena bahuso, atisayato vā ettha taddhitavisayo",
  "tika-s0105t0:33_2": "payuttoti dasseti. Cātumāsī, cātumāsinīti ca paccayavisesena itthiliṅgeyeva pariyāyavacanaṁ.",
  "tika-s0105t0:33_3": "Pariyosānabhūtāti ca pūraṇabhāvameva sandhāya vadati tāya saheva catumāsaparipuṇṇabhāvato.",
  "tika-s0105t0:33_4": "Idhāti pāḷiyaṁ. Tīhi ākārehi pūretīti puṇṇāti atthaṁ dasseti ‘‘māsapuṇṇatāyā’’tiādinā.",
  "tika-s0105t0:33_5": "Tattha tadā kattikamāsassa puṇṇatāya māsapuṇṇatā. Purimapuṇṇamito hi paṭṭhāya yāva",
  "tika-s0105t0:33_6": "aparā puṇṇamī, tāva eko māsoti tattha vohāro. Vassānassa utuno puṇṇatāya utupuṇṇatā.",
  "tika-s0105t0:33_7": "Kattikamāsalakkhitassa saṁvaccharassa puṇṇatāya saṁvaccharapuṇṇatā. Purimakattikamāsato",
  "tika-s0105t0:33_8": "pabhuti yāva aparakattikamāso, tāva eko kattikasaṁvaccharoti evaṁ saṁvaccharapuṇṇatāyāti",
  "tika-s0105t0:33_9": "vuttaṁ hoti. Lokikānaṁ matena pana māsavasena saṁvaccharasamaññā lakkhitā. Tathā",
  "tika-s0105t0:33_10": "ca lakkhaṇaṁ garusaṅkantivasena. Vuttañhi jotisatthe –",
  "tika-s0105t0:34": "‘‘Nakkhattena sahodaya-matthaṁ yāti sūramanti;",
  "tika-s0105t0:35": "Tassa saṅkaṁ tatra vattabbaṁ, vassaṁ māsakamenevā’’ti.",
  "tika-s0105t0:36_0": "Minīyati divaso etenāti mā. Tassa hi gatiyā divaso minitabbo ‘‘pāṭipado dutiyā, tatiyā’’tiādinā.",
  "tika-s0105t0:36_1": "Ettha puṇṇoti etissā rattiyā sabbakalāpāripūriyā puṇṇo. Candassa hi soḷasamo bhāgo",
  "tika-s0105t0:36_2": "‘‘kalā’’ti vuccati, tadā ca cando sabbāsampi soḷasannaṁ kalānaṁ vasena paripuṇṇo",
  "tika-s0105t0:36_3": "hutvā dissati. Ettha ca ‘‘tadahuposathe pannarase’’ti padāni divasavasena vuttāni,",
  "tika-s0105t0:36_4": "‘‘komudiyā’’tiādīni tadekadesarattivasena.",
  "tika-s0105t0:37_0": "Kasmā pana rājā amaccaparivuto nisinno, na ekakovāti codanāya sodhanālesaṁ dassetuṁ",
  "tika-s0105t0:37_1": "pāḷipadatthameva avatvā ‘‘evarūpāyā’’tiādīnipi vadati. Etehi cāyaṁ sodhanāleso dassito",
  "tika-s0105t0:37_2": "‘‘evaṁ ruciyamānāya rattiyā tadā pavattattā tathā parivuto nisinno’’ti. Dhoviyamānadisābhāgāyāti",
  "tika-s0105t0:37_3": "etthāpi viyasaddo yojetabbo. Rajatavimānaniccharitehīti rajatavimānato nikkhantehi,",
  "tika-s0105t0:37_4": "rajatavimānappabhāya vā vipphuritehi. ‘‘Visaro’’ti idaṁ muttāvaḷiādīnampi visesanapadaṁ.",
  "tika-s0105t0:37_5": "Abbhaṁ dhūmo rajo rāhūti ime cattāro upakkilesā pāḷinayena (a. ni. 4.50; pāci. 447).",
  "tika-s0105t0:37_6": "Rājāmaccehīti rājakulasamudāgatehi amaccehi. Atha vā anuyuttakarājūhi ceva amaccehi",
  "tika-s0105t0:37_7": "cāti attho. Kañcanāsaneti sīhāsane. ‘‘Raññaṁ tu hemamāsanaṁ, sīhāsanamatho vāḷabījanitthī",
  "tika-s0105t0:37_8": "ca cāmara’’nti hi vuttaṁ. Kasmā nisinnoti nisīdanamatte codanā. Eta nti kandanaṁ,",
  "tika-s0105t0:37_9": "pabodhanaṁ vā. Itīti iminā hetunā. Nakkhatta nti kattikānakkhattachaṇaṁ. Sammā ghositabbaṁ",
  "tika-s0105t0:37_10": "etarahi nakkhattanti saṅghuṭṭhaṁ. Pañcavaṇṇakusumehi lājena, puṇṇaghaṭehi ca paṭimaṇḍitaṁ",
  "tika-s0105t0:37_11": "gharesu dvāraṁ yassa tadetaṁ nagaraṁ pañca…pe… dvāraṁ.Dhajo vaṭo. Paṭāko paṭṭoti",
  "tika-s0105t0:37_12": "sīhaḷiyā vadanti. Tadā kira padīpujjalanasīsena katanakkhattaṁ. Tathā hi ummādantijātakādīsupi",
  "tika-s0105t0:37_13": "(jā. 2.18.57) kattikamāse evameva vuttaṁ. Tenāha ‘‘samujjalitadīpamālālaṅkatasabbadisābhāga’’nti.",
  "tika-s0105t0:37_14": "Vīthi nāma rathikā mahāmaggo. Racchā nāma anibbiddhā khuddakamaggo. Tattha tattha",
  "tika-s0105t0:37_15": "nisinnavasena samānabhāgena pāṭiyekkaṁ nakkhattakīḷaṁ anubhavamānena samabhikiṇṇanti",
  "tika-s0105t0:37_16": "vuttaṁ hoti. Mahāaṭṭhakathāyaṁ evaṁ vatvāpi tattheva iti sanniṭṭhānaṁ katanti attho.",
  "tika-s0105t0:38_0": "Udānaṁ udāhāroti atthato ekaṁ. Mānanti mānapattaṁ kattubhūtaṁ. Chaḍḍanavasena avaseko.",
  "tika-s0105t0:38_1": "Sotavasena ogho. Pītivacananti pītisamuṭṭhānavacanaṁ kammabhūtaṁ. Hadayanti cittaṁ",
  "tika-s0105t0:38_2": "kattubhūtaṁ. Gahetunti bahi aniccharaṇavasena gaṇhituṁ, hadayantoyeva ṭhapetuṁ na",
  "tika-s0105t0:38_3": "sakkotīti adhippāyo. Tena vuttaṁ ‘‘adhikaṁ hutvā’’tiādi. Idaṁ vuttaṁ hoti – yaṁ vacanaṁ",
  "tika-s0105t0:38_4": "paṭiggāhaka nirapekkhaṁ kevalaṁ uḷārāya pītiyā vasena sarasato sahasāva mukhato niccharati,",
  "tika-s0105t0:38_5": "tadevidha ‘‘udāna’’nti adhippetanti.",
  "tika-s0105t0:39_0": "Dosehi itā gatā apagatāti dosinā ta-kārassa na-kāraṁ katvā yathā ‘‘kilese jito vijitāvīti",
  "tika-s0105t0:39_1": "jino’’ti āha ‘‘dosāpagatā’’ti. Yadipi sutte vuttaṁ ‘‘cattārome bhikkhave candimasūriyānaṁ",
  "tika-s0105t0:39_2": "upakkilesā, yehi upakkilesehi upakkiliṭṭhā candimasūriyā na tapanti na bhāsanti na",
  "tika-s0105t0:39_3": "virocanti. Katame cattāro? Abbhā bhikkhave…pe… mahikā. Dhūmo rajo. Rāhu bhikkhave",
  "tika-s0105t0:39_4": "candimasūriyānaṁ upakkileso’’ti, (cūḷava. 447) tathāpi tatiyupakkilesassa pabhedadassana",
  "tika-s0105t0:39_5": "vasena aṭṭhakathānayena dassetuṁ ‘‘pañcahi upakkilesehī’’ti vuttaṁ. Ayamattho ca",
  "tika-s0105t0:39_6": "ramaṇīyādisaddayogato ñāyatīti āha ‘‘tasmā’’tiādi. Anīya-saddopi bahulā katvatthābhidhāyako",
  "tika-s0105t0:39_7": "yathā ‘‘niyyānikā dhammā’’ti (dha. sa. dukamātikā 96) dasseti ‘‘ramayatī’’ti iminā.",
  "tika-s0105t0:39_8": "Juṇhāvasena rattiyā surūpattamāha ‘‘vuttadosavimuttāyā’’tiādinā. Abbhādayo cettha",
  "tika-s0105t0:39_9": "vuttadosā. Ayañca hetu ‘‘dassituṁ yuttā’’ti etthāpi sambajjhitabbo. Tena kāraṇena,",
  "tika-s0105t0:39_10": "utusampattiyā ca pāsādikatā daṭṭhabbā. Īdisāya rattiyā yutto divaso māso utu saṁvaccharoti",
  "tika-s0105t0:39_11": "evaṁ divasamāsādīnaṁ lakkhaṇā sallakkhaṇupāyā bhavituṁ yuttā, tasmā lakkhitabbāti",
  "tika-s0105t0:39_12": "lakkhaṇiyā, sā eva lakkhaññā ya-vato ṇa-kārassa ña-kārādesavasena yathā ‘‘pokkharañño",
  "tika-s0105t0:39_13": "sumāpitā’’ti āha ‘‘divasamāsādīna’’ntiādi.",
  "tika-s0105t0:40_0": "‘‘Yaṁ no payirupāsato cittaṁ pasīdeyyā’’ti vacanato samaṇaṁ vā brāhmaṇaṁ vāti ettha",
  "tika-s0105t0:40_1": "paramatthasamaṇo, paramatthabrāhmaṇo ca adhippeto, na pana pabbajjāmattasamaṇo, na",
  "tika-s0105t0:40_2": "ca jātimattabrāhmaṇoti vuttaṁ ‘‘samitapāpatāyā’’tiādi. Bahati pāpe bahi karotīti",
  "tika-s0105t0:40_3": "brāhmaṇo niruttinayena. Bahuvacane vattabbe ekavacanaṁ, ekavacane vā vattabbe bahuvacanaṁ",
  "tika-s0105t0:40_4": "vacanabyattayo vacanavipallāsoti attho. Idha pana ‘‘payirupāsata’’nti vattabbe ‘‘payirupāsato’’ti",
  "tika-s0105t0:40_5": "vuttattā bahuvacane vattabbe ekavacanavasena vacanabyattayo dassito. Attani, garuṭṭhāniye",
  "tika-s0105t0:40_6": "ca hi ekasmimpi bahuvacanappayogo niruḷho. Payirupāsatoti ca vaṇṇavipariyāyaniddeso",
  "tika-s0105t0:40_7": "esa yathā ‘‘payirudāhāsī’’ti. Ayañhi bahulaṁ diṭṭhapayogo, yadidaṁ parisadde ya-kārapare",
  "tika-s0105t0:40_8": "vaṇṇavipariyāyo. Tathā hi akkharacintakā vadanti ‘‘pariyādīnaṁ rayādivaṇṇassa yarādīhi",
  "tika-s0105t0:40_9": "vipariyāyo’’ti. Yanti samaṇaṁ vā brāhmaṇaṁ vā. Iminā sabbenapi vacanenāti ‘‘ramaṇīyā",
  "tika-s0105t0:40_10": "vatā’’tiādivacanena. Obhāsanimittakammanti obhāsabhūtaṁ nimittakammaṁ , paribyattaṁ",
  "tika-s0105t0:40_11": "nimittakaraṇanti attho. Mahāparādhatāyāti mahādosatāya.",
  "tika-s0105t0:41_0": "‘‘Tena hī’’tiādi tadatthavivaraṇaṁ. Devadatto cāti ettha ca-saddo samuccayavasena",
  "tika-s0105t0:41_1": "atthupanayane, tena yathā rājā ajātasattu attano pitu ariyasāvakassa satthu upaṭṭhākassa",
  "tika-s0105t0:41_2": "ghātanena mahāparādho, evaṁ bhagavato mahānatthakarassa devadattassa apassayabhāvenāpīti",
  "tika-s0105t0:41_3": "imamatthaṁ upaneti. Tassa piṭṭhichāyāyāti vohāramattaṁ, tassa jīvakassa piṭṭhiapassayena,",
  "tika-s0105t0:41_4": "taṁ pamukhaṁ katvā apassāyāti vuttaṁ hoti. Vikkhepapacchedanatthanti vakkhamānāya",
  "tika-s0105t0:41_5": "attano kathāya uppajjanakavikkhepassa pacchindanatthaṁ, anuppajjanatthanti adhippāyo.",
  "tika-s0105t0:41_6": "Tenāha ‘‘tassaṁ hī’’tiādi. Asikkhitānanti kāyavacīsaṁyamane vigatasikkhānaṁ. Kulūpaketi",
  "tika-s0105t0:41_7": "kulamupagate satthāre. Gahitāsāratāyāti gahetabbaguṇasāravigatatāya. Nibbikkhepanti",
  "tika-s0105t0:41_8": "aññesamapanayanavirahitaṁ.",
  "tika-s0105t0:42": "Bhaddanti avassayasampannatāya sundaraṁ.",
  "tika-s0105t0:43_0": "151. Ayañcattho imāya pāḷicchāyāya adhigato, imamatthameva vā antogadhaṁ katvā pāḷiyamevaṁ",
  "tika-s0105t0:43_1": "vuttanti dasseti ‘‘tenāhā’’tiādinā. Asatthāpi samāno satthā paṭiññāto yenāti satthupaṭiññāto,",
  "tika-s0105t0:43_2": "tassa abuddhassāpi samānassa buddhapaṭiññātassa ‘‘ahameko loke atthadhammānusāsako’’ti",
  "tika-s0105t0:43_3": "ācariyapaṭiññātabhāvaṁ vā sandhāya evaṁ vuttaṁ. ‘‘So kirā’’tiādinā anussutimattaṁ",
  "tika-s0105t0:43_4": "pati porāṇaṭṭhakathānayova kirasaddena vutto. Esa nayo parato makkhalipadanibbacanepi",
  "tika-s0105t0:43_5": ". Ekūnadāsasataṁ pūrayamānoti ekenūnadāsasataṁ attanā saddhiṁ anūnadāsasataṁ katvā",
  "tika-s0105t0:43_6": "pūrayamāno. Evaṁ jāyamāno cesa maṅgaladāso jāto. Jātarūpenevāti mātukucchito vijātaveseneva,",
  "tika-s0105t0:43_7": "yathā vā sattā anivatthā apārutā jāyanti, tathā jātarūpeneva. Upasaṅkamantīti upagatā",
  "tika-s0105t0:43_8": "bhajantā honti. Tadeva pabbajjaṁ aggahesīti tadeva naggarūpaṁ ‘‘ayameva pabbajjā",
  "tika-s0105t0:43_9": "nāma siyā’’ti pabbajjaṁ katvā aggahesi. Pabbajiṁsūti taṁ pabbajitamanupabbajiṁsu.",
  "tika-s0105t0:44_0": "‘‘Pabbajitasamūhasaṅkhāto’’ti etena pabbajitasamūhatāmattena saṅgho, na niyyānikadiṭṭhivisuddhasīlasāmaññavasena",
  "tika-s0105t0:44_1": "saṁhatattāti dasseti. Assa atthīti assa satthupaṭiññātassa parivārabhāvena atthi.",
  "tika-s0105t0:44_2": "‘‘Saṅghī gaṇī’’ti cedaṁ pariyāyavacanaṁ, saṅketamattato nānanti āha ‘‘svevā’’tiādi.",
  "tika-s0105t0:44_3": "Svevāti ca pabbajitasamūhasaṅkhāto eva. Keci pana ‘‘pabbajitasamūhavasena saṅghī,",
  "tika-s0105t0:44_4": "gahaṭṭhasamūhavasena gaṇī’’ti vadanti, taṁ tesaṁ matimattaṁ gaṇe eva loke saṅgha-saddassa",
  "tika-s0105t0:44_5": "niruḷhattā. Acelakavatacariyādi attanā parikappitamattaṁ ācāro.Paññāto pākaṭo saṅghīādibhāvena.",
  "tika-s0105t0:44_6": "Appiccho santuṭṭhoti atthato ekaṁ. Tattha labbhamānāppicchataṁ dassetuṁ ‘‘appicchatāya",
  "tika-s0105t0:44_7": "vatthampi na nivāsetī’’ti vuttaṁ. Na hi tasmiṁ sāsanike viya santaguṇaniggūhaṇalakkhaṇā",
  "tika-s0105t0:44_8": "appicchatā labbhati. Yasoti kittisaddo. Taranti etena saṁsāroghanti evaṁ sammatatāya",
  "tika-s0105t0:44_9": "laddhi titthaṁ nāma ‘‘sādhū’’ti sammato, na ca sādhūhi sammatoti atthamāha ‘‘aya’’ntiādinā.",
  "tika-s0105t0:44_10": "Na hi tassa sādhūhi sammatatā labbhati. Sundaro sappurisoti dvidhā attho. Assutavatoti",
  "tika-s0105t0:44_11": "assutāriyadhammassa, kattutthe cetaṁ sāmivacanaṁ. ‘‘Imāni me vatasamādānāni ettakaṁ",
  "tika-s0105t0:44_12": "kālaṁ suciṇṇānī’’ti bahū rattiyo jānāti. Tā panassa rattiyo cirakālabhūtāti katvā",
  "tika-s0105t0:44_13": "‘‘ciraṁ pabbajitassā’’tiādi vuttaṁ, antatthaaññapadatthasamāso cesa yathā ‘‘māsajāto’’ti.",
  "tika-s0105t0:44_14": "Atha tassa padadvayassa ko visesoti ce? Cirapabbajitaggahaṇenassa buddhisīlatā, rattaññūgahaṇena",
  "tika-s0105t0:44_15": "tattha sampajānatā dassitā, ayametassa visesoti. Kiṁ pana atthaṁ sandhāya so amacco",
  "tika-s0105t0:44_16": "āhāti vuttaṁ ‘‘acirapabbajitassā’’tiādi. Okappanīyāti saddahanīyā. Addhānanti dīghakālaṁ.",
  "tika-s0105t0:44_17": "Kittako pana soti āha ‘‘dve tayo rājaparivaṭṭe’’ti, dvinnaṁ, tiṇṇaṁ vā rājūnaṁ rajjānusāsanapaṭipāṭiyoti",
  "tika-s0105t0:44_18": "attho. ‘‘Addhagato’’ti vatvāpi puna kataṁ vayaggahaṇaṁ osānavayāpekkhaṁ padadvayassa",
  "tika-s0105t0:44_19": "atthavisesasambhavatoti dasseti ‘‘pacchimavaya’’nti iminā. Ubhayanti ‘‘addhagato,",
  "tika-s0105t0:44_20": "vayoanuppatto’’ti padadvayaṁ.",
  "tika-s0105t0:45_0": "Kājaro nāma eko rukkhaviseso, yo ‘‘paṇṇakarukkho’’tipi vuccati. Disvā viya anattamanoti",
  "tika-s0105t0:45_1": "sambandho. Pubbe pitarā saddhiṁ satthu santikaṁ gantvā desanāya sutapubbataṁ sandhāyāha",
  "tika-s0105t0:45_2": "‘‘jhānā…pe… kāmo’’ti. Tilakkhaṇabbhāhatanti tīhi lakkhaṇehi abhighaṭitaṁ. Dassanenāti",
  "tika-s0105t0:45_3": "nidassanamattaṁ. So hi disvā tena saddhiṁ allāpasallāpaṁ katvā , tato akiriyavādaṁ",
  "tika-s0105t0:45_4": "sutvā ca anattamano ahosi. Guṇakathāyāti abhūtaguṇakathāya. Tenāha ‘‘suṭṭhutaraṁ",
  "tika-s0105t0:45_5": "anattamano’’ti. Yadi anattamano, kasmā tuṇhī ahosīti codanaṁ visodheti ‘‘anattamano samānopī’’tiādinā.",
  "tika-s0105t0:46_0": "152.Gosālāyāti evaṁnāmake gāmeti vuttaṁ. Vassānakāle gunnaṁ patiṭṭhitasālāyāti pana",
  "tika-s0105t0:46_1": "atthe tabbasena tassa nāmaṁ sātisayamupapannaṁ hoti bahulamanaññasādhāraṇattā, tathāpi",
  "tika-s0105t0:46_2": "so porāṇehi ananussutoti ekaccavādo nāma kato. ‘‘Mā khalīti sāmiko āhā’’ti iminā",
  "tika-s0105t0:46_3": "tathāvacanamupādāya tassa ākhyātapadena samaññāti dasseti. Saññāya hi vattumicchāya",
  "tika-s0105t0:46_4": "ākhyātapadampi nāmikaṁ bhavati yathā ‘‘aññāsikoṇḍañño’’ti (mahāva. 17). Sesanti ‘‘so",
  "tika-s0105t0:46_5": "paṇṇena vā’’tiādivacanaṁ.",
  "tika-s0105t0:47_0": "153. Dāsādīsu sirivaḍḍhakādināmamiva ajitoti tassa nāmamattaṁ. Kesehi vāyito kambalo",
  "tika-s0105t0:47_1": "yassātipi yujjati. Paṭikiṭṭhataranti nihīnataraṁ. ‘‘Yathāhā’’tiādinā aṅguttarāgame",
  "tika-s0105t0:47_2": "tikanipāte makkhalisutta (a. ni. 3.138) māhari. Tantāvutānīti tante vītāni. ‘‘Sīte",
  "tika-s0105t0:47_3": "sīto’’tiādinā chahākārehi tassa paṭikiṭṭhataraṁ dasseti.",
  "tika-s0105t0:48_0": "154. Pakujjhati sammādiṭṭhikesu byāpajjatīti pakudho. Vaccaṁ katvāpīti ettha pi-saddena",
  "tika-s0105t0:48_1": "bhojanaṁ bhuñjitvāpi kenaci asucinā makkhitvāpīti imamatthaṁ sampiṇḍeti. Vālikāthūpaṁ",
  "tika-s0105t0:48_2": "katvāti vatasamādānasīsena vālikāsañcayaṁ katvā, tathārūpe anupagamanīyaṭṭhāne puna",
  "tika-s0105t0:48_3": "vataṁ samādāya gacchatīti vuttaṁ hoti.",
  "tika-s0105t0:49_0": "156.‘‘Gaṇṭhanakileso’’ti etassa ‘‘palibundhanakileso’’ti atthavacanaṁ, saṁsāre paribundhanakicco",
  "tika-s0105t0:49_1": "khettavatthuputtadārādivisayo rāgādikilesoti attho. ‘‘Evaṁvāditāyā’’ti iminā laddhivasenassa",
  "tika-s0105t0:49_2": "nāmaṁ, na panatthatoti dasseti. Yāva hi so maggena samugghāṭito, tāva atthiyeva.",
  "tika-s0105t0:49_3": "Ayaṁ pana vacanattho – ‘‘natthi mayhaṁ gaṇṭho’’ti gaṇhātīti nigaṇṭhoti. Nāṭassāti evaṁnāmakassa.",
  "tika-s0105t0:50": "Komārabhaccajīvakakathāvaṇṇanā",
  "tika-s0105t0:51_0": "157. Sabbathā tuṇhībhūtabhāvaṁ sandhāya ‘‘esa nāga…pe… viyā’’ti vuttaṁ. Supaṇṇoti",
  "tika-s0105t0:51_1": "garuḷo, garuḍo vā sakkaṭamatena. ‘‘Ḍa-ḷāna’maviseso’’ti hi tattha vadanti. Yathādhippāyaṁ",
  "tika-s0105t0:51_2": "na vattatīti katvā ‘‘anattho vata me’’ti vuttaṁ. Upasantassāti sabbathā saññamena",
  "tika-s0105t0:51_3": "upasamaṁ gatassa. Jīvakassa tuṇhībhāvo mama adhippāyassa maddanasadiso, tasmā tadeva",
  "tika-s0105t0:51_4": "tuṇhībhāvaṁ pucchitvā kathāpanena mama adhippāyo sampādetabboti ayamettha rañño adhippāyoti",
  "tika-s0105t0:51_5": "dassento ‘‘hatthimhi kho panā’’tiādimāha. Kinti kāraṇapucchāyaṁ nipātoti dasseti",
  "tika-s0105t0:51_6": "‘‘kena kāraṇenā’’ti iminā, yena tuvaṁ tuṇhī, kiṁ taṁ kāraṇanti vā atthaṁ dasseti.",
  "tika-s0105t0:51_7": "Tattha yathāsambhavaṁ kāraṇaṁ uddharitvā adhippāyaṁ dassetuṁ ‘‘imesa’’ntiādi vuttaṁ.",
  "tika-s0105t0:51_8": "Yathā etesanti etesaṁ kulūpako atthi yathā, imesaṁ nu kho tiṇṇaṁ kāraṇānaṁ aññatarena",
  "tika-s0105t0:51_9": "kāraṇena tuṇhī bhavasīti pucchatīti adhippāyo.",
  "tika-s0105t0:52_0": "Kathāpetīti kathāpetukāmo hoti. Pañcapatiṭṭhitenāti ettha pañcahi aṅgehi abhimukhaṁ",
  "tika-s0105t0:52_1": "ṭhitenāti attho, pādajāṇu kappara hattha sīsasaṅkhātāni pañca aṅgāni samaṁ katvā",
  "tika-s0105t0:52_2": "onāmetvā abhimukhaṁ ṭhitena paṭhamaṁ vanditvāti vuttaṁ hoti. Yampi vadanti ‘‘navakatarenupāli",
  "tika-s0105t0:52_3": "bhikkhunā vuḍḍhatarassa bhikkhuno pāde vandantena ime pañca dhamme ajjhattaṁ upaṭṭhāpetvā",
  "tika-s0105t0:52_4": "pādā vanditabbā’tiādikaṁ (pari. 469) vinayapāḷimāharitvā ekaṁsakaraṇaañjalipaggahaṇapādasambāhanapemagāravupaṭṭhāpanavasena",
  "tika-s0105t0:52_5": "pañcapatiṭṭhitavandanā’’ti, tametthānadhippetaṁ dūrato vandane yathāvuttapañcaṅgassa",
  "tika-s0105t0:52_6": "aparipuṇṇattā. Vandanā cettha paṇamanā añjalipaggahaṇakarapuṭasamāyogo. ‘‘Pañcapatiṭṭhitena",
  "tika-s0105t0:52_7": "vanditvā’’ti ca kāyapaṇāmo vutto, ‘‘mama satthuno’’tiādinā pana vacīpaṇāmo, tadubhayapurecarānucaravasena",
  "tika-s0105t0:52_8": "manopaṇāmoti. Kāmaṁ sabbāpi tathāgatassa paṭipatti anaññasādhāraṇā acchariyabbhutarūpāva,",
  "tika-s0105t0:52_9": "tathāpi gabbhokkanti abhijāti abhinikkhamana abhisambodhi dhammacakkappavattana (saṁ.",
  "tika-s0105t0:52_10": "ni. 5.1081; paṭi. ma. 3.30) yamakapāṭihāriyadevorohanāni sadevake loke ativiya supākaṭāni,",
  "tika-s0105t0:52_11": "na sakkā kenaci paṭibāhitunti tāniyevettha uddhaṭāni.",
  "tika-s0105t0:53_0": "Itthaṁ imaṁ pakāraṁ bhūto pattoti itthambhūto, tassa ākhyānaṁ itthambhūtākhyānaṁ,",
  "tika-s0105t0:53_1": "soyevattho itthambhūtākhyānattho. Atha vā itthaṁ evaṁpakāro bhūto jātoti itthambhūto,",
  "tika-s0105t0:53_2": "tādisoti ākhyānaṁ itthambhūtākhyānaṁ, tadevattho itthambhūtākhyānattho, tasmiṁ upayogavacananti",
  "tika-s0105t0:53_3": "attho. Abbhuggatoti ettha hi abhisaddo padhānavasena itthambhūtākhyānatthajotako",
  "tika-s0105t0:53_4": "kammappavacanīyo abhibhavitvā uggamanakiriyāpakārassa dīpanato, tena payogato ‘‘taṁ",
  "tika-s0105t0:53_5": "kho pana bhagavanta’’nti idaṁ upayogavacanaṁ sāmiatthe samānampi appadhānavasena",
  "tika-s0105t0:53_6": "itthambhūtākhyānatthadīpanato ‘‘itthambhūtākhyānatthe’’ti vuttaṁ. Tenevāha ‘‘tassa",
  "tika-s0105t0:53_7": "kho pana bhagavatoti attho’’ti. Nanu ca ‘‘sādhu devadatto mātaramabhī’’ti ettha viya",
  "tika-s0105t0:53_8": "‘‘taṁ kho pana bhagavanta’’nti ettha abhisaddo appayutto, kathamettha taṁpayogato",
  "tika-s0105t0:53_9": "upayogavacanaṁ siyāti? Atthato payuttattā. Atthasaddapayogesu hi atthapayogoyeva",
  "tika-s0105t0:53_10": "padhānoti. Idaṁ vuttaṁ hoti – yathā ‘‘sādhu devadatto mātaramabhī’’ti ettha abhisaddapayogato",
  "tika-s0105t0:53_11": "itthambhūtākhyāne upayogavacanaṁ kataṁ, evamidhāpi ‘‘taṁ kho pana bhagavantaṁ abhi",
  "tika-s0105t0:53_12": "evaṁ kalyāṇo kittisaddo uggato’’ti abhisaddapayogato itthambhūtākhyāne upayogavacanaṁ",
  "tika-s0105t0:53_13": "katanti. Yathā hi ‘‘sādhu devadatto mātaramabhī’’ti ettha ‘‘devadatto mātaramabhi",
  "tika-s0105t0:53_14": "mātuvisaye, mātuyā vā sādhū’’ti evaṁ adhikaraṇatthe, sāmiatthe vā bhummavacanassa,",
  "tika-s0105t0:53_15": "sāmivacanassa vā pasaṅge itthambhūtākhyānajotakena kammappavacanīyena abhisaddena",
  "tika-s0105t0:53_16": "payogato upayogavacanaṁ kataṁ, evamidhāpi sāmiatthe sāmivacanappasaṅge yathā ca tattha",
  "tika-s0105t0:53_17": "‘‘devadatto mātuvisaye, mātu sambandhī vā sādhuttappakārappatto’’ti ayamattho viññāyati,",
  "tika-s0105t0:53_18": "evamidhāpi ‘‘bhagavato sambandhī kittisaddo abbhuggato abhibhavitvā uggamanappakārappatto’’ti",
  "tika-s0105t0:53_19": "ayamattho viññāyati. Tattha hi devadattaggahaṇaṁ viya idha kittisaddaggahaṇaṁ, ‘‘mātara’’nti",
  "tika-s0105t0:53_20": "vacanaṁ viya ‘‘bhagavanta’’nti vacanaṁ, sādhusaddo viya uggatasaddo veditabbo.",
  "tika-s0105t0:54_0": "Kalyāṇoti bhaddako. Kalyāṇabhāvo cassa kalyāṇaguṇavisayatāyāti āha ‘‘kalyāṇaguṇasamannāgato’’ti,",
  "tika-s0105t0:54_1": "kalyāṇehi guṇehi samannāgato tabbisayatāya yuttoti attho. Taṁ visayatā hettha samannāgamo,",
  "tika-s0105t0:54_2": "kalyāṇaguṇavisayatāya tannissitoti adhippāyo. Seṭṭhoti pariyāyavacanepi eseva nayo.",
  "tika-s0105t0:54_3": "Seṭṭhaguṇavisayatā eva hi kittisaddassa seṭṭhatā ‘‘bhagavāti vacanaṁ seṭṭhaṁ, bhagavāti",
  "tika-s0105t0:54_4": "vacanamuttama’’ntiādīsu (visuddhi. 1.142; pārā. aṭṭha. 1.verañjakaṇḍavaṇṇanā; udā.",
  "tika-s0105t0:54_5": "aṭṭha. 1; itivu. aṭṭha. nidānavaṇṇanā; mahāni. aṭṭha. 49) viya. ‘‘Arahaṁ sammāsambuddho’’tiādinā",
  "tika-s0105t0:54_6": "guṇānaṁ saṁkittanato, saddanīyato ca vaṇṇoyeva kittisaddo nāmāti āha ‘‘kittiyevā’’ti.",
  "tika-s0105t0:54_7": "Vaṇṇo eva hi kittetabbato kitti, saddanīyato saddoti ca vuccati. Kittipariyāyo hi",
  "tika-s0105t0:54_8": "saddasaddo yathā ‘‘uḷārasaddā isayo, guṇavanto tapassino’’ti. Kittivasena pavatto",
  "tika-s0105t0:54_9": "saddo kittisaddoti bhinnādhikaraṇataṁ dasseti ‘‘thutighoso’’ti iminā. Kittisaddo",
  "tika-s0105t0:54_10": "hettha thutipariyāyo kittanamabhitthavanaṁ kittīti. Thutivasena pavatto ghoso thutighoso,",
  "tika-s0105t0:54_11": "abhitthavudāhāroti attho. Abhisaddo abhibhavane, abhibhavanañcettha ajjhottharaṇamevāti",
  "tika-s0105t0:54_12": "vuttaṁ ‘‘ajjhottharitvā’’ti, anaññasādhāraṇe guṇe ārabbha pavattattā abhibyāpetvāti",
  "tika-s0105t0:54_13": "attho. Kinti-saddo abbhuggatoti codanāya ‘‘itipi so bhagavā’’tiādimāhāti anusandhiṁ",
  "tika-s0105t0:54_14": "dassetuṁ ‘‘kintī’’ti vuttaṁ.",
  "tika-s0105t0:55_0": "Padānaṁ sambajjhanaṁ padasambandho. So bhagavāti yo so samatiṁsa pāramiyo pūretvā",
  "tika-s0105t0:55_1": "sabbakilese bhañjitvā anuttaraṁ sammāsambodhiṁ abhisambuddho devānamatidevo sakkānamatisakko",
  "tika-s0105t0:55_2": "brahmānamatibrahmā lokanātho bhāgyavantatādīhi kāraṇehi sadevake loke ‘‘bhagavā’’ti",
  "tika-s0105t0:55_3": "patthaṭakittisaddo, so bhagavā. Yaṁ taṁ-saddā hi niccasambandhā. ‘‘Bhagavā’’ti ca",
  "tika-s0105t0:55_4": "idamādipadaṁ satthu nāmakittanaṁ. Tenāha āyasmā dhammasenāpati ‘‘bhagavāti netaṁ",
  "tika-s0105t0:55_5": "nāmaṁ mātarā kataṁ, na pitarā kata’’ntiādi (mahāni. 6; cūḷani. 2). Parato pana ‘‘bhagavā’’ti",
  "tika-s0105t0:55_6": "padaṁ guṇakittanaṁ. Yathā kammaṭṭhānikena‘‘araha’’ntiādīsu navasu ṭhānesu paccekaṁ",
  "tika-s0105t0:55_7": "itipisaddaṁ yojetvā buddhaguṇā anussarīyanti, evamidha buddhaguṇasaṁkittakenāpīti",
  "tika-s0105t0:55_8": "dassento ‘‘itipi arahaṁ…pe… itipi bhagavā’’ti āha. Evañhi sati‘‘araha’’ntiādīhi navahi",
  "tika-s0105t0:55_9": "padehi ye sadevake loke ativiya pākaṭā paññātā buddhaguṇā, te nānappakārato vibhāvitā",
  "tika-s0105t0:55_10": "honti ‘‘itipī’’ti padadvayena tesaṁ nānappakāratādīpanato. ‘‘Itipetaṁ bhūtaṁ, itipetaṁ",
  "tika-s0105t0:55_11": "taccha’’ntiādīsu (dī. ni. 1.6) viya hi iti-saddo idha āsannapaccakkhakaraṇattho,",
  "tika-s0105t0:55_12": "pi-saddo sampiṇḍanattho, tena ca nesaṁ nānappakārabhāvo dīpito, tāni ca guṇasallakkhaṇakāraṇāni",
  "tika-s0105t0:55_13": "saddhāsampannānaṁ viññujātikānaṁ paccakkhāni honti, tasmā tāni saṁkittentena viññunā",
  "tika-s0105t0:55_14": "cittassa sammukhībhūtāneva katvā saṁkittetabbānīti dassento ‘‘iminā ca iminā ca kāraṇenāti",
  "tika-s0105t0:55_15": "vuttaṁ hotī’’ti āha. Evañhi nirūpetvā kittente yassa saṁkitteti, tassa bhagavati",
  "tika-s0105t0:55_16": "ativiya pasādo hoti.",
  "tika-s0105t0:56_0": "Ārakattāti kilesehi suvidūrattā. Arīnanti kilesārīnaṁ. Arānanti saṁsāracakkassa arānaṁ.",
  "tika-s0105t0:56_1": "Hatattāti viddhaṁsitattā. Paccayādīnanti cīvarādipaccayānañceva pūjā visesānañca.",
  "tika-s0105t0:56_2": "Rahābhāvāti cakkhurahādīnamabhāvato. Rahopāpakaraṇābhāvo hi padamanatikkamma rahābhāvoti",
  "tika-s0105t0:56_3": "vuttaṁ. Evampi hi yathādhippetamattho labbhatīti. Tatoti visuddhimaggato (visuddhi.",
  "tika-s0105t0:56_4": "1.123). Yathā ca visuddhimaggato, evaṁ taṁsaṁvaṇṇanāya paramatthamañjūsāyaṁ (visuddhi.",
  "tika-s0105t0:56_5": "ṭī. 1.124) nesaṁ vitthāro gahetabbo.",
  "tika-s0105t0:57_0": "Yasmā jīvako bahuso satthu santike buddhaguṇe sutvā ṭhito, diṭṭhasaccatāya ca satthusāsane",
  "tika-s0105t0:57_1": "vigatakathaṁkatho, satthuguṇakathane ca vesārajjappatto, tasmā so evaṁ vitthārato",
  "tika-s0105t0:57_2": "eva āhāti vuttaṁ ‘‘jīvako panā’’tiādi. ‘‘Ettha cā’’tiādinā sāmatthiyatthamāha. Thāmo",
  "tika-s0105t0:57_3": "desanāñāṇameva, balaṁ pana dasabalañāṇaṁ. Vissatthanti bhāvanapuṁsakapadaṁ, anāsaṅkanti attho.",
  "tika-s0105t0:58_0": "Pañcavaṇṇāyāti khuddikādivasena pañcapakārāya. Nirantaraṁ phuṭaṁ ahosi katādhikārabhāvato.",
  "tika-s0105t0:58_1": "Kammantarāyavasena hissa rañño guṇasarīraṁ khatūpahataṁ hoti. Kasmā panesa jīvakameva",
  "tika-s0105t0:58_2": "gamanasajjāya āṇāpetīti āha ‘‘imāyā’’tiādi.",
  "tika-s0105t0:59_0": "158. ‘‘Uttama’’nti vatvā na kevalaṁ uttamabhāvoyevettha kāraṇaṁ, atha kho appasaddatāpīti",
  "tika-s0105t0:59_1": "dassetuṁ ‘‘assayānarathayānānī’’tiādi vuttaṁ. Hatthiyānesu ca nibbisevanameva gaṇhanto",
  "tika-s0105t0:59_2": "hatthiniyopi kappāpesi. Padānupadanti padamanugataṁ padaṁ purato gacchantassa hatthiyānassa",
  "tika-s0105t0:59_3": "pade tesaṁ padaṁ katvā, padasaddo cettha padavaḷañje. Nibbutassāti sabbakilesadarathavūpasamassa",
  "tika-s0105t0:59_4": ". Nibbutehevāti appasaddatāya saddasaṅkhobhanavūpasameheva.",
  "tika-s0105t0:60_0": "Kareṇūti hatthinipariyāyavacanaṁ. Kaṇati saddaṁ karotīti hi kareṇu, karova yassā,",
  "tika-s0105t0:60_1": "na dīgho dantoti vā kareṇu,‘‘kareṇukā’’tipi pāṭho, niruttinayena padasiddhi. Ārohanasajjanaṁ",
  "tika-s0105t0:60_2": "kuthādīnaṁ bandhanameva. Opavayhanti rājānamupavahituṁ samatthaṁ. ‘‘Opaguyha’’ntipi",
  "tika-s0105t0:60_3": "paṭhanti, rājānamupagūhituṁ gopituṁ samatthanti attho. ‘‘Evaṁ kirassā’’tiādi paṇḍitabhāvavibhāvanaṁ.",
  "tika-s0105t0:60_4": "Kathā vattatīti laddhokāsabhāvena dhammakathā pavattati. ‘‘Rañño āsaṅkānivattanatthaṁ",
  "tika-s0105t0:60_5": "āsannacārībhāvena hatthinīsu itthiyo nisajjāpitā’’ti (dī. ni. ṭī. 1.158) ācariyadhammapālattherena",
  "tika-s0105t0:60_6": "vuttaṁ. Aṭṭhakathāyaṁ pana ‘‘itthiyo nissāya purisānaṁ bhayaṁ nāma natthi, sukhaṁ",
  "tika-s0105t0:60_7": "itthiparivuto gamissāmī’’ti tattha kāraṇaṁ vuttameva. Imināpi kāraṇena bhavitabbanti",
  "tika-s0105t0:60_8": "pana ācariyena evaṁ vuttaṁ siyā. Rañño paresaṁ dūrupasaṅkamanabhāvadassanatthaṁ tā",
  "tika-s0105t0:60_9": "purisavesaṁ gāhāpetvā āvudhahatthā kāritā. Hatthinikāsatānīti ettha hatthiniyo eva",
  "tika-s0105t0:60_10": "hatthinikā. ‘‘Pañca hatthiniyā satānī’’tipi katthaci pāṭho, so ayuttova ‘‘pañcamattehi",
  "tika-s0105t0:60_11": "bhikkhusatehī’’tiādīsu (pārā. 1) viya īdisesu pacchimapadassa samāsasseva dassanato.",
  "tika-s0105t0:60_12": "Kassacidevāti sannipatite mahājane yassa kassaci eva, tadaññesampi āyatiṁ maggaphalānamupanissayoti",
  "tika-s0105t0:60_13": "āha ‘‘sā mahājanassa upakārāya bhavissatī’’ti.",
  "tika-s0105t0:61_0": "Paṭivedesīti ñāpesi. Upacāravacananti vohāravacanamattaṁ teneva adhippetatthassa",
  "tika-s0105t0:61_1": "apariyosānato . Tenāha ‘‘tadeva attano ruciyā karohī’’ti. Imināyeva hi tadatthapariyosānaṁ.",
  "tika-s0105t0:61_2": "Maññasīti pakatiyāva jānāsi. Tadevāti gamanāgamanameva. Yadi gantukāmo, gaccha, atha",
  "tika-s0105t0:61_3": "na gantukāmo, mā gaccha, attano ruciyevettha pamāṇanti vuttaṁ hoti.",
  "tika-s0105t0:62_0": "159. Pāṭiekkāyeva sandhivasena paccekā. ‘‘Mahañca’’nti pade karaṇatthe paccattavacananti",
  "tika-s0105t0:62_1": "āha ‘‘mahatā’’ti. Mahantassa bhāvo mahañcaṁ. Na kevalaṁ niggahītantavaseneva pāṭho,",
  "tika-s0105t0:62_2": "atha kho ākārantavasenāpīti āha ‘‘mahaccātipi pāḷī’’ti. Yathā ‘‘khattiyā’’ti vattabbe",
  "tika-s0105t0:62_3": "‘‘khatyā’’ti, evaṁ ‘‘mahatiyā’’ti vattabbe mahatyā. Puna ca-kāraṁ katvā mahaccāti",
  "tika-s0105t0:62_4": "sandhivasena padasiddhi. Pulliṅgavasena vattabbe itthiliṅgavasena vipallāso liṅgavipariyāyo.",
  "tika-s0105t0:62_5": "Visesanañhi bhiyyo visesyaliṅgādigāhakaṁ. Tiyojanasatānanti paccekaṁ tiyojanasataparimaṇḍalānaṁ.",
  "tika-s0105t0:62_6": "Dvinnaṁ mahāraṭṭhānaṁ issariyasirīti aṅgamagadharaṭṭhānamādhipaccamāha. Tadatthaṁ",
  "tika-s0105t0:62_7": "vivarati ‘‘tassā’’tiādinā. Paṭimukkaveṭhanānīti ābandhasiroveṭhanāni. Āsattakhaggānīti",
  "tika-s0105t0:62_8": "aṁse olambanavasena sannaddhāsīni. Maṇidaṇḍatomareti maṇidaṇḍaṅkuse.",
  "tika-s0105t0:63_0": "‘‘Aparāpī’’tiādinā padasā parivārā vuttā. Khujjavāmanakā vesavasena, kirātasavaraandhakādayo",
  "tika-s0105t0:63_1": "jātivasena tāsaṁ paricārakiniyo dassitā. Vissāsikapurisāti vassavare sandhāyāha.",
  "tika-s0105t0:63_2": "Kulabhogaissariyādivasena mahatī mattā pamāṇametesanti mahāmattā, mahānubhāvā rājāmaccā.",
  "tika-s0105t0:63_3": "Vijjādharataruṇā viyāti mantānubhāvena vijjāmayiddhisampannā vijjādharakumārakā viya.",
  "tika-s0105t0:63_4": "Raṭṭhiyaputtāti bhojaputtā. Raṭṭhe paricarantīti hi luddakā raṭṭhiyā, tesaṁ nānāvudhaparicayatāya",
  "tika-s0105t0:63_5": "rājabhaṭabhūtā puttāti attho, antararaṭṭhabhojakānaṁ vā puttā raṭṭhiyaputtā, khattiyā",
  "tika-s0105t0:63_6": "bhojarājāno. ‘‘Anuyuttā bhavantu te’’tiādīsu viya hi ṭīkāyaṁ (dī. ni. ṭī. 1.159)",
  "tika-s0105t0:63_7": "vutto bhojasaddo bhojakavācakoti daṭṭhabbaṁ. Ussāpetvāti uddhaṁ pasāretvā. Jayasaddanti",
  "tika-s0105t0:63_8": "‘‘jayatu mahārājā’’tiādijayapaṭibaddhaṁ saddaṁ. Dhanupantiparikkhepoti dhanupantiparivāro.",
  "tika-s0105t0:63_9": "Sabbattha taṁgāhakavasena veditabbo. Hatthighaṭāti hatthisamūhā. Paharamānāti phusamānā.",
  "tika-s0105t0:63_10": "Aññamaññasaṅghaṭṭanāti avicchedagamanena aññamaññasambandhā. Seṇiyoti gandhikaseṇīdussikaseṇīādayo",
  "tika-s0105t0:63_11": "‘‘anapaloketvā rājānaṁ vā saṅghaṁ vā gaṇaṁ vā pūgaṁ vā seṇiṁ vā aññatra kappā vuṭṭhāpeyyā’’tiādīsu",
  "tika-s0105t0:63_12": "(pāci. 682) viya. ‘‘Aṭṭhārasa akkhobhiṇī seniyo’’ti katthaci likhanti, so anekesupi",
  "tika-s0105t0:63_13": "potthakesu na diṭṭho. Anekasaṅkhyā ca senā heṭṭhā gaṇitāti ayuttoyeva. Tadā sabbāvudhato",
  "tika-s0105t0:63_14": "sarova dūragāmīti katvā sarapatanātikkamappamāṇena rañño parisaṁ saṁvidahati. Kimatthanti āha ‘‘sace’’tiādi.",
  "tika-s0105t0:64_0": "Sayaṁ bhāyanaṭṭhena cittutrāso bhayaṁ yathā tathā bhāyatīti katvā. Bhāyitabbe eva",
  "tika-s0105t0:64_1": "vatthusmiṁ bhayato upaṭṭhite ‘‘bhāyitabbamida’’nti bhāyitabbākārena tīraṇato ñāṇaṁ",
  "tika-s0105t0:64_2": "bhayaṁ bhayato tīretīti katvā. Tenevāha visuddhimagge (visuddhi. 2.751) ‘‘bhayatupaṭṭhānañāṇaṁ",
  "tika-s0105t0:64_3": "pana bhāyati, na bhāyatīti? Na bhāyati. Tañhi ‘atītā saṅkhārā niruddhā, paccuppannā",
  "tika-s0105t0:64_4": "nirujjhanti, anāgatā nirujjhissantī’ti tīraṇamattameva hotī’’ti. Bhāyanaṭṭhānaṭṭhena",
  "tika-s0105t0:64_5": "ārammaṇaṁ bhayaṁ bhāyati etasmāti katvā. Bhāyanahetuṭṭhena ottappaṁ bhayaṁ pāpato",
  "tika-s0105t0:64_6": "bhāyati etenāti katvā. Bhayānakanti bhāyanākāro. Tepīti dīghāyukā devāpi. Dhammadesananti",
  "tika-s0105t0:64_7": "pañcasu khandhesu pannarasalakkhaṇapaṭimaṇḍitaṁ dhammadesanaṁ. Yebhuyyenāti ṭhapetvā",
  "tika-s0105t0:64_8": "khīṇāsavadeve tadaññesaṁ vasena bāhullato. Khīṇāsavattā hi tesaṁ cittutrāsabhayampi",
  "tika-s0105t0:64_9": "na uppajjati. Kāmaṁ sīhopamasuttaṭṭhakathāyaṁ (a. ni. aṭṭha. 2.4.33) cittutrāsabhayampi",
  "tika-s0105t0:64_10": "tadatthabhāvena vuttaṁ, idha pana pakaraṇānurūpato ñāṇabhayameva gahitaṁ. Saṁveganti",
  "tika-s0105t0:64_11": "sahottappañāṇaṁ. Santāsanti sabbaso ubbijjanaṁ. Bhāyitabbaṭṭhena bhayameva bhīmabhāvena",
  "tika-s0105t0:64_12": "bheravanti bhayabheravaṁ, bhītabbavatthu. Tenāha ‘‘āgacchatī’’ti, etaṁ naraṁ taṁ",
  "tika-s0105t0:64_13": "bhayabheravaṁ āgacchati nūnāti attho.",
  "tika-s0105t0:65_0": "Bhīruṁ pasaṁsantīti pāpato bhāyanato utrāsanato bhīruṁ pasaṁsanti paṇḍitā. Na hi",
  "tika-s0105t0:65_1": "tattha sūranti tasmiṁ pāpakaraṇe sūraṁ pagabbhadhaṁsinaṁ na hi pasaṁsanti. Tenāha",
  "tika-s0105t0:65_2": "‘‘bhayā hi santo na karonti pāpa’’nti. Tattha bhayāti pāputrāsato, ottappahetūti attho.",
  "tika-s0105t0:66": "Chambhitassāti thambhitassa, tha-kārassa cha-kārādeso. Tadatthamāha ‘‘sakalasarīracalana’’nti, bhayavasena sakalakāyapakampananti attho. Uyyodhanaṁ sampahāro.",
  "tika-s0105t0:67": "Eketi uttaravihāravāsino. ‘‘Rājagahe’’tiādi tesamadhippāyavivaraṇaṁ. Ekekasmiṁ mahādvāre dve dve katvā catusaṭṭhi khuddakadvārāni. ‘‘Tadā’’tiādinā akāraṇabhāve hetuṁ dasseti.",
  "tika-s0105t0:68_0": "Idāni sakavādaṁ dassetuṁ ‘‘ayaṁ panā’’tiādi vuttaṁ. ‘‘Jīvako kirā’’tiādi āsaṅkanākāradassanaṁ.",
  "tika-s0105t0:68_1": "Assāti ajātasatturañño. Ukkaṇṭhitoti anabhirato. Chattaṁ ussāpetukāmo maññeti sambandho",
  "tika-s0105t0:68_2": ". Bhāyitvāti bhāyanahetu. Tassāti jīvakassa. Sammasaddo samānattho, samānabhāvo ca",
  "tika-s0105t0:68_3": "vayenāti āha ‘‘vayassābhilāpo’’ti. Vayena samāno vayasso yathā ‘‘ekarājā harissavaṇṇo’’ti",
  "tika-s0105t0:68_4": "(jā. 1.2.17). Samānasaddassa hi sādesamicchanti saddavidū, tena abhilāpo ālapanaṁ",
  "tika-s0105t0:68_5": "tathā, ruḷhīniddeso esa, ‘‘mārisā’’ti ālapanamiva. Yathā hi mārisāti niddukkhatābhilāpo",
  "tika-s0105t0:68_6": "sadukkhepi nerayike vuccati ‘‘yadā kho te mārisa saṅkunā saṅku hadaye samāgaccheyyā’’tiādīsu,",
  "tika-s0105t0:68_7": "(ma. ni. 1.512) evaṁ yo koci sahāyo asamānavayopi ‘‘sammā’’ti vuccatīti, tasmā sahāyābhilāpo",
  "tika-s0105t0:68_8": "icceva attho. Kacci na vañcesīti pāḷiyā sambandho. ‘‘Na palambhesī’’ti vuttepi idha",
  "tika-s0105t0:68_9": "parikappatthova sambhavatīti vuttaṁ ‘‘na vippalambheyyāsī’’ti, na palobheyyāsīti",
  "tika-s0105t0:68_10": "attho. Kathāya sallāpo, so eva nigghoso tathā.",
  "tika-s0105t0:69_0": "Vinasseyyāti cittavighātena vihaññeyya. ‘‘Na taṁ devā’’tiādivacanaṁ sandhāya ‘‘daḷhaṁ",
  "tika-s0105t0:69_1": "katvā’’ti vuttaṁ. Turitavasenidamāmeḍitanti dasseti ‘‘taramānovā’’ti iminā. ‘‘Abhikkama",
  "tika-s0105t0:69_2": "mahārājā’’ti vatvā tattha kāraṇaṁ dassetuṁ ‘‘ete’’tiādi vuttanti sasambandhamatthaṁ",
  "tika-s0105t0:69_3": "dassento ‘‘mahārāja corabalaṁ nāmā’’tiādimāha.",
  "tika-s0105t0:70": "Sāmaññaphalapucchāvaṇṇanā",
  "tika-s0105t0:71_0": "160. Ayaṁ bahidvārakoṭṭhakokāso nāgassa bhūmi nāma. Tenāha ‘‘vihārassā’’tiādi. Bhagavato",
  "tika-s0105t0:71_1": "tejoti buddhānubhāvo. Rañño sarīraṁ phari yathā taṁ soṇadaṇḍassa brāhmaṇassa bhagavato",
  "tika-s0105t0:71_2": "santikaṁ āgacchantassa antovanasaṇḍagatassa. ‘‘Attano aparādhaṁ saritvā mahābhayaṁ",
  "tika-s0105t0:71_3": "uppajjī’’ti idaṁ sedamuñcanassa kāraṇadassanaṁ. Na hi buddhānubhāvato sedamuñcanaṁ",
  "tika-s0105t0:71_4": "sambhavati kāyacittapassaddhihetubhāvato.",
  "tika-s0105t0:72_0": "Eketi uttaravihāravāsinoyeva. Tadayuttamevāti dasseti ‘‘iminā’’tiādinā. Abhimāreti",
  "tika-s0105t0:72_1": "dhanuggahe. Dhanapālanti nāḷāgiriṁ. So hi tadā nāgarehi pūjitadhanarāsino labbhanato",
  "tika-s0105t0:72_2": "‘‘dhanapālo’’ti voharīyati. Na kevalaṁ diṭṭhapubbatoyeva, atha kho pakatiyāpi bhagavā",
  "tika-s0105t0:72_3": "saññātoti dassetuṁ ‘‘bhagavā hī’’tiādimāha. Ākiṇṇavaralakkhaṇoti battiṁsa mahāpurisalakkhaṇe",
  "tika-s0105t0:72_4": "sandhāyāha. Anubyañjanapaṭimaṇḍitoti asītānubyañjane (jinālaṅkāraṭīkāya vijātamaṅgalavaṇṇanāyaṁ",
  "tika-s0105t0:72_5": "vitthāro). Chabbaṇṇāhi rasmīhīti tadā vattamānā rasmiyo. Issariyalīḷāyāti issariyavilāsena.",
  "tika-s0105t0:72_6": "Nanu ca bhagavato santike issariyalīlāya pucchā agāravoyeva siyāti codanāya ‘‘pakati",
  "tika-s0105t0:72_7": "hesā’’tiādimāha, pakatiyā pucchanato na agāravoti adhippāyo. Parivāretvā nisinnena",
  "tika-s0105t0:72_8": "bhikkhusaṅghena pure katepi atthato tassa purato nisinno nāma. Tenāha ‘‘parivāretvā’’tiādi.",
  "tika-s0105t0:73_0": "161.Yena, tenāti ca bhummatthe karaṇavacananti dasseti ‘‘yattha, tatthā’’ti iminā.",
  "tika-s0105t0:73_1": "Yena maṇḍalassa dvāraṁ, tenūpasaṅkamīti sampattabhāvassa vuttattā idha upagamanameva",
  "tika-s0105t0:73_2": "yuttanti āha ‘‘upagato’’ti. Anucchavike ekasmiṁ padeseti yattha viññujātikā aṭṭhaṁsu,",
  "tika-s0105t0:73_3": "tasmiṁ. Ko panesa anucchavikapadeso nāma? Atidūratādichanisajjadosavirahito padeso,",
  "tika-s0105t0:73_4": "napacchatādiaṭṭhanisajjadosavirahito vā. Yathāhu aṭṭhakathācariyā –",
  "tika-s0105t0:74": "‘‘Na pacchato na purato, nāpi āsannadūrato;",
  "tika-s0105t0:75": "Na kacche no paṭivāte, na cāpi onatunnate;",
  "tika-s0105t0:76": "Ime dose vissajjetvā, ekamantaṁ ṭhitā ahū’’ti. (khu. pā. aṭṭha. evamiccādipāṭhavaṇṇanā; su. ni. aṭṭha. 2.261);",
  "tika-s0105t0:77_0": "Tadā bhikkhusaṅghe tuṇhībhāvassa anavasesato byāpitabhāvaṁ dassetuṁ ‘‘tuṇhībhūtaṁ",
  "tika-s0105t0:77_1": "tuṇhībhūta’’nti vicchāvacanaṁ vuttanti āha ‘‘yato…pe… mevā’’ti, yato yato bhikkhutoti",
  "tika-s0105t0:77_2": "attho. Hatthena, hatthassa vā kukatabhāvo hatthakukkuccaṁ, asaññamo, asampajaññakiriyā",
  "tika-s0105t0:77_3": "ca. Tathā pādakukkuccanti etthāpi. Vā-saddo avuttavikappane, tena tadaññopi cakkhusotādiasaññamo",
  "tika-s0105t0:77_4": "natthīti vibhāvito. Tattha pana cakkhuasaṁyamo sabbapaṭhamo dunnivārito cāti tadabhāvaṁ",
  "tika-s0105t0:77_5": "dassetuṁ ‘‘sabbālaṅkārapaṭimaṇḍita’’ntiādi vuttaṁ.",
  "tika-s0105t0:78_0": "Vippasannarahadamivāti anāvilodakasaramiva. Yenetarahi…pe… iminā me…pe… hotūti sambandho.",
  "tika-s0105t0:78_1": "Añño hi atthakkamo, añño saddakkamoti āha ‘‘yenā’’tiādi. Tattha kāyika-vācasikena",
  "tika-s0105t0:78_2": "upasamena laddhena mānasikopi upasamo anumānato laddho evāti katvā ‘‘mānasikena cā’’ti",
  "tika-s0105t0:78_3": "vuttaṁ. Sīlūpasamenāti sīlasaññamena. Vuttamatthaṁ lokapakatiyā sādhento ‘‘dullabhañhī’’tiādimāha. Laddhāti labhitvā.",
  "tika-s0105t0:79_0": "Upasamanti ācārasampattisaṅkhātaṁ saṁyamaṁ. ‘‘Eva’’ntiādinā tathā icchāya kāraṇaṁ",
  "tika-s0105t0:79_1": "dasseti . Soti ayyako, udayabhaddo vā. ‘‘Kiñcāpī’’tiādi tadattha-samatthanaṁ. Ghātessatiyevāti",
  "tika-s0105t0:79_2": "taṁkālāpekkhāya vuttaṁ. Tenāha ‘‘ghātesī’’ti. Idañhi sampatipekkhavacanaṁ. Pañcaparivaṭṭoti pañcarājaparivaṭṭo.",
  "tika-s0105t0:80_0": "Kasmā evamāha, nanu bhagavantamuddissa rājā na kiñci vadatīti adhippāyo. Vacībhedeti",
  "tika-s0105t0:80_1": "yathāvuttaudānavacībhede. Tuṇhī niravoti pariyāyavacanametaṁ. ‘‘Aya’’ntiādi cittajānanākāradassanaṁ.",
  "tika-s0105t0:80_2": "Ayaṁ…pe… na sakkhissatīti ñatvāti sambandho. Vacanānantaranti udānavacanānantaraṁ.",
  "tika-s0105t0:80_3": "Yenāti yattha padese, yena vā sotapathena. Yena pemanti etthāpi yathārahamesa nayo.",
  "tika-s0105t0:81_0": "Katāparādhassa ālapanaṁ nāma dukkaranti sandhāya ‘‘mukhaṁ nappahotī’’ti vuttaṁ. ‘‘Āgamā",
  "tika-s0105t0:81_1": "kho tvaṁ mahārāja yathāpema’’nti vacananiddiṭṭhaṁ vā tadā tadatthadīpanākārena pavattaṁ",
  "tika-s0105t0:81_2": "nānānayavicittaṁ bhagavato madhuravacanampi sandhāya evaṁ vuttanti daṭṭhabbaṁ. Ekampi",
  "tika-s0105t0:81_3": "hi atthaṁ bhagavā yathā sotūnaṁ ñāṇaṁ pavattati, tathā deseti. Yaṁ sandhāya aṭṭhakathāsu",
  "tika-s0105t0:81_4": "vuttaṁ ‘‘bhagavatā abyākataṁ tantipadaṁ nāma natthi, sabbesaññeva atthopi bhāsito’’ti.",
  "tika-s0105t0:81_5": "Pañcahākārehīti iṭṭhāniṭṭhesu samabhāvādisaṅkhātehi pañcahi kāraṇehi. Vuttañhetaṁ",
  "tika-s0105t0:81_6": "mahāniddese (mahāni. 38, 162) –",
  "tika-s0105t0:82": "‘‘Pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṁniddesā tādī.",
  "tika-s0105t0:83_0": "Kathaṁ arahā iṭṭhāniṭṭhe tādī? Arahā lābhepi tādī, alābhepi, yasepi, ayasepi, pasaṁsāyapi,",
  "tika-s0105t0:83_1": "nindāyapi, sukhepi, dukkhepi tādī, ekaṁ ce bāhaṁ gandhena limpeyyuṁ, ekaṁ ce bāhaṁ",
  "tika-s0105t0:83_2": "vāsiyā taccheyyuṁ, amusmiṁ natthi rāgo, amusmiṁ natthi paṭighaṁ, anunayapaṭighavippahīno,",
  "tika-s0105t0:83_3": "ugghātinighātivītivatto, anurodhavirodhasamatikkanto, evaṁ arahā iṭṭhāniṭṭhe tādī.",
  "tika-s0105t0:84_0": "Kathaṁ arahā cattāvīti tādī? Arahato…pe… thambho, sārambho, māno, atimāno, mado,",
  "tika-s0105t0:84_1": "pamādo, sabbe kilesā, sabbe duccaritā, sabbe darathā, sabbe pariḷāhā , sabbe santāpā,",
  "tika-s0105t0:84_2": "sabbā kusalābhisaṅkhārā cattā vantā muttā pahīnā paṭinissaṭṭhā, evaṁ arahā cattāvīti tādī.",
  "tika-s0105t0:85_0": "Kathaṁ arahā tiṇṇāvīti tādī? Arahā kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo,",
  "tika-s0105t0:85_1": "avijjoghaṁ tiṇṇo, sabbaṁ saṁsārapathaṁ tiṇṇo uttiṇṇo nittiṇṇo atikkanto samatikkanto",
  "tika-s0105t0:85_2": "vītivatto, so vuṭṭhavāso ciṇṇacaraṇo jātimaraṇasaṅkhayo, jātimaraṇasaṁsāro (mahāni.",
  "tika-s0105t0:85_3": "38) natthi tassa punabbhavoti, evaṁ arahā tiṇṇāvīti tādī.",
  "tika-s0105t0:86_0": "Kathaṁ arahā muttāvīti tādī? Arahato rāgā cittaṁ muttaṁ vimuttaṁ suvimuttaṁ, dosā,",
  "tika-s0105t0:86_1": "mohā, kodhā, upanāhā, makkhā, paḷāsā, issāya, macchariyā, māyāya, sāṭheyyā, thambhā,",
  "tika-s0105t0:86_2": "sārambhā, mānā, atimānā, madā, pamādā, sabbakilesehi, sabbaduccaritehi, sabbadarathehi,",
  "tika-s0105t0:86_3": "sabbapariḷāhehi, sabbasantāpehi, sabbākusalābhisaṅkhārehi cittaṁ muttaṁ vimuttaṁ",
  "tika-s0105t0:86_4": "suvimuttaṁ; evaṁ arahā muttāvīti tādī.",
  "tika-s0105t0:87_0": "Kathaṁ arahā taṁniddesā tādī? Arahā ‘sīle sati sīlavā’ti taṁniddesā tādī, ‘saddhāya",
  "tika-s0105t0:87_1": "sati saddho’ti, ‘vīriye sati vīriyavā’ti, ‘satiyā sati satimā’ti, ‘samādhimhi sati",
  "tika-s0105t0:87_2": "samāhito’ti, ‘paññāya sati paññavā’ti, ‘vijjāya sati tevijjo’ti, ‘abhiññāya sati",
  "tika-s0105t0:87_3": "chaḷabhiñño’ti taṁniddesā tādī, evaṁ arahā taṁniddesā tādī’’ti.",
  "tika-s0105t0:88_0": "Bhagavā pana sabbesampi tādīnamatisayo tādī. Tenāha ‘‘suppatiṭṭhito’’ti. Vuttampi",
  "tika-s0105t0:88_1": "cetaṁ bhagavatā kāḷakārāmasuttante ‘‘iti kho bhikkhave tathāgato diṭṭhasutamutaviññātabbesu",
  "tika-s0105t0:88_2": "dhammesu tādīyeva tādī, tamhā ca pana tādimhā añño tādī uttaritaro vā paṇītataro",
  "tika-s0105t0:88_3": "vā natthīti vadāmī’’ti (a. ni. 4.24). Atha vā pañcavidhāriyiddhisiddhehi pañcahākārehi",
  "tika-s0105t0:88_4": "tādilakkhaṇe suppatiṭṭhitoti attho. Vuttañhetaṁ āyasmatā dhammasenāpatinā paṭisambhidāmagge –",
  "tika-s0105t0:89_0": "‘‘Katamā ariyā iddhi? Idha bhikkhu sace ākaṅkhati ‘paṭikūle appaṭikūlasaññī vihareyya’nti,",
  "tika-s0105t0:89_1": "appaṭikūlasaññī tattha viharati, sace ākaṅkhati ‘appaṭikūle paṭikūlasaññī vihareyya’nti,",
  "tika-s0105t0:89_2": "paṭikūlasaññī tattha viharati, sace ākaṅkhati ‘paṭikūle ca appaṭikūle ca appaṭikūlasaññī",
  "tika-s0105t0:89_3": "vihareyya’nti, appaṭikūlasaññī tattha viharati, sace ākaṅkhati ‘appaṭikūle ca paṭikūle",
  "tika-s0105t0:89_4": "ca paṭikūlasaññī vihareyya’nti, paṭikūlasaññī tattha viharati, sace ākaṅkhati ‘paṭikūle",
  "tika-s0105t0:89_5": "ca appaṭikūle ca tadubhayaṁ abhinivajjetvā upekkhako vihareyyaṁ sato sampajāno’ti,",
  "tika-s0105t0:89_6": "upekkhako tattha viharati sato sampajāno’’ti (paṭi. ma. 3.17).",
  "tika-s0105t0:90": "Bahiddhāti sāsanato bahisamaye.",
  "tika-s0105t0:91": "162.Esāti bhikkhusaṅghassa vandanākāro. Tamatthaṁ lokasiddhāya upamāya sādhetuṁ ‘‘rājāna’’ntiādi vuttaṁ. Okāsanti pucchitabbaṭṭhānaṁ.",
  "tika-s0105t0:92_0": "Na me pañhavissajjane bhāro atthīti satthu sabbattha appaṭihatañāṇacāratāya atthato",
  "tika-s0105t0:92_1": "āpannāya dassanaṁ. ‘‘Yadi ākaṅkhasī’’ti vutteyeva hi esa attho āpanno hoti. Sabbaṁ",
  "tika-s0105t0:92_2": "te vissajjessāmīti etthāpi ayaṁ nayo. ‘‘Yaṁ ākaṅkhasi, taṁ pucchā’’ti vacaneneva",
  "tika-s0105t0:92_3": "hi ayamattho sijjhati. Asādhāraṇaṁ sabbaññupavāraṇanti sambandho. Yadi ‘‘yadākaṅkhasī’’ti",
  "tika-s0105t0:92_4": "na vadanti, atha kathaṁ vadantīti āha ‘‘sutvā’’tiādi. Padesañāṇeyeva ṭhitattā tathā",
  "tika-s0105t0:92_5": "vadantīti veditabbaṁ. Buddhā pana sabbaññupavāraṇaṁ pavārentīti sambandho.",
  "tika-s0105t0:93_0": "‘‘Pucchāvuso yadākaṅkhasī’’tiādīni suttapadāni yesaṁ puggalānaṁ vasena āgatāni, taṁ",
  "tika-s0105t0:93_1": "dassanatthaṁ ‘‘yakkhanarindadevasamaṇabrāhmaṇaparibbājakāna’’nti vuttaṁ. Tattha hi",
  "tika-s0105t0:93_2": "‘‘pucchāvuso yadākaṅkhasī’’ti āḷavakassa yakkhassa okāsakaraṇaṁ, ‘‘puccha mahārājā’’ti",
  "tika-s0105t0:93_3": "narindānaṁ, ‘‘puccha vāsavā’’tiādi devānamindassa, ‘‘tena hī’’tiādi samaṇānaṁ, ‘‘bāvarissa",
  "tika-s0105t0:93_4": "cā’’tiādi brāhmaṇānaṁ, ‘‘puccha maṁ sabhiyā’’tiādi paribbājakānaṁ okāsakaraṇanti",
  "tika-s0105t0:93_5": "daṭṭhabbaṁ. Vāsavāti devānamindālapanaṁ. Tadetañhi sakkapañhasutte. Manasicchasīti manasā icchasi.",
  "tika-s0105t0:94_0": "Katāvakāsāti yasmā tumhe mayā katokāsā, tasmā bāvarissa ca tuyhaṁ ajitassa ca sabbesañca",
  "tika-s0105t0:94_1": "sesānaṁ yaṁ kiñci sabbaṁ saṁsayaṁ yathā manasā icchatha, tathā pucchavho pucchathāti",
  "tika-s0105t0:94_2": "yojanā. Ettha ca bāvarissa saṁsayaṁ manasā pucchavho, tumhākaṁ pana sabbesaṁ saṁsayaṁ",
  "tika-s0105t0:94_3": "manasā ca aññathā ca yathā icchatha, tathā pucchavhoti adhippāyo. Bāvarī hi ‘‘attano",
  "tika-s0105t0:94_4": "saṁsayaṁ manasāva pucchathā’’ti antevāsike āṇāpesi. Vuttañhi –",
  "tika-s0105t0:95": "‘‘Anāvaraṇadassāvī, yadi buddho bhavissati;",
  "tika-s0105t0:96": "Manasā pucchite pañhe, vācāya vissajessatī’’ti. (su. ni. 1011);",
  "tika-s0105t0:97": "Tadetaṁ pārāyanavagge. Tathā ‘‘puccha maṁ sabhiyā’’tiādipi.",
  "tika-s0105t0:98_0": "Buddhabhūminti buddhaṭṭhānaṁ, āsavakkhayañāṇaṁ, sabbaññutaññāṇañca. Bodhisattabhūmi",
  "tika-s0105t0:98_1": "nāma bodhisattaṭṭhānaṁ pāramīsambharaṇañāṇaṁ, bhūmisaddo vā avatthāvācako, buddhāvatthaṁ,",
  "tika-s0105t0:98_2": "bodhisattāvatthāyanti ca attho. Ekattanayena hi pavattesu khandhesu avatthāyeva taṁ tadākāranissitā.",
  "tika-s0105t0:99_0": "Yo bhagavā bodhisattabhūmiyaṁ padesañāṇe ṭhito sabbaññupavāraṇaṁ pavāresi, tassa",
  "tika-s0105t0:99_1": "tadeva acchariyanti sambandho. Kathanti āha ‘‘koṇḍañña pañhānī’’tiādi. Tattha koṇḍaññāti",
  "tika-s0105t0:99_2": "gottavasena sarabhaṅgamālapanti. Viyākarohīti byākarohi. Sādhurūpāti sādhusabhāvā.",
  "tika-s0105t0:99_3": "Dhammoti sanantano paveṇīdhammo. Yanti āgamanakiriyāparāmasanaṁ, yena vā kāraṇena",
  "tika-s0105t0:99_4": "āgacchati, tena viyākarohīti sambandho. Vuddhanti sīlapaññādīhi vuddhippattaṁ, garunti",
  "tika-s0105t0:99_5": "attho. Esa bhāroti saṁsayupacchedanasaṅkhāto eso bhāro, āgato bhāro tayā avassaṁ",
  "tika-s0105t0:99_6": "vahitabboti adhippāyo.",
  "tika-s0105t0:100_0": "Mayā katāvakāsā bhonto pucchantu. Kasmāti ce? Ahañhi taṁ taṁ vo byākarissaṁ ñatvā",
  "tika-s0105t0:100_1": "sayaṁ lokamimaṁ, parañcāti. Sayanti ca sayameva parūpadesena vinā. Evaṁ sarabhaṅgakāle",
  "tika-s0105t0:100_2": "sabbaññupavāraṇaṁ pavāresīti sambandho.",
  "tika-s0105t0:101_0": "Pañhānanti dhammayāgapañhānaṁ. Antakaranti niṭṭhānakaraṁ. Suciratenāti evaṁ nāmakena",
  "tika-s0105t0:101_1": "brāhmaṇena. Puṭṭhunti pucchituṁ. Jātiyāti paṭisandhiyā, ‘‘vijātiyā’’tipi vadanti.",
  "tika-s0105t0:101_2": "Paṁsuṁ kīḷanto sambhavakumāro nisinnova hutvā pavāresīti yojetabbaṁ.",
  "tika-s0105t0:102_0": "Tagghāti ekaṁsatthe nipāto. Yathāpi kusalo tathāti yathā sabbadhammakusalo sabbadhammavidū",
  "tika-s0105t0:102_1": "buddho jānāti katheti, tathā te ahamakkhissanti attho. Jānāti-saddo hi idha sambandhamupagacchati",
  "tika-s0105t0:102_2": ". Yathāha ‘‘yena yassa hi sambandho, dūraṭṭhampi ca tassa ta’’nti (sārattha. ṭī.",
  "tika-s0105t0:102_3": "1.paṭhamamahāsaṅgītikathāvaṇṇanā). Jānanā cettha kathanā. Yathā ‘‘iminā imaṁ jānātī’’ti",
  "tika-s0105t0:102_4": "vuttovāyamattho ācariyena. Rājā ca kho taṁ yadi kāhati vā,na vāti yo taṁ idha pucchituṁ",
  "tika-s0105t0:102_5": "pesesi, so korabyarājā taṁ tayā pucchitamatthaṁ, tayā vā puṭṭhena mayā akkhātamatthaṁ",
  "tika-s0105t0:102_6": "yadi karotu vā, na vā karotu, ahaṁ pana yathādhammaṁ te akkhissaṁ ācikkhissāmīti",
  "tika-s0105t0:102_7": "vuttaṁ hoti. Jātakaṭṭhakathāyaṁ pana –",
  "tika-s0105t0:103_0": "‘‘Rājā ca kho tanti ahaṁ taṁ pañhaṁ yathā tumhākaṁ rājā jānāti jānituṁ sakkoti, tathā",
  "tika-s0105t0:103_1": "akkhissaṁ. Tato uttari rājā yathā jānāti, tathā yadi karissati vā, na vā karissati,",
  "tika-s0105t0:103_2": "karontassa vā akarontassa vā tassevetaṁ bhavissati, mayhaṁ pana doso natthīti dīpetī’’ti",
  "tika-s0105t0:103_3": "(jā. aṭṭha. 5.16.172) –",
  "tika-s0105t0:104": "Jānāti-saddo vākyadvayasādhāraṇavasena vutto.",
  "tika-s0105t0:105_0": "163.Sippameva sippāyatanaṁ āyatanasaddassa tabbhāvavuttittā. Apica sikkhitabbatāya",
  "tika-s0105t0:105_1": "sippañca taṁ sattānaṁ jīvitavuttiyā kāraṇabhāvato, nissayabhāvato vā āyatanañcāti",
  "tika-s0105t0:105_2": "sippāyatanaṁ. Seyyathidanti ekova nipāto, nipātasamudāyo vā. Tassa te katameti idha",
  "tika-s0105t0:105_3": "atthoti āha ‘‘katame pana te’’ti. Ime katametipi paccekamattho yujjati. Evaṁ sabbattha.",
  "tika-s0105t0:105_4": "Idañca vattabbāpekkhanavasena vuttaṁ, tasmā te sippāyatanikā katameti attho. ‘‘Puthusippāyatanānī’’ti",
  "tika-s0105t0:105_5": "hi sādhāraṇato sippāni uddisitvā upari taṁtaṁsippūpajīvinova niddiṭṭhā puggalādhiṭṭhānāya",
  "tika-s0105t0:105_6": "kathāya. Kasmāti ce? Papañcaṁ pariharitukāmattā. Aññathā hi yathādhippetāni tāva",
  "tika-s0105t0:105_7": "sippāyatanāni dassetvā puna taṁtaṁsippūpajīvinopi dassetabbā siyuṁ tesamevettha padhānato",
  "tika-s0105t0:105_8": "adhippetattā. Evañca sati kathāpapañco bhaveyya, tasmā taṁ papañcaṁ pariharituṁ sippūpajīvīhi",
  "tika-s0105t0:105_9": "taṁtaṁsippāyatanāni saṅgahetvā evamāhāti tamatthaṁ dassetuṁ ‘‘hatthārohātiādīhi ye",
  "tika-s0105t0:105_10": "taṁ taṁ sippaṁ nissāya jīvanti, te dassetī’’ti vuttaṁ. Kasmāti āha ‘‘ayañhī’’tiādi.",
  "tika-s0105t0:105_11": "Sippaṁ upanissāya jīvantīti sippūpajīvino.",
  "tika-s0105t0:106_0": "Hatthimārohantīti hatthārohā, hatthāruḷhayodhā. Hatthiṁ ārohāpayantīti hatthārohā,",
  "tika-s0105t0:106_1": "hatthācariya hatthivejja hatthimeṇḍādayo. Yena hi payogena puriso hatthino ārohanayoggo",
  "tika-s0105t0:106_2": "hoti, taṁ hatthissa payogaṁ vidhāyantānaṁ sabbesampetesaṁ gahaṇaṁ. Tenāha ‘‘sabbepī’’tiādi.",
  "tika-s0105t0:106_3": "Tattha hatthācariyā nāma ye hatthino, hatthārohakānañca sikkhāpakā. Hatthivejjā nāma",
  "tika-s0105t0:106_4": "hatthibhisakkā. Hatthimeṇḍā nāma hatthīnaṁ pādarakkhakā. Hatthiṁ maṇḍayanti rakkhantīti",
  "tika-s0105t0:106_5": "hatthimaṇḍā, teyeva hatthimeṇḍā, hatthiṁ minenti sammā vidahanena hiṁsantīti vā hatthimeṇḍā.Ādi-saddena",
  "tika-s0105t0:106_6": "hatthīnaṁ yavapadāyakādayo saṅgaṇhāti. Assārohāti etthāpi suddhahetukattuvasena yathāvuttova",
  "tika-s0105t0:106_7": "attho. Rathe niyuttā rathikā. Ratharakkhā nāma rathassa āṇirakkhakā. Dhanuṁ gaṇhantīti",
  "tika-s0105t0:106_8": "dhanuggahā, issāsā, dhanuṁ gaṇhāpentīti dhanuggahā, dhanusippasikkhāpakā dhanvācariyā.",
  "tika-s0105t0:107_0": "Celena celapaṭākāya yuddhe akanti gacchantīti celakā, jayaddhajagāhakāti āha ‘‘ye",
  "tika-s0105t0:107_1": "yuddhe’’tiādi. Jayadhajanti jayanatthaṁ, jayakāle vā paggahitadhajaṁ. Puratoti senāya",
  "tika-s0105t0:107_2": "pubbe. Yathā tathā ṭhite senike byūhavicāraṇavasena tato tato calayanti uccālentīti",
  "tika-s0105t0:107_3": "calakāti vuttaṁ ‘‘idha rañño’’tiādi. Sakuṇagghiādayo viya maṁsapiṇḍaṁ parasenāsamūhasaṅkhātaṁ",
  "tika-s0105t0:107_4": "piṇḍaṁ sāhasikatāya chetvā chetvā dayanti uppatitvā uppatitvā niggacchantīti piṇḍadāyakā.",
  "tika-s0105t0:107_5": "Tenāha ‘‘te kirā’’tiādi. Sāhasaṁ karontīti sāhasikā, teyeva mahāyodhā. Piṇḍamivāti",
  "tika-s0105t0:107_6": "tālaphalapiṇḍamivāti vadanti, ‘‘maṁsapiṇḍamivā’’ti (dī. ni. ṭī. 1.163) ācariyena",
  "tika-s0105t0:107_7": "vuttaṁ. Sabbattha ‘‘ācariyenā’’ti vutte ācariyadhammapālattherova gahetabbo. Dutiyavikappe",
  "tika-s0105t0:107_8": "piṇḍe janasamūhasaṅkhāte sammadde dayanti uppatantā viya gacchantīti piṇḍadāyakā,",
  "tika-s0105t0:107_9": "daya-saddo gatiyaṁ, aya-saddassa vā da-kārāgamena nipphatti.",
  "tika-s0105t0:108_0": "Uggatuggatāti saṅgāmaṁ patvā javaparakkamādivasena ativiya uggatā. Tadevāti parehi",
  "tika-s0105t0:108_1": "vuttaṁ tameva sīsaṁ vā āvudhaṁ vā. Pakkhandantīti vīrasūrabhāvena asajjamānā parasenamanupavisanti.",
  "tika-s0105t0:108_2": "Thāmajavabalaparakkamādisampattiyā mahānāgasadisatā. Tenāha ‘‘hatthiādīsupī’’tiādi.",
  "tika-s0105t0:108_3": "Ekantasūrāti ekacarasūrā antasaddassa tabbhāvavuttito, sūrabhāvena ekākino hutvā",
  "tika-s0105t0:108_4": "yujjhanakāti attho. Sajālikāti savammikā. Sannāho kaṅkaṭo vammaṁ kavaco uracchado",
  "tika-s0105t0:108_5": "jālikāti hi atthato ekaṁ. Sacammikāti jālikā viya sarīraparittāṇena cammena sacammikā.",
  "tika-s0105t0:108_6": "Cammakañcukanti cammamayakañcukaṁ. Pavisitvāti tassa anto hutvā, paṭimuñcitvāti vuttaṁ",
  "tika-s0105t0:108_7": "hoti. Saraparittāṇaṁ cammanti cammapaṭisibbitaṁ celakaṁ, cammamayaṁ vā phalakaṁ.",
  "tika-s0105t0:108_8": "Balavasinehāti sāmini atisayapemā. Gharadāsayodhāti antojātadāsapariyāpannā yodhā,",
  "tika-s0105t0:108_9": "‘‘gharadāsikaputtā’’tipi pāṭho, antojātadāsīnaṁ puttāti attho.",
  "tika-s0105t0:109_0": "Āḷāraṁ vuccati mahānasaṁ, tattha niyuttā āḷārikā.Pūvikāti pūvasampādakā, ye pūvameva",
  "tika-s0105t0:109_1": "nānappakārato sampādetvā vikkiṇantā jīvanti. Kesanakhasaṇṭhapanādivasena manussānaṁ",
  "tika-s0105t0:109_2": "alaṅkāravidhiṁ kappenti saṁvidahantīti kappakā. Cuṇṇavilepanādīhi malaharaṇavaṇṇasampādanavidhinā",
  "tika-s0105t0:109_3": "nhāpenti nahānaṁ karontīti nhāpikā. Navantādividhinā pavatto gaṇanagantho antarā",
  "tika-s0105t0:109_4": "chiddābhāvena acchiddakoti vuccati, tadeva paṭhentīti acchiddakapāṭhakā. Hatthena",
  "tika-s0105t0:109_5": "adhippāyaviññāpanaṁ, gaṇanaṁ vā hatthamuddā. Aṅgulisaṅkocanañhi muddāti vuccati,",
  "tika-s0105t0:109_6": "tena ca viññāpanaṁ, gaṇanaṁ vā hoti. Hatthasaddo cettha tadekadesesu aṅgulīsu daṭṭhabbo",
  "tika-s0105t0:109_7": "‘‘na bhuñjamāno sabbaṁ hatthaṁ mukhe pakkhipissāmī’’tiādīsu (pāci. 618) viya, tamupanissāya",
  "tika-s0105t0:109_8": "jīvantīti muddikā. Tenāha ‘‘hatthamuddāyā’’tiādi.",
  "tika-s0105t0:110_0": "Ayakāro kammārakārako. Dantakāro bhamakāro. Cittakāro lepacittakāro. Ādi-saddena",
  "tika-s0105t0:110_1": "koṭṭakalekhakavilīvakāraiṭṭhakakāradārukārādīnaṁ saṅgaho. Diṭṭheva dhammeti imasmiṁyeva",
  "tika-s0105t0:110_2": "attabhāve. Karaṇanipphādanavasena dassetvā. Sandiṭṭhikamevāti asamparāyikatāya sāmaṁ",
  "tika-s0105t0:110_3": "daṭṭhabbaṁ, sayamanubhavitabbaṁ attapaccakkhanti attho. Upajīvantīti upanissāya jīvanti.",
  "tika-s0105t0:110_4": "Sukhitanti sukhappattaṁ. Thāmabalūpetabhāvova pīṇananti āha ‘‘pīṇitaṁ thāmabalūpeta’’nti.",
  "tika-s0105t0:110_5": "Uparīti devaloke. Tathā uddhantipi. So hi manussalokato uparimo. Aggaṁ viyāti aggaṁ,",
  "tika-s0105t0:110_6": "phalaṁ. ‘‘Kammassa katattā phalassa nibbattanato taṁ kammassa aggisikhā viya hotī’’ti",
  "tika-s0105t0:110_7": "ācariyena vuttaṁ. Apica sagganti uttamaṁ, phalaṁ. Sagganti suṭṭhu aggaṁ, rūpasaddādidasavidhaṁ",
  "tika-s0105t0:110_8": "attano phalaṁ nipphādetuṁ arahatīti attho. Suaggikāva niruttinayena sovaggikā, dakkhiṇāsaddāpekkhāya",
  "tika-s0105t0:110_9": "ca sabbattha itthiliṅganiddeso. Sukhoti sukhūpāyo iṭṭho kanto. Aggeti uḷāre. Attanā",
  "tika-s0105t0:110_10": "paribhuñjitabbaṁ bāhiraṁ rūpaṁ, attano vaṇṇapokkharatā vaṇṇoti ayametesaṁ viseso.",
  "tika-s0105t0:110_11": "Dakkhanti vaḍḍhanti etāyāti dakkhiṇā, pariccāgamayaṁ puññanti āha ‘‘dakkhiṇaṁ dāna’’nti.",
  "tika-s0105t0:111_0": "Maggo sāmaññaṁ samitapāpasaṅkhātassa samaṇassa bhāvoti katvā, tassa vipākattā ariyaphalaṁ",
  "tika-s0105t0:111_1": "sāmaññaphalaṁ.‘‘Yathāhā’’tiādinā mahāvaggasaṁyuttapāḷivasena tadatthaṁ sādheti. Taṁ",
  "tika-s0105t0:111_2": "esa rājā na jānāti ariyadhammassa akovidatāya. Yasmā panesa ‘‘dāsakassakādibhūtānaṁ",
  "tika-s0105t0:111_3": "pabbajitānaṁ lokato abhivādanādilābho sandiṭṭhikaṁ sāmaññaphalaṁ nāmā’’ti cintetvā",
  "tika-s0105t0:111_4": "‘‘atthi nu kho koci samaṇo vā brāhmaṇo vā īdisamatthaṁ jānanto’’ti vīmaṁsanto pūraṇādike",
  "tika-s0105t0:111_5": "pucchitvā tesaṁ kathāya anadhigatavitto bhagavantampi etamatthaṁ pucchi. Tasmā vuttaṁ",
  "tika-s0105t0:111_6": "‘‘dāsakassakopamaṁ sandhāya pucchatī’’ti.",
  "tika-s0105t0:112_0": "Rājāmaccāti rājakulasamudāgatā amaccā, anuyuttakarājāno ceva amaccā cātipi attho.",
  "tika-s0105t0:112_1": "Kaṇhapakkhanti yathāpucchite atthe labbhamānadiṭṭhigatūpasaṁhitaṁ saṁkilesapakkhaṁ.",
  "tika-s0105t0:112_2": "Sukkapakkhanti tabbidhuraṁ upari suttāgataṁ vodānapakkhaṁ. Samaṇakolāhalanti samaṇakotūhalaṁ",
  "tika-s0105t0:112_3": "taṁ taṁ samaṇavādānaṁ aññamaññavirodhaṁ. Samaṇabhaṇḍananti teneva virodhena ‘‘evaṁvādīnaṁ",
  "tika-s0105t0:112_4": "tesaṁ samaṇabrāhmaṇānaṁ ayaṁ doso, evaṁvādīnaṁ tesaṁ ayaṁ doso’’ti evaṁ taṁ taṁ vādassa",
  "tika-s0105t0:112_5": "paribhāsanaṁ. Issarānuvattako hi lokoti dhammatādassanena tadatthasamatthanaṁ. Attano",
  "tika-s0105t0:112_6": "desanākosallena rañño bhāraṁ karonto, na tadaññena paravambhanādikāraṇena.",
  "tika-s0105t0:113_0": "164. Nu-saddo viya no-saddopi pucchāyaṁ nipātoti āha ‘‘abhijānāsi nū’’ti. Ayañcāti",
  "tika-s0105t0:113_1": "ettha ca-saddo na kevalaṁ abhijānāsipadeneva, atha kho ‘‘pucchitā’’ti padena cāti",
  "tika-s0105t0:113_2": "samuccayattho. Kathaṁ yojetabboti anuyogamapaneti ‘‘idañhī’’tiādinā. Pucchitā nūti",
  "tika-s0105t0:113_3": "pubbe pucchaṁ kattā nu. Naṁ puṭṭhabhāvanti tādisaṁ pucchitabhāvaṁ abhijānāsi nu.",
  "tika-s0105t0:113_4": "Na te sammuṭṭhanti tava na pamuṭṭhaṁ vatāti attho. Aphāsukabhāvoti tathā bhāsanena",
  "tika-s0105t0:113_5": "asukhabhāvo. Paṇḍitapatirūpakānanti (sāmaṁ viya attano sakkārānaṁ paṇḍitabhāsānaṁ)",
  "tika-s0105t0:113_6": "āmaṁ viya pakkānaṁ paṇḍitā bhāsānaṁ. (Dī. ni. ṭī. 1.163) pāḷipadaatthabyañjanesūti",
  "tika-s0105t0:113_7": "pāḷisaṅkhāte pade, tadatthe tappariyāpannakkhare ca, vākyapariyāyo vā byañjanasaddo",
  "tika-s0105t0:113_8": "‘‘akkharaṁ padaṁ byañjana’’ntiādīsu (netti. 28) viya. Bhagavato rūpaṁ sabhāvo viya",
  "tika-s0105t0:113_9": "rūpamassāti bhagavantarūpo, bhagavā viya ekantapaṇḍitoti attho.",
  "tika-s0105t0:114": "Pūraṇakassapavādavaṇṇanā",
  "tika-s0105t0:115_0": "165.Ekamidāhanti ettha idanti nipātamattaṁ, ekaṁ samayamicceva attho. Sammodeti sammodanaṁ",
  "tika-s0105t0:115_1": "karotīti sammodanīyaṁ. Anīyasaddo hi bahulā katvatthābhidhāyako yathā ‘‘niyyānikā’’ti,",
  "tika-s0105t0:115_2": "(dha. sa. suttantadukamātikā 97) sammodanaṁ vā janetīti sammodaniyaṁ taddhitavasena.",
  "tika-s0105t0:115_3": "Saritabbanti sāraṇīyaṁ, saraṇassa anucchavikanti vā sāraṇiyaṁ, etamatthaṁ dassetuṁ",
  "tika-s0105t0:115_4": "‘‘sammodajanakaṁ saritabbayuttaka’’nti vuttaṁ, saritabbayuttakanti ca saraṇānucchavikanti attho.",
  "tika-s0105t0:116_0": "166.Sahatthāti sahattheneva, tena suddhakattāraṁ dasseti, āṇattiyāti pana hetukattāraṁ,",
  "tika-s0105t0:116_1": "nissaggiyathāvarādayopi idha sahattha karaṇeneva saṅgahitā. Hatthādīnīti hatthapādakaṇṇanāsādīni.",
  "tika-s0105t0:116_2": "Pacanaṁ dahanaṁ vibādhananti āha ‘‘daṇḍena uppīḷentassā’’ti. Papañcasūdaniyaṁ nāma",
  "tika-s0105t0:116_3": "majjhimāgamaṭṭhakathāyaṁ pana ‘‘pacato’’ti etassa ‘‘tajjentassa vā’’ti (ma. ni. aṭṭha.",
  "tika-s0105t0:116_4": "3.97) dutiyopi attho vutto, idha pana tajjanaṁ, paribhāsanañca daṇḍena saṅgahetvā",
  "tika-s0105t0:116_5": "‘‘daṇḍena uppīḷentassa icceva vutta’’nti (dī. ni. ṭī. 1.166) ācariyena vuttaṁ, adhunā",
  "tika-s0105t0:116_6": "pana potthakesu ‘‘tajjentassa vā’’ti pāṭhopi bahuso dissati. Sokanti sokakāraṇaṁ,",
  "tika-s0105t0:116_7": "socanantipi yujjati kāraṇasampādanena phalassapi kattabbato. Parehīti attano vacanakarehi",
  "tika-s0105t0:116_8": "kammabhūtehi. Phandatoti ettha parassa phandanavasena suddhakattuttho na labbhati,",
  "tika-s0105t0:116_9": "atha kho attano phandanavasenevāti āha ‘‘paraṁ phandantaṁ phandanakāle sayampi phandato’’ti,",
  "tika-s0105t0:116_10": "attanā katena parassa vibādhanapayogena sayampi phandatoti attho. ‘‘Atipātāpayato’’ti",
  "tika-s0105t0:116_11": "padaṁ suddhakattari, hetukattari ca pavattatīti dasseti ‘‘hanantassāpi hanāpentassāpī’’ti",
  "tika-s0105t0:116_12": "iminā. Sabbatthāti ‘‘ādiyato’’tiādīsu. Karaṇakāraṇavasenāti sayaṁkāraparaṁkāravasena.",
  "tika-s0105t0:117_0": "Gharabhittiyā anto ca bahi ca sandhi gharasandhi. Kiñcipi asesetvā niravaseso lopo",
  "tika-s0105t0:117_1": "vilumpanaṁ nillopoti āha ‘‘mahāvilopa’’nti. Ekāgāre niyutto vilopo ekāgāriko. Tenāha",
  "tika-s0105t0:117_2": "‘‘ekamevā’’tiādi. ‘‘Paripanthe tiṭṭhato’’ti ettha acchindanatthameva tiṭṭhatīti ayamattho",
  "tika-s0105t0:117_3": "pakaraṇato siddhoti dasseti ‘‘āgatāgatāna’’ntiādinā. ‘‘Parito sabbaso panthe hananaṁ",
  "tika-s0105t0:117_4": "paripantho’’ti (dī. ni. ṭī. 1.166) ayamatthopi ācariyena vutto. Karomīti saññāyāti",
  "tika-s0105t0:117_5": "sañcetanikabhāvamāha, tenetaṁ dasseti ‘‘sañcicca karotopi na karīyati nāma, pageva",
  "tika-s0105t0:117_6": "asañciccā’’ti. Pāpaṁ na karīyatīti pubbe asato uppādetuṁ asakkuṇeyyattā pāpaṁ akatameva",
  "tika-s0105t0:117_7": "nāma. Tenāha ‘‘natthi pāpa’’nti.",
  "tika-s0105t0:118_0": "Yadi evaṁ kathaṁ sattā pāpe pavattantīti attano vāde parehi āropitaṁ dosamapanetukāmo",
  "tika-s0105t0:118_1": "pūraṇo imamatthampi dassetīti āha ‘‘sattā panā’’tiādi. Saññāmattametaṁ ‘‘pāpaṁ karontī’’ti,",
  "tika-s0105t0:118_2": "pāpaṁ pana natthevāti vuttaṁ hoti. Evaṁ kirassa hoti – imesaṁ sattānaṁ hiṁsādikiriyā",
  "tika-s0105t0:118_3": "attānaṁ na pāpuṇāti tassa niccatāya nibbikārattā, sarīraṁ pana acetanaṁ kaṭṭhakaliṅgarūpamaṁ,",
  "tika-s0105t0:118_4": "tasmiṁ vikopitepi na kiñci pāpanti. Pariyanto vuccati nemi pariyosāne ṭhitattā. Tena",
  "tika-s0105t0:118_5": "vuttaṁ ācariyena ‘‘nisitakhuramayaneminā’’ti (dī. ni. ṭī. 1.166). Dutiyavikappe cakkapariyosānameva",
  "tika-s0105t0:118_6": "pariyanto, khurena sadiso pariyanto yassāti khurapariyanto. Khuraggahaṇena cettha",
  "tika-s0105t0:118_7": "khuradhārā gahitā tadavarodhato. Pāḷiyaṁ cakkenāti cakkākārakatena āvudhavisesena.",
  "tika-s0105t0:118_8": "Taṁ maṁsakhalakaraṇasaṅkhātaṁ nidānaṁ kāraṇaṁ yassāti tatonidānaṁ, ‘‘paccattavacanassa",
  "tika-s0105t0:118_9": "toādeso, samāse cassa lopābhāvo’’ti (pārā. aṭṭha. 1.21) aṭṭhakathāsu vutto. ‘‘Paccattatthe",
  "tika-s0105t0:118_10": "nissakkavacanampi yujjatī’’ti (sārattha. ṭī. paṭhamamahāsaṅgītikathāvaṇṇanā) ācariyasāriputtatthero.",
  "tika-s0105t0:118_11": "‘‘Kāraṇatthe nipātasamudāyo’’tipi akkharacintakā.",
  "tika-s0105t0:119_0": "Gaṅgāya dakkhiṇadisā appatirūpadeso, uttaradisā pana patirūpadesoti adhippāyena ‘‘dakkhiṇañce’’tiādi",
  "tika-s0105t0:119_1": "vuttaṁ, tañca desadisāpadesena tannivāsino sandhāyāti dassetuṁ ‘‘dakkhiṇatīre’’tiādimāha.",
  "tika-s0105t0:119_2": "Hananadānakiriyā hi tadāyattā. Mahāyāganti mahāvijitarañño yaññasadisampi mahāyāgaṁ.",
  "tika-s0105t0:119_3": "Damasaddo indriyasaṁvarassa, uposathasīlassa ca vācakoti āha ‘‘indriyadamena uposathakammenā’’ti.",
  "tika-s0105t0:119_4": "Keci pana uposathakammenā’ti idaṁ indriyadamassa visesanaṁ, tasmā ‘uposathakammabhūtena",
  "tika-s0105t0:119_5": "indriyadamenā’ti’’ atthaṁ vadanti, tadayuttameva tadubhayatthavācakattā damasaddassa,",
  "tika-s0105t0:119_6": "atthadvayassa ca visesavuttito. Adhunā hi katthaci potthake vā-saddo, ca-saddopi",
  "tika-s0105t0:119_7": "dissati. Sīlasaṁyamenāti tadaññena kāyikavācasikasaṁvarena. Saccavacanenāti amosavajjena.",
  "tika-s0105t0:119_8": "Tassa visuṁ vacanaṁ loke garutarapuññasammatabhāvato. Yathā hi pāpadhammesu musāvādo",
  "tika-s0105t0:119_9": "garutaro, evaṁ puññadhammesu amosavajjo. Tenāha bhagavā itivuttake –",
  "tika-s0105t0:120": "‘‘Ekadhammaṁ atītassa, musāvādissa jantuno;",
  "tika-s0105t0:121": "Vitiṇṇaparalokassa, natthi pāpaṁ akāriya’’nti. (itivu. 27);",
  "tika-s0105t0:122_0": "Pavattīti yo karoti, tassa santāne phaluppādapaccayabhāvena uppatti. Evañhi ‘‘natthi",
  "tika-s0105t0:122_1": "kammaṁ, natthi kammaphala’’nti akiriyavādassa paripuṇṇatā. Sati hi kammaphale kammānamakiriyabhāvo",
  "tika-s0105t0:122_2": "kathaṁ bhavissati. Sabbathāpīti ‘‘karoto’’tiādinā vuttena sabbappakārenapi.",
  "tika-s0105t0:123_0": "Labujanti likucaṁ. Pāpapuññānaṁ kiriyameva paṭikkhipati, na raññā puṭṭhaṁ sandiṭṭhikaṁ",
  "tika-s0105t0:123_1": "sāmaññaphalaṁ byākarotīti adhippāyo. Idañhi avadhāraṇaṁ vipākapaṭikkhepanivattanatthaṁ.",
  "tika-s0105t0:123_2": "Yo hi kammaṁ paṭikkhipati, tena atthato vipākopi paṭikkhittoyeva nāma hoti. Tathā",
  "tika-s0105t0:123_3": "hi vakkhati ‘‘kammaṁ paṭibāhantenāpī’’tiādi (dī. ni. aṭṭha. 1.170-172).",
  "tika-s0105t0:124_0": "Paṭirājūhi anabhibhavanīyabhāvena visesato jitanti vijitaṁ, ekassa rañño āṇāpavattideso.",
  "tika-s0105t0:124_1": "‘‘Mā mayhaṁ vijite vasathā’’ti apasādanā pabbajitassa pabbājanasaṅkhātā viheṭhanāyevāti",
  "tika-s0105t0:124_2": "vuttaṁ ‘‘viheṭhetabba’’nti. Tena vuttassa atthassa ‘‘evameta’’nti upadhāraṇaṁ sallakkhaṇaṁ",
  "tika-s0105t0:124_3": "uggaṇhanaṁ, tadaminā paṭikkhipatīti āha ‘‘sārato aggaṇhanto’’ti. Tassa pana atthassa",
  "tika-s0105t0:124_4": "addhaniyabhāvāpādanavasena cittena sandhāraṇaṁ nikkujjanaṁ, tadaminā paṭikkhipatīti",
  "tika-s0105t0:124_5": "dasseti ‘‘sāravaseneva…pe… aṭṭhapento’’ti iminā. Sāravasenevāti uttamavaseneva, avitathattā",
  "tika-s0105t0:124_6": "vā parehi anuccālito thirabhūto attho apheggubhāvena sāroti vuccati, taṁvasenevāti",
  "tika-s0105t0:124_7": "attho. Nissaraṇanti vaṭṭato niyyānaṁ. Paramatthoti aviparītattho, uttamassa vā ñāṇassārammaṇabhūto",
  "tika-s0105t0:124_8": "attho. Byañjanaṁ pana tena uggahitañceva nikkujjitañca tathāyeva bhagavato santike bhāsitattā.",
  "tika-s0105t0:125": "Makkhaligosālavādavaṇṇanā",
  "tika-s0105t0:126_0": "168.Ubhayenāti hetupaccayapaṭisedhavacanena. ‘‘Vijjamānamevā’’ti iminā sabhāvato",
  "tika-s0105t0:126_1": "vijjamānasseva paṭikkhipane tassa aññāṇameva kāraṇanti dasseti. Saṁkilesapaccayanti",
  "tika-s0105t0:126_2": "saṁkilissanassa malīnassa kāraṇaṁ . Visuddhipaccayanti saṁkilesato visuddhiyā vodānassa",
  "tika-s0105t0:126_3": "paccayaṁ. Attakāreti paccattavacanassa e-kāravasena padasiddhi yathā ‘‘vanappagumbe",
  "tika-s0105t0:126_4": "yathā phusitagge’’ti, (khu. pā. 13; su. ni. 236) paccattatthe vā bhummavacanaṁ yathā",
  "tika-s0105t0:126_5": "‘‘idampissa hoti sīlasmi’’nti (dī. ni. 1.194), tadevatthaṁ dasseti ‘‘attakāro’’ti",
  "tika-s0105t0:126_6": "iminā. So ca tena tena sattena attanā kātabbakammaṁ, attanā nipphādetabbapayogo vā.",
  "tika-s0105t0:126_7": "Tenāha ‘‘yenā’’tiādi. Sabbaññutanti sammāsambodhiṁ. Tanti attanā katakammaṁ. Dutiyapadenāti",
  "tika-s0105t0:126_8": "‘‘natthi parakāre’’ti padena. Parakāro ca nāma parassa vāhasā ijjhanakapayogo. Tena",
  "tika-s0105t0:126_9": "vuttaṁ ‘‘yaṁ parakāra’’ntiādi. Ovādānusāsaninti ovādabhūtamanusāsaniṁ, paṭhamaṁ vā",
  "tika-s0105t0:126_10": "ovādo, pacchā anusāsanī. ‘‘Parakāra’’nti padassa upalakkhaṇavasena atthadassanañcetaṁ,",
  "tika-s0105t0:126_11": "lokuttaradhamme parakārāvassayo natthīti āha ‘‘ṭhapetvā mahāsatta’’nti. Atthevesa",
  "tika-s0105t0:126_12": "lokiyadhamme yathā taṁ amhākaṁ bodhisattassa āḷārudake nissāya pañcābhiññālokiyasamāpattilābho,",
  "tika-s0105t0:126_13": "tañca pacchimabhavikamahāsattaṁ sandhāya vuttaṁ, paccekabodhisattassapi ettheva saṅgaho",
  "tika-s0105t0:126_14": "tesampi tadabhāvato. Manussasobhagyatanti manussesu subhagabhāvaṁ. Evanti vuttappakārena",
  "tika-s0105t0:126_15": "kammavādassa, kiriyavādassa ca paṭikkhipanena. Jinacakketi ‘‘atthi bhikkhave kammaṁ",
  "tika-s0105t0:126_16": "kaṇhaṁ kaṇhavipāka’’ntiādi (a. ni. 4.232) nayappavatte kammānaṁ, kammaphalānañca",
  "tika-s0105t0:126_17": "atthitāparidīpane buddhasāsane. Paccanīkakathanaṁ pahāradānasadisanti ‘‘pahāraṁ deti nāmā’’ti.",
  "tika-s0105t0:127_0": "Yathāvuttaattakāraparakārābhāvato eva sattānaṁ paccattapurisakāro nāma koci natthīti",
  "tika-s0105t0:127_1": "sandhāya ‘‘natthipurisakāre’’ti tassa paṭikkhipanaṁ dassetuṁ ‘‘yenā’’tiādi vuttaṁ.",
  "tika-s0105t0:127_2": "‘‘Devattampī’’tiādinā, ‘‘manussasobhagyata’’ntiādinā ca vuttappakārā. ‘‘Bale patiṭṭhitā’’ti",
  "tika-s0105t0:127_3": "vatvā vīriyamevidha balanti dassetuṁ ‘‘vīriyaṁ katvā’’ti vuttaṁ. Sattānañhi diṭṭhadhammikasamparāyika",
  "tika-s0105t0:127_4": "nibbānasampattiāvahaṁ vīriyabalaṁ natthīti so paṭikkhipati, nidassanamattañcetaṁ",
  "tika-s0105t0:127_5": "vodāniyabalassa paṭikkhipanaṁ saṁkilesikassāpi balassa tena paṭikkhipanato. Yadi",
  "tika-s0105t0:127_6": "vīriyādīni purisakāravevacanāni, atha kasmā tesaṁ visuṁ gahaṇanti āha ‘‘idaṁ no vīriyenā’’tiādi.",
  "tika-s0105t0:127_7": "Idaṁ no vīriyenāti idaṁ phalaṁ amhākaṁ vīriyena pavattaṁ. Pavattavacanapaṭikkhepakaraṇavasenāti",
  "tika-s0105t0:127_8": "aññesaṁ pavattavohāravacanassa paṭikkhepakaraṇavasena . Vīriyathāmaparakkamasambandhanena",
  "tika-s0105t0:127_9": "pavattabalavādīnaṁ vādassa paṭikkhepakaraṇavasena ‘‘natthi bala’’nti padamiva sabbānipetāni",
  "tika-s0105t0:127_10": "tena ādīyantīti adhippāyo. Tañca vacanīyatthato vuttaṁ, vacanatthato pana tassā tassā",
  "tika-s0105t0:127_11": "kiriyāya ussannaṭṭhena balaṁ. Sūravīrabhāvāvahaṭṭhena vīriyaṁ. Tadeva daḷhabhāvato,",
  "tika-s0105t0:127_12": "porisadhuraṁ vahantena pavattetabbato ca purisathāmo. Paraṁ paraṁ ṭhānaṁ akkamanavasena",
  "tika-s0105t0:127_13": "pavattiyā purisaparakkamoti veditabbaṁ.",
  "tika-s0105t0:128_0": "Rūpādīsu sattavisattatāya sattā. Assasanapassasanavasena pavattiyā pāṇanato pāṇāti",
  "tika-s0105t0:128_1": "iminā atthena samānepi padadvaye ekindriyādivasena pāṇe vibhajitvā sattato visesaṁ",
  "tika-s0105t0:128_2": "katvā esa vadatīti āha ‘‘ekindriyo’’tiādi. Bhavantīti bhūtāti sattapāṇapariyāyepi",
  "tika-s0105t0:128_3": "sati aṇḍakosādīsu sambhavanaṭṭhena tato visesāva, tena vuttāti dasseti ‘‘aṇḍa…pe…",
  "tika-s0105t0:128_4": "vadatī’’ti iminā. Vatthikoso gabbhāsayo. Jīvanato pāṇaṁ dhārento viya vaḍḍhanato",
  "tika-s0105t0:128_5": "jīvā. Tenāha ‘‘sāliyavā’’tiādi. Ādisaddena viruḷhadhammā tiṇarukkhā gahitā. Natthi",
  "tika-s0105t0:128_6": "etesaṁ saṁkilesavisuddhīsu vaso sāmatthiyanti avasā. Tathā abalā avīriyā. Tenāha",
  "tika-s0105t0:128_7": "‘‘tesa’’ntiādi. Niyatāti niyamanā, achejjasuttāvutassa abhejjamaṇino viya niyatappavattitāya",
  "tika-s0105t0:128_8": "gatijātibandhāpavaggavasena niyāmoti attho. Tattha tatthāti tāsu tāsu jātīsu. Channaṁ",
  "tika-s0105t0:128_9": "abhijātīnaṁ sambandhībhūtānaṁ gamanaṁ samavāyena samāgamo. Sambandhīnirapekkhopi",
  "tika-s0105t0:128_10": "bhāvasaddo sambandhīsahito viya pakatiyatthavācakoti āha ‘‘sabhāvoyevā’’ti, yathā",
  "tika-s0105t0:128_11": "kaṇṭakassa tikkhatā, kapitthaphalādīnaṁ parimaṇḍalatā, migapakkhīnaṁ vicittākāratā",
  "tika-s0105t0:128_12": "ca, evaṁ sabbassāpi lokassa hetupaccayamantarena tathā tathā pariṇāmo akuttimo sabhāvoyevāti",
  "tika-s0105t0:128_13": "attho. Tena vuttaṁ ‘‘yenā’’tiādi. Pariṇamanaṁ nānappakāratāpatti. Yenāti sattapāṇādinā.",
  "tika-s0105t0:128_14": "Yathā bhavitabbaṁ, tathevāti sambandho.",
  "tika-s0105t0:129_0": "Chaḷabhijātiyo parato vitthārīyissanti. ‘‘Sukhañca dukkhañca paṭisaṁvedentī’’ti vadanto",
  "tika-s0105t0:129_1": "makkhali adukkhamasukhabhūmiṁ sabbena sabbaṁ na jānātīti vuttaṁ ‘‘aññā adukkhamasukhabhūmi",
  "tika-s0105t0:129_2": "natthīti dassetī’’ti. Ayaṁ ‘‘sukhañca dukkhañca paṭisaṁvedentī’’ti vacanaṁ karaṇabhāvena",
  "tika-s0105t0:129_3": "gahetvā vuttā ācariyassa mati. Potthakesu pana ‘‘aññā sukhadukkhabhūmi natthīti dassetī’’ti",
  "tika-s0105t0:129_4": "ayameva pāṭho diṭṭho, na ‘‘adukkhamasukhabhūmī’’ti. Evaṁ sati ‘‘chasvevābhijātīsū’’ti",
  "tika-s0105t0:129_5": "vacanaṁ adhikaraṇabhāvena gahetvā chasu eva abhijātīsu sukhadukkhapaṭisaṁvedanaṁ,",
  "tika-s0105t0:129_6": "na tehi aññattha, tāyeva sukhadukkhabhūmi, na tadaññāti dassetīti vuttanti veditabbaṁ.",
  "tika-s0105t0:129_7": "Ayameva ca yuttataro paṭikkhepitabbassa atthassa bhūmivasena vuttattā. Yadi hi ‘‘sukhañca",
  "tika-s0105t0:129_8": "dukkhañca paṭisaṁvedentī’’ti vacanena paṭikkhepitabbassa dassanaṁ siyā, atha ‘‘aññā",
  "tika-s0105t0:129_9": "adukkhamasukhā natthī’’ti dasseyya, na ‘‘adukkhamasukhabhūmī’’ti dassanahetuvacanassa",
  "tika-s0105t0:129_10": "bhūmiatthābhāvato. Dasseti cetaṁ tāsaṁ bhūmiyā abhāvameva, tena viññāyati ayaṁ pāṭho,",
  "tika-s0105t0:129_11": "ayañcattho yuttataroti.",
  "tika-s0105t0:130_0": "Pamukhayonīnanti manussesu khattiyabrāhmaṇādivasena, tiracchānādīsu sīhabyagghādivasena",
  "tika-s0105t0:130_1": "padhānayonīnaṁ, padhānatā cettha uttamatā. Tenāha ‘‘uttamayonīna’’nti. Saṭṭhi satānīti",
  "tika-s0105t0:130_2": "cha sahassāni. ‘‘Pañca ca kammuno satānī’’ti padassa atthadassanaṁ ‘‘pañca kammasatāni",
  "tika-s0105t0:130_3": "cā’’ti. ‘‘Eseva nayo’’ti iminā ‘‘kevalaṁ takkamattakena niratthakaṁ diṭṭhiṁ dīpetī’’ti",
  "tika-s0105t0:130_4": "imamevatthamatidisati. Ettha ca ‘‘takkamattakenā’’ti vadanto yasmā takkikā avassayabhūtatathatthaggahaṇaaṅkusanayamantarena",
  "tika-s0105t0:130_5": "niraṅkusatāya parikappanassa yaṁ kiñci attanā parikappitaṁ sārato maññamānā tatheva",
  "tika-s0105t0:130_6": "abhinivissa tattha ca diṭṭhigāhaṁ gaṇhanti, tasmā na tesaṁ diṭṭhivatthusmiṁ viññūhi",
  "tika-s0105t0:130_7": "vicāraṇā kātabbāti imamadhippāyaṁ vibhāveti. Kecīti uttaravihāravāsino. Pañcindriyavasenāti",
  "tika-s0105t0:130_8": "cakkhādipañcindriyavasena. Te hi ‘‘cakkhusotaghānajivhākāyasaṅkhātāni imāni pañcindriyāni",
  "tika-s0105t0:130_9": "‘pañca kammānī’ti titthiyā paññapentī’’ti vadanti ‘‘kāyavacīmanokammāni ca ‘tīṇi",
  "tika-s0105t0:130_10": "kammānī’ti’’. Kammanti laddhīti tadubhayaṁ oḷārikattā paripuṇṇakammanti laddhi. Manokammaṁ",
  "tika-s0105t0:130_11": "anoḷārikattā upaḍḍhakammanti laddhīti yojanā. ‘‘Dvāsaṭṭhi paṭipadā’’ti vattabbe sabhāvaniruttiṁ",
  "tika-s0105t0:130_12": "ajānanto ‘‘dvaṭṭhipaṭipadā’’ti vadatīti āha ‘‘dvāsaṭṭhi paṭipadā’’ti. Saddaracakā",
  "tika-s0105t0:130_13": "pana ‘‘dvāsaṭṭhiyā salopo, attamā’’ti vadanti, tadayuttameva sabhāvaniruttiyā yogato",
  "tika-s0105t0:130_14": "asiddhattā . Yadi hi sā yogena siddhā assa, evaṁ sabhāvaniruttiyeva siyā, tathā ca",
  "tika-s0105t0:130_15": "sati ācariyānaṁ matena virujjhatīti vadanti. ‘‘Cullāsīti sahassānī’’tiādikā pana",
  "tika-s0105t0:130_16": "aññatra diṭṭhapayogā sabhāvaniruttiyeva. Dissati hi visuddhimaggādīsu –",
  "tika-s0105t0:131": "‘‘Cullāsīti sahassāni, kappā tiṭṭhanti ye marū;",
  "tika-s0105t0:132": "Na tveva tepi tiṭṭhanti, dvīhi cittehi samohitā’’ti. (visuddhi. 2.715; mahāni. 10, 39);",
  "tika-s0105t0:133_0": "Ekasmiṁ kappeti catunnamasaṅkhyeyyakappānaṁ aññatarabhūte ekasmiṁ asaṅkhyeyyakappe.",
  "tika-s0105t0:133_1": "Tatthāpi ca vivaṭṭaṭṭhāyīsaññitaṁ ekameva sandhāya ‘‘dvaṭṭhantarakappā’’ti vuttaṁ.",
  "tika-s0105t0:133_2": "Na hi so assutasāsanadhammo itare jānāti bāhirakānamavisayattā, ajānanto evamāhāti attho.",
  "tika-s0105t0:134_0": "Urabbhe hananti, hantvā vā jīvitaṁ kappentīti orabbhikā. Esa nayo sākuṇikādīsupi.",
  "tika-s0105t0:134_1": "Luddāti vuttāvasesakā ye keci cātuppadajīvikā nesādā. Māgavikapadasmiñhi rohitādimigajātiyeva",
  "tika-s0105t0:134_2": "gahitā. Bandhanāgāre niyojentīti bandhanāgārikā. Kurūrakammantāti dāruṇakammantā.",
  "tika-s0105t0:134_3": "Ayaṁ sabbopi kaṇhakammapasutatāya kaṇhābhijātīti vadati kaṇhassa dhammassa abhijāti",
  "tika-s0105t0:134_4": "abbhuppatti yassāti katvā. Bhikkhūti buddhasāsane bhikkhū. Kaṇṭaketi chandarāge.",
  "tika-s0105t0:134_5": "Saññogavasena tesaṁ pakkhipanaṁ. Kaṇṭakasadisachandarāgena saññuttā bhuñjantīti hi",
  "tika-s0105t0:134_6": "adhippāyena ‘‘kaṇṭake pakkhipitvā’’ti vuttaṁ. Kasmāti ce? Yasmā ‘‘te paṇītapaṇīte",
  "tika-s0105t0:134_7": "paccaye paṭisevantī’’ti tassa micchāgāho, tasmā ñāyaladdhepi paccaye bhuñjamānā ājīvakasamayassa",
  "tika-s0105t0:134_8": "vilomagāhitāya paccayesu kaṇṭake pakkhipitvā khādanti nāmāti vadati kaṇṭakavuttikāti",
  "tika-s0105t0:134_9": "kaṇṭakena yathāvuttena saha jīvikā. Ayañhissa pāḷiyevāti ayaṁ makkhalissa vādadīpanā",
  "tika-s0105t0:134_10": "attanā racitā pāḷiyevāti yathāvuttamatthaṁ samattheti. Kaṇṭakavuttikā eva nāma eke",
  "tika-s0105t0:134_11": "apare pabbajitā bāhirakā santi, te nīlābhijātīti vadatīti attho. Te hi savisesaṁ",
  "tika-s0105t0:134_12": "attakilamathānuyogamanuyuttā. Tathā hi te kaṇṭake vattantā viya bhavantīti kaṇṭakavuttikāti",
  "tika-s0105t0:134_13": "vuttā. Nīlassa dhammassa abhijāti yassāti nīlābhijāti. Evamitaresupi.",
  "tika-s0105t0:135_0": "Amhākaṁ saññojanagaṇṭho natthīti vādino bāhirakapabbajitā nigaṇṭhā. Ekameva sāṭakaṁ",
  "tika-s0105t0:135_1": "paridahantā ekasāṭakā. Kaṇhato parisuddho nīlo, tato pana lohitotiādinā yathākkamaṁ",
  "tika-s0105t0:135_2": "tassa parisuddhaṁ vādaṁ dassetuṁ ‘‘ime kirā’’tiādi vuttaṁ. Paṇḍaratarāti bhuñjananahānapaṭikkhepādivatasamāyogena",
  "tika-s0105t0:135_3": "parisuddhatarā kaṇhanīlamupādāya lohitassāpi parisuddhabhāvena vattabbato. Odātavasanāti",
  "tika-s0105t0:135_4": "odātavatthaparidahanā. Acelakasāvakāti ājīvakasāvakabhūtā. Te kira ājīvakaladdhiyā",
  "tika-s0105t0:135_5": "visuddhacittatāya nigaṇṭhehipi paṇḍaratarā haliddābhānampi purime upādāya parisuddhabhāvappattito.",
  "tika-s0105t0:135_6": "‘‘Eva’’ntiādinā tassa chandāgamanaṁ dasseti. Nandādīnaṁ sāvakabhūtā pabbajitā ājīvakā.",
  "tika-s0105t0:135_7": "Tathā ājīvakiniyo. Nandādayo kira tathārūpaṁ ājīvakapaṭipattiṁ ukkaṁsaṁ pāpetvā ṭhitā,",
  "tika-s0105t0:135_8": "tasmā nigaṇṭhehi ājīvakasāvakehi pabbajitehi paṇḍaratarā vuttā paramasukkābhijātīti ayaṁ tassa laddhi.",
  "tika-s0105t0:136_0": "Purisabhūmiyoti padhānaniddeso. Itthīnampi hetā bhūmiyo esa icchateva. Satta divaseti",
  "tika-s0105t0:136_1": "accantasaññogavacanaṁ, ettakampi mandā momūhāti. Sambādhaṭṭhānatoti mātukucchiṁ sandhāyāha.",
  "tika-s0105t0:136_2": "Rodanti ceva viravanti ca tamanussaritvā. Khedanaṁ, kīḷanañca khiḍḍāsaddeneva saṅgahetvā",
  "tika-s0105t0:136_3": "khiḍḍābhūmi vuttā. Padassa nikkhipanaṁ padanikkhipanaṁ. Yadā tathā padaṁ nikkhipituṁ",
  "tika-s0105t0:136_4": "samattho, tadā padavīmaṁsabhūmi nāmāti bhāvo. Vatāvatassa jānanakāle. Bhikkhu ca",
  "tika-s0105t0:136_5": "pannakotiādipi tesaṁ bāhirakānaṁ pāḷiyeva. Tattha pannakoti bhikkhāya vicaraṇako,",
  "tika-s0105t0:136_6": "tesaṁ vā paṭipattiyā paṭipannako. Jinoti jiṇṇo jarāvasena hīnadhātuko, attano vā",
  "tika-s0105t0:136_7": "paṭipattiyā paṭipakkhaṁ jinitvā ṭhito. So kira tathābhūto dhammampi kassaci na kathesi.",
  "tika-s0105t0:136_8": "Tenāha ‘‘na kiñci āhā’’ti. Oṭṭhavadanādivippakāre katepi khamanavasena na kiñci kathetītipi",
  "tika-s0105t0:136_9": "vadanti. Alābhinti ‘‘so na kumbhimukhā paṭiggaṇhātī’’tiādinā nayena mahāsīhanādasutte",
  "tika-s0105t0:136_10": "(dī. ni. 1.394; ma. ni. 1.155) vuttaalābhahetusamāyogena alābhiṁ. Tatoyeva jighacchādubbalaparetatāya",
  "tika-s0105t0:136_11": "sayanaparāyanaṭṭhena samaṇaṁ pannabhūmīti vadati.",
  "tika-s0105t0:137_0": "Ājīvavuttisatānīti sattānamājīvabhūtāni jīvikāvuttisatāni. ‘‘Paribbājakasatānī’’ti",
  "tika-s0105t0:137_1": "vuccamānepi cesa sabhāvaliṅgamajānanto ‘‘paribbājakasate’’ti vadati. Evamaññesupi.",
  "tika-s0105t0:137_2": "Tenāha ‘‘paribbājakapabbajjāsatānī’’ti. Nāgabhavanaṁ nāgamaṇḍalaṁ yathā ‘‘mahiṁsakamaṇḍala’’nti.",
  "tika-s0105t0:137_3": "Paramāṇuādi rajo. Pasuggahaṇena eḷakajāti gahitā. Migaggahaṇena rurugavayādi migajāti.",
  "tika-s0105t0:137_4": "Gaṇṭhimhīti phaḷumhi, pabbeti attho. Cātumahārājikādibrahmakāyikādivasena, tesañca",
  "tika-s0105t0:137_5": "antarabhedavasena bahū devā. Tattha cātumahārājikānaṁ ekaccaantarabhedo mahāsamayasuttena",
  "tika-s0105t0:137_6": "(dī. ni. 2.331) dīpetabbo. ‘‘So panā’’tiādinā ajānanto panesa bahū devepi satta eva",
  "tika-s0105t0:137_7": "vadatīti tassa appamāṇataṁ dasseti. Manussāpi anantāti dīpadesakulavaṁsājīvādivibhāgavasena.",
  "tika-s0105t0:137_8": "Pisācā eva pesācā, te aparapetādivasena mahantamahantā, bahutarāti attho. Bāhirakasamaye",
  "tika-s0105t0:137_9": "pana ‘‘chaddantadahamandākiniyo kuvāḷiyamucalindanāmena voharitā’’ti (dī. ni. ṭī.",
  "tika-s0105t0:137_10": "1.168) ācariyena vuttaṁ.",
  "tika-s0105t0:138_0": "Gaṇṭhikāti pabbagaṇṭhikā. Pabbagaṇṭhimhi hi pavuṭasaddo. Mahāpapātāti mahātaṭā. Pārisesanayena",
  "tika-s0105t0:138_1": "khuddakapapātasatāni. Evaṁ supinesupi. ‘‘Mahākappino’’ti idaṁ ‘‘mahākappāna’’nti",
  "tika-s0105t0:138_2": "atthato veditabbaṁ. Saddato panesa ajānanto evaṁ vadatīti na vicāraṇakkhamaṁ. Tathā",
  "tika-s0105t0:138_3": "‘‘cullāsīti satasahassānī’’ti idampi. So hi ‘‘caturāsīti satasahassānī’’ti vattumasakkonto",
  "tika-s0105t0:138_4": "evaṁ vadati. Saddaracakā pana ‘‘caturāsītiyā tulopo, cassa cu, rassa lo, dvittañcā’’ti",
  "tika-s0105t0:138_5": "vadanti. Ettakā mahāsarāti etappamāṇavatā mahāsarato, sattamahāsaratoti vuttaṁ hoti.",
  "tika-s0105t0:138_6": "Kirāti tassa vādānussavane nipāto. Paṇḍitopi…pe… na gacchati, kasmā? Sattānaṁ saṁsaraṇakālassa niyatabhāvato.",
  "tika-s0105t0:139_0": "‘‘Acelakavatena vā aññena vā yena kenacī’’ti vuttamatidisati ‘‘tādisenevā’’ti iminā.",
  "tika-s0105t0:139_1": "Tapokammenāti tapakaraṇena. Etthāpi ‘‘tādisenevā’’ti adhikāro. Yo…pe… visujjhati,",
  "tika-s0105t0:139_2": "so aparipakkaṁ kammaṁ paripāceti nāmāti yojanā. Antarāti caturāsītimahākappasatasahassānamabbhantare.",
  "tika-s0105t0:139_3": "Phussa phussāti patvā patvā. Vuttaparimāṇaṁ kālanti caturāsītimahākappasatasahassapamāṇaṁ",
  "tika-s0105t0:139_4": "kālaṁ. Idaṁ vuttaṁ hoti – aparipakkaṁ saṁsaraṇanimittaṁ kammaṁ sīlādinā sīghaṁyeva",
  "tika-s0105t0:139_5": "visuddhappattiyā paripāceti nāma. Paripakkaṁ kammaṁ phussa phussa kālena paripakkabhāvānāpādanena",
  "tika-s0105t0:139_6": "byantiṁ vigamanaṁ karoti nāmāti. Doṇenāti pariminanadoṇatumbena. Rūpakavasenattho",
  "tika-s0105t0:139_7": "labbhatīti vuttaṁ ‘‘mitaṁ viyā’’ti. Na hāpanavaḍḍhanaṁ paṇḍitabālavasenāti dasseti",
  "tika-s0105t0:139_8": "‘‘na saṁsāro’’tiādinā. Vaḍḍhanaṁ ukkaṁso. Hāpanaṁ avakaṁso.",
  "tika-s0105t0:140_0": "Katasuttaguḷeti katasuttavaṭṭiyaṁ. Paletīti pareti yathā ‘‘abhisamparāyo’’ti, (mahāni.",
  "tika-s0105t0:140_1": "69; cūḷani. 85; paṭi. ma. 3.4) ra-kārassa pana la-kāraṁ katvā evaṁ vuttaṁ yathā ‘‘palibuddho’’ti",
  "tika-s0105t0:140_2": "(cūḷani. 15; mi. pa. 3.6). So ca curādigaṇavasena gatiyanti vuttaṁ ‘‘gacchatī’’ti.",
  "tika-s0105t0:140_3": "Imāya upamāya cesa sattānaṁ saṁsāro anukkamena khīyateva, na vaḍḍhati paricchinnarūpattāti",
  "tika-s0105t0:140_4": "imamatthaṁ vibhāvetīti āha ‘‘sutte khīṇe’’tiādi. Tatthevāti khīyanaṭṭhāneyeva.",
  "tika-s0105t0:141": "Ajitakesakambalavādavaṇṇanā",
  "tika-s0105t0:142_0": "171.Dinnanti deyyadhammasīsena dānacetanāyeva vuttā. Taṁmukhena ca phalanti dasseti",
  "tika-s0105t0:142_1": "‘‘dinnassa phalābhāva’’nti iminā. Dinnañhi mukhyato annādivatthu, taṁ kathamesa paṭikkhipissati",
  "tika-s0105t0:142_2": ". Esa nayo yiṭṭhaṁ hutanti etthāpi. Sabbasādhāraṇaṁ mahādānaṁ mahāyāgo. Pāhunabhāvena",
  "tika-s0105t0:142_3": "kattabbasakkāro pāhunakasakkāro. Phalanti ānisaṁsaphalaṁ, nissandaphalañca. Vipākoti",
  "tika-s0105t0:142_4": "sadisaphalaṁ. Caturaṅgasamannāgate dāne ṭhānantarādipatti viya hi ānisaṁso, saṅkhabrāhmaṇassa",
  "tika-s0105t0:142_5": "dāne (jā. 1.10.39) tāṇalābhamattaṁ viya nissando, paṭisandhisaṅkhātaṁ sadisaphalaṁ",
  "tika-s0105t0:142_6": "vipāko. Ayaṁ loko, paralokoti ca kammunā laddhabbo vutto phalābhāvameva sandhāya",
  "tika-s0105t0:142_7": "paṭikkhipanato. Paccakkhadiṭṭho hi loko kathaṁ tena paṭikkhitto siyā. ‘‘Sabbe tattha",
  "tika-s0105t0:142_8": "tattheva ucchijjantī’’ti iminā kāraṇamāha, yattha yattha bhavayoniādīsu ṭhitā ime",
  "tika-s0105t0:142_9": "sattā, tattha tattheva ucchijjanti, nirudayavināsavasena vinassantīti attho. Tesūti",
  "tika-s0105t0:142_10": "mātāpitūsu. Phalābhāvavaseneva vadati, na mātāpitūnaṁ, nāpi tesu idāni kariyamānasakkārāsakkārānamabhāvavasena",
  "tika-s0105t0:142_11": "tesaṁ loke paccakkhattā. Pubbuḷassa viya imesaṁ sattānaṁ uppādo nāma kevalo, na cavitvā",
  "tika-s0105t0:142_12": "āgamanapubbako atthīti dassanatthaṁ ‘‘natthi sattā opapātikā’’ti vuttanti āha ‘‘cavitvā",
  "tika-s0105t0:142_13": "upapajjanakā sattā nāma natthī’’ti. Samaṇena nāma yāthāvato jānantena kassaci akathetvā",
  "tika-s0105t0:142_14": "saññatena bhavitabbaṁ, aññathā ahopurisikā nāma siyā. Kiñhi paro parassa karissati,",
  "tika-s0105t0:142_15": "tathā ca attano sampādanassa kassaci avassayo eva na siyā tattha tattheva ucchijjanatoti",
  "tika-s0105t0:142_16": "imamatthaṁ sandhāya ‘‘ye imañca…pe… pavedentī’’ti āha. Ayaṁ aṭṭhakathāvasesako attho.",
  "tika-s0105t0:143_0": "Catūsu mahābhūtesu niyutto cātumahābhūtiko, atthamattato pana dassetuṁ ‘‘catumahābhūtamayo’’ti",
  "tika-s0105t0:143_1": "vuttaṁ. Yathā hi mattikāya nibbattaṁ bhājanaṁ mattikāmayaṁ, evamayampi catūhi mahābhūtehi",
  "tika-s0105t0:143_2": "nibbatto catumahābhūtamayoti vuccati. Ajjhattikapathavīdhātūti sattasantānagatā pathavīdhātu.",
  "tika-s0105t0:143_3": "Bāhirapathavīdhātunti bahiddhā mahāpathaviṁ, tena pathavīyeva kāyoti dasseti. Anugacchatīti",
  "tika-s0105t0:143_4": "anubandhati. Ubhayenāpīti padadvayenapi. Upeti upagacchatīti bāhirapathavikāyato",
  "tika-s0105t0:143_5": "tadekadesabhūtā pathavī āgantvā ajjhattikabhāvappatti hutvā sattabhāvena saṇṭhitā,",
  "tika-s0105t0:143_6": "sā ca mahāpathavī ghaṭādigatapathavī viya idāni tameva bāhiraṁ pathavikāyaṁ samudāyabhūtaṁ",
  "tika-s0105t0:143_7": "puna upeti upagacchati, sabbaso tena bāhirapathavikāyena nibbisesataṁ ekībhāvameva",
  "tika-s0105t0:143_8": "gacchatīti attho. Āpādīsupi eseva nayoti ettha pajjunnena mahāsamuddato gahitaāpo",
  "tika-s0105t0:143_9": "viya vassodakabhāvena punapi mahāsamuddaṁ, sūriyaraṁsito gahitaindaggisaṅkhātatejo",
  "tika-s0105t0:143_10": "viya punapi sūriyaraṁsiṁ, mahāvāyukkhandhato niggatamahāvāto viya punapi mahāvāyukkhandhaṁ",
  "tika-s0105t0:143_11": "upeti upagacchatīti parikappanāmattena diṭṭhigatikassa adhippāyo.",
  "tika-s0105t0:144_0": "Manacchaṭṭhāniindriyānīti manameva chaṭṭhaṁ yesaṁ cakkhusotaghānajivhākāyānaṁ, tāni",
  "tika-s0105t0:144_1": "indriyāni. Ākāsaṁ pakkhandanti tesaṁ visayabhāvāti vadanti. Visayīgahaṇena hi visayāpi",
  "tika-s0105t0:144_2": "gahitā eva honti. Kathaṁ gaṇitā mañcapañcamāti āha ‘‘mañco ceva…pe… attho’’ti. Āḷāhanaṁ",
  "tika-s0105t0:144_3": "susānanti atthato ekaṁ. Guṇāguṇapadānīti guṇadosakoṭṭhāsāni. Sarīrameva vā padāni",
  "tika-s0105t0:144_4": "taṁtaṁkiriyāya pajjitabbato. Pārāvatapakkhivaṇṇānīti pārāvatassa nāma pakkhino vaṇṇāni.",
  "tika-s0105t0:144_5": "‘‘Pārāvatapakkhavaṇṇānī’’ti pāṭho, pārāvatasakuṇassa pattavaṇṇānīti attho. Bhasmantāti",
  "tika-s0105t0:144_6": "chārikāpariyantā. Tenāha ‘‘chārikāvasānamevā’’ti. Āhutisaddenettha ‘‘dinnaṁ yiṭṭhaṁ",
  "tika-s0105t0:144_7": "huta’’nti vuttappakāraṁ dānaṁ sabbampi gahitanti dasseti ‘‘pāhunakasakkārādibhedaṁ",
  "tika-s0105t0:144_8": "dinnadāna’’nti iminā, virūpekasesaniddeso vā esa. Atthoti adhippāyato attho saddato",
  "tika-s0105t0:144_9": "tassa anadhigamitattā. Evamīdisesu. Dabbanti muyhantīti dattū, bālapuggalā, tehi",
  "tika-s0105t0:144_10": "dattūhi. Kiṁ vuttaṁ hotīti āha ‘‘bālā dentī’’tiādi. Pāḷiyaṁ ‘‘loko atthī’’ti mati",
  "tika-s0105t0:144_11": "yesaṁ te atthikā, ‘‘atthī’’ti cedaṁ nepātikapadaṁ, tesaṁ vādo atthikavādo, taṁ atthikavādaṁ.",
  "tika-s0105t0:145_0": "Tatthāti tesu yathāvuttesu tīsu micchāvādīsu. Kammaṁ paṭibāhati akiriyavādibhāvato.",
  "tika-s0105t0:145_1": "Vipākaṁ paṭibāhati sabbena sabbaṁ āyatiṁ upapattiyā paṭikkhipanato. Vipākanti ca",
  "tika-s0105t0:145_2": "ānisaṁsanissandasadisaphalavasena tividhampi vipākaṁ. Ubhayaṁ paṭibāhati sabbaso",
  "tika-s0105t0:145_3": "hetupaṭisedhaneneva phalassāpi paṭisedhitattā. Ubhayanti ca kammaṁ vipākampi. So",
  "tika-s0105t0:145_4": "hi ‘‘ahetū appaccayā sattā saṁkilissanti, visujjhanti cā’’ti vadanto kammassa viya",
  "tika-s0105t0:145_5": "vipākassāpi saṁkilesavisuddhīnaṁ paccayattābhāvajotanato tadubhayaṁ paṭibāhati nāma.",
  "tika-s0105t0:145_6": "Vipāko paṭibāhito hoti asati kammasmiṁ vipākābhāvato. Kammaṁ paṭibāhitaṁ hoti asati",
  "tika-s0105t0:145_7": "vipāke kammassa niratthakatāpattito. Itīti vuttatthanidassanaṁ. Atthatoti sarūpato,",
  "tika-s0105t0:145_8": "visuṁ visuṁ taṁtaṁdiṭṭhidīpakabhāvena pāḷiyaṁ āgatāpi tadubhayapaṭibāhakāvāti attho.",
  "tika-s0105t0:145_9": "Paccekaṁ tividhadiṭṭhikā eva te ubhayapaṭibāhakattā. ‘‘Ubhayappaṭibāhakā’’ti hi hetuvacanaṁ",
  "tika-s0105t0:145_10": "hetugabbhattā tassa visesanassa. Ahetukavādā cevātiādi paṭiññāvacanaṁ tapphalabhāvena",
  "tika-s0105t0:145_11": "nicchitattā. Tasmā vipākapaṭibāhakattā natthikavādā, kammapaṭibāhakattā akiriyavādā,",
  "tika-s0105t0:145_12": "tadubhayapaṭibāhakattā ahetukavādāti yathālābhaṁ hetuphalatāsambandho veditabbo.",
  "tika-s0105t0:145_13": "Yo hi vipākapaṭibāhanena natthikadiṭṭhiko ucchedavādī, so atthato kammapaṭibāhanena",
  "tika-s0105t0:145_14": "akiriyadiṭṭhiko, ubhayapaṭibāhanena ahetukadiṭṭhiko ca hoti. Sesadvayepi eseva nayo.",
  "tika-s0105t0:146_0": "‘‘Ye vā panā’’tiādinā tesamanudiṭṭhikānaṁ niyāmokkantivinicchayo vutto. Tattha tesanti",
  "tika-s0105t0:146_1": "pūraṇādīnaṁ. Sajjhāyantīti taṁ diṭṭhidīpakaṁ ganthaṁ yathā tathā tehi kataṁ uggahetvā",
  "tika-s0105t0:146_2": "paṭhanti. Vīmaṁsantīti tassa atthaṁ vicārenti. ‘‘Tesa’’ntiādi vīmaṁsanākāradassanaṁ.",
  "tika-s0105t0:146_3": "‘‘Karoto…pe… ucchijjatī’’ti evaṁ vīmaṁsantānaṁ tesanti sambandho. Tasmiṁ ārammaṇeti",
  "tika-s0105t0:146_4": "yathāparikappite kammaphalābhāvādike ‘‘karoto na karīyati pāpa’’ntiādi nayappavattāya",
  "tika-s0105t0:146_5": "micchādassanasaṅkhātāya laddhiyā ārammaṇe. Micchāsati santiṭṭhatīti micchāsatisaṅkhātā",
  "tika-s0105t0:146_6": "laddhisahagatā taṇhā santiṭṭhati. ‘‘Karoto na karīyati pāpa’’ntiādivasena hi anussavūpaladdhe",
  "tika-s0105t0:146_7": "atthe tadākāraparivitakkanehi saviggahe viya sarūpato cittassa paccupaṭṭhite cirakālaparicayena",
  "tika-s0105t0:146_8": "‘‘evameta’’nti nijjhānakkhamabhāvūpagamane, nijjhānakkhantiyā ca tathā tathā gahite",
  "tika-s0105t0:146_9": "punappunaṁ tatheva āsevantassa bahulīkarontassa micchāvitakkena samānīyamānā micchāvāyāmupatthambhitā",
  "tika-s0105t0:146_10": "ataṁsabhāvampi ‘‘taṁsabhāva’’nti gaṇhantī micchāladdhisahagatā taṇhā musā vitathaṁ",
  "tika-s0105t0:146_11": "saraṇato pavattanato micchāsatīti vuccati. Caturaṅguttaraṭīkāyampi (a. ni. aṭṭha.",
  "tika-s0105t0:146_12": "2.4.30) cesa attho vuttoyeva. Micchāsaṅkappādayo viya hi micchāsati nāma pāṭiyekko",
  "tika-s0105t0:146_13": "koci dhammo natthi, taṇhāsīsena gahitānaṁ catunnampi akusalakkhandhānametaṁ adhivacananti",
  "tika-s0105t0:146_14": "majjhimāgamaṭṭhakathāyampi sallekhasuttavaṇṇanāyaṁ (ma. ni. aṭṭha. 1.83) vuttaṁ.",
  "tika-s0105t0:147_0": "Cittaṁ ekaggaṁ hotīti yathāsakaṁ vitakkādipaccayalābhena tasmiṁ ārammaṇe avaṭṭhitatāya",
  "tika-s0105t0:147_1": "anekaggataṁ pahāya ekaggaṁ appitaṁ viya hoti, cittasīsena cettha micchāsamādhi eva",
  "tika-s0105t0:147_2": "vutto. So hi paccayavisesehi laddhabhāvanābalo īdise ṭhāne samādhānapatirūpakakiccakaroyeva",
  "tika-s0105t0:147_3": "hoti vālavijjhanādīsu viyāti daṭṭhabbaṁ. Javanāni javantīti anekakkhattuṁ tenākārena",
  "tika-s0105t0:147_4": "pubbabhāgiyesu javanavāresu pavattesu sanniṭṭhānabhūte sabbapacchime javanavāre satta",
  "tika-s0105t0:147_5": "javanāni javanti. ‘‘Paṭhamajavane satekicchā honti, tathā dutiyādīsū’’ti idaṁ dhammasabhāvadassanameva,",
  "tika-s0105t0:147_6": "na pana tasmiṁ khaṇe tesaṁ tikicchā kenaci sakkā kātunti dassanaṁ tesveva ṭhatvā",
  "tika-s0105t0:147_7": "sattamajavanassa avassamuppajjamānassa nivattituṁ asakkuṇeyyattā, evaṁ lahuparivatte",
  "tika-s0105t0:147_8": "ca cittavāre ovādānusāsana vasena tikicchāya asambhavato. Tenāha ‘‘buddhānampi atekicchā",
  "tika-s0105t0:147_9": "anivattino’’ti . Ariṭṭhakaṇṭakasadisāti ariṭṭhabhikkhukaṇṭakasāmaṇerasadisā, te viya",
  "tika-s0105t0:147_10": "atekicchā anivattino micchādiṭṭhigatikāyeva jātāti vuttaṁ hoti.",
  "tika-s0105t0:148_0": "Tatthāti tesu tīsu micchādassanesu. Koci ekaṁ dassanaṁ okkamatīti yassa ekasmiṁyeva",
  "tika-s0105t0:148_1": "abhiniveso, āsevanā ca pavattā, so ekameva dassanaṁ okkamati. Koci dve, koci tīṇipīti",
  "tika-s0105t0:148_2": "yassa dvīsu, tīsupi vā abhiniveso, āsevanā ca pavattā, so dve , tīṇipi okkamati,",
  "tika-s0105t0:148_3": "etena pana vacanena yā pubbe ‘‘iti sabbepete atthato ubhayappaṭibāhakā’’tiādinā ubhayappaṭibāhakatāmukhena",
  "tika-s0105t0:148_4": "dīpitā atthato siddhā sabbadiṭṭhikatā, sā pubbabhāgiyā. Yā pana micchattaniyāmokkantibhūtā,",
  "tika-s0105t0:148_5": "sā yathāsakaṁ paccayasamudāgamasiddhito bhinnārammaṇānaṁ viya visesādhigamānaṁ ekajjhaṁ",
  "tika-s0105t0:148_6": "anuppattiyā aññamaññaṁ abbokiṇṇā evāti dasseti. ‘‘Ekasmiṁ okkantepī’’tiādinā tissannampi",
  "tika-s0105t0:148_7": "diṭṭhīnaṁ samānasāmatthiyataṁ, samānaphalatañca vibhāveti. Saggāvaraṇādinā hetā samānasāmatthiyā",
  "tika-s0105t0:148_8": "ceva samānaphalā ca, tasmā tissopi cetā ekassa uppannāpi abbokiṇṇā eva, ekāya vipāke",
  "tika-s0105t0:148_9": "dinne itarā tassā anubalappadāyikāyoti daṭṭhabbaṁ. ‘‘Patto saggamaggāvaraṇañcevā’’tiādiṁ",
  "tika-s0105t0:148_10": "vatvā ‘‘abhabbo’’tiādinā tadevatthaṁ āvikaroti. Mokkhamaggāvaraṇanti nibbānapathabhūtassa",
  "tika-s0105t0:148_11": "ariyamaggassa nivāraṇaṁ. Pagevāti paṭikkhepatthe nipāto, mokkhasaṅkhātaṁ pana nibbānaṁ",
  "tika-s0105t0:148_12": "gantuṁ kā nāma kathāti attho. Apica pagevāti pā eva, paṭhamatarameva mokkhaṁ gantumabhabbo,",
  "tika-s0105t0:148_13": "mokkhagamanatopi dūrataramevāti vuttaṁ hoti. Evamaññatthāpi yathārahaṁ.",
  "tika-s0105t0:149_0": "‘‘Vaṭṭakhāṇu nāmesa satto’’ti idaṁ vacanaṁ neyyatthameva, na nītatthaṁ. Tathā hi",
  "tika-s0105t0:149_1": "vuttaṁ papañcasūdaniyaṁ nāma majjhimāgamaṭṭhakathāyaṁ ‘‘kiṁ panesa ekasmiṁyeva attabhāve",
  "tika-s0105t0:149_2": "niyato hoti, udāhu aññasmimpīti? Ekasmiṁyeva niyato, āsevanavasena pana bhavantarepi",
  "tika-s0105t0:149_3": "taṁ taṁ diṭṭhiṁ rocetiyevā’’ti (ma. ni. aṭṭha. 3.103). Akusalañhi nāmetaṁ abalaṁ",
  "tika-s0105t0:149_4": "dubbalaṁ, na kusalaṁ viya sabalaṁ mahābalaṁ, tasmā ‘‘ekasmiṁyeva attabhāve niyato’’ti",
  "tika-s0105t0:149_5": "tattha vuttaṁ. Aññathā sammattaniyāmo viya micchattaniyāmopi accantiko siyā, na ca",
  "tika-s0105t0:149_6": "accantiko. Yadevaṁ vaṭṭakhāṇujotanā kathaṁ yujjeyyāti āha ‘‘āsevanavasenā’’tiādi,",
  "tika-s0105t0:149_7": "tasmā yathā sattaṅguttarapāḷiyaṁ ‘‘sakiṁ nimuggopi nimuggo eva bālo’’ti [a. ni. 7.15",
  "tika-s0105t0:149_8": "(atthato samānaṁ)] vuttaṁ, evaṁ vaṭṭakhāṇujotanāpi vuttā. Yādise hi paccaye paṭicca",
  "tika-s0105t0:149_9": "ayaṁ taṁ taṁ dassanaṁ okkanto, puna kadāci tappaṭipakkhe paccaye paṭicca tato sīsukkhipanamassa",
  "tika-s0105t0:149_10": "na hotīti na vattabbaṁ. Tasmā tattha, (ma. ni. aṭṭha. 3.102) idha ca aṭṭhakathāyaṁ",
  "tika-s0105t0:149_11": "‘‘evarūpassa hi yebhuyyena bhavato vuṭṭhānaṁ nāma natthī’’ti yebhuyyaggahaṇaṁ kataṁ,",
  "tika-s0105t0:149_12": "iti āsevanavasena bhavantarepi taṁtaṁdiṭṭhiyā rocanato yebhuyyenassa bhavato vuṭṭhānaṁ",
  "tika-s0105t0:149_13": "natthīti katvā vaṭṭakhāṇuko nāmesa jāto, na pana micchattaniyāmassa accantikatāyāti",
  "tika-s0105t0:149_14": "nīharitvā ñātabbatthatāya neyyatthamidaṁ, na nītatthanti veditabbaṁ. Yaṁ sandhāya",
  "tika-s0105t0:149_15": "abhidhammepi ‘‘arahā, ye ca puthujjanā maggaṁ na paṭilabhissanti, te rūpakkhandhañca",
  "tika-s0105t0:149_16": "na parijānanti, vedanākkhandhañca na parijānissantī’’tiādi (yama. 1.khandhayamaka",
  "tika-s0105t0:149_17": "210) vuttaṁ. Pathavigopakoti yathāvuttakāraṇena pathavipālako. Tadatthaṁ samatthetuṁ",
  "tika-s0105t0:149_18": "‘‘yebhuyyenā’’tiādi vuttaṁ.",
  "tika-s0105t0:150_0": "Evaṁ micchādiṭṭhiyā paramasāvajjānusārena sotūnaṁ satimuppādento ‘‘tasmā’’tiādimāha.",
  "tika-s0105t0:150_1": "Tattha tasmāti yasmā evaṁ saṁsārakhāṇubhāvassāpi paccayo apaṇṇakajāto, tasmā parivajjeyyāti",
  "tika-s0105t0:150_2": "sambandho. Akalyāṇajananti kalyāṇadhammavirahitajanaṁ asādhujanaṁ. Āsīvisanti āsumāgatahalāhalaṁ.",
  "tika-s0105t0:150_3": "Bhūtikāmoti diṭṭhadhammikasamparāyikaparamatthānaṁ vasena attano guṇehi vuḍḍhikāmo.",
  "tika-s0105t0:150_4": "Vicakkhaṇoti paññācakkhunā vividhatthassa passako, dhīroti attho.",
  "tika-s0105t0:151": "Pakudhakaccāyanavādavaṇṇanā",
  "tika-s0105t0:152_0": "174. ‘‘Akaṭā’’ti ettha ta-kārassa ṭa-kārādesoti āha ‘‘akatā’’ti, samena, visamena",
  "tika-s0105t0:152_1": "vā kenacipi hetunā akatā, na vihitāti attho. Tathā akaṭavidhāti etthāpi. Natthi katavidho",
  "tika-s0105t0:152_2": "karaṇavidhi etesanti akaṭavidhā. Padadvayenāpi loke kenaci hetupaccayena nesaṁ anibbattabhāvaṁ",
  "tika-s0105t0:152_3": "dasseti. Tenāha ‘‘evaṁ karohī’’tiādi. Iddhiyāpi na nimmitāti kassaci iddhimato cetovasippattassa",
  "tika-s0105t0:152_4": "puggalassa, devassa, issarādino ca iddhiyāpi na nimmitā. Animmāpitāti kassaci animmāpitā.",
  "tika-s0105t0:152_5": "Kāmaṁ saddato yuttaṁ, atthato ca purimena samānaṁ, tathāpi pāḷiyamaṭṭhakathāyañca",
  "tika-s0105t0:152_6": "anāgatameva agahetabbabhāve kāraṇanti dasseti ‘‘taṁ neva pāḷiya’’ntiādinā.",
  "tika-s0105t0:153_0": "Brahmajālasuttasaṁvaṇṇanāyaṁ (dī. ni. aṭṭha. 1.30) vuttatthameva. Idamettha yojanāmattaṁ",
  "tika-s0105t0:153_1": "– vañjhāti hi vañjhapasuvañjhatālādayo viya aphalā kassaci ajanakā, tena pathavikāyādīnaṁ",
  "tika-s0105t0:153_2": "rūpādijanakabhāvaṁ paṭikkhipati. Rūpasaddādayo hi pathavikāyādīhi appaṭibaddhavuttikāti",
  "tika-s0105t0:153_3": "tassa laddhi. Pabbatassa kūṭamiva ṭhitāti kūṭaṭṭhā, yathā pabbatakūṭaṁ kenaci anibbattitaṁ",
  "tika-s0105t0:153_4": "kassaci ca anibbattakaṁ, evametepi sattakāyāti adhippāyo. Yamidaṁ ‘‘bījato aṅkurādi",
  "tika-s0105t0:153_5": "jāyatī’’ti vuccati, taṁ vijjamānameva tato nikkhamati, na avijjamānaṁ, itarathā aññatopi",
  "tika-s0105t0:153_6": "aññassa upaladdhi siyā, evametepi sattakāyā, tasmā esikaṭṭhāyiṭṭhitāti. Ṭhitattāti",
  "tika-s0105t0:153_7": "nibbikārabhāvena suppatiṭṭhitattā. Na calantīti na vikāramāpajjanti. Vikārābhāvato",
  "tika-s0105t0:153_8": "hi tesaṁ sattannaṁ kāyānaṁ esikaṭṭhāyiṭṭhitatā, aniñjanañca attano pakatiyā avaṭṭhānameva.",
  "tika-s0105t0:153_9": "Tenāha ‘‘na vipariṇamantī’’ti. Pakatinti sabhāvaṁ . Avipariṇāmadhammattā eva na aññamaññaṁ",
  "tika-s0105t0:153_10": "upahananti. Sati hi vikāramāpādetabbabhāve upaghātakatā siyā, tathā anuggahetabbabhāve",
  "tika-s0105t0:153_11": "sati anuggāhakatāpīti tadabhāvaṁ dassetuṁ pāḷiyaṁ ‘‘nāla’’ntiādi vuttaṁ. Pathavīyeva",
  "tika-s0105t0:153_12": "kāyekadesattā pathavikāyo yathā ‘‘samuddo diṭṭho’’ti, pathavisamūho vā kāyasaddassa",
  "tika-s0105t0:153_13": "samūhavācakattā yathā ‘‘hatthikāyo’’ti. Jīvasattamānaṁ kāyānaṁ niccatāya nibbikārabhāvato",
  "tika-s0105t0:153_14": "na hantabbatā, na ghātetabbatā ca, tasmā neva koci hantā, ghātetā vā atthīti dassetuṁ",
  "tika-s0105t0:153_15": "pāḷiyaṁ ‘‘sattannaṁ tveva kāyāna’’ntiādi vuttaṁ. Yadi koci hantā natthi, kathaṁ tesaṁ",
  "tika-s0105t0:153_16": "satthappahāroti tattha codanāyāha ‘‘yathā’’tiādi. Tattha sattannaṁ tvevāti sattannameva.",
  "tika-s0105t0:153_17": "Itisaddo hettha nipātamattaṁ. Pahatanti paharitaṁ. Ekatodhārādikaṁ satthaṁ. Antareneva",
  "tika-s0105t0:153_18": "pavisati, na tesu. Idaṁ vuttaṁ hoti – kevalaṁ ‘‘ahaṁ imaṁ jīvitā voropemī’’ti tesaṁ",
  "tika-s0105t0:153_19": "tathā saññāmattameva, hananaghātanādi pana paramatthato nattheva kāyānaṁ avikopanīyabhāvatoti.",
  "tika-s0105t0:154": "Nigaṇṭhanāṭaputtavādavaṇṇanā",
  "tika-s0105t0:155_0": "177. Cattāro yāmā bhāgā catuyāmaṁ, catuyāmaṁ eva cātuyāmaṁ. Bhāgattho hi idha yāma-saddo",
  "tika-s0105t0:155_1": "yathā ‘‘rattiyā paṭhamo yāmo’’ti (saṁ. ni. aṭṭha. 3.368). So panettha bhāgo saṁvaralakkhitoti",
  "tika-s0105t0:155_2": "āha ‘‘catukoṭṭhāsena saṁvarena saṁvuto’’ti, saṁyamattho vā yāmasaddo yamanaṁ saññamanaṁ",
  "tika-s0105t0:155_3": "yāmoti katvā. ‘‘Yatatto’’tiādīsu viya hi anupasaggopi saupasaggo viya saññamatthavācako,",
  "tika-s0105t0:155_4": "so pana catūhi ākārehīti āha ‘‘catukoṭṭhāsena saṁvarenā’’ti. Ākāro koṭṭhāsoti hi",
  "tika-s0105t0:155_5": "atthato ekaṁ. Vārito sabbavāri yassāyaṁ sabbavārivārito yathā ‘‘agyāhito’’ti. Tenāha",
  "tika-s0105t0:155_6": "‘‘vāritasabbaudako’’ti. Vārisaddena cettha vāriparibhogo vutto yathā ‘‘rattūparato’’ti.",
  "tika-s0105t0:155_7": "Paṭikkhitto sabbasītodako tapparibhogo yassāti tathā. Tanti sītodakaṁ. Sabbavāriyuttoti",
  "tika-s0105t0:155_8": "saṁvaralakkhaṇamattaṁ kathitaṁ. Sabbavāridhutoti pāpanijjaralakkhaṇaṁ. Sabbavāriphuṭoti",
  "tika-s0105t0:155_9": "kammakkhayalakkhaṇanti imamatthaṁ dassento ‘‘sabbenā’’tiādimāha, sabbena pāpavāraṇena",
  "tika-s0105t0:155_10": "yuttoti hi sabbappakārena saṁvaralakkhaṇena pāpavāraṇena samannāgato. Dhutapāpoti",
  "tika-s0105t0:155_11": "sabbena nijjaralakkhaṇena pāpavāraṇena vidhutapāpo. Phuṭṭhoti aṭṭhannampi kammānaṁ",
  "tika-s0105t0:155_12": "khepanena mokkhappattiyā kammakkhayalakkhaṇena sabbena pāpavāraṇena phuṭṭho, taṁ",
  "tika-s0105t0:155_13": "patvā ṭhitoti attho. ‘‘Dveyeva gatiyo bhavanti, anaññā’’tiādīsu (dī. ni. 1.258; 2.34;",
  "tika-s0105t0:155_14": "3.199, 200; ma. ni. 2.384, 398) viya gamusaddo niṭṭhānatthoti vuttaṁ ‘‘koṭippattacitto’’ti,",
  "tika-s0105t0:155_15": "mokkhādhigamena uttamamariyādappattacittoti attho. Kāyādīsu indriyesu saṁyametabbassa",
  "tika-s0105t0:155_16": "abhāvato saṁyatacitto. Atīte hettha ta-saddo. Saṁyametabbassa avasesassa abhāvato",
  "tika-s0105t0:155_17": "suppatiṭṭhitacitto. Kiñci sāsanānulomanti pāpavāraṇaṁ sandhāya vuttaṁ. Asuddhaladdhitāyāti",
  "tika-s0105t0:155_18": "‘‘atthi jīvo, so ca siyā nicco, siyā anicco’’ti (dī. ni. ṭī. 1.177). Evamādimalīnaladdhitāya.",
  "tika-s0105t0:155_19": "Sabbāti kammapakativibhāgādivisayāpi sabbā nijjhānakkhantiyo. Diṭṭhiyevāti micchādiṭṭhiyo eva jātā.",
  "tika-s0105t0:156": "Sañcayabelaṭṭhaputtavādavaṇṇanā",
  "tika-s0105t0:157_0": "179-181.Amarāvikkhepevuttanayo evāti brahmajāle amarāvikkhepavādavaṇṇanāyaṁ (dī.",
  "tika-s0105t0:157_1": "ni. aṭṭha. 1.61) vuttanayo eva. Kasmā? Vikkhepabyākaraṇabhāvato, tatheva ca tattha",
  "tika-s0105t0:157_2": "vikkhepavādassa āgatattā.",
  "tika-s0105t0:158": "Paṭhamasandiṭṭhikasāmaññaphalavaṇṇanā",
  "tika-s0105t0:159_0": "182.Pīḷetvāti telayantena uppīḷetvā, iminā rañño ābhogamāha. Vadato hi ābhogavasena",
  "tika-s0105t0:159_1": "sabbattha atthanicchayo. Aṭṭhakathācariyā ca tadābhogaññū, paramparābhatatthassāvirodhino",
  "tika-s0105t0:159_2": "ca, tasmā sabbattha yathā tathā vacanokāsaladdhabhāvamattena attho na vutto, atha",
  "tika-s0105t0:159_3": "kho tesaṁ vattumicchitavasenāti gahetabbaṁ, evañca katvā tattha tattha atthuddhārādivasena",
  "tika-s0105t0:159_4": "atthavivecanā katāti.",
  "tika-s0105t0:160_0": "183.Yathā te rucceyyāti idāni mayā pucchiyamāno attho yathā tava citte rucceyya,",
  "tika-s0105t0:160_1": "tayā citte ruccethāti attho. Kammatthe hetaṁ kiriyāpadaṁ. Mayā vā dāni pucchiyamānamatthaṁ",
  "tika-s0105t0:160_2": "tava sampadānabhūtassa roceyyātipi vaṭṭati. Gharadāsiyā kucchismiṁ jāto antojāto.",
  "tika-s0105t0:160_3": "Dhanena kīto dhanakkīto. Bandhaggāhagahito karamarānīto. Sāmameva yena kenaci hetunā",
  "tika-s0105t0:160_4": "dāsabhāvamupagato sāmaṁdāsabyopagato. Sāmanti hi sayameva. Dāsabyanti dāsabhāvaṁ.",
  "tika-s0105t0:160_5": "Koci dāsopi samāno alaso kammaṁ akaronto ‘‘kammakāro’’ti na vuccati, so pana na tathābhūtoti",
  "tika-s0105t0:160_6": "visesanametanti āha ‘‘analaso’’tiādi. Dūratoti dūradesato āgataṁ. Paṭhamamevāti attano",
  "tika-s0105t0:160_7": "āsannataraṭṭhānupasaṅkamanato pageva puretarameva. Uṭṭhahatīti gāravavasena uṭṭhahitvā",
  "tika-s0105t0:160_8": "tiṭṭhati, paccuṭṭhātīti vā attho. Pacchāti sāmikassa nipajjāya pacchā. Sayanato avuṭṭhiteti",
  "tika-s0105t0:160_9": "rattiyā vibhāyanavelāya seyyato avuṭṭhite. Paccūsakālatoti atītarattiyā paccūsakālato",
  "tika-s0105t0:160_10": ". Yāva sāmino rattiṁ niddokkamananti aparāya bhāviniyā rattiyā padosavelāyaṁ yāva",
  "tika-s0105t0:160_11": "niddokkamanaṁ. Yā atītarattiyā paccūsavelā, bhāviniyā ca padosavelā, etthantare sabbakiccaṁ",
  "tika-s0105t0:160_12": "katvā pacchā nipatatīti vuttaṁ hoti. Kiṁ kāramevāti kiṁ karaṇīyameva kinti pucchāya",
  "tika-s0105t0:160_13": "kātabbato, pucchitvā kātabbaveyyāvaccanti attho. Paṭissaveneva samīpacāritā vuttāti",
  "tika-s0105t0:160_14": "āha ‘‘paṭisuṇanto vicaratī’’ti. Paṭikuddhaṁ mukhaṁ oloketuṁ na visahatītipi dasseti",
  "tika-s0105t0:160_15": "‘‘tuṭṭhapahaṭṭha’’nti iminā.",
  "tika-s0105t0:161_0": "Devo viyāti ādhipaccaparivārādisamannāgato padhānadevo viya, tena maññe-saddo idha",
  "tika-s0105t0:161_1": "upamatthoti ñāpeti yathā ‘‘akkhāhataṁ maññe aṭṭhāsi rañño mahāsudassanassa antepuraṁ",
  "tika-s0105t0:161_2": "upasobhayamāna’’nti (dī. ni. 2.245). So vatassāhanti ettha so vata assaṁ ahanti padacchedo,",
  "tika-s0105t0:161_3": "so rājā viya ahampi bhaveyyaṁ. Kenāti ce? Yadi puññāni kareyyaṁ, tenāti atthoti āha",
  "tika-s0105t0:161_4": "‘‘so vata aha’’ntiādi. Vatasaddo upamāyaṁ. Tenāha ‘‘evarūpo’’ti. Puññānīti uḷārataraṁ",
  "tika-s0105t0:161_5": "puññaṁ sandhāya vuttaṁ aññadā katapuññato uḷārāya pabbajjāya adhippetattā. ‘‘So vatassāya’’ntipi",
  "tika-s0105t0:161_6": "pāṭhe so rājā viya ayaṁ ahampi assaṁ. Kathaṁ? ‘‘Yadi puññāni kareyya’’nti atthasambhavato",
  "tika-s0105t0:161_7": "‘‘ayamevattho’’ti vuttaṁ. Assanti hi uttamapurisayoge ahaṁ-saddo appayuttopi ayaṁ-saddena",
  "tika-s0105t0:161_8": "parāmasanato payutto viya hoti. So ahaṁ evarūpo assaṁ vata, yadi puññāni kareyyanti",
  "tika-s0105t0:161_9": "paṭhamapāṭhassa atthamicchanti keci. Evaṁ sati dutiyapāṭhe ‘‘ayamevattho’’ti avattabbo",
  "tika-s0105t0:161_10": "siyā tattha ayaṁ-saddena ahaṁ-saddassa parāmasanato, ‘‘so’’ti ca parāmasitabbassa",
  "tika-s0105t0:161_11": "aññassa sambhavato. Yanti dānaṁ. Satabhāgampīti satabhūtaṁ bhāgampi, raññā dinnadānaṁ",
  "tika-s0105t0:161_12": "satadhā katvā tattha ekabhāgampīti vuttaṁ hoti. Yāvajīvaṁ na sakkhissāmi dātunti",
  "tika-s0105t0:161_13": "yāvajīvaṁ dānatthāya ussāhaṁ karontopi satabhāgamattampi dātuṁ na sakkhissāmi, tasmā",
  "tika-s0105t0:161_14": "pabbajissāmīti pabbajjāyaṁ ussāhaṁ katvāti attho. ‘‘Yaṁnūnā’’ti nipāto parivitakkanattheti",
  "tika-s0105t0:161_15": "vuttaṁ ‘‘evaṁ cintanabhāva’’nti.",
  "tika-s0105t0:162_0": "Kāyena pihitoti kāyena saṁvaritabbassa kāyadvārena pavattanakassa pāpadhammassa saṁvaraṇavasena",
  "tika-s0105t0:162_1": "pidahito. Ussukkavacanavasena panattho vihareyya-padena sambajjhitabbattāti āha ‘‘akusalapavesanadvāraṁ",
  "tika-s0105t0:162_2": "thaketvā’’ti. Hutvāti hi seso. Akusalapavesanadvāranti ca kāyakammabhūtānamakusalānaṁ",
  "tika-s0105t0:162_3": "pavesanabhūtaṁ kāyaviññattisaṅkhātaṁ dvāraṁ. Sesapadadvayepīti ‘‘vācāya saṁvuto,",
  "tika-s0105t0:162_4": "manasā saṁvuto’’ti padadvayepi. Ghāsacchādanena paramatāyāti ghāsacchādanapariyesane",
  "tika-s0105t0:162_5": "sallekhavasena paramatāya, ukkaṭṭhabhāve vā saṇṭhito ghāsacchādanamattameva paramaṁ",
  "tika-s0105t0:162_6": "pamāṇaṁ koṭi etassa , na tato paraṁ kiñci āmisajātaṁ pariyesati, paccāsisati cāti",
  "tika-s0105t0:162_7": "ghāsacchādanaparamo, tassa bhāvo ghāsacchādanaparamatātipi aṭṭhakathāmuttako nayo.",
  "tika-s0105t0:162_8": "Ghasitabbo asitabboti ghāso, āhāro, ābhuso chādeti paridahati etenāti acchādanaṁ,",
  "tika-s0105t0:162_9": "nivāsanaṁ, apica ghasanaṁ ghāso, ābhuso chādīyate acchādanantipi yujjati. Etadatthampīti",
  "tika-s0105t0:162_10": "ghāsacchādanatthāyāpi. Anesananti ekavīsatividhampi ananurūpamesanaṁ.",
  "tika-s0105t0:163_0": "Vivekaṭṭhakāyānanti gaṇasaṅgaṇikato pavivitte ṭhitakāyānaṁ, sambandhībhūtānaṁ kāyavivekoti",
  "tika-s0105t0:163_1": "sambandho. Nekkhammābhiratānanti jhānābhiratānaṁ. Paramavodānappattānanti tāya eva",
  "tika-s0105t0:163_2": "jhānābhiratiyā paramaṁ uttamaṁ vodānaṁ cittavisuddhiṁ pattānaṁ. Nirupadhīnanti kilesūpadhiabhisaṅkhārūpadhīhi",
  "tika-s0105t0:163_3": "accantavigatānaṁ. Visaṅkhāraṁ vuccati nibbānaṁ, tadadhigamanetā visaṅkhāragatā, arahanto,",
  "tika-s0105t0:163_4": "tesaṁ. ‘‘Evaṁ vutte’’ti iminā mahāniddese (mahāni. 7, 9) āgatabhāvaṁ dasseti. Ettha",
  "tika-s0105t0:163_5": "ca paṭhamo viveko itarehi dvīhi vivekehi sahāpi vattabbo itaresu siddhesu tassāpi",
  "tika-s0105t0:163_6": "sijjhanato, vinā ca tasmiṁ siddhepi itare samasijjhanato. Tathā dutiyopi. Tatiyo",
  "tika-s0105t0:163_7": "pana itarehi saheva vattabbo. Na vinā itaresu siddhesuyeva tassa sijjhanatoti daṭṭhabbaṁ.",
  "tika-s0105t0:163_8": "‘‘Gaṇasaṅgaṇikaṁ pahāyā’’tiādi tadadhippāyavibhāvanaṁ. Tattha gaṇe janasamāgame sannipatanaṁ",
  "tika-s0105t0:163_9": "gaṇasaṅgaṇikā, taṁ pahāya. Kāyena eko viharati vicarati puggalavasena asahāyattā.",
  "tika-s0105t0:163_10": "Citte kilesānaṁ sannipatanaṁ cittakilesasaṅgaṇikā, taṁ pahāya. Eko viharati kilesavasena",
  "tika-s0105t0:163_11": "asahāyattā. Maggassa ekacittakkhaṇikattā, gotrabhuādīnañca ārammaṇakaraṇamattattā",
  "tika-s0105t0:163_12": "na tesaṁ vasena sātisayā nibbutisukhasamphusanā, phalasamāpattinirodhasamāpattivasena",
  "tika-s0105t0:163_13": "pana sātisayāti āha ‘‘phalasamāpattiṁ vā nirodhasamāpattiṁ vā’’ti. Phalapariyosāno",
  "tika-s0105t0:163_14": "hi nirodho. Pavisitvāti samāpajjanavasena antokatvā. Nibbānaṁ patvāti ettha ussukkavacanametaṁ",
  "tika-s0105t0:163_15": "ārammaṇakaraṇena, cittacetasikānaṁ nirodhena ca nibbutipajjanassa adhippetattā. Codanattheti",
  "tika-s0105t0:163_16": "jānāpetuṁ ussāhakaraṇatthe.",
  "tika-s0105t0:164_0": "184.Abhiharitvāti abhimukhabhāvena netvā. Nanti tathā pabbajjāya viharantaṁ. Abhihāroti",
  "tika-s0105t0:164_1": "nimantanavasena abhiharaṇaṁ. ‘‘Cīvarādīhi payojanaṁ sādhessāmī’’ti vacanasesena yojanā.",
  "tika-s0105t0:164_2": "Tathā ‘‘yenattho, taṁ vadeyyāthā’’ti. Cīvarādivekallanti cīvarādīnaṁ lūkhatāya vikalabhāvaṁ.",
  "tika-s0105t0:164_3": "Tadubhayampīti tadeva abhihāradvayampi. Sappāyanti sabbagelaññāpaharaṇavasena upakārāvahaṁ.",
  "tika-s0105t0:164_4": "Bhāvino anatthassa ajananavasena paripālanaṁ rakkhāgutti. Paccuppannassa pana anatthassa",
  "tika-s0105t0:164_5": "nisedhavasena paripālanaṁ āvaraṇagutti. Kimatthiyaṁ ‘‘dhammika’nti visesananti āha",
  "tika-s0105t0:164_6": "‘‘sā panesā’’tiādi. Vihārasīmāyāti upacārasīmāya, lābhasīmāya vā.",
  "tika-s0105t0:165_0": "185. Kevalo yadi-evaṁ-saddo pubbe vuttatthāpekkhakoti vuttaṁ ‘‘yadi tava dāso’’tiādi.",
  "tika-s0105t0:165_1": "Evaṁ santeti evaṁ labbhamāne sati. Dutiyaṁ upādāya paṭhamabhāvo, tasmā ‘‘paṭhama’’nti",
  "tika-s0105t0:165_2": "bhaṇanto aññassāpi atthitaṁ dīpeti. Tadeva ca kāraṇaṁ katvā rājāpi evamāhāti dassetuṁ",
  "tika-s0105t0:165_3": "‘‘paṭhamanti bhaṇanto’’tiādi vuttaṁ. Tenevāti paṭhamasaddena aññassāpi atthitādīpaneneva.",
  "tika-s0105t0:166": "Dutiyasandiṭṭhikasāmaññaphalavaṇṇanā",
  "tika-s0105t0:167_0": "186.Kasatīti vilekhati kasiṁ karoti. Gahapatikoti ettha ka-saddo appatthoti vuttaṁ",
  "tika-s0105t0:167_1": "‘‘ekagehamatte jeṭṭhako’’ti. Idaṁ vuttaṁ hoti – gahassa pati gahapati, khuddako gahapati",
  "tika-s0105t0:167_2": "gahapatiko ekasmiññeva gehamatte jeṭṭhakattāti, khuddakabhāvo panassa gehavasenevāti",
  "tika-s0105t0:167_3": "katvā ‘‘ekagehamatte’’ti vuttaṁ. Tena hi anekakulajeṭṭhakabhāvaṁ paṭikkhipati, gahaṁ,",
  "tika-s0105t0:167_4": "gehanti ca atthato samānameva. Karasaddo balimhīti vuttaṁ ‘‘balisaṅkhāta’’nti. Karotīti",
  "tika-s0105t0:167_5": "abhinipphādeti sampādeti. Vaḍḍhetīti uparūpari uppādanena mahantaṁ sannicayaṁ karoti.",
  "tika-s0105t0:168_0": "Kasmā tadubhayampi vuttanti āha ‘‘yathā hī’’tiādi. Appampi pahāya pabbajituṁ dukkaranti",
  "tika-s0105t0:168_1": "dassanañca pageva mahantanti viññāpanatthaṁ. Esā hi kathikānaṁ pakati, yadidaṁ yena",
  "tika-s0105t0:168_2": "kenaci pakārena atthantaraviññāpananti. Appampi pahāya pabbajituṁ dukkarabhāvo pana",
  "tika-s0105t0:168_3": "majjhimanikāye majjhimapaṇṇāsake laṭukikopamasuttena (ma. ni. 2.148 ādayo) dīpetabbo.",
  "tika-s0105t0:168_4": "Vuttañhi tattha ‘‘seyyathāpi udāyi puriso daliddo assako anāḷhiyo, tassa’ssa ekaṁ",
  "tika-s0105t0:168_5": "agārakaṁ oluggaviluggaṁ kākātidāyiṁ naparamarūpaṁ, ekā khaṭopikā oluggaviluggā naparamarūpā’’ti",
  "tika-s0105t0:168_6": "vitthāro. Yadi appampi bhogaṁ pahāya pabbajituṁ dukkaraṁ, kasmā dāsavārepi bhogaggahaṇaṁ",
  "tika-s0105t0:168_7": "na katanti āha ‘‘dāsavāre panā’’tiādi. Attanopi anissaroti attānampi sayamanissaro.",
  "tika-s0105t0:168_8": "Yathā ca dāsassa bhogāpi abhogāyeva parāyattabhāvato, evaṁ ñātayopīti dāsavāre ñātiparivaṭṭaggahaṇampi",
  "tika-s0105t0:168_9": "na katanti daṭṭhabbaṁ. Parivaṭṭati paramparabhāvena samantato āvaṭṭatīti parivaṭṭo,",
  "tika-s0105t0:168_10": "ñātiyeva. Tenāha ‘‘ñātiyeva ñātiparivaṭṭo’’ti.",
  "tika-s0105t0:169": "Paṇītatarasāmaññaphalavaṇṇanā",
  "tika-s0105t0:170_0": "189.Tanti yathā dāsavāre ‘‘evamevā’’ti vuttaṁ, na tathā idha kassakavāre, tadavacanaṁ",
  "tika-s0105t0:170_1": "kasmāti anuyuñjeyya ceti attho. Evamevāti vuccamāneti yathā paṭhamadutiyāni sāmaññaphalāni",
  "tika-s0105t0:170_2": "paññattāni, tathāyeva paññapetuṁ sakkā nu khoti vutte. Evarūpāhīti yathāvuttadāsakassakūpamāsadisāhi",
  "tika-s0105t0:170_3": "upamāhi. Sāmaññaphalaṁ dīpetuṁ pahoti anantapaṭibhānatāya vicittanayadesanabhāvato.",
  "tika-s0105t0:170_4": "Tatthāti evaṁ dīpane. Pariyantaṁ nāma natthi anantanayadesanabhāvato, savane vā asantosanena",
  "tika-s0105t0:170_5": "bhiyyo bhiyyo sotukāmatājananato sotukāmatāya pariyantaṁ nāma natthīti attho. Tathāpīti",
  "tika-s0105t0:170_6": "‘‘desanāya uttaruttarādhikanānānayavicittabhāve satipī’’ti (dī. ni. ṭī. 1.189) ācariyena",
  "tika-s0105t0:170_7": "vuttaṁ, satipi evaṁ apariyantabhāvetipi yujjati. Anumānañāṇena cintetvā. Upari visesanti",
  "tika-s0105t0:170_8": "taṁ ṭhapetvā tadupari visesameva sāmaññaphalaṁ pucchanto. Kasmāti āha ‘‘savane’’tiādi.",
  "tika-s0105t0:170_9": "Etena imamatthaṁ dīpeti – anekatthā samānāpi saddā vatticchānupubbikāyeva taṁtadatthadīpakāti.",
  "tika-s0105t0:171_0": "Sādhukaṁ sādhūti ekatthametaṁ sādhusaddasseva ka-kārena vaḍḍhetvā vuttattā. Teneva",
  "tika-s0105t0:171_1": "hi sādhukasaddassatthaṁ vadantena sādhusaddo atthuddhāravasena udāhaṭo. Tena ca nanu",
  "tika-s0105t0:171_2": "sādhukasaddasseva atthuddhāro vattabbo, na sādhusaddassāti codanā nisedhitā. Āyācaneti",
  "tika-s0105t0:171_3": "abhimukhaṁ yācane, abhipatthanāyanti attho. Sampaṭicchaneti paṭiggahaṇe. Sampahaṁsaneti",
  "tika-s0105t0:171_4": "saṁvijjamānaguṇavasena haṁsane tosane, udaggatākaraṇeti attho.",
  "tika-s0105t0:172_0": "Sādhu dhammarucīti gāthā ummādantījātake (jā. 2.18.101). Tatthāyamaṭṭhakathāvinicchayapaveṇī",
  "tika-s0105t0:172_1": "– sucaritadhamme rocetīti dhammaruci, dhammaratoti attho. Tādiso hi jīvitaṁ jahantopi",
  "tika-s0105t0:172_2": "akattabbaṁ na karoti. Paññāṇavāti paññavā ñāṇasampanno. Mittānamaddubbhoti mittānaṁ",
  "tika-s0105t0:172_3": "adussanabhāvo. ‘‘Adūsako anupaghātako’’ti (dī. ni. ṭī. 1.189) ācariyena vuttaṁ. ‘‘Adrubbho’’tipi",
  "tika-s0105t0:172_4": "pāṭho da-kārassa dra-kāraṁ katvā.",
  "tika-s0105t0:173_0": "Daḷhīkammeti sātaccakiriyāyaṁ. Āṇattiyanti āṇāpane. Idhāpīti sāmaññaphalepi. Assāti",
  "tika-s0105t0:173_1": "sādhukasaddassa. ‘‘Suṇohi sādhukaṁ manasi karohī’’ti hi sādhukasaddena savanamanasikārānaṁ",
  "tika-s0105t0:173_2": "sātaccakiriyāpi tadāṇāpanampi jotitaṁ hoti. Āyācaneneva ca uyyojanasāmaññato āṇatti",
  "tika-s0105t0:173_3": "saṅgahitāti na sā visuṁ atthuddhāre vuttā. Āṇārahassa hi āṇatti , tadanarahassa āyācananti",
  "tika-s0105t0:173_4": "viseso. Sundarepīti sundaratthepi. Idāni yathāvuttena sādhukasaddassa atthattayena",
  "tika-s0105t0:173_5": "pakāsitaṁ visesaṁ dassetuṁ, tassa vā atthattayassa idha yogyataṁ vibhāvetuṁ ‘‘daḷhīkammatthena",
  "tika-s0105t0:173_6": "hī’’tiādi vuttaṁ. Suggahitaṁ gaṇhantoti suggahitaṁ katvā gaṇhanto. Sundaranti bhāvanapuṁsakaṁ.",
  "tika-s0105t0:173_7": "Bhaddakanti pasatthaṁ, ‘‘dhamma’’nti iminā sambandho. Sundaraṁ bhaddakanti vā savanānuggahaṇe pariyāyavacanaṁ.",
  "tika-s0105t0:174_0": "Manasi karohīti ettha na ārammaṇapaṭipādanalakkhaṇo manasikāro, atha kho vīthipaṭipādanajavanapaṭipādanamanasikārapubbake",
  "tika-s0105t0:174_1": "citte ṭhapanalakkhaṇoti dassento ‘‘āvajja, samannāharā’’ti āha. Avikkhittacittoti",
  "tika-s0105t0:174_2": "yathāvuttamanasikāradvayapubbakāya cittapaṭipāṭiyā ekārammaṇe ṭhapanavasena anuddhatacitto",
  "tika-s0105t0:174_3": "hutvā. Nisāmehīti suṇāhi, anaggharatanamiva vā suvaṇṇamañjusāya dullabhadhammaratanaṁ",
  "tika-s0105t0:174_4": "citte paṭisāmehītipi attho . Tena vuttaṁ ‘‘citte karohī’’ti. Evaṁ padadvayassa paccekaṁ",
  "tika-s0105t0:174_5": "yojanāvasena atthaṁ dassetvā idāni paṭiyogīvasena dassetuṁ ‘‘apicā’’tiādi vuttaṁ.",
  "tika-s0105t0:174_6": "Tattha sotindriyavikkhepavāraṇaṁ savane niyojanavasena kiriyantarapaṭisedhanato,",
  "tika-s0105t0:174_7": "tena sotaṁ odahāti atthaṁ dasseti. Manindriyavikkhepavāraṇaṁ manasikārena daḷhīkammaniyojanena",
  "tika-s0105t0:174_8": "aññacintāpaṭisedhanato. Byañjanavipallāsaggāhavāraṇaṁ ‘‘sādhuka’’nti visesetvā vuttattā.",
  "tika-s0105t0:174_9": "Atthavipallāsaggāhavāraṇepi esa nayo.",
  "tika-s0105t0:175_0": "Dhāraṇūpaparikkhādīsūti ettha ādi-saddena tulanatīraṇādike, diṭṭhiyā suppaṭivedhe",
  "tika-s0105t0:175_1": "ca saṅgaṇhāti. Yathādhippetamatthaṁ byañjeti pakāseti, sayametenāti vā byañjanaṁ,",
  "tika-s0105t0:175_2": "sabhāvanirutti, saha byañjanenāti sabyañjano, byañjanasampannoti attho. Sahappavatti",
  "tika-s0105t0:175_3": "hi ‘‘sampannatā samavāyatā vijjamānatā’’tiādinā anekavidhā, idha pana sampannatāyeva",
  "tika-s0105t0:175_4": "tadaññassa asambhavato, tasmā ‘‘saha byañjanenā’’ti nibbacanaṁ katvāpi ‘‘byañjanasampanno’’ti",
  "tika-s0105t0:175_5": "(dī. ni. ṭī. 1.189) attho ācariyena vuttoti daṭṭhabbaṁ, yathā taṁ ‘‘na kusalā akusalā,",
  "tika-s0105t0:175_6": "kusalapaṭipakkhā’’ti (dha. sa. 1) araṇīyato upagantabbato anudhātabbato attho, catupārisuddhisīlādi,",
  "tika-s0105t0:175_7": "saha atthenāti sāttho, vuttanayena atthasampannoti attho. Sādhukapadaṁ ekameva samānaṁ",
  "tika-s0105t0:175_8": "āvuttinayādivasena ubhayattha yojetabbaṁ. Kathanti āha ‘‘yasmā’’tiādi. Dhammo nāma",
  "tika-s0105t0:175_9": "tanti. Desanā nāma tassā manasā vavatthāpitāya tantiyā desanā. Attho nāma tantiyā",
  "tika-s0105t0:175_10": "attho. Paṭivedho nāma tantiyā, tantiatthassa ca yathābhūtāvabodho. Yasmā cete dhammadesanātthapaṭivedhā",
  "tika-s0105t0:175_11": "sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca, tasmā",
  "tika-s0105t0:175_12": "gambhīrā. Tena vuttaṁ ‘‘yasmā…pe… manasi karohī’’ti. Ettha ca paṭivedhassa dukkarabhāvato",
  "tika-s0105t0:175_13": "dhammatthānaṁ dukkhogāhatā, desanāñāṇassa dukkarabhāvato desanāya, uppādetumasakkuṇeyyatāya,",
  "tika-s0105t0:175_14": "tabbisayañāṇuppattiyā ca dukkarabhāvato paṭivedhassa dukkhogāhatā veditabbā. Yamettha",
  "tika-s0105t0:175_15": "vattabbaṁ, taṁ nidānavaṇṇanāyaṁ vuttameva.",
  "tika-s0105t0:176_0": "‘‘Suṇāhi sādhuka’’nti ‘‘sādhukaṁ manasi karohī’’ti vadanto na kevalaṁ atthakkamato",
  "tika-s0105t0:176_1": "eva ayaṁ yojanā, atha kho saddakkamatopi ubhayattha sambandhattāti dasseti. ‘‘Sakkā",
  "tika-s0105t0:176_2": "mahārājā’’ti idhāpi ‘‘aññampi diṭṭheva dhamme sandiṭṭhikaṁ sāmaññaphalaṁ…pe… paṇītatarañcā’’ti",
  "tika-s0105t0:176_3": "idamanuvattatīti āha ‘‘evaṁ paṭiññātaṁ sāmaññaphaladesana’’nti. Vitthārato bhāsananti",
  "tika-s0105t0:176_4": "atthameva daḷhaṁ karoti ‘‘desessāmīti saṁkhittadīpana’’ntiādinā. Hi-saddo cettha",
  "tika-s0105t0:176_5": "luttaniddiṭṭho. Idaṁ vuttaṁ hoti – desanaṁ nāma uddisanaṁ. Bhāsanaṁ nāma niddisanaṁ",
  "tika-s0105t0:176_6": "paribyattakathanaṁ. Tenāyamattho sambhavatīti yathāvuttamatthaṁ sagāthāvaggasaṁyutte",
  "tika-s0105t0:176_7": "vaṅgīsasutte (saṁ. ni. 1.214) gāthāpadena sādhetuṁ ‘‘tenāhā’’tiādi vuttaṁ.",
  "tika-s0105t0:177_0": "Sāḷikāyiva nigghosoti sāḷikāya nigghoso viya, yathā sāḷikāya ālāpo madhuro kaṇṇasukho",
  "tika-s0105t0:177_1": "pemanīyo, evanti attho. Paṭibhānanti cetassa visesanaṁ liṅgabhedassapi visesanassa",
  "tika-s0105t0:177_2": "dissanato yathā ‘‘guṇo pamāṇa’’nti. Paṭibhānanti ca saddo vuccati paṭibhāti taṁtadākārena",
  "tika-s0105t0:177_3": "dissatīti katvā. Udīrayīti uccārayi, vuccati vā, kammagabbhañcetaṁ kiriyāpadaṁ. Iminā",
  "tika-s0105t0:177_4": "cetaṁ dīpeti – āyasmantaṁ dhammasenāpatiṁ thometukāmena desanābhāsanānaṁ visesaṁ",
  "tika-s0105t0:177_5": "dassentena pabhinnapaṭisambhidena āyasmatā vaṅgīsattherena ‘‘saṅkhittena, vitthārenā’’ti",
  "tika-s0105t0:177_6": "ca visesanaṁ kataṁ, tenāyamattho viññāyatīti.",
  "tika-s0105t0:178_0": "Evaṁ vutteti ‘‘bhāsissāmī’’ti vutte. ‘‘Na kira bhagavā saṅkhepeneva desessati, atha",
  "tika-s0105t0:178_1": "kho vitthārenapi bhāsissatī’’ti hi taṁ padaṁ sutvāva ussāhajāto sañjātussāho, haṭṭhatuṭṭhoti",
  "tika-s0105t0:178_2": "attho. Ayamācariyassa adhippāyo. Apica ‘‘tena hi mahārāja suṇohi sādhukaṁ manasi",
  "tika-s0105t0:178_3": "karohi, bhāsissāmī’’ti vuttaṁ sabbampi uyyojanapaṭiññākaraṇappakāraṁ ussāhajananakāraṇaṁ",
  "tika-s0105t0:178_4": "sabbeneva ussāhasambhavato, tasmā evaṁ vutteti ‘‘suṇohi, sādhukaṁ manasi karohi,",
  "tika-s0105t0:178_5": "bhāsissāmī’’ti vutte sabbeheva tīhipi padehi ussāhajātoti attho daṭṭhabbo. Paccassosīti",
  "tika-s0105t0:178_6": "pati assosi bhagavato vacanasamanantarameva pacchā assosi, ‘‘sakkā pana bhante’’tiādinā",
  "tika-s0105t0:178_7": "vā pucchitvā puna ‘‘evaṁ bhante’’ti assosīti attho. Taṁ pana patissavanaṁ atthato",
  "tika-s0105t0:178_8": "sampaṭicchanamevāti āha ‘‘sampaṭicchi, paṭiggahesī’’ti. Teneva hi ‘‘iti attho’’ti",
  "tika-s0105t0:178_9": "avatvā ‘‘iti vuttaṁ hotī’’ti vuttaṁ.",
  "tika-s0105t0:179_0": "190. ‘‘Athassa bhagavā etadavocā’’ti vacanasambandhamattaṁ dassetvā ‘‘etaṁ avocā’’ti",
  "tika-s0105t0:179_1": "padaṁ vibhajitvā atthaṁ dassento ‘‘idānī’’tiādimāha. ‘‘Idhā’’ti iminā vuccamānaṁ",
  "tika-s0105t0:179_2": "adhikaraṇaṁ tathāgatassa uppattiṭṭhānabhūtaṁ lokamevādhippetanti dasseti ‘‘desopadese",
  "tika-s0105t0:179_3": "nipāto’’ti iminā. Desassa upadisanaṁ desopadeso, tasmiṁ. Yadi sabbattha desopadese,",
  "tika-s0105t0:179_4": "athāyamattho na vattabbo avuttepi labbhamānattāti codanāyāha ‘‘svāya’’ntiādi. Sāmaññabhūtaṁ",
  "tika-s0105t0:179_5": "idhasaddaṁ gaṇhitvā ‘‘svāya’’nti vuttaṁ, na tu yathāvisesitabbaṁ. Tathā hi vakkhati",
  "tika-s0105t0:179_6": "‘‘katthaci padapūraṇamattamevā’’ti (dī. ni. aṭṭha. 1.190). Lokaṁ upādāya vuccati",
  "tika-s0105t0:179_7": "lokasaddena samānādhikaraṇabhāvato. Idha loketi ca jātikkhettaṁ, tatthāpi ayaṁ cakkavāḷo",
  "tika-s0105t0:179_8": "adhippeto. Sāsanamupādāya vuccati ‘‘samaṇo’’ti saddantarasannidhānato. Ayañhi catukaṅguttarapāḷi.",
  "tika-s0105t0:179_9": "Tattha paṭhamo samaṇoti sotāpanno. Dutiyo samaṇoti sakadāgāmī. Vuttañhetaṁ tattheva –",
  "tika-s0105t0:180_0": "‘‘Katamo ca bhikkhave paṭhamo samaṇo? Idha bhikkhave bhikkhu tiṇṇaṁ saṁyojanānaṁ",
  "tika-s0105t0:180_1": "parikkhayā sotāpanno hotī’’ti, (a. ni. 4.241) ‘‘katamo ca bhikkhave dutiyo samaṇo?",
  "tika-s0105t0:180_2": "Idha bhikkhave bhikkhu tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī",
  "tika-s0105t0:180_3": "hotī’’ti (a. ni. 4.241) ca ādi.",
  "tika-s0105t0:181": "Okāsanti kañci padesamupādāya vuccati ‘‘tiṭṭhamānassā’’ti saddantarasannidhānato.",
  "tika-s0105t0:182_0": "Idheva tiṭṭhamānassāti imissaṁyeva indasālaguhāyaṁ patiṭṭhamānassa, devabhūtassa",
  "tika-s0105t0:182_1": "me satoti devabhāvena, devo hutvā vā bhūtassa samānassa. Meti anādarayoge sāmivacanaṁ.",
  "tika-s0105t0:182_2": "Puna meti kattutthe. Idañhi sakkapañhato udāhaṭaṁ.",
  "tika-s0105t0:183_0": "Padapūraṇamattameva okāsāpadisanassāpi asambhavena atthantarassa abodhanato. Pubbe",
  "tika-s0105t0:183_1": "vuttaṁ tathāgatassa uppattiṭṭhānabhūtameva sandhāya ‘‘loka’’nti vuttaṁ. Purimaṁ uyyojanapaṭiññākaraṇavisaye",
  "tika-s0105t0:183_2": "ālapananti puna ‘‘mahārājā’’ti ālapati. ‘‘Araha’’nti ādayo saddā vitthāritāti yojanā.",
  "tika-s0105t0:183_3": "Atthato hi vitthāraṇaṁ saddamukheneva hotīti ubhayattha saddaggahaṇaṁ kataṁ. Yasmā",
  "tika-s0105t0:183_4": "pana ‘‘aparehipi aṭṭhahi kāraṇehi bhagavā tathāgato’’tiādinā (udā. aṭṭha. 18; itivu.",
  "tika-s0105t0:183_5": "aṭṭha. 38) tathāgata-saddo udānaṭṭhakathādīsu, ‘‘araha’’nti ādayo ca visuddhimaggaṭīkāyaṁ",
  "tika-s0105t0:183_6": "(visuddhi. ṭī. 1.130) aparehipi pakārehi vitthāritā ācariyena, tasmā tesu vuttanayenapi",
  "tika-s0105t0:183_7": "tesamattho veditabbo. Tathāgatassa sattanikāyantogadhatāya ‘‘idha pana sattaloko",
  "tika-s0105t0:183_8": "adhippeto’’ti vatvā tatthāyaṁ yasmiṁ sattanikāye, yasmiñca okāse uppajjati, taṁ dassetuṁ",
  "tika-s0105t0:183_9": "‘‘sattaloke uppajjamānopi cā’’tiādi vuttaṁ. Na devaloke, na brahmaloketi ettha yaṁ",
  "tika-s0105t0:183_10": "vattabbaṁ, taṁ parato āgamissati.",
  "tika-s0105t0:184_0": "Tassāparenāti tassa nigamassa aparena, tato bahīti vuttaṁ hoti. Tatoti mahāsālato.",
  "tika-s0105t0:184_1": "Orato majjheti abbhantaraṁ majjhimapadeso. Evaṁ paricchinneti pañcanimittabaddhā",
  "tika-s0105t0:184_2": "sīmā viya pañcahi yathāvuttanimittehi paricchinne. Aḍḍhateyyayojanasateti paṇṇāsayojanehi",
  "tika-s0105t0:184_3": "ūnatiyojanasate. Ayañhi majjhimajanapado mudiṅgasaṇṭhāno, na samaparivaṭṭo, na ca",
  "tika-s0105t0:184_4": "samacaturasso, ujukena katthaci asītiyojano hoti, katthaci yojanasatiko, tathāpi",
  "tika-s0105t0:184_5": "cesa kuṭilaparicchedena miniyamāno pariyanta parikkhepato navayojanasatiko hoti.",
  "tika-s0105t0:184_6": "Tena vuttaṁ ‘‘navayojanasate’’ti. Asītimahātherāti yebhuyyavasena vuttaṁ sunāparantakassa",
  "tika-s0105t0:184_7": "puṇṇattherassāpi mahāsāvakesu pariyāpannattā. Sunāparantajanapado hi paccantavisayo.",
  "tika-s0105t0:184_8": "Tathā hi ‘‘candanamaṇḍalamāḷapaṭiggahaṇe bhagavā na tattha aruṇaṁ uṭṭhapetī’’ti majjhimāgama-",
  "tika-s0105t0:184_9": "(ma. ni. aṭṭha. 4.397) saṁyuttāgamaṭṭhakathāsu (saṁ. ni. aṭṭha. 3.4.88-89) vuttaṁ.",
  "tika-s0105t0:184_10": "Sārappattāti kulabhogissariyādivasena, sīlasārādivasena ca sārabhūtā. Brāhmaṇagahapatikātibrahmāyupokkharasātiādibrāhmaṇā",
  "tika-s0105t0:184_11": "ceva anāthapiṇḍikādigahapatikā ca.",
  "tika-s0105t0:185_0": "Tatthāti majjhimapadese, tasmiṁyeva ‘‘uppajjatī’’ti vacane vā. Sujātāyāti evaṁnāmikāya",
  "tika-s0105t0:185_1": "paṭhamaṁ saraṇagamanikāya yasattheramātuyā. Catūsu panetesu vikappesu paṭhamo buddhabhāvāya",
  "tika-s0105t0:185_2": "āsannatarapaṭipattidassanavasena vutto. Āsannatarāya hi paṭipattiyā ṭhitopi ‘‘uppajjatī’’ti",
  "tika-s0105t0:185_3": "vuccati uppādassa ekantikattā, pageva paṭipattiyā matthake ṭhito. Dutiyo buddhabhāvāvahapabbajjato",
  "tika-s0105t0:185_4": "paṭṭhāya āsannamattapaṭipattidassanavasena, tatiyo buddhakaradhammapāripūrito paṭṭhāya",
  "tika-s0105t0:185_5": "buddhabhāvāya paṭipattidassanavasena. Na hi mahāsattānaṁ antimabhavūpapattito paṭṭhāya",
  "tika-s0105t0:185_6": "bodhisambhārasambharaṇaṁ nāma atthi buddhatthāya kālamāgamayamāneneva tattha patiṭṭhanato.",
  "tika-s0105t0:185_7": "Catuttho buddhabhāvakaradhammasamārambhato paṭṭhāya bodhiyā niyatabhāvadassanena.",
  "tika-s0105t0:185_8": "Bodhiyā hi niyatabhāvappattito pabhuti ‘‘buddho uppajjatī’’ti viññūhi vattuṁ sakkā",
  "tika-s0105t0:185_9": "uppādassa ekantikattā. Yathā pana ‘‘sandanti nadiyo’’ti sandanakiriyāya avicchedamupādāya",
  "tika-s0105t0:185_10": "vattamānappayogo , evaṁ uppādatthāya paṭipajjanakiriyāya avicchedamupādāya catūsupi",
  "tika-s0105t0:185_11": "vikappesu ‘‘uppajjati nāmā’’ti vuttaṁ, pavattāparatavattamānavacanañcetaṁ. Catubbidhañhi",
  "tika-s0105t0:185_12": "vattamānalakkhaṇaṁ saddasatthe pakāsitaṁ –",
  "tika-s0105t0:186": "‘‘Niccapavatti samīpo, pavattuparato tathā;",
  "tika-s0105t0:187": "Pavattāparato ceva, vattamāno catubbidho’’ti.",
  "tika-s0105t0:188_0": "Yasmā pana buddhānaṁ sāvakānaṁ viya na paṭipāṭiyā iddhividhañāṇādīni uppajjanti,",
  "tika-s0105t0:188_1": "saheva pana arahattamaggena sakalopi sabbaññutaññāṇādiguṇarāsi āgato nāma hoti, tasmā",
  "tika-s0105t0:188_2": "tesaṁ nipphattasabbakiccattā arahattaphalakkhaṇe uppanno nāmāti ekaṅguttaravaṇṇanāyaṁ",
  "tika-s0105t0:188_3": "(a. ni. aṭṭha. 1.1.170) vuttaṁ. Asati hi nipphattasabbakiccatte na tāvatā ‘‘uppanno’’ti",
  "tika-s0105t0:188_4": "vattumarahati. Sabbapaṭhamaṁ uppannabhāvanti catūsu vikappesu sabbapaṭhamaṁ ‘‘tathāgato",
  "tika-s0105t0:188_5": "sujātāya…pe… uppajjati nāmā’’ti vuttaṁ tathāgatassa uppannatāsaṅkhātaṁ atthibhāvaṁ.",
  "tika-s0105t0:188_6": "Tadeva sandhāya uppajjatīti vuttaṁ buddhabhāvāya āsannatarapaṭipattiyaṁ ṭhitasseva",
  "tika-s0105t0:188_7": "adhippetattā. Ayameva hi attho mukhyato uppajjatīti vattabbo. Tenāha ‘‘tathāgato…pe… attho’’ti.",
  "tika-s0105t0:189_0": "Ettha ca ‘‘uppanno’’ti vutte atītakālavasena koci atthaṁ gaṇheyyāti tannivattanatthaṁ",
  "tika-s0105t0:189_1": "‘‘uppanno hotī’’ti vuttaṁ. ‘‘Uppannā dhammā’’tiādīsu (dha. sa. tikamātikā 17) viya",
  "tika-s0105t0:189_2": "hi idha uppannasaddo paccuppannakāliko. Nanu ca arahattaphalasamaṅgīsaṅkhāto uppannoyeva",
  "tika-s0105t0:189_3": "tathāgato pavedanadesanādīni sādheti, atha kasmā yathāvutto arahattamaggapariyosāno",
  "tika-s0105t0:189_4": "uppajjamānoyeva tathāgato adhippeto. Na hi so pavedanadesanādīni sādheti madhupāyāsabhojanato",
  "tika-s0105t0:189_5": "yāva arahattamaggo, tāva tesaṁ kiccānamasādhanatoti? Na hevaṁ daṭṭhabbaṁ, buddhabhāvāya",
  "tika-s0105t0:189_6": "āsannatarapaṭipattiyaṁ ṭhitassa uppajjamānassa gahaṇeneva arahattaphalasamaṅgīsaṅkhātassa",
  "tika-s0105t0:189_7": "uppannassāpi gahitattā. Kāraṇaggahaṇeneva hi phalampi gahitaṁ tadavinābhāvittā. Iti",
  "tika-s0105t0:189_8": "pavedanadesanādisādhakassa arahattaphalasamaṅginopi tathāgatassa gahetabbattā neyyatthamidaṁ",
  "tika-s0105t0:189_9": "‘‘uppajjatī’’ti vacanaṁ daṭṭhabbanti. Tathā hi aṅguttaraṭṭhakathāyaṁ (a. ni. aṭṭha.",
  "tika-s0105t0:189_10": "1.1.170) uppajjamāno, uppajjati, uppannoti tīhi kālehi atthavibhajane ‘‘dīpaṅkarapādamūle",
  "tika-s0105t0:189_11": "laddhabyākaraṇato yāva anāgāmiphalā uppajjamāno nāma, arahattamaggakkhaṇe pana uppajjati",
  "tika-s0105t0:189_12": "nāma, arahattaphalakkhaṇe uppanno nāmā’’ti vuttaṁ. Ayamettha ācariyadhammapālattherassa",
  "tika-s0105t0:189_13": "mati. Yasmā pana ekaṅguttaraṭṭhakathāyaṁ ‘‘ekapuggalo bhikkhave loke uppajjamāno",
  "tika-s0105t0:189_14": "uppajjatī’’ti (a. ni. 1.170) suttapadavaṇṇanāyaṁ ‘‘imasmimpi sutte arahattaphalakkhaṇaṁyeva",
  "tika-s0105t0:189_15": "sandhāya uppajjatī’’ti vuttaṁ, ‘‘uppanno hotīti ayañhettha attho’’ti (a. ni. aṭṭha.",
  "tika-s0105t0:189_16": "1.1.170) āgataṁ, tasmā idhāpi arahattaphalakkhaṇameva sandhāya uppajjatīti vuttanti",
  "tika-s0105t0:189_17": "dasseti ‘‘sabbapaṭhamaṁ uppannabhāvaṁ sandhāyā’’ti iminā. Tenāha ‘‘uppanno hotīti",
  "tika-s0105t0:189_18": "ayañhettha attho’’ti. Sabbapaṭhamaṁ uppannabhāvanti ca sabbaveneyyānaṁ paṭhamataraṁ",
  "tika-s0105t0:189_19": "arahattaphalavasena uppannabhāvanti attho. ‘‘Uppanno hotī’’ti ca iminā arahattaphalakkhaṇavasena",
  "tika-s0105t0:189_20": "atītakālaṁ dassetīti. Ayameva ca nayo aṅguttaraṭīkākārena ācariyasāriputtattherena adhippetoti.",
  "tika-s0105t0:190_0": "So bhagavāti yo so tathāgato ‘‘araha’’ntiādinā pakittitaguṇo, so bhagavā. Idāni vattabbaṁ",
  "tika-s0105t0:190_1": "imasaddena nidasseti vuccamānatthassa parāmasanato. Idaṁ vuttaṁ hoti – nayidaṁ mahājanassa",
  "tika-s0105t0:190_2": "sammukhamattaṁ sandhāya ‘‘imaṁ loka’’nti vuttaṁ, atha kho ‘‘sadevaka’’ntiādinā vakkhamānaṁ",
  "tika-s0105t0:190_3": "anavasesapariyādānaṁ sandhāyāti. ‘‘Saha devehi sadevaka’’ntiādinā yathāvākyaṁ padanibbacanaṁ",
  "tika-s0105t0:190_4": "vuttaṁ, yathāpadaṁ pana ‘‘sadevako’’tiādinā vattabbaṁ, ime ca tagguṇasaṁviññāṇabāhiratthasamāsā.",
  "tika-s0105t0:190_5": "Ettha hi avayavena viggaho, samudāyo samāsattho hoti lokāvayavena kataviggahena lokasamudāyassa",
  "tika-s0105t0:190_6": "yathārahaṁ labbhamānattā. Samavāyajotakasahasaddayoge hi ayameva samāso viññāyati.",
  "tika-s0105t0:190_7": "Devehīti ca pañcakāmāvacaradevehi, arūpāvacaradevehi vā. Brahmunāti rūpāvacarārūpāvacarabrahmunā,",
  "tika-s0105t0:190_8": "rūpāvacarabrahmunā eva vā, bahukattukādīnamiva nesaṁ siddhi. Pajātattāti yathāsakaṁ",
  "tika-s0105t0:190_9": "kammakilesehi pakārena nibbattakattā.",
  "tika-s0105t0:191_0": "Evaṁ vacanatthato atthaṁ dassetvā vacanīyatthato dassetuṁ ‘‘tatthā’’tiādi vuttaṁ.",
  "tika-s0105t0:191_1": "Pañcakāmāvacaradevaggahaṇaṁ pārisesañāyena itaresaṁ padantarehi visuṁ gahitattā.",
  "tika-s0105t0:191_2": "Chaṭṭhakāmāvacaradevaggahaṇaṁ paccāsattiñāyena. Tattha hi māro jāto, tannivāsī ca.",
  "tika-s0105t0:191_3": "Yasmā cesa dāmarikarājaputto viya tattha vasitattā pākaṭo, tasmā santesupi aññesu",
  "tika-s0105t0:191_4": "vasavattimahārājādīsu pākaṭatarena teneva visesetvā vuttoti, ayañca nayo majjhimāgamaṭṭhakathāyaṁ",
  "tika-s0105t0:191_5": "(ma. ni. aṭṭha. 2.290) pakāsitova. Māraggahaṇena cettha taṁsambandhino devāpi gahitā",
  "tika-s0105t0:191_6": "okāsalokena saddhiṁ sattalokassa gahaṇato. Evañhi vasavattisattalokassa anavasesapariyādānaṁ",
  "tika-s0105t0:191_7": "hoti. Brahmakāyikādibrahmaggahaṇampi paccāsattiñāyena. Paccatthikapaccāmittasamaṇabrāhmaṇaggahaṇanti",
  "tika-s0105t0:191_8": "paccatthikā eva paccāmittā, teyeva samaṇabrāhmaṇā, tesaṁ gahaṇaṁ tathā, tena bāhirakasamaṇabrāhmaṇaggahaṇaṁ",
  "tika-s0105t0:191_9": "vuttaṁ, nidassanamattañcetaṁ apaccatthikapaccāmittānampi tesaṁ iminā gahaṇato. Samitapāpabāhitapāpasamaṇabrāhmaṇaggahaṇanti",
  "tika-s0105t0:191_10": "pana sāsanikasamaṇabrāhmaṇānaṁ gahaṇaṁ veditabbaṁ. Kāmaṁ ‘‘sadevaka’’ntiādivisesanānaṁ",
  "tika-s0105t0:191_11": "vaseneva sattavisayopi lokasaddo viññāyati samavāyatthavasena tulyayogavisayattā",
  "tika-s0105t0:191_12": "tesaṁ, ‘‘salomako sapakkhako’’tiādīsu pana vijjamānatthavasena atulyayogavisayepi",
  "tika-s0105t0:191_13": "ayaṁ samāso labbhatīti byabhicāradassanato abyabhicārenatthañāpakaṁ pajāgahaṇanti",
  "tika-s0105t0:191_14": "āha ‘‘pajāvacanena sattalokaggahaṇa’’nti, na pana lokasaddena sattalokassa aggahitattā",
  "tika-s0105t0:191_15": "evaṁ vuttaṁ. Tenāha ‘‘tīhi padehi okāsalokena saddhiṁ sattaloko’’ti. Sadevakādivacanena",
  "tika-s0105t0:191_16": "upapattidevānaṁ, sassamaṇabrāhmaṇīvacanena visuddhidevānañca gahitattā vuttaṁ ‘‘sadeva…pe…",
  "tika-s0105t0:191_17": "manussaggahaṇa’’nti. Tattha sammutidevā rājāno . Avasesamanussaggahaṇanti sammutidevehi,",
  "tika-s0105t0:191_18": "samaṇabrāhmaṇehi ca avasiṭṭhamanussānaṁ gahaṇaṁ. Etthāti etesu padesu. Tīhi padehīti",
  "tika-s0105t0:191_19": "sadevakasamārakasabrahmakapadehi. Dvīhīti sassamaṇabrāhmaṇīsadevamanussapadehi. Samāsapadatthesu",
  "tika-s0105t0:191_20": "sattalokassapi vuttanayena gahitattā ‘‘okāsalokena saddhiṁ sattaloko’’ti vuttaṁ.",
  "tika-s0105t0:192_0": "‘‘Aparo nayo’’tiādinā aparampi vacanīyatthamāha. Arūpinopi sattā attano āneñjavihārena",
  "tika-s0105t0:192_1": "viharanto ‘‘dibbantīti devā’’ti idaṁ nibbacanaṁ laddhumarahantīti āha ‘‘sadevakaggahaṇena",
  "tika-s0105t0:192_2": "arūpāvacaraloko gahito’’ti. Tenevāha bhagavā brahmajālādīsu ‘‘ākāsānañcāyatanūpagānaṁ",
  "tika-s0105t0:192_3": "devānaṁ sahabyata’’ntiādi, (a. ni. 3.197) arūpāvacarabhūto okāsaloko, sattaloko ca",
  "tika-s0105t0:192_4": "gahitoti attho. Evaṁ chakāmāvacaradevaloko, rūpī brahmalokoti etthāpi. Chakāmāvacaradevalokassa",
  "tika-s0105t0:192_5": "savisesaṁ māravase pavattanato vuttaṁ ‘‘samārakaggahaṇena chakāmāvacaradevaloko’’ti.",
  "tika-s0105t0:192_6": "So hi tassa dāmarikassa viya vasapavattanokāso. Rūpī brahmaloko gahito pārisesañāyena",
  "tika-s0105t0:192_7": "arūpībrahmalokassa visuṁ gahitattā. Catuparisavasenāti khattiyabrāhmaṇagahapatisamaṇacātumahārājikatāvatiṁsamārabrahmasaṅkhātāsu",
  "tika-s0105t0:192_8": "aṭṭhasu parisāsu khattiyādicatuparisavaseneva tadaññāsaṁ sadevakādiggahaṇena gahitattā.",
  "tika-s0105t0:192_9": "Kathaṁ panettha catuparisavasena manussaloko gahitoti? ‘‘Sassamaṇabrāhmaṇi’’nti iminā",
  "tika-s0105t0:192_10": "samaṇaparisā, brāhmaṇaparisā ca gahitā, ‘‘sadevamanussa’’nti iminā khattiyaparisā,",
  "tika-s0105t0:192_11": "gahapatiparisā cāti. ‘‘Paja’’nti iminā pana imāyeva catasso parisā vuttā. Catuparisasaṅkhātaṁ",
  "tika-s0105t0:192_12": "pajanti hi idha attho.",
  "tika-s0105t0:193_0": "Aññathā gahetabbamāha ‘‘sammutidevehi vā saha manussaloko’’ti. Kathaṁ pana gahitoti?",
  "tika-s0105t0:193_1": "‘‘Sassamaṇabrāhmaṇi’’nti iminā samaṇabrāhmaṇā gahitā, ‘‘sadevamanussa’’nti iminā",
  "tika-s0105t0:193_2": "sammutidevasaṅkhātā khattiyā, gahapatisuddasaṅkhātā ca avasesamanussāti. Ito pana",
  "tika-s0105t0:193_3": "aññesaṁ manussasattānamabhāvato ‘‘paja’’nti iminā eteyeva catūhi pakārehi ṭhitā manussasattā",
  "tika-s0105t0:193_4": "vuttā. Catukulappabhedaṁ pajanti hi idha attho. Evaṁ vikappadvayepi pajāgahaṇena",
  "tika-s0105t0:193_5": "catuparisādivasena manussānaññeva gahitattā idāni avasesasattepi saṅgahetvā dassetuṁ",
  "tika-s0105t0:193_6": "‘‘avasesasabbasattaloko vā’’ti vuttaṁ. Etthāpi catuparisavasena gahitena manussalokena",
  "tika-s0105t0:193_7": "saha avasesasabbasattaloko gahito, sammutidevehi vā saha avasesasabbasattalokoti",
  "tika-s0105t0:193_8": "yojetabbaṁ. Nāgagaruḷādivasena ca avasesasabbasattaloko. Idaṁ vuttaṁ hoti – catuparisasahito",
  "tika-s0105t0:193_9": "avasesasuddanāgasupaṇṇanerayikādisattaloko, catukulappabhedamanussasahito vā avasesanāgasupaṇṇanerayikādisattaloko gahitoti.",
  "tika-s0105t0:194_0": "Ettāvatā bhāgaso lokaṁ gahetvā yojanaṁ dassetvā idāni tena tena visesena abhāgaso",
  "tika-s0105t0:194_1": "lokaṁ gahetvā yojanaṁ dassetuṁ ‘‘apicetthā’’tiādi vuttaṁ. Tattha ukkaṭṭhaparicchedatoti",
  "tika-s0105t0:194_2": "ukkaṁsagatiparicchedato, tabbijānanenāti vuttaṁ hoti. Paṭhamanayena hi pañcasu gatīsu",
  "tika-s0105t0:194_3": "devagatipariyāpannāva pañcakāmaguṇasamaṅgitāya, dīghāyukatāyāti evamādīhi visesehi",
  "tika-s0105t0:194_4": "seṭṭhā. Dutiyanayena pana arūpino dūrasamugghāṭitakilesadukkhatāya, santapaṇītaāneñjavihārasamaṅgitāya,",
  "tika-s0105t0:194_5": "ativiya dīghāyukatāyāti evamādīhi visesehi ativiya ukkaṭṭhā. Ācariyehi pana dutiyanayameva",
  "tika-s0105t0:194_6": "sandhāya vuttaṁ. Evaṁ paṭhamapadeneva padhānanayena sabbalokassa sacchikatabhāve",
  "tika-s0105t0:194_7": "siddhepi iminā kāraṇavisesena sesapadāni vuttānīti dasseti ‘‘tato yesa’’ntiādinā.",
  "tika-s0105t0:194_8": "Tatoti paṭhamapadato paraṁ āhāti sambandho. ‘‘Chakāmāvacarissaro’’ tiyeva vutte sakkādīnampi",
  "tika-s0105t0:194_9": "tassa ādhipaccaṁ siyāti āsaṅkānivattanatthaṁ ‘‘vasavattī’’ti vuttaṁ, tena sāhasikakaraṇena",
  "tika-s0105t0:194_10": "vasavattāpanameva tassādhipaccanti dasseti. So hi chaṭṭhadevalokepi anissaro tattha",
  "tika-s0105t0:194_11": "vasavattidevarājasseva issarattā. Tenāha bhagavā aṅguttarāgamavare aṭṭhanipāte dānānisaṁsasutte",
  "tika-s0105t0:194_12": "‘‘tatra bhikkhave vasavattī devaputto dānamayaṁ puññakiriyavatthuṁ atirekaṁ karitvā…pe…",
  "tika-s0105t0:194_13": "paranimmitavasavattī deve dasahi ṭhānehi adhigaṇhātī’’ti (a. ni. 8.36) vitthāro.",
  "tika-s0105t0:194_14": "Majjhimāgamaṭṭhakathāyampi vuttaṁ ‘‘tatra hi vasavattirājā rajjaṁ kāreti, māro pana",
  "tika-s0105t0:194_15": "ekasmiṁ padese attano parisāya issariyaṁ pavattento rajjapaccante dāmarikarājaputto",
  "tika-s0105t0:194_16": "viya vasatī’’ti (ma. ni. 1.60) ‘‘brahmā mahānubhāvo’’tiādi dasasahassiyaṁ mahābrahmuno",
  "tika-s0105t0:194_17": "vasena vadati. ‘‘Ukkaṭṭhaparicchedato’’ti hi heṭṭhā vuttameva. ‘‘Ekaṅguliyā’’tiādi",
  "tika-s0105t0:194_18": "ekadesena mahānubhāvatādassanaṁ. Anuttaranti seṭṭhaṁ navalokuttaraṁ. Puthūti bahukā,",
  "tika-s0105t0:194_19": "visuṁ bhūtā vā. Ukkaṭṭhaṭṭhānānanti ukkaṁsagatikānaṁ. Bhāvānukkamoti bhāvavasena",
  "tika-s0105t0:194_20": "paresamajjhāsayānurūpaṁ ‘‘sadevaka’’ntiādipadānaṁ anukkamo, bhāvavasena anusandhikkamo",
  "tika-s0105t0:194_21": "vā bhāvānukkamo, atthānañceva padānañca anusandhānapaṭipāṭīti attho, ayameva vā pāṭho",
  "tika-s0105t0:194_22": "tathāyeva samantapāsādikāyaṁ (pārā. aṭṭha. verañjakaṇḍavaṇṇanā 1) diṭṭhattā, ācariyasāriputtattherena",
  "tika-s0105t0:194_23": "(sārattha. ṭī. 1.verañjakaṇḍavaṇṇanā) ca vaṇṇitattā. ‘‘Vibhāvanānukkamo’’tipi pāṭho",
  "tika-s0105t0:194_24": "dissati, so pana tesu adiṭṭhattā na sundaro.",
  "tika-s0105t0:195_0": "Idāni porāṇakānaṁ saṁvaṇṇanānayaṁ dassetuṁ ‘‘porāṇā panāhū’’tiādi vuttaṁ. Tattha",
  "tika-s0105t0:195_1": "aññapadena niravasesasattalokassa gahitattā sabbattha avasesalokanti anavasesapariyādānaṁ",
  "tika-s0105t0:195_2": "vuttaṁ. Tenāha ‘‘tibhavūpage satte’’ti, tedhātukasaṅkhāte tayo bhave upagatasatteti",
  "tika-s0105t0:195_3": "attho. Tīhākārehīti devamārabrahmasahitatāsaṅkhātehi tīhi ākārehi. Tīsu padesūti",
  "tika-s0105t0:195_4": "‘‘sadevaka’’ntiādīsu tīsu padesu. Pakkhipitvāti atthavasena saṅgahetvā. Teyeva tibhavūpage",
  "tika-s0105t0:195_5": "satte ‘‘sassamaṇabrāhmaṇiṁ, sadevamanussa’’nti padadvaye pakkhipatīti ñāpetuṁ ‘‘punā’’ti",
  "tika-s0105t0:195_6": "vuttaṁ. Tena tenākārenāti sadevakattādinā, sassamaṇabrāhmaṇībhāvādinā ca tena tena",
  "tika-s0105t0:195_7": "pakārena. ‘‘Tibhavūpage satte’’ti vatvā ‘‘tedhātukamevā’’ti vadantā okāsalokena saddhiṁ",
  "tika-s0105t0:195_8": "sattaloko gahitoti dassenti. Tedhātukameva pariyādinnanti porāṇā panāhūti yojanā.",
  "tika-s0105t0:196_0": "Sāmanti attanā. Aññatthāpohanena, antogadhāvadhāraṇena vā tappaṭisedhanamāha ‘‘aparaneyyo",
  "tika-s0105t0:196_1": "hutvā’’ti, aparehi anabhijānāpetabbo hutvāti attho. Abhiññāti ya-kāralopaniddeso",
  "tika-s0105t0:196_2": "yathā ‘‘paṭisaṅkhā yoniso’’ti (ma. ni. 1.23, 422; 2.24; 3.75; saṁ. ni. 4.120; a.",
  "tika-s0105t0:196_3": "ni. 6.58; mahāni. 206) vuttaṁ ‘‘abhiññāyā’’ti. Abhisaddena na visesanamattaṁ jotitaṁ,",
  "tika-s0105t0:196_4": "atha kho visesanamukhena karaṇampīti dasseti ‘‘adhikena ñāṇenā’’ti iminā. Anumānādipaṭikkhepoti",
  "tika-s0105t0:196_5": "ettha ādisaddena upamānaatthāpattisaddantarasannidhānasampayogavippayogasahacaraṇādinā",
  "tika-s0105t0:196_6": "kāraṇalesamattena pavedanaṁ saṅgaṇhāti ekappamāṇattā. Sabbattha appaṭihatañāṇacāratāya",
  "tika-s0105t0:196_7": "hi sabbadhammapaccakkhā buddhā bhagavanto. Bodheti viññāpetīti saddato atthavacanaṁ.",
  "tika-s0105t0:196_8": "Pakāsetīti adhippāyato. Evaṁ sabbattha vivecitabbo.",
  "tika-s0105t0:197_0": "Anuttaraṁ vivekasukhanti phalasamāpattisukhaṁ. Hitvāpīti pi-saddaggahaṇaṁ phalasamāpattiyā",
  "tika-s0105t0:197_1": "antarā ṭhitikāpi kadāci bhagavato desanā hotīti katvā kataṁ. Bhagavā hi dhammaṁ desento",
  "tika-s0105t0:197_2": "yasmiṁ khaṇe parisā sādhukāraṁ vā deti, yathāsutaṁ vā dhammaṁ paccavekkhati, taṁ",
  "tika-s0105t0:197_3": "khaṇampi pubbābhogena paricchinditvā phalasamāpattiṁ samāpajjati, yathāparicchedañca",
  "tika-s0105t0:197_4": "samāpattito vuṭṭhāya pubbe ṭhitaṭṭhānato paṭṭhāya dhammaṁ desetīti aṭṭhakathāsu (ma.",
  "tika-s0105t0:197_5": "ni. aṭṭha. 2.387) vuttovāyamattho. Appaṁ vā bahuṁ vā desentoti ugghaṭitaññussa vasena",
  "tika-s0105t0:197_6": "appaṁ vā vipañcitaññussa, neyyassa ca vasena bahuṁ vā desento. Kathaṁ desetīti āha",
  "tika-s0105t0:197_7": "‘‘ādimhipī’’tiādi. Dhammassa kalyāṇatā niyyānikatāya, niyyānikatā ca sabbaso anavajjabhāvenevāti",
  "tika-s0105t0:197_8": "vuttaṁ ‘‘anavajjameva katvā’’ti. Desanāyāti pariyattidhammassa desakāyattena hi āṇādividhinā",
  "tika-s0105t0:197_9": "atisajjanaṁ pabodhanaṁ desanāti pariyattidhammo vuccati. Kiñcāpi avayavavinimutto",
  "tika-s0105t0:197_10": "samudāyo nāma paramatthato koci natthi, yesu pana avayavesu samudāyarūpena avekkhitesu",
  "tika-s0105t0:197_11": "gāthādisamaññā, taṁ tato bhinnaṁ viya katvā saṁsāmivohāramāropetvā dassento ‘‘atthi",
  "tika-s0105t0:197_12": "desanāya ādimajjhapariyosāna’’nti āha. Sāsanassāti paṭipattidhammassa. Sāsitabbapuggalagatena",
  "tika-s0105t0:197_13": "hi yathāparādhādinā sāsitabbabhāvena anusāsanaṁ, tadaṅgavinayādivasena vinayananti",
  "tika-s0105t0:197_14": "katvā paṭipattidhammo ‘‘sāsana’’nti vuccati. Atthi sāsanassa ādimajjhapariyosānanti",
  "tika-s0105t0:197_15": "sambandho. Catuppadikāyapīti ettha pi-saddo sambhāvane, tena evaṁ appakatarāyapi",
  "tika-s0105t0:197_16": "ādimajjhapariyosānesu kalyāṇatā, pageva bahutarāyāti sambhāveti. Padañcettha gāthāya",
  "tika-s0105t0:197_17": "catutthaṁso, yaṁ ‘‘pādo’’tipi vuccati, eteneva tipādikachapādikāsupi yathāsambhavaṁ",
  "tika-s0105t0:197_18": "vibhāgaṁ dasseti. Evaṁ suttāvayave kalyāṇattayaṁ dassetvā sakalepi sutte dassetuṁ",
  "tika-s0105t0:197_19": "‘‘ekānusandhikassā’’tiādi vuttaṁ. Tattha nātibahuvibhāgaṁ yathānusandhinā ekānusandhikaṁ",
  "tika-s0105t0:197_20": "sandhāya ‘‘ekānusandhikassā’’ti āha. Itarasmiṁ pana teneva dhammavibhāgena ādimajjhapariyosānā",
  "tika-s0105t0:197_21": "labbhantīti ‘‘anekānusandhikassā’’tiādi vuttaṁ. Nidānanti ānandattherena ṭhapitaṁ",
  "tika-s0105t0:197_22": "kāladesadesakaparisādiapadisanalakkhaṇaṁ nidānaganthaṁ. Idamavocāti nigamanaṁ upalakkhaṇameva",
  "tika-s0105t0:197_23": "‘‘iti yaṁ taṁ vuttaṁ, idametaṁ paṭicca vutta’’nti nigamanassapi gahetabbato. Saṅgītikārakehi",
  "tika-s0105t0:197_24": "ṭhapitānipi hi nidānanigamanāni satthu desanāya anuvidhānato tadantogadhānevāti veditabbaṁ.",
  "tika-s0105t0:197_25": "Ante anusandhīti sabbapacchimo anusandhi.",
  "tika-s0105t0:198": "‘‘Sīlasamādhivipassanā’’tiādinā sāsanassa idha paṭipattidhammataṁ vibhāveti. Vinayaṭṭhakathāyaṁ pana ‘‘sāsanadhammo’’ti vuttattā –",
  "tika-s0105t0:199": "‘‘Sabbapāpassa akaraṇaṁ, kusalassa upasampadā;",
  "tika-s0105t0:200": "Sacittapariyodapanaṁ, etaṁ buddhāna sāsana’’nti. (dī. ni. 2.90; dha. pa. 183; netti. 30, 50, 116, 124);",
  "tika-s0105t0:201_0": "Evaṁ vuttassa satthusāsanassa pakāsako pariyattidhammo eva sīlādiatthavasena kalyāṇattayavibhāvane",
  "tika-s0105t0:201_1": "vutto. Idha pana paṭipattiyeva. Tena vakkhati ‘‘idha desanāya ādimajjhapariyosānaṁ",
  "tika-s0105t0:201_2": "adhippeta’’nti. Sīlasamādhivipassanā ādi nāma sāsanasampattibhūtānaṁ uttarimanussadhammānaṁ",
  "tika-s0105t0:201_3": "mūlabhāvato. Kusalānaṁ dhammānanti anavajjadhammānaṁ. Diṭṭhīti vipassanā, avinābhāvato",
  "tika-s0105t0:201_4": "panettha samādhiggahaṇaṁ. Mahāvaggasaṁyutte bāhiyasuttapadamidaṁ (saṁ. ni. 5.381).",
  "tika-s0105t0:201_5": "Kāmaṁ sutte ariyamaggassa antadvayavigamena tesaṁ majjhimapaṭipadābhāvo vutto, majjhimabhāvasāmaññato",
  "tika-s0105t0:201_6": "pana sammāpaṭipattiyā ārambhanipphattīnaṁ majjhimabhāvassāpi sādhakabhāve yuttanti",
  "tika-s0105t0:201_7": "āha ‘‘atthi bhikkhave, majjhimā paṭipadā tathāgatena abhisambuddhāti evaṁ vutto ariyamaggo",
  "tika-s0105t0:201_8": "majjhaṁ nāmā’’ti, sīlasamādhivipassanāsaṅkhātānaṁ ārambhānaṁ, phalanibbānasaṅkhātānañca",
  "tika-s0105t0:201_9": "nipphattīnaṁ vemajjhabhāvato ariyamaggo majjhaṁ nāmāti adhippāyo. Saupādisesanibbānadhātuvasena",
  "tika-s0105t0:201_10": "phalaṁ pariyosānaṁ nāma, anupādisesanibbānadhātuvasena pana nibbānaṁ. Sāsanapariyosānā",
  "tika-s0105t0:201_11": "hi nibbānadhātu. Maggassa nipphatti phalavasena, nibbānasacchikiriyāya ca hoti tato",
  "tika-s0105t0:201_12": "paraṁ kattabbābhāvatoti vā evaṁ vuttaṁ. Idāni tesaṁ dvinnampi sāsanassa pariyosānataṁ",
  "tika-s0105t0:201_13": "āgamena sādhetuṁ ‘‘etadatthaṁ ida’’ntiādimāha. Etadeva phalaṁ attho yassāti etadatthaṁ.",
  "tika-s0105t0:201_14": "Brāhmaṇāti piṅgalakocchabrāhmaṇaṁ bhagavā ālapati. Idañhi majjhimāgame mūlapaṇṇāsake",
  "tika-s0105t0:201_15": "cūḷasāropamasutta (ma. ni. 1.312 ādayo) padaṁ. Etadeva phalaṁ sāraṁ yassāti etaṁsāraṁ",
  "tika-s0105t0:201_16": "niggahitāgamena. Tathā etaṁpariyosānaṁ. Nibbānogadhanti nibbānantogadhaṁ. Āvuso visākhāti",
  "tika-s0105t0:201_17": "dhammadinnāya theriyā visākhagahapatimālapanaṁ. Idañhi cūḷavedallasutte (ma. ni.",
  "tika-s0105t0:201_18": "1.460 ādayo) ‘‘sātthaṁ sabyañjana’’ntiādisaddantarasannidhānato ‘‘idha desanāya ādimajjhapariyosānaṁ",
  "tika-s0105t0:201_19": "adhippeta’’nti vuttaṁ.",
  "tika-s0105t0:202_0": "Evaṁ saddapabandhavasena desanāya kalyāṇattayavibhāgaṁ dassetvā tadatthavasenapi",
  "tika-s0105t0:202_1": "dassento ‘‘bhagavā hī’’tiādimāha. Atthatopi hi tassādhippetabhāvaṁ hi-saddena samattheti.",
  "tika-s0105t0:202_2": "Tathā samatthanamukhena ca atthavasena kalyāṇattayavibhāgaṁ dassetīti. Atthato panetaṁ",
  "tika-s0105t0:202_3": "dassento yo tasmiṁ tasmiṁ atthe katavidhi saddapabandho gāthāsuttavasena vavatthito",
  "tika-s0105t0:202_4": "pariyattidhammoyeva idha desanāti vutto, tassa cattho visesato sīlādi evāti āha ‘‘ādimhi",
  "tika-s0105t0:202_5": "sīla’’ntiādi. Visesakathanañhetaṁ. Sāmaññato pana sīlaggahaṇena sasambhārasīlaṁ gahitaṁ,",
  "tika-s0105t0:202_6": "tathā maggaggahaṇena sasambhāramaggoti atthattayavasena anavasesato pariyattiatthaṁ",
  "tika-s0105t0:202_7": "pariyādāya tiṭṭhati. Itarathā hi kalyāṇattayavibhāgo asabbasādhāraṇo siyā. Ettha",
  "tika-s0105t0:202_8": "ca sīlamūlakattā sāsanassa sīlena ādikalyāṇatā vuttā, sāsanasampattiyā vemajjhabhāvato",
  "tika-s0105t0:202_9": "maggena majjhekalyāṇatā. Nibbānādhigamato uttari karaṇīyābhāvato nibbānena pariyosānakalyāṇatā.",
  "tika-s0105t0:202_10": "Tenāti sīlādidassanena. Atthavasena hi idha desanāya ādikalyāṇādibhāvo vutto. ‘‘Tasmā’’tiādi",
  "tika-s0105t0:202_11": "yathāvuttānusārena sotūnamanusāsanīdassanaṁ.",
  "tika-s0105t0:203": "Esāti yathāvuttākārena kathanā. Kathikasaṇṭhitīti dhammakathikassa saṇṭhānaṁ kathanavasena samavaṭṭhānaṁ.",
  "tika-s0105t0:204_0": "Vaṇṇanā atthavivaraṇā, pasaṁsanā vā. Na so sātthaṁ deseti niyyānatthavirahato tassā",
  "tika-s0105t0:204_1": "desanāya. Tasmāti catusatipaṭṭhānādiniyyānatthadesanato. Ekabyañjanādiyuttāti sithiladhanitādibhedesu",
  "tika-s0105t0:204_2": "dasasu byañjanesu ekappakāreneva, dvippakāreneva vā byañjanena yuttā damiḷabhāsā",
  "tika-s0105t0:204_3": "viya. Sabbaniroṭṭhabyañjanāti vivaṭakaraṇatāya oṭṭhe aphusāpetvā uccāretabbato sabbathā",
  "tika-s0105t0:204_4": "oṭṭhaphusanarahitavimuttabyañjanā kirātabhāsā viya. Sabbavissaṭṭhabyañjanāti sabbasseva",
  "tika-s0105t0:204_5": "vissajjanīyayuttatāya sabbathā vissaggabyañjanā savarabhāsā viya. Sabbaniggahitabyañjanāti",
  "tika-s0105t0:204_6": "sabbasseva sānusāratāya sabbathā bindusahitabyañjanā pārasikādimilakkhubhāsā viya.",
  "tika-s0105t0:204_7": "Evaṁ ‘‘damiḷakirātasavaramilakkhūnaṁ bhāsā viyā’’ti idaṁ paccekaṁ yojetabbaṁ. Milakkhūti",
  "tika-s0105t0:204_8": "ca pārasikādayo. Sabbāpesā byañjanekadesavaseneva pavattiyā aparipuṇṇabyañjanāti",
  "tika-s0105t0:204_9": "vuttaṁ ‘‘byañjanapāripūriyā abhāvato abyañjanā nāmā’’ti.",
  "tika-s0105t0:205_0": "Ṭhānakaraṇāni sithilāni katvā uccāretabbamakkharaṁ pañcasu vaggesu paṭhamatatiyaṁ",
  "tika-s0105t0:205_1": "sithilaṁ. Tāni asithilāni katvā uccāretabbamakkharaṁ tesveva dutiyacatutthaṁ dhanitaṁ.",
  "tika-s0105t0:205_2": "Dvimattakālamakkharaṁ dīghaṁ. Ekamattakālaṁ rassaṁ.",
  "tika-s0105t0:206": "Pamāṇaṁ ekamattassa, nimīsumīsato’ bravuṁ;",
  "tika-s0105t0:207": "Aṅguliphoṭakālassa, pamāṇenāpi abravuṁ.",
  "tika-s0105t0:208_0": "Saññogaparaṁ, dīghañca garukaṁ. Asaṁyogaparaṁ rassaṁ lahukaṁ. Ṭhānakaraṇāni niggahetvā",
  "tika-s0105t0:208_1": "avivaṭena mukhena uccāretabbaṁ niggahitaṁ. Parapadena sambajjhitvā uccāretabbaṁ sambandhaṁ.",
  "tika-s0105t0:208_2": "Tathā asambajjhitabbaṁ vavatthitaṁ. Ṭhānakaraṇāni vissaṭṭhāni katvā vivaṭena mukhena",
  "tika-s0105t0:208_3": "uccāretabbaṁ vimuttaṁ.Dasadhātiādīsu evaṁ sithilādivasena byañjanabuddhisaṅkhātassa",
  "tika-s0105t0:208_4": "akkharuppādakacittassa dasahi pakārehi byañjanānaṁ pabhedoti attho. Sabbāni hi akkharāni",
  "tika-s0105t0:208_5": "cittasamuṭṭhānāni, yathādhippetatthassa ca byañjanato pakāsanato byañjanānīti, byañjanabuddhiyā",
  "tika-s0105t0:208_6": "vā karaṇabhūtāya byañjanānaṁ dasadhā pabhedotipi yujjati.",
  "tika-s0105t0:209_0": "Amakkhetvāti amilecchetvā avināsetvā, ahāpetvāti attho. Tadatthamāha ‘‘paripuṇṇabyañjanameva",
  "tika-s0105t0:209_1": "katvā’’ti, yamatthaṁ bhagavā ñāpetuṁ ekagāthaṁ, ekavākyampi deseti, tamatthaṁ parimaṇḍalapadabyañjanāya",
  "tika-s0105t0:209_2": "eva desanāya desetīti vuttaṁ hoti. Tasmāti paripuṇṇabyañjanadhammadesanato . Kevalasaddo",
  "tika-s0105t0:209_3": "idha anavasesavācako. Na avomissatādivācakoti āha ‘‘sakalādhivacana’’nti. Paripuṇṇanti",
  "tika-s0105t0:209_4": "sabbaso puṇṇaṁ. Taṁ panatthato ūnādhikanisedhananti vuttaṁ ‘‘anūnādhikavacana’’nti.",
  "tika-s0105t0:209_5": "Tattha yadatthaṁ desito, tassa sādhakattā anūnatā veditabbā, tabbidhurassa pana asādhakattā",
  "tika-s0105t0:209_6": "anadhikatā. Upanetabbassa vā vodānatthassa avuttassa abhāvato anūnatā, apanetabbassa",
  "tika-s0105t0:209_7": "saṁkilesatthassa vuttassa abhāvato anadhikatā. Sakalanti sabbabhāgavantaṁ. Paripuṇṇanti",
  "tika-s0105t0:209_8": "sabbaso puṇṇameva. Tenāha ‘‘ekadesenāpi aparipuṇṇā natthī’’ti. Aparisuddhā desanā",
  "tika-s0105t0:209_9": "hoti taṇhāya saṁkiliṭṭhattā. Lokehi taṇhāya āmasitabbato lokāmisā, cīvarādayo paccayā,",
  "tika-s0105t0:209_10": "tesu agadhitacittatāya lokāmisanirapekkho. Hitapharaṇenāti hitato pharaṇena hitūpasaṁhārena",
  "tika-s0105t0:209_11": "visesanabhūtena. Mettābhāvanāya karaṇabhūtāya muduhadayo. Ullumpanasabhāvasaṇṭhitenāti",
  "tika-s0105t0:209_12": "sakalasaṁkilesato, vaṭṭadukkhato ca uddharaṇākārasaṇṭhitena, kāruññādhippāyenāti vuttaṁ hoti.",
  "tika-s0105t0:210_0": "‘‘Ito paṭṭhāya dassāmi, evañca dassāmī’’ti samādātabbaṭṭhena dānaṁ vataṁ. Paṇḍitapaññattatāya",
  "tika-s0105t0:210_1": "seṭṭhaṭṭhena brahmaṁ, brahmānaṁ vā seṭṭhānaṁ cariyanti dānameva brahmacariyaṁ. Macchariyalobhādiniggahaṇena",
  "tika-s0105t0:210_2": "samāciṇṇattā dānameva suciṇṇaṁ. Iddhīti deviddhi. Jutīti pabhā, ānubhāvo vā. Balavīriyūpapattīti",
  "tika-s0105t0:210_3": "mahatā balena, vīriyena ca samannāgamo. Nāgāti varuṇanāgarājānaṁ vidhurapaṇḍitassa ālapanaṁ.",
  "tika-s0105t0:211": "Dānapatīti dānasāmino. Opānabhūtanti udakatitthamiva bhūtaṁ.",
  "tika-s0105t0:212": "Dhīrāti so vidhurapaṇḍitamālapati.",
  "tika-s0105t0:213": "Madhussavoti madhurasasandanaṁ. Puññanti puññaphalaṁ, kāraṇavohārena vuttaṁ. Brahmaṁ, brahmānaṁ vā cariyanti brahmacariyaṁ, veyyāvaccaṁ. Esa nayo sesesupi.",
  "tika-s0105t0:214": "Tittiriyanti tittirasakuṇarājena bhāsitaṁ.",
  "tika-s0105t0:215": "Aññatra tāhīti paradārabhūtāhi vajjetvā. Amhanti amhākaṁ.",
  "tika-s0105t0:216_0": "Tapassī , lūkho, jegucchī, pavivittoti catubbidhassa dukkarassa katattā caturaṅgasamannāgataṁ.",
  "tika-s0105t0:216_1": "Sudanti nipātamattaṁ. Lomahaṁsanasuttaṁ majjhimāgame mūlapaṇṇāsake, ‘‘mahāsīhanādasutta’’ntipi",
  "tika-s0105t0:216_2": "(ma. ni. 1.146) taṁ vadanti.",
  "tika-s0105t0:217_0": "Iddhanti samiddhaṁ. Phītanti phullitaṁ. Vitthārikanti vitthārabhūtaṁ. Bāhujaññanti",
  "tika-s0105t0:217_1": "bahūhi janehi niyyānikabhāvena ñātaṁ. Puthubhūtanti bahubhūtaṁ. Yāva devamanussehīti",
  "tika-s0105t0:217_2": "ettha devalokato yāva manussalokā supakāsitanti adhippāyavasena pāsādikasuttaṭṭhakathāyaṁ",
  "tika-s0105t0:217_3": "(dī. ni. aṭṭha. 3.170) vuttaṁ, yāva devā ca manussā cāti attho. Tasmāti yasmā sikkhattayasaṅgahaṁ",
  "tika-s0105t0:217_4": "sakalasāsanaṁ idha ‘‘brahmacariya’’nti adhippetaṁ, tasmā. ‘‘Brahmacariya’’nti iminā",
  "tika-s0105t0:217_5": "samānādhikaraṇāni sabbapadāni yojetvā atthaṁ dassento ‘‘so dhammaṁ desetī’’tiādimāha.",
  "tika-s0105t0:217_6": "‘‘Evaṁ desento cā’’ti hi iminā brahmacariyasaddena dhammasaddādīnaṁ samānatthataṁ",
  "tika-s0105t0:217_7": "dasseti, ‘‘dhammaṁ desetī’’ti vatvāpi ‘‘brahmacariyaṁ pakāsetī’’ti vacanaṁ sarūpato",
  "tika-s0105t0:217_8": "atthappakāsanatthanti ca vibhāveti.",
  "tika-s0105t0:218_0": "191.Vuttappakārasampadanti yathāvuttaādikalyāṇatādippabhedaguṇasampadaṁ. Dūrasamussāritamānasseva",
  "tika-s0105t0:218_1": "sāsane sammāpaṭipatti sambhavati, na mānajātikassāti vuttaṁ ‘‘nihatamānattā’’ti.",
  "tika-s0105t0:218_2": "Ussannattāti bahulabhāvato. Bhogarūpādivatthukā madā suppaheyyā honti nimittassa",
  "tika-s0105t0:218_3": "anavaṭṭhānato, na tathā kulavijjādimadā nimittassa samavaṭṭhānato. Tasmā khattiyabrāhmaṇakulīnānaṁ",
  "tika-s0105t0:218_4": "pabbajitānampi jātivijjaṁ nissāya mānajappanaṁ duppajahanti āha ‘‘yebhuyyena…pe…",
  "tika-s0105t0:218_5": "mānaṁ karontī’’ti. Vijātitāyāti viparītajātitāya, hīnajātitāyāti attho. Yebhuyyena",
  "tika-s0105t0:218_6": "upanissayasampannā sujātikā eva, na dujjātikāti evaṁ vuttaṁ. Patiṭṭhātuṁ na sakkontīti",
  "tika-s0105t0:218_7": "sīle patiṭṭhahituṁ na ussahanti, suvisuddhaṁ katvā sīlaṁ rakkhituṁ na sakkontīti",
  "tika-s0105t0:218_8": "vuttaṁ hoti. Sīlameva hi sāsane patiṭṭhā, patiṭṭhātunti vā saccapaṭivedhena lokuttarāya",
  "tika-s0105t0:218_9": "patiṭṭhāya patiṭṭhātuṁ. Sā hi nippariyāyato sāsane patiṭṭhā nāma.",
  "tika-s0105t0:219_0": "Evaṁ byatirekato atthaṁ vatvā anvayatopi vadati ‘‘gahapatidārakā panā’’tiādinā. Kacchehisedaṁ",
  "tika-s0105t0:219_1": "muñcantehīti itthambhūtalakkhaṇe karaṇavacanaṁ. Tathā piṭṭhiyā loṇaṁ pupphamānāyāti,",
  "tika-s0105t0:219_2": "sedaṁ muñcantakacchā loṇaṁ pupphamānapiṭṭhikā hutvā, tehi vā pakārehi lakkhitāti",
  "tika-s0105t0:219_3": "attho. Bhūmiṁ kasitvāti bhūmiyā kassanato, khettūpajīvanatoti vuttaṁ hoti. Tādisassāti",
  "tika-s0105t0:219_4": "jātimantūpanissayassa. Dubbalaṁ mānaṁ. Balavaṁ dappaṁ. Kammanti parikammaṁ. ‘‘Itarehī’’tiādinā",
  "tika-s0105t0:219_5": "‘‘ussannattā’’ti hetupadaṁ vivarati. ‘‘Itī’’ti vatvā tadaparāmasitabbaṁ dasseti ‘‘nihatamānattā’’tiādinā,",
  "tika-s0105t0:219_6": "itisaddo vā nidassane, evaṁ yathāvuttanayenāti attho. Esa nayo īdisesu.",
  "tika-s0105t0:220_0": "Paccājātoti ettha ākāro upasaggamattanti āha ‘‘patijāto’’ti. Parisuddhanti rāgādīnaṁ",
  "tika-s0105t0:220_1": "accantameva pahānadīpanato nirupakkilesatāya sabbathā suddhaṁ. Dhammassa sāmī taduppādakaṭṭhena,",
  "tika-s0105t0:220_2": "dhammena vā sadevakassa lokassa sāmīti dhammassāmī. Saddhanti pothujjanikasaddhāvasena",
  "tika-s0105t0:220_3": "saddahanaṁ. Viññūjātikānañhi dhammasampattigahaṇapubbikā saddhāsiddhi catūsu puggalesu",
  "tika-s0105t0:220_4": "dhammappamāṇadhammappasannapuggalabhāvato. ‘‘Yo evaṁ svākkhātadhammo, sammāsambuddho",
  "tika-s0105t0:220_5": "vata so bhagavā’’ti saddhaṁ paṭilabhati. Yojanasatantarepi vā padese. Jāyampatikāti",
  "tika-s0105t0:220_6": "jānipatikā. Kāmaṁ ‘‘jāyampatikā’’ti vutteyeva gharasāmikagharasāminīvasena dvinnameva",
  "tika-s0105t0:220_7": "gahaṇaṁ viññāyati, yassa pana purisassa anekā pajāpatiyo, tassa vattabbameva natthi.",
  "tika-s0105t0:220_8": "Ekāyapi tāva saṁvāso sambādhoyevāti dassanatthaṁ ‘‘dve’’ti vuttaṁ. Rāgādinā kiñcanaṁ,",
  "tika-s0105t0:220_9": "khettavatthādinā palibodhanaṁ, tadubhayena saha vattatīti sakiñcanapalibodhano, soyevattho",
  "tika-s0105t0:220_10": "tathā. Rāgo eva rajo, tadādikā dosamoharajā. Vuttañhi ‘‘rāgo rajo na ca pana reṇu",
  "tika-s0105t0:220_11": "vuccatī’’tiādi (mahāni. 209; cūḷani. 74) āgamanapathatāpi uṭṭhānaṭṭhānatā evāti dvepi",
  "tika-s0105t0:220_12": "saṁvaṇṇanā ekatthā, byañjanameva nānaṁ. Alagganaṭṭhenāti asajjanaṭṭhena appaṭibandhasabhāvena.",
  "tika-s0105t0:220_13": "Rūpakavasena, taddhitavasena vā abbhokāsoti dassetuṁ viya-saddaggahaṇaṁ. Evaṁ akusalakusalappavattīnaṁ",
  "tika-s0105t0:220_14": "ṭhānāṭhānabhāvena gharāvāsapabbajjānaṁ sambādhabbhokāsataṁ dassetvā idāni kusalappavattiyā",
  "tika-s0105t0:220_15": "eva aṭṭhānaṭṭhānabhāvena tesaṁ tabbhāvaṁ dassetuṁ ‘‘apicā’’tiādi vuttaṁ. Rajānaṁ",
  "tika-s0105t0:220_16": "sannipātaṭṭhānaṁ viyāti sambandho.",
  "tika-s0105t0:221_0": "Visuṁ visuṁ paduddhāramakatvā samāsato atthavaṇṇanā saṅkhepakathā. Ekampi divasanti",
  "tika-s0105t0:221_1": "ekadivasamattampi. Akhaṇḍaṁ katvāti dukkaṭamattassāpi anāpajjanena achiddaṁ katvā.",
  "tika-s0105t0:221_2": "Carimakacittanti cuticittaṁ. Kilesamalenāti taṇhāsaṁkilesādimalena. Amalīnanti asaṁkiliṭṭhaṁ.",
  "tika-s0105t0:221_3": "Pariyodātaṭṭhena nimmalabhāvena saṅkhaṁ viya likhitaṁ dhotanti saṅkhalikhitaṁ. Atthamattaṁ",
  "tika-s0105t0:221_4": "pana dassetuṁ ‘‘likhitasaṅkhasadisa’’nti vuttaṁ. Dhotasaṅkhasappaṭibhāganti tadatthasseva",
  "tika-s0105t0:221_5": "vivaraṇaṁ. Apica likhitaṁ saṅkhaṁ saṅkhalikhitaṁ yathā ‘‘agyāhito’’ti, tassadisattā",
  "tika-s0105t0:221_6": "pana idaṁ saṅkhalikhitantipi dasseti, bhāvanapuṁsakañcetaṁ. Ajjhāvasatāti ettha adhi-saddena",
  "tika-s0105t0:221_7": "kammappavacanīyena yogato ‘‘agāra’’nti etaṁ bhummatthe upayogavacananti āha ‘‘agāramajjhe’’ti.",
  "tika-s0105t0:221_8": "Yaṁ nūna yadi pana pabbajeyyaṁ, sādhu vatāti sambandho. Kasāyena rattāni kāsāyānīti",
  "tika-s0105t0:221_9": "dasseti ‘‘kasāyarasapītatāyā’’ti iminā. Kasmā cetāni gahitānīti āha ‘‘brahmacariyaṁ",
  "tika-s0105t0:221_10": "carantānaṁ anucchavikānī’’ti. Acchādetvāti vohāravacanamattaṁ, paridahitvāti attho,",
  "tika-s0105t0:221_11": "tañca kho nivāsanapārupanavasena. Agāravāso agāraṁ uttarapadalopena, tassa hitaṁ",
  "tika-s0105t0:221_12": "vuḍḍhiāvahaṁ kasivāṇijjādikammaṁ. Taṁ anagāriyanti tasmiṁ anagāriye.",
  "tika-s0105t0:222_0": "192.Sahassatoti kahāpaṇasahassato. Bhogakkhandho bhogarāsi. Ābandhanaṭṭhenāti ‘‘putto",
  "tika-s0105t0:222_1": "nattā panattā’’tiādinā pemavasena paricchedaṁ katvā bandhanaṭṭhena, etena ābandhanattho",
  "tika-s0105t0:222_2": "parivaṭṭa-saddoti dasseti. Atha vā pitāmahapituputtādivasena parivattanaṭṭhena parivaṭṭotipi",
  "tika-s0105t0:222_3": "yujjati. ‘‘Amhākamete’’ti ñāyantīti ñātayo.",
  "tika-s0105t0:223_0": "193. Pātimokkhasaṁvarena pihitakāyavacīdvāro samāno tena saṁvarena upeto nāmāti katvā",
  "tika-s0105t0:223_1": "‘‘pātimokkhasaṁvarena samannāgato’’ti vuttaṁ. Ācāragocarānaṁ vitthāro vibhaṅgaṭṭhakathādīsu",
  "tika-s0105t0:223_2": "(vibha. aṭṭha. 503) gahetabbo. ‘‘Ācāragocarasampanno’’tiādi ca tasseva pātimokkhasaṁvarasaṁvutabhāvassa",
  "tika-s0105t0:223_3": "paccayadassanaṁ. Aṇusadisatāya appamattakaṁ ‘‘aṇū’’ti vuttanti āha ‘‘appamattakesū’’ti.",
  "tika-s0105t0:223_4": "Asañcicca āpannaanukhuddakāpattivasena, sahasā uppannaakusalacittuppādavasena ca",
  "tika-s0105t0:223_5": "appamattakatā. Bhayadassīti bhayadassanasīlo. Sammāti aviparītaṁ, sundaraṁ vā, tabbhāvo",
  "tika-s0105t0:223_6": "ca sakkaccaṁ yāvajīvaṁ avītikkamavasena. ‘‘Sikkhāpadesū’’ti vutteyeva tadavayavabhūtaṁ",
  "tika-s0105t0:223_7": "‘‘sikkhāpadaṁ samādāya sikkhatī’’ti atthassa gamyamānattā kammapadaṁ na vuttanti",
  "tika-s0105t0:223_8": "āha ‘‘taṁ taṁ sikkhāpada’’nti, taṁ taṁ sikkhākoṭṭhāsaṁ, sikkhāya vā adhigamupāyaṁ,",
  "tika-s0105t0:223_9": "tassā vā nissayanti attho.",
  "tika-s0105t0:224_0": "Etthāti etasmiṁ ‘‘pātimokkhasaṁvarasaṁvuto’’tiādivacane. Ācāragocaraggahaṇenevāti",
  "tika-s0105t0:224_1": "‘‘ācāragocarasampanno’’ti vacaneneva. Tenāha ‘‘kusale kāyakammavacīkamme gahitepī’’ti.",
  "tika-s0105t0:224_2": "Na hi ācāragocarasaddamattena kusalakāyavacīkammaggahaṇaṁ sambhavati, iminā punaruttitāya",
  "tika-s0105t0:224_3": "codanālesaṁ dasseti. Tassāti ājīvapārisuddhisīlassa. Uppattidvāradassanatthanti uppattiyā",
  "tika-s0105t0:224_4": "kāyavacīviññattisaṅkhātassa dvārassa kammāpadesena dassanatthaṁ, etena yathāvuttacodanāya",
  "tika-s0105t0:224_5": "sodhanaṁ dasseti. Idaṁ vuttaṁ hoti – siddhepi sati punārambho niyamāya vā hoti, atthantarabodhanāya",
  "tika-s0105t0:224_6": "vā, idha pana atthantaraṁ bodheti, tasmā uppattidvāradassanatthaṁ vuttanti. Kusalenāti",
  "tika-s0105t0:224_7": "ca sabbaso anesanapahānato anavajjena. Kathaṁ tena uppattidvāradassananti āha ‘‘yasmā",
  "tika-s0105t0:224_8": "panā’’tiādi. Kāyavacīdvāresu uppannena anavajjena kāyakammavacīkammena samannāgatattā",
  "tika-s0105t0:224_9": "parisuddhājīvoti adhippāyo. Tadubhayameva hi ājīvahetukaṁ ājīvapārisuddhisīlaṁ.",
  "tika-s0105t0:225_0": "Idāni suttantarena saṁsandituṁ ‘‘muṇḍikaputtasuttantavasena vā evaṁ vutta’’nti āha.",
  "tika-s0105t0:225_1": "Vā-saddo cettha suttantarasaṁsandanāsaṅkhātaatthantaravikappanattho. Muṇḍikaputtasuttantaṁ",
  "tika-s0105t0:225_2": "nāma majjhimāgamavare majjhimapaṇṇāsake, yaṁ ‘‘samaṇamuṇḍikaputtasutta’’ntipi vadanti.",
  "tika-s0105t0:225_3": "Tattha thapatīti pañcakaṅgaṁ nāma vaḍḍhakiṁ bhagavā ālapati. Thapati-saddo hi vaḍḍhakipariyāyo.",
  "tika-s0105t0:225_4": "Idaṁ vuttaṁ hoti – yasmā ‘‘katame ca thapati kusalā sīlā? Kusalaṁ kāyakammaṁ kusalaṁ",
  "tika-s0105t0:225_5": "vacīkamma’’nti sīlassa kusalakāyakammavacīkammabhāvaṁ dassetvā ‘‘ājīvapārisuddhampi",
  "tika-s0105t0:225_6": "kho ahaṁ thapati sīlasmiṁ vadāmī’’ti (ma. ni. 2.265) evaṁ pavattāya muṇḍikaputtasuttadesanāya",
  "tika-s0105t0:225_7": "‘‘kāyakammavacīkammena samannāgato kusalenā’’ti sīlassa kusalakāyakammavacīkammabhāvaṁ",
  "tika-s0105t0:225_8": "dassetvā ‘‘parisuddhājīvo’’ti evaṁ pavattā ayaṁ sāmaññaphalasuttadesanā ekasaṅgahā",
  "tika-s0105t0:225_9": "aññadatthu saṁsandati sameti yathā taṁ gaṅgodakena yamunodakaṁ, tasmā īdisīpi bhagavato",
  "tika-s0105t0:225_10": "desanāvibhūti atthevāti . Sīlasmiṁ vadāmīti sīlanti vadāmi, sīlasmiṁ vā ādhārabhūte",
  "tika-s0105t0:225_11": "antogadhaṁ pariyāpannaṁ, niddhāraṇasamudāyabhūte vā ekaṁ sīlanti vadāmi.",
  "tika-s0105t0:226_0": "Tividhenāti cūḷasīlamajjhimasīlamahāsīlato tividhena. ‘‘Manacchaṭṭhesū’’ti iminā",
  "tika-s0105t0:226_1": "kāyapañcamānameva gahaṇaṁ nivatteti. Upari niddese vakkhamānesu sattasu ṭhānesu.",
  "tika-s0105t0:226_2": "Tividhenāti catūsu paccekaṁ yathālābhayathābalayathāsāruppatāvasena tibbidhena.",
  "tika-s0105t0:227": "Cūḷamajjhimamahāsīlavaṇṇanā",
  "tika-s0105t0:228_0": "194-211.Evanti ‘‘so evaṁ pabbajito samāno pātimokkhasaṁvarasaṁvuto viharatī’’tiādinā",
  "tika-s0105t0:228_1": "nayena. ‘‘Sīlasmi’’nti idaṁ niddhāraṇe bhummaṁ tato ekassa niddhāraṇīyattāti āha",
  "tika-s0105t0:228_2": "‘‘ekaṁ sīla’’nti. Apica iminā ādhāre bhummaṁ dasseti samudāyassa avayavādhiṭṭhānattā",
  "tika-s0105t0:228_3": "yathā ‘‘rukkhe sākhā’’ti. ‘‘Ida’’nti padena katvatthavasena samānādhikaraṇaṁ bhummavacanassa",
  "tika-s0105t0:228_4": "katvatthe pavattanato yathā ‘‘vanappagumbe yatha phusitagge’’ti (khu. pā. 6.13; su.",
  "tika-s0105t0:228_5": "ni. 236) dasseti ‘‘paccattavacanatthe vā etaṁ bhumma’’nti iminā. Ayamevatthoti paccattavacanattho",
  "tika-s0105t0:228_6": "eva. Brahmajāleti brahmajālasuttavaṇṇanāyaṁ, (dī. ni. aṭṭha. 1.7) brahmajālasuttapade",
  "tika-s0105t0:228_7": "vā. Saṁvaṇṇanāvasena vuttanayenāti attho. ‘‘Idamassa hoti sīlasmi’’nti ettha mahāsīlapariyosānena",
  "tika-s0105t0:228_8": "niddhāriyamānassa abhāvato paccattavacanatthoyeva sambhavatīti āha ‘‘idaṁ assa sīlaṁ",
  "tika-s0105t0:228_9": "hotīti attho’’ti, tatoyeva ca pāḷiyaṁ apiggahaṇamakatanti daṭṭhabbaṁ.",
  "tika-s0105t0:229_0": "212. Attānuvādaparānuvādadaṇḍabhayādīni asaṁvaramūlakāni bhayāni. ‘‘Sīlassāsaṁvaratoti",
  "tika-s0105t0:229_1": "sīlassa asaṁvaraṇato, sīlasaṁvarābhāvatoti attho’’ti (dī. ni. ṭī. 1.280) ācariyena",
  "tika-s0105t0:229_2": "vuttaṁ, ‘‘yadidaṁ sīlasaṁvarato’’ti pana padassa ‘‘yaṁ idaṁ bhayaṁ sīlasaṁvarato",
  "tika-s0105t0:229_3": "bhaveyyā’’ti atthavacanato, ‘‘sīlasaṁvarahetu bhayaṁ na samanupassatī’’ti ca atthassa",
  "tika-s0105t0:229_4": "upapattito sīlasaṁvarato sīlasaṁvarahetūti atthoyeva sambhavati. ‘‘Yaṁ idaṁ bhayaṁ",
  "tika-s0105t0:229_5": "sīlasaṁvarato bhaveyyā’’ti hi pāṭhopi dissati. ‘‘Saṁvarato’’ti hetuṁ vatvā tadadhigamitaatthavasena",
  "tika-s0105t0:229_6": "‘‘asaṁvaramūlakassa bhayassa abhāvā’’tipi hetuṁ vadati. Yathāvidhānavihitenāti yathāvidhānaṁ",
  "tika-s0105t0:229_7": "sampāditena. Khattiyābhisekenāti khattiyabhāvāvahena abhisekena. Muddhani avasittoti",
  "tika-s0105t0:229_8": "matthakeyeva abhisitto. Ettha ca ‘‘yathāvidhānavihitenā’’ti iminā porāṇakāciṇṇavidhānasamaṅgitāsaṅkhātaṁ",
  "tika-s0105t0:229_9": "ekaṁ aṅgaṁ dasseti, ‘‘khattiyābhisekenā’’ti iminā khattiyabhāvāvahatāsaṅkhātaṁ, ‘‘muddhani",
  "tika-s0105t0:229_10": "avasitto’’ti iminā muddhaniyeva abhisiñcitabhāvasaṅkhātaṁ. Iti tivaṅgasamannāgato",
  "tika-s0105t0:229_11": "khattiyābhiseko vutto hoti. Yena abhisittarājūnaṁ rājānubhāvo samijjhati. Kena panāyamattho",
  "tika-s0105t0:229_12": "viññāyatīti? Porāṇakasatthāgatanayena. Vuttañhi aggaññasuttaṭṭhakathāyaṁ mahāsammatābhisekavibhāvanāya",
  "tika-s0105t0:229_13": "‘‘te panassa khettasāmino tīhi saṅkhehi abhisekampi akaṁsū’’ti (dī. ni. aṭṭha. 3.131)",
  "tika-s0105t0:229_14": "majjhimāgamaṭṭhakathāyañca mahāsīhanādasuttavaṇṇanāyaṁ vuttaṁ ‘‘muddhāvasittenāti",
  "tika-s0105t0:229_15": "tīhi saṅkhehi khattiyābhisekena muddhani abhisittenā’’ti (ma. ni. aṭṭha. 1.160) sīhaḷaṭṭhakathāyampi",
  "tika-s0105t0:229_16": "cūḷasīhanādasuttavaṇṇanāyaṁ ‘‘paṭhamaṁ tāva abhisekaṁ gaṇhantānaṁ rājūnaṁ suvaṇṇamayādīni",
  "tika-s0105t0:229_17": "tīṇi saṅkhāni ca gaṅgodakañca khattiyakaññañca laddhuṁ vaṭṭatī’’tiādi vuttaṁ.",
  "tika-s0105t0:230_0": "Ayaṁ pana tatthāgatanayena abhisekavidhānavinicchayo – abhisekamaṅgalatthañhi alaṅkatapaṭiyattassa",
  "tika-s0105t0:230_1": "maṇḍapassa antokatassa udumbarasākhamaṇḍapassa majjhe suppatiṭṭhite udumbarabhaddapīṭhamhi",
  "tika-s0105t0:230_2": "abhisekārahaṁ abhijaccaṁ khattiyaṁ nisīdāpetvā paṭhamaṁ tāva maṅgalābharaṇabhūsitā",
  "tika-s0105t0:230_3": "jātisampannā khattiyakaññā gaṅgodakapuṇṇaṁ suvaṇṇamayasāmuddikadakkhiṇāvaṭṭasaṅkhaṁ",
  "tika-s0105t0:230_4": "ubhohi hatthehi sakkaccaṁ gahetvā sīsopari ussāpetvā tena tassa muddhani abhisekodakaṁ",
  "tika-s0105t0:230_5": "abhisiñcati, evañca vadeti ‘‘deva taṁ sabbepi khattiyagaṇā attānamārakkhatthaṁ iminā",
  "tika-s0105t0:230_6": "abhisekena abhisekikaṁ mahārājaṁ karonti, tvaṁ rājadhammesu ṭhito dhammena samena",
  "tika-s0105t0:230_7": "rajjaṁ kārehi, etesu khattiyagaṇesu tvaṁ puttasinehānukampāya sahitacitto, hitasamamettacitto",
  "tika-s0105t0:230_8": "ca bhava, rakkhāvaraṇaguttiyā tesaṁ rakkhito ca bhavāhī’’ti. Tato puna purohitopi",
  "tika-s0105t0:230_9": "porohiccaṭhānānurūpālaṅkārehi alaṅkatapaṭiyatto gaṅgodakapuṇṇaṁ rajatamayaṁ saṅkhaṁ",
  "tika-s0105t0:230_10": "ubhohi hatthehi sakkaccaṁ gahetvā tassa sīsopari ussāpetvā tena tassa muddhani abhisekodakaṁ",
  "tika-s0105t0:230_11": "abhisiñcati, evañca vadeti ‘‘deva taṁ sabbepi brāhmaṇagaṇā attānamārakkhatthaṁ iminā",
  "tika-s0105t0:230_12": "abhisekena abhisekikaṁ mahārājaṁ karonti, tvaṁ rājadhammesu ṭhito dhammena samena",
  "tika-s0105t0:230_13": "rajjaṁ kārehi, etesu brāhmaṇagaṇesu tvaṁ puttasinehānukampāya sahitacitto, hitasamamettacitto",
  "tika-s0105t0:230_14": "ca bhava, rakkhāvaraṇaguttiyā tesaṁ rakkhito ca bhavāhī’’ti. Tato puna seṭṭhipi seṭṭhiṭṭhānabhūsanabhūsito",
  "tika-s0105t0:230_15": "gaṅgodakapuṇṇaṁ ratanamayaṁ saṅkhaṁ ubhohi hatthehi sakkaccaṁ gahetvā tassa sīsopari",
  "tika-s0105t0:230_16": "ussāpetvā tena tassa muddhani abhisekodakaṁ abhisiñcati, evañca vadeti ‘‘deva taṁ",
  "tika-s0105t0:230_17": "sabbepi gahapatigaṇā attānamārakkhatthaṁ iminā abhisekena abhisekikaṁ mahārājaṁ karonti,",
  "tika-s0105t0:230_18": "tvaṁ rājadhammesu ṭhito dhammena samena rajjaṁ kārehi, etesu gahapatigaṇesu tvaṁ",
  "tika-s0105t0:230_19": "puttasinehānukampāya sahitacitto, hitasamamettacitto ca bhava, rakkhāvaraṇaguttiyā",
  "tika-s0105t0:230_20": "tesaṁ rakkhito ca bhavāhī’’ti. Te pana tassa evaṁ vadantā ‘‘sace tvaṁ amhākaṁ vacanānurūpaṁ",
  "tika-s0105t0:230_21": "rajjaṁ karissasi, iccetaṁ kusalaṁ. No ce karissasi, tava muddhā sattadhā phalatū’’ti",
  "tika-s0105t0:230_22": "evaṁ rañño abhisapanti viyāti daṭṭhabbanti. Vaḍḍhakīsūkarajātakādīhi cāyamattho vibhāvetabbo,",
  "tika-s0105t0:230_23": "abhisekopakaraṇānipi samantapāsādikādīsu (pārā. aṭṭha. 1.tatiyasaṅgītikathā) gahetabbānīti.",
  "tika-s0105t0:231_0": "Yasmā nihatapaccāmitto, tasmā na samanupassatīti sambandho. Anavajjatā kusalabhāvenāti",
  "tika-s0105t0:231_1": "āha ‘‘kusalaṁ sīlapadaṭṭhānehī’’tiādi. Idaṁ vuttaṁ hoti – kusalasīlapadaṭṭhānā avippaṭisārapāmojjapītipassaddhidhammā,",
  "tika-s0105t0:231_2": "avippaṭisārādinimittañca uppannaṁ cetasikasukhaṁ paṭisaṁvedeti, cetasikasukhasamuṭṭhānehi",
  "tika-s0105t0:231_3": "ca paṇītarūpehi phuṭṭhasarīrassa uppannaṁ kāyikasukhanti.",
  "tika-s0105t0:232": "Indriyasaṁvarakathāvaṇṇanā",
  "tika-s0105t0:233_0": "213. Sāmaññassa visesāpekkhatāya idhādhippetopi viseso tena apariccatto eva hotīti",
  "tika-s0105t0:233_1": "āha ‘‘cakkhusaddo katthaci buddhacakkhumhi vattatī’’tiādi. Vijjamānameva hi abhidheyyabhāvena",
  "tika-s0105t0:233_2": "visesatthaṁ visesantaranivattanena visesasaddo vibhāveti, na avijjamānaṁ. Sesapadesupi",
  "tika-s0105t0:233_3": "eseva nayo. Aññehi asādhāraṇaṁ buddhānameva cakkhu dassananti buddhacakkhu, āsayānusayañāṇaṁ,",
  "tika-s0105t0:233_4": "indriyaparopariyattañāṇañca. Samantato sabbaso dassanaṭṭhena cakkhūti samantacakkhu,",
  "tika-s0105t0:233_5": "sabbaññutaññāṇaṁ. Tathūpamanti pabbatamuddhūpamaṁ, dhammamayaṁ pāsādanti sambandho.",
  "tika-s0105t0:233_6": "Sumedha samantacakkhu tvaṁ janatamavekkhassūti attho. Ariyamaggattayapaññāti heṭṭhimāriyamaggattayapaññā.",
  "tika-s0105t0:233_7": "‘‘Dhammacakkhu nāma heṭṭhimā tayo maggā, tīṇi ca phalānī’’ti saḷāyatanavaggaṭṭhakathāyaṁ",
  "tika-s0105t0:233_8": "(saṁ. ni. aṭṭha. 3.4.418) vuttaṁ, idha pana maggeheva phalāni saṅgahetvā dasseti.",
  "tika-s0105t0:233_9": "Catusaccasaṅkhāte dhamme cakkhūti hi dhammacakkhu. Paññāyeva dassanaṭṭhena cakkhūti",
  "tika-s0105t0:233_10": "paññācakkhu, pubbenivāsāsavakkhayañāṇaṁ. Dibbacakkhumhīti dutiyavijjāya. Idhāti ‘‘cakkhunā",
  "tika-s0105t0:233_11": "rūpaṁ disvā’’ti imasmiṁ pāṭhe. Ayanti cakkhusaddo. ‘‘Pasādacakkhuvohārenā’’ti iminā",
  "tika-s0105t0:233_12": "idha cakkhusaddo cakkhupasādeyeva nippariyāyato vattati, pariyāyato pana nissayavohārena",
  "tika-s0105t0:233_13": "nissitassa vattabbato cakkhuviññāṇepi yathā ‘‘mañcā ukkuṭṭhiṁ karontī’’ti dasseti.",
  "tika-s0105t0:233_14": "Idhāpi sasambhārakathā avasiṭṭhāti katvā sesapadesupīti pi-saddaggahaṇaṁ, ‘‘na nimittaggāhī’’tiādipadesupīti",
  "tika-s0105t0:233_15": "attho. Vividhaṁ asanaṁ khedanaṁ byāseko, kileso eva byāseko, tena virahito tathā,",
  "tika-s0105t0:233_16": "virahitatā ca asammissatā, asammissabhāvo ca sampayogābhāvato parisuddhatāti āha",
  "tika-s0105t0:233_17": "‘‘asammissaṁ parisuddha’’nti, kilesadukkhena avomissaṁ, tato ca suvisuddhanti attho.",
  "tika-s0105t0:233_18": "Sati ca suvisuddhe indriyasaṁvare nīvaraṇesu padhānabhūtapāpadhammavigamena adhicittānuyogo",
  "tika-s0105t0:233_19": "hatthagato eva hoti, tasmā adhicittasukhameva ‘‘abyāsekasukha’’nti vuccatīti dasseti",
  "tika-s0105t0:233_20": "‘‘adhicittasukha’’nti iminā.",
  "tika-s0105t0:234": "Satisampajaññakathāvaṇṇanā",
  "tika-s0105t0:235_0": "214. Samantato pakārehi, pakaṭṭhaṁ vā savisesaṁ jānātīti sampajāno, tassa bhāvo sampajaññaṁ,",
  "tika-s0105t0:235_1": "tathāpavattañāṇaṁ, tassa vibhajanaṁ sampajaññabhājanīyaṁ, tasmiṁ sampajaññabhājanīyamhi.‘‘Gamana’’nti",
  "tika-s0105t0:235_2": "iminā abhikkamanaṁ abhikkantanti bhāvasādhanamāha. Tathā paṭikkamanaṁ paṭikkantanti",
  "tika-s0105t0:235_3": "vuttaṁ ‘‘nivattana’’nti. Gamanañcettha nivattetvā, anivattetvā ca gamanaṁ, nivattanaṁ",
  "tika-s0105t0:235_4": "pana nivattimattameva, aññamaññamupādānakiriyāmattañcetaṁ dvayaṁ. Kathaṁ labbhatīti",
  "tika-s0105t0:235_5": "āha ‘‘gamane’’tiādi. Abhiharantoti gamanavasena kāyaṁ upanento. Paṭinivattentoti",
  "tika-s0105t0:235_6": "tato puna nivattento. Apanāmentoti apakkamanavasena pariṇāmento. Āsanassāti pīṭhakādiāsanassa.",
  "tika-s0105t0:235_7": "Purimaaṅgābhimukhoti aṭanikādipurimāvayavābhimukho. Saṁsarantoti saṁsappanto. Pacchimaaṅgapadesanti",
  "tika-s0105t0:235_8": "aṭanikādipacchimāyavappadesaṁ. Paccāsaṁsarantoti paṭiāsappanto. ‘‘Eseva nayo’’ti",
  "tika-s0105t0:235_9": "iminā nipannasseva abhimukhaṁ saṁsappanapaṭiāsappanāni dasseti. Ṭhānanisajjāsayanesu",
  "tika-s0105t0:235_10": "hi yo gamanavidhuro kāyassa purato abhihāro, so abhikkamo. Pacchato apahāro paṭikkamoti lakkhaṇaṁ.",
  "tika-s0105t0:236_0": "Sampajānanaṁ sampajānaṁ, tena attanā kattabbakiccassa karaṇasīlo sampajānakārīti",
  "tika-s0105t0:236_1": "āha ‘‘sampajaññena sabbakiccakārī’’ti. ‘‘Sampajaññameva vā kārī’’ti iminā sampajānassa",
  "tika-s0105t0:236_2": "karaṇasīlo sampajānakārīti dasseti. ‘‘So hī’’tiādi dutiyavikappassa samatthanaṁ.",
  "tika-s0105t0:236_3": "‘‘Sampajañña’’nti ca iminā sampajāna-saddassa sampajaññapariyāyatā vuttā. Tathā hi",
  "tika-s0105t0:236_4": "ācariyānandattherena vuttaṁ ‘‘samantato, sammā, samaṁ vā pajānanaṁ sampajānaṁ, tadeva",
  "tika-s0105t0:236_5": "sampajañña’’nti (vibha. mūlaṭī. 2.523) ayaṁ aṭṭhakathāto aparo nayo – yathā atikkantādīsu",
  "tika-s0105t0:236_6": "asammohaṁ uppādeti, tathā sampajānassa kāro karaṇaṁ sampajānakāro, so etassa atthīti sampajānakārīti.",
  "tika-s0105t0:237_0": "Dhammato vaḍḍhisaṅkhātena atthena saha vattatīti sātthakaṁ, abhikkantādi, sātthakassa",
  "tika-s0105t0:237_1": "sampajānanaṁ sātthakasampajaññaṁ. Sappāyassa attano patirūpassa sampajānanaṁ sappāyasampajaññaṁ.",
  "tika-s0105t0:237_2": "Abhikkamādīsu bhikkhācāragocare, aññattha ca pavattesu avijahitakammaṭṭhānasaṅkhāte",
  "tika-s0105t0:237_3": "gocare sampajānanaṁ gocarasampajaññaṁ. Sāmaññaniddesena, hi ekasesanayena vā gocarasaddo",
  "tika-s0105t0:237_4": "tadatthadvayepi pavattati. Atikkamādīsu asammuyhanasaṅkhātaṁ asammohameva sampajaññaṁ",
  "tika-s0105t0:237_5": "asammohasampajaññaṁ. Cittavasenevāti cittassa vaseneva, cittavasamanugatenevāti attho.",
  "tika-s0105t0:237_6": "Pariggahetvāti tulayitvā tīretvā, paṭisaṅkhāyāti attho. Saṅghadassaneneva uposathapavāraṇādiatthāya",
  "tika-s0105t0:237_7": "gamanaṁ saṅgahitaṁ. Ādisaddena kasiṇaparikammādīnaṁ saṅgaho. Saṅkhepato vuttaṁ tadatthameva",
  "tika-s0105t0:237_8": "vivarituṁ ‘‘cetiyaṁ vā’’tiādi vuttaṁ. Arahattaṁ pāpuṇātīti ukkaṭṭhaniddeso esa. Samathavipassanuppādanampi",
  "tika-s0105t0:237_9": "hi bhikkhuno vaḍḍhiyeva. Tatthāti asubhārammaṇe. Kecīti abhayagirivāsino. Āmisatoti",
  "tika-s0105t0:237_10": "cīvarādiāmisapaccayato. Kasmāti āha ‘‘taṁ nissāyā’’tiādi.",
  "tika-s0105t0:238_0": "Tasminti sātthakasampajaññavasena pariggahitaatthe. Yasmā pana dhammato vaḍḍhiyeva",
  "tika-s0105t0:238_1": "attho nāma, tasmā yaṁ ‘‘sātthaka’’nti adhippetaṁ gamanaṁ, taṁ sabbampi sappāyamevāti",
  "tika-s0105t0:238_2": "siyā avisesena kassaci āsaṅkāti tannivattanatthaṁ ‘‘cetiyadassanaṁ tāvā’’tiādi āraddhaṁ.",
  "tika-s0105t0:238_3": "Mahāpūjāyāti mahatiyā pūjāya, bahūnaṁ pūjādivaseti vuttaṁ hoti. Cittakammarūpakānī",
  "tika-s0105t0:238_4": "viyāti cittakammakatapaṭimāyo viya, yantapayogena vā nānappakāravicittakiriyā paṭimāyo",
  "tika-s0105t0:238_5": "viya. Tatrāti tāsu parisāsu. Assāti bhikkhuno. Asamapekkhanaṁ nāma gehassitaaññāṇupekkhāvasena",
  "tika-s0105t0:238_6": "ārammaṇassa ayoniso gahaṇaṁ. Yaṁ sandhāya vuttaṁ ‘‘cakkhunā rūpaṁ disvā uppajjati",
  "tika-s0105t0:238_7": "upekkhā bālassa mūḷhassa puthujjanassā’’tiādi (ma. ni. 3.308) mātugāmasamphassavasena",
  "tika-s0105t0:238_8": "kāyasaṁsaggāpatti. Hatthiādisammaddena jīvitantarāyo. Visabhāgarūpadassanādinā brahmacariyantarāyo.",
  "tika-s0105t0:238_9": "‘‘Dasadvādasayojanantare parisā sannipatantī’’tiādinā vuttappakāreneva. Mahāparisaparivārānanti",
  "tika-s0105t0:238_10": "kadāci dhammassavanādiatthāya itthipurisasammissaparivāre sandhāya vuttaṁ.",
  "tika-s0105t0:239_0": "Tadatthadīpanatthanti asubhadassanassa sātthakabhāvasaṅkhātassa atthassa dīpanatthaṁ.",
  "tika-s0105t0:239_1": "Pabbajitadivasato paṭṭhāya paṭivacanadānavasena bhikkhūnaṁ anuvattanakathā āciṇṇā,",
  "tika-s0105t0:239_2": "tasmā paṭivacanassa adānavasena ananuvattanakathā tassa dutiyā nāma hotīti āha ‘‘dve",
  "tika-s0105t0:239_3": "kathā nāma na kathitapubbā’’ti. Dve kathāti hi vacanakaraṇākaraṇakathā. Tattha vacanakaraṇakathāyeva",
  "tika-s0105t0:239_4": "kathitapubbā, dutiyā na kathitapubbā. Tasmā subbacattā paṭivacanamadāsīti attho.",
  "tika-s0105t0:240_0": "Evanti iminā. ‘‘Sace pana cetiyassa mahāpūjāyā’’tiādikaṁ sabbampi vuttappakāraṁ paccāmasati,",
  "tika-s0105t0:240_1": "na ‘‘purisassa mātugāmāsubha’’ntiādikameva. Pariggahitaṁ sātthakaṁ, sappāyañca yena",
  "tika-s0105t0:240_2": "so pariggahitasātthakasappāyo, tassa, tena yathānupubbikaṁ sampajaññapariggahaṇaṁ",
  "tika-s0105t0:240_3": "dasseti. Vuccamānayogakammassa pavattiṭṭhānatāya bhāvanāya ārammaṇaṁ kammaṭṭhānaṁ,",
  "tika-s0105t0:240_4": "tadeva bhāvanāya visayabhāvato gocaranti āha ‘‘kammaṭṭhānasaṅkhātaṁ gocara’’nti.",
  "tika-s0105t0:240_5": "Uggahetvāti yathā uggahanimittaṁ uppajjati, evaṁ uggahakosallassa sampādanavasena",
  "tika-s0105t0:240_6": "uggahaṇaṁ katvā. Bhikkhācāragocareti bhikkhācārasaṅkhāte gocare, anena kammaṭṭhāne,",
  "tika-s0105t0:240_7": "bhikkhācāre ca gocarasaddoti dasseti.",
  "tika-s0105t0:241_0": "Idhāti sāsane. Haratīti kammaṭṭhānaṁ pavattanavasena neti, yāva piṇḍapātapaṭikkamā",
  "tika-s0105t0:241_1": "anuyuñjatīti attho. Na paccāharatīti āhārūpayogato yāva divāṭhānupasaṅkamanā kammaṭṭhānaṁ",
  "tika-s0105t0:241_2": "na paṭineti. Tatthāti tesu catūsu bhikkhūsu. Āvaraṇīyehīti nīvaraṇehi. Pagevāti pātoyeva",
  "tika-s0105t0:241_3": ". Sarīraparikammanti mukhadhovanādisarīrapaṭijagganaṁ. Dve tayo pallaṅketi dve tayo",
  "tika-s0105t0:241_4": "nisajjāvāre. Ūrubaddhāsanañhettha pallaṅko. Usumanti dve tīṇi uṇhāpanāni sandhāya",
  "tika-s0105t0:241_5": "vuttaṁ. Kammaṭṭhānaṁ anuyuñjitvāti tadahe mūlabhūtaṁ kammaṭṭhānaṁ anuyuñjitvā. Kammaṭṭhānasīsenevāti",
  "tika-s0105t0:241_6": "kammaṭṭhānamukheneva, kammaṭṭhānamavijahanto evāti vuttaṁ hoti, tena ‘‘patopi acetano’’tiādinā",
  "tika-s0105t0:241_7": "(dī. ni. aṭṭha. 1.214; ma. ni. aṭṭha. 1.209; saṁ. ni. aṭṭha. 3.5.168; vibha. aṭṭha.",
  "tika-s0105t0:241_8": "523) vakkhamānaṁ kammaṭṭhānaṁ, yathāparihariyamānaṁ vā avijahitvāti dasseti.",
  "tika-s0105t0:242_0": "Gantvāti pāpuṇitvā. Buddhānussatikammaṭṭhānaṁ ce, tadeva nipaccakārasādhanaṁ. Aññañce,",
  "tika-s0105t0:242_1": "anipaccakārakaraṇamiva hotīti dassetuṁ ‘‘sace’’tiādi vuttaṁ. Atabbisayena taṁ ṭhapetvā.‘‘Mahantaṁ",
  "tika-s0105t0:242_2": "cetiyaṁ ce’’tiādinā kammaṭṭhānikassa mūlakammaṭṭhānamanasikārassa papañcābhāvadassanaṁ.",
  "tika-s0105t0:242_3": "Aññena pana tathāpi aññathāpi vanditabbameva. Tathevāti tikkhattumeva. Paribhogacetiyato",
  "tika-s0105t0:242_4": "sārīrikacetiyaṁ garutaranti katvā ‘‘cetiyaṁ vanditvā’’ti pubbakālakiriyāvasena vuttaṁ.",
  "tika-s0105t0:242_5": "Yathāha aṭṭhakathāyaṁ ‘‘cetiyaṁ bādhayamānā bodhisākhā haritabbā’’ti, (ma. ni. aṭṭha.",
  "tika-s0105t0:242_6": "4.128; a. ni. aṭṭha. 1.1.275; vibha. aṭṭha. 809) ayaṁ ācariyassa mati, ‘‘bodhiyaṅgaṇaṁ",
  "tika-s0105t0:242_7": "pattenāpī’’ti pana vacanato yadi cetiyaṅgaṇato gate bhikkhācāramagge bodhiyaṅgaṇaṁ",
  "tika-s0105t0:242_8": "bhaveyya, sāpi vanditabbāti maggānukkameneva ‘‘cetiyaṁ vanditvā’’ti pubbakālakiriyāvacanaṁ,",
  "tika-s0105t0:242_9": "na tu garukātabbatānukkamena. Evañhi sati bodhiyaṅgaṇaṁ paṭhamaṁ pattenāpi bodhiṁ",
  "tika-s0105t0:242_10": "vanditvā cetiyaṁ vanditabbaṁ, ekameva pattenāpi tadeva vanditabbaṁ, tadubhayampi",
  "tika-s0105t0:242_11": "appattena na vanditabbanti ayamattho suviññāto hoti. Bhikkhācāragatamaggena hi pattaṭṭhāne",
  "tika-s0105t0:242_12": "kattabbaantarāvattadassanametaṁ, na pana dhuvavattadassanaṁ. Pubbe hesa katavattoyeva.",
  "tika-s0105t0:242_13": "Tenāha ‘‘pageva cetiyaṅgaṇabodhiyaṅgaṇavattaṁ katvā’’tiādi. Buddhaguṇānussaraṇavaseneva",
  "tika-s0105t0:242_14": "bodhiādiparibhogacetiyepi nipaccakaraṇaṁ upapannanti dasseti ‘‘buddhassa bhagavato",
  "tika-s0105t0:242_15": "sammukhā viya nipaccakāraṁ dassetvā’’ti iminā. Paṭisāmitaṭṭhānanti sopānamūlabhāvasāmaññena",
  "tika-s0105t0:242_16": "vuttaṁ, buddhārammaṇapītivisayabhūtacetiyaṅgaṇabodhiyaṅgaṇato bāhiraṭṭhānaṁ patvāti vuttaṁ hoti.",
  "tika-s0105t0:243_0": "Gāmasamīpeti gāmūpacāre. Tāva pañhaṁ vā pucchanti, dhammaṁ vā sotukāmā hontīti sambandho.",
  "tika-s0105t0:243_1": "Janasaṅgahatthanti ‘‘mayi akathente etesaṁ ko kathessatī’’ti dhammānuggahena mahājanassa",
  "tika-s0105t0:243_2": "saṅgahaṇatthaṁ. Aṭṭhakathācariyānaṁ vacanaṁ samatthetuṁ ‘‘dhammakathā hi kammaṭṭhānavinimuttā",
  "tika-s0105t0:243_3": "nāma natthī’’ti vuttaṁ. Tasmāti yasmā ‘‘dhammakathā nāma kātabbāyevā’’ti aṭṭhakathācariyā",
  "tika-s0105t0:243_4": "vadanti, yasmā vā dhammakathā kammaṭṭhānavinimuttā nāma natthi, tasmā dhammakathaṁ",
  "tika-s0105t0:243_5": "kathetvāti sambandho. Ācariyānandattherena (vibha. mūlaṭī. 523) pana ‘‘tasmā’’ti",
  "tika-s0105t0:243_6": "etassa ‘‘kathetabbāyevāti vadantī’’ti etena sambandho vutto. Kammaṭṭhānasīsenevāti",
  "tika-s0105t0:243_7": "attanā parihariyamānaṁ kammaṭṭhānaṁ avijahanavasena, tadanuguṇaṁyeva dhammakathaṁ",
  "tika-s0105t0:243_8": "kathetvāti attho, dutiyapadepi eseva nayo. Anumodanaṁ katvāti etthāpi ‘‘kammaṭṭhānasīsenevā’’ti",
  "tika-s0105t0:243_9": "adhikāro. Tatthāti gāmato nikkhamanaṭṭhāneyeva.",
  "tika-s0105t0:244_0": "‘‘Porāṇakabhikkhū’’tiādinā porāṇakāciṇṇadassanena yathāvuttamatthaṁ daḷhaṁ karoti.",
  "tika-s0105t0:244_1": "Sampattaparicchedenevāti ‘‘paricito aparicito’’tiādivibhāgaṁ akatvā sampattakoṭiyā",
  "tika-s0105t0:244_2": "eva, samāgamamattenevāti attho. Ānubhāvenāti anuggahabalena. Bhayeti paracakkādibhaye.",
  "tika-s0105t0:244_3": "Chātaketi dubbhikkhe.",
  "tika-s0105t0:245_0": "‘‘Pacchimayāmepi nisajjācaṅkamehi vītināmetvā’’tiādinā vuttappakāraṁ. Karontassāti",
  "tika-s0105t0:245_1": "karamānasseva, anādare cetaṁ sāmivacanaṁ. Kammajatejoti gahaṇiṁ sandhāyāha. Pajjalatīti",
  "tika-s0105t0:245_2": "uṇhabhāvaṁ janeti. Tatoyeva upādinnakaṁ gaṇhāti, sedā muccanti. Kammaṭṭhānaṁ vīthiṁ",
  "tika-s0105t0:245_3": "nārohati khudāparissamena kilantakāyassa samādhānābhāvato. Anupādinnaṁ odanādivatthu.",
  "tika-s0105t0:245_4": "Upādinnaṁ udarapaṭalaṁ. Antokucchiyañhi odanādivatthusmiṁ asati kammajatejo uṭṭhahitvā",
  "tika-s0105t0:245_5": "udarapaṭalaṁ gaṇhāti, ‘‘chātosmi, āhāraṁ me dethā’’ti vadāpeti, bhuttakāle udarapaṭalaṁ",
  "tika-s0105t0:245_6": "muñcitvā vatthuṁ gaṇhāti, atha satto ekaggo hoti, yato ‘‘chāyārakkhaso viya kammajatejo’’ti",
  "tika-s0105t0:245_7": "aṭṭhakathāsu vutto. So pagevāti ettha ‘‘tasmā’’ti seso. Gorūpānanti gunnaṁ, gosamūhānaṁ",
  "tika-s0105t0:245_8": "vā, vajato gocaratthāya nikkhamanavelāyamevāti attho. Vuttaviparītanayena upādinnakaṁ",
  "tika-s0105t0:245_9": "muñcitvā anupādinnakaṁ gaṇhāti. Antarābhatteti bhattassa antare, yāva bhattaṁ na",
  "tika-s0105t0:245_10": "bhuñjati, tāvāti attho. Tenāha ‘‘kammaṭṭhānasīsena āhārañca paribhuñjitvā’’ti. Avasesaṭṭhāneti",
  "tika-s0105t0:245_11": "yāguyā aggahitaṭṭhāne. Tatoti bhuñjanato. Poṅkhānupoṅkhanti kammaṭṭhānānupaṭṭhānassa",
  "tika-s0105t0:245_12": "anavacchedadassanametaṁ, uttaruttarinti attho, yathā poṅkhānupoṅkhaṁ pavattāya sarapaṭipāṭiyā",
  "tika-s0105t0:245_13": "anavacchedo, evametassāpi kammaṭṭhānupaṭṭhānassāti vuttaṁ hoti. ‘‘Edisā cā’’tiādinā",
  "tika-s0105t0:245_14": "tathā kammaṭṭhānamanasikārassāpi sātthakabhāvaṁ dasseti. Āsananti nisajjāsanaṁ.",
  "tika-s0105t0:246_0": "Nikkhittadhuroti bhāvanānuyoge anukkhittadhuro anāraddhavīriyo. Vattapaṭipattiyā",
  "tika-s0105t0:246_1": "aparipūraṇena sabbavattāni bhinditvā. Pañcavidhacetokhīlavinibandhacittoti pañcavidhena",
  "tika-s0105t0:246_2": "cetokhīlena, vinibandhena ca sampayuttacitto. Vuttañhi majjhimāgame cetokhīlasutte –",
  "tika-s0105t0:247_0": "‘‘Katamassa pañca cetokhīlā appahīnā honti? Idha bhikkhave bhikkhu satthari kaṅkhati,",
  "tika-s0105t0:247_1": "dhamme kaṅkhati, saṅghe kaṅkhati, sikkhāya kaṅkhati, sabrahmacārīsu kupito hotī’’ti, (ma. ni. 1.185)",
  "tika-s0105t0:248_0": "‘‘Katamassa pañca cetaso vinibandhā asamucchinnā honti? Idha bhikkhave bhikkhu kāme",
  "tika-s0105t0:248_1": "avītarāgo hoti, kāye avītarāgo hoti, rūpe avītarāgo hoti, yāvadatthaṁ udarāvadehakaṁ",
  "tika-s0105t0:248_2": "bhuñjitvā seyyasukhaṁ passasukhaṁ middhasukhaṁ anuyutto viharati, aññataraṁ devanikāyaṁ",
  "tika-s0105t0:248_3": "paṇidhāya brahmacariyaṁ caratī’’ti (ma. ni. 1.186). Ca –",
  "tika-s0105t0:249_0": "Vitthāro . Ācariyena (dī. ni. ṭī. 1.215) pana pañcavidhacetovinibandhacittabhāvoyeva",
  "tika-s0105t0:249_1": "padekadesamulliṅgetvā dassito. Cittassa kacavarakhāṇukabhāvo hi cetokhīlo, cittaṁ",
  "tika-s0105t0:249_2": "bandhitvā muṭṭhiyaṁ viya katvā gaṇhanabhāvo cetaso vinibandho. Paṭhamo cettha vicikicchādosavasena,",
  "tika-s0105t0:249_3": "dutiyo lobhavasenāti ayametesaṁ viseso. Caritvāti vicaritvā. Kammaṭṭhānavirahavasena tuccho.",
  "tika-s0105t0:250_0": "Bhāvanāsahitameva bhikkhāya gataṁ, paccāgatañca yassāti gatapaccāgatikaṁ, tadeva",
  "tika-s0105t0:250_1": "vattaṁ, tassa vasena. Attakāmāti attano hitasukhamicchantā, dhammacchandavantoti",
  "tika-s0105t0:250_2": "attho. Dhammo hi hitaṁ, sukhañca tannimittakanti. Atha vā viññūnaṁ attato nibbisesattā,",
  "tika-s0105t0:250_3": "attabhāvapariyāpannattā ca dhammo attā nāma, taṁ kāmenti icchantīti attakāmā. Adhunā",
  "tika-s0105t0:250_4": "pana atthakāmāti hitavācakena atthasaddena pāṭho dissati, dhammasaññuttaṁ hitamicchantā,",
  "tika-s0105t0:250_5": "hitabhūtaṁ vā dhammamicchantāti tassattho. Iṇaṭṭāti iṇena pīḷitā. Tathā sesapadadvayepi. Etthāti sāsane.",
  "tika-s0105t0:251_0": "Usabhaṁ nāma vīsati yaṭṭhiyo, gāvutaṁ nāma asīti usabhā. Tāya saññāyāti tādisāya",
  "tika-s0105t0:251_1": "pāsāṇasaññāya, kammaṭṭhānamanasikārena ‘‘ettakaṁ ṭhānamāgatā’’ti jānantā gacchantīti",
  "tika-s0105t0:251_2": "adhippāyo. Nanti kilesaṁ. Kammaṭṭhānavippayuttacittena pāduddhāraṇamakatthukāmato",
  "tika-s0105t0:251_3": "tiṭṭhati, pacchāgato pana ṭhitimanatikkamitukāmato. Soti uppannakileso bhikkhu. Ayanti",
  "tika-s0105t0:251_4": "pacchāgato . Etanti parassa jānanaṁ. Tatthevāti patiṭṭhitaṭṭhāneyeva. Soyeva nayoti",
  "tika-s0105t0:251_5": "‘‘ayaṁ bhikkhū’’tiādikā yo patiṭṭhāne vutto, so eva nisajjāyapi nayo. Pacchato āgacchantānaṁ",
  "tika-s0105t0:251_6": "chinnabhattabhāvabhayenāpi yonisomanasikāraṁ paribrūhetīti idampi parassa jānaneneva",
  "tika-s0105t0:251_7": "saṅgahitanti daṭṭhabbaṁ. Purimapādeyevāti paṭhamaṁ kammaṭṭhānavippayuttacittena uddharitapādavaḷañjeyeva.",
  "tika-s0105t0:251_8": "Etīti gacchati. ‘‘Ālindakavāsī mahāphussadevatthero viyā’’tiādinā aṭṭhāneyevetaṁ",
  "tika-s0105t0:251_9": "kathitaṁ. ‘‘Kvāyaṁ evaṁ paṭipannapubbo’’ti āsaṅkaṁ nivatteti.",
  "tika-s0105t0:252_0": "Maddantāti dhaññakaraṇaṭṭhāne sālisīsādīni maddantā. Assāti therassa, ubhayāpekkhavacanametaṁ.",
  "tika-s0105t0:252_1": "Assa arahattappattadivase caṅkamanakoṭiyanti ca . Adhigamappicchatāya vikkhepaṁ katvā,",
  "tika-s0105t0:252_2": "nibandhitvā ca paṭijānitvāyeva ārocesi.",
  "tika-s0105t0:253_0": "Paṭhamaṁ tāvāti padasobhanatthaṁ pariyāyavacanaṁ. Mahāpadhānanti bhagavato dukkaracariyaṁ,",
  "tika-s0105t0:253_1": "amhākaṁ atthāya lokanāthena chabbassāni kataṁ dukkaracariyaṁ ‘‘evāhaṁ yathābalaṁ",
  "tika-s0105t0:253_2": "pūjessāmī’’ti attho. Paṭipattipūjāyeva hi pasatthatarā satthupūjā, na tathā āmisapūjā.",
  "tika-s0105t0:253_3": "Ṭhānacaṅkamamevāti adhiṭṭhātabbairiyāpathavasena vuttaṁ, na bhojanakālādīsu avassaṁ",
  "tika-s0105t0:253_4": "kattabbanisajjāya paṭikkhepavasena. Evasaddena hi itarāya nisajjāya, sayanassa ca",
  "tika-s0105t0:253_5": "nivattanaṁ karoti. Vippayuttena uddhaṭe paṭinivattentoti sampayuttena uddharitapādeyeva",
  "tika-s0105t0:253_6": "puna ṭhapanaṁ sandhāyāha. ‘‘Gāmasamīpaṁ gantvā’’ti vatvā tadatthaṁ vivarati ‘‘gāvī",
  "tika-s0105t0:253_7": "nū’’tiādinā. Kacchakantaratoti upakacchantarato, upakacche laggitakamaṇḍalutoti vuttaṁ",
  "tika-s0105t0:253_8": "hoti. Udakagaṇḍūsanti udakāvagaṇḍakārakaṁ. Katinaṁ tithīnaṁ pūraṇī katimī, ‘‘pañcamī",
  "tika-s0105t0:253_9": "nu kho pakkhassa, aṭṭhamī’’tiādinā divasaṁ vā pucchitoti attho. Anārocanassa akattabbattā",
  "tika-s0105t0:253_10": "āroceti. Tathā hi vuttaṁ ‘‘anujānāmi bhikkhave sabbeheva pakkhagaṇanaṁ uggahetu’’ntiādi (mahāva. 156).",
  "tika-s0105t0:254_0": "‘‘Udakaṁ gilitvā ārocetī’’ti vuttanayena.Tatthāti gāmadvāre. Niṭṭhubhananti udakaniṭṭhubhanaṭṭhānaṁ.",
  "tika-s0105t0:254_1": "Tesūti manussesu. Ñāṇacakkhusampannattā cakkhumā.Īdisoti susammaṭṭhacetiyaṅgaṇādiko.",
  "tika-s0105t0:254_2": "Visuddhipavāraṇanti khīṇāsavabhāvena pavāraṇaṁ.",
  "tika-s0105t0:255_0": "Vīthiṁ otaritvā ito cito ca anoloketvā paṭhamameva vīthiyo sallakkhetabbāti āha ‘‘vīthiyo",
  "tika-s0105t0:255_1": "sallakkhetvā’’ti. Yaṁ sandhāya vuttaṁ ‘‘pāsādikena abhikkantena paṭikkantenā’’tiādi",
  "tika-s0105t0:255_2": "(pārā. 432). Taṁ gamanaṁ dassetuṁ ‘‘tattha cā’’tiādimāha. ‘‘Na hi javena piṇḍapātiyadhutaṅgaṁ",
  "tika-s0105t0:255_3": "nāma kiñci atthī’’ti iminā javena gamane loluppacāritā viya asāruppataṁ dasseti.",
  "tika-s0105t0:255_4": "Udakasakaṭanti udakasārasakaṭaṁ. Tañhi visamabhūmibhāgappattaṁ niccalameva kātuṁ",
  "tika-s0105t0:255_5": "vaṭṭati. Tadanurūpanti bhikkhādānānurūpaṁ. ‘‘Āhāre paṭikūlasaññaṁ upaṭṭhapetvā’’tiādīsu",
  "tika-s0105t0:255_6": "yaṁ vattabbaṁ, taṁ parato āgamissati. Rathassa akkhānaṁ telena abbhañjanaṁ, vaṇassa",
  "tika-s0105t0:255_7": "lepanaṁ, puttamaṁsassa khādanañca tidhā upamā yassa āharaṇassāti tathā. Aṭṭhaṅgasamannāgatanti",
  "tika-s0105t0:255_8": "‘‘yāvadeva imassa kāyassa ṭhitiyā, yāpanāyā’’tiādinā (ma. ni. 1.23; 2.24, 387; saṁ.",
  "tika-s0105t0:255_9": "ni. 4.120; a. ni. 6.58; 5.9; vibha. 518; mahāni. 206) vuttehi aṭṭhahi aṅgehi samannāgataṁ",
  "tika-s0105t0:255_10": "katvā. ‘‘Neva davāyā’’tiādi pana paṭikkhepamattadassanaṁ. Bhattakilamathanti bhattavasena",
  "tika-s0105t0:255_11": "uppannakilamathaṁ. Purebhattādi divāvasena vuttaṁ. Purimayāmādi rattivasena.",
  "tika-s0105t0:256_0": "Gatapaccāgatesu kammaṭṭhānassa haraṇaṁ vattanti atthaṁ dassento ‘‘haraṇapaccāharaṇasaṅkhāta’’nti",
  "tika-s0105t0:256_1": "āha. ‘‘Yadi upanissayasampanno hotī’’ti idaṁ ‘‘devaputto hutvā’’tiādīsupi sabbattha",
  "tika-s0105t0:256_2": "sambajjhitabbaṁ. Tattha paccekabodhiyā upanissayasampadā kappānaṁ dve asaṅkhyeyyāni,",
  "tika-s0105t0:256_3": "satasahassañca tajjā puññañāṇasambhārasambharaṇaṁ, sāvakabodhiyā aggasāvakānaṁ ekamasaṅkhyeyyaṁ,",
  "tika-s0105t0:256_4": "kappasatasahassañca, mahāsāvakānaṁ (theragā. aṭṭha. 2.vaṅgīsattheragāthāvaṇṇanā vitthāro)",
  "tika-s0105t0:256_5": "kappasatasahassameva, itaresaṁ pana atītāsu jātīsu vivaṭṭupanissayavasena kālaniyamamantarena",
  "tika-s0105t0:256_6": "nibbattitaṁ nibbedhabhāgiyakusalaṁ. ‘‘Seyyathāpī’’tiādinā tasmiṁ tasmiṁ ṭhānantare",
  "tika-s0105t0:256_7": "etadaggaṭṭhapitānaṁ therānaṁ sakkhidassanaṁ. Tattha thero bāhiyo dārucīriyoti bāhiyavisaye",
  "tika-s0105t0:256_8": "sañjātasaṁvaḍḍhatāya bāhiyo, dārucīrapariharaṇato dārucīriyoti ca samaññito thero. So hāyasmā –",
  "tika-s0105t0:257_0": "‘‘Tasmā tiha te bāhiya evaṁ sikkhitabbaṁ ‘diṭṭhe diṭṭhamattaṁ bhavissati, sute, mute,",
  "tika-s0105t0:257_1": "viññāte viññātamattaṁ bhavissatī’ti, evañhi te bāhiya sikkhitabbaṁ. Yato kho te bāhiya",
  "tika-s0105t0:257_2": "diṭṭhe diṭṭhamattaṁ bhavissati, sute, mute, viññāte viññātamattaṁ bhavissati, tato",
  "tika-s0105t0:257_3": "tvaṁ bāhiya na tena. Yato tvaṁ bāhiya na tena, tato bāhiya na tattha. Yato tvaṁ bāhiya",
  "tika-s0105t0:257_4": "na tattha, tato tvaṁ bāhiya nevidha na huraṁ na ubhayamantarena, esevanto dukkhassā’ti’’ (udā. 10).",
  "tika-s0105t0:258_0": "Ettakāya desanāya arahattaṁ sacchākāsi. Evaṁ sāriputtattherādīnampi mahāpaññatādidīpanāni",
  "tika-s0105t0:258_1": "suttapadāni vitthārato vattabbāni. Visesato pana aṅguttarāgame etadaggasuttapadāni",
  "tika-s0105t0:258_2": "(a. ni. 1.188) sikhāpattanti koṭippattaṁ niṭṭhānappattaṁ sabbathā paripuṇṇato.",
  "tika-s0105t0:259_0": "Tanti asammuyhanaṁ. Evanti idāni vuccamānākārena veditabbaṁ. ‘‘Attā abhikkamatī’’ti",
  "tika-s0105t0:259_1": "iminā diṭṭhigāhavasena, ‘‘ahaṁ abhikkamāmī’’ti iminā mānagāhavasena, tadubhayassa",
  "tika-s0105t0:259_2": "pana vinā taṇhāya appavattanato taṇhāgāhavasenāti tīhipi maññanāhi andhabālaputhujjanassa",
  "tika-s0105t0:259_3": "abhikkame sammuyhanaṁ dasseti. ‘‘Tathā asammuyhanto’’ti vatvā tadeva asammuyhanaṁ",
  "tika-s0105t0:259_4": "yena ghanavinibbhogena hoti, taṁ dassento ‘‘abhikkamāmī’’tiādimāha. Cittasamuṭṭhānavāyodhātūti",
  "tika-s0105t0:259_5": "teneva abhikkamanacittena samuṭṭhānā, taṁcittasamuṭṭhānikā vā vāyodhātu. Viññattinti",
  "tika-s0105t0:259_6": "kāyaviññattiṁ. Janayamānā uppajjati tassā vikārabhāvato. Itīti tasmā uppajjanato.",
  "tika-s0105t0:259_7": "Cittakiriyavāyodhātuvipphāravasenāti kiriyamayacittasamuṭṭhānavāyodhātuyā vicalanākārasaṅkhātakāyaviññattivasena.",
  "tika-s0105t0:259_8": "Tassāti aṭṭhisaṅghāṭassa. Abhikkamatoti abhikkamantassa. Omattāti avamattā lāmakappamāṇā.",
  "tika-s0105t0:259_9": "Vāyodhātutejodhātuvasena itarā dve dhātuyo.",
  "tika-s0105t0:260_0": "Idaṁ vuttaṁ hoti – yasmā cettha vāyodhātuyā anugatā tejodhātu uddharaṇassa paccayo.",
  "tika-s0105t0:260_1": "Uddharaṇagatikā hi tejodhātu, tena tassā uddharaṇe vāyodhātuyā anugatabhāvo hoti,",
  "tika-s0105t0:260_2": "tasmā imāsaṁ dvinnamettha sāmatthiyato adhimattatā, tathā abhāvato pana itarāsaṁ",
  "tika-s0105t0:260_3": "omattatāti. Yasmā pana tejodhātuyā anugatā vāyodhātu atiharaṇavītiharaṇānaṁ paccayo.",
  "tika-s0105t0:260_4": "Kiriyagatikāya hi vāyodhātuyā atiharaṇavītiharaṇesu sātisayo byāpāro, tena tassā",
  "tika-s0105t0:260_5": "tattha tejodhātuyā anugatabhāvo hoti, tasmā imāsaṁ dvinnamettha sāmatthiyato adhimattatā,",
  "tika-s0105t0:260_6": "itarāsañca tadabhāvato omattatāti dasseti ‘‘tathā atiharaṇavītiharaṇesū’’ti iminā.",
  "tika-s0105t0:260_7": "Satipi cettha anugamakānugantabbatāvisese tejodhātuvāyodhātubhāvamattaṁ sandhāya",
  "tika-s0105t0:260_8": "tathāsaddaggahaṇaṁ kataṁ. Paṭhame hi naye tejodhātuyā anugamakatā, vāyodhātuyā anugantabbatā,",
  "tika-s0105t0:260_9": "dutiye pana vāyodhātuyā anugamakatā, tejodhātuyā anugantabbatāti. Tattha akkantaṭṭhānato",
  "tika-s0105t0:260_10": "pādassa ukkhipanaṁ uddharaṇaṁ, ṭhitaṭṭhānaṁ atikkamitvā purato haraṇaṁ atiharaṇaṁ.",
  "tika-s0105t0:260_11": "Khāṇuādipariharaṇatthaṁ, patiṭṭhitapādaghaṭṭanāpariharaṇatthaṁ vā passena haraṇaṁ",
  "tika-s0105t0:260_12": "vītiharaṇaṁ, yāva patiṭṭhitapādo, tāva haraṇaṁ atiharaṇaṁ, tato paraṁ haraṇaṁ vītiharaṇanti",
  "tika-s0105t0:260_13": "vā ayametesaṁ viseso.",
  "tika-s0105t0:261_0": "Yasmā pathavīdhātuyā anugatā āpodhātu vossajjane paccayo. Garutarasabhāvā hi āpodhātu,",
  "tika-s0105t0:261_1": "tena tassā vossajjane pathavīdhātuyā anugatabhāvo hoti, tasmā tāsaṁ dvinnamettha",
  "tika-s0105t0:261_2": "sāmatthiyato adhimattatā, itarāsañca tadabhāvato omattatāti dassento āha ‘‘vossajjane…pe…",
  "tika-s0105t0:261_3": "balavatiyo’’ti. Yasmā pana āpodhātuyā anugatā pathavīdhātu sannikkhepanassa paccayo.",
  "tika-s0105t0:261_4": "Patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo",
  "tika-s0105t0:261_5": "hoti, tathā ghaṭṭanakiriyāya pathavīdhātuyā vasena sannirujjhanassa sijjhanato tassā",
  "tika-s0105t0:261_6": "sannirujjhanepi āpodhātuyā anugatabhāvo hoti, tasmā vuttaṁ ‘‘tathā sannikkhepanasannirujjhanesū’’ti.",
  "tika-s0105t0:262_0": "Anugamakānugantabbatāvisesepi sati pathavīdhātuāpodhātubhāvamattaṁ sandhāya tathāsaddaggahaṇaṁ",
  "tika-s0105t0:262_1": "kataṁ. Paṭhame hi naye pathavīdhātuyā anugamakatā, āpodhātuyā anugantabbatā, dutiye",
  "tika-s0105t0:262_2": "pana āpodhātuyā anugamakatā, pathavīdhātuyā anugantabbatāti. Vossajjanañcettha pādassa",
  "tika-s0105t0:262_3": "onāmanavasena vossaggo, tato paraṁ bhūmiādīsu patiṭṭhāpanaṁ sannikkhepanaṁ, patiṭṭhāpetvā",
  "tika-s0105t0:262_4": "nimmaddanavasena gamanassa sannirodho sannirujjhanaṁ.",
  "tika-s0105t0:263_0": "Tatthāti tasmiṁ atikkamane, tesu vā yathāvuttesu uddharaṇātiharaṇavītiharaṇavossajjanasannikkhepanasannirujjhanasaṅkhātesu",
  "tika-s0105t0:263_1": "chasu koṭṭhāsesu. Uddharaṇeti uddharaṇakkhaṇe. Rūpārūpadhammāti uddharaṇākārena pavattā",
  "tika-s0105t0:263_2": "rūpadhammā, taṁsamuṭṭhāpakā ca arūpadhammā. Atiharaṇaṁ na pāpuṇanti khaṇamattāvaṭṭhānato.",
  "tika-s0105t0:263_3": "Sabbattha esa nayo. Tattha tatthevāti yattha yattha uddharaṇādike uppannā, tattha",
  "tika-s0105t0:263_4": "tattheva. Na hi dhammānaṁ desantarasaṅkamanaṁ atthi lahuparivattanato. Pabbaṁ pabbanti",
  "tika-s0105t0:263_5": "paricchedaṁ paricchedaṁ. Sandhi sandhīti gaṇṭhi gaṇṭhi. Odhi odhīti bhāgaṁ bhāgaṁ.",
  "tika-s0105t0:263_6": "Sabbañcetaṁ uddharaṇādikoṭṭhāse sandhāya sabhāgasantativasena vuttanti veditabbaṁ.",
  "tika-s0105t0:263_7": "Itaro eva hi rūpadhammānampi pavattikkhaṇo gamanayogagamanassādānaṁ devaputtānaṁ",
  "tika-s0105t0:263_8": "heṭṭhupariyena paṭimukhaṁ dhāvantānaṁ sirasi, pāde ca bandhakhuradhārāsamāgamatopi",
  "tika-s0105t0:263_9": "sīghataro, yathā tilānaṁ bhijjayamānānaṁ paṭapaṭāyanena bhedo lakkhīyati, evaṁ saṅkhatadhammānaṁ",
  "tika-s0105t0:263_10": "uppādenāti dassanatthaṁ ‘‘paṭapaṭāyantā’’ti vuttaṁ, uppādavasena paṭapaṭa-saddaṁ",
  "tika-s0105t0:263_11": "akarontāpi karontā viyāti attho. Tilabhedalakkhaṇaṁ paṭapaṭāyanaṁ viya hi saṅkhatabhedalakkhaṇaṁ",
  "tika-s0105t0:263_12": "uppādo uppannānamekantato bhinnattā. Tatthāti abhikkamane. Ko eko abhikkamati nābhikkamatiyeva.",
  "tika-s0105t0:263_13": "Kassa vā ekassa abhikkamanaṁ siyā, na siyā eva. Kasmā? Paramatthato hi…pe… dhātūnaṁ",
  "tika-s0105t0:263_14": "sayanaṁ, tasmāti attho. Andhabālaputhujjanasammūḷhassa attano abhikkamananivattanañhetaṁ",
  "tika-s0105t0:263_15": "vacanaṁ. Atha vā ‘‘ko eko…pe… abhikkamana’’nti codanāya ‘‘paramatthato hī’’tiādinā sodhanā vuttā.",
  "tika-s0105t0:264_0": "Tasmiṁ tasmiṁ koṭṭhāseti yathāvutte chabbidhepi koṭṭhāse gamanādikassa apaccāmaṭṭhattā.",
  "tika-s0105t0:264_1": "‘‘Saddhiṁ rūpena uppajjate, nirujjhatī’’ti ca silokapadena saha sambandho. Tattha",
  "tika-s0105t0:264_2": "paṭhamapadasambandhe rūpenāti yena kenaci sahuppajjanakena rūpena. Dutiyapadasambandhe",
  "tika-s0105t0:264_3": "pana ‘‘rūpenā’’ti idaṁ yaṁ tato nirujjhamānacittato upari sattarasamacittassa uppādakkhaṇe",
  "tika-s0105t0:264_4": "uppannaṁ, tadeva tassa nirujjhamānacittassa nirodhena saddhiṁ nirujjhanakaṁ sattarasacittakkhaṇāyukaṁ",
  "tika-s0105t0:264_5": "rūpaṁ sandhāya vuttaṁ, aññathā rūpārūpadhammā samānāyukā siyuṁ. Yadi ca siyuṁ, atha",
  "tika-s0105t0:264_6": "‘‘rūpaṁ garupariṇāmaṁ dandhanirodha’’ntiādi (vibha. aṭṭha. pakiṇṇakakathā) aṭṭhakathāvacanehi,",
  "tika-s0105t0:264_7": "‘‘nāhaṁ bhikkhave aññaṁ ekadhammampi samanupassāmi, yaṁ evaṁ lahuparivattaṁ, yathayidaṁ",
  "tika-s0105t0:264_8": "citta’’nti (a. ni. 1.38) evamādipāḷivacanehi ca virodho siyā. Cittacetasikā hi sārammaṇasabhāvā",
  "tika-s0105t0:264_9": "yathābalaṁ attano ārammaṇapaccayabhūtamatthaṁ vibhāvento eva uppajjanti, tasmā tesaṁ",
  "tika-s0105t0:264_10": "taṁsabhāvanipphattianantaraṁ nirodho, rūpadhammā pana anārammaṇā pakāsetabbā, evaṁ",
  "tika-s0105t0:264_11": "tesaṁ pakāsetabbabhāvanipphatti soḷasahi cittehi hoti, tasmā ekacittakkhaṇātītena",
  "tika-s0105t0:264_12": "saha sattarasacittakkhaṇāyukatā rūpadhammānamicchitāti. Lahuparivattanaviññāṇavisesassa",
  "tika-s0105t0:264_13": "saṅgatimattapaccayatāya tiṇṇaṁ khandhānaṁ, visayasaṅgatimattatāya ca viññāṇassa lahuparivattitā,",
  "tika-s0105t0:264_14": "dandhamahābhūtapaccayatāya rūpassa garuparivattitā. Yathābhūtaṁ nānādhātuñāṇaṁ kho",
  "tika-s0105t0:264_15": "pana tathāgatasseva, tena ca purejātapaccayo rūpadhammova vutto, pacchājātapaccayo",
  "tika-s0105t0:264_16": "ca tathevāti rūpārūpadhammānaṁ samānakkhaṇatā na yujjateva, tasmā vuttanayenevettha",
  "tika-s0105t0:264_17": "attho veditabboti ācariyena (dī. ni. ṭī. 1.214) vuttaṁ , tadetaṁ cittānuparivattiyā",
  "tika-s0105t0:264_18": "viññattiyā ekanirodhabhāvassa suviññeyyattā evaṁ vuttaṁ. Tato saviññattikena puretaraṁ",
  "tika-s0105t0:264_19": "sattarasamacittassa uppādakkhaṇe uppannena rūpena saddhiṁ aññaṁ cittaṁ nirujjhatīti",
  "tika-s0105t0:264_20": "attho veditabbo. Aññaṁ cittaṁ nirujjhati, aññaṁ uppajjate cittanti yojetabbaṁ. Añño",
  "tika-s0105t0:264_21": "hi saddakkamo, añño atthakkamoti. Yañhi purimuppannaṁ cittaṁ, taṁ nirujjhantaṁ aññassa",
  "tika-s0105t0:264_22": "pacchā uppajjamānassa anantarādipaccayabhāveneva nirujjhati, tathā laddhapaccayameva",
  "tika-s0105t0:264_23": "aññampi uppajjate cittaṁ, avatthāvisesato cettha aññathā. Yadi evaṁ tesamubhinnaṁ",
  "tika-s0105t0:264_24": "antaro labbheyyāti codanaṁ ‘‘no’’ti apanetumāha ‘‘avīci manusambandho’’ti, yathā",
  "tika-s0105t0:264_25": "vīci antaro na labbhati, tadevedanti avisesaṁ vidū maññanti, evaṁ anu anu sambandho",
  "tika-s0105t0:264_26": "cittasantāno, rūpasantāno ca nadīsotova nadiyaṁ udakappavāho viya vattatīti attho.",
  "tika-s0105t0:264_27": "Avīcīti hi nirantaratāvasena bhāvanapuṁsakavacanaṁ.",
  "tika-s0105t0:265_0": "Abhimukhaṁ lokitaṁ ālokitanti āha ‘‘puratopekkhana’’nti. Yaṁdisābhimukho gacchati,",
  "tika-s0105t0:265_1": "tiṭṭhati, nisīdati, sayati vā, tadabhimukhaṁ pekkhananti vuttaṁ hoti. Yasmā ca tādisamālokitaṁ",
  "tika-s0105t0:265_2": "nāma hoti, tasmā tadanugatadisālokanaṁ vilokitanti āha ‘‘anudisāpekkhana’’nti, abhimukhadisānurūpagatesu",
  "tika-s0105t0:265_3": "vāmadakkhiṇapassesu vividhā pekkhananti vuttaṁ hoti. Heṭṭhāuparipacchāpekkhanañhi",
  "tika-s0105t0:265_4": "‘‘olokitaullokitāpalokitānī’’ti gahitāni. Sāruppavasenāti samaṇapatirūpavasena, imināva",
  "tika-s0105t0:265_5": "asāruppavasena itaresamaggahaṇanti sijjhati. Sammajjanaparibhaṇḍādikaraṇe olokitassa,",
  "tika-s0105t0:265_6": "ullokaharaṇādīsu ullokitassa, pacchato āgacchantaparissayaparivajjanādīsu apalokitassa",
  "tika-s0105t0:265_7": "ca siyā sambhavoti āha ‘‘iminā vā’’tiādi, etena upalakkhaṇamattañcetanti dasseti.",
  "tika-s0105t0:266_0": "Kāyasakkhinti kāyena sacchikataṁ paccakkhakārinaṁ, sādhakanti attho. So hi āyasmā",
  "tika-s0105t0:266_1": "vipassanākāle ‘‘yamevāhaṁ indriyesu aguttadvārataṁ nissāya sāsane anabhiratiādivippakāraṁ",
  "tika-s0105t0:266_2": "patto, tameva suṭṭhu niggahessāmī’’ti ussāhajāto balavahirottappo, tattha ca katādhikārattā",
  "tika-s0105t0:266_3": "indriyasaṁvare ukkaṁsapāramippatto, teneva naṁ satthā ‘‘etadaggaṁ bhikkhave mama",
  "tika-s0105t0:266_4": "sāvakānaṁ bhikkhūnaṁ indriyesu guttadvārānaṁ, yadidaṁ nando’’ti (a. ni. 1.230) etadagge",
  "tika-s0105t0:266_5": "ṭhapesi. Nandassāti kattutthe sāmivacanaṁ. Itīti iminā ālokanena.",
  "tika-s0105t0:267_0": "Sātthakatāca sappāyatā ca veditabbā ālokitavilokitassāti ajjhāharitvā sambandho.",
  "tika-s0105t0:267_1": "Tasmāti kammaṭṭhānāvijahanasseva ālokitavilokite. Gocarasampajaññabhāvato etthāti",
  "tika-s0105t0:267_2": "ālokitavilokite. Attano kammaṭṭhānavasenevāti khandhādikammaṭṭhānavaseneva ālokanavilokanaṁ",
  "tika-s0105t0:267_3": "kātabbaṁ, na añño upāyo gavesitabboti adhippāyo. Kammaṭṭhānasīsenevāti vakkhamānakammaṭṭhānamukheneva.",
  "tika-s0105t0:267_4": "Yasmā pana ālokitādi nāma dhammamattasseva pavattiviseso, tasmā tassa yāthāvato jānanaṁ",
  "tika-s0105t0:267_5": "asammohasampajaññanti dassetuṁ ‘‘abbhantare’’tiādi vuttaṁ. Āloketāti ālokento. Tathā",
  "tika-s0105t0:267_6": "viloketā. Viññattinti kāyaviññattiṁ. Itīti tasmā uppajjanato. Cittakiriyavāyodhātuvipphāravasenāti",
  "tika-s0105t0:267_7": "kiriyamayacittasamuṭṭhānāya vāyodhātuyā vicalanākārasaṅkhātakāyaviññattivasena. Akkhidalanti",
  "tika-s0105t0:267_8": "akkhipaṭalaṁ. Adho sīdatīti osīdantaṁ viya heṭṭhā gacchati. Uddhaṁ laṅghetīti laṅghentaṁ",
  "tika-s0105t0:267_9": "viya upari gacchati. Yantakenāti akkhidalesu yojitarajjuyo gahetvā paribbhamanakacakkena.",
  "tika-s0105t0:267_10": "Tatoti tathā akkhidalānamosīdanullaṅghanato. Manodvārikajavanassa mūlakāraṇaparijānanaṁ",
  "tika-s0105t0:267_11": "mūlapariññā. Āgantukassa abbhāgatassa, tāvakālikassa ca taṅkhaṇamattapavattakassa",
  "tika-s0105t0:267_12": "bhāvo āgantukatāvakālikabhāvo, tesaṁ vasena.",
  "tika-s0105t0:268_0": "Tatthāti tesu gāthāya dassitesu sattasu cittesu. Aṅgakiccaṁ sādhayamānanti padhānabhūtaaṅgakiccaṁ",
  "tika-s0105t0:268_1": "nipphādentaṁ, sarīraṁ hutvāti vuttaṁ hoti. Bhavaṅgañhi paṭisandhisadisattā padhānamaṅgaṁ,",
  "tika-s0105t0:268_2": "padhānañca ‘‘sarīra’’nti vuccati, avicchedappavattihetubhāvena vā kāraṇakiccaṁ sādhayamānanti",
  "tika-s0105t0:268_3": "attho. Taṁ āvaṭṭetvāti bhavaṅgasāmaññavasena vuttaṁ, pavattākāravisesavasena pana",
  "tika-s0105t0:268_4": "atītādinā tibbidhaṁ, tattha ca bhavaṅgupacchedasseva āvaṭṭanaṁ. Tannirodhāti tassa",
  "tika-s0105t0:268_5": "nirujjhanato, anantarapaccayavasena hetuvacanaṁ. ‘‘Paṭhamajavanepi…pe… sattamajavanepī’’ti",
  "tika-s0105t0:268_6": "idaṁ pañcadvārikavīthiyaṁ ‘‘ayaṁ itthī, ayaṁ puriso’’ti rajjanadussanamuyhanānamabhāvaṁ",
  "tika-s0105t0:268_7": "sandhāya vuttaṁ. Tattha hi āvajjanavoṭṭhabbanānaṁ puretaraṁ pavattāyonisomanasikāravasena",
  "tika-s0105t0:268_8": "ayoniso āvajjanavoṭṭhabbanākārena pavattanato iṭṭhe itthirūpādimhi lobhasahagatamattaṁ",
  "tika-s0105t0:268_9": "javanaṁ uppajjati, aniṭṭhe ca dosasahagatamattaṁ, na panekantarajjanadussanādi, manodvāre",
  "tika-s0105t0:268_10": "eva ekantarajjanadussanādi hoti, tassa pana manodvārikassa rajjanadussanādino pañcadvārikajavanaṁ",
  "tika-s0105t0:268_11": "mūlaṁ, yathāvuttaṁ vā sabbampi bhavaṅgādi, evaṁ manodvārikajavanassa mūlakāraṇavasena",
  "tika-s0105t0:268_12": "mūlapariññā vuttā, āgantukatāvakālikatā pana pañcadvārika javanasseva apubbabhāvavasena,",
  "tika-s0105t0:268_13": "ittaratāvasena ca. Yuddhamaṇḍaleti saṅgāmappadese. Heṭṭhupariyavasenāti heṭṭhā ca",
  "tika-s0105t0:268_14": "upari ca parivattamānavasena, aparāparaṁ bhavaṅguppattivasenāti attho. Tathā bhavaṅguppādavasena",
  "tika-s0105t0:268_15": "hi tesaṁ bhijjitvā patanaṁ, iminā pana heṭṭhimassa, uparimassa ca bhavaṅgassa aparāparuppattivasena",
  "tika-s0105t0:268_16": "pañcadvārikajavanato visadisassa manodvārikajavanassa uppādaṁ dasseti tassa vaseneva",
  "tika-s0105t0:268_17": "rajjanādipavattanato. Tenevāha ‘‘rajjanādivasena ālokitavilokitaṁ hotī’’ti.",
  "tika-s0105t0:269_0": "Āpāthanti gocarabhāvaṁ. Sakakiccanipphādanavasenāti āvajjanādikiccanipphādanavasena.",
  "tika-s0105t0:269_1": "Tanti javanaṁ. Cakkhudvāre rūpassa āpāthagamanena āvajjanādīnaṁ pavattanato pavattikāraṇavaseneva",
  "tika-s0105t0:269_2": "‘‘gehabhūte’’ti vuttaṁ, na nissayavasena. Āgantukapuriso viyāti abbhāgatapuriso viya.",
  "tika-s0105t0:269_3": "Duvidhā hi āgantukā atithiabbhāgatavasena. Tattha kataparicayo ‘‘atithī’’ti vuccati,",
  "tika-s0105t0:269_4": "akataparicayo ‘‘abbhāgato’’ti, ayamevidhādhippeto. Tenāha ‘‘yathā paragehe’’tiādi",
  "tika-s0105t0:269_5": ". Tassāti javanassa rajjanadussanamuyhanaṁ ayuttanti sambandho. Āsinesūti nisinnesu.",
  "tika-s0105t0:269_6": "Āṇākaraṇanti attano vasakaraṇaṁ.",
  "tika-s0105t0:270_0": "Saddhiṁ sampayuttadhammehi phassādīhi. Tattha tattheva sakakiccanipphādanaṭṭhāne",
  "tika-s0105t0:270_1": "bhijjanti. Itīti tasmā āvajjanādivoṭṭhabbanapariyosānānaṁ bhijjanato. Ittarānīti",
  "tika-s0105t0:270_2": "aciraṭṭhitikāni. Tatthāti tasmiṁ vacane ayaṁ upamāti attho. Udayabbayaparicchinno",
  "tika-s0105t0:270_3": "tāva tattako kālo etesanti tāvakālikāni, tassa bhāvo, taṁvasena.",
  "tika-s0105t0:271": "Etanti asammohasampajaññaṁ. Etthāti etasmiṁ yathāvuttadhammasamudāye. Dassanaṁ cakkhuviññāṇaṁ, tassa vaseneva ālokanavilokanapaññāyanato āvajjanādīnamaggahaṇaṁ.",
  "tika-s0105t0:272_0": "Samavāyeti sāmaggiyaṁ. Tatthāti pañcakkhandhavasena ālokanavilokana paññāyamāne.",
  "tika-s0105t0:272_1": "Nimittatthe cetaṁ bhummaṁ, tabbinimuttako ko ekoāloketi na tveva āloketi. Ko ca eko",
  "tika-s0105t0:272_2": "viloketi natveva viloketīti attho.",
  "tika-s0105t0:273_0": "‘‘Tathā’’tiādi āyatanavasena, dhātuvasena ca dassanaṁ. Cakkhurūpāni yathārahaṁ dassanassa",
  "tika-s0105t0:273_1": "nissayārammaṇapaccayo, tathā āvajjanā anantarādipaccayo, āloko upanissayapaccayoti",
  "tika-s0105t0:273_2": "dassanassa suttantanayena pariyāyato paccayatā vuttā. Sahajātapaccayopi dassanasseva,",
  "tika-s0105t0:273_3": "nidassanamattañcetaṁ aññamaññasampayuttaatthiavigatādipaccayānampi labbhanato, ‘‘sahajātādipaccayā’’tipi",
  "tika-s0105t0:273_4": "adhunā pāṭho dissati. ‘‘Eva’’ntiādi nigamanaṁ.",
  "tika-s0105t0:274_0": "Idāni yathāpāṭhaṁ samiñjanapasāraṇesu sampajānaṁ vibhāvento ‘‘samiñjite pasārite’’tiādimāha.",
  "tika-s0105t0:274_1": "Tattha pabbānanti pabbabhūtānaṁ. Taṁsamiñjanapasāraṇeneva hi sabbesaṁ hatthapādānaṁ",
  "tika-s0105t0:274_2": "samiñjanapasāraṇaṁ hoti, pabbametesanti vā pabbā yathā ‘‘saddho’’ti, pabbavantānanti",
  "tika-s0105t0:274_3": "attho. Cittavasenevāti cittaruciyā eva, cittasāmatthiyā vā. Yaṁ yaṁ cittaṁ uppajjati",
  "tika-s0105t0:274_4": "sātthepi anatthepi samiñjituṁ, pasārituṁ vā, taṁtaṁcittānugateneva samiñjanapasāraṇamakatvāti",
  "tika-s0105t0:274_5": "vuttaṁ hoti. Tatthāti samiñjanapasāraṇesu atthānatthapariggaṇhanaṁ veditabbanti sambandho.",
  "tika-s0105t0:274_6": "Khaṇe khaṇeti tathā ṭhitakkhaṇassa byāpanicchāvacanaṁ. Vedanāti santhambhanādīhi",
  "tika-s0105t0:274_7": "rujjanā. ‘‘Vedanā uppajjatī’’tiādinā paramparapayojanaṁ dasseti. Tathā ‘‘tā vedanānuppajjantī’’tiādināpi.",
  "tika-s0105t0:274_8": "Purimaṁ purimañhi pacchimassa pacchimassa kāraṇavacanaṁ. Kāleti samiñjituṁ, pasārituṁ",
  "tika-s0105t0:274_9": "vā yuttakāle. Phātinti vuddhiṁ. Jhānādi pana viseso.",
  "tika-s0105t0:275_0": "Tatrāyaṁ nayoti sappāyāsappāyaapariggaṇhane vatthusandassanasaṁṅkhāto nayo. Tadapariggahaṇe",
  "tika-s0105t0:275_1": "ādīnavadassaneneva pariggahaṇepi ānisaṁso vibhāvitoti tesamidha udāharaṇaṁ veditabbaṁ.",
  "tika-s0105t0:275_2": "Mahācetiyaṅgaṇeti duṭṭhagāmaṇiraññā katassa hemamālīnāmakassa mahācetiyassa aṅgaṇe. Vuttañhi –",
  "tika-s0105t0:276": "‘‘Dīpappasādako thero, rājino ayyakassa me;",
  "tika-s0105t0:277": "Evaṁ kirāha nattā te, duṭṭhagāmaṇi bhūpati.",
  "tika-s0105t0:278": "Mahāpuñño mahāthūpaṁ, soṇṇamāliṁ manoramaṁ;",
  "tika-s0105t0:279": "Vīsaṁ hatthasataṁ uccaṁ, kāressati anāgate’’ti.",
  "tika-s0105t0:280_0": "Bhūmippadeso cettha aṅgaṇaṁ ‘‘udaṅgaṇe tattha papaṁ avindu’’ntiādisu (jā. 1.1.2)",
  "tika-s0105t0:280_1": "viya, tasmā upacārabhūte susaṅkhate bhūmippadeseti attho. Teneva kāraṇena gihī jātoti",
  "tika-s0105t0:280_2": "kāyasaṁsaggasamāpajjanahetunā ukkaṇṭhito hutvā hīnāyāvatto. Jhāyīti jhāyanaṁ ḍayhanamāpajji.",
  "tika-s0105t0:280_3": "Mahācetiyaṅgaṇepi cīvarakuṭiṁ katvā tattha sajjhāyaṁ gaṇhantīti vuttaṁ ‘‘cīvarakuṭidaṇḍake’’ti,",
  "tika-s0105t0:280_4": "cīvarakuṭiyā cīvarachadanatthāya katadaṇḍaketi attho. ‘‘Maṇisappo nāma sīhaḷadīpe",
  "tika-s0105t0:280_5": "vijjamānā ekā sappajātīti vadantī’’ti ācariyānandattherena, (vibha. mūlaṭī. 242)",
  "tika-s0105t0:280_6": "ācariyadhammapālattherena (dī. ni. ṭī. 1.214) ca vuttaṁ. ‘‘Keci, apare, aññe’’ti",
  "tika-s0105t0:280_7": "vā avatvā ‘‘vadanti’’cceva vacanañca sārato gahetabbatāviññāpanatthaṁ aññathā gahetabbassa",
  "tika-s0105t0:280_8": "avacanato, tasmā na nīlasappādi idha ‘‘maṇisappo’’ti veditabbo.",
  "tika-s0105t0:281_0": "Mahātheravatthunāti evaṁnāmakassa therassa vatthunā. Antevāsikehīti tattha nisinnesu",
  "tika-s0105t0:281_1": "bahūsu antevāsikesu ekena antevāsikena. Tenāha ‘‘taṁ antevāsikā pucchiṁsū’’ti. Kammaṭṭhānanti",
  "tika-s0105t0:281_2": "‘‘abbhantare attā nāmā’’tiādinā (dī. ni. aṭṭha. 1.214) vakkhamānappakāraṁ dhātukammaṭṭhānaṁ.",
  "tika-s0105t0:281_3": "Pakaraṇatopi hi attho viññāyatīti. Tattha ṭhitānaṁ pucchantānaṁ saṅgahaṇavasena ‘‘tumhehī’’ti",
  "tika-s0105t0:281_4": "puna puthuvacanakaraṇaṁ. Evaṁ rūpaṁ sabhāvo yassāti evarūpo niggahitalopavasena tena",
  "tika-s0105t0:281_5": ", kammaṭṭhānamanasikārasabhāvenāti attho. Evametthāpīti api-saddena heṭṭhā vuttaṁ",
  "tika-s0105t0:281_6": "ālokitavilokitapakkhamapekkhanaṁ karoti. Ayaṁ nayo uparipi.",
  "tika-s0105t0:282_0": "Suttākaḍḍhanavasenāti yante yojitasuttānaṁ āviñchanavasena. Dāruyantassāti dārunā",
  "tika-s0105t0:282_1": "katayantarūpassa. Taṁ taṁ kiriyaṁ yāti pāpuṇāti, hatthapādādīhi vā taṁ taṁ ākāraṁ",
  "tika-s0105t0:282_2": "kurumānaṁ yāti gacchatīti yantaṁ, naṭakādipañcālikārūpaṁ, dārunā kataṁ yantaṁ tathā,",
  "tika-s0105t0:282_3": "nidassanamattañcetaṁ. Tathā hi naṁ potthena vatthena alaṅkariyattā potthalikā, pañca",
  "tika-s0105t0:282_4": "aṅgāni yassā sajīvassevāti pañcālikāti ca voharanti. Hatthapādalaḷananti hatthapādānaṁ",
  "tika-s0105t0:282_5": "kampanaṁ, hatthapādehi vā līḷākaraṇaṁ.",
  "tika-s0105t0:283_0": "Saṅghāṭipattacīvaradhāraṇeti ettha saṅghāṭicīvarānaṁ samānadhāraṇatāya ekatodassanaṁ",
  "tika-s0105t0:283_1": "ganthagarutāpanayanatthaṁ, antaravāsakassa nivāsanavasena, sesānaṁ pārupanavasenāti",
  "tika-s0105t0:283_2": "yathārahamattho. Tatthāti saṅghāṭicīvaradhāraṇapattadhāraṇesu. Vuttappakāroti paccavekkhaṇavidhinā",
  "tika-s0105t0:283_3": "sutte vuttappabhedo.",
  "tika-s0105t0:284_0": "Uṇhapakatikassāti uṇhālukassa pariḷāhabahulakāyassa. Sītālukassāti sītabahulakāyassa.",
  "tika-s0105t0:284_1": "Ghananti appitaṁ. Dupaṭṭanti nidassanamattaṁ. ‘‘Utuddhaṭānaṁ dussānaṁ catugguṇaṁ",
  "tika-s0105t0:284_2": "saṅghāṭiṁ, diguṇaṁ uttarāsaṅgaṁ, diguṇaṁ antaravāsakaṁ, paṁsukūle yāvadattha’’nti",
  "tika-s0105t0:284_3": "(mahāva. 348) hi vuttaṁ. Viparītanti tadubhayato viparītaṁ, tesaṁ tiṇṇampi asappāyaṁ.",
  "tika-s0105t0:284_4": "Kasmāti āha ‘‘aggaḷādidānenā’’tiādi. Uddharitvā allīyāpanakhaṇḍaṁ aggaḷaṁ. Ādisaddena",
  "tika-s0105t0:284_5": "tunnakammādīni saṅgaṇhāti. Tathā-saddo anukaḍḍhanattho, asappāyamevāti. Paṭṭuṇṇadese",
  "tika-s0105t0:284_6": "pāṇakehi sañjātavatthaṁ paṭṭuṇṇaṁ. Vākavisesamayaṁ setavaṇṇaṁ dukūlaṁ. Ādisaddena",
  "tika-s0105t0:284_7": "koseyyakambalādikaṁ sānulomaṁ kappiyacīvaraṁ saṅgaṇhāti. Kasmāti vuttaṁ ‘‘tādisañhī’’tiādi.",
  "tika-s0105t0:284_8": "Araññe ekakassa nivāsantarāyakaranti brahmacariyantarāyekadesamāha. Corādisādhāraṇato",
  "tika-s0105t0:284_9": "ca tathā vuttaṁ. Nippariyāyena taṁ asappāyanti sambandho. Aneneva yathāvuttamasappāyaṁ",
  "tika-s0105t0:284_10": "anekantaṁ tathārūpapaccayena kassaci kadāci sappāyasambhavato. Idaṁ pana dvayaṁ ekantameva",
  "tika-s0105t0:284_11": "asappāyaṁ kassaci kadācipi sappāyābhāvatoti dasseti. Micchā ājīvanti etenāti micchājīvo,",
  "tika-s0105t0:284_12": "anesanavasena paccayapariyesanapayogo. Nimittakammādīhi pavatto micchājīvo tathā,",
  "tika-s0105t0:284_13": "etena ekavīsatividhaṁ anesanapayogamāha. Vuttañhi suttanipātaṭṭhakathāyaṁ khuddakapāṭhaṭṭhakathāyañca",
  "tika-s0105t0:284_14": "mettasuttavaṇṇanāyaṁ –",
  "tika-s0105t0:285_0": "‘‘Yo imasmiṁ sāsane pabbajitvā attānaṁ na sammā payojeti, khaṇḍasīlo hoti , ekavīsatividhaṁ",
  "tika-s0105t0:285_1": "anesanaṁ nissāya jīvikaṁ kappeti. Seyyathidaṁ? Veḷudānaṁ, pattadānaṁ, puppha, phala,",
  "tika-s0105t0:285_2": "dantakaṭṭha, mukhodaka, sināna, cuṇṇa, mattikādānaṁ, cāṭukamyataṁ, muggasūpyataṁ,",
  "tika-s0105t0:285_3": "pāribhaṭutaṁ, jaṅghapesanikaṁ, vejjakammaṁ, dūtakammaṁ, pahiṇagamanaṁ, piṇḍapaṭipiṇḍaṁ,",
  "tika-s0105t0:285_4": "dānānuppadānaṁ, vatthuvijjaṁ, nakkhattavijjaṁ, aṅgavijja’’nti.",
  "tika-s0105t0:286": "Abhidhammaṭīkākārena pana ācariyānandattherena evaṁ vuttaṁ –",
  "tika-s0105t0:287_0": "‘‘Ekavīsati anesanā nāma vejjakammaṁ karoti, dūtakammaṁ karoti, pahiṇakammaṁ karoti,",
  "tika-s0105t0:287_1": "gaṇḍaṁ phāleti, arumakkhanaṁ deti, uddhaṁvirecanaṁ deti, adhovirecanaṁ deti, natthutelaṁ",
  "tika-s0105t0:287_2": "pacati, vaṇatelaṁ pacati, veḷudānaṁ deti, patta, puppha, phala, sināna, dantakaṭṭha,",
  "tika-s0105t0:287_3": "mukhodaka, cuṇṇa, mattikādānaṁ deti, cāṭukammaṁ karoti, muggasūpiyaṁ, pāribhaṭuṁ,",
  "tika-s0105t0:287_4": "jaṅghapesanikaṁ dvāvīsatimaṁ dūtakammena sadisaṁ, tasmā ekavīsatī’’ti (dha. sa. mūlaṭī. 150-51).",
  "tika-s0105t0:288_0": "Aṭṭhakathāvacanañcettha brahmajālādisuttantanayena vuttaṁ, ṭīkāvacanaṁ pana khuddakavatthuvibhaṅgādiabhidhammanayena,",
  "tika-s0105t0:288_1": "ato cettha kesañci visamatāti vadanti, vīmaṁsitvā gahetabbaṁ. Apica ‘‘nimittakammādī’’ti",
  "tika-s0105t0:288_2": "iminā nimittobhāsaparikathāyo vuttā. ‘‘Micchājīvo’’ti pana yathāvuttapayogo, tasmā",
  "tika-s0105t0:288_3": "nimittakammañca micchājīvo ca, tabbasena uppannaṁ asappāyaṁ sīlavināsanena anatthāvahattāti",
  "tika-s0105t0:288_4": "attho. Samāhāradvandepi hi katthaci pulliṅgapayogo dissati yathā ‘‘cittuppādo’’ti.",
  "tika-s0105t0:288_5": "Atiruciye rāgādayo, atiaruciye ca dosādayoti āha ‘‘akusalā dhammā abhivaḍḍhantī’’ti.",
  "tika-s0105t0:288_6": "Tanti tadubhayaṁ. Kammaṭṭhānāvijahanavasenāti vakkhamānakammaṭṭhānassa avijahanavasena.",
  "tika-s0105t0:289_0": "‘‘Abbhantare attā nāmā’’tiādinā saṅkhepato asammohasampajaññaṁ dassetvā ‘‘tattha",
  "tika-s0105t0:289_1": "cīvarampi acetana’’ntiādinā cīvarassa viya ‘‘kāyopi acetano’’ti kāyassa attasuññatāvibhāvanena",
  "tika-s0105t0:289_2": "tamatthaṁ paridīpento ‘‘tasmā neva sundaraṁ cīvaraṁ labhitvā’’tiādinā vuttassa itarītarasantosassa",
  "tika-s0105t0:289_3": "kāraṇaṁ vibhāvetīti daṭṭhabbaṁ. Evañhi sambandho vattabbo – asammohasampajaññaṁ dassento",
  "tika-s0105t0:289_4": "‘‘abbhantare’’tiādimāha. Attasuññatāvibhāvanena pana tadatthaṁ paridīpituṁ vuttaṁ",
  "tika-s0105t0:289_5": "‘‘tattha cīvara’’ntiādi. Idāni attasuññatāvibhāvanassa payojanabhūtaṁ itarītarasantosasaṅkhātaṁ",
  "tika-s0105t0:289_6": "laddhaguṇaṁ pakāsento āha ‘‘tasmā neva sundara’’ntiādīti.",
  "tika-s0105t0:290_0": "Tattha abbhantareti attano santāne. Tatthāti tasmiṁ cīvarapārupane. Tesu vā pārupakattapārupitabbacīvaresu.",
  "tika-s0105t0:290_1": "Kāyopīti attapaññattimatto kāyopi. ‘‘Tasmā’’ti ajjhāharitabbaṁ, acetanattāti attho.",
  "tika-s0105t0:290_2": "Ahanti kammabhūto kāyo. Dhātuyoti cīvarasaṅkhāto bāhirā dhātuyo. Dhātusamūhanti kāyasaṅkhātaṁ",
  "tika-s0105t0:290_3": "ajjhattikaṁ dhātusamūhaṁ. Potthakarūpapaṭicchādane dhātuyo dhātusamūhaṁ paṭicchādenti",
  "tika-s0105t0:290_4": "viyāti sambandho. Pusanaṁ snehasecanaṁ, pūraṇaṁ vā potthaṁ, lepanakhananakiriyā,",
  "tika-s0105t0:290_5": "tena katanti potthakaṁ, tameva rūpaṁ tathā, khananakammanibbattaṁ dārumattikādirūpamidhādhippetaṁ.",
  "tika-s0105t0:290_6": "Tasmāti acetanattā, attasuññabhāvato vā.",
  "tika-s0105t0:291_0": "Nāgānaṁ nivāso vammiko nāgavammiko. Cittīkaraṇaṭṭhānabhūto rukkho cetiyarukkho. Kehici",
  "tika-s0105t0:291_1": "sakkatassāpi kehici asakkatassa kāyassa upamānabhāvena yogyattā tesamidha kathanaṁ.",
  "tika-s0105t0:291_2": "Tehīti mālāgandhagūthamuttādīhi. Attasuññatāya nāgavammikacetiyarukkhādīhi viya kāyasaṅkhātena",
  "tika-s0105t0:291_3": "attanā somanassaṁ vā domanassaṁ vā na kātabbanti vuttaṁ hoti.",
  "tika-s0105t0:292": "‘‘Labhissāmi vā, no vā’’ti paccavekkhaṇapubbakena ‘‘labhissāmī’’ti atthasampassaneneva gahetabbaṁ. Evañhi sātthakasampajaññaṁ bhavatīti āha ‘‘sahasāva aggahetvā’’tiādi.",
  "tika-s0105t0:293_0": "Garupattoti atibhārabhūto patto. Cattāro vā pañca vā gaṇṭhikā catupañcagaṇṭhikā yathā",
  "tika-s0105t0:293_1": "‘‘dvattipattā (pāci. 232), chappañcavācā’’ti (pāci. 61) aññapadabhūtassa hi vā-saddasseva",
  "tika-s0105t0:293_2": "attho idha padhāno catugaṇṭhikāhato vā pañcagaṇṭhikāhato vā patto dubbisodhanīyoti",
  "tika-s0105t0:293_3": "vikappanavasena atthassa gayhamānattā. Āhatā catupañcagaṇṭhikā yassāti catupañcagaṇṭhikāhato",
  "tika-s0105t0:293_4": "yathā ‘‘agyāhito’’ti, catupañcagaṇṭhikāhi vā āhato tathā, dubbisodhanīyabhāvassa",
  "tika-s0105t0:293_5": "hetugabbhavacanañcetaṁ. Kāmañcaūnapañcabandhanasikkhāpade (pārā. 612) pañcagaṇṭhikāhatopi",
  "tika-s0105t0:293_6": "patto paribhuñjitabbabhāvena vutto, dubbisodhanīyatāmattena pana palibodhakaraṇato",
  "tika-s0105t0:293_7": "idha asappāyoti daṭṭhabbaṁ. Duddhotapattoti agaṇṭhikāhatampi pakatiyāva dubbisodhanīyapattaṁ",
  "tika-s0105t0:293_8": "sandhāyāha. ‘‘Taṁ dhovantassevā’’tiādi tadubhayassāpi asappāyabhāve kāraṇaṁ. ‘‘Maṇivaṇṇapatto",
  "tika-s0105t0:293_9": "pana lobhanīyo’’ti iminā kiñcāpi so vinayapariyāyena kappiyo, suttantapariyāyena",
  "tika-s0105t0:293_10": "pana antarāyakaraṇato asappāyoti dasseti. ‘‘Pattaṁ bhamaṁ āropetvā majjitvā pacanti",
  "tika-s0105t0:293_11": "‘maṇivaṇṇaṁ karissāmā’ti, na vaṭṭatī’’ti (pārā. aṭṭha. 1.pāḷimuttakavinicchayo) hi",
  "tika-s0105t0:293_12": "vinayaṭṭhakathāsu pacanakiriyāmattameva paṭikkhittaṁ. Tathā hi vadanti ‘‘maṇivaṇṇaṁ",
  "tika-s0105t0:293_13": "pana pattaṁ aññena kataṁ labhitvā paribhuñjituṁ vaṭṭatī’’ti (sārattha. ṭī. 2.85)",
  "tika-s0105t0:293_14": "‘‘tādisañhi araññe ekakassa nivāsantarāyakara’’ntiādinā cīvare vuttanayena ‘‘nimittakammādivasena",
  "tika-s0105t0:293_15": "laddho pana ekantaakappiyo sīlavināsanena anatthāvahattā’’tiādinā amhehi vuttanayopi",
  "tika-s0105t0:293_16": "yathārahaṁ netabbo. Sevamānassāti hetvanto gadhavacanaṁ abhivaḍḍhanaparihāyanassa.",
  "tika-s0105t0:294_0": "‘‘Abbhantare’’tiādi saṅkhepo. ‘‘Tatthā’’tiādi attasuññatāvibhāvanena vitthāro. Saṇḍāsenāti",
  "tika-s0105t0:294_1": "kammārānaṁ ayogahaṇavisesena. Aggivaṇṇapattaggahaṇeti agginā jhāpitattā aggivaṇṇabhūtapattassa",
  "tika-s0105t0:294_2": "gahaṇe. Rāgādipariḷāhajanakapattassa īdisameva upamānaṁ yuttanti evaṁ vuttaṁ.",
  "tika-s0105t0:295_0": "‘‘Apicā’’tiādinā saṅghāṭicīvarapattadhāraṇesu ekato asammohasampajaññaṁ dasseti.",
  "tika-s0105t0:295_1": "Chinnahatthapāde anāthamanusseti sambandho. Nīlamakkhikā nāma āsāṭikakārikā. Gavādīnañhi",
  "tika-s0105t0:295_2": "vaṇesu nīlamakkhikāhi katā anayabyasanahetubhūtā aṇḍakā āsāṭikā nāma vuccati. Anāthasālāyanti",
  "tika-s0105t0:295_3": "anāthānaṁ nivāsasālāyaṁ. Dayālukāti karuṇābahulā. Vaṇamattacoḷakānīti vaṇappamāṇena",
  "tika-s0105t0:295_4": "paṭicchādanatthāya chinnacoḷakhaṇḍakāni. Kesañcīti bahūsu kesañci anāthamanussānaṁ.",
  "tika-s0105t0:295_5": "Thūlānīti thaddhāni. Tatthāti tasmiṁ pāpuṇane, bhāvalakkhaṇe, nimitte vā etaṁ bhummaṁ.",
  "tika-s0105t0:295_6": "Kasmāti vuttaṁ ‘‘vaṇapaṭicchādanamattenevā’’tiādi. Coḷakena, kapālenāti ca atthayoge",
  "tika-s0105t0:295_7": "kammatthe tatiyā, karaṇatthe vā. Vaṇapaṭicchādanamatteneva bhesajjakaraṇamattenevāti",
  "tika-s0105t0:295_8": "pana visesanaṁ, na pana maṇḍanānubhavanādippakārena atthoti. Saṅkhāradukkhatādīhi",
  "tika-s0105t0:295_9": "niccāturassa kāyassa paribhogabhūtānaṁ pattacīvarānaṁ edisameva upamānamupapannanti",
  "tika-s0105t0:295_10": "tathā vacanaṁ daṭṭhabbaṁ. Sukhumattasallakkhaṇena uttamassa sampajānassa karaṇasīlattā,",
  "tika-s0105t0:295_11": "purimehi ca sampajānakārīhi uttamattā uttamasampajānakārī.",
  "tika-s0105t0:296_0": "Asanādikiriyāya kammavisesayogato asitādipadeheva kammavisesasahito kiriyāviseso",
  "tika-s0105t0:296_1": "viññāyatīti vuttaṁ ‘‘asiteti piṇḍapātabhojane’’tiādi. Aṭṭhavidhopi atthoti aṭṭhappakāropi payojanaviseso.",
  "tika-s0105t0:297_0": "Tattha piṇḍapātabhojanādīsu attho nāma iminā mahāsivattheravādavasena ‘‘imassa kāyassa",
  "tika-s0105t0:297_1": "ṭhitiyā’’tiādinā (saṁ. ni. 4.120; a. ni. 6.58; 8.9; dha. sa. 1355; mahāni. 206) sutte",
  "tika-s0105t0:297_2": "vuttaṁ aṭṭhavidhampi payojanaṁ dasseti. Mahāsivatthero (dha. sa. 1.1355) hi ‘‘heṭṭhā",
  "tika-s0105t0:297_3": "cattāri aṅgāni paṭikkhepo nāma, upari pana aṭṭhaṅgāni payojanavasena samodhānetabbānī’’ti",
  "tika-s0105t0:297_4": "vadati. Tattha ‘‘yāvadeva imassa kāyassa ṭhitiyā’’ti ekamaṅgaṁ, ‘‘yāpanāyā’’ti ekaṁ,",
  "tika-s0105t0:297_5": "‘‘vihiṁsūparatiyā’’ti ekaṁ, ‘‘brahmacariyānuggahāyā’’ti ekaṁ, ‘‘iti purāṇañca vedanaṁ",
  "tika-s0105t0:297_6": "paṭihaṅkhāmī’’ti ekaṁ, ‘‘navañca vedanaṁ na uppādessāmī’’ti ekaṁ, ‘‘yātrā ca me bhavissatī’’ti",
  "tika-s0105t0:297_7": "ekaṁ, ‘‘anavajjatā cā’’ti ekaṁ, phāsuvihāro pana bhojanānisaṁsamattanti evaṁ aṭṭha",
  "tika-s0105t0:297_8": "aṅgāni payojanavasena samodhānetabbāni. Aññathā pana ‘‘neva davāyā’’ti ekamaṅgaṁ,",
  "tika-s0105t0:297_9": "‘‘na madāyā’’ti ekaṁ, ‘‘na maṇḍanāyā’’ti ekaṁ, ‘‘na vibhūsanāyā’’ti ekaṁ, ‘‘yāvadeva",
  "tika-s0105t0:297_10": "imassa kāyassa ṭhitiyā yāpanāyā’’ti ekaṁ, ‘‘vihiṁsūparatiyā brahmacariyānuggahāyā’’ti",
  "tika-s0105t0:297_11": "ekaṁ, ‘‘iti purāṇañca vedanaṁ paṭihaṅkhāmi, navañca vedanaṁ na uppādessāmī’’ti ekaṁ,",
  "tika-s0105t0:297_12": "‘‘yātrā ca me bhavissatī’’ti ekaṁ, ‘‘anavajjatā ca phāsuvihāro cā’’ti pana bhojanānisaṁsamattanti",
  "tika-s0105t0:297_13": "vuttāni aṭṭhaṅgāni idhānadhippetāni. Kasmāti ce? Payojanānameva abhāvato, tesameva",
  "tika-s0105t0:297_14": "ca idha atthasaddena vuttattā. Nanu ca ‘‘nevadavāyātiādinā nayena vutto’’ti mariyādavacanena",
  "tika-s0105t0:297_15": "dutiyanayasseva idhādhippetabhāvo viññāyatīti? Na, ‘‘neva davāyā’’tiādinā paṭikkhepaṅgadassanamukhena",
  "tika-s0105t0:297_16": "paccavekkhaṇapāḷiyā desitattā, yathādesitatantikkamasseva mariyādabhāvena dassanato.",
  "tika-s0105t0:297_17": "Pāṭhakkameneva hi ‘‘neva davāyātiādinā nayenā’’ti vuttaṁ, na atthakkamena, tena pana",
  "tika-s0105t0:297_18": "‘‘imassa kāyassa ṭhitiyātiādinā nayenā’’ti vattabbanti.",
  "tika-s0105t0:298_0": "Tidhā dente dvidhā gāhaṁ sandhāya ‘‘paṭiggahaṇaṁ nāmā’’ti vuttaṁ, bhojanādigahaṇatthāya",
  "tika-s0105t0:298_1": "hatthaotāraṇaṁ bhuñjanādiatthāya ālopakaraṇantiādinā anukkamena bhuñjanādipayogo",
  "tika-s0105t0:298_2": "vāyodhātuvaseneva vibhāvito. Vāyodhātuvipphārenevāti ettha eva-saddena nivattetabbaṁ",
  "tika-s0105t0:298_3": "dasseti ‘‘na kocī’’tiādinā. Kuñcikā nāma avāpuraṇaṁ, yaṁ ‘‘tāḷo’’tipi vadanti. Yantakenāti",
  "tika-s0105t0:298_4": "cakkayantakena. Yatati ugghāṭananigghāṭanaukkhipananikkhipanādīsu vāyamati etenāti",
  "tika-s0105t0:298_5": "hi yantakaṁ. Sañcuṇṇakaraṇaṁ musalakiccaṁ. Antokatvā patiṭṭhāpanaṁ udukkhalakiccaṁ.",
  "tika-s0105t0:298_6": "Āloḷitaviloḷitavasena parivattanaṁ hatthakiccaṁ. Itīti evaṁ. Tatthāti hatthakiccasādhane,",
  "tika-s0105t0:298_7": "bhāvalakkhaṇe, nimitte vā bhummaṁ. Tanukakheḷoti pasannakheḷo. Bahalakheḷoti āvilakheḷo.",
  "tika-s0105t0:298_8": "Jivhāsaṅkhātena hatthena āloḷitaviloḷitavasena ito cito ca parivattakaṁ jivhāhatthaparivattakaṁ.",
  "tika-s0105t0:298_9": "Kaṭacchu, dabbīti katthaci pariyāyavacanaṁ. ‘‘Pume kaṭacchu dabbitthī’’ti hi vuttaṁ.",
  "tika-s0105t0:298_10": "Idha pana yena bhojanādīni antokatvā gaṇhāti, so kaṭacchu, yāya pana tesamuddharaṇādīni",
  "tika-s0105t0:298_11": "karoti, sā dabbīti veditabbaṁ. Palālasanthāranti patiṭṭhānabhūtaṁ palālādisanthāraṁ.",
  "tika-s0105t0:298_12": "Nidassanamattañhetaṁ. Dhārentoti patiṭṭhānabhāvena sampaṭicchanto. Pathavīsandhārakajalassa",
  "tika-s0105t0:298_13": "taṁsandhārakavāyunā viya paribhuttāhārassa vāyodhātunāva āmāsaye avaṭṭhānanti dasseti",
  "tika-s0105t0:298_14": "‘‘vāyodhātuvaseneva tiṭṭhatī’’ti iminā. Tathā paribhuttañhi āhāraṁ vāyodhātu heṭṭhā",
  "tika-s0105t0:298_15": "ca tiriyañca ghanaṁ parivaṭumaṁ katvā yāva pakkā sannirujjhanavasena āmāsaye patiṭṭhitaṁ",
  "tika-s0105t0:298_16": "karotīti. Uddhanaṁ nāma yattha ukkhaliyādīni patiṭṭhāpetvā pacanti, yā ‘‘cullī’’tipi",
  "tika-s0105t0:298_17": "vuccati. Rassadaṇḍo daṇḍako. Patodo yaṭṭhi. Itīti vuttappakāramatidisati. Vuttappakārasseva",
  "tika-s0105t0:298_18": "hi dhātuvasena vibhāvanā. Tattha atiharatīti yāva mukhā abhiharati. Vītiharatīti",
  "tika-s0105t0:298_19": "tato kucchiyaṁ vimissaṁ karonto haratī’’ti (dī. ni. ṭī. 1.214) ācariyadhammapālatthero,",
  "tika-s0105t0:298_20": "ācariyānandatthero pana ‘‘tato yāva kucchi, tāva haratī’’ti (vibha. mūlaṭī. 523)",
  "tika-s0105t0:298_21": "āha. Tadubhayampi atthato ekameva ubhayatthāpi kucchisambandhamattaṁ haraṇasseva adhippetattā.",
  "tika-s0105t0:299_0": "Apica atiharatīti mukhadvāraṁ atikkāmento harati. Vītiharatīti kucchigataṁ passato",
  "tika-s0105t0:299_1": "harati. Dhāretīti āmāsaye patiṭṭhitaṁ karoti . Parivattetīti aparāparaṁ parivattanaṁ",
  "tika-s0105t0:299_2": "karoti. Sañcuṇṇetīti musalena viya sañcuṇṇanaṁ karoti. Visosetīti visosanaṁ nātisukkhaṁ",
  "tika-s0105t0:299_3": "karoti. Nīharatīti kucchito bahi niddhāreti. Pathavīdhātukiccesupi yathāvuttoyeva",
  "tika-s0105t0:299_4": "attho. Tāni pana āhārassa dhāraṇaparivattanasañcuṇṇanavisosanāni pathavīsahitā eva",
  "tika-s0105t0:299_5": "vāyodhātu kātuṁ sakkoti, na kevalā, tasmā tāni pathavīdhātuyāpi kiccabhāvena vuttāni.",
  "tika-s0105t0:299_6": "Sinehetīti temeti. Allattañca anupāletīti yathā vāyodhātuādīhi ativiya sosanaṁ na",
  "tika-s0105t0:299_7": "hoti, tathā allabhāvañca nātiallatākaraṇavasena anupāleti. Añjasoti āhārassa pavisanaparivattananikkhamanādīnaṁ",
  "tika-s0105t0:299_8": "maggo. Viññāṇadhātūti manoviññāṇadhātu pariyesanajjhoharaṇādivijānanassa adhippetattā.",
  "tika-s0105t0:299_9": "Tattha tatthāti tasmiṁ tasmiṁ pariyesanajjhoharaṇādikicce. Taṁtaṁvijānanassa paccayabhūto",
  "tika-s0105t0:299_10": "taṁnipphādakoyeva payogo sammāpayogo nāma. Yena hi payogena pariyesanādi nipphajjati,.",
  "tika-s0105t0:299_11": "So tabbisayavijānanampi nipphādeti nāma tadavinābhāvato. Tamanvāya āgammāti attho.",
  "tika-s0105t0:299_12": "Ābhujatīti pariyesanavasena, ajjhāharaṇajiṇṇājiṇṇatādipaṭisaṁvedanavasena ca tāni",
  "tika-s0105t0:299_13": "pariyesanajjhoharaṇajiṇṇājiṇṇatādīni āvajjeti vijānāti. Āvajjanapubbakattā vijānanassa",
  "tika-s0105t0:299_14": "vijānanampettha gahitanti veditabbaṁ. Atha vā sammāpayogo nāma sammāpaṭipatti. Tamanvāya",
  "tika-s0105t0:299_15": "āgamma. ‘‘Abbhantare attā nāma koci bhuñjanako natthī’’tiādinā ābhujati samannāharati,",
  "tika-s0105t0:299_16": "vijānātīti attho. Ābhogapubbako hi sabbo viññāṇabyāpāroti ‘‘ābhujati’’cceva vuttaṁ.",
  "tika-s0105t0:300_0": "Gamanatoti bhikkhācāravasena gocaragāmaṁ uddissa gamanato. Paccāgamanampi gamanasabhāvattā",
  "tika-s0105t0:300_1": "imināva saṅgahitaṁ. Pariyesanatoti gocaragāme bhikkhāya āhiṇḍanato. Pariyesanasabhāvattā",
  "tika-s0105t0:300_2": "imināva paṭikkamanasālādiupasaṅkamanampi saṅgahitaṁ. Paribhogatoti dantamusalehi",
  "tika-s0105t0:300_3": "sañcuṇṇetvā jivhāya samparivattanakkhaṇeyeva antarahitavaṇṇagandhasaṅkhāravisesaṁ",
  "tika-s0105t0:300_4": "suvānadoṇiyaṁ suvānavamathu viya paramajegucchaṁ āhāraṁ paribhuñjanato. Āsayatoti",
  "tika-s0105t0:300_5": "evaṁ paribhuttassa āhārassa pittasemhapubbalohitāsayabhāvūpagamanena paramajigucchanahetubhūtato",
  "tika-s0105t0:300_6": "āmāsayassa upari patiṭṭhānakapittādicatubbidhāsayato. Āsayati ekajjhaṁ pavattamānopi",
  "tika-s0105t0:300_7": "kammabalavavatthito hutvā mariyādavasena aññamaññaṁ asaṅkarato tiṭṭhati pavattati",
  "tika-s0105t0:300_8": "etthāti hi āsayo, āmāsayassa upari patiṭṭhānako pittādi catubbidhāsayo. Mariyādattho",
  "tika-s0105t0:300_9": "hi ayamākāro. Nidhānatoti āmāsayato. Nidheti yathābhutto āhāro nicito hutvā tiṭṭhati",
  "tika-s0105t0:300_10": "etthāti hi āmāsayo ‘‘nidhāna’’nti vuccati. Aparipakkatoti bhuttāhāraparipācanena",
  "tika-s0105t0:300_11": "gahaṇīsaṅkhātena kammajatejasā aparipākato. Paripakkatoti yathāvuttakammajatejasāva",
  "tika-s0105t0:300_12": "paripākato. Phalatoti nipphattito, sammāparipaccamānassa, asammāparipaccamānassa",
  "tika-s0105t0:300_13": "ca bhuttāhārassa yathākkamaṁ kesādikuṇapadadduādirogābhinipphattisaṅkhātapayojanatoti",
  "tika-s0105t0:300_14": "vā attho. ‘‘Idamassa phala’’nti hi vuttaṁ. Nissandanatoti akkhikaṇṇādīsu anekadvāresu",
  "tika-s0105t0:300_15": "ito cito ca vissandanato. Vuttañhi –",
  "tika-s0105t0:301": "‘‘Annaṁ pānaṁ khādanīyaṁ, bhojanañca mahārahaṁ;",
  "tika-s0105t0:302": "Ekadvārena pavisitvā, navadvārehi sandatī’’ti. (visuddhi. 1.303);",
  "tika-s0105t0:303_0": "Sammakkhanatoti hatthaoṭṭhādiaṅgesu navasu dvāresu paribhogakāle, paribhuttakāle",
  "tika-s0105t0:303_1": "ca yathārahaṁ sabbaso makkhanato. Sabbattha āhāre paṭikkūlatā paccavekkhitabbāti",
  "tika-s0105t0:303_2": "saha pāṭhasesena yojanā. Taṁtaṁkiriyānipphattipaṭipāṭivasena cāyaṁ ‘‘gamanato’’tiādikā",
  "tika-s0105t0:303_3": "anupubbī ṭhapitā. Sammakkhanaṁ pana paribhogādīsu labbhamānampi nissandavasena visesato",
  "tika-s0105t0:303_4": "paṭikkūlanti sabbapacchā ṭhapitanti daṭṭhabbaṁ.",
  "tika-s0105t0:304_0": "Pattakāleti yuttakāle, yathāvuttena vā tejena paripaccanato uccārapassāvabhāvaṁ pattakāle.",
  "tika-s0105t0:304_1": "Vegasandhāraṇena uppannapariḷāhattā sakalasarīrato sedā muccanti. Tatoyeva akkhīni",
  "tika-s0105t0:304_2": "paribbhamanti, cittañca ekaggaṁ na hoti. Aññe ca sūlabhagandarādayo rogā uppajjanti.",
  "tika-s0105t0:304_3": "Sabbaṁ tanti sedamuccanādikaṁ.",
  "tika-s0105t0:305_0": "Aṭṭhāneti manussāmanussapariggahite khettadevāyatanādike ayuttaṭṭhāne. Tādise hi",
  "tika-s0105t0:305_1": "karontaṁ kuddhā manussā, amanussā vā jīvitakkhayampi pāpenti. Āpattīti pana bhikkhubhikkhunīnaṁ",
  "tika-s0105t0:305_2": "yathārahaṁ dukkaṭapācittiyā. Patirūpe ṭhāneti vuttaviparīte ṭhāne. Sabbaṁ tanti āpattiādikaṁ.",
  "tika-s0105t0:306_0": "Nikkhamāpetā attā nāma atthi, tassa kāmatāya nikkhamananti bālamaññanaṁ nivattetuṁ",
  "tika-s0105t0:306_1": "‘‘akāmatāyā’’ti vuttaṁ, attano anicchāya apayogena vāyodhātuvipphāreneva nikkhamatīti",
  "tika-s0105t0:306_2": "vuttaṁ hoti. Sannicitāti samuccayena ṭhitā. Vāyuvegasamuppīḷitāti vāyodhātuyā vegena",
  "tika-s0105t0:306_3": "samantato avapīḷitā, nikkhamanassa cetaṁ hetuvacanaṁ. ‘‘Sannicitā uccārapassāvā’’ti",
  "tika-s0105t0:306_4": "vatvā ‘‘so panāyaṁ uccārapassāvo’’ti puna vacanaṁ samāhāradvandepi pulliṅgapayogassa",
  "tika-s0105t0:306_5": "sambhavatādassanatthaṁ. Ekattameva hi tassa niyatalakkhaṇanti. Attanā nirapekkhaṁ",
  "tika-s0105t0:306_6": "nissaṭṭhattā neva attano atthāya santakaṁ vā hoti, kassacipi dīyanavasena anissajjitattā,",
  "tika-s0105t0:306_7": "jigucchanīyattā ca na parassapīti attho. Sarīranissandovāti sarīrato vissandanameva",
  "tika-s0105t0:306_8": "nikkhamanamattaṁ. Sarīre sati so hoti, nāsatīti sarīrassa ānisaṁsamattantipi vadanti.",
  "tika-s0105t0:306_9": "Tadayuttameva nidassanena visamabhāvato. Tattha hi ‘‘paṭijagganamattamevā’’ti vuttaṁ,",
  "tika-s0105t0:306_10": "paṭisodhanamattaṁ evāti cassa attho. Veḷunāḷiādiudakabhājanaṁ udakatumbo. Tanti chaḍḍitaudakaṁ.",
  "tika-s0105t0:307_0": "‘‘Gateti gamane’’ti pubbe abhikkamapaṭikkamagahaṇena gamanepi purato, pacchato ca",
  "tika-s0105t0:307_1": "kāyassa atiharaṇaṁ vuttanti idha gamanameva gahita’’nti (vibha. mūlaṭī. 525) ācariyānandattherena",
  "tika-s0105t0:307_2": "vuttaṁ, taṁ kecivādo nāma ācariyadhammapālattherena kataṁ. Kasmāti ce? Gamane pavattassa",
  "tika-s0105t0:307_3": "purato, pacchato ca kāyātiharaṇassa tadavinābhāvato padavītihāraniyamitāya gamanakiriyāya",
  "tika-s0105t0:307_4": "eva saṅgahitattā, vibhaṅgaṭṭhakathādīhi (abhi. aṭṭha. 2.523) ca virodhanato. Vuttañhi",
  "tika-s0105t0:307_5": "tattha gamanassa ubhayattha samavarodhattaṁ, bhedattañca –",
  "tika-s0105t0:308_0": "‘‘Ettha ca eko iriyāpatho dvīsu ṭhānesu āgato. So heṭṭhā ‘abhikkante paṭikkante’ti",
  "tika-s0105t0:308_1": "ettha bhikkhācāragāmaṁ gacchato ca āgacchato ca addhānagamanavasena kathito. ‘Gate",
  "tika-s0105t0:308_2": "ṭhite nisinne’ti ettha vihāre cuṇṇikapāduddhārairiyāpathavasena kathitoti veditabbo’’ti.",
  "tika-s0105t0:309_0": "‘‘Gate’’tiādīsu avatthābhedena kiriyābhedoyeva, na pana atthabhedoti dassetuṁ ‘‘gacchanto",
  "tika-s0105t0:309_1": "vā’’tiādi vuttaṁ. Tenāha ‘‘tasmā’’tiādi . Tattha sutteti dīghanikāye, majjhimanikāye",
  "tika-s0105t0:309_2": "ca saṅgīte satipaṭṭhānasutte (dī. ni. 2.372; ma. ni. 1.105) addhānairiyāpathāti cirapavattakā",
  "tika-s0105t0:309_3": "dīghakālikā iriyāpathā addhānasaddassa cirakālavacanato ‘‘addhaniyaṁ assa ciraṭṭhitika’’ntiādīsu",
  "tika-s0105t0:309_4": "(dī. ni. 2.184; 3.177; pārā. 21) viya, addhānagamanapavattakā vā dīghamaggikā iriyāpathā.",
  "tika-s0105t0:309_5": "Addhānasaddo hi dīghamaggapariyāyo ‘‘addhānagamanasamayo’’tiādīsu (pāci. 213, 217)",
  "tika-s0105t0:309_6": "viya. Majjhimāti bhikkhācārādivasena pavattā nāticirakālikā, nātidīghamaggikā vā",
  "tika-s0105t0:309_7": "iriyāpathā. Cuṇṇiyairiyāpathāti vihāre, aññattha vā ito cito ca parivattanādivasena",
  "tika-s0105t0:309_8": "pavattā appamattakabhāvena cuṇṇavicuṇṇiyabhūtā iriyāpathā. Appamattakampi hi ‘‘cuṇṇavicuṇṇa’’nti",
  "tika-s0105t0:309_9": "loke vadanti. ‘‘Khuddakacuṇṇikairiyāpathā’’tipi pāṭho, khuddakā hutvā vuttanayena",
  "tika-s0105t0:309_10": "cuṇṇikā iriyāpathāti attho. Tasmāti evaṁ avatthābhedena iriyāpathabhedamattassa kathanato.",
  "tika-s0105t0:309_11": "Tesupīti ‘‘gate ṭhite’’tiādīsupi. Vuttanayenāti ‘‘abhikkante’’tiādīsu vuttanayena.",
  "tika-s0105t0:310": "Aparabhāgeti gamanairiyāpathato aparabhāge. Ṭhitoti ṭhitairiyāpathasampanno. Etthevāti caṅkamaneyeva. Evaṁ sabbattha yathārahaṁ.",
  "tika-s0105t0:311": "Gamanaṭhānanisajjānaṁ viya nisīdanasayanassa kamavacanamayuttaṁ yebhuyyena tathā kamābhāvatoti ‘‘uṭṭhāya’’ micceva vuttaṁ.",
  "tika-s0105t0:312_0": "Jāgaritasaddasannidhānato cettha bhavaṅgotaraṇavasena niddokkamanameva sayanaṁ, na",
  "tika-s0105t0:312_1": "pana piṭṭhipasāraṇamattanti dasseti ‘‘kiriyāmayapavattāna’’ntiādinā. Divāseyyasikkhāpade",
  "tika-s0105t0:312_2": "(pārā. 77) viya piṭṭhipasāraṇassāpi sayanairiyāpathabhāvena ekalakkhaṇattā etthāvarodhanaṁ",
  "tika-s0105t0:312_3": "daṭṭhabbaṁ. Karaṇaṁ kiriyā, kāyādikiccaṁ, taṁ nibbattentīti kiriyāmayāni taddhitasaddānamanekatthavuttito.",
  "tika-s0105t0:312_4": "Atha vā āvajjanadvayakiccaṁ kiriyā, tāya pakatāni, nibbattāni vā kiriyāmayāni. Āvajjanavasena",
  "tika-s0105t0:312_5": "hi bhavaṅgupacchede sati vīthicittāni uppajjantīti. Aparāparuppattiyā nānappakārato",
  "tika-s0105t0:312_6": "vattanti parivattantīti pavattāni. Katthaci pana ‘‘cittāna’’nti pāṭho, so abhidhammaṭṭhakathādīhi,",
  "tika-s0105t0:312_7": "(vibha. aṭṭha. 523) taṭṭīkāhi ca viruddhattā na porāṇapāṭhoti veditabbo. Kiriyāmayāni",
  "tika-s0105t0:312_8": "eva pavattāni tathā, javanaṁ, sabbampi vā chadvārikavīthicittaṁ. Tenāha abhidhammaṭīkāyaṁ",
  "tika-s0105t0:312_9": "(vibha. mūlaṭī. 525) ‘‘kāyādikiriyāmayattā , āvajjanakiriyāsamuṭṭhitattā ca javanaṁ,",
  "tika-s0105t0:312_10": "sabbampi vā chadvārappavattaṁ kiriyāmayapavattaṁ nāmā’’ti. Appavattanti niddokkamanakāle",
  "tika-s0105t0:312_11": "anuppajjanaṁ suttaṁ nāmāti attho gahetabbo. Neyyatthavacanañhi idaṁ, itarathā chadvārikacittānaṁ",
  "tika-s0105t0:312_12": "purecarānucaravasena uppajjantānaṁ sabbesampi dvāravimuttacittānaṁ pavattaṁ suttaṁ",
  "tika-s0105t0:312_13": "nāma siyā, evañca katvā niddokkamanakālato aññasmiṁ kāle uppajjantānaṁ dvāravimuttacittānampi",
  "tika-s0105t0:312_14": "pavattaṁ jāgarite saṅgayhatīti veditabbaṁ.",
  "tika-s0105t0:313_0": "Cittassa payogakāraṇabhūte oṭṭhādike paṭicca yathāsakaṁ ṭhāne saddo jāyatīti āha",
  "tika-s0105t0:313_1": "‘‘oṭṭhe ca paṭiccā’’tiādi. Kiñcāpi saddo yathāṭhānaṁ jāyati, oṭṭhālanādinā pana payogeneva",
  "tika-s0105t0:313_2": "jāyati, na vinā tena payogenāti adhippāyo. Keci pana vadanti ‘‘oṭṭhe cātiādi sadduppattiṭṭhānanidassana’’nti,",
  "tika-s0105t0:313_3": "tadayuttameva tathā avacanato. Na hi ‘‘oṭṭhe ca paṭiccā’’tiādinā sasamuccayena kammavacanena",
  "tika-s0105t0:313_4": "ṭhānavacanaṁ sambhavatīti. Tadanurūpanti tassa saddassa anurūpaṁ. Bhāsanassa paṭisañcikkhanavirodhato",
  "tika-s0105t0:313_5": "tuṇhībhāvapakkhe ‘‘aparabhāge bhāsito iti paṭisañcikkhatī’’ti na vuttaṁ, tena ca",
  "tika-s0105t0:313_6": "viññāyati ‘‘tuṇhībhūtova paṭisañcikkhatīti attho’’ti.",
  "tika-s0105t0:314_0": "Bhāsanatuṇhībhāvānaṁ sabhāvato bhede sati ayaṁ vibhāgo yutto siyā, nāsatīti anuyogenāha",
  "tika-s0105t0:314_1": "‘‘upādārūpapavattiyañhī’’tiādi. Upādārūpassa saddāyatanassa pavatti tathā, saddāyatanassa",
  "tika-s0105t0:314_2": "pavattanaṁ bhāsanaṁ, appavattanaṁ tuṇhīti vuttaṁ hoti.",
  "tika-s0105t0:315_0": "Yasmā pana mahāsivattheravāde anantare anantare iriyāpathe pavattarūpārūpadhammānaṁ",
  "tika-s0105t0:315_1": "tattha tattheva nirodhadassanavasena sampajānakāritā gahitā, tasmā taṁ mahāsatipaṭṭhānasutte",
  "tika-s0105t0:315_2": "(dī. ni. 2.376; ma. ni. 1.109) āgataasammohasampajaññavipassanāvāravasena veditabbaṁ,",
  "tika-s0105t0:315_3": "na catubbidhasampajaññavibhāgavasena, ato tattheva tamadhippetaṁ, na idhāti dassento",
  "tika-s0105t0:315_4": "‘‘tayida’’ntiādimāha. Asammohasaṅkhātaṁ dhuraṁ jeṭṭhakaṁ yassa vacanassāti asammohadhuraṁ,",
  "tika-s0105t0:315_5": "mahāsatipaṭṭhānasutteyeva tassa vacanassa adhippetabhāvassa hetugabbhamidaṁ vacanaṁ.",
  "tika-s0105t0:315_6": "Yasmā panettha sabbampi catubbidhaṁ sampajaññaṁ labbhati yāvadeva sāmaññaphalavisesadassanapadhānattā",
  "tika-s0105t0:315_7": "imissā desanāya, tasmā taṁ idha adhippetanti dassetuṁ ‘‘imasmiṁ panā’’tiādi vuttaṁ.",
  "tika-s0105t0:315_8": "Vuttanayenevāti abhikkantādīsu vuttanayeneva. Nanu ‘‘satisampajaññena samannāgato’’ti",
  "tika-s0105t0:315_9": "etassa uddesassāyaṁ niddeso, atha kasmā sampajaññavaseneva vitthāro katoti codanaṁ",
  "tika-s0105t0:315_10": "sodhento ‘‘sampajānakārīti cā’’tiādimāha, satisampayuttasseva sampajānassa vasena",
  "tika-s0105t0:315_11": "atthassa viditabbattā evaṁ vitthāro katoti vuttaṁ hoti. ‘‘Satisampayuttassevā’’ti",
  "tika-s0105t0:315_12": "ca iminā yathā sampajaññassa kiccato padhānatā gahitā, evaṁ satiyāpīti atthaṁ dasseti,",
  "tika-s0105t0:315_13": "na panetaṁ satiyā sampajaññena saha bhāvamattadassanaṁ. Na hi kadāci satirahitā ñāṇappavatti atthīti.",
  "tika-s0105t0:316_0": "Nanu ca sampajaññavasenevāyaṁ vitthāro, atha kasmā satisampayuttassa sampajaññassa",
  "tika-s0105t0:316_1": "vasena attho veditabboti codanampi sodheti ‘‘satisampajaññena samannāgatoti etassa",
  "tika-s0105t0:316_2": "hi padassa ayaṁ vitthāro’’ti iminā. Idaṁ vuttaṁ hoti – ‘‘satisampajaññena samannāgato’’ti",
  "tika-s0105t0:316_3": "evaṁ ekato uddiṭṭhassa atthassa vitthārattā uddese viya niddesepi tadubhayaṁ samadhurabhāveneva",
  "tika-s0105t0:316_4": "gahitanti. Imināpi hi satiyā sampajaññena samadhurataṁyeva vibhāveti ekato uddiṭṭhassa",
  "tika-s0105t0:316_5": "atthassa vitthārabhāvadassanena tadatthassa siddhattā. Idāni vibhaṅganayenāpi tadatthaṁ",
  "tika-s0105t0:316_6": "samatthetuṁ ‘‘vibhaṅgappakaraṇe panā’’tiādi vuttaṁ. Imināpi hi sampajaññassa viya",
  "tika-s0105t0:316_7": "satiyāpettha padhānataṁyeva vibhāveti. Tattha etāni padānīti ‘‘abhikkante paṭikkante",
  "tika-s0105t0:316_8": "sampajānakārī hotī’’tiādīni uddesapadāni. Vibhattānevāti satiyā sampajaññena sampayogamakatvā",
  "tika-s0105t0:316_9": "sabbaṭṭhānesu visuṁ visuṁ vibhattāniyeva.",
  "tika-s0105t0:317_0": "Majjhimabhāṇakā, pana ābhidhammikā (vibha. aṭṭha. 523) ca evaṁ vadanti – eko bhikkhu",
  "tika-s0105t0:317_1": "gacchanto aññaṁ cintento aññaṁ vitakkento gacchati, eko kammaṭṭhānaṁ avissajjetvāva",
  "tika-s0105t0:317_2": "gacchati. Tathā eko tiṭṭhanto aññaṁ cintento aññaṁ vitakkento tiṭṭhati, eko kammaṭṭhānaṁ",
  "tika-s0105t0:317_3": "avissajjetvāva tiṭṭhati. Eko nisīdanto aññaṁ cintento aññaṁ vitakkento nisīdati,",
  "tika-s0105t0:317_4": "eko kammaṭṭhānaṁ avissajjetvāva nisīdati. Eko sayanto aññaṁ cintento aññaṁ vitakkento",
  "tika-s0105t0:317_5": "sayati, eko kammaṭṭhānaṁ avissajjetvāva sayati. Ettakena pana gocarasampajaññaṁ na",
  "tika-s0105t0:317_6": "pākaṭaṁ hotīti caṅkamanena dīpenti. Yo hi bhikkhu caṅkamaṁ otaritvā caṅkamanakoṭiyaṁ",
  "tika-s0105t0:317_7": "ṭhito pariggaṇhāti ‘‘pācīnacaṅkamanakoṭiyaṁ pavattā rūpārūpadhammā pacchimacaṅkamanakoṭiṁ",
  "tika-s0105t0:317_8": "appatvā ettheva niruddhā, pacchimacaṅkamanakoṭiyaṁ pavattāpi pācīnacaṅkamanakoṭiṁ",
  "tika-s0105t0:317_9": "appatvā ettheva niruddhā, caṅkamanavemajjhe pavattā ubho koṭiyo appatvā ettheva niruddhā,",
  "tika-s0105t0:317_10": "caṅkamane pavattā rūpārūpadhammā ṭhānaṁ appatvā ettheva niruddhā, ṭhāne pavattā nisajjaṁ,",
  "tika-s0105t0:317_11": "nisajjāya pavattā sayanaṁ appatvā ettheva niruddhā’’ti evaṁ pariggaṇhanto pariggaṇhantoyeva",
  "tika-s0105t0:317_12": "bhavaṅgaṁ otāreti, uṭṭhahanto kammaṭṭhānaṁ gahetvāva uṭṭhahati. Ayaṁ bhikkhu gatādīsu",
  "tika-s0105t0:317_13": "sampajānakārī nāma hoti.",
  "tika-s0105t0:318_0": "Evaṁ pana sutte kammaṭṭhānaṁ avibhūtaṁ hoti, kammaṭṭhānaṁ avibhūtaṁ na kātabbaṁ,",
  "tika-s0105t0:318_1": "tasmā yo bhikkhu yāva sakkoti, tāva caṅkamitvā ṭhatvā nisīditvā sayamāno evaṁ pariggahetvā",
  "tika-s0105t0:318_2": "sayati ‘‘kāyo acetano, mañco acetano, kāyo na jānāti ‘ahaṁ mañce sayito’ti, mañcopi",
  "tika-s0105t0:318_3": "na jānāti ‘mayi kāyo sayito’ti. Acetano kāyo acetane mañce sayito’’ti. Evaṁ pariggaṇhanto",
  "tika-s0105t0:318_4": "pariggaṇhantoyeva cittaṁ bhavaṅgaṁ otāreti, pabujjhanto kammaṭṭhānaṁ gahetvāva pabujjhati,",
  "tika-s0105t0:318_5": "ayaṁ sutte sampajānakārī nāma hoti.",
  "tika-s0105t0:319_0": "‘‘Kāyādikiriyānipphattanena tammayattā, āvajjanakiriyāsamuṭṭhitattā ca javanaṁ, sabbampi",
  "tika-s0105t0:319_1": "vā chadvārappavattaṁ kiriyāmayapavattaṁ nāma, tasmiṁ sati jāgaritaṁ nāma hotī’’ti",
  "tika-s0105t0:319_2": "pariggaṇhanto bhikkhu jāgarite sampajānakārī nāma. Apica rattindivaṁ cha koṭṭhāse",
  "tika-s0105t0:319_3": "katvā pañca koṭṭhāse jaggantopi jāgarite sampajānakārī nāma hoti.",
  "tika-s0105t0:320": "Vimuttāyatanasīsena dhammaṁ desentopi, bāttiṁsa tiracchānakathā pahāya dasakathāvatthunissitaṁ sappāyakathaṁ kathentopi bhāsite sampajānakārī nāma.",
  "tika-s0105t0:321_0": "Aṭṭhatiṁsāya ārammaṇesu cittaruciyaṁ manasikāraṁ pavattentopi dutiyajjhānaṁ samāpannopi",
  "tika-s0105t0:321_1": "tuṇhībhāve sampajānakārī nāma. Dutiyañhi jhānaṁ vacīsaṅkhāravirahato visesato tuṇhībhāvo",
  "tika-s0105t0:321_2": "nāmāti. Ayampi nayo purimanayato visesanayattā idhāpi āharitvā vattabbo. Tathā hesa",
  "tika-s0105t0:321_3": "abhidhammaṭṭhakathādīsu (vibha. aṭṭha. 523) ‘‘ayaṁ panettha aparopi nayo’’ti ārabhitvā",
  "tika-s0105t0:321_4": "yathāvuttanayo vibhāvitoti. ‘‘Evaṁ kho mahārājā’’tiādi yathāniddiṭṭhassa atthassa",
  "tika-s0105t0:321_5": "nigamanaṁ, tasmā tattha niddesānurūpaṁ atthaṁ dassento ‘‘eva’’ntiādimāha. Satisampayuttassa",
  "tika-s0105t0:321_6": "sampajaññassāti hi niddesānurūpaṁ atthavacanaṁ. Tattha vinicchayo vuttoyeva. Evanti",
  "tika-s0105t0:321_7": "iminā vuttappakārena abhikkantapaṭikkantādīsu sattasu ṭhānesu paccekaṁ catubbidhena pakārenāti attho.",
  "tika-s0105t0:322": "Santosakathāvaṇṇanā",
  "tika-s0105t0:323_0": "215. Atthadassanena padassapi viññāyamānattā padamanapekkhitvā santosassa attani",
  "tika-s0105t0:323_1": "atthitāya bhikkhu santuṭṭhoti pavuccatīti atthamattaṁ dassetuṁ ‘‘itarītarapaccayasantosena",
  "tika-s0105t0:323_2": "samannāgato’’ti vuttaṁ. Santussati na luddho bhavatīti hi padanibbacanaṁ. Apica padanibbacanavasena",
  "tika-s0105t0:323_3": "atthe vutte yassa santosassa attani atthibhāvato santuṭṭho nāma, so apākaṭoti taṁ",
  "tika-s0105t0:323_4": "pākaṭakaraṇatthaṁ ‘‘itarītarapaccayasantosena samannāgato’’ti atthamattamāha, cīvarādike",
  "tika-s0105t0:323_5": "yattha katthaci kappiyapaccaye santosena samaṅgībhūtoti attho. Itara-saddo hi aniyamavacano",
  "tika-s0105t0:323_6": "dvikkhattuṁ vuccamāno yaṁ kiñci-saddena samānattho hoti. Tena vuttaṁ ‘‘yattha katthaci",
  "tika-s0105t0:323_7": "kappiyapaccaye’’ti. Atha vā itaraṁ vuccati hīnaṁ paṇītato aññattā, tathā paṇītampi",
  "tika-s0105t0:323_8": "hīnato aññattā. Aññamaññāpekkhāsiddhā hi itaratā, tasmā hīnena vā paṇītena vā cīvarādikappiyapaccayena",
  "tika-s0105t0:323_9": "santosena samaṅgībhūtoti attho daṭṭhabbo. Santussati tena, santussanamattanti vā",
  "tika-s0105t0:323_10": "santoso, tathā pavatto alobho, alobhapadhānā vā cattāro khandhā. Labhanaṁ lābho,",
  "tika-s0105t0:323_11": "attano lābhassa anurūpaṁ santoso yathālābhasantoso. Balanti kāyabalaṁ, attano balassa",
  "tika-s0105t0:323_12": "anurūpaṁ santoso yathābalasantoso.Sāruppanti sappāyaṁ patirūpaṁ bhikkhuno anucchavikatā,",
  "tika-s0105t0:323_13": "attano sāruppassa anurūpaṁ santoso yathāsāruppasantoso.",
  "tika-s0105t0:324_0": "Aparo nayo – labbhateti lābho, yo yo lābho yathālābhaṁ, itarītarapaccayo, yathālābhena",
  "tika-s0105t0:324_1": "santoso yathālābhasantoso. Balassa anurūpaṁ pavattatīti yathābalaṁ, attano balānucchavikapaccayo,",
  "tika-s0105t0:324_2": "yathā-saddo cettha sasādhanaṁ anurūpakiriyaṁ vadati, yathā taṁ ‘‘adhicitta’’nti ettha",
  "tika-s0105t0:324_3": "adhi-saddo sasādhanaṁ adhikaraṇakiriyanti. Yathābalena santoso yathābalasantoso.",
  "tika-s0105t0:324_4": "Sāruppati patirūpaṁ bhavati, sobhanaṁ vā āropetīti sāruppaṁ, yaṁ yaṁ sāruppaṁ yathāsāruppaṁ,",
  "tika-s0105t0:324_5": "bhikkhuno sappāyapaccayo, yathāsāruppena santoso yathāsāruppasantoso. Yathāvuttaṁ",
  "tika-s0105t0:324_6": "pabhedamanugatā vaṇṇanā pabhedavaṇṇanā.",
  "tika-s0105t0:325_0": "Idhāti sāsane. Aññaṁ na patthetīti appattapatthanabhāvamāha, labhantopi na gaṇhātīti",
  "tika-s0105t0:325_1": "pattapatthanābhāvaṁ. Paṭhamena appattapatthanābhāveyeva vutte yathāladdhato aññassa",
  "tika-s0105t0:325_2": "apatthanā nāma appicchatāyapi siyā pavattiākāroti appicchatāpasaṅgabhāvato tatopi",
  "tika-s0105t0:325_3": "nivattameva santosassa sarūpaṁ dassetuṁ dutiyena pattapatthanābhāvo vuttoti daṭṭhabbaṁ.",
  "tika-s0105t0:325_4": "Evamuparipi. Pakatidubbaloti ābādhādivirahepi sabhāvadubbalo. Samāno sīlādibhāgo",
  "tika-s0105t0:325_5": "yassāti sabhāgo, saha vā sīlādīhi guṇabhāgehi vattatīti sabhāgo, lajjīpesalo bhikkhu,",
  "tika-s0105t0:325_6": "tena. Taṁ parivattetvāti pakatidubbalādīnaṁ garucīvaraṁ na phāsubhāvāvahaṁ, sarīrakhedāvahañca",
  "tika-s0105t0:325_7": "hotīti payojanavasena parivattanaṁ vuttaṁ, na atricchatādivasena. Atricchatādippakārena",
  "tika-s0105t0:325_8": "hi parivattetvā lahukacīvaraparibhogo santosavirodhī hoti, tassa pana tadabhāvato",
  "tika-s0105t0:325_9": "yathāvuttappayojanavasena parivattetvā lahukacīvaraparibhogopi na santosavirodhīti",
  "tika-s0105t0:325_10": "āha ‘‘lahukena yāpentopi santuṭṭhova hotī’’ti. Payojanavasena parivattetvā lahukacīvaraparibhogopi",
  "tika-s0105t0:325_11": "na tāva santosavirodhī, pageva tathā aparivattetvā paribhogeti sambhāvitassa atthassa",
  "tika-s0105t0:325_12": "dassanatthañhettha api-saddaggahaṇaṁ. Cīvaraniddesepi ‘‘pattacīvarādīnaṁ aññatara’’nti",
  "tika-s0105t0:325_13": "vacanaṁ yathārutaṁ gahitāvasesapaccayasantosassa cīvarasantose samavarodhitādassanatthaṁ.",
  "tika-s0105t0:325_14": "‘‘Therako ayamāyasmā mallako’’tiādīsu theravohārassa paññattimattepi pavattito dasavassato",
  "tika-s0105t0:325_15": "pabhuti ciravassapabbajitesveva idha pavattiñāpanatthaṁ ‘‘therānaṁ cirapabbajitāna’’nti",
  "tika-s0105t0:325_16": "vuttaṁ, therānanti vā saṅghattheraṁ vadati. Cirapabbajitānanti pana tadavasese vuḍḍhabhikkhū.",
  "tika-s0105t0:325_17": "Saṅkārakūṭāditoti kacavararāsiādito. Anantakānīti nantakāni pilotikāni. ‘‘A-kāro",
  "tika-s0105t0:325_18": "cettha nipātamatta’’nti (vi. va. aṭṭha. 1165) vimānaṭṭhakathāyaṁ vuttaṁ. Tathā cāhu",
  "tika-s0105t0:325_19": "‘‘nantakaṁ kappaṭo jiṇṇavasanaṁ tu paṭaccara’’nti natthi dasāsaṅkhāto anto koṭi yesanti",
  "tika-s0105t0:325_20": "hi nantakāni, na-saddassa tu anādese anantakānītipi yujjati. Saṅketakovidānaṁ pana",
  "tika-s0105t0:325_21": "ācariyānaṁ tathā avuttattā vīmaṁsitvā gahetabbaṁ. ‘‘Sanantakānī’’tipi pāṭho, nantakena",
  "tika-s0105t0:325_22": "saha saṁsibbitāni paṁsukūlāni cīvarānīti attho. Saṅghāṭinti tiṇṇaṁ cīvarānaṁ aññataraṁ",
  "tika-s0105t0:325_23": "cīvaraṁ. Tīṇipi hi cīvarāni saṅghaṭitattā ‘‘saṅghāṭī’’ti vuccanti. Mahagghaṁ cīvaraṁ,",
  "tika-s0105t0:325_24": "bahūni vā cīvarāni labhitvā tāni vissajjetvā tadaññassa gahaṇampi mahicchatādinaye",
  "tika-s0105t0:325_25": "aṭṭhatvā yathāsāruppanaye eva ṭhitattā na santosavirodhīti āha ‘‘tesaṁ…pe… dhārentopi",
  "tika-s0105t0:325_26": "santuṭṭhova hotī’’ti. Yathāsāruppanayena yathāladdhaṁ vissajjetvā tadaññagahaṇampi",
  "tika-s0105t0:325_27": "na tāva santosavirodhī, pageva anaññagahaṇena yathāladdhasseva yathāsāruppaṁ paribhogeti",
  "tika-s0105t0:325_28": "sambhāvitassa atthassa dassanatthañhettha api-saddaggahaṇaṁ, evaṁ sesapaccayesupi",
  "tika-s0105t0:325_29": "yathābalayathāsāruppaniddesesu api-saddaggahaṇe adhippāyo veditabbo.",
  "tika-s0105t0:326_0": "Pakativiruddhanti sabhāveneva asappāyaṁ. Samaṇadhammakaraṇasīsena sappāyapaccayapariyesanaṁ,",
  "tika-s0105t0:326_1": "paribhuñjanañca visesato yuttataranti atthantaraṁ viññāpetuṁ ‘‘yāpentopī’’ti avatvā",
  "tika-s0105t0:326_2": "‘‘samaṇadhammaṁ karontopī’’ti vuttaṁ. Missakāhāranti taṇḍulamuggādīhi nānāvidhapubbaṇṇāparaṇṇehi",
  "tika-s0105t0:326_3": "missetvā kataṁ āhāraṁ.",
  "tika-s0105t0:327_0": "Aññampi senāsane yathāsāruppasantosaṁ dassento āha ‘‘yo hī’’tiādi. Paṭhame hi naye",
  "tika-s0105t0:327_1": "yathāladdhassa vissajjanena, dutiye pana yathāpattassa asampaṭicchanena yathāsāruppasantoso",
  "tika-s0105t0:327_2": "vuttoti ayametesaṁ viseso. Hi-saddo cettha pakkhantarajotako. Majjhimāgamaṭṭhakathāyaṁ",
  "tika-s0105t0:327_3": "pana pi-saddo dissati. ‘‘Uttamasenāsanaṁ nāma pamādaṭṭhāna’’nti vatvā tabbhāvameva",
  "tika-s0105t0:327_4": "dassetuṁ ‘‘tattha nisinnassā’’tiādi vuttaṁ. Niddābhibhūtassāti thinamiddokkamanena",
  "tika-s0105t0:327_5": "cittacetasikagelaññabhāvato bhavaṅgasantatisaṅkhātāya niddāya abhibhūtassa, niddāyantassāti",
  "tika-s0105t0:327_6": "attho. Paṭibujjhatoti tathārūpena ārammaṇantarena paṭibujjhantassa paṭibujjhanahetu",
  "tika-s0105t0:327_7": "kāmavitakkā pātubhavantīti vuttaṁ hoti. ‘‘Paṭibujjhanato’’tipi hi katthaci pāṭho",
  "tika-s0105t0:327_8": "dissati. Ayampīti paṭhamanayaṁ upādāya vuttaṁ.",
  "tika-s0105t0:328_0": "Tesaṁ ābhatenāti tehi therādīhi ābhatena, tesaṁ vā yena kenaci santakenāti ajjhāharitvā",
  "tika-s0105t0:328_1": "sambandho. Muttaharītakanti gomuttaparibhāvitaṁ, pūtibhāvena vā mocitaṁ chaḍḍitaṁ",
  "tika-s0105t0:328_2": "harītakaṁ, idāni pana potthakesu ‘‘gomuttaharītaka’’nti pāṭho, so na porāṇapāṭho",
  "tika-s0105t0:328_3": "tabbaṇṇanāya (dī. ni. ṭī. 1.215) viruddhattā. Catumadhuranti majjhimāgamavare mahādhammasamādānasutte",
  "tika-s0105t0:328_4": "(ma. ni. 1.484 ādayo) vuttaṁ dadhimadhusappiphāṇitasaṅkhātaṁ catumadhuraṁ, ekasmiñca",
  "tika-s0105t0:328_5": "bhājane catumadhuraṁ ṭhapetvā tesu yadicchasi, taṁ gaṇhāhi bhanteti attho. ‘‘Sacassā’’tiādinā",
  "tika-s0105t0:328_6": "tadubhayassa rogavūpasamanabhāvaṁ dasseti. Buddhādīhi vaṇṇitanti ‘‘pūtimuttabhesajjaṁ",
  "tika-s0105t0:328_7": "nissāya pabbajjā’’tiādinā (mahāva. 73, 128) sammāsambuddhādīhi pasatthaṁ. Appicchatāvisiṭṭhāya",
  "tika-s0105t0:328_8": "santuṭṭhiyā niyojanato paramena ukkaṁsagatena santosena santussatīti paramasantuṭṭho.",
  "tika-s0105t0:329_0": "Kāmañca santosappabhedā yathāvuttatopi adhikatarā cīvare vīsati santosā, piṇḍapāte",
  "tika-s0105t0:329_1": "pannarasa, senāsane ca pannarasa, gilānapaccaye vīsatīti, idha pana saṅkhepena dvādasavidhoyeva",
  "tika-s0105t0:329_2": "santoso vutto. Tadadhikatarappabhedo pana caturaṅguttare mahāariyavaṁsasuttaṭṭhakathāya",
  "tika-s0105t0:329_3": "(a. ni. aṭṭha. 2.4.28) gahetabbo. Tenāha ‘‘iminā panā’’tiādi. Evaṁ ‘‘idha mahārāja",
  "tika-s0105t0:329_4": "bhikkhu santuṭṭho hotī’’ti ettha puggalādhiṭṭhānaniddiṭṭhena santuṭṭhapadeneva santosappabhedaṁ",
  "tika-s0105t0:329_5": "dassetvā idāni ‘‘kāyaparihārikena cīvarena kucchiparihārikena piṇḍapātenā’’tiādi",
  "tika-s0105t0:329_6": "desanānurūpaṁ tena santosena santuṭṭhassa anucchavikaṁ paccayappabhedaṁ, tassa ca",
  "tika-s0105t0:329_7": "kāyakucchiparihāriyabhāvaṁ vibhāvento evamāhāti ayamettha sambandho. Kāmañcassa cīvarapiṇḍapāteheva",
  "tika-s0105t0:329_8": "yathākkamaṁ kāyakucchiparihāriyehi santuṭṭhatā pāḷiyaṁ vuttā, tathāpi sesaparikkhāracatukkena",
  "tika-s0105t0:329_9": "ca vinā vicaraṇamayuttaṁ, sabbattha ca kāyakucchiparihāriyatā laddhabbāti aṭṭhakathāyaṁ",
  "tika-s0105t0:329_10": "ayaṁ vinicchayo vuttoti daṭṭhabbaṁ. Dantakaṭṭhacchedanavāsīti lakkhaṇamattaṁ tadaññakiccassāpi",
  "tika-s0105t0:329_11": "tāya sādhetabbattā, tena vakkhati ‘‘mañcapīṭhānaṁ aṅgapādacīvarakuṭidaṇḍakasajjanakāle",
  "tika-s0105t0:329_12": "cā’’tiādi. Vuttampi cetaṁ porāṇaṭṭhakathāsu ‘‘na hetaṁ katthacipi pāḷiyamāgata’’nti.",
  "tika-s0105t0:330": "Bandhananti kāyabandhanaṁ. Parissāvanena parissāvanañca, tena sahāti vā attho. Yutto kammaṭṭhānabhāvanāsaṅkhāto yogo yassa, tasmiṁ vā yogo yuttoti yuttayogo, tassa.",
  "tika-s0105t0:331_0": "Kāyaṁ pariharanti posenti, kāyassa vā parihāro posanamattaṁ payojanametehīti kāyaparihāriyā",
  "tika-s0105t0:331_1": "ka-kārassa ya-kāraṁ katvā. Posanañcettha vaḍḍhanaṁ, bharaṇaṁ vā, tathā kucchiparihāriyāpi",
  "tika-s0105t0:331_2": "veditabbā. Bahiddhāva kāyassa upakārakabhāvena kāyaparihāriyatā, ajjhoharaṇavasena",
  "tika-s0105t0:331_3": "sarīraṭṭhitiyā upakārakabhāvena kucchiparihāriyatāti ayametesaṁ viseso. Tenāha ‘‘ticīvaraṁ",
  "tika-s0105t0:331_4": "tāvā’’tiādi. ‘‘Pariharatī’’ti etassa posetīti atthavacanaṁ. Itīti nidassane nipāto,",
  "tika-s0105t0:331_5": "evaṁ vuttanayena kāyaparihāriyaṁ hotīti kāraṇajotane vā, tasmā posanato kāyaparihāriyaṁ",
  "tika-s0105t0:331_6": "hotīti. Evamuparipi. Cīvarakaṇṇenāti cīvarapariyantena.",
  "tika-s0105t0:332": "Kuṭiparibhaṇḍakaraṇakāleti kuṭiyā samantato vilimpanena sammaṭṭhakaraṇakāle.",
  "tika-s0105t0:333": "Aṅgaṁ nāma mañcapīṭhānaṁ pādūpari ṭhapito padhānasambhāraviseso. Yattha padarasañcinanapiṭṭhiapassayanādīni karonti, yo ‘‘aṭanī’’tipi vuccati.",
  "tika-s0105t0:334_0": "Madhuddumapupphaṁ madhukaṁ nāma, makkhikāmadhūhi katapūvaṁ vā. Parikkhāramattā parikkhārapamāṇaṁ.",
  "tika-s0105t0:334_1": "Seyyaṁ pavisantassāti paccattharaṇakuñcikānaṁ tādise kāle paribhuttabhāvaṁ sandhāya",
  "tika-s0105t0:334_2": "vuttaṁ. Tenāha ‘‘tatraṭṭhakaṁ paccattharaṇa’’nti. Attano santakabhāvena paccattharaṇādhiṭṭhānena",
  "tika-s0105t0:334_3": "adhiṭṭhahitvā tattheva senāsane tiṭṭhanakañhi ‘‘tatraṭṭhaka’’nti vuccati. Vikappanavacanato",
  "tika-s0105t0:334_4": "pana tesamaññatarassa navamatā, yathāvuttapaṭipāṭiyā cettha navamabhāvo, na tu tesaṁ",
  "tika-s0105t0:334_5": "tathāpatiniyatabhāvena. Kasmāti ce? Tathāyeva tesamadhāraṇato. Esa nayo dasamādīsupi.",
  "tika-s0105t0:334_6": "Telaṁ paṭisāmetvā haritā veḷunāḷiādikā telanāḷi. Nanu santuṭṭhapuggaladassane santuṭṭhova",
  "tika-s0105t0:334_7": "aṭṭhaparikkhāriko dassetabboti anuyoge yathārahaṁ tesampi santuṭṭhabhāvaṁ dassento",
  "tika-s0105t0:334_8": "‘‘etesu cā’’tiādimāha. Mahanto parikkhārasaṅkhāto bhāro etesanti mahābhārā, ayaṁ",
  "tika-s0105t0:334_9": "adhunā pāṭho, ācariyadhammapālattherena pana ‘‘mahāgajā’’ti pāṭhassa diṭṭhattā ‘‘dupposabhāvena",
  "tika-s0105t0:334_10": "mahāgajā viyāti mahāgajā’’ti (dī. ni. ṭī. 1.215) vuttaṁ, na te ettakehi parikkhārehi",
  "tika-s0105t0:334_11": "‘‘mahicchā, asantuṭṭhā, dubbharā, bāhullavuttino’’ti ca vattabbāti adhippāyo. Yadi",
  "tika-s0105t0:334_12": "itarepi santuṭṭhā appicchatādisabhāvā, kimetesampi vasena ayaṁ desanā icchitāti codanaṁ",
  "tika-s0105t0:334_13": "sodhetuṁ ‘‘bhagavā panā’’tiādi vuttaṁ. Aṭṭhaparikkhārikassa vasena imissā desanāya",
  "tika-s0105t0:334_14": "icchitabhāvo kathaṁ viññāyatīti anuyogampi apaneti ‘‘so hī’’tiādinā, tasseva tathā",
  "tika-s0105t0:334_15": "pakkantabhāvena ‘‘kāyaparihārikena cīvarenā’’tiādi pāḷiyā yogyato tassa vasena icchitabhāvo",
  "tika-s0105t0:334_16": "viññāyatīti vuttaṁ hoti. Vacanīyassa hetubhāvadassanena hi vācakassāpi hetubhāvo",
  "tika-s0105t0:334_17": "dassitoti . Evañca katvā ‘‘iti imassā’’tiādi laddhaguṇavacanampi upapannaṁ hoti.",
  "tika-s0105t0:334_18": "Sallahukā vutti jīvikā yassāti sallahukavutti, tassa bhāvo sallahukavuttitā, taṁ.",
  "tika-s0105t0:334_19": "Kāyapārihāriyenāti bhāvappadhānaniddeso, bhāvalopaniddeso vāti dasseti ‘‘kāyaṁ pariharaṇamattakenā’’ti",
  "tika-s0105t0:334_20": "iminā, kāyaposanappamāṇenāti attho. Tathā kucchiparihāriyenāti etthāpi. Vuttanayena",
  "tika-s0105t0:334_21": "cettha dvidhā vacanattho, ṭīkāyaṁ (dī. ni. ṭī. 1.215) pana paṭhamassa vacanatthassa",
  "tika-s0105t0:334_22": "heṭṭhā vuttattā dutiyova idha vuttoti daṭṭhabbaṁ. Mamāyanataṇhāya āsaṅgo. Pariggahataṇhāya",
  "tika-s0105t0:334_23": "bandho. Jiyāmuttoti dhanujiyāya mutto. Yūthāti hatthigaṇato. Tidhā pabhinnamado madahatthī.",
  "tika-s0105t0:334_24": "Vanapabbhāranti vane pabbhāraṁ.",
  "tika-s0105t0:335_0": "Catūsu disāsu sukhavihāritāya sukhavihāraṭṭhānabhūtā, ‘‘ekaṁ disaṁ pharitvā’’tiādinā",
  "tika-s0105t0:335_1": "(dī. ni. 3.308; ma. ni. 1.77, 459, 509; 2.309) vā nayena brahmavihārabhāvanāpharaṇaṭṭhānabhūtā",
  "tika-s0105t0:335_2": "catasso disā etassāti catuddiso, so eva cātuddiso, catasso vā disā catuddisaṁ, vuttanayena",
  "tika-s0105t0:335_3": "tamassāti cātuddiso yathā ‘‘saddho’’ti. Tāsveva disāsu katthacipi satte vā saṅkhāre",
  "tika-s0105t0:335_4": "vā bhayena na paṭihanati, sayaṁ vā tehi na paṭihaññateti appaṭigho. Santussamānoti",
  "tika-s0105t0:335_5": "sakena, santena vā, samameva vā tussanako. Itarītarenāti yena kenaci paccayena, uccāvacena",
  "tika-s0105t0:335_6": "vā. Paricca sayanti pavattanti kāyacittāni, tāni vā parisayanti abhibhavantīti parissayā,",
  "tika-s0105t0:335_7": "sīhabyagghādayo bāhirā, kāmacchandādayo ca ajjhattikā kāyacittupaddavā, upayogatthe",
  "tika-s0105t0:335_8": "cetaṁ sāmivacanaṁ. Sahitāti adhivāsanakhantiyā, vīriyādidhammehi ca yathārahaṁ khantā,",
  "tika-s0105t0:335_9": "gahantā cāti attho. Thaddhabhāvakarabhayābhāvena achambhī. Eko careti asahāyo ekākī",
  "tika-s0105t0:335_10": "hutvā carituṁ viharituṁ sakkuṇeyya. Samatthane hi eyya-saddo yathā ‘‘ko imaṁ vijaṭaye",
  "tika-s0105t0:335_11": "jaṭa’’nti (saṁ. ni. 1.23) khaggavisāṇakappatāya ekavihārīti dasseti ‘‘khaggavisāṇakappo’’ti",
  "tika-s0105t0:335_12": "iminā. Saṇṭhānena khaggasadisaṁ ekameva matthake uṭṭhitaṁ visāṇaṁ yassāti khaggo;",
  "tika-s0105t0:335_13": "khaggasaddena taṁsadisavisāṇassa gahitattā, mahiṁsappamāṇo migaviseso, yo loke ‘‘palāsādo,",
  "tika-s0105t0:335_14": "gaṇṭhako’’ti ca vuccati, tassa visāṇena ekībhāvena sadisoti attho. Apica ekavihāritāya",
  "tika-s0105t0:335_15": "khaggavisāṇakappoti dassetumpi evaṁ vuttaṁ. Vitthāro panassā attho khaggavisāṇasuttavaṇṇanāyaṁ,",
  "tika-s0105t0:335_16": "(su. ni. aṭṭha. 1.42) cūḷaniddese (cūḷani. 128) ca vuttanayena veditabbo.",
  "tika-s0105t0:336_0": "Evaṁ vaṇṇitanti khaggavisāṇasutte bhagavatā tathā desanāya vivaritaṁ, thomitaṁ vā.",
  "tika-s0105t0:336_1": "Khaggassa nāma migassa visāṇena kappo sadiso tathā. Kappa-saddo hettha ‘‘satthukappena",
  "tika-s0105t0:336_2": "vata bho kira sāvakena saddhiṁ mantayamānā’’tiādīsu (ma. ni. 1.260) viya paṭibhāge",
  "tika-s0105t0:336_3": "vattati, tassa bhāvo khaggavisāṇakappatā, taṁ so āpajjatīti sambandho.",
  "tika-s0105t0:337_0": "Vātābhighātādīhi siyā sakuṇo chinnapakkho, asañjātapakkho vā, idha pana ḍetuṁ samattho",
  "tika-s0105t0:337_1": "sapakkhikova adhippetoti visesadassanatthaṁ pāḷiyaṁ ‘‘pakkhī sakuṇo’’ti vuttaṁ, na",
  "tika-s0105t0:337_2": "tu ‘‘ākāse antalikkhe caṅkamatī’’tiādīsu (paṭi. ma. 3.11) viya pariyāyamattadassanatthanti",
  "tika-s0105t0:337_3": "āha ‘‘pakkhayutto sakuṇo’’ti. Uppatatīti uddhaṁ patati gacchati, pakkhandatīti attho.",
  "tika-s0105t0:337_4": "Vidhunantāti vibhindantā, vicālentā vā. Ajjatanāyāti ajjabhāvatthāya. Tathā svātanāyāti",
  "tika-s0105t0:337_5": "etthāpi. Attano pattaṁ eva bhāro yassāti sapattabhāro. Mamāyanataṇhābhāvena nissaṅgo.",
  "tika-s0105t0:337_6": "Pariggahataṇhābhāvena nirapekkho. Yena kāmanti yattha attano ruci, tattha. Bhāvanapuṁsakaṁ",
  "tika-s0105t0:337_7": "vā etaṁ. Yena yathā pavatto kāmoti hi yenakāmo, taṁ, yathākāmanti attho.",
  "tika-s0105t0:338": "Nīvaraṇappahānakathāvaṇṇanā",
  "tika-s0105t0:339_0": "216. Pubbe vuttasseva atthacatukkassa puna sampiṇḍetvā kathanaṁ kimatthanti adhippāyena",
  "tika-s0105t0:339_1": "anuyogaṁ uddharitvā sodheti ‘‘so…pe… kiṁ dassetī’’tiādinā. Paccayasampattinti sambhārapāripūriṁ.",
  "tika-s0105t0:339_2": "Ime cattāroti sīlasaṁvaro indriyasaṁvaro sampajaññaṁ santosoti pubbe vuttā cattāro",
  "tika-s0105t0:339_3": "āraññikassa sambhārā. Na ijjhatīti na sampajjati na saphalo bhavati. Na kevalaṁ anijjhanamattaṁ,",
  "tika-s0105t0:339_4": "atha kho ayampi dosoti dasseti ‘‘tiracchānagatehi vā’’tiādinā. Vattabbataṁ āpajjatīti",
  "tika-s0105t0:339_5": "‘‘asukassa bhikkhuno araññe tiracchānagatānaṁ viya, vanacarakānaṁ viya ca nivāsanamattameva,",
  "tika-s0105t0:339_6": "na pana araññavāsānucchavikā kāci sammāpaṭipatti atthī’’ti apavādavasena vacanīyabhāvamāpajjati,",
  "tika-s0105t0:339_7": "imassatthassa pana dassanena virujjhanato saddhiṁ-saddo na porāṇoti daṭṭhabbaṁ. Atha",
  "tika-s0105t0:339_8": "vā āraññakehi tiracchānagatehi, vanacaravisabhāgajanehi vā saddhiṁ vippaṭipattivasena",
  "tika-s0105t0:339_9": "vasanīyabhāvaṁ āpajjati. ‘‘Na bhikkhave paṇidhāya araññe vatthabbaṁ, yo vaseyya,",
  "tika-s0105t0:339_10": "āpatti dukkaṭassā’’tiādīsu (pārā. 223) viya hi vatthabba-saddo vasitabbapariyāyo.",
  "tika-s0105t0:339_11": "Tathā hi vibhaṅgaṭṭhakathāyampi vuttaṁ ‘‘evarūpassa hi araññavāso kāḷamakkaṭaacchataracchadīpimigānaṁ",
  "tika-s0105t0:339_12": "aṭavivāsasadiso hotī’’ti (vibha. aṭṭha. 526) adhivatthāti adhivasantā. Paṭhamaṁ bheravasaddaṁ",
  "tika-s0105t0:339_13": "sāventi. Tāvatā apalāyantassa hatthehipi sīsaṁ paharitvā palāpanākāraṁ karontīti",
  "tika-s0105t0:339_14": "ācariyasāriputtattherena kathitaṁ. Evaṁ byatirekato paccayasampattiyā dassitabhāvaṁ",
  "tika-s0105t0:339_15": "pakāsetvā idāni anvayatopi pakāsetuṁ ‘‘yassa panete’’tiādi vuttaṁ. Kathaṁ ijjhatīti",
  "tika-s0105t0:339_16": "āha ‘‘so hī’’tiādi. Kāḷako tilakoti vaṇṇavikārāpanarogavasena aññattha pariyāyavacanaṁ. Vuttañhi –",
  "tika-s0105t0:340": "‘‘Dunnāmakañca arisaṁ, chaddiko vamathūrito;",
  "tika-s0105t0:341": "Davathu paritāpotha, tilako tilakāḷako’’ti.",
  "tika-s0105t0:342_0": "Tilasaṇṭhānaṁ viya jāyatīti hi tilako, kāḷo hutvā jāyatīti kāḷako. Idha pana paṇṇattivītikkamasaṅkhātaṁ",
  "tika-s0105t0:342_1": "thullavajjaṁ kāḷakasadisattā kāḷakaṁ, micchāvītikkamasaṅkhātaṁ aṇumattavajjaṁ tilakasadisattā",
  "tika-s0105t0:342_2": "tilakanti ayaṁ viseso. Tanti tathā uppāditaṁ pītiṁ. Vigatabhāvena upaṭṭhānato khayavayavasena",
  "tika-s0105t0:342_3": "sammasanaṁ. Khīyanaṭṭhena hi khayova vigato, viparīto vā hutvā ayanaṭṭhena vayotipi",
  "tika-s0105t0:342_4": "vuccati. Ariyabhūmi nāma lokuttarabhūmi. Itīti ariyabhūmiokkamanato, devatānaṁ vaṇṇabhaṇanato",
  "tika-s0105t0:342_5": "vā, tattha tattha devatānaṁ vacanaṁ sutvā tassa yaso patthaṭoti vuttaṁ hoti, evañca",
  "tika-s0105t0:342_6": "katvā heṭṭhā vuttaṁ ayasapattharaṇampi devatānamārocanavasenāti gahetabbaṁ.",
  "tika-s0105t0:343_0": "Vivitta-saddo janaviveketi āha ‘‘suñña’’nti. Taṁ pana janasaddanigghosābhāvena veditabbaṁ",
  "tika-s0105t0:343_1": "saddakaṇṭakattā jhānassāti dassetuṁ ‘‘appasaddaṁ appanigghosanti attho’’ti vuttaṁ.",
  "tika-s0105t0:343_2": "Janakaggahaṇeneva hi idha jaññaṁ gahitaṁ. Tathā hi vuttaṁ vibhaṅge ‘‘yadeva taṁ appanigghosaṁ,",
  "tika-s0105t0:343_3": "tadeva taṁ vijanavāta’’nti (vibha. 533). Appasaddanti ca pakatisaddābhāvamāha. Appanigghosanti",
  "tika-s0105t0:343_4": "nagaranigghosādisaddābhāvaṁ. Īdisesu hi byañjanaṁ sāvasesaṁ viya, attho pana niravasesoti",
  "tika-s0105t0:343_5": "aṭṭhakathāsu vuttaṁ. Majjhimāgamaṭṭhakathāvaṇṇanāyaṁ (ma. ni. aṭṭha. 3.364) pana",
  "tika-s0105t0:343_6": "ācariyadhammapālatthero evamāha ‘‘appasaddassa parittapariyāyaṁ manasi katvā vuttaṁ",
  "tika-s0105t0:343_7": "‘byañjanaṁ sāvasesaṁ siyā’ti. Tenāha ‘na hi tassā’tiādi. Appasaddo panettha abhāvatthotipi",
  "tika-s0105t0:343_8": "sakkā viññātuṁ ‘appābādhatañca sañjānāmī’tiādīsu (ma. ni. 1.225) viyā’’ti. Tamatthaṁ",
  "tika-s0105t0:343_9": "vibhaṅgapāḷiyā (vibha. 528) saṁsandanto ‘‘etadevā’’tiādimāha. Etadevāti ca mayā saṁvaṇṇiyamānaṁ",
  "tika-s0105t0:343_10": "nissaddataṁ evāti attho. Santikepīti gāmādīnaṁ samīpepi edisaṁ vivittaṁ nāma, pageva",
  "tika-s0105t0:343_11": "dūreti attho. Anākiṇṇanti asaṅkiṇṇaṁ asambādhaṁ. Yassa senāsanassa samantā gāvutampi",
  "tika-s0105t0:343_12": "aḍḍhayojanampi pabbatagahanaṁ vanagahanaṁ nadīgahanaṁ hoti, na koci avelāya upasaṅkamituṁ",
  "tika-s0105t0:343_13": "sakkoti, idaṁ santikepi anākiṇṇaṁ nāma. Setīti sayati. Āsatīti nisīdati. ‘‘Etthā’’ti",
  "tika-s0105t0:343_14": "iminā sena-saddassa, āsana-saddassa ca adhikaraṇatthabhāvaṁ dasseti, ca-saddena ca",
  "tika-s0105t0:343_15": "tadubhayapadassa catthasamāsabhāvaṁ. ‘‘Tenāhā’’tiādinā vibhaṅgapāḷimeva āharati.",
  "tika-s0105t0:344_0": "Idāni tassāyevatthaṁ senāsanappabhedadassanavasena vibhāvetuṁ ‘‘apicā’’tiādi vuttaṁ.",
  "tika-s0105t0:344_1": "Vibhaṅgapāḷiyaṁ nidassananayena sarūpato dassitasenāsanasseva hi ayaṁ vibhāgo. Tattha",
  "tika-s0105t0:344_2": "vihāro pākāraparicchinno sakalo āvāso. Aḍḍhayogo dīghapāsādo, ‘‘garuḷasaṇṭhānapāsādo’’tipi",
  "tika-s0105t0:344_3": "vadanti. Pāsādo caturassapāsādo. Hammiyaṁ muṇḍacchadanapāsādo. Aṭṭo paṭirājūnaṁ paṭibāhanayoggo",
  "tika-s0105t0:344_4": "catupañcabhūmako patissayaviseso. Māḷo ekakūṭasaṅgahito anekakoṇavanto patissayaviseso.",
  "tika-s0105t0:344_5": "Aparo nayo – vihāro dīghamukhapāsādo. Aḍḍhayogo ekapassachadanakagehaṁ. Tassa kira",
  "tika-s0105t0:344_6": "ekapasse bhitti uccatarā hoti, itarapasse nīcā, tena taṁ ekachadanakaṁ hoti. Pāsādo",
  "tika-s0105t0:344_7": "āyatacaturassapāsādo. Hammiyaṁ muṇḍacchadanakaṁ candikaṅgaṇayuttaṁ. Guhā kevalā pabbataguhā.",
  "tika-s0105t0:344_8": "Leṇaṁ dvārabandhaṁ pabbhāraṁ. Sesaṁ vuttanayameva. ‘‘Maṇḍapoti sākhāmaṇḍapo’’ti (dī.",
  "tika-s0105t0:344_9": "ni. ṭī. 1.216) evaṁ ācariyadhammapālattherena, aṅguttaraṭīkākārena ca ācariyasāriputtattherena vuttaṁ.",
  "tika-s0105t0:345_0": "Vibhaṅgaṭṭhakathāyaṁ (vibha. aṭṭha. 527) pana vihāroti samantā parihārapathaṁ, antoyeva",
  "tika-s0105t0:345_1": "ca rattiṭṭhānadivāṭṭhānāni dassetvā katasenāsanaṁ. Aḍḍhayogoti supaṇṇavaṅkagehaṁ.",
  "tika-s0105t0:345_2": "Pāsādoti dve kaṇṇikāni gahetvā kato dīghapāsādo. Aṭṭoti paṭirājādipaṭibāhanatthaṁ",
  "tika-s0105t0:345_3": "iṭṭhakāhi kato bahalabhittiko catupañcabhūmako patissayaviseso. Māḷoti bhojanasālāsadiso",
  "tika-s0105t0:345_4": "maṇḍalamāḷo. Vinayaṭṭhakathāyaṁ pana ‘‘ekakūṭasaṅgahito caturassapāsādo’’ti (pārā.",
  "tika-s0105t0:345_5": "aṭṭha. 2.482-487) vuttaṁ. Leṇanti pabbataṁ khaṇitvā vā pabbhārassa appahonakaṭṭhāne",
  "tika-s0105t0:345_6": "kuṭṭaṁ uṭṭhāpetvā vā katasenāsanaṁ. Guhāti bhūmidari vā yattha rattindivaṁ dīpaṁ",
  "tika-s0105t0:345_7": "laddhuṁ vaṭṭati, pabbataguhā vā bhūmiguhā vāti vuttaṁ.",
  "tika-s0105t0:346_0": "Taṁ āvasathabhūtaṁ patissayasenāsanaṁ viharitabbaṭṭhena, vihāraṭṭhānaṭṭhena ca vihārasenāsanaṁ",
  "tika-s0105t0:346_1": "nāma. Masārakādicatubbidho mañco. Tathā pīṭhaṁ. Uṇṇabhisiādipañcavidhā bhisi. Sīsappamāṇaṁ",
  "tika-s0105t0:346_2": "bimbohanaṁ. Vitthārato vidatthicaturaṅgulatā, dīghato mañcavitthārappamāṇatā cettha",
  "tika-s0105t0:346_3": "sīsappamāṇaṁ. Masārakādīni mañcapīṭhabhāvato, bhisiupadhānañca mañcapīṭhasambandhato",
  "tika-s0105t0:346_4": "mañcapīṭhasenāsanaṁ. Mañcapīṭhabhūtañhi senāsanaṁ, mañcapīṭhasambandhañca sāmaññaniddesena,",
  "tika-s0105t0:346_5": "ekasesena vā ‘‘mañcapīṭhasenāsana’’nti vuccati. Ācariyasāriputtattheropi evameva",
  "tika-s0105t0:346_6": "vadati. Ācariyadhammapālattherena pana ‘‘mañcapīṭhasenāsananti mañcapīṭhañceva mañcapīṭhasambandhasenāsanañcā’’ti",
  "tika-s0105t0:346_7": "(dī. ni. ṭī. 1.216) vuttaṁ. Cimilikā nāma sudhāparikammakatāya bhūmiyā vaṇṇānurakkhaṇatthaṁ",
  "tika-s0105t0:346_8": "paṭakhaṇḍādīhi sibbetvā katā. Cammakhaṇḍo nāma sīhabyagghadīpitaracchacammādīsupi",
  "tika-s0105t0:346_9": "yaṁ kiñci cammaṁ. Aṭṭhakathāsu (pāci. aṭṭha. 112; vi. saṅga. aṭṭha. 82) hi senāsanaparibhoge",
  "tika-s0105t0:346_10": "paṭikkhittacammaṁ na dissati. Tiṇasanthāroti yesaṁ kesañci tiṇānaṁ santhāro. Eseva",
  "tika-s0105t0:346_11": "nayo paṇṇasanthārepi. Cimilikādi bhūmiyaṁ santharitabbatāya santhatasenāsanaṁ. Yattha",
  "tika-s0105t0:346_12": "vā pana bhikkhū paṭikkamantīti ṭhapetvā vā etāni mañcādīni yattha bhikkhū sannipatanti,",
  "tika-s0105t0:346_13": "sabbametaṁ senāsanaṁ nāmāti evaṁ vuttaṁ avasesaṁ rukkhamūlādipaṭikkamitabbaṭṭhānaṁ",
  "tika-s0105t0:346_14": "abhisaṅkharaṇābhāvato kevalaṁ sayanassa, nissajjāya ca okāsabhūtattā okāsasenāsanaṁ.",
  "tika-s0105t0:346_15": "Senāsanaggahaṇenāti ‘‘vivittaṁ senāsana’’nti iminā senāsanasaddena vivittasenāsanassa",
  "tika-s0105t0:346_16": "vā ādānena, vacanena vā gahitameva sāmaññajotanāya visese avaṭṭhānato, visesatthinā",
  "tika-s0105t0:346_17": "ca visesassa payujjitabbato.",
  "tika-s0105t0:347_0": "Yadevaṁ kasmā ‘‘arañña’’ntiādi puna vuttanti anuyogena ‘‘idha panassā’’tiādimāha.",
  "tika-s0105t0:347_1": "Evaṁ gahitesupi senāsanesu yathāvuttassa bhikkhuno anucchavikameva senāsanaṁ dassetukāmattā",
  "tika-s0105t0:347_2": "puna evaṁ vuttanti adhippāyo. ‘‘Bhikkhunīnaṁ vasena āgata’’nti idaṁ vinaye āgatameva",
  "tika-s0105t0:347_3": "sandhāya vuttaṁ, na abhidhamme. Vinaye hi gaṇamhāohīyanasikkhāpade (pāci. 691) bhikkhunīnaṁ",
  "tika-s0105t0:347_4": "āraññakadhutaṅgassa paṭikkhittattā idampi ca tāsaṁ araññaṁ nāma, na pana pañcadhanusatikaṁ",
  "tika-s0105t0:347_5": "pacchimaṁ araññameva senāsanaṁ, idampi ca tāsaṁ gaṇamhāohīyanāpattikaraṁ, na tu pañcadhanusatikādimeva",
  "tika-s0105t0:347_6": "araññaṁ. Vuttañhi tattha –",
  "tika-s0105t0:348": "‘‘Ekā vā gaṇamhā ohīyeyyāti agāmake araññe dutiyikāya bhikkhuniyā dassanūpacāraṁ vā savanūpacāraṁ vā vijahantiyā āpatti thullaccayassa, vijahite āpatti saṅghādisesassā’’ti.",
  "tika-s0105t0:349_0": "Vinayaṭṭhakathāsupi (pāci. aṭṭha. 692) hi tathāva attho vuttoti. Abhidhamme pana",
  "tika-s0105t0:349_1": "‘‘araññanti nikkhamitvā bahi indakhīlā sabbametaṁ arañña’’nti (vibha. 529) āgataṁ.",
  "tika-s0105t0:349_2": "Vinayasuttantā hi ubhopi pariyāyadesanā nāma, abhidhammo pana nippariyāyadesanā,",
  "tika-s0105t0:349_3": "tasmā yaṁ na gāmapadesantogadhaṁ, taṁ araññanti nippariyāyena dassetuṁ tathā vuttaṁ.",
  "tika-s0105t0:349_4": "Indakhīlā bahi nikkhamitvā yaṁ ṭhānaṁ pavattaṁ , sabbametaṁ araññaṁ nāmāti cettha",
  "tika-s0105t0:349_5": "attho. Āraññakaṁ nāma…pe… pacchimanti idaṁ pana suttantanayena āraññakasikkhāpade",
  "tika-s0105t0:349_6": "(pārā. 652) āraññikaṁ bhikkhuṁ sandhāya vuttaṁ imassa bhikkhuno anurūpaṁ, tasmā visuddhimagge",
  "tika-s0105t0:349_7": "dhutaṅganiddese (visuddhi. 1.19) yaṁ tassa lakkhaṇaṁ vuttaṁ, taṁ yuttameva, ato tattha",
  "tika-s0105t0:349_8": "vuttanayena gahetabbanti adhippāyo.",
  "tika-s0105t0:350_0": "Sandacchāyanti sītacchāyaṁ. Tenāha ‘‘tattha hī’’tiādi. Rukkhamūlanti rukkhasamīpaṁ.",
  "tika-s0105t0:350_1": "Vuttañhetaṁ ‘‘yāvatā majjhanhike kāle samantā chāyā pharati, nivāte paṇṇāni nipatanti,",
  "tika-s0105t0:350_2": "ettāvatā rukkhamūla’’nti. Pabbatanti suddhapāsāṇasuddhapaṁsuubhayamissakavasena tividhopi",
  "tika-s0105t0:350_3": "pabbato adhippeto, na silāmayo eva. Sela-saddo pana avisesato pabbatapariyāyoti katvā",
  "tika-s0105t0:350_4": "evaṁ vuttaṁ. ‘‘Tattha hī’’tiādinā tadubhayassa anurūpataṁ dasseti. Disāsu khāyamānāsūti",
  "tika-s0105t0:350_5": "dasasu disāsu abhimukhībhāvena dissamānāsu. Tathārūpenapi kāraṇena siyā cittassa",
  "tika-s0105t0:350_6": "ekaggatāti etaṁ vuttaṁ, sabbadisāhi āgatena vātena bījiyamānabhāvahetudassanatthanti",
  "tika-s0105t0:350_7": "keci. Kaṁ vuccati udakaṁ pipāsavinodanassa kārakattā. ‘‘Yaṁ nadītumbantipi nadīkuñjantipi",
  "tika-s0105t0:350_8": "vadanti, taṁ kandaranti apabbatapadesepi vidugganadīnivattanapadesaṁ kandaranti dassetī’’ti",
  "tika-s0105t0:350_9": "(vibha. mūlaṭī. 530) ācariyānandatthero, teneva viññāyati ‘‘nadītumbanadīkuñjasaddā",
  "tika-s0105t0:350_10": "nadīnivattanapadesavācakā’’ti. Nadīnivattanapadeso ca nāma nadiyā nikkhamanaudakena",
  "tika-s0105t0:350_11": "puna nivattitvā gato viduggapadeso. ‘‘Apabbatapadesepī’’ti vadanto pana aṭṭhakathāyaṁ",
  "tika-s0105t0:350_12": "nidassanamattena paṭhamaṁ pabbatapadesanti vuttaṁ, yathāvutto pana nadīpadesopi kandaro evāti dasseti.",
  "tika-s0105t0:351_0": "‘‘Tattha hī’’tiādināpi nidassanamatteneva tassānurūpabhāvamāha. Ussāpetvāti puñjaṁ",
  "tika-s0105t0:351_1": "katvā. ‘‘Dvinnaṁ pabbatānampi āsannatare ṭhitānaṁ ovarakādisadisaṁ vivaraṁ hoti,",
  "tika-s0105t0:351_2": "ekasmiṁyeva pana pabbate umaṅgasadisa’’nti vadanti ācariyā. Ekasmiṁyeva hi umaṅgasadisaṁ",
  "tika-s0105t0:351_3": "antoleṇaṁ hoti upari paṭicchannattā, na dvīsu tathā appaṭicchannattā, tasmā ‘‘umaṅgasadisa’’nti",
  "tika-s0105t0:351_4": "idaṁ ‘‘ekasmiṁ yevā’’ti iminā sambandhanīyaṁ. ‘‘Mahāvivara’’nti idaṁ pana ubhayehipi.",
  "tika-s0105t0:351_5": "Umaṅgasadisanti ca ‘‘suduṅgāsadisa’’nti (dī. ni. ṭī. 1.216) ācariyena vuttaṁ. Suduṅgāti",
  "tika-s0105t0:351_6": "hi bhūmigharassetaṁ adhivacanaṁ, ‘‘taṁ gahetvā suduṅgāya ravantaṁ yakkhinī khipī’’tiādīsu",
  "tika-s0105t0:351_7": "viya. Manussānaṁ anupacāraṭṭhānanti pakatisañcāravasena manussehi na sañcaritabbaṭṭhānaṁ.",
  "tika-s0105t0:351_8": "Kassanavappanādivasena hi pakatisañcārapaṭikkhepo idhādhippeto. Tenāha ‘‘yatthana",
  "tika-s0105t0:351_9": "kasanti na vapantī’’ti. Ādisaddena pana ‘‘vanapatthanti vanasaṇṭhānametaṁ senāsanānaṁ",
  "tika-s0105t0:351_10": "adhivacanaṁ, vanapatthanti bhīsanakānametaṁ, vanapatthanti salomahaṁsānametaṁ, vanapatthanti",
  "tika-s0105t0:351_11": "pariyantānametaṁ, vanapatthanti na manussūpacārānametaṁ senāsanānaṁ adhivacana’’nti",
  "tika-s0105t0:351_12": "(vibha. 531) imaṁ vibhaṅgapāḷisesaṁ saṅgaṇhāti. Patthoti hi pabbatassa samānabhūmi,",
  "tika-s0105t0:351_13": "yo ‘‘sānū’’tipi vuccati, tassadisattā pana manussānamasañcaraṇabhūtaṁ vanaṁ, tasmā",
  "tika-s0105t0:351_14": "patthasadisaṁ vanaṁ vanapatthoti visesanaparanipāto daṭṭhabbo. Sabbesaṁ sabbāsu disāsu",
  "tika-s0105t0:351_15": "abhimukho okāso abbhokāsoti āha ‘‘acchanna’’nti, kenaci chadanena antamaso rukkhasākhāyapi",
  "tika-s0105t0:351_16": "na chāditanti attho. Daṇḍakānaṁ upari cīvaraṁ chādetvā katā cīvarakuṭi. Nikkaḍḍhitvāti",
  "tika-s0105t0:351_17": "nīharitvā. Antopabbhāraleṇasadiso palālarāsiyeva adhippeto, itarathā tiṇapaṇṇasanthārasaṅgopi",
  "tika-s0105t0:351_18": "siyāti vuttaṁ ‘‘pabbhāraleṇasadise ālaye’’ti, pabbhārasadise, leṇasadise vāti attho.",
  "tika-s0105t0:351_19": "Gacchagumbādīnampīti pi-saddena purimanayaṁ sampiṇḍeti.",
  "tika-s0105t0:352_0": "Piṇḍapātassa pariyesanaṁ piṇḍapāto uttarapadalopena, tato paṭikkanto piṇḍapātapaṭikkantoti",
  "tika-s0105t0:352_1": "āha ‘‘piṇḍapātapariyesanato paṭikkanto’’ti. Pallaṅkanti ettha pari-saddo ‘‘samantato’’ti",
  "tika-s0105t0:352_2": "etasmiṁ atthe, tasmā parisamantato aṅkanaṁ āsanaṁ pallaṅko ra-kārassa la-kāraṁ, dvibhāvañca",
  "tika-s0105t0:352_3": "katvā yathā ‘‘palibuddho’’ti, (mi. pa. 6.3.6) samantabhāvo ca vāmoruṁ, dakkhiṇoruñca",
  "tika-s0105t0:352_4": "samaṁ ṭhapetvā ubhinnaṁ pādānaṁ aññamaññasambandhanakaraṇaṁ. Tenāha ‘‘samantato ūrubaddhāsana’’nti.",
  "tika-s0105t0:352_5": "Ūrūnaṁ bandhanavasena nisajjāva idha pallaṅko, na āharimehi vāḷehi katoti vuttaṁ",
  "tika-s0105t0:352_6": "hoti. Ābhujitvāti ca yathā pallaṅkavasena nisajjā hoti, tathā ubho pāde ābhugge samiñjite",
  "tika-s0105t0:352_7": "katvā, taṁ pana ubhinnaṁ pādānaṁ tathābandhatākaraṇamevāti āha ‘‘bandhitvā’’ti. Ujuṁ",
  "tika-s0105t0:352_8": "kāyanti ettha kāya-saddo uparimakāyavisayo heṭṭhimakāyassa anujukaṁ ṭhapanassa nisajjāvacaneneva",
  "tika-s0105t0:352_9": "viññāpitattāti vuttaṁ ‘‘uparimaṁ sarīraṁ ujuṁ ṭhapetvā’’ti. Taṁ pana uparimakāyassa",
  "tika-s0105t0:352_10": "ujukaṁ ṭhapanaṁ sarūpato dasseti ‘‘aṭṭhārasā’’tiādinā, aṭṭhārasannaṁ piṭṭhikaṇṭakaṭṭhikānaṁ",
  "tika-s0105t0:352_11": "koṭiyā koṭiṁ paṭipādanameva tathā ṭhapananti adhippāyo.",
  "tika-s0105t0:353_0": "Idāni tathā ṭhapanassa payojanaṁ dassento ‘‘evañhī’’tiādimāha. Tattha evanti tathā",
  "tika-s0105t0:353_1": "ṭhapane sati, iminā vā tathāṭhapanahetunā. Na paṇamantīti na onamanti. ‘‘Athassā’’tiādi",
  "tika-s0105t0:353_2": "pana paramparapayojanadassanaṁ. Athāti evaṁ anonamane. Vedanāti piṭṭhigilānādivedanā.",
  "tika-s0105t0:353_3": "Na paripatatīti na vigacchati vīthiṁ na vilaṅgheti. Tato eva pubbenāparaṁ visesappattiyā",
  "tika-s0105t0:353_4": "kammaṭṭhānaṁ vuddhiṁ phātiṁ vepullaṁ upagacchati. Parisaddo cettha abhisaddapariyāyo",
  "tika-s0105t0:353_5": "abhimukhatthoti vuttaṁ ‘‘kammaṭṭhānābhimukha’’nti, bahiddhā puthuttārammaṇato nivāretvā",
  "tika-s0105t0:353_6": "kammaṭṭhānaṁyeva purakkhatvāti attho. Parisaddassa samīpatthataṁ dasseti ‘‘mukhasamīpe",
  "tika-s0105t0:353_7": "vā katvā’’ti iminā, mukhassa samīpe viya citte nibaddhaṁ upaṭṭhāpanavasena katvāti",
  "tika-s0105t0:353_8": "vuttaṁ hoti. Parisaddassa samīpatthataṁ vibhaṅgapāḷiyā (vibha. 537) sādhetuṁ ‘‘tenevā’’tiādi",
  "tika-s0105t0:353_9": "vuttaṁ. Nāsikaggeti nāsapuṭagge. Mukhanimittaṁ nāma uttaroṭṭhassa vemajjhappadeso,",
  "tika-s0105t0:353_10": "yattha nāsikavāto paṭihaññati.",
  "tika-s0105t0:354_0": "Ettha ca yathā ‘‘vivittaṁ senāsanaṁ bhajatī’’tiādinā (vibha. 508) bhāvanānurūpaṁ",
  "tika-s0105t0:354_1": "senāsanaṁ dassitaṁ, evaṁ ‘‘nisīdatī’’ti iminā alīnānuddhaccapakkhiko santo iriyāpatho",
  "tika-s0105t0:354_2": "dassito, ‘‘pallaṅkaṁ ābhujitvā’’ti iminā nisajjāya daḷhabhāvo, ‘‘parimukhaṁ satiṁ",
  "tika-s0105t0:354_3": "upaṭṭhapetvā’’ti iminā ārammaṇapariggahaṇūpāyoti. Pari-saddo pariggahaṭṭho ‘‘pariṇāyikā’’tiādīsu",
  "tika-s0105t0:354_4": "(dha. sa. 16) viya. Mukha-saddo niyyānaṭṭho ‘‘suññatavimokkhamukha’’ntiādīsu viya.",
  "tika-s0105t0:354_5": "Paṭipakkhato nikkhamanameva hi niyyānaṁ. Asammosanabhāvo upaṭṭhānaṭṭho. Tatrāti paṭisambhidānaye.",
  "tika-s0105t0:354_6": "Pariggahitaniyyānanti sabbathā gahitāsammosatāya pariggahitaṁ, pariccattasammosapaṭipakkhatāya",
  "tika-s0105t0:354_7": "ca niyyānaṁ satiṁ katvā, paramaṁ satinepakkaṁ upaṭṭhapetvāti vuttaṁ hoti. Ayaṁ ācariyadhammapālattherassa,",
  "tika-s0105t0:354_8": "ācariyasāriputtattherassa ca mati. Atha vā ‘‘kāyādīsu suṭṭhupavattiyā pariggahitaṁ,",
  "tika-s0105t0:354_9": "tato eva ca niyyānabhāvayuttaṁ, kāyādipariggahaṇañāṇasampayuttatāya vā pariggahitaṁ,",
  "tika-s0105t0:354_10": "tatoyeva ca niyyānabhūtaṁ upaṭṭhānaṁ katvāti attho’’ti ayaṁ ācariyānandattherassa",
  "tika-s0105t0:354_11": "(vibha. mūlaṭī. 537) mati.",
  "tika-s0105t0:355_0": "217. Abhijjhāyati gijjhati abhikaṅkhati etāyāti abhijjhā, kāmacchandanīvaraṇaṁ. Luccanaṭṭhenāti",
  "tika-s0105t0:355_1": "bhijjanaṭṭhena, khaṇe khaṇe bhijjanaṭṭhenāti atthoti ācariyadhammapālattherena, (dī.",
  "tika-s0105t0:355_2": "ni. ṭī. 1.217) aṅguttaraṭīkākārena ca ācariyasāriputtattherena vuttaṁ. Suttesu ca",
  "tika-s0105t0:355_3": "dissati ‘‘luccatīti kho bhikkhu lokoti vuccati. Kiñca luccati? Cakkhu kho bhikkhu",
  "tika-s0105t0:355_4": "luccati, rūpā luccanti, cakkhuviññāṇaṁ luccatī’’tiādi. (Saṁ. ni. 4.82) abhidhammaṭṭhakathāyaṁ,",
  "tika-s0105t0:355_5": "(dha. sa. aṭṭha. 7-13) pana idha ca adhunā potthake ‘‘luccanapaluccanaṭṭhenā’’ti",
  "tika-s0105t0:355_6": "likhitaṁ. Tattha luccanameva paluccanapariyāyena visesetvā vuttaṁ. Lucasaddo hi apekkhanādiatthopi",
  "tika-s0105t0:355_7": "bhavati ‘‘oloketī’’tiādīsu, bhijjanapabhijjanaṭṭhenāti attho. Vaṁsatthapakāsiniyaṁ",
  "tika-s0105t0:355_8": "pana vuttaṁ ‘‘khaṇabhaṅgavasena luccanasabhāvato, cutibhaṅgavasena ca paluccanasabhāvato",
  "tika-s0105t0:355_9": "loko nāmā’’ti (vaṁsatthapakāsiniyaṁ nāma mahāvaṁsaṭīkāyaṁ paṭhamaparicchede pañcamagāthā",
  "tika-s0105t0:355_10": "vaṇṇanāyaṁ) keci pana ‘‘bhijjanauppajjanaṭṭhenā’’ti atthaṁ vadanti. Āhaccabhāsitavacanatthena",
  "tika-s0105t0:355_11": "virujjhanato, lucasaddassa ca anuppādavācakattā ayuttamevetaṁ. Apica ācariyehipi",
  "tika-s0105t0:355_12": "‘‘luccanapaluccanaṭṭhenā’’ti pāṭhameva ulliṅgetvā tathā attho vutto siyā, pacchā",
  "tika-s0105t0:355_13": "pana paramparābhatavasena pamādalekhattā tattha tattha na diṭṭhoti daṭṭhabbaṁ, na",
  "tika-s0105t0:355_14": "luccati na paluccatīti yo gahitopi tathā na hoti, sveva loko, aniccānupassanāya vā",
  "tika-s0105t0:355_15": "luccati bhijjati vinassatīti gahetabbova lokoti taṁgahaṇarahitānaṁ lokuttarānaṁ natthi",
  "tika-s0105t0:355_16": "lokatā, dukkhasaccaṁ vā lokoti vuttaṁ ‘‘pañcupādānakkhandhā loko’’ti. Evaṁ tattha",
  "tika-s0105t0:355_17": "tattha vacanatopi yathāvutto kesañci attho na yuttoti.",
  "tika-s0105t0:356_0": "Tasmāti pañcupādānakkhandhānameva lokabhāvato. Vikkhambhanavasenāti ettha vikkhambhanaṁ",
  "tika-s0105t0:356_1": "tadaṅgappahānavaseneva anuppādanaṁ appavattanaṁ, na pana vikkhambhanappahānavasena",
  "tika-s0105t0:356_2": "paṭipakkhānaṁ suṭṭhupahīnaṁ. ‘‘Pahīnattā’’ti hi tathāpahīnasadisataṁ eva sandhāya",
  "tika-s0105t0:356_3": "vuttaṁ. Kasmāti ce? Jhānassa anadhigatattā. Evaṁ pana pubbabhāgabhāvanāya tathā pahānatoyevetaṁ",
  "tika-s0105t0:356_4": "cittaṁ vigatābhijjhaṁ nāma, na tu cakkhuviññāṇamiva sabhāvato abhijjhāvirahitattāti",
  "tika-s0105t0:356_5": "dassetuṁ ‘‘na cakkhuviññāṇasadisenā’’ti vuttaṁ. Yathā tanti ettha tanti nipātamattaṁ,",
  "tika-s0105t0:356_6": "taṁ cittaṁ vā. Adhunā muñcanassa, anāgate ca puna anādānassa karaṇaṁ parisodhanaṁ",
  "tika-s0105t0:356_7": "nāmāti vuttaṁ hoti. Yathā ca imassa cittassa pubbabhāgabhāvanāya parisodhitattā vigatābhijjhatā,",
  "tika-s0105t0:356_8": "evaṁ abyāpannatā, vigatathinamiddhatā, anuddhatatā, nibbicikicchatā ca veditabbāti",
  "tika-s0105t0:356_9": "nidassento ‘‘byāpādapadosaṁ pahāyātiādīsupi eseva nayo’’ti āha. Pūtikummāsādayoti",
  "tika-s0105t0:356_10": "ābhidosikayavakummāsādayo. Purimapakatinti parisuddhapaṇḍarasabhāvaṁ, iminā vikāramāpajjatīti",
  "tika-s0105t0:356_11": "atthaṁ dasseti. Vikārāpattiyāti purimapakativijahanasaṅkhātena vikāramāpajjanena.",
  "tika-s0105t0:356_12": "‘‘Ubhaya’’ntiādinā tulyatthasamāsabhāvamāha. ‘‘Yā tasmiṁ samaye cittassa akallatā’’tiādinā",
  "tika-s0105t0:356_13": "(dha. sa. 1162; vibha. 546) thinassa, ‘‘yā tasmiṁ samaye kāyassa akallatā’’tiādinā",
  "tika-s0105t0:356_14": "ca middhassa abhidhamme niddiṭṭhattā ‘‘thinaṁ cittagelaññaṁ, middhaṁ cetasikagelañña’’nti",
  "tika-s0105t0:356_15": "vuttaṁ. Satipi hi thinamiddhassa aññamaññaṁ avippayoge cittakāyalahutādīnaṁ viya",
  "tika-s0105t0:356_16": "cittacetasikānaṁ yathākkamaṁ taṁtaṁvisesassa yā tesaṁ akallatādīnaṁ visesapaccayatā,",
  "tika-s0105t0:356_17": "ayametesaṁ sabhāvoti daṭṭhabbaṁ. Diṭṭhāloko nāma passito rattiṁ candālokadīpālokaukkālokādi,",
  "tika-s0105t0:356_18": "divā ca sūriyālokādi. Rattimpi divāpi tassa sañjānanasamatthā saññā ālokasaññā, tassā",
  "tika-s0105t0:356_19": "ca vigatanīvaraṇāya parisuddhāya atthitā idha adhippetā. Atisayatthavisiṭṭhassa hi",
  "tika-s0105t0:356_20": "atthiatthassa avabodhako ayamīkāroti dassento ‘‘rattimpī’’tiādimāha, vigatathinamiddhabhāvassa",
  "tika-s0105t0:356_21": "kāraṇattā cetaṁ vuttaṁ. Suttesu pākaṭovāyamattho.",
  "tika-s0105t0:357_0": "Saratīti sato, sampajānātīti sampajānoti evaṁ puggalaniddesoti dasseti ‘‘satiyā ca",
  "tika-s0105t0:357_1": "ñāṇena ca samannāgato’’ti iminā. Santesupi aññesu vīriyasamādhiādīsu kasmā idameva",
  "tika-s0105t0:357_2": "ubhayaṁ vuttaṁ, vigatābhijjhādīsu vā idaṁ ubhayaṁ avatvā kasmā idheva vuttanti anuyogamapanetuṁ",
  "tika-s0105t0:357_3": "‘‘idaṁ ubhaya’’ntiādi vuttaṁ, puggalādhiṭṭhānena niddiṭṭhasatisampajaññasaṅkhātaṁ",
  "tika-s0105t0:357_4": "idaṁ ubhayanti attho. Atikkamitvā ṭhitoti ta-saddassa atītatthataṁ āha, pubbabhāgabhāvanāya",
  "tika-s0105t0:357_5": "pajahanameva ca atikkamanaṁ. ‘‘Kathaṁ idaṁ kathaṁ ida’’nti pavattatīti kathaṁkathā,",
  "tika-s0105t0:357_6": "vicikicchā, sā etassa atthīti kathaṁkathī, na kathaṁkathī akathaṁkathī, nibbicikicchoti",
  "tika-s0105t0:357_7": "vacanattho, atthamattaṁ pana dassetuṁ ‘‘kathaṁ idaṁ kathaṁ ida’nti evaṁ nappavattatīti",
  "tika-s0105t0:357_8": "akathaṁkathī’’ti vuttaṁ. ‘‘Kusalesu dhammesū’’ti idaṁ ‘‘akathaṁkathī’’ti iminā sambajjhitabbanti",
  "tika-s0105t0:357_9": "āha ‘‘na vicikicchati, na kaṅkhatīti attho’’ti. Vacanatthalakkhaṇādibhedatoti ettha",
  "tika-s0105t0:357_10": "ādisaddena paccayapahānapahāyakādīnampi saṅgaho daṭṭhabbo. Tepi hi pabhedato vattabbāti.",
  "tika-s0105t0:358_0": "218. Vaḍḍhiyā gahitaṁ dhanaṁ iṇaṁ nāmāti vuttaṁ ‘‘vaḍḍhiyā dhanaṁ gahetvā’’ti. Vigato",
  "tika-s0105t0:358_1": "anto byanto, so yassāti byantī. Tenāha ‘‘vigatanta’’nti, virahitadātabbaiṇapariyantaṁ",
  "tika-s0105t0:358_2": "kareyyāti cetassa attho. Tesanti vaḍḍhiyā gahitānaṁ iṇadhanānaṁ. Pariyanto nāma taduttari",
  "tika-s0105t0:358_3": "dātabbaiṇaseso. Natthi iṇamassāti aṇaṇo. Tassa bhāvo āṇaṇyaṁ. Tameva nidānaṁ āṇaṇyanidānaṁ,",
  "tika-s0105t0:358_4": "āṇaṇyahetu āṇaṇyakāraṇāti attho. Āṇaṇyameva hi nidānaṁ kāraṇamassāti vā āṇaṇyanidānaṁ,",
  "tika-s0105t0:358_5": "‘‘pāmojjaṁ somanassa’’nti imehi sambandho. ‘‘Iṇapalibodhato muttomhī’’ti balavapāmojjaṁ",
  "tika-s0105t0:358_6": "labhati. ‘‘Jīvikānimittampi me avasiṭṭhaṁ atthī’’ti somanassaṁ adhigacchati.",
  "tika-s0105t0:359_0": "219.Visabhāgavedanā nāma dukkhavedanā. Sā hi kusalavipākasantānassa virodhibhāvato",
  "tika-s0105t0:359_1": "sukhavedanāya visabhāgā, tassā uppattiyā karaṇabhūtāya. Kakacenevāti kakacena iva.",
  "tika-s0105t0:359_2": "Catuiriyāpathanti catubbidhampi iriyāpathaṁ. Byādhito hi yathā ṭhānagamanesu asamattho,",
  "tika-s0105t0:359_3": "evaṁ nisajjādīsupi. Ābādhetīti pīḷeti. Vātādīnaṁ vikārabhūtā visamāvatthāyeva ‘‘ābādho’’ti",
  "tika-s0105t0:359_4": "vuccati. Tenāha ‘‘taṁsamuṭṭhānena dukkhena dukkhito’’ti, ābādhasamuṭṭhānena dukkhavedanāsaṅkhātena",
  "tika-s0105t0:359_5": "dukkhena dukkhito dukkhasamannāgatoti attho. Dukkhavedanāya pana ābādhabhāvena ādimhi",
  "tika-s0105t0:359_6": "bādhatīti ābādhoti katvā ābādhasaṅkhātena mūlabyādhinā ābādhiko, aparāparaṁ sañjātadukkhasaṅkhātena",
  "tika-s0105t0:359_7": "anubandhabyādhinā dukkhitoti attho gahetabbo. Evañhi sati dukkhavedanāvasena vuttassa",
  "tika-s0105t0:359_8": "dukkhitapadassa ābādhikapadena visesitabbatā pākaṭā hotīti ayamettha ācariyadhammapālattherena",
  "tika-s0105t0:359_9": "(dī. ni. ṭī. 1.219) vuttanayo. Adhikaṁ mattaṁ pamāṇaṁ adhimattaṁ, bāḷhaṁ, adhimattaṁ",
  "tika-s0105t0:359_10": "gilāno dhātusaṅkhayena parikkhīṇasarīroti adhimattagilāno. Adhimattabyādhiparetatāyāti",
  "tika-s0105t0:359_11": "adhimattabyādhipīḷitatāya. Na rucceyyāti na ruccetha, kammatthapadañcetaṁ ‘‘bhattañcassā’’ti",
  "tika-s0105t0:359_12": "ettha ‘‘assā’’ti kattudassanato. Mattāsaddo anatthakoti vuttaṁ ‘‘balamattāti balamevā’’ti,",
  "tika-s0105t0:359_13": "appamattakaṁ vā balaṁ balamattā. Tadubhayanti pāmojjaṁ, somanassañca. Labhetha pāmojjaṁ",
  "tika-s0105t0:359_14": "‘‘rogato muttomhī’’ti. Adhigaccheyya somanassaṁ ‘‘atthi me kāyabala’’nti pāḷiyā attho.",
  "tika-s0105t0:360": "220.Kākaṇikamattaṁ nāma ‘‘ekaguñjamatta’’nti vadanti. ‘‘Diyaḍḍhavīhimatta’’nti vinayaṭīkāyaṁ vuttaṁ. Apica kaṇa-saddo kuṇḍake –",
  "tika-s0105t0:361": "‘‘Akaṇaṁ athusaṁ suddhaṁ, sugandhaṁ taṇḍulapphalaṁ;",
  "tika-s0105t0:362": "Tuṇḍikīre pacitvāna, tato bhuñjanti bhojana’’nti. (dī. ni. 3.281) ādīsu viya;",
  "tika-s0105t0:363_0": "‘‘Kaṇo tu kuṇḍako bhave’’ti (abhidhāne bhakaṇḍe catubbaṇṇavagge 454 gāthā) hi vuttaṁ.",
  "tika-s0105t0:363_1": "Appako pana kaṇo kākaṇoti vuccati yathā ‘‘kālavaṇa’’nti, tasmā kākaṇova pamāṇamassāti",
  "tika-s0105t0:363_2": "kākaṇikaṁ, kākaṇikameva kākaṇikamattaṁ, khuddakakuṇḍakappamāṇamevāti attho daṭṭhabbo.",
  "tika-s0105t0:363_3": "Evañhi sati ‘‘rājadāyo nāma kākaṇikamattaṁ na vaṭṭati, aḍḍhamāsagghanikaṁ maṁsaṁ",
  "tika-s0105t0:363_4": "detī’’ti (jā. aṭṭha. 6.umaṅgajātakavaṇṇanāya) vuttena umaṅgajātakavacanena ca aviruddhaṁ",
  "tika-s0105t0:363_5": "hoti. Vayoti khayo bhaṅgo, tassa ‘‘bandhanā muttomhī’’ti āvajjayato tadubhayaṁ hoti.",
  "tika-s0105t0:363_6": "Tena vuttaṁ ‘‘labhetha pāmojjaṁ, adhigaccheyya somanassa’’nti. Vacanāvasesaṁ sandhāya",
  "tika-s0105t0:363_7": "‘‘sesaṁ vuttanayenevā’’tiādi vuttaṁ. Vuttanayenevāti ca paṭhamadutiyapadesu vuttanayeneva.",
  "tika-s0105t0:363_8": "Sabbapadesūti tatiyādīsu tīsu koṭṭhāsesu. Ekeko hi upamāpakkho ‘‘pada’’nti vutto.",
  "tika-s0105t0:364_0": "221-222.Adhīnoti āyatto, na seribhāvayutto. Tenāha ‘‘attano ruciyā kiñci kātuṁ na",
  "tika-s0105t0:364_1": "labhatī’’ti. Evamitarasmimpi. Yena gantukāmo, tena kāmaṁ gamo na hotīti sapāṭhasesayojanaṁ",
  "tika-s0105t0:364_2": "dassetuṁ ‘‘yenā’’tiādi vuttaṁ. Kāmanti cetaṁ bhāvanapuṁsakavacanaṁ, kāmena vā icchāya",
  "tika-s0105t0:364_3": "gamo kāmaṁgamo niggahītāgamena. Dāsabyāti ettha bya-saddassa bhāvatthataṁ dasseti",
  "tika-s0105t0:364_4": "‘‘dāsabhāvā’’ti iminā. Aparādhīnatāya attano bhujo viya sakicce esitabbo pesitabboti",
  "tika-s0105t0:364_5": "bhujisso, sayaṁvasīti nibbacanaṁ. ‘‘Bhujo nāma attano yathāsukhaṁ viniyogo, so isso",
  "tika-s0105t0:364_6": "icchitabbo etthāti bhujisso, assāmiko’’ti mūlapaṇṇāsakaṭīkāyaṁ vuttaṁ. Atthamattaṁ",
  "tika-s0105t0:364_7": "pana dassento ‘‘attano santako’’ti āha, attāva attano santako, na parassāti vuttaṁ",
  "tika-s0105t0:364_8": "hoti. Anudakatāya kaṁ pānīyaṁ tārenti etthāti kantāro, addhānasaddo ca dīghapariyāyoti",
  "tika-s0105t0:364_9": "vuttaṁ ‘‘nirudakaṁ dīghamagga’’nti.",
  "tika-s0105t0:365_0": "223.Sesānīti byāpādādīni. Tatrāti dassane. Ayanti idāni vuccamānā sadisatā, yena",
  "tika-s0105t0:365_1": "iṇādīnaṁ upamābhāvo, kāmacchandādīnañca upameyyabhāvo hoti, so nesaṁ upamopameyyasambandho",
  "tika-s0105t0:365_2": "sadisatāti daṭṭhabbaṁ. Tehīti parehi iṇasāmikehi. Kiñci paṭibāhitunti pharusavacanādikaṁ",
  "tika-s0105t0:365_3": "kiñcipi paṭisedhetuṁ na sakkoti iṇaṁ dātumasakkuṇattā. Kasmāti vuttaṁ ‘‘titikkhākāraṇa’’ntiādi,",
  "tika-s0105t0:365_4": "iṇassa titikkhākāraṇattāti attho. Yo yamhi kāmacchandena rajjatīti yo puggalo yamhi",
  "tika-s0105t0:365_5": "kāmacchandassa vatthubhūte puggale kāmacchandena rajjati. Taṇhāsahagatena taṁ vatthuṁ",
  "tika-s0105t0:365_6": "gaṇhātīti taṇhābhūtena kāmacchandena taṁ kāmacchandassa vatthubhūtaṁ puggalaṁ ‘‘mameta’’nti",
  "tika-s0105t0:365_7": "gaṇhāti. Sahagatasaddo hettha tabbhāvamatto ‘‘yāyaṁ taṇhā ponobhavikā nandīrāgasahagatā’’tiādīsu",
  "tika-s0105t0:365_8": "(dī. ni. 2.400; ma. ni. 1.133, 480; 3.373; saṁ. ni. 5.1081; mahāva. 15; paṭi. ma.",
  "tika-s0105t0:365_9": "2.30) viya. Tenāti kāmacchandassa vatthubhūtena puggalena. Kasmāti āha ‘‘titikkhākāraṇa’’ntiādi,",
  "tika-s0105t0:365_10": "kāmacchandassa titikkhākāraṇattāti attho. Titikkhāsadiso cettha rāgapadhāno akusalacittuppādo",
  "tika-s0105t0:365_11": "‘‘titikkhā’’ti vutto, na tu ‘‘khantī paramaṁ tapo titikkhā’’tiādīsu (dī. ni. 2.91;",
  "tika-s0105t0:365_12": "dha. pa. 184) viya tapabhūto adosapadhāno cittuppādo. Gharasāmikehīti gharassa sāmikabhūtehi",
  "tika-s0105t0:365_13": "sassusasurasāmikehi. Itthīnaṁ kāmacchando titikkhākāraṇaṁ hoti viyāti sambandho.",
  "tika-s0105t0:366_0": "‘‘Yathā panā’’tiādinā sesānaṁ rogādisadisatā vuttā. Tattha pittadosakopanavasena",
  "tika-s0105t0:366_1": "pittarogāturo. Tassa pittakopanato sabbampi madhusakkarādikaṁ amadhurabhāvena sampajjatīti",
  "tika-s0105t0:366_2": "vuttaṁ ‘‘tittakaṁ tittakanti uggiratiyevā’’ti. Tumhe upaddavethāti ṭīkāyaṁ (dī. ni.",
  "tika-s0105t0:366_3": "ṭī. 1.223) uddhaṭapāṭho, ‘‘upaddavaṁ karothā’’ti nāmadhātuvasena attho, idāni pana",
  "tika-s0105t0:366_4": "‘‘tumhehi upaddutā’’ti pāṭho dissati. Vibbhamatīti ito cito ca āhiṇḍati, hīnāya vā",
  "tika-s0105t0:366_5": "āvattati. Madhusakkarādīnaṁ rasaṁ na vindati nānubhavati na jānāti na labhati ca",
  "tika-s0105t0:366_6": "viyāti sambandho. Sāsanarasanti sāsanassa rasaṁ, sāsanameva vā rasaṁ.",
  "tika-s0105t0:367": "Nakkhattachaṇaṁ nakkhattaṁ. Tenāha ‘‘aho naccaṁ, aho gīta’’nti. Muttoti bandhanato pamutto. Dhammassavanassāti sotabbadhammassa.",
  "tika-s0105t0:368_0": "Sīghaṁ pavattetabbakiccaṁ accāyikaṁ. Sīghattho hi atisaddo ‘‘pāṇātipāto’’tiādīsu",
  "tika-s0105t0:368_1": "(ma. ni. 2.193; vibha. 968) viya. Vinaye apakataññunāti vinayakkame akusalena. Pakataṁ",
  "tika-s0105t0:368_2": "niṭṭhānaṁ vinicchayaṁ jānātīti pakataññū, na pakataññū tathā. So hi kappiyākappiyaṁ",
  "tika-s0105t0:368_3": "yāthāvato na jānāti. Tenāha ‘‘kismiñcidevā’’tiādi. Kappiyamaṁsepīti sūkaramaṁsādikepi.",
  "tika-s0105t0:368_4": "Akappiyamaṁsasaññāyāti acchamaṁsādisaññāya.",
  "tika-s0105t0:369_0": "Daṇḍakasaddenāpīti sākhādaṇḍakasaddenapi. Ussaṅkitaparisaṅkitoti avasaṅkito ceva",
  "tika-s0105t0:369_1": "samantato saṅkito ca, ativiya saṅkitoti vuttaṁ hoti. Tadākāradassanaṁ ‘‘gacchatipī’’tiādi.",
  "tika-s0105t0:369_2": "So hi thokaṁ gacchatipi. Gacchanto pana tāya ussaṅkitaparisaṅkitatāya tattha tattha",
  "tika-s0105t0:369_3": "tiṭṭhatipi. Īdise kantāre gate ‘‘ko jānāti, kiṁ bhavissatī’’ti nivattatipi, tasmā",
  "tika-s0105t0:369_4": "ca gataṭṭhānato agataṭṭhānameva bahutaraṁ hoti, tato eva ca so kicchena kasirena",
  "tika-s0105t0:369_5": "khemantabhūmiṁ pāpuṇāti vā, na vā pāpuṇāti. Kicchena kasirenāti pariyāyavacanaṁ,",
  "tika-s0105t0:369_6": "kāyikadukkhena khedanaṁ vā kicchaṁ, cetasikadukkhena pīḷanaṁ kasiraṁ. Khemantabhūminti",
  "tika-s0105t0:369_7": "khemabhūtaṁ bhūmiṁ antasaddassa tabbhāvattā, bhayassa khīyanaṁ vā khemo, sova anto",
  "tika-s0105t0:369_8": "paricchedo yassā tathā, sā eva bhūmīti khemantabhūmi, taṁ nibbhayappadesanti attho.",
  "tika-s0105t0:369_9": "Aṭṭhasu ṭhānesūti ‘‘tattha katamā vicikicchā? Satthari kaṅkhati vicikicchati. Dhamme.",
  "tika-s0105t0:369_10": "Saṅghe. Sikkhāya. Pubbante. Aparante. Pubbantāparante. Idappaccayatāpaṭiccasamuppannesu",
  "tika-s0105t0:369_11": "dhammesu kaṅkhati vicikicchatī’’ti (vibha. 915) vibhaṅge vuttesu aṭṭhasu ṭhānesu.",
  "tika-s0105t0:369_12": "Adhimuccitvāti vinicchinitvā, saddahitvā vā. Saddhāya gaṇhitunti saddheyyavatthuṁ",
  "tika-s0105t0:369_13": "‘‘idameva’’nti saddahanavasena gaṇhituṁ, saddahituṁ na sakkotīti attho. Itīti tasmā",
  "tika-s0105t0:369_14": "vuttanayena asakkuṇanato antarāyaṁ karotīti sambandho. ‘‘Atthi nu kho, natthi nu",
  "tika-s0105t0:369_15": "kho’’ti araññaṁ paviṭṭhassa ādimhi eva sappanaṁ saṁsayo āsappanaṁ. Tato paraṁ samantato,",
  "tika-s0105t0:369_16": "uparūpari vā sappanaṁ parisappanaṁ. Ubhayenapi tattheva saṁsayavasena paribbhamanaṁ",
  "tika-s0105t0:369_17": "dasseti. Tenāha ‘‘apariyogāhana’’nti, ‘‘evamida’’nti samantato anogāhananti attho.",
  "tika-s0105t0:369_18": "Chambhitattanti araññasaññāya uppannaṁ chambhitabhāvaṁ hadayamaṁsacalanaṁ, utrāsanti",
  "tika-s0105t0:369_19": "vuttaṁ hoti. Upameyyapakkhepi yathārahamesamattho.",
  "tika-s0105t0:370_0": "224.Tatrāyaṁ sadisatāti ettha pana appahīnapakkhe vuttanayānusārena sadisatā veditabbā",
  "tika-s0105t0:370_1": ". Yadaggena hi kāmacchandādayo iṇādisadisā, tadaggena ca tesaṁ pahānaṁ āṇaṇyādisadisatāti.",
  "tika-s0105t0:370_2": "Idaṁ pana anuttānapadatthamattaṁ – samiddhatanti aḍḍhataṁ. Pubbe paṇṇamāropitāya",
  "tika-s0105t0:370_3": "vaḍḍhiyā saha vattatīti savaḍḍhikaṁ. Paṇṇanti iṇadānaggahaṇe sallakkhaṇavasena likhitapaṇṇaṁ.",
  "tika-s0105t0:370_4": "Puna paṇṇanti iṇayācanavasena sāsanalikhitapaṇṇaṁ. Nillepatāyāti dhanasambandhābhāvena",
  "tika-s0105t0:370_5": "avilimpanatāya. Tathā alaggatāya. Pariyāyavacanañhetaṁ dvayaṁ. Atha vā nillepatāyāti",
  "tika-s0105t0:370_6": "vuttanayena avilimpanabhāvena visesanabhūtena alaggatāyāti attho. Cha dhammeti asubhanimittassa",
  "tika-s0105t0:370_7": "uggaho, asubhabhāvanānuyogo, indriyesu guttadvāratā, bhojane mattaññutā, kalyāṇamittatā,",
  "tika-s0105t0:370_8": "sappāyakathāti ime cha dhamme. Bhāvetvāti brūhetvā, attani vā uppādetvā. Anuppannaanuppādanauppannappahānādivibhāvanavasena",
  "tika-s0105t0:370_9": "mahāsatipaṭṭhānasutte savisesaṁ pāḷiyā āgatattā ‘‘mahāsatipaṭṭhāne vaṇṇayissāmā’’ti",
  "tika-s0105t0:370_10": "vuttaṁ. ‘‘Mahāsatipaṭṭhāne’’ti ca imasmiṁ dīghāgame (dī. ni. 2.372 ādayo) saṅgītamāha,",
  "tika-s0105t0:370_11": "na majjhimāgame nikāyantarattā. Nikāyantarāgatopi hi attho ācariyehi aññattha yebhuyyena",
  "tika-s0105t0:370_12": "vuttoti vadanti. Esa nayo byāpādādippahānabhāgepi. Paravatthumhīti ārammaṇabhūte",
  "tika-s0105t0:370_13": "parasmiṁ vatthusmiṁ. Mamāyanābhāvena neva saṅgo. Pariggahābhāvena na baddho. Dibbānipi",
  "tika-s0105t0:370_14": "rūpāni passato kileso na samudācarati, pageva mānusiyānīti sambhāvane api-saddo.",
  "tika-s0105t0:371_0": "Anatthakaroti attano, parassa ca ahitakaro. Cha dhammeti mettānimittassa uggaho,",
  "tika-s0105t0:371_1": "mettābhāvanānuyogo, kammassakatā, paṭisaṅkhānabahulatā, kalyāṇamittatā, sappāyakathāti",
  "tika-s0105t0:371_2": "ime cha dhamme. Tatthevāti mahāsatipaṭṭhāneyeva. Cārittasīlameva uddissa paññattasikkhāpadaṁ",
  "tika-s0105t0:371_3": "‘‘ācārapaṇṇattī’’ti vuttaṁ. Ādi-saddena vārittapaṇṇattisikkhāpadaṁ saṅgaṇhāti.",
  "tika-s0105t0:372_0": "Pavesitoti pavesāpito. Bandhanāgāraṁ pavesāpitattā aladdhanakkhattānubhavano puriso",
  "tika-s0105t0:372_1": "hi ‘‘nakkhattadivase bandhanāgāraṁ pavesito puriso’’ti vutto, nakkhattadivase eva",
  "tika-s0105t0:372_2": "vā tadananubhavanatthaṁ tathā kato puriso evaṁ vuttotipi vaṭṭati. Aparasminti tato",
  "tika-s0105t0:372_3": "pacchime, aññasmiṁ vā nakkhattadivase. Okāsanti kammakāraṇākāraṇaṁ, kammakāraṇakkhaṇaṁ",
  "tika-s0105t0:372_4": "vā. Mahānatthakaranti diṭṭhadhammikādiatthahāpanamukhena mahato anatthassa kārakaṁ.",
  "tika-s0105t0:372_5": "Cha dhammeti atibhojane nimittaggāho, iriyāpathasamparivattanatā, ālokasaññāmanasikāro,",
  "tika-s0105t0:372_6": "abbhokāsavāso, kalyāṇamittatā, sappāyakathāti ime cha dhamme, dhammanakkhattassāti",
  "tika-s0105t0:372_7": "yathāvuttasotabbadhammasaṅkhātassa mahassa. Sādhūnaṁ ratijananato hi dhammopi chaṇasadisaṭṭhena",
  "tika-s0105t0:372_8": "‘‘nakkhatta’’nti vutto.",
  "tika-s0105t0:373_0": "Uddhaccakukkucce mahānatthakaranti parāyattatāpādanena vuttanayena mahato anatthassa",
  "tika-s0105t0:373_1": "kārakaṁ. Cha dhammeti bahussutatā, paripucchakatā, vinaye pakataññutā, vuḍḍhasevitā,",
  "tika-s0105t0:373_2": "kalyāṇamittatā, sappāyakathāti ime cha dhamme. Balassa, balena vā attanā icchitassa",
  "tika-s0105t0:373_3": "karaṇaṁ balakkāro, tena. Nekkhammapaṭipadanti nīvaraṇato nikkhamanapaṭipadaṁ upacārabhāvanameva,",
  "tika-s0105t0:373_4": "na paṭhamaṁ jhānaṁ. Ayañhi upacārabhāvanādhikāro.",
  "tika-s0105t0:374_0": "Balavāti paccatthikavidhamanasamatthena balena balavā vantu-saddassa abhisayatthavisiṭṭhassa",
  "tika-s0105t0:374_1": "atthiyatthassa bodhanato. Hatthasāranti hatthagatadhanasāraṁ. Sajjāvudhoti sajjitadhanvādiāvudho,",
  "tika-s0105t0:374_2": "sannaddhapañcāvudhoti attho. Sūravīrasevakajanavasena saparivāro. Tanti yathāvuttaṁ",
  "tika-s0105t0:374_3": "purisaṁ. Balavantatāya, sajjāvudhatāya, saparivāratāya ca corā dūratova disvā palāyeyyuṁ.",
  "tika-s0105t0:374_4": "Anatthakārikāti sammāpaṭipattiyā vibandhakaraṇato vuttanayena ahitakārikā. Cha dhammeti",
  "tika-s0105t0:374_5": "bahussutatā, paripucchakatā , vinaye pakataññutā, adhimokkhabahulatā, kalyāṇamittatā,",
  "tika-s0105t0:374_6": "sappāyakathāti ime cha dhamme. Yathā bāhusaccādīni uddhaccakukkuccassa pahānāya saṁvattanti,",
  "tika-s0105t0:374_7": "evaṁ vicikicchāyapīti idhāpi bahussutatādayo tayopi dhammā gahitā, kalyāṇamittatā,",
  "tika-s0105t0:374_8": "pana sappāyakathā ca pañcannampi pahānāya saṁvattanti, tasmā tāsu tassa tassa nīvaraṇassa",
  "tika-s0105t0:374_9": "anucchavikasevanatā daṭṭhabbā. Tiṇaṁ viyāti tiṇaṁ bhayavasena na gaṇeti viya. Duccaritakantāraṁ",
  "tika-s0105t0:374_10": "nittharitvāti duccaritacaraṇūpāyabhūtāya vicikicchāya nittharaṇavasena duccaritasaṅkhātaṁ",
  "tika-s0105t0:374_11": "kantāraṁ nittharitvā. Vicikicchā hi sammāpaṭipattiyā appaṭipajjananimittatāmukhena",
  "tika-s0105t0:374_12": "micchāpaṭipattimeva paribrūhetīti tassā appahānaṁ duccaritacaraṇūpāyo, pahānañca",
  "tika-s0105t0:374_13": "duccaritavidhūnanūpāyoti.",
  "tika-s0105t0:375_0": "225.‘‘Tuṭṭhākāro’’ti iminā pāmojjaṁ nāma taruṇapītiṁ dasseti. Sā hi taruṇatāya kathañcipi",
  "tika-s0105t0:375_1": "tuṭṭhāvatthā tuṭṭhākāramattaṁ. ‘‘Tuṭṭhassā’’ti idaṁ ‘‘pamuditassā’’ti etassa atthavacanaṁ,",
  "tika-s0105t0:375_2": "tassattho ‘‘okkantikabhāvappattāya pītiyā vasena tuṭṭhassā’’ti ṭīkāyaṁ vutto, evaṁ",
  "tika-s0105t0:375_3": "sati pāmojjapadena okkantikā pītiyeva gahitā siyā. ‘‘Sakalasarīraṁ khobhayamānā pīti",
  "tika-s0105t0:375_4": "jāyatī’’ti etassā cattho ‘‘attano savipphārikatāya, attasamuṭṭhānapaṇītarūpuppattiyā",
  "tika-s0105t0:375_5": "ca sakalasarīraṁ khobhayamānā pharaṇalakkhaṇā pīti jāyatī’’ti vutto, evañca sati",
  "tika-s0105t0:375_6": "pītipadena pharaṇā pītiyeva gahitā siyā, kāraṇaṁ panettha gavesitabbaṁ. Idha, pana",
  "tika-s0105t0:375_7": "aññattha ca taruṇabalavatāmattasāmaññena padadvayassa atthadīpanato yā kāci taruṇā",
  "tika-s0105t0:375_8": "pīti pāmojjaṁ, balavatī pīti, pañcavidhāya vā pītiyā yathākkamaṁ taruṇabalavatāsambhavato",
  "tika-s0105t0:375_9": "purimā purimā pāmojjaṁ, pacchimā pacchimā pītītipi vadanti, ayamettha tadanucchaviko",
  "tika-s0105t0:375_10": "attho. Tuṭṭhassāti pāmojjasaṅkhātāya taruṇapītiyā vasena tuṭṭhassa. Ta-saddo hi atītattho,",
  "tika-s0105t0:375_11": "itarathā hetuphalasambandhābhāvāpattito, hetuphalasambandhabhāvassa ca vuttattā.",
  "tika-s0105t0:375_12": "‘‘Sakalasarīraṁ khobhayamānā’’ti iminā pīti nāma ettha balavapītīti dasseti. Sā hi",
  "tika-s0105t0:375_13": "attano savipphārikatāya, attasamuṭṭhānapaṇītarūpuppattiyā ca sakalasarīraṁ saṅkhobhayamānā",
  "tika-s0105t0:375_14": "jāyati. Sakalasarīre pītivegassa pītivipphārassa uppādanañcettha saṅkhobhanaṁ.",
  "tika-s0105t0:376_0": "Pītisahitaṁ pīti uttarapadalopena. Kiṁ pana taṁ? Mano, pīti mano etassāti samāso.",
  "tika-s0105t0:376_1": "Pītiyā sampayuttaṁ mano yassātipi vaṭṭati, tassa. Atthamattaṁ pana dassetuṁ ‘‘pītisampayuttacittassa",
  "tika-s0105t0:376_2": "puggalassā’’ti vuttaṁ. Kāyoti idha sabbopi arūpakalāpo adhippeto, na pana kāyalahutādīsu",
  "tika-s0105t0:376_3": "viya vedanādikkhandhattayameva, na ca kāyāyatanādīsu viya rūpakāyampīti dasseti ‘‘nāmakāyo’’ti",
  "tika-s0105t0:376_4": "iminā. Passaddhidvayavaseneva hettha passambhanamadhippetaṁ, passambhanaṁ pana vigatakilesadarathatāti",
  "tika-s0105t0:376_5": "āha ‘‘vigatadaratho hotī’’ti, pahīnauddhaccādikilesadarathoti attho. Vuttappakārāya",
  "tika-s0105t0:376_6": "pubbabhāgabhāvanāya vasena cetasikasukhaṁ paṭisaṁvedentoyeva taṁsamuṭṭhānapaṇītarūpaphuṭasarīratāya",
  "tika-s0105t0:376_7": "kāyikampi sukhaṁ paṭisaṁvedetīti vuttaṁ ‘‘kāyikampi cetasikampi sukhaṁ vedayatī’’ti.",
  "tika-s0105t0:376_8": "Iminā nekkhammasukhenāti ‘‘sukhaṁ vedetī’’ti evaṁ vuttena saṁkilesanīvaraṇapakkhato",
  "tika-s0105t0:376_9": "nikkhantattā, paṭhamajjhānapakkhikattā ca yathārahaṁ nekkhammasaṅkhātena upacārasukhena",
  "tika-s0105t0:376_10": "appanāsukhena ca. Samādhānampettha tadubhayenevāti vuttaṁ ‘‘upacāravasenāpi appanāvasenāpī’’ti.",
  "tika-s0105t0:377_0": "Ettha panāyamadhippāyo – kāmacchandappahānato paṭṭhāya yāva passaddhakāyassa sukhapaṭisaṁvedanā,",
  "tika-s0105t0:377_1": "tāva yathā pubbe, tathā idhāpi pubbabhāgabhāvanāyeva vuttā, na appanā. Tathā hi kāmacchandappahāne",
  "tika-s0105t0:377_2": "ācariyadhammapālattherena vuttaṁ ‘‘vikkhambhanavasenāti ettha vikkhambhanaṁ anuppādanaṁ",
  "tika-s0105t0:377_3": "appavattanaṁ, na paṭipakkhānaṁ suppahīnatā, pahīnattāti ca pahīnasadisataṁ sandhāya",
  "tika-s0105t0:377_4": "vuttaṁ jhānassa anadhigatattā’’ti (dī. ni. ṭī. 1.261). Passaddhakāyassa sukhapaṭisaṁvedanāya",
  "tika-s0105t0:377_5": "ca vuttappakārāya pubbabhāgabhāvanāya vasena cetasikasukhaṁ paṭisaṁvedentoyeva taṁsamuṭṭhānapaṇītarūpaphuṭasarīratāya",
  "tika-s0105t0:377_6": "kāyikampi sukhaṁ paṭisaṁvedetīti. Apica kā nāma kathā aññehi vattabbā aṭṭhakathāyameva",
  "tika-s0105t0:377_7": "‘‘cha dhamme bhāvetvā’’ti tattha tattha pubbabhāgabhāvanāya vuttattā. Sukhino cittasamādhāne",
  "tika-s0105t0:377_8": "pana sukhassa upacārabhāvanāya viya appanāyapi kāraṇattā, ‘‘so vivicceva kāmehī’’tiādinā",
  "tika-s0105t0:377_9": "ca vakkhamānāya appanāya hetuphalavasena sambajjhanato pubbabhāgasamādhi , appanāsamādhi",
  "tika-s0105t0:377_10": "ca vutto, pubbabhāgasukhamiva vā appanāsukhampi appanāsamādhissa kāraṇamevāti tampi",
  "tika-s0105t0:377_11": "appanāsukhaṁ appanāsamādhino kāraṇabhāvena ācariyadhammapālattherena gahitanti imamatthamasallakkhentā",
  "tika-s0105t0:377_12": "nekkhammapadatthaṁ yathātathaṁ aggahetvā pāḷiyaṁ, aṭṭhakathāyampi saṁkiṇṇākulaṁ keci karontīti.",
  "tika-s0105t0:378": "Paṭhamajjhānakathāvaṇṇanā",
  "tika-s0105t0:379_0": "226. Yadevaṁ ‘‘sukhino cittaṁ samādhiyatī’’ti eteneva upacāravasenapi appanāvasenapi",
  "tika-s0105t0:379_1": "cittassa samādhānaṁ kathitaṁ siyā, evaṁ sante ‘‘so vivicceva kāmehī’’tiādikā desanā",
  "tika-s0105t0:379_2": "kimatthiyāti codanāya ‘‘so vivicceva…pe… vuttanti veditabba’’nti vuttaṁ. Tattha ‘‘samāhite’’ti",
  "tika-s0105t0:379_3": "padadvayaṁ ‘‘dassanatthaṁ vutta’’nti imehi sambandhitvā samāhitattā tathā dassanatthaṁ",
  "tika-s0105t0:379_4": "vuttanti adhippāyo veditabbo. Uparivisesadassanatthanti upacārasamādhito, paṭhamajjhānādisamādhito",
  "tika-s0105t0:379_5": "ca upari pattabbassa paṭhamadutiyajjhānādivisesassa dassanatthaṁ. Upacārasamādhisamadhigameneva",
  "tika-s0105t0:379_6": "hi paṭhamajjhānādiviseso samadhigantuṁ sakkā, na pana tena vinā, dutiyajjhānādisamadhigamepi",
  "tika-s0105t0:379_7": "pāmojjuppādādikāraṇaparamparā icchitabbā, dutiyamaggādisamadhigame paṭipadāñāṇadassanavisuddhi",
  "tika-s0105t0:379_8": "viyāti daṭṭhabbaṁ. Appanāsamādhināti paṭhamajjhānādiappanāsamādhinā. Tassa samādhinoti",
  "tika-s0105t0:379_9": "yo appanālakkhaṇo samādhi ‘‘sukhino cittaṁ samādhiyatī’’ti sabbasādhāraṇavasena vutto,",
  "tika-s0105t0:379_10": "tassa samādhino. Pabhedadassanatthanti dutiyajjhānādivibhāgassa ceva paṭhamābhiññādivibhāgassa",
  "tika-s0105t0:379_11": "ca pabhedadassanatthaṁ. Karajakāyanti catusantatirūpasamudāyabhūtaṁ cātumahābhūtikakāyaṁ.",
  "tika-s0105t0:379_12": "So hi gabbhāsaye karīyatīti katvā karasaṅkhātato pupphasambhavato jātattā karajoti",
  "tika-s0105t0:379_13": "vuccati. Karoti hi mātu soṇitasaṅkhātapupphassa, pitu sukkasaṅkhātasambhavassa ca",
  "tika-s0105t0:379_14": "nāmaṁ, tato jāto pana aṇḍajajalābujavasena gabbhaseyyakakāyova. Kāmaṁ opapātikādīnampi",
  "tika-s0105t0:379_15": "hetusampannānaṁ yathāvuttasamādhisamadhigamo sambhavati, tathāpi yebhuyyattā, pākaṭattā",
  "tika-s0105t0:379_16": "ca sveva kāyo vuttoti. Karoti putte nibbattetīti karo, sukkasoṇitaṁ, karena jāto karajotipi vadanti.",
  "tika-s0105t0:380_0": "Nanu ca nāmakāyopi vivekajena pītisukhena tathā laddhūpakārova siyā, atha kasmā yathāvutto",
  "tika-s0105t0:380_1": "rūpakāyova idha gahitoti? Saddantarābhisambandhena adhigatattā. ‘‘Abhisandetī’’tiādisaddantarābhisambandhato",
  "tika-s0105t0:380_2": "hi rūpakāyo eva idha bhagavatā vuttoti adhigamīyati tasseva abhisandanādikiriyāyogyattāti.",
  "tika-s0105t0:380_3": "Abhisandetīti abhisandanaṁ karoti, so imameva kāyaṁ vivekajena pītisukhenāti hi bhedavasena,",
  "tika-s0105t0:380_4": "samudāyāvayavavasena ca parikappanāmattasiddhā hetukiriyā ettha labbhati, abhisandanaṁ",
  "tika-s0105t0:380_5": "panetaṁ jhānamayena pītisukhena karajakāyassa tintabhāvāpādanaṁ, sabbatthakameva",
  "tika-s0105t0:380_6": "ca lūkhabhāvassāpanayananti āha ‘‘temeti snehetī’’ti, avassutabhāvaṁ, allabhāvañca",
  "tika-s0105t0:380_7": "karotīti attho. Atthato pana abhisandanaṁ nāma yathāvuttapītisukhasamuṭṭhānehi paṇītarūpehi",
  "tika-s0105t0:380_8": "kāyassa parippharaṇaṁ daṭṭhabbaṁ. Tenevāha ‘‘sabbattha pavattapīti sukhaṁ karotī’’ti.",
  "tika-s0105t0:380_9": "Taṁsamuṭṭhānarūpapharaṇavaseneva hi sabbattha pavattapītisukhatā. Parisandetītiādīsupi",
  "tika-s0105t0:380_10": "eseva nayo. Bhastaṁ nāma cammapasibbakaṁ. Parippharatīti suddhakiriyāpadaṁ. Tena",
  "tika-s0105t0:380_11": "vuttaṁ ‘‘samantato phusatī’’ti, so imameva kāyaṁ vivekajena pītisukhena samantato",
  "tika-s0105t0:380_12": "phuṭṭho bhavatīti attho. Phusanakiriyāyevettha upapannā, na byāpanakiriyā bhikkhusseva",
  "tika-s0105t0:380_13": "suddhakattubhāvato. Sabbaṁ etassa atthīti sabbavā yathā ‘‘guṇavā’’ti, tassa sabbavato,",
  "tika-s0105t0:380_14": "‘‘avayavāvayavīsambandhe avayavini sāmivacana’’nti saddalakkhaṇena panetassa ‘‘kiñcī’’ti",
  "tika-s0105t0:380_15": "avayavena sambajjhanato avayavīvisayoyevesa sabbasaddoti mantvā chavimaṁsādikoṭṭhāsasaṅkhātena",
  "tika-s0105t0:380_16": "avayavena avayavībhāvaṁ dassento āha ‘‘sabbakoṭṭhāsavato kāyassā’’ti. ‘‘Kiñcī’’ti",
  "tika-s0105t0:380_17": "etassa ‘‘upā…pe… ṭhāna’’nti atthavacanaṁ. Upādinnakasantatipavattiṭṭhāneti kammajarūpasantatiyā",
  "tika-s0105t0:380_18": "pavattiṭṭhāne aphuṭaṁ nāma na hotīti sambandho. Chavimaṁsalohitānugatanti chavimaṁsalohitādikammajarūpamanugataṁ.",
  "tika-s0105t0:380_19": "Yattha yattha kammajarūpaṁ, tattha tattha cittajarūpassāpi byāpanato tena tassa kāyassa",
  "tika-s0105t0:380_20": "phuṭabhāvaṁ sandhāya ‘‘aphuṭaṁ nāma na hotī’’ti vuttaṁ.",
  "tika-s0105t0:381_0": "227.Chekoti kusalo, taṁ pana kosallaṁ ‘‘kaṁsathāle nhāniyacuṇṇāni ākiritvā’’tiādisaddantarasannidhānato,",
  "tika-s0105t0:381_1": "pakaraṇato ca nhāniyacuṇṇānaṁ karaṇe, payojane, piṇḍane ca samatthatāvasena veditabbanti",
  "tika-s0105t0:381_2": "dasseti ‘‘paṭibalo’’tiādinā. Kaṁsasaddo pana ‘‘mahatiyā kaṁsapātiyā’’tiādīsu (ma.",
  "tika-s0105t0:381_3": "ni. 1.61) suvaṇṇe āgato, ‘‘kaṁso upahato yathā’’tiādīsu (dha. pa. 134) kittimalohe,",
  "tika-s0105t0:381_4": "‘‘upakaṁso nāma rājā mahākaṁsassa atrajo’’tiādīsu [jā. aṭṭha. 4.10.164 (atthato samānaṁ)]",
  "tika-s0105t0:381_5": "paṇṇattimatte. Idha pana yattha katthaci loheti āha ‘‘yena kenaci lohena katabhājane’’ti.",
  "tika-s0105t0:381_6": "Nanu upamākaraṇamattamevidaṁ, atha kasmā kaṁsathālakassa savisesassa gahaṇaṁ katanti",
  "tika-s0105t0:381_7": "anuyogaṁ pariharati ‘‘mattikābhājana’’ntiādinā. ‘‘Sandentassā’’ti parimaddetvā piṇḍaṁ",
  "tika-s0105t0:381_8": "karontasseva bhijjati, na pana sandanakkhamaṁ hoti, anādaralakkhaṇe cetaṁ sāmivacanaṁ.",
  "tika-s0105t0:381_9": "Kiriyantarassa pavattanakkhaṇeyeva kiriyantarassa pavattanañhi anādaralakkhaṇaṁ.",
  "tika-s0105t0:381_10": "‘‘Paripphosakaṁ paripphosaka’’nti idaṁ bhāvanapuṁsakanti dasseti ‘‘siñcitvā siñcitvā’’ti",
  "tika-s0105t0:381_11": "iminā. Phusasaddo cettha parisiñcane yathā taṁ vātavuṭṭhisamaye ‘‘devo ca thokaṁ",
  "tika-s0105t0:381_12": "thokaṁ phusāyatī’’ti, (pāci. 362) tasmā tato tato nhāniyacuṇṇato upari udakena byāpanakaraṇavasena",
  "tika-s0105t0:381_13": "parisiñcitvā parisiñcitvāti attho. Anupasaggopi hi saddo saupasaggo viya pakaraṇādhigatassa",
  "tika-s0105t0:381_14": "atthassa dīpako, ‘‘siñcitvā siñcitvā’’ti pana vacanaṁ ‘‘paripphosakaṁ paripphosaka’’nti",
  "tika-s0105t0:381_15": "etassa ‘‘sandeyyā’’ti ettha visesanabhāvaviññāpanatthaṁ. Evamīdisesu. ‘‘Sandeyyā’’ti",
  "tika-s0105t0:381_16": "ettha sanda-saddo piṇḍakaraṇeti vuttaṁ ‘‘piṇḍaṁ kareyyā’’ti. Anugatāti anupavisanavasena",
  "tika-s0105t0:381_17": "gatā upagatā. Pariggahitāti parito gahitā samantato phuṭṭhā.",
  "tika-s0105t0:382_0": "Antaro ca bāhiro ca padeso, tehi saha pavattatīti santarabāhirā, nhāniyapiṇḍi, ‘‘samantarabāhirā’’tipi",
  "tika-s0105t0:382_1": "pāṭho, ma-kāro padasandhivasena āgamo. Yathāvuttena pariggahitatākāraṇeneva santarabāhiro",
  "tika-s0105t0:382_2": "nhāniyapiṇḍi phuṭā udakasnehenāti āha ‘‘sabbatthakameva udakasinehena phuṭā’’ti.",
  "tika-s0105t0:382_3": "Sabbattha pavattanaṁ sabbatthakaṁ, bhāvanapuṁsakañcetaṁ, sabbapadese hutvā eva phuṭāti",
  "tika-s0105t0:382_4": "attho. ‘‘Santarabāhirā phuṭā’’ti ca iminā nhāniyapiṇḍiyā sabbaso udakena temitabhāvamāha,",
  "tika-s0105t0:382_5": "‘‘na ca paggharaṇī’’ti pana iminā tintāyapi tāya ghanathaddhabhāvaṁ. Tenāha ‘‘na",
  "tika-s0105t0:382_6": "ca binduṁ bindu’’ntiādi. Udakassa phusitaṁ phusitaṁ, na ca paggharaṇī sūdanīti attho,",
  "tika-s0105t0:382_7": "‘‘binduṁ udakaṁ’’ tipi katthaci pāṭho, udakasaṅkhātaṁ bindunti tassattho. Bindusaddo",
  "tika-s0105t0:382_8": "hi ‘‘byālambambudharabindū’’tiādīsu viya dhārāvayave. Evaṁ pana apaggharaṇato hatthenapi",
  "tika-s0105t0:382_9": "dvīhipi tīhipi aṅgulehi gahetuṁ, ovaṭṭikāya vā kātuṁ sakkā. Yadi hi sā paggharaṇī",
  "tika-s0105t0:382_10": "assa, evaṁ sati snehavigamanena sukkhattā thaddhā hutvā tathā gahetuṁ, kātuṁ vā na",
  "tika-s0105t0:382_11": "sakkāti vuttaṁ hoti. Ovaṭṭikāyāti parivaṭṭulavasena, guḷikāvasena sā piṇḍi kātuṁ sakkāti attho.",
  "tika-s0105t0:383": "Dutiyajjhānakathāvaṇṇanā",
  "tika-s0105t0:384_0": "229. Tāhi tāhi udakasirāhi ubbhijjati uddhaṁ nikkhamatīti ubbhidaṁ, tādisaṁ udakaṁ",
  "tika-s0105t0:384_1": "yassāti ubbhidodako, da-kārassa pana ta-kāre kate ubbhitodako, imamatthaṁ dassetuṁ",
  "tika-s0105t0:384_2": "‘‘ubbhinnaudako’’ti vuttaṁ, nadītīre khatakūpako viya ubbhijjanakaudakoti attho.",
  "tika-s0105t0:384_3": "Ubbhijjanakampi udakaṁ katthaci heṭṭhā ubbhijjitvā dhārāvasena uṭṭhahitvā bahi gacchati,",
  "tika-s0105t0:384_4": "na taṁ koci antoyeva patiṭṭhitaṁ kātuṁ sakkoti dhārāvasena uṭṭhahanato, idha pana",
  "tika-s0105t0:384_5": "vālikātaṭe viya udakarahadassa antoyeva ubbhijjitvā tattheva tiṭṭhati, na dhārāvasena",
  "tika-s0105t0:384_6": "uṭṭhahitvā bahi gacchatīti viññāyati akhobhakassa sannisinnasseva udakassa adhippetattāti",
  "tika-s0105t0:384_7": "imamatthaṁ sandhāyāha ‘‘na heṭṭhā’’tiādi. Heṭṭhāti udakarahadassa heṭṭhā mahāudakasirā,",
  "tika-s0105t0:384_8": "lohitānugatā lohitasirā viya udakānugato pathavipadeso ‘‘udakasirā’’ti vuccati. Uggacchanakaudakoti",
  "tika-s0105t0:384_9": "dhārāvasena uṭṭhahanakaudako. Antoyevāti udakarahadassa anto samatalapadese eva.",
  "tika-s0105t0:384_10": "Ubbhijjanakaudakoti ubbhijjitvā tattheva tiṭṭhanakaudako. Āgamanamaggoti bāhirato",
  "tika-s0105t0:384_11": "udakarahadābhimukhaṁ āgamanamaggo. Kālena kālanti ruḷhīpadaṁ ‘‘eko ekāyā’’tiādi (pārā.",
  "tika-s0105t0:384_12": "443, 444, 452) viyāti vuttaṁ ‘‘kāle kāle’’ti. Anvaddhamāsanti ettha anusaddo byāpane.",
  "tika-s0105t0:384_13": "Vassānassa addhamāsaṁ addhamāsanti attho. Evaṁ anudasāhanti etthāpi. Vuṭṭhinti vassanaṁ.",
  "tika-s0105t0:384_14": "Anuppavaccheyyāti na upavaccheyya. Vassasaddato cassa siddhīti dasseti ‘‘na vasseyyā’’ti iminā.",
  "tika-s0105t0:385_0": "‘‘Sītā vāridhārā’’ti itthiliṅgapadassa ‘‘sītaṁ dhāra’’nti napuṁsakaliṅgena atthavacanaṁ",
  "tika-s0105t0:385_1": "dhārasaddassa dviliṅgikabhāvaviññāpanatthaṁ. Sītanti khobhanābhāvena sītalaṁ, purāṇapaṇṇatiṇakaṭṭhādisaṁkiṇṇābhāvena",
  "tika-s0105t0:385_2": "vā setaṁ parisuddhaṁ. Setaṁ sītanti hi pariyāyo. Kasmā panettha ubbhidodakoyeva rahado",
  "tika-s0105t0:385_3": "gahito, na itareti anuyogamapaneti ‘‘heṭṭhā uggacchanaudakañhī’’tiādinā. Uggantvā",
  "tika-s0105t0:385_4": "uggantvā bhijjantanti uṭṭhahitvā uṭṭhahitvā dhārākiraṇavasena ubbhijjantaṁ, vinassantaṁ",
  "tika-s0105t0:385_5": "vā. Khobhetīti āloḷeti. Vuṭṭhīti vassanaṁ. Dhārānipātapubbuḷakehīti udakadhārānipātehi",
  "tika-s0105t0:385_6": "ca tatoyeva uṭṭhitaudakapubbuḷakasaṅkhātehi pheṇapaṭalehi ca. Evaṁ yathākkamaṁ tiṇṇampi",
  "tika-s0105t0:385_7": "rahadānamagahetabbataṁ vatvā ubbhidodakasseva gahetabbataṁ vadati ‘‘sannisinnamevā’’tiādinā.",
  "tika-s0105t0:385_8": "Tattha sannisinnamevāti sammā, samaṁ vā nisinnameva, aparikkhobhatāya niccalameva,",
  "tika-s0105t0:385_9": "suppasannamevāti adhippāyo. Iddhinimmitamivāti iddhimatā iddhiyā tathā nimmitaṁ iva.",
  "tika-s0105t0:385_10": "Tatthāti tasmiṁ upamopameyyavacane. Sesanti ‘‘abhisandetī’’tiādikaṁ.",
  "tika-s0105t0:386": "Tatiyajjhānakathāvaṇṇanā",
  "tika-s0105t0:387_0": "231.‘‘Uppalinī’’tiādi gacchassapi vanassapi adhivacanaṁ. Idha pana ‘‘yāva aggā, yāva",
  "tika-s0105t0:387_1": "ca mūlā’’ti vacanayogena ‘‘appekaccānī’’tiādinā uppalagacchādīnameva gahetabbatāya",
  "tika-s0105t0:387_2": "vanamevādhippetaṁ, tasmā ‘‘uppalānīti uppalagacchāni. Etthāti uppalavane’’tiādinā",
  "tika-s0105t0:387_3": "attho veditabbo. Avayavena hi samudāyassa nibbacanaṁ kataṁ. Ekañhi uppalagacchādi",
  "tika-s0105t0:387_4": "uppalādiyeva, catupañcamattampi pana uppalādivananti voharīyati, sāratthadīpaniyaṁ",
  "tika-s0105t0:387_5": "pana jalāsayopi uppaliniādibhāvena vutto. Ettha cāti etasmiṁ padattaye, etesu vā",
  "tika-s0105t0:387_6": "tīsu uppalapadumapuṇḍarīkasaṅkhātesu atthesu. ‘‘Setarattanīlesū’’ti uppalameva vuttaṁ,",
  "tika-s0105t0:387_7": "setuppalarattuppalanīluppalesūti attho. Yaṁ kiñci uppalaṁ uppalameva uppalasaddassa",
  "tika-s0105t0:387_8": "sāmaññanāmavasena tesu sabbesupi pavattanato. Satapattanti ettha satasaddo bahupariyāyo",
  "tika-s0105t0:387_9": "‘‘satagghī sataraṁsi sūriyo’’tiādīsu viya anekasaṅkhyābhāvato. Evañca katvā anekapattassāpi",
  "tika-s0105t0:387_10": "padumabhāve saṅgaho siddho hoti. Pattanti ca pupphadalamadhippetaṁ. Vaṇṇaniyamena",
  "tika-s0105t0:387_11": "setaṁ padumaṁ,rattaṁpuṇḍarīkanti sāsanavohāro, loke pana ‘‘rattaṁ padumaṁ, setaṁ",
  "tika-s0105t0:387_12": "puṇḍarīka’’nti vadanti. Vuttañhi ‘‘puṇḍarīkaṁ sitaṁ rattaṁ, kokanadaṁ kokāsako’’ti.",
  "tika-s0105t0:387_13": "Rattavaṇṇatāya hi kokanāmakānaṁ sunakhānaṁ nādayato saddāpayato, tehi ca asitabbato",
  "tika-s0105t0:387_14": "‘‘kokanadaṁ, kokāsako’’ti ca padumaṁ vuccati. Yathāha ‘‘padmaṁ yathā kokanadaṁ sugandha’’nti.",
  "tika-s0105t0:387_15": "Ayaṁ panettha vacanattho udakaṁ pāti, udake vā plavatīti uppalaṁ. Paṅke davati gacchati,",
  "tika-s0105t0:387_16": "pakārena vā davati viruhatīti padumaṁ. Paṇḍaraṁ vaṇṇamassa, mahantatāya vā muḍitabbaṁkhaṇḍetabbanti",
  "tika-s0105t0:387_17": "puṇḍarīkaṁ ma-kārassa pa-kārādivasena. Muḍisaddañhi muḍarisaddaṁ vā khaṇḍanatthamicchanti",
  "tika-s0105t0:387_18": "saddavidū, saddasatthato cettha padasiddhi. Yāva aggā, yāva ca mūlā udakena abhisandanādibhāvadassanatthaṁ",
  "tika-s0105t0:387_19": "pāḷiyaṁ ‘‘udakānuggatānī’’ti vacanaṁ, tasmā udakato na uggatānicceva attho, na tu",
  "tika-s0105t0:387_20": "udake anurūpagatānīti āha ‘‘udakā…pe… gatānī’’ti. Idha pana uppalādīni viya karajakāyo,",
  "tika-s0105t0:387_21": "udakaṁ viya tatiyajjhānasukhaṁ daṭṭhabbaṁ.",
  "tika-s0105t0:388": "Catutthajjhānakathāvaṇṇanā",
  "tika-s0105t0:389_0": "233. Yasmā pana catutthajjhānacittameva ‘‘cetasā’’ti vuttaṁ, tañca rāgādiupakkilesamalāpagamato",
  "tika-s0105t0:389_1": "nirupakkilesaṁ nimmalaṁ, tasmā upakkilesavigamanameva parisuddhabhāvoti āha ‘‘nirupakkilesaṭṭhena",
  "tika-s0105t0:389_2": "parisuddha’’nti. Yasmā ca parisuddhasseva paccayavisesena pavattiviseso pariyodātatā",
  "tika-s0105t0:389_3": "suddhantasuvaṇṇassa nighaṁsanena pabhassaratā viya, tasmā pabhassaratāyeva pariyodātatāti",
  "tika-s0105t0:389_4": "āha ‘‘pabhassaraṭṭhena pariyodāta’’nti. Vijju viya pabhāya ito cito ca niccharaṇaṁ",
  "tika-s0105t0:389_5": "pabhassaraṁ yathā ‘‘ābhassarā’’ti. Odātena vatthenāti ettha ‘‘odātenā’’ti guṇavacanaṁ",
  "tika-s0105t0:389_6": "sandhāya ‘‘odātena…pe… ida’’nti vuttaṁ. Utupharaṇatthanti uṇhassa utuno pharaṇadassanatthaṁ.",
  "tika-s0105t0:389_7": "Kasmāti āha ‘‘kiliṭṭhavatthenā’’tiādi. Utupharaṇaṁ na hotīti odātavatthena viya savisesaṁ",
  "tika-s0105t0:389_8": "utupharaṇaṁ na hoti, appakamattameva hotīti adhippāyo . Tenāha ‘‘taṅkhaṇa…pe… balavaṁ",
  "tika-s0105t0:389_9": "hotī’’ti. ‘‘Taṅkhaṇadhotaparisuddhenā’’ti ca etena odātasaddo ettha parisuddhavacano",
  "tika-s0105t0:389_10": "eva ‘‘gihī odātavatthavasano’’tiādīsu viya , na setavacano yena kenaci taṅkhaṇadhotaparisuddheneva",
  "tika-s0105t0:389_11": "utupharaṇasambhavatoti dasseti.",
  "tika-s0105t0:390_0": "Nanu ca pāḷiyaṁ ‘‘nāssa kiñci sabbāvato kāyassa odātena vatthena aphuṭaṁ assā’’ti",
  "tika-s0105t0:390_1": "kāyassa odātavatthapharaṇaṁ vuttaṁ, na pana vatthassa utupharaṇaṁ, atha kasmā utupharaṇaṁ",
  "tika-s0105t0:390_2": "idha vuttanti anuyogenāha ‘‘imissāya hī’’tiādi. Yasmā vatthaṁ viya karajakāyo, utupharaṇaṁ",
  "tika-s0105t0:390_3": "viya catutthajjhānasukhaṁ, tasmā evamattho veditabboti vuttaṁ hoti, etena ca odātena",
  "tika-s0105t0:390_4": "vatthena sabbāvato kāyassa pharaṇāsambhavato, upameyyena ca ayuttattā kāyaggahaṇena",
  "tika-s0105t0:390_5": "tannissitavatthaṁ gahetabbaṁ, vatthaggahaṇena ca tappaccayaṁ utupharaṇanti dasseti.",
  "tika-s0105t0:390_6": "Neyyatthato hi ayaṁ upamā vuttā. Vicitradesanā hi buddhā bhagavantoti. Yogino hi",
  "tika-s0105t0:390_7": "karajakāyo vatthaṁ viya daṭṭhabbo utupharaṇasadisena catutthajjhānasukhena pharitabbattā,",
  "tika-s0105t0:390_8": "utupharaṇaṁ viya catutthajjhānasukhaṁ vatthassa viya tena karajakāyassa pharaṇato,",
  "tika-s0105t0:390_9": "purisassa sarīraṁ viya catutthajjhānaṁ utupharaṇaṭṭhāniyassa sukhassa nissayabhāvato.",
  "tika-s0105t0:390_10": "Tenāha ‘‘tasmā’’tiādi. Idañhi yathāvuttavacanassa guṇadassanaṁ. Ettha ca pāḷiyaṁ",
  "tika-s0105t0:390_11": "‘‘parisuddhena cetasā’’ti cetogahaṇena catutthajjhānasukhaṁ bhagavatā vuttanti ñāpetuṁ",
  "tika-s0105t0:390_12": "‘‘catutthajjhānasukhaṁ, catutthajjhānasukhenā’’ti ca vuttanti daṭṭhabbaṁ. Nanu ca",
  "tika-s0105t0:390_13": "catutthajjhānasukhaṁ nāma sātalakkhaṇaṁ natthīti? Saccaṁ, santasabhāvattā panettha",
  "tika-s0105t0:390_14": "upekkhāyeva ‘‘sukha’’nti adhippetā. Tena vuttaṁ sammohavinodaniyaṁ ‘‘upekkhā pana",
  "tika-s0105t0:390_15": "santattā, sukhamicceva bhāsitā’’ti (vibha. aṭṭha. 232; visuddhi. 2.644; mahāni. aṭṭha.",
  "tika-s0105t0:390_16": "27; paṭi. ma. aṭṭha. 1.105).",
  "tika-s0105t0:391_0": "Ettāvatāti paṭhamajjhānādhigamaparidīpanato paṭṭhāya yāva catutthajjhānādhigamaparidīpanā,",
  "tika-s0105t0:391_1": "tāvatā vacanakkamena. Labhanaṁ lābho, so etassāti lābhī, rūpajjhānānaṁ lābhī rūpajjhānalābhī",
  "tika-s0105t0:391_2": "yathā ‘‘lābhī cīvarapiṇḍapātasenāsanagilānapaccayabhesajjaparikkhārāna’’nti, (saṁ.",
  "tika-s0105t0:391_3": "ni. 2.70; udā. 38) labhanasīlo vā lābhī. Kiṁ labhanasīlo? Rūpajjhānānītipi yujjati.",
  "tika-s0105t0:391_4": "Evamitarasmimpi. Na arūpajjhānalābhīti na veditabboti yojetabbaṁ. Kasmāti vuttaṁ",
  "tika-s0105t0:391_5": "‘‘na hī’’tiādi, aṭṭhannampi samāpattīnaṁ upari abhiññādhigame avinābhāvatoti vuttaṁ",
  "tika-s0105t0:391_6": "hoti. Cuddasahākārehīti ‘‘kasiṇānulomato, kasiṇapaṭilomato kasiṇānulomapaṭilomato,",
  "tika-s0105t0:391_7": "jhānānulomato, jhānapaṭilomato, jhānānulomapaṭilomato, jhānukkantikato, kasiṇukkantikato,",
  "tika-s0105t0:391_8": "jhānakasiṇukkantikato, aṅgasaṅkantito, ārammaṇasaṅkantito , aṅgārammaṇasaṅkantito",
  "tika-s0105t0:391_9": "aṅgavavatthānato, ārammaṇavavatthānato’’ti (visuddhi. 2.365) visuddhimagge vuttehi",
  "tika-s0105t0:391_10": "imehi cuddasahākārehi. Satipi jhānesu āvajjanādipañcavidhavasībhāve ayameva cuddasavidho",
  "tika-s0105t0:391_11": "vasībhāvo abhiññā nibbattane ekantena icchitabboti dassentena ‘‘cuddasahākārehi ciṇṇavasībhāva’’nti",
  "tika-s0105t0:391_12": "vuttaṁ, iminā ca arūpasamāpattīsu ciṇṇavasībhāvaṁ vinā rūpasamāpattīsu eva ciṇṇavasībhāvena",
  "tika-s0105t0:391_13": "samāpatti na ijjhatīti tāsaṁ abhiññādhigame avinābhāvaṁ dassetīti veditabbaṁ.",
  "tika-s0105t0:392_0": "Nanu yathāpāṭhameva vinicchayo vattabboti codanaṁ sodheti ‘‘pāḷiyaṁ panā’’tiādinā,",
  "tika-s0105t0:392_1": "sāvasesapāṭhabhāvato nīharitvā esa vinicchayo vattabboti vuttaṁ hoti. Yajjevaṁ arūpajjhānānipi",
  "tika-s0105t0:392_2": "pāḷiyaṁ gahetabbāni, atha kasmā tāni aggahetvā sāvasesapāṭho bhagavatā katoti? Sabbābhiññānaṁ",
  "tika-s0105t0:392_3": "visesato rūpāvacaracatutthajjhānapādakattā. Satipi hi tāsaṁ tathā avinābhāve visesato",
  "tika-s0105t0:392_4": "panetā rūpāvacaracatutthajjhānapādakā, tasmā tāsaṁ tappādakabhāvaviññāpanatthaṁ tattheva",
  "tika-s0105t0:392_5": "ṭhatvā desanā katā, na pana arūpāvacarajjhānānaṁ idha ananupayogato. Tenāha ‘‘arūpajjhānāni",
  "tika-s0105t0:392_6": "āharitvā kathetabbānī’’ti.",
  "tika-s0105t0:393": "Vipassanāñāṇakathāvaṇṇanā",
  "tika-s0105t0:394_0": "234. ‘‘Puna caparaṁ mahārāja (pāḷiyaṁ natthi) bhikkhū’’ti vatvāpi kimatthaṁ dassetuṁ",
  "tika-s0105t0:394_1": "‘‘so’’ti padaṁ puna vuttanti codanāyāha ‘‘so…pe… dassetī’’ti, yathārutavasena, neyyatthavasena",
  "tika-s0105t0:394_2": "ca vuttāsu aṭṭhasu samāpattīsu ciṇṇavasitāvisiṭṭhaṁ bhikkhuṁ dassetuṁ evaṁ vuttanti",
  "tika-s0105t0:394_3": "adhippāyo. Sesanti ‘‘so’’ti padatthato sesaṁ ‘‘evaṁ samāhite’’tiādīsu vattabbaṁ sādhippāyamatthajātaṁ.",
  "tika-s0105t0:394_4": "Ñeyyaṁ jānātīti ñāṇaṁ, tadeva paccakkhaṁ katvā passatīti dassanaṁ, ñāṇameva dassanaṁ",
  "tika-s0105t0:394_5": "na cakkhādikanti ñāṇadassanaṁ, pañcavidhampi ñāṇaṁ, tayidaṁ pana ñāṇadassanapadaṁ",
  "tika-s0105t0:394_6": "sāsane yesu ñāṇavisesesu niruḷhaṁ, taṁ sabbaṁ atthuddhāravasena dassento ‘‘ñāṇadassananti",
  "tika-s0105t0:394_7": "maggañāṇampi vuccatī’’tiādimāha. Ñāṇadassanavisuddhatthanti ñāṇadassanassa visuddhipayojanāya.",
  "tika-s0105t0:394_8": "Phāsuvihāroti ariyavihārabhūto sukhavihāro. Bhagavatopīti na kevalaṁ devatārocanameva,",
  "tika-s0105t0:394_9": "atha kho tadā bhagavatopi ñāṇadassanaṁ udapādīti attho. Sattāhaṁ kālaṅkatassa assāti",
  "tika-s0105t0:394_10": "sattāhakālaṅkato. ‘‘Kālāmo’’ti gottavasena vuttaṁ. Cetovimutti [vimutti (aṭṭhakathāyaṁ)]",
  "tika-s0105t0:394_11": "nāma arahattaphalasamāpatti. Yasmā vipassanāñāṇaṁ ñeyyasaṅkhāte tebhūmakasaṅkhāre",
  "tika-s0105t0:394_12": "aniccādito jānāti, bhaṅgānupassanato ca paṭṭhāya paccakkhato te passati, tasmā yathāvuttaṭṭhena",
  "tika-s0105t0:394_13": "ñāṇadassanaṁ nāma jātanti dasseti ‘‘idha panā’’tiādinā.",
  "tika-s0105t0:395_0": "Abhinīharatīti vipassanābhimukhaṁ cittaṁ tadaññakaraṇīyato nīharitvā haratīti ayaṁ",
  "tika-s0105t0:395_1": "saddato attho, adhippāyato pana taṁ dassetuṁ ‘‘vipassanāñāṇassā’’tiādi vuttaṁ. Tadabhimukhabhāvoyeva",
  "tika-s0105t0:395_2": "hissa tanninnatādikaraṇaṁ, taṁ pana vuttanayena aṭṭhaṅgasamannāgate tasmiṁ citte",
  "tika-s0105t0:395_3": "vipassanākkamena jāte vipassanābhimukhaṁ cittapesanamevāti daṭṭhabbaṁ. Tanninnanti",
  "tika-s0105t0:395_4": "tassaṁ vipassanāyaṁ ninnaṁ. Itaradvayaṁ tasseva vevacanaṁ. Tassaṁ poṇaṁ vaṅkaṁ pabbhāraṁ",
  "tika-s0105t0:395_5": "nīcanti attho. Brahmajāle vuttoyeva. Odanakummāsehi upacīyati vaḍḍhāpīyati, upacayati",
  "tika-s0105t0:395_6": "vā vaḍḍhatīti atthaṁ sandhāya ‘‘odanenā’’tiādi vuttaṁ. Aniccucchādanaparimaddanabhedanaviddhaṁsanadhammoti",
  "tika-s0105t0:395_7": "ettha ‘‘aniccadhammo’’tiādinā dhammasaddo paccekaṁ yojetabbo. Tattha aniccadhammoti",
  "tika-s0105t0:395_8": "pabhaṅgutāya addhuvasabhāvo. Duggandhavighātatthāyāti sarīre duggandhassa vigamāya.",
  "tika-s0105t0:395_9": "Ucchādanadhammoti ucchādetabbatāsabhāvo, imassa pūtikāyassa duggandhabhāvato gandhodakādīhi",
  "tika-s0105t0:395_10": "ubbaṭṭanavilimpanajātikoti attho. Ucchādanena hi pūtikāye sedavātapittasemhādīhi",
  "tika-s0105t0:395_11": "garubhāvaduggandhānamapagamo hoti. Mahāsambāhanaṁ mallādīnaṁ bāhuvaḍḍhanādiatthaṁva",
  "tika-s0105t0:395_12": "hoti, aṅgapaccaṅgābādhavinodanatthaṁ pana khuddakasambāhanameva yuttanti āha ‘‘khuddakasambāhanenā’’ti,",
  "tika-s0105t0:395_13": "mandasambāhanenāti attho. Parimaddanadhammoti parimadditabbatāsabhāvo.",
  "tika-s0105t0:396_0": "Evaṁ aniyamitakālavasena atthaṁ vatvā idāni niyamitakālavasena atthaṁ vadati ‘‘daharakāle’’tiādinā.",
  "tika-s0105t0:396_1": "Vā-saddo cettha atthadassanavaseneva atthantaravikappanassa viññāyamānattā na payutto,",
  "tika-s0105t0:396_2": "luttaniddiṭṭho vā. Daharakāleti aciravijātakāle. Sayāpetvā añchanapīḷanādivasena",
  "tika-s0105t0:396_3": "parimaddanadhammoti sambandho. Mitanti bhāvanapuṁsakaniddeso, tena yathāpamāṇaṁ,",
  "tika-s0105t0:396_4": "mandaṁ vā añchanapīḷanādīni dasseti. Añchanañcettha ākaḍḍhanaṁ. Pīḷanaṁ sambāhanaṁ.",
  "tika-s0105t0:396_5": "Ādisaddena samiñjanauggamanādīni saṅgaṇhāti. Evaṁ pariharitopīti ucchādanādinā sukhedhitopi.",
  "tika-s0105t0:396_6": "Bhijjati cevāti aniccatādivasena nassati ca. Vikirati cāti evaṁ bhindanto ca kiñci",
  "tika-s0105t0:396_7": "payojanaṁ asādhento vippakiṇṇova hoti. Evaṁ navahi padehi yathārahaṁ kāye samudayavayadhammānupassitā",
  "tika-s0105t0:396_8": "dassitāti imamatthaṁ vibhāvento ‘‘tatthā’’tiādimāha. Tattha chahi padehīti ‘‘rūpī,",
  "tika-s0105t0:396_9": "cātumahābhūtiko, mātāpettikasambhavo, odanakummāsūpacayo, ucchādanadhammo, parimaddanadhammo’’ti",
  "tika-s0105t0:396_10": "imehi chahi padehi. Yuttaṁ tāva hotu majjhe tīhipi padehi kāyassa samudayakathanaṁ",
  "tika-s0105t0:396_11": "tesaṁ tadatthadīpanato, ‘‘rūpī, ucchādanadhammo, parimaddanadhammo’’ti pana tīhi",
  "tika-s0105t0:396_12": "tpadehi kathaṁ tassa tathākathanaṁ yuttaṁ siyā tesaṁ tadatthassa adīpanatoti? Yuttameva",
  "tika-s0105t0:396_13": "tesampi tadatthassa dīpitattā. ‘‘Rūpī’’ti hi idaṁ attano paccayabhūtena utuāhāralakkhaṇena",
  "tika-s0105t0:396_14": "rūpena rūpavāti atthassa dīpakaṁ. Paccayasaṅgamavisiṭṭhe hi tadassatthiatthe ayamīkāro.",
  "tika-s0105t0:396_15": "‘‘Ucchādanadhammo, parimaddanadhammo’’ti ca idaṁ padadvayaṁ tathāvidharūpuppādanena",
  "tika-s0105t0:396_16": "saṇṭhānasampādanatthassa dīpakanti. Dvīhīti ‘‘bhedanadhammo, viddhaṁsanadhammo’’ti",
  "tika-s0105t0:396_17": "dvīhi padehi. Nissitañca kāyapariyāpanne hadayavatthumhi nissitattā vipassanācittassa.",
  "tika-s0105t0:396_18": "Tadā pavattañhi vipassanācittameva ‘‘idañca me viññāṇa’’nti āsannapaccakkhavasena",
  "tika-s0105t0:396_19": "vuttaṁ. Paṭibaddhañca kāyena vinā appavattanato, kāyasaññitānañca rūpadhammānaṁ ārammaṇakaraṇato.",
  "tika-s0105t0:397_0": "235. Suṭṭhu obhāsatīti subho, pabhāsampanno maṇi, tāya eva pabhāsampattiyā maṇino",
  "tika-s0105t0:397_1": "bhadratāti atthamattaṁ dassetuṁ ‘‘subhoti sundaro’’ti vuttaṁ. Parisuddhākarasamuṭṭhānameva",
  "tika-s0105t0:397_2": "maṇino suvisuddhajātitāti āha ‘‘jātimāti parisuddhākarasamuṭṭhito’’ti. Suvisuddharatanākarato",
  "tika-s0105t0:397_3": "samuṭṭhitoti attho. Ākaraparivisuddhimūlako eva hi maṇino kuruvindajātiādijātivisesoti.",
  "tika-s0105t0:397_4": "Idhādhippetassa pana veḷuriyamaṇino viḷūra (vi. va. aṭṭha. 34 ādayo vākyakkhkhndhesu",
  "tika-s0105t0:397_5": "passitabbaṁ) pabbatassa, viḷūra gāmassa ca avidūre parisuddhākaro. Yebhuyyena hi",
  "tika-s0105t0:397_6": "so tato samuṭṭhito. Tathā hesa viḷūranāmakassa pabbatassa, gāmassa ca avidūre samuṭṭhitattā",
  "tika-s0105t0:397_7": "veḷuriyoti paññāyittha, devaloke pavattassapi ca taṁsadisavaṇṇanibhatāya tadeva nāmaṁ",
  "tika-s0105t0:397_8": "jātaṁ yathā taṁ manussaloke laddhanāmavasena devaloke devatānaṁ, so pana mayūragīvāvaṇṇo",
  "tika-s0105t0:397_9": "vā hoti vāyasapattavaṇṇo vā siniddhaveṇupattavaṇṇo vāti ācariyadhammapālattherena",
  "tika-s0105t0:397_10": "paramatthadīpaniyaṁ (vi. va. aṭṭha. 34) vuttaṁ. Vinayasaṁvaṇṇanāsu (vi. vi. ṭī. 1.281)",
  "tika-s0105t0:397_11": "pana ‘‘allaveḷuvaṇṇo’’ti vadanti. Tathā hissa ‘‘vaṁsavaṇṇo’’tipi nāmaṁ jātaṁ. ‘‘Mañjārakkhimaṇḍalavaṇṇo’’ti",
  "tika-s0105t0:397_12": "ca vutto, tatoyeva so idha padese mañjāramaṇīti pākaṭo hoti. Cakkavattiparibhogārahapaṇītataramaṇibhāvato",
  "tika-s0105t0:397_13": "pana tasseva pāḷiyaṁ vacanaṁ daṭṭhabbaṁ. Yathāha ‘‘puna caparaṁ ānanda rañño mahāsudassanassa",
  "tika-s0105t0:397_14": "maṇiratanaṁ pāturahosi, so ahosi maṇi veḷuriyo subho jātimā aṭṭhaṁso’’tiādi (dī.",
  "tika-s0105t0:397_15": "ni. 2.248). Pāsāṇasakkharādidosanīharaṇavaseneva parikammanipphattīti dasseti ‘‘apanītapāsāṇasakkharo’’ti iminā.",
  "tika-s0105t0:398_0": "Chaviyā eva saṇhabhāvena acchatā, na saṅghātassāti āha ‘‘acchoti tanucchavī’’ti.",
  "tika-s0105t0:398_1": "Tato ceva visesena pasannoti dassetuṁ ‘‘suṭṭhu pasanno’’ti vuttaṁ. Paribhogamaṇiratanākārasampatti",
  "tika-s0105t0:398_2": "sabbākārasampannatā . Tenāha ‘‘dhovanavedhanādīhī’’tiādi. Pāsāṇādīsu dhotatā dhovanaṁ,",
  "tika-s0105t0:398_3": "kāḷakādiapaharaṇatthāya ceva suttena āvunatthāya ca vijjhitabbatā vedhanaṁ. Ādisaddena",
  "tika-s0105t0:398_4": "tāpasaṇhakaraṇādīnaṁ saṅgaho. Vaṇṇasampattinti āvunitasuttassa vaṇṇasampattiṁ. Kasmāti",
  "tika-s0105t0:398_5": "vuttaṁ ‘‘tādisa’’ntiādi, tādisasseva āvutassa pākaṭabhāvatoti vuttaṁ hoti.",
  "tika-s0105t0:399_0": "Maṇi viya karajakāyo paccavekkhitabbato. Āvutasuttaṁ viya viññāṇaṁ anupavisitvā ṭhitattā.",
  "tika-s0105t0:399_1": "Cakkhumā puriso viya vipassanālābhī bhikkhu sammadeva tassa dassanato, tassa purisassa",
  "tika-s0105t0:399_2": "maṇino āvibhūtakālo viya tassa bhikkhuno kāyassa āvibhūtakālo tannissayassa pākaṭabhāvato.",
  "tika-s0105t0:399_3": "Suttassāvibhūtakālo viya tesaṁ dhammānamāvibhūtakālo tannissitassa pākaṭabhāvatoti",
  "tika-s0105t0:399_4": "ayamettha upamāsampādane kāraṇavibhāvanā, ‘‘āvutasuttaṁ viya vipassanāñāṇa’’nti katthaci",
  "tika-s0105t0:399_5": "pāṭho, ‘‘idañca viññāṇa’’nti vacanato pana ‘‘viññāṇa’’nti pāṭhova sundarataro, ‘‘vipassanāviññāṇa’’nti",
  "tika-s0105t0:399_6": "vā bhavitabbaṁ. Vipassanāñāṇaṁ abhinīharitvāti vipassanāñāṇābhimukhaṁ cittaṁ nīharitvā.",
  "tika-s0105t0:400_0": "Tatrāti veḷuriyamaṇimhi. Tadārammaṇānanti kāyasaññitarūpadhammārammaṇānaṁ. ‘‘Phassapañcamakāna’’ntiādipadattayassetaṁ",
  "tika-s0105t0:400_1": "visesanaṁ atthavasā liṅgavibhattivacanavipariṇāmoti katvā pacchimapadassāpi visesanabhāvato.",
  "tika-s0105t0:400_2": "Phassapañcamakaggahaṇena, sabbacittacetasikaggahaṇena ca gahitadhammā vipassanācittuppādapariyāpannā",
  "tika-s0105t0:400_3": "evāti daṭṭhabbaṁ. Evañhi tesaṁ vipassanāviññāṇagatikattā āvutasuttaṁ viya ‘‘vipassanāviññāṇa’’nti",
  "tika-s0105t0:400_4": "heṭṭhā vuttavacanaṁ avirodhitaṁ hoti. Kasmā pana vipassanāviññāṇasseva gahaṇanti?",
  "tika-s0105t0:400_5": "‘‘Idañca me viññāṇaṁ ettha sitaṁ ettha paṭibaddha’’nti iminā tasseva vacanato. ‘‘Ayaṁ",
  "tika-s0105t0:400_6": "kho me kāyo’’tiādinā hi vipassanāñāṇena vipassitvā ‘‘tadeva vipassanāñāṇasampayuttaṁ",
  "tika-s0105t0:400_7": "viññāṇaṁ ettha sitaṁ ettha paṭibaddha’’nti nissayavisayādivasena manasi karoti, tasmā",
  "tika-s0105t0:400_8": "tasseva idha gahaṇaṁ sambhavati, nāññassāti daṭṭhabbaṁ. Tenāha ‘‘vipassanāviññāṇasseva",
  "tika-s0105t0:400_9": "vā āvibhūtakālo’’ti. Dhammasaṅgahādīsu (dha. sa. 2 ādayo) desitanayena pākaṭabhāvato",
  "tika-s0105t0:400_10": "cettha phassapañcamakānaṁ gahaṇaṁ, niravasesapariggahaṇato sabbacittacetasikānaṁ,",
  "tika-s0105t0:400_11": "yathārutaṁ desitavasena padhānabhāvato vipassanāviññāṇassāti veditabbaṁ. Kiṁ panete",
  "tika-s0105t0:400_12": "paccavekkhaṇañāṇassa āvibhavanti, udāhu puggalassāti? Paccavekkhaṇañāṇasseva, tassa",
  "tika-s0105t0:400_13": "pana āvibhūtattā puggalassāpi āvibhūtā nāma honti, tasmā ‘‘bhikkhuno āvibhūtakālo’’ti vuttanti.",
  "tika-s0105t0:401_0": "Yasmā panidaṁ vipassanāñāṇaṁ maggañāṇānantaraṁ hoti, tasmā lokiyābhiññānaṁ parato,",
  "tika-s0105t0:401_1": "chaṭṭhabhiññāya ca purato vattabbaṁ, atha kasmā sabbābhiññānaṁ puratova vuttanti",
  "tika-s0105t0:401_2": "codanālesaṁ dassetvā pariharanto ‘‘idañca vipassanāñāṇa’’ntiādimāha. ‘‘Idañca maggañāṇānantara’’nti",
  "tika-s0105t0:401_3": "hi iminā yathāvuttaṁ codanālesaṁ dasseti. Tattha ‘‘maggañāṇānantara’’nti sikhāppattavipassanābhūtaṁ",
  "tika-s0105t0:401_4": "gotrabhuñāṇaṁ sandhāya vuttaṁ. Tadeva hi arahattamaggassa, sabbesaṁ vā maggaphalānamanantaraṁ",
  "tika-s0105t0:401_5": "hoti, padhānato pana tabbacaneneva sabbassapi vipassanāñāṇassa gahaṇaṁ daṭṭhabbaṁ",
  "tika-s0105t0:401_6": "avisesato tassa idha vuttattā. Maggasaddena ca arahattamaggasseva gahaṇaṁ tassevābhiññāpariyāpannattā,",
  "tika-s0105t0:401_7": "abhiññāsambandhena ca codanāsambhavato. Lokiyābhiññānaṁ purato vuttaṁ vipassanāñāṇaṁ",
  "tika-s0105t0:401_8": "tāsaṁ nānantaratāya anupakāraṁ, āsavakkhayañāṇasaṅkhātāya pana lokuttarābhiññāya",
  "tika-s0105t0:401_9": "purato vuttaṁ tassā anantaratāya upakāraṁ, tasmā idaṁ lokiyābhiññānaṁ parato, chaṭṭhābhiññāya",
  "tika-s0105t0:401_10": "ca purato vattabbaṁ. Kasmā pana upakāraṭṭhāne tathā avatvā anupakāraṭṭhāneva bhagavatā",
  "tika-s0105t0:401_11": "vuttanti hi codanā sambhavati. ‘‘Evaṁ santepī’’tiādi parihāradassanaṁ. Tattha evaṁ",
  "tika-s0105t0:401_12": "santepīti yadipi ñāṇānupubbiyā maggañāṇassa anantaratāya upakāraṁ hoti, evaṁ satipīti attho.",
  "tika-s0105t0:402_0": "Abhiññāvāreti chaḷabhiññāvasena vutte desanāvāre. Etassa antarā vāro natthīti pañcasu",
  "tika-s0105t0:402_1": "lokiyābhiññāsu kathitāsu ākaṅkheyyasuttādīsu (ma. ni. 1.65) viya chaṭṭhābhiññāpi",
  "tika-s0105t0:402_2": "avassaṁ kathetabbā abhiññālakkhaṇabhāvena tappariyāpannato, na ca vipassanāñāṇaṁ",
  "tika-s0105t0:402_3": "lokiyābhiññānaṁ, chaṭṭhābhiññāya ca antarā pavesetvā kathetabbaṁ anabhiññālakkhaṇabhāvena",
  "tika-s0105t0:402_4": "tadapariyāpannato. Iti etassa vipassanāñāṇassa tāsamabhiññānaṁ antarā vāro natthi,",
  "tika-s0105t0:402_5": "tasmā tattha avasarābhāvato idheva rūpāvacaracatutthajjhānānantaraṁ vipassanāñāṇaṁ",
  "tika-s0105t0:402_6": "kathitanti adhippāyo. ‘‘Yasmā cā’’tiādinā atthantaramāha. Tattha ca-saddo samuccayattho,",
  "tika-s0105t0:402_7": "tena na kevalaṁ vipassanāñāṇassa idha dassane tadeva kāraṇaṁ, atha kho idampīti imamatthaṁ",
  "tika-s0105t0:402_8": "samuccinātīti ācariyena (dī. ni. ṭī. 1.235) vuttaṁ. Saddavidū pana īdise ṭhāne ca-saddo",
  "tika-s0105t0:402_9": "vā-saddattho, so ca vikappatthoti vadanti, tampi yuttameva atthantaradassane payuttattā.",
  "tika-s0105t0:402_10": "Attanā payujjitabbassa hi vijjamānatthasseva jotakā upasagganipātā yathā magganidassane",
  "tika-s0105t0:402_11": "sākhābhaṅgā, yathā ca adissamānā jotane padīpāti evamīdisesu. Hoti cettha –",
  "tika-s0105t0:403": "‘‘Atthantaradassanamhi , ca saddo yadi dissati;",
  "tika-s0105t0:404": "Samuccaye vikappe so, gahetabbo vibhāvinā’’ti.",
  "tika-s0105t0:405_0": "Akatasammasanassāti hetugabbhapadaṁ. Tathā katasammasanassāti ca. ‘‘Dibbena cakkhunā",
  "tika-s0105t0:405_1": "bheravampi rūpaṁ passatoti ettha iddhividhañāṇena bheravaṁ rūpaṁ nimminitvā maṁsacakkhunā",
  "tika-s0105t0:405_2": "passatotipi vattabbaṁ. Evampi hi abhiññālābhino apariññātavatthukassa bhayaṁ santāso",
  "tika-s0105t0:405_3": "uppajjati uccavālikavāsimahānāgattherassa viyā’’ti ācariyena (dī. ni. ṭī. 1.235)",
  "tika-s0105t0:405_4": "vuttaṁ. Yathā cettha, evaṁ dibbāya sotadhātuyā bheravaṁ saddaṁ suṇatoti etthāpi iddhividhañāṇena",
  "tika-s0105t0:405_5": "bheravaṁ saddaṁ nimminitvā maṁsasotena suṇatopīti vattabbameva. Evampi hi abhiññālābhino",
  "tika-s0105t0:405_6": "apariññātavatthukassa bhayaṁ santāso uppajjati uccavālikavāsimahānāgattherassa viya.",
  "tika-s0105t0:405_7": "Thero hi koñcanādasahitaṁ sabbasetaṁ hatthināgaṁ māpetvā disvā, sutvā ca sañjātabhayasantāsoti",
  "tika-s0105t0:405_8": "aṭṭhakathāsu (vibha. aṭṭha. 2.882; ma. ni. aṭṭha. 1.81; visuddhi. 2.733) vutto. Aniccādivasena",
  "tika-s0105t0:405_9": "katasammasanassa dibbāya…pe… bhayaṁ santāso na uppajjatīti sambandho. Bhayavinodanahetu",
  "tika-s0105t0:405_10": "nāma vipassanāñāṇena katasammasanatā, tassa, tena vā sampādanatthanti attho. Idhevāti",
  "tika-s0105t0:405_11": "catutthajjhānānantarameva. ‘‘Apicā’’tiādinā yathāpāṭhaṁ yuttataranayaṁ dasseti. Vipassanāya",
  "tika-s0105t0:405_12": "pavattaṁ pāmojjapītipassaddhiparamparāgatasukhaṁ vipassanāsukhaṁ. Pāṭiyekkanti jhānābhiññādīhi",
  "tika-s0105t0:405_13": "asammissaṁ visuṁ bhūtaṁ sandiṭṭhikaṁ sāmaññaphalaṁ. Tenāha bhagavā dhammapade –",
  "tika-s0105t0:406": "‘‘Yato yato sammasati, khandhānaṁ udayabbayaṁ;",
  "tika-s0105t0:407": "Labhatī pītipāmojjaṁ, amataṁ taṁ vijānata’’ntiādi. (dha. pa. 374);",
  "tika-s0105t0:408": "Idhāpi vuttaṁ ‘‘idampi kho mahārāja sandiṭṭhikaṁ sāmaññaphalaṁ…pe… paṇītatarañcā’’ti, tasmā pāḷiyā saṁsandanato imameva nayaṁ yuttataranti vadanti. Āditovāti abhiññānamādimhiyeva.",
  "tika-s0105t0:409": "Manomayiddhiñāṇakathāvaṇṇanā",
  "tika-s0105t0:410_0": "236-7.Manomayanti ettha pana mayasaddo aparapaññattivikārapadapūraṇanibbattiādīsu",
  "tika-s0105t0:410_1": "anekesvatthesu āgato. Idha pana nibbattiattheti dassetuṁ ‘‘manena nibbattita’’nti",
  "tika-s0105t0:410_2": "vuttaṁ. ‘‘Abhiññāmanena nibbattita’’nti atthoti ācariyenāti (dī. ni. ṭī. 1.236, 237)",
  "tika-s0105t0:410_3": "vuttaṁ. Visuddhimagge (visuddhi. 2.397) pana ‘‘adhiṭṭhānamanena nimmitattā manomaya’’nti",
  "tika-s0105t0:410_4": "āgataṁ, abhiññāmanena, adhiṭṭhānamanena cāti ubhayathāpi nibbattattā ubhayampetaṁ",
  "tika-s0105t0:410_5": "yuttameva . Aṅgaṁ nāma hatthapādāditaṁtaṁsamudāyaṁ, paccaṅgaṁ nāma kapparajaṇṇuādi",
  "tika-s0105t0:410_6": "tasmiṁ tasmiṁ samudāye avayavaṁ. ‘‘Ahīnindriya’’nti ettha paripuṇṇatāyeva ahīnatā,",
  "tika-s0105t0:410_7": "na tu appaṇītatā, paripuṇṇabhāvo ca cakkhusotādīnaṁ saṇṭhānavaseneva. Nimmitarūpe",
  "tika-s0105t0:410_8": "hi pasādo nāma natthīti dassetuṁ ‘‘saṇṭhānavasena avikalindriya’’nti vuttaṁ, imināva",
  "tika-s0105t0:410_9": "tassa jīvitindriyādīnampi abhāvo vuttoti daṭṭhabbaṁ. Saṇṭhānavasenāti ca kamaladalādisadisasaṇṭhānamattavasena,",
  "tika-s0105t0:410_10": "na rūpābhighātārahabhūtappasādādiindriyavasena. ‘‘Sabbaṅgapaccaṅgiṁ ahīnindriya’’nti",
  "tika-s0105t0:410_11": "vuttamevatthaṁ samatthento ‘‘iddhimatā’’tiādimāha. Aviddhakaṇṇoti kulacārittavasena",
  "tika-s0105t0:410_12": "kaṇṇālaṅkārapiḷandhanatthaṁ avijjhitakaṇṇo, nidassanamattametaṁ. Tenāha ‘‘sabbākārehī’’ti,",
  "tika-s0105t0:410_13": "vaṇṇasaṇṭhānāvayavavisesādisabbākārehīti attho. Tenāti iddhimatā.",
  "tika-s0105t0:411_0": "Ayamevattho pāḷiyampi vibhāvitoti āha ‘‘muñjamhā īsikantiādiupamāttayampi hi…pe…",
  "tika-s0105t0:411_1": "vutta’’nti. Katthaci pana ‘‘muñjamhā īsikantiādi upamāmattaṁ. Yampi hi sadisabhāvadassanatthameva",
  "tika-s0105t0:411_2": "vutta’’nti pāṭho dissati. Tattha ‘‘upamāmatta’’nti iminā atthantaradassanaṁ nivatteti,",
  "tika-s0105t0:411_3": "‘‘yampi hī’’tiādinā pana tassa upamābhāvaṁ samattheti. Niyatānapekkhena ca yaṁ-saddena",
  "tika-s0105t0:411_4": "‘‘muñjamhā īsika’’ntiādivacanameva paccāmasati. Sadisabhāvadassanatthamevāti saṇṭhānatopi",
  "tika-s0105t0:411_5": "vaṇṇatopi avayavavisesatopi sadisabhāvadassanatthaṁyeva. Kathaṁ sadisabhāvoti vuttaṁ",
  "tika-s0105t0:411_6": "‘‘muñjasadisā eva hī’’tiādi. Muñjaṁ nāma tiṇaviseso, yena kocchādīni karonti. ‘‘Pavāheyyā’’ti",
  "tika-s0105t0:411_7": "vacanato anto ṭhitā eva īsikā adhippetāti dasseti ‘‘anto īsikā hotī’’ti iminā. Īsikāti",
  "tika-s0105t0:411_8": "ca kaḷīro. Visuddhimaggaṭīkāyaṁ pana ‘‘kaṇḍa’’nti (visuddhi. ṭī. 2.399) vuttaṁ. Vaṭṭāya",
  "tika-s0105t0:411_9": "kosiyāti parivaṭṭulāya asikosiyā. Patthaṭāyāti paṭṭikāya. Karaḍitabbo bhājetabboti",
  "tika-s0105t0:411_10": "karaṇḍo, peḷā. Karaḍitabbo jigucchitabboti karaṇḍo, nimmokaṁ. Idhāpi nimmokamevāti",
  "tika-s0105t0:411_11": "āha ‘‘karaṇḍāti idampī’’tiādi. Vilīvakaraṇḍo nāma peḷā. Kasmā ahikañcukasseva nāmaṁ,",
  "tika-s0105t0:411_12": "na vilīvakaraṇḍakassāti codanaṁ sodheti ‘‘ahikañcuko hī’’tiādinā, sveva ahinā sadiso,",
  "tika-s0105t0:411_13": "tasmā tasseva nāmanti vuttaṁ hoti. Visuddhimaggaṭīkāyaṁ pana ‘‘karaṇḍāyāti peḷāya,",
  "tika-s0105t0:411_14": "nimmokatoti ca vadantī’’ti (visuddhi. ṭī. 2.399) vuttaṁ. Tattha peḷāgahaṇaṁ ahinā",
  "tika-s0105t0:411_15": "asadisatāya vicāretabbaṁ.",
  "tika-s0105t0:412_0": "Yajjevaṁ ‘‘seyyathāpi pana mahārāja puriso ahiṁ karaṇḍā uddhareyyā’’ti purisassa",
  "tika-s0105t0:412_1": "karaṇḍato ahiuddharaṇūpamāya ayamattho virujjheyya. Na hi so hatthena tato uddharituṁ",
  "tika-s0105t0:412_2": "sakkāti anuyogenāha ‘‘tatthā’’tiādi. ‘‘Uddhareyyā’’ti hi aniyamavacanepi hatthena",
  "tika-s0105t0:412_3": "uddharaṇasseva pākaṭattā taṁdassanamiva jātaṁ. Tenāha ‘‘hatthena uddharamāno viya",
  "tika-s0105t0:412_4": "dassito’’ti. ‘‘Ayañhī’’tiādi cittena uddharaṇassa hetudassanaṁ. Ahino nāma pañcasu",
  "tika-s0105t0:412_5": "ṭhānesu sajātiṁ nātivattanti upapattiyaṁ, cutiyaṁ, vissaṭṭhaniddokkamane, samānajātiyā",
  "tika-s0105t0:412_6": "methunapaṭisevane, jiṇṇatacāpanayaneti vuttaṁ ‘‘sajātiyaṁ ṭhito’’ti. Uragajātiyameva",
  "tika-s0105t0:412_7": "ṭhito pajahati, na nāgiddhiyā aññajātirūpoti attho. Idañhi mahiddhike nāge sandhāya",
  "tika-s0105t0:412_8": "vuttaṁ. Sarīraṁ khādayamānaṁ viyāti attanoyeva tacaṁ attano sarīraṁ khādayamānaṁ",
  "tika-s0105t0:412_9": "viya. Purāṇatacaṁ jigucchantoti jiṇṇatāya katthaci muttaṁ katthaci olambitaṁ jiṇṇatacaṁ",
  "tika-s0105t0:412_10": "jigucchanto. Catūhīti ‘‘sajātiyaṁ ṭhito, nissāya, thāmena, jigucchanto’’ti yathāvuttehi",
  "tika-s0105t0:412_11": "catūhi kāraṇehi. Tatoti kañcukato. Aññenāti attato aññena. Cittenāti purisassa citteneva,",
  "tika-s0105t0:412_12": "na hatthena. Seyyathāpi nāma puriso ahiṁ passitvā ‘‘aho vatāhaṁ imaṁ ahiṁ kañcukato",
  "tika-s0105t0:412_13": "uddhareyya’’nti ahiṁ karaṇḍā cittena uddhareyya, tassa evamassa ‘‘ayaṁ ahi, ayaṁ",
  "tika-s0105t0:412_14": "karaṇḍo, añño ahi, añño karaṇḍo, karaṇḍā tveva ahi ubbhato’’ti, evameva…pe… so imamhā",
  "tika-s0105t0:412_15": "kāyā aññaṁ kāyaṁ abhinimmināti…pe… ahīnindriyanti ayamettha adhippāyo.",
  "tika-s0105t0:413": "Iddhividhañāṇādikathāvaṇṇanā",
  "tika-s0105t0:414": "239. Bhājanādivikatikiriyānissayabhūtā suparikammakatamattikādayo viya vikubbanakiriyānissayabhāvato iddhividhañāṇaṁ daṭṭhabbaṁ.",
  "tika-s0105t0:415_0": "241. Pubbe nīvaraṇappahānavāre viya kantāraggahaṇaṁ akatvā kevalaṁ addhānamaggaggahaṇaṁ",
  "tika-s0105t0:415_1": "khemamaggadassanatthaṁ. Kasmā pana khemamaggasseva dassanaṁ, na kantāramaggassa,",
  "tika-s0105t0:415_2": "nanu upamādassanamattametanti codanaṁ pariharanto ‘‘yasmā’’tiādimāha. ‘‘Appaṭibhayañhī’’tiādi",
  "tika-s0105t0:415_3": "pana khemamaggasseva gahaṇakāraṇadassanaṁ. Vātātapādinivāraṇatthaṁ sīse sāṭakaṁ katvā.",
  "tika-s0105t0:415_4": "Tathā tathā pana paripuṇṇavacanaṁ upamāsampattiyā upameyyasampādanatthaṁ, adhippetassa",
  "tika-s0105t0:415_5": "ca upameyyatthassa suviññāpanatthaṁ, hetudāharaṇabhedyabhedakādisampannavacanena",
  "tika-s0105t0:415_6": "ca viññūjātikānaṁ cittārādhanatthanti veditabbaṁ. Evaṁ sabbattha. Sukhaṁ vavatthapetīti",
  "tika-s0105t0:415_7": "akicchaṁ akasirena sallakkheti, paricchindati ca.",
  "tika-s0105t0:416_0": "243. Mando uttānaseyyakadārakopi ‘‘daharo’’ti vuccatīti tato visesanatthaṁ ‘‘yuvā’’ti",
  "tika-s0105t0:416_1": "vuttanti mantvā yuvasaddena visesitabbameva daharasaddassa atthaṁ dassetuṁ ‘‘taruṇo’’ti",
  "tika-s0105t0:416_2": "vuttaṁ. Tathā yuvāpi koci anicchanako, anicchanato ca amaṇḍanajātikoti tato visesanatthaṁ",
  "tika-s0105t0:416_3": "‘‘maṇḍanajātiko’’tiādi vuttanti mantvā maṇḍanajātikādisaddena visesitabbameva yuvasaddassa",
  "tika-s0105t0:416_4": "atthaṁ dassetuṁ ‘‘yobbannena samannāgato’’ti vuttaṁ. Pāḷiyañhi yathākkamaṁ padattayassa",
  "tika-s0105t0:416_5": "visesitabbavisesakabhāvena vacanato tathā saṁvaṇṇanā katā, itarathā ekakenāpi padena",
  "tika-s0105t0:416_6": "adhippetatthādhigamikā saparivārā saṁvaṇṇanāva kātabbā siyāti. ‘‘Maṇḍanapakatiko’’ti",
  "tika-s0105t0:416_7": "vuttameva vivarituṁ ‘‘divasassā’’tiādimāha. Kaṇikasaddo dosapariyāyo, doso ca nāma",
  "tika-s0105t0:416_8": "kāḷatilakādīti dasseti ‘‘kāḷatilakā’’tiādinā. Kāḷatilappamāṇā bindavo kāḷatilakāni,",
  "tika-s0105t0:416_9": "kāḷā vā kammāsā, ye ‘‘sāsapabījikā’’tipi vuccanti. Tilappamāṇā bindavo tilakāni.",
  "tika-s0105t0:416_10": "Vaṅgaṁ nāma viyaṅgaṁ vipariṇāmitamaṅgaṁ. Yobbannapīḷakādayo mukhadūsipīḷakā, ye ‘‘kharapīḷakā’’",
  "tika-s0105t0:416_11": "tipi vuccanti. Mukhanimittanti mukhacchāyaṁ. Mukhe gato doso mukhadoso. Lakkhaṇavacanamattametaṁ",
  "tika-s0105t0:416_12": "mukhe adosassapi pākaṭabhāvassa adhippetattā, yathā vā mukhe doso, evaṁ mukhe adosopi",
  "tika-s0105t0:416_13": "mukhadosoti saralopena vutto sāmaññaniddesatopi anekatthassa viññātabbattā, pisaddalopena",
  "tika-s0105t0:416_14": "vā ayamattho veditabbo. Avuttopi hi attho sampiṇḍanavasena vutto viya viññāyati,",
  "tika-s0105t0:416_15": "mukhadoso ca mukhaadoso ca mukhadosoti ekadesasarūpekasesanayenapettha attho daṭṭhabbo.",
  "tika-s0105t0:416_16": "Evañhi atthassa paripuṇṇatāya ‘‘paresaṁ soḷasavidhaṁ cittaṁ pākaṭaṁ hotī’’ti vacanaṁ",
  "tika-s0105t0:416_17": "samatthitaṁ hoti. Tenetaṁ vuccati –",
  "tika-s0105t0:417": "‘‘Vattabbassāvasiṭṭhassa, gāho nidassanādinā;",
  "tika-s0105t0:418": "Apisaddādilopena, ekasesanayena vā.",
  "tika-s0105t0:419": "Asamāne sadde tidhā, catudhā ca samānake;",
  "tika-s0105t0:420": "Sāmaññaniddesatopi, veditabbo vibhāvinā’’ti.",
  "tika-s0105t0:421": "‘‘Sarāgaṁ vā citta’’ntiādinā pāḷiyaṁ vuttaṁ soḷasavidhaṁ cittaṁ.",
  "tika-s0105t0:422_0": "245.Pubbenivāsañāṇūpamāyanti pubbenivāsañāṇassa, pubbenivāsañāṇe vā dassitāya upamāya.",
  "tika-s0105t0:422_1": "Kasmā pana pāḷiyaṁ gāmattayameva upamāne gahitanti codanaṁ sodhetuṁ ‘‘taṁ divasa’’ntiādi",
  "tika-s0105t0:422_2": "vuttaṁ. Taṁ divasaṁ katakiriyā nāma pākatikasattassāpi yebhuyyena pākaṭā hoti. Tasmā",
  "tika-s0105t0:422_3": "taṁ divasaṁ gantuṁ sakkuṇeyyaṁ gāmattayameva bhagavatā gahitaṁ, na taduttarīti adhippāyo",
  "tika-s0105t0:422_4": ". Kiñcāpi pāḷiyaṁ taṁdivasaggahaṇaṁ natthi, gāmattayaggahaṇena pana tadaheva katakiriyā",
  "tika-s0105t0:422_5": "adhippetāti mantvā aṭṭhakathāyaṁ taṁdivasaggahaṇaṁ katanti daṭṭhabbaṁ. Taṁdivasagatagāmattayaggahaṇeneva",
  "tika-s0105t0:422_6": "ca mahābhinīhārehi aññesampi pubbenivāsañāṇalābhīnaṁ tīsupi bhavesu katakiriyā yebhuyyena",
  "tika-s0105t0:422_7": "pākaṭā hotīti dīpitanti daṭṭhabbaṁ. Etadatthampi hi gāmattayaggahaṇanti. Tīsu bhavesu",
  "tika-s0105t0:422_8": "katakiriyāyāti abhisamparāyesu pubbe diṭṭhadhamme pana idāni, pubbe ca katakiccassa.",
  "tika-s0105t0:423_0": "247. Pāḷiyaṁ rathikāya vīthiṁ sañcaranteti aññāya rathikāya aññaṁ rathiṁ sañcaranteti",
  "tika-s0105t0:423_1": "attho, tena aparāparaṁ sañcaraṇaṁ dassitanti āha ‘‘aparāparaṁ sañcarante’’ti, taṁtaṁkiccavasena",
  "tika-s0105t0:423_2": "ito cito ca sañcaranteti vuttaṁ hoti, ayamevattho rathivīthisaddānamekatthattā. Siṅghāṭakamhīti",
  "tika-s0105t0:423_3": "vīthicatukke. Pāsādo viya bhikkhussa karajakāyo daṭṭhabbo tattha patiṭṭhitassa daṭṭhabbadassanasiddhito.",
  "tika-s0105t0:423_4": "Maṁsacakkhumato hi dibbacakkhusamadhigamo. Yathāha ‘‘maṁsacakkhussa uppādo, maggo",
  "tika-s0105t0:423_5": "dibbassa cakkhuno’’ti (itivu. 61). Cakkhumā puriso viya ayameva dibbacakkhuṁ patvā",
  "tika-s0105t0:423_6": "ṭhito bhikkhu daṭṭhabbassa dassanato. Gehaṁ pavisanto, tato nikkhamanto viya ca mātukucchiṁ",
  "tika-s0105t0:423_7": "paṭisandhivasena pavisanto, tato ca vijātivasena nikkhamanto mātukucchiyā gehasadisattā.",
  "tika-s0105t0:423_8": "Tathā hi vuttaṁ ‘‘mātaraṁ kuṭikaṁ brūsi, bhariyaṁ brūsi kulāvaka’’nti (saṁ. ni. 1.19).",
  "tika-s0105t0:423_9": "Ayaṁ aṭṭhakathāmuttako nayo – gehaṁ pavisanto viya attabhāvaṁ upapajjanavasena okkamanto,",
  "tika-s0105t0:423_10": "gehā nikkhamanto viya ca attabhāvato cavanavasena apakkamanto attabhāvassa gehasadisattā.",
  "tika-s0105t0:423_11": "Vuttañhi ‘‘gahakāraka diṭṭhosi, puna gehaṁ na kāhasī’’ti (dha. pa. 154).",
  "tika-s0105t0:424_0": "Aparāparaṁ sañcaraṇakasattāti punappunaṁ saṁsāre paribbhamanakasattā. Abbhokāsaṭṭhāneti",
  "tika-s0105t0:424_1": "ajjhokāsadesabhūte. Majjheti nagarassa majjhabhūte siṅghāṭake. Tattha tatthāti tasmiṁ",
  "tika-s0105t0:424_2": "tasmiṁ bhavekadese. Nibbattasattāti uppajjamānakasattā. Iminā hi tasmiṁ tasmiṁ bhave",
  "tika-s0105t0:424_3": "jātasaṁvaddhe satte vadati, ‘‘aparāparaṁ sañcaraṇakasattā’’ti pana etena tathā aniyamitakālike",
  "tika-s0105t0:424_4": "sādhāraṇasatte. Evañhi tesaṁ yathākkamaṁ sañcaraṇakasannisinnakajanopamatā upapannā",
  "tika-s0105t0:424_5": "hotīti. Tīsu bhavesu nibbattasattānaṁ āvibhūtakāloti ettha pana vuttappakārānaṁ sabbesampi",
  "tika-s0105t0:424_6": "sattānaṁ aniyamato gahaṇaṁ veditabbaṁ.",
  "tika-s0105t0:425_0": "Nanu cāyaṁ dibbacakkhukathā, atha kasmā ‘‘tīsu bhavesū’’ti catuvokārabhavassāpi saṅgaho",
  "tika-s0105t0:425_1": "kato. Na hi so arūpadhammārammaṇoti anuyogaṁ pariharanto ‘‘idañcā’’tiādimāha. Tattha",
  "tika-s0105t0:425_2": "‘‘idanti tīsu bhavesu nibbattasattānanti idaṁ vacana’’nti (dī. ni. ṭī. 1.247) ayamettha",
  "tika-s0105t0:425_3": "ācariyassa mati, evaṁ sati aṭṭhakathācariyehi aṭṭhakathāyameva yathāvutto anuyogo",
  "tika-s0105t0:425_4": "pariharitoti. Ayaṁ panettha amhākaṁ khanti – nanu cāyaṁ dibbacakkhukathā, atha kasmā",
  "tika-s0105t0:425_5": "‘‘dibbena cakkhunā visuddhena atikkantamānusakena satte passati cavamāne upapajjamāne’’tiādinā",
  "tika-s0105t0:425_6": "avisesato catuvokārabhavūpagassāpi saṅgaho kato. Na hi so arūpadhammārammaṇoti anuyogaṁ",
  "tika-s0105t0:425_7": "pariharanto ‘‘idañcā’’tiādimāha. Tattha idanti ‘‘satte passati cavamāne upapajjamāne’’tiādivacanaṁ.",
  "tika-s0105t0:425_8": "Evañhi sati aṭṭhakathācariyehi pāḷiyameva yathāvutto anuyogo pariharitoti. Yadaggena",
  "tika-s0105t0:425_9": "so pāḷiyaṁ pariharito, tadaggena aṭṭhakathāyampi tassā atthavaṇṇanābhāvato. Desanāsukhatthamevāti",
  "tika-s0105t0:425_10": "kevalaṁ desanāsukhatthaṁ eva avisesena vuttaṁ, na pana catuvokārabhavūpagānaṁ dibbacakkhussa",
  "tika-s0105t0:425_11": "āvibhāvasabbhāvato. ‘‘Ṭhapetvā arūpabhava’’nti vā ‘‘dvīsu bhavesū’’ti vā satte passati",
  "tika-s0105t0:425_12": "kāmāvacarabhavato, rūpāvacarabhavato ca cavamāneti vā kāmāvacarabhave, rūpāvacarabhave",
  "tika-s0105t0:425_13": "ca upapajjamāneti vā vuccamānā hi desanā yathārahaṁ bhedyabhedakādivibhāvanena sukhāsukhāvabodhā",
  "tika-s0105t0:425_14": "ca na hoti, avisesena pana evameva vuccamānā sukhāsukhāvabodhā ca. Desetuṁ, avabodhetuñca",
  "tika-s0105t0:425_15": "sukaratāpayojanañhi ‘‘desanāsukhattha’’nti vuttaṁ. Kasmāti āha ‘‘āruppe…pe… natthī’’ti,",
  "tika-s0105t0:425_16": "dibbacakkhugocarabhūtānaṁ rūpadhammānamabhāvatoti vuttaṁ hoti.",
  "tika-s0105t0:426": "Āsavakkhayañāṇakathāvaṇṇanā",
  "tika-s0105t0:427_0": "248.Idha vipassanāpādakaṁ catutthajjhānacittaṁ veditabbaṁ, na lokiyābhiññāsu viya",
  "tika-s0105t0:427_1": "abhiññāpādakaṁ. Vipassanāpādakanti ca vipassanāya padaṭṭhānabhūtaṁ, vipassanā ca",
  "tika-s0105t0:427_2": "nāmesā tividhā vipassakapuggalabhedena mahābodhisattānaṁ vipassanā, paccekabodhisattānaṁ",
  "tika-s0105t0:427_3": "vipassanā, sāvakānaṁ vipassanā cāti. Tattha mahābodhisattānaṁ, paccekabodhisattānañca",
  "tika-s0105t0:427_4": "vipassanā cintāmayañāṇasambandhikā sayambhuñāṇabhūtā, sāvakānaṁ pana sutamayañāṇasambandhikā",
  "tika-s0105t0:427_5": "paropadesasambhūtā. Sā ‘‘ṭhapetvā nevasaññānāsaññāyatanaṁ avasesarūpārūpajjhānānaṁ",
  "tika-s0105t0:427_6": "aññatarato vuṭṭhāyā’’tiādinā anekadhā, arūpamukhavasena catudhātuvavatthāne vuttānaṁ",
  "tika-s0105t0:427_7": "tesaṁ tesaṁ dhātupariggahamukhānañca aññataramukhavasena anekadhā ca visuddhimagge",
  "tika-s0105t0:427_8": "(visuddhi. 2.664) nānānayato vibhāvitā, mahābodhisattānaṁ pana catuvīsatikoṭisatasahassamukhena",
  "tika-s0105t0:427_9": "pabhedagamanato nānānayaṁ sabbaññutaññāṇasannissayassa ariyamaggañāṇassa adhiṭṭhānabhūtaṁ",
  "tika-s0105t0:427_10": "pubbabhāgañāṇagabbhaṁ gaṇhāpentaṁ paripākaṁ gacchantaṁ paramagambhīraṁ saṇhasukhumataraṁ",
  "tika-s0105t0:427_11": "anaññasādhāraṇaṁ vipassanāñāṇaṁ hoti , yaṁ aṭṭhakathāsu ‘‘mahāvajirañāṇa’’nti vuccati,",
  "tika-s0105t0:427_12": "yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā",
  "tika-s0105t0:427_13": "catuvīsatikoṭisatasahassasaṅkhyā devasikaṁ satthu vaḷañjanasamāpattiyo vuccanti.",
  "tika-s0105t0:427_14": "Svāyaṁ buddhānaṁ vipassanācāro paramatthamañjusāyaṁ visuddhimaggavaṇṇanāyaṁ (visuddhi.",
  "tika-s0105t0:427_15": "ṭī. 1.144) uddesato ācariyena dassito, tato so atthikehi gahetabbo. Idha pana sāvakānaṁ",
  "tika-s0105t0:427_16": "vipassanāva adhippetā.",
  "tika-s0105t0:428_0": "‘‘Āsavānaṁ khayañāṇāyā’’ti idaṁ kiriyāpayojanabhūte tadatthe sampadānavacanaṁ, tasmā",
  "tika-s0105t0:428_1": "asatipi payojanavācake payojanavaseneva attho veditabboti āha ‘‘khayañāṇanibbattanatthāyā’’ti.",
  "tika-s0105t0:428_2": "Evamīdisesu. Nibbānaṁ, arahattamaggo ca ukkaṭṭhaniddesena idha khayo nāma, tattha",
  "tika-s0105t0:428_3": "ñāṇaṁ khayañāṇaṁ, tassa nibbattanasaṅkhāto attho payojanaṁ, tadatthāyāti attho. Khepeti",
  "tika-s0105t0:428_4": "pāpadhamme samucchindatīti khayo, maggo. So pana pāpakkhayo āsavakkhayena vinā natthi,",
  "tika-s0105t0:428_5": "tasmā ‘‘khaye ñāṇa’’nti (dha. sa. suttantadukamātikā 148) ettha khayaggahaṇena āsavakkhayova",
  "tika-s0105t0:428_6": "vuttoti dasseti ‘‘āsavānaṁ khayo’’ti iminā. Anuppāde ñāṇanti āsavānamanuppādabhūte",
  "tika-s0105t0:428_7": "ariyaphale ñāṇaṁ. Khīyiṁsu āsavā etthāti khayo, phalaṁ. Samitapāpatāya samaṇo, samitapāpatā",
  "tika-s0105t0:428_8": "ca nippariyāyato arahattaphalenevāti āha ‘‘āsavānaṁ khayā samaṇo hotīti ettha phala’’nti.",
  "tika-s0105t0:428_9": "Khayāti ca khīṇattāti attho. Khīyanti āsavā etthāti khayo, nibbānaṁ. ‘‘Āsavakkhayā’’ti",
  "tika-s0105t0:428_10": "pana samāsavasena dvibhāvaṁ katvā vuttattā ‘‘āsavānaṁ khayo’’ti padassa atthuddhāre",
  "tika-s0105t0:428_11": "āsavakkhayapadaggahaṇaṁ.",
  "tika-s0105t0:429_0": "‘‘Paravajjānupassissā’’tiādigāthā dhammapade (dha. pa. 253). Tattha ujjhānasaññinoti",
  "tika-s0105t0:429_1": "garahasaññino. Arāti dūrā. ‘‘Arā siṅghāmi vārija’’ntiādīsu (saṁ. ni. 1.234; jā. 1.6.116)",
  "tika-s0105t0:429_2": "viya hi dūratthoyaṁ nipāto. ‘‘Ārā’’tipi pāṭho. Arāsaddo viya ārāsaddopi dūratthe",
  "tika-s0105t0:429_3": "eko nipātoti veditabbo. Tadeva hi padaṁ saddasatthe udāhaṭaṁ. Kāmañca dhammapadaṭṭhakathāyaṁ",
  "tika-s0105t0:429_4": "‘‘arahattamaggasaṅkhātā ārā dūraṁ gatova hotī’’ti (dha. pa. aṭṭha. 2.253) vuttaṁ,",
  "tika-s0105t0:429_5": "tathāpi āsavavaḍḍhiyā saṅkhāre vaḍḍhento visaṅkhārato suvidūradūro, tasmā ‘‘ārā so",
  "tika-s0105t0:429_6": "āsavakkhayā’’ti ettha āsavakkhayapadaṁ visaṅkhārādhivacanampi sambhavatīti āha ‘‘nibbāna’’nti.",
  "tika-s0105t0:429_7": "Khayanaṁ khayo, āsavānaṁ khaṇanirodho. Sesaṁ tassa pariyāyavacanaṁ. Bhaṅgo āsavānaṁ",
  "tika-s0105t0:429_8": "khayoti vuttoti yojanā. Idha pana nibbānampi maggopi avinābhāvato. Na hi nibbānamanārabbha",
  "tika-s0105t0:429_9": "maggeneva āsavānaṁ khayo hotīti.",
  "tika-s0105t0:430_0": "Tanninnanti tasmiṁ āsavānaṁ khayañāṇe ninnaṁ. Sesaṁ tasseva vevacanaṁ. Pāḷiyaṁ idaṁ",
  "tika-s0105t0:430_1": "dukkhanti dukkhassa ariyasaccassa paricchinditvā, anavasesetvā ca tadā tassa bhikkhuno",
  "tika-s0105t0:430_2": "paccakkhato gahitabhāvadassananti dassetuṁ ‘‘ettaka’’ntiādi vuttaṁ. Tattha hi ettakaṁ",
  "tika-s0105t0:430_3": "dukkhanti tassa paricchijja gahitabhāvadassanaṁ. Na ito bhiyyoti anavasesetvā gahitabhāvadassanaṁ.",
  "tika-s0105t0:430_4": "Tenāha ‘‘sabbampi dukkhasacca’’ntiādi. Sarasalakkhaṇapaṭivedhavasena pajānanameva",
  "tika-s0105t0:430_5": "yathābhūtaṁ pajānanaṁ nāmāti dasseti ‘‘sarasalakkhaṇapaṭivedhenā’’ti iminā. Rasoti",
  "tika-s0105t0:430_6": "sabhāvo rasitabbo jānitabboti katvā, attano raso saraso, so eva lakkhaṇaṁ, tassa",
  "tika-s0105t0:430_7": "asammohato paṭivijjhanenāti attho. Asammohato paṭivijjhanañca nāma yathā tasmiṁ ñāṇe",
  "tika-s0105t0:430_8": "pavatte pacchā dukkhasaccassa sarūpādiparicchede sammoho na hoti, tathā tassa pavattiyeva.",
  "tika-s0105t0:430_9": "Tena vuttaṁ ‘‘yathābhūtaṁ pajānātī’’ti. ‘‘Nibbattika’’nti iminā ‘‘dukkhaṁ samudeti",
  "tika-s0105t0:430_10": "etasmāti dukkhasamudayo’’ti nibbacanaṁ dasseti. Tadubhayanti dukkhaṁ, dukkhasamudayo",
  "tika-s0105t0:430_11": "ca. Yaṁ ṭhānaṁ patvāti yaṁ nibbānaṁ maggassa ārammaṇapaccayaṭṭhena kāraṇabhūtaṁ āgamma.",
  "tika-s0105t0:430_12": "Ṭhānanti hi kāraṇaṁ vuccati tiṭṭhati ettha phalaṁ tadāyattatāyāti katvā. Tadubhayaṁ",
  "tika-s0105t0:430_13": "patvāti ca tadubhayavato puggalassa tadubhayassa patti viya vuttā. Puggalasseva hi",
  "tika-s0105t0:430_14": "ārammaṇakaraṇavasena nibbānappatti, na tadubhayassa. Apica patvāti pāpuṇanahetu,",
  "tika-s0105t0:430_15": "puggalassa ārammaṇakaraṇavasena samāpajjanatoti attho. Asamānakattuke viya hi samānakattukepi",
  "tika-s0105t0:430_16": "tvāpaccayassa hetvatthe pavatti saddasatthesu pākaṭā. Appavattīti appavattinimittaṁ",
  "tika-s0105t0:430_17": "‘‘na pavattati tadubhayametenā’’ti katvā, appavattiṭṭhānaṁ vā ‘‘na pavattati tadubhayametthā’’ti",
  "tika-s0105t0:430_18": "katvā, anena ca ‘‘dukkhaṁ nirujjhati ettha, etenāti vā dukkhanirodho’’ti nibbacanaṁ",
  "tika-s0105t0:430_19": "dasseti, dukkhasamudayassa pana gahaṇaṁ taṁnibbattakassa nirujjhanato tassāpi nirujjhanadassanatthanti",
  "tika-s0105t0:430_20": "daṭṭhabbaṁ. Nibbānapadeyeva ta-saddo nivattatīti ayaṁ-saddo puna vutto. Sabbanāmikañhi",
  "tika-s0105t0:430_21": "padaṁ vuttassa vā liṅgassa gāhakaṁ, vuccamānassa vā. Tassāti dukkhanirodhassa. Sampāpakanti",
  "tika-s0105t0:430_22": "sacchikaraṇavasena sammadeva pāpakaṁ, etena ca ‘‘dukkhanirodhaṁ gamayati, gacchati",
  "tika-s0105t0:430_23": "vā etāyāti dukkhanirodhagāminī, sāyeva paṭipadā dukkhanirodhagāminipaṭipadā’’ti nibbacanaṁ dasseti.",
  "tika-s0105t0:431_0": "Kilesavasenāti āsavasaṅkhātakilesavasena. Tadeva āsavapariyāyena dassento puna āha,",
  "tika-s0105t0:431_1": "tasmā na ettha punaruttidosoti adhippāyo. Pariyāyadesanābhāvo nāma hi āveṇiko buddhadhammoti",
  "tika-s0105t0:431_2": "heṭṭhā vuttovāyamattho. Nanu ca āsavānaṁ dukkhasaccapariyāyova atthi, na sesasaccapariyāyo,",
  "tika-s0105t0:431_3": "atha kasmā sarūpato dassitasaccāniyeva kilesavasena pariyāyato puna dassento evamāhāti",
  "tika-s0105t0:431_4": "vuttanti? Saccaṁ, taṁsambandhattā pana sesasaccānaṁ taṁsamudayādipariyāyopi labbhatīti",
  "tika-s0105t0:431_5": "katvā evaṁ vuttanti veditabbaṁ. Dukkhasaccapariyāyabhūtaāsavasambandhāni hi āsavasamudayādīnīti,",
  "tika-s0105t0:431_6": "saccāni dassentotipi yojetabbaṁ. ‘‘Āsavānaṁ khayañāṇāyā’’ti āraddhattā cettha āsavānameva",
  "tika-s0105t0:431_7": "gahaṇaṁ, na sesakilesānaṁ tathā anāraddhattāti daṭṭhabbaṁ. Tathā hi ‘‘kāmāsavāpi",
  "tika-s0105t0:431_8": "cittaṁ vimuccatī’’tiādinā (dī. ni. 1.248; ma. ni. 1.433; 3.19) āsavavimuttasīseneva",
  "tika-s0105t0:431_9": "sabbakilesavimutti vuttā. ‘‘Idaṁ dukkhanti yathābhūtaṁ pajānātī’’tiādinā missakamaggova",
  "tika-s0105t0:431_10": "idha kathito lokiyavipassanāya lokuttaramaggassa missakattāti vuttaṁ ‘‘saha vipassanāya",
  "tika-s0105t0:431_11": "koṭippattaṁ maggaṁ kathesī’’ti. ‘‘Jānato passato’’ti iminā tayopi pariññāsacchikiriyābhāvanābhisamayā",
  "tika-s0105t0:431_12": "vuttā catusaccapajānanāya eva catukiccasiddhito, pahānābhisamayo pana pārisesato",
  "tika-s0105t0:431_13": "‘‘vimuccatī’’ti iminā vuttoti āha ‘‘maggakkhaṇaṁ dassetī’’ti. Cattāri hi kiccāni",
  "tika-s0105t0:431_14": "catusaccapajānanāya eva siddhāni. Yathāha ‘‘taṁ kho panidaṁ dukkhaṁ ariyasaccaṁ pariññātanti",
  "tika-s0105t0:431_15": "me bhikkhave pubbe ananussutesu dhammesu cakkhuṁ udapādī’’tiādi (saṁ. ni. 5.1081;",
  "tika-s0105t0:431_16": "mahāva. 15; paṭi. ma. 2.29). Ayaṁ aṭṭhakathāmuttako nayo – jānato passatoti ca hetuniddeso,",
  "tika-s0105t0:431_17": "‘‘jānanahetu passanahetu kāmāsavāpi cittaṁ vimuccatī’’tiādinā yojanā. Kāmañcettha",
  "tika-s0105t0:431_18": "jānanapassanakiriyānaṁ, vimuccanakiriyāya ca samānakālatā, tathāpi dhammānaṁ samānakālikānampi",
  "tika-s0105t0:431_19": "paccayapaccayuppannatā sahajātādikoṭiyā labbhatīti, hetugabbhavisesanatādassanametantipi vadanti.",
  "tika-s0105t0:432_0": "Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi",
  "tika-s0105t0:432_1": "saṅgaho daṭṭhabbo, adhunā pana ‘‘diṭṭhāsavāpi cittaṁ vimuccatī’’ti katthaci pāṭho",
  "tika-s0105t0:432_2": "dissati, so na porāṇo, pacchā pamādalikhitoti veditabbo. Bhayabheravasuttasaṁvaṇṇanādīsu",
  "tika-s0105t0:432_3": "(ma. ni. aṭṭha. 1.54) anekāsupi tatheva saṁvaṇṇitattā. Ettha ca kiñcāpi pāḷiyaṁ saccapaṭivedho",
  "tika-s0105t0:432_4": "aniyamitapuggalassa aniyamitakālavasena vutto, tathāpi abhisamayakāle tassa paccuppannataṁ",
  "tika-s0105t0:432_5": "upādāya ‘‘evaṁ jānato evaṁ passato’’ti vattamānakālaniddeso kato, so ca kāmaṁ kassaci",
  "tika-s0105t0:432_6": "maggakkhaṇato paraṁ yāvajjatanā atītakāliko eva, sabbapaṭhamaṁ panassa atītakālikattaṁ",
  "tika-s0105t0:432_7": "phalakkhaṇena veditabbanti āha ‘‘vimuttasminti iminā phalakkhaṇa’’nti. Paccavekkhaṇañāṇanti",
  "tika-s0105t0:432_8": "phalapaccavekkhaṇañāṇaṁ tathā ceva vuttattā. Taggahaṇena pana tadavinābhāvato sesāni",
  "tika-s0105t0:432_9": "niravasesāni gahetabbāni, ekadesāni vā aparipuṇṇāyapi paccavekkhaṇāya sambhavato.",
  "tika-s0105t0:432_10": "‘‘Khīṇā jātī’’tiādīhi padehi ‘‘nāparaṁ itthattāyā’’ti padapariyosānehi. Tassāti paccavekkhaṇañāṇassa.",
  "tika-s0105t0:432_11": "Bhūminti pavattiṭṭhānaṁ. Nanu ca ‘‘vimuttasmiṁ vimutta’’nti vuttaṁ phalameva tassa",
  "tika-s0105t0:432_12": "ārammaṇasaṅkhātā bhūmi, atha kathaṁ ‘‘khīṇā jātī’’tiādīhi tassa bhūmidassananti codanaṁ",
  "tika-s0105t0:432_13": "sodhetuṁ ‘‘tena hī’’tiādi vuttaṁ. Yasmā pana pahīnakilesapaccavekkhaṇena vijjamānassāpi",
  "tika-s0105t0:432_14": "kammassa āyatiṁ appaṭisandhikabhāvato ‘‘khīṇā jātī’’ti pajānāti, yasmā ca maggapaccavekkhaṇādīhi",
  "tika-s0105t0:432_15": "‘‘vusitaṁ brahmacariya’’ntiādīni pajānāti, tasmā ‘‘khīṇā jātī’’tiādīhi tassa bhūmidassananti",
  "tika-s0105t0:432_16": "vuttaṁ hoti. ‘‘Tena ñāṇenā’’ti hi yathārutato, avinābhāvato ca gahitena pañcavidhena",
  "tika-s0105t0:432_17": "paccavekkhaṇañāṇenāti attho.",
  "tika-s0105t0:433_0": "‘‘Khīṇā jātī’’ti ettha sotujanānaṁ suviññāpanatthaṁ parammukhā viya codanaṁ samuṭṭhāpeti",
  "tika-s0105t0:433_1": "‘‘katamā panā’’tiādinā. Yena panādhippāyena codanā katā, tadadhippāyaṁ pakāsetvā",
  "tika-s0105t0:433_2": "parihāraṁ vattukāmo ‘‘na tāvassā’’tiādimāha. ‘‘Na tāva…pe… vijjamānattā’’ti vakkhamānameva",
  "tika-s0105t0:433_3": "hi atthaṁ manasi katvā ayaṁ codanā samuṭṭhāpitā, tattha na tāvassa atītājāti khīṇāti",
  "tika-s0105t0:433_4": "assa bhikkhuno atītā jāti, na tāva maggabhāvanāya khīṇā. Tattha kāraṇamāha ‘‘pubbeva",
  "tika-s0105t0:433_5": "khīṇattā’’ti, maggabhāvanāya purimatarameva nirujjhanavasena khīṇattāti adhippāyo.",
  "tika-s0105t0:433_6": "Na anāgatā assa jāti khīṇā maggabhāvanāyāti yojanā. Tattha kāraṇamāha ‘‘anāgate vāyāmābhāvato’’ti,",
  "tika-s0105t0:433_7": "idañca anāgatabhāvasāmaññameva gahetvā lesena codanādhippāyavibhāvanatthaṁ vadati,",
  "tika-s0105t0:433_8": "na anāgatavisesaṁ anāgate maggabhāvanāya khepanapayogābhāvatoti attho. Vijjamāneyeva",
  "tika-s0105t0:433_9": "hi payogo sambhavati, na avijjamāneti vuttaṁ hoti. Anāgataviseso panettha adhippeto,",
  "tika-s0105t0:433_10": "tassa ca khepane vāyāmopi labbhateva. Tenāha ‘‘yā pana maggassā’’tiādi. Anāgatavisesoti",
  "tika-s0105t0:433_11": "ca abhāvite magge uppajjanāraho anantarajātibhedo vuccati. Na paccuppannā assa jāti",
  "tika-s0105t0:433_12": "khīṇā maggabhāvanāyāti yojanā. Tattha kāraṇamāha ‘‘vijjamānattā’’ti, ekabhavapariyāpannatāya",
  "tika-s0105t0:433_13": "vijjamānattāti attho. Tattha tattha bhave paṭhamābhinibbattilakkhaṇā hi jāti. ‘‘Yā",
  "tika-s0105t0:433_14": "panā’’tiādinā pana maggabhāvanāya kilesahetuvināsanamukhena anāgatajātiyā eva khīṇabhāvo",
  "tika-s0105t0:433_15": "pakāsitoti daṭṭhabbaṁ. Ekacatupañcavokārabhavesūti bhavattayaggahaṇaṁ vuttanayena",
  "tika-s0105t0:433_16": "anavasesato jātiyā khīṇabhāvadassanatthaṁ, pubbapadadvayepettha uttarapadalopo. Ekacatupañcakkhandhappabhedāti",
  "tika-s0105t0:433_17": "etthāpi eseva nayo. ‘‘Taṁ so’’tiādi ‘‘kathañca naṁ pajānātī’’ti codanāya sodhanāvacanaṁ.",
  "tika-s0105t0:433_18": "Tattha tanti yathāvuttaṁ jātiṁ. Soti khīṇāsavo bhikkhu. Paccavekkhitvāti pajānanāya",
  "tika-s0105t0:433_19": "pubbabhāge pahīnakilesapaccavekkhaṇadassanaṁ. Evañca katvā paccavekkhaṇaparamparāya",
  "tika-s0105t0:433_20": "tathā pajānanā siddhāti daṭṭhabbaṁ. Paccavekkhaṇantaravibhāvanatthameva hi ‘‘jānanto",
  "tika-s0105t0:433_21": "pajānātī’’ti vattamānavacanadvayaṁ vuttaṁ, jānanto hutvā, jānanahetu vā pajānāti nāmāti attho.",
  "tika-s0105t0:434_0": "Brahmacariyavāso nāma ukkaṭṭhaniddesato maggabrahmacariyassa nibbattanamevāti āha",
  "tika-s0105t0:434_1": "‘‘parivuttha’’nti, samantato niravasesena vasitaṁ pariciṇṇanti attho. Kasmā panidaṁ",
  "tika-s0105t0:434_2": "so atītakālavasena pajānātīti anuyogenāha ‘‘puthujjanakalyāṇakena hi saddhi’’ntiādi.",
  "tika-s0105t0:434_3": "Puthujjanakalyāṇakopi hi heṭṭhā vuttalakkhaṇo sotāpattiphalasacchikiriyāya paṭipanno",
  "tika-s0105t0:434_4": "nāma dakkhiṇavibhaṅgasuttādīsu (ma. ni. 3.379) tathā eva vuttattā. Vasanti nāmāti",
  "tika-s0105t0:434_5": "vasantā eva nāma honti, na vutthavāsā. Tasmāti vutthavāsattā. Nanu ca ‘‘so ‘idaṁ",
  "tika-s0105t0:434_6": "dukkha’’nti yathābhūtaṁ pajānātī’’tiādinā pāḷiyaṁ sammādiṭṭhiyeva vuttā, na sammāsaṅkappādayo,",
  "tika-s0105t0:434_7": "atha kasmā ‘‘catūsu saccesu catūhi maggehi pariññāpahānasacchikiriyābhāvanāvasena",
  "tika-s0105t0:434_8": "soḷasavidhaṁ kiccaṁ niṭṭhāpita’’nti aṭṭhaṅgikassa maggassa sādhāraṇato vuttanti?",
  "tika-s0105t0:434_9": "Sammāsaṅkappādīnampi catukiccasādhanavasena pavattito. Sammādiṭṭhiyā hi catūsu saccesu",
  "tika-s0105t0:434_10": "pariññādikiccasādhanavasena pavattamānāya sammāsaṅkappādīnampi sesānaṁ dukkhasacce",
  "tika-s0105t0:434_11": "pariññābhisamayānuguṇāva pavatti, itarasaccesu ca nesaṁ pahānābhisamayādivasena pavatti",
  "tika-s0105t0:434_12": "pākaṭā evāti. Dukkhanirodhamaggesu yathākkamaṁ pariññāsacchikiriyābhāvanāpi yāvadeva",
  "tika-s0105t0:434_13": "samudayapahānatthāti katvā tadattheyeva tāsaṁ pakkhipanena ‘‘kataṁ karaṇīya’’nti",
  "tika-s0105t0:434_14": "padassa adhippāyaṁ vibhāvetuṁ ‘‘tenā’’tiādi vuttaṁ. ‘‘Dukkhamūlaṁ samucchinna’’nti",
  "tika-s0105t0:434_15": "imināpi tadeva pakārantarena vibhāveti.",
  "tika-s0105t0:435_0": "Kasmā panettha ‘‘kataṁ karaṇīya’’nti atītaniddeso katoti āha ‘‘puthujjanakalyāṇakādayo’’tiādi.",
  "tika-s0105t0:435_1": "Ime pakārā itthaṁ, tabbhāvo itthattanti dasseti ‘‘itthabhāvāyā’’ti iminā, āya-saddo",
  "tika-s0105t0:435_2": "ca sampadānatthe, tadatthāyāti attho. Te pana pakārā ariyamaggabyāpārabhūtā pariññādayo",
  "tika-s0105t0:435_3": "idhādhippetāti vuttaṁ ‘‘evaṁ soḷasakiccabhāvāyā’’ti. Te hi maggaṁ paccavekkhato maggānubhāvena",
  "tika-s0105t0:435_4": "pākaṭā hutvā upaṭṭhahanti magge paccavekkhite taṁkiccapaccavekkhaṇāyapi sukhena siddhito.",
  "tika-s0105t0:435_5": "Evaṁ sādhāraṇato catūsu maggesu paccekaṁ catukiccavasena soḷasakiccabhāvaṁ pakāsetvā",
  "tika-s0105t0:435_6": "tesupi kiccesu pahānameva padhānaṁ tadatthattā itaresaṁ pariññādīnanti tadeva visesato",
  "tika-s0105t0:435_7": "pakāsetuṁ ‘‘kilesakkhayabhāvāya vā’’ti āha.",
  "tika-s0105t0:436_0": "Apica purimanayena paccavekkhaṇaparamparāya paccavekkhaṇavidhiṁ dassetvā idāni padhānattā",
  "tika-s0105t0:436_1": "pahīnakilesapaccavekkhaṇavidhimeva dassetuṁ evaṁ vuttantipi daṭṭhabbaṁ. Dutiyavikappe",
  "tika-s0105t0:436_2": "ayaṁ pakāro itthaṁ, tabbhāvo itthattaṁ, āyasaddo cettha sampadānavacanassa kāriyabhūto",
  "tika-s0105t0:436_3": "nissakkattheti dasseti ‘‘itthabhāvato’’ti iminā. ‘‘Imasmā evaṁ pakārā’’ti pana vadanto",
  "tika-s0105t0:436_4": "pakāro nāma pakāravantato atthato bhedo natthi. Yadi hi so bhedo assa, tasseva so",
  "tika-s0105t0:436_5": "pakāro na siyā, tasmā itthaṁ-saddo pakāravantavācako, atthato pana abhedepi sati",
  "tika-s0105t0:436_6": "avayavāvayavitādinā bhedaparikappanāvasena siyā kiñci bhedamatthaṁ, tasmā itthattasaddo",
  "tika-s0105t0:436_7": "pakāravācakoti dasseti. Ayamidha ṭīkāyaṁ, (dī. ni. ṭī. 1.248) majjhimāgamaṭīkāvinayaṭīkādīsu",
  "tika-s0105t0:436_8": "(sārattha. ṭī. 1.14) ca āgatanayo.",
  "tika-s0105t0:437_0": "Saddavidū pana pavattinimittānusārena evamicchanti – ayaṁ pakāro assāti itthaṁ, pakāravanto.",
  "tika-s0105t0:437_1": "Vicitrā hi taddhitavutti. Tassa bhāvo itthattaṁ, pakāro, imamatthaṁ dassento ‘‘itthabhāvato",
  "tika-s0105t0:437_2": "imasmā evaṁ pakārā’’ti āhāti. Paṭhamavikappepi yathārahaṁ esa nayo. Idāni vattamānakhandhasantānāti",
  "tika-s0105t0:437_3": "sarūpakathanaṁ. Aparanti anāgataṁ. ‘‘Ime pana pañcakkhandhā pariññātā tiṭṭhantī’’ti",
  "tika-s0105t0:437_4": "idāni pāṭho, ‘‘ime pana carimakattabhāvasaṅkhātā pañcakkhandhā pariññātā tiṭṭhantī’’ti",
  "tika-s0105t0:437_5": "pana majjhimāgamavinayaṭīkādīsu, (sārattha. ṭī. 1.14) idha ca ṭīkāyaṁ (dī. ni. ṭī.",
  "tika-s0105t0:437_6": "1.248) ulliṅgitapāṭho. Tattha carimakattabhāvasaṅkhātāti ekasantatipariyāpannabhāvena",
  "tika-s0105t0:437_7": "pacchimakattabhāvakathitā. Pariññātāti maggena paricchijja ñātā. Tiṭṭhantīti appatiṭṭhā",
  "tika-s0105t0:437_8": "anokāsā tiṭṭhanti. Etena hi tesaṁ khandhānaṁ apariññāmūlābhāvena apatiṭṭhābhāvaṁ",
  "tika-s0105t0:437_9": "dasseti. Apariññāmūlikā hi patiṭṭhā, tadabhāvato pana appatiṭṭhābhāvo. Yathāha ‘‘kabaḷīkāre",
  "tika-s0105t0:437_10": "ce bhikkhave āhāre atthi rāgo, atthi nandī, atthi taṇhā, patiṭṭhitaṁ tattha viññāṇaṁ",
  "tika-s0105t0:437_11": "viruḷha’’ntiādi (saṁ. ni. 2.64; kathā. 296; mahāni. 7). Tadupamaṁ vibhāveti ‘‘chinnamūlakā",
  "tika-s0105t0:437_12": "rukkhā viyā’’ti iminā, yathā chinnamūlakā rukkhā mūlābhāvato appatiṭṭhā anokāsā tiṭṭhanti,",
  "tika-s0105t0:437_13": "evametepi apariññāmūlābhāvatoti. Ayamettha opammasaṁsandanā. Carimakacittanirodhenāti",
  "tika-s0105t0:437_14": "parinibbānacittanirodhena. Anupādānoti anindhano. Apaṇṇattikabhāvanti yesu khandhesu",
  "tika-s0105t0:437_15": "vijjamānesu tathā tathā parikappanāsiddhā paññatti, tadabhāvato tassāpi dharamānakapaññattiyā",
  "tika-s0105t0:437_16": "abhāvena apaññattikabhāvaṁ gamissanti. Paṇṇatti paññattīti hi atthato ekaṁ yathā",
  "tika-s0105t0:437_17": "‘‘paññāsa paṇṇāsā’’ti. Paññāsa paṇṇādesoti hi akkharacintakā vadanti.",
  "tika-s0105t0:438_0": "249. Yebhuyyena saṁkhipati saṅkucito bhavatīti saṅkhepo, pabbatamatthakaṁ. Tañhi",
  "tika-s0105t0:438_1": "pabbatapādato anukkamena bahulaṁ saṁkhittaṁ saṅkucitaṁ hoti. Tenāha ‘‘pabbatamatthake’’ti,",
  "tika-s0105t0:438_2": "pabbatasikhareti attho. Ayaṁ aṭṭhakathāmuttako nayo – saṅkhipīyati pabbatabhāvena",
  "tika-s0105t0:438_3": "gaṇīyatīti saṅkhepo, pabbatapariyāpanno padeso, tasmiṁ pabbatapariyāpanne padeseti",
  "tika-s0105t0:438_4": "atthoti. Anāviloti akālusiyo, sā cassa anāvilatā kaddamābhāvena hotīti āha ‘‘nikkaddamo’’ti.",
  "tika-s0105t0:438_5": "Sapati apadāpi samānā gacchatīti sippi, khuddakā sippi sippiyo kā-kārassa ya-kāraṁ",
  "tika-s0105t0:438_6": "katvā, yo ‘‘muttiko’’tipi vuccati. Savati pasavatīti sambuko, yaṁ ‘‘jalasutti, saṅkhalikā’’ti",
  "tika-s0105t0:438_7": "ca voharanti. Samāhāre yebhuyyato napuṁsakapayogoti vuttaṁ ‘‘sippiyasambuka’’nti.",
  "tika-s0105t0:438_8": "Evamīdisesu. Sakkharāti muṭṭhippamāṇā pāsāṇā. Kathalānīti kapālakhaṇḍāni. Samūhavācakassa",
  "tika-s0105t0:438_9": "ghaṭāsaddassa itthi liṅgassāpi dissanato ‘‘gumba’’nti padassatthaṁ dasseti ‘‘ghaṭā’’ti iminā.",
  "tika-s0105t0:439_0": "Kāmañca ‘‘sippiyasambukampi sakkharakathalampi macchagumbampi tiṭṭhantampi carantampī’’ti",
  "tika-s0105t0:439_1": "ettha sakkharakathalaṁ tiṭṭhatiyeva, sippiyasambukamacchagumbāni carantipi tiṭṭhantipi,",
  "tika-s0105t0:439_2": "tathāpi sahacaraṇanayena sabbāneva caranti viya evaṁ vuttanti atthaṁ dassento ‘‘tiṭṭhantampi",
  "tika-s0105t0:439_3": "carantampīti etthā’’tiādimāha. Tattha hi ‘‘sakkharakathalaṁ tiṭṭhatiyevā’’tiādinā",
  "tika-s0105t0:439_4": "yathāsambhavamatthaṁ dasseti, ‘‘yathā panā’’tiādinā pana sahacaraṇanayaṁ. Pana-saddo",
  "tika-s0105t0:439_5": "arucisaṁsūcane, tathāpīti attho. Antarantarāti bahūnaṁ gāvīnamantarantarā ṭhitāsu",
  "tika-s0105t0:439_6": "gāvīsu vijjamānāsupi. Gāvoti gāviyo. Itarāpīti ṭhitāpi nisinnāpi. Carantīti vuccanti",
  "tika-s0105t0:439_7": "sahacaraṇanayena. Tiṭṭhantamevātiādīsu ayamadhippāyo – sippiyasambukamacchagumbānaṁ",
  "tika-s0105t0:439_8": "caraṇakiriyāyapi yogato ṭhānakiriyāya anekantattā ekantato tiṭṭhantameva na kadācipi",
  "tika-s0105t0:439_9": "carantaṁ sakkharakathalaṁ upādāya sippiyasambukampi macchagumbampi tiṭṭhantanti vuttaṁ,",
  "tika-s0105t0:439_10": "na tu tesaṁ ṭhānakiriyamupādāya. Tesaṁ pana caraṇakiriyamupādāya ‘‘carantampī’’ti",
  "tika-s0105t0:439_11": "pi-saddalopo hettha daṭṭhabbo. Itarampi dvayanti sippiyasambukamacchagumbaṁ padavasena",
  "tika-s0105t0:439_12": "evaṁ vuttaṁ. Itarañca dvayanti sippiyasambukamacchagumbameva. Carantanti vuttanti",
  "tika-s0105t0:439_13": "etthāpi tesaṁ ṭhānakiriyamupādāya ‘‘tiṭṭhantampī’’ti pi-saddalopo, evamettha aṭṭhakathācariyehi",
  "tika-s0105t0:439_14": "sahacaraṇanayo dassito, ācariyadhammapālattherena pana yathālābhanayopi. Tathā hi",
  "tika-s0105t0:439_15": "vuttaṁ ‘‘kiṁ vā imāya sahacariyāya, yathālābhaggahaṇaṁ panettha daṭṭhabbaṁ. Sakkharakathalassa",
  "tika-s0105t0:439_16": "hi vasena tiṭṭhantanti, sippisambukassa macchagumbassa ca vasena tiṭṭhantampi carantampīti",
  "tika-s0105t0:439_17": "evaṁ yojanā kātabbā’’ti (dī. ni. ṭī. 1.249). Alabbhamānassāpi atthassa sahayogīvasena",
  "tika-s0105t0:439_18": "desanāmattaṁ pati sahacaraṇanayo, sādhāraṇato desitassāpi atthassa sambhavavasena",
  "tika-s0105t0:439_19": "vivecanaṁ pati yathālābhanayoti ubhayathāpi yujjati.",
  "tika-s0105t0:440_0": "Evampettha vadanti – aṭṭhakathāyaṁ ‘‘sakkharakathalaṁ tiṭṭhatiyeva, itarāni carantipi",
  "tika-s0105t0:440_1": "tiṭṭhantipī’’ti iminā yathālābhanayo dassito yathāsambhavaṁ atthassa vivecitattā,",
  "tika-s0105t0:440_2": "‘‘yathā panā’’tiādinā pana sahacaraṇanayo alabbhamānassāpi atthassa sahayogīvasena",
  "tika-s0105t0:440_3": "desanāmattassa vibhāvitattāti , tadetampi anupavajjameva atthassa yuttattā, aṭṭhakathāyañca",
  "tika-s0105t0:440_4": "tathā dassanassāpi sambhavatoti daṭṭhabbaṁ. ‘‘Tatthā’’tiādi upamāsaṁsandanaṁ. Tīreti",
  "tika-s0105t0:440_5": "udakarahadassa tīre. Udakarahado ca nāma katthaci samuddopi vuccati ‘‘rahadopi tattha",
  "tika-s0105t0:440_6": "gambhīro, samuddo saritodako’’tiādīsu (dī. ni. 3.278). Katthaci jalāsayopi ‘‘rahadopi",
  "tika-s0105t0:440_7": "tattha dharaṇī nāma, yato meghā pavassanti, vassā yato patāyantī’’tiādīsu, (dī. ni.",
  "tika-s0105t0:440_8": "3.281) idhāpi jalāsayoyeva. So hi udakavasena raho cakkhurahādikaṁ dadātīti udakarahado",
  "tika-s0105t0:440_9": "o-kārassa a-kāraṁ katvā. Saddavidū pana ‘‘udakaṁ haratīti udakarahado niruttinayenā’’ti vadanti.",
  "tika-s0105t0:441_0": "‘‘Ettāvatā’’tiādinā catutthajjhānāntaraṁ dassitavipassanāñāṇato paṭṭhāya yathāvuttatthassa",
  "tika-s0105t0:441_1": "sampiṇḍanaṁ. Tattha ettāvatāti ‘‘puna caparaṁ mahārāja bhikkhu evaṁ samāhite citte…pe…",
  "tika-s0105t0:441_2": "ñāṇadassanāya cittaṁ abhinīharatī’’tiādinā ettakena, etaparimāṇavantena vā vacanakkamena.",
  "tika-s0105t0:441_3": "Vipassanāñāṇanti ñāṇadassananāmena dassitaṁ vipassanāñāṇaṁ, tassa ca visuṁ gaṇanadassanena",
  "tika-s0105t0:441_4": "heṭṭhā catutthajjhānānantaraṁ vattabbatākāraṇesu tīsu nayesu tatiyanayasseva yuttatarabhāvopi",
  "tika-s0105t0:441_5": "dīpitoti daṭṭhabbaṁ. Manomayañāṇassa iddhividhasamavarodhitabhāve visuddhimagge (visuddhi.",
  "tika-s0105t0:441_6": "2.379 ādayo) vuttepi idha pāḷiyaṁ visuṁ desitattā visuṁ eva gahaṇaṁ, tathā desanā",
  "tika-s0105t0:441_7": "ca pāṭiyekkasandiṭṭhikasāmaññaphalatthāti daṭṭhabbaṁ. Anāgataṁsañāṇayathākammūpagañāṇadvayassa",
  "tika-s0105t0:441_8": "pāḷiyaṁ anāgatattā ‘‘dibbacakkhuvasena nipphanna’’nti vuttaṁ, tabbasena nipphannattā",
  "tika-s0105t0:441_9": "taggahaṇeneva gahitaṁ taṁ ñāṇadvayanti vuttaṁ hoti. Dibbacakkhussa hi anāgataṁsañāṇaṁ,",
  "tika-s0105t0:441_10": "yathākammūpagañāṇañcāti dvepi ñāṇāni paribhaṇḍāni hontīti. Dibbacakkhuñāṇanti cutūpapātañāṇanāmena",
  "tika-s0105t0:441_11": "dassitaṁ dibbacakkhuñāṇaṁ.",
  "tika-s0105t0:442_0": "Sabbesaṁ pana dasannaṁ ñāṇānaṁ ārammaṇavibhāgassa visuddhimagge anāgatattā tatthānāgatañāṇānaṁ",
  "tika-s0105t0:442_1": "ārammaṇavibhāgaṁ dassetuṁ ‘‘tesa’’ntiādi vuttaṁ. Tesanti dasannaṁ ñāṇānaṁ. Tatthāti",
  "tika-s0105t0:442_2": "tasmiṁ ārammaṇavibhāge, tesu vā dasasu ñāṇesu. Bhūmibhedato parittamahaggataṁ, kālabhedato",
  "tika-s0105t0:442_3": "atītānāgatapaccuppannaṁ, santānabhedato ajjhattabahiddhā cāti vipassanāñāṇaṁ sattavidhārammaṇaṁ.",
  "tika-s0105t0:442_4": "Parittārammaṇāditikattayeneva hi tassa ārammaṇavibhāgo, na maggārammaṇatikena. Nimmitarūpāyatanamattamevāti",
  "tika-s0105t0:442_5": "attanā nimmitaṁ rūpārammaṇameva, attanā vā nimmite manomaye kāye vijjamānaṁ rūpāyatanamevātipi",
  "tika-s0105t0:442_6": "yujjati. Idañhi tassa ñāṇassa abhinimmiyamāne manomaye kāye rūpāyatanamevārabbha",
  "tika-s0105t0:442_7": "pavattanato vuttaṁ, na pana tattha gandhāyatanādīnamabhāvato . Na hi rūpakalāpo gandhāyatanādivirahito",
  "tika-s0105t0:442_8": "atthīti sabbathā parinipphannameva nimmitarūpaṁ. Tenāha ‘‘parittapaccuppannabahiddhārammaṇa’’nti,",
  "tika-s0105t0:442_9": "yathākkamaṁ bhūmikālasantānabhedato tibbidhārammaṇanti attho. Nibbānavasena ekadhammārammaṇampi",
  "tika-s0105t0:442_10": "samānaṁ āsavakkhayañāṇaṁ parittārammaṇāditikavasena tividhārammaṇaṁ dassetuṁ ‘‘appamāṇabahiddhānavattabbārammaṇa’’nti",
  "tika-s0105t0:442_11": "vuttaṁ. Tañhi parittatikavasena appamāṇārammaṇaṁ, ajjhattikavasena bahiddhārammaṇaṁ,",
  "tika-s0105t0:442_12": "atītatikavasena navattabbārammaṇañca hoti.",
  "tika-s0105t0:443_0": "Uttaritarasaddo, paṇītatarasaddo ca pariyāyoti dasseti ‘‘seṭṭhatara’’nti iminā. Ratanakūṭaṁ",
  "tika-s0105t0:443_1": "viya kūṭāgārassa arahattaṁ kūṭaṁ uttamaṅgabhūtaṁ bhagavato desanāya arahattapariyosānattāti",
  "tika-s0105t0:443_2": "āha ‘‘arahattanikūṭenā’’ti. Desanaṁ niṭṭhāpesīti titthakaramataharavibhāviniṁ nānāvidhakuhanalapanādimicchājīvaviddhaṁsiniṁ",
  "tika-s0105t0:443_3": "tividhasīlālaṅkataparamasallekhapaṭipattiparidīpiniṁ jhānābhiññādiuttarimanussadhammavibhūsiniṁ",
  "tika-s0105t0:443_4": "cuddasavidhamahāsāmaññphalapaṭimaṇḍitaṁ anaññasādhāraṇaṁ sāmaññaphaladesanaṁ ratanāgāraṁ",
  "tika-s0105t0:443_5": "viya ratanakūṭena arahattakūṭena niṭṭhāpesi ‘‘vimuttasmi’’nti iminā, arahattaphalassa desitattāti attho.",
  "tika-s0105t0:444": "Ajātasattuupāsakattapaṭivedanākathāvaṇṇanā",
  "tika-s0105t0:445_0": "250. Ettāvatā bhagavatā desitassa sāmaññaphalasuttassa atthavaṇṇanaṁ katvā idāni",
  "tika-s0105t0:445_1": "dhammasaṅgāhakehi saṅgītassa ‘‘evaṁ vutte’’tiādipāṭhassapi atthavaṇṇanaṁ karonto",
  "tika-s0105t0:445_2": "paṭhamaṁ sambandhaṁ dassetuṁ ‘‘rājā’’tiādimāha. Tattha tatthāti tasmiṁ tasmiṁ sāmaññaphale,",
  "tika-s0105t0:445_3": "suttapadese vā. Karaṇaṁ kāro, sādhu iti kāro tathā, ‘‘sādhu bhagavā, sādhu sugatā’’tiādinā",
  "tika-s0105t0:445_4": "taṁ pavattento. Ādimajjhapariyosānanti desanāya ādiñca majjhañca pariyosānañca. Sakkaccaṁ",
  "tika-s0105t0:445_5": "sādaraṁ gāravaṁ sutvā, ‘‘cintetvā’’ti ettha idaṁ pubbakālakiriyāvacanaṁ. Ime pañhe",
  "tika-s0105t0:445_6": "puthū samaṇabrāhmaṇe pucchanto ahaṁ ciraṁ vata amhi, evaṁ pucchantopi ahaṁ thuse",
  "tika-s0105t0:445_7": "koṭṭento viya kañci sāraṁ nālatthanti yojanā. Tathā yo…pe… vissajjesi, tassa bhagavato",
  "tika-s0105t0:445_8": "guṇasampadā aho vata. Dasabalassa guṇānubhāvaṁ ajānanto ahaṁ vañcito suciraṁ vata",
  "tika-s0105t0:445_9": "amhīti. Vañcitoti ca aññāṇena vañcito āvaṭṭito, mohena paṭicchādito amhīti vuttaṁ",
  "tika-s0105t0:445_10": "hoti. Tenāha ‘‘dasabalassa guṇānubhāvaṁ ajānanto’’ti. Sāmaññajotanā hi visese avatiṭṭhati.",
  "tika-s0105t0:445_11": "Cintetvā āvikarontoti sambandho. Ullaṅghanasamatthāyapi ubbegapītiyā anullaṅghanampi",
  "tika-s0105t0:445_12": "siyāti āha ‘‘pañcavidhāya pītiyā phuṭasarīro’’ti. Phuṭasarīroti ca phusitasarīroti",
  "tika-s0105t0:445_13": "attho, na byāpitasarīroti sabbāya pītiyā abyāpitattā. Tanti attano pasādassa āvikaraṇaṁ,",
  "tika-s0105t0:445_14": "upāsakattapavedanañca. Āraddhaṁ dhammasaṅgāhakehi.",
  "tika-s0105t0:446_0": "Abhikkantāti atikkantā vigatā, vigatabhāvo ca khayo evāti āha ‘‘khaye dissatī’’ti.",
  "tika-s0105t0:446_1": "Tathā hi vuttaṁ ‘‘nikkhanto paṭhamo yāmo’’ti. Abhikkantataroti ativiya kantataro",
  "tika-s0105t0:446_2": "manoramo, tādiso ca sundaro bhaddako nāmāti vuttaṁ ‘‘sundare’’ti.",
  "tika-s0105t0:447_0": "‘‘Ko me’’tiādi gāthā vimānavatthumhi (vi. va. 857). Tattha koti devanāgayakkhagandhabbādīsu",
  "tika-s0105t0:447_1": "katamo. Meti mama. Pādānīti pāde, liṅgavipariyāyoyaṁ. Iddhiyāti īdisāya deviddhiyā.",
  "tika-s0105t0:447_2": "Yasasāti īdisena parivārena, parijanena ca. Jalanti jalanto vijjotamāno. Abhikkantenāti",
  "tika-s0105t0:447_3": "ativiya kantena kamanīyena, abhirūpenāti vuttaṁ hoti. Vaṇṇenāti chavivaṇṇena sarīravaṇṇanibhāya.",
  "tika-s0105t0:447_4": "Sabbā obhāsayaṁ disāti sabbā dasapi disā obhāsayanto. Cando viya, sūriyo viya ca",
  "tika-s0105t0:447_5": "ekobhāsaṁ ekālokaṁ karonto ko vandatīti sambandho.",
  "tika-s0105t0:448_0": "Abhirūpeti atirekarūpe uḷāravaṇṇena sampannarūpe. Abbhānumodaneti abhianumodane abhippamoditabhāve.",
  "tika-s0105t0:448_1": "Kimatthiyaṁ ‘‘abbhānumodane’’ti vacananti āha ‘‘tasmā’’tiādi. Yuttaṁ tāva hotu abbhānumodane,",
  "tika-s0105t0:448_2": "kasmā panāyaṁ dvikkhattuṁ vuttoti codanāya sodhanāmukhena āmeḍitavisayaṁ niddhāreti",
  "tika-s0105t0:448_3": "‘‘bhaye kodhe’’tiādinā, iminā saddalakkhaṇena hetubhūtena evaṁ vutto, iminā ca iminā",
  "tika-s0105t0:448_4": "ca visayenāti vuttaṁ hoti. ‘‘Sādhu sādhu bhante’’ti āmeḍitavasena atthaṁ dassetvā",
  "tika-s0105t0:448_5": "tassa visayaṁ niddhārento evamāhātipi sambandhaṁ vadanti. Tattha ‘‘coro coro, sappo",
  "tika-s0105t0:448_6": "sappo’’tiādīsu bhaye āmeḍitaṁ, ‘‘vijjha vijjha, pahara paharā’’tiādīsu kodhe, ‘‘sādhu",
  "tika-s0105t0:448_7": "sādhū’’tiādīsu (saṁ. ni. 2.127; 3.35; 5.1085) pasaṁsāyaṁ, ‘‘gaccha gaccha, lunāhi",
  "tika-s0105t0:448_8": "lunāhī’’tiādīsu turite, ‘‘āgaccha āgacchā’’tiādīsu kotūhale, ‘‘buddho buddhoti cintento’’tiādīsu",
  "tika-s0105t0:448_9": "(bu. vaṁ. 2.44) acchare, ‘‘abhikkamathāyasmanto abhikkamathāyasmanto’’tiādīsu (dī.",
  "tika-s0105t0:448_10": "ni. 3.20; a. ni. 9.11) hāse, ‘‘kahaṁ ekaputtaka, kahaṁ ekaputtakā’’tiādīsu (saṁ.",
  "tika-s0105t0:448_11": "ni. 2.63) soke, ‘‘aho sukhaṁ, aho sukha’’ntiādīsu (udā. 20; dī. ni. 3.305) pasāde.",
  "tika-s0105t0:448_12": "Casaddo avuttasamuccayattho, tena garahā asammānādīnaṁ saṅgaho daṭṭhabbo. ‘‘Pāpo",
  "tika-s0105t0:448_13": "pāpo’’tiādīsu hi garahāyaṁ, ‘‘abhirūpaka abhirūpakā’’tiādīsu asammāne. Evametesu",
  "tika-s0105t0:448_14": "navasu, aññesu ca visayesu āmeḍitavacanaṁ budho kareyya, yojeyyāti attho. Āmeḍanaṁ",
  "tika-s0105t0:448_15": "punappunamuccāraṇaṁ, āmeḍīyati vā punappunamuccārīyatīti āmeḍitaṁ, ekassevatthassa",
  "tika-s0105t0:448_16": "dvattikkhattuṁ vacanaṁ. Meḍisaddo hi ummādane, āpubbo tu dvattikkhattumuccāraṇe vattati",
  "tika-s0105t0:448_17": "yathā ‘‘etadeva yadā vākya-māmeḍayati vāsavo’’ti.",
  "tika-s0105t0:449_0": "Evaṁ āmeḍitavasena dvikkhattuṁ vuttabhāvaṁ dassetvā idāni nayidaṁ āmeḍitavaseneva",
  "tika-s0105t0:449_1": "dvikkhattuṁ vuttaṁ, atha kho paccekamatthadvayavasenapīti dassento ‘‘atha vā’’tiādimāha.",
  "tika-s0105t0:449_2": "Āmeḍitavasena atthaṁ dassetvā vicchāvasenāpi dassento evamāhātipi vadanti, tadayuttameva",
  "tika-s0105t0:449_3": "byāpetabbassa dvikkhattumavuttattā. Byāpetabbassa hi byāpakena guṇakiriyādabbena",
  "tika-s0105t0:449_4": "byāpanicchāya dvattikkhattuṁ vacanaṁ vicchā yathā ‘‘gāmo gāmo ramaṇīyo’’ti. Tattha",
  "tika-s0105t0:449_5": "abhikkantanti abhikkamanīyaṁ, tabbhāvo ca atiiṭṭhatāyāti vuttaṁ ‘‘atiiṭṭha’’ntiādi,",
  "tika-s0105t0:449_6": "padattayañcetaṁ pariyāyavacanaṁ. Etthāti dvīsu abhikkantasaddesu. ‘‘Abhikkanta’’nti",
  "tika-s0105t0:449_7": "vacanaṁ apekkhitvā napuṁsakaliṅgena vuttaṁ, taṁ pana bhagavato vacanaṁ dhammadesanāyevāti",
  "tika-s0105t0:449_8": "katvā ‘‘yadidaṁ bhagavato dhammadesanā’’ti āha, yāyaṁ bhagavato dhammadesanā mayā",
  "tika-s0105t0:449_9": "sutā, tadidaṁ bhagavato dhammadesanāsaṅkhātaṁ vacanaṁ abhikkantanti attho. Evaṁ paṭiniddesopi",
  "tika-s0105t0:449_10": "hi atthato abhedattā yutto eva ‘‘yattha ca dinnaṁ mahapphalamāhū’’tiādīsu (vi. va.",
  "tika-s0105t0:449_11": "888) viya. ‘‘Abhikkanta’’nti vuttassa vā atthamattadassanaṁ etaṁ, tasmā atthavasena",
  "tika-s0105t0:449_12": "liṅgavibhattivipariṇāmo veditabbo, kāriyavipariṇāmavasena cettha vibhattivipariṇāmatā.",
  "tika-s0105t0:449_13": "Vacananti hettha seso, abhikkantaṁ bhagavato vacanaṁ, yāyaṁ bhagavato dhammadesanā",
  "tika-s0105t0:449_14": "mayā sutā, sā abhikkantaṁ abhikkantāti attho. Dutiyapadepi ‘‘abhikkantanti pasādanaṁ",
  "tika-s0105t0:449_15": "apekkhitvā napuṁsakaliṅgena vutta’’ntiādinā yathārahamesa nayo netabbo.",
  "tika-s0105t0:450_0": "‘‘Bhagavato vacana’’ntiādinā atthadvayasarūpaṁ dasseti. Tattha dosanāsanatoti rāgādikilesadosaviddhaṁsanato.",
  "tika-s0105t0:450_1": "Guṇādhigamanatoti sīlādiguṇānaṁ sampādanavasena adhigamāpanato. Ye guṇe desanā adhigameti,",
  "tika-s0105t0:450_2": "tesu ‘‘guṇādhigamanato’’ti vuttesuyeva guṇesu padhānabhūtā guṇā dassetabbāti te padhānabhūte",
  "tika-s0105t0:450_3": "guṇe tāva dassetuṁ ‘‘saddhājananato paññājananato’’ti vuttaṁ. Saddhāpadhānā hi lokiyā",
  "tika-s0105t0:450_4": "guṇā, paññāpadhānā lokuttarāti, padhānaniddeso cesa desanāya adhigametabbehi sīlasamādhidukādīhipi",
  "tika-s0105t0:450_5": "yojanāsambhavato. Aññampi atthadvayaṁ dasseti ‘‘sātthato’’tiādinā. Sīlādiatthasampattiyā",
  "tika-s0105t0:450_6": "sātthato. Sabhāvaniruttisampattiyā sabyañjanato. Suviññeyyasaddapayogatāya uttānapadato.",
  "tika-s0105t0:450_7": "Saṇhasukhumabhāvena dubbiññeyyatthatāya gambhīratthato. Siniddhamudumadhurasaddapayogatāya",
  "tika-s0105t0:450_8": "kaṇṇasukhato. Vipulavisuddhapemanīyatthatāya hadayaṅgamato. Mānātimānavidhamanena",
  "tika-s0105t0:450_9": "anattukkaṁsanato. Thambhasārambhanimmaddanena aparavambhanato. Hitādhippāyappavattiyā",
  "tika-s0105t0:450_10": "paresaṁ rāgapariḷāhādivūpasamanena karuṇāsītalato. Kilesandhakāravidhamanena paññāvadātato.",
  "tika-s0105t0:450_11": "Avadātaṁ, odātanti ca atthato ekaṁ. Karavīkarutamañjutāya āpātharamaṇīyato. Pubbāparāviruddhasuvisuddhatāya",
  "tika-s0105t0:450_12": "vimaddakkhamato. Āpātharamaṇīyatāya eva suyyamānasukhato. Vimaddakkhamatāya, hitajjhāsayappavattitāya",
  "tika-s0105t0:450_13": "ca vīmaṁsiyamānahitatoti evamettha attho veditabbo. Ādisaddena pana saṁsāracakkanivattanato,",
  "tika-s0105t0:450_14": "saddhammacakkappavattanato, micchāvādaviddhaṁsanato, sammāvādapatiṭṭhāpanato, akusalamūlasamuddharaṇato,",
  "tika-s0105t0:450_15": "kusalamūlasaṁropanato, apāyadvāravidhānato, saggamaggadvāravivaraṇato, pariyuṭṭhānavūpasamanato,",
  "tika-s0105t0:450_16": "anusayasamugghāṭanatoti evamādīnaṁ saṅgaho daṭṭhabbo.",
  "tika-s0105t0:451_0": "Na kevalaṁ padadvayeneva, tato parampi catūhi upamāhīti pi-saddo sampiṇḍanattho.",
  "tika-s0105t0:451_1": "‘‘Cakkhumanto rūpāni dakkhantī’’ti idaṁ ‘‘telapajjotaṁ dhāreyyā’’ti catutthaupamāya",
  "tika-s0105t0:451_2": "ākāramattadassanaṁ, na pana upamantaradassananti āha ‘‘catūhi upamāhī’’ti. Adhomukhaṭṭhapitanti",
  "tika-s0105t0:451_3": "kenaci adhomukhaṁ ṭhapitaṁ. Heṭṭhāmukhajātanti sabhāveneva heṭṭhāmukhaṁ jātaṁ. Ugghāṭeyyāti",
  "tika-s0105t0:451_4": "vivaṭaṁ kareyya. ‘‘Hatthe gahetvā’’ti samācikkhaṇadassanatthaṁ vuttaṁ, ‘‘puratthābhimukho,",
  "tika-s0105t0:451_5": "uttarābhimukho vā gacchā’’tiādinā vacanamattaṁ avatvā ‘‘esa maggo, evaṁ gacchā’’ti",
  "tika-s0105t0:451_6": "hatthe gahetvā nissandehaṁ dasseyyāti vuttaṁ hoti. Kāḷapakkhe cātuddasī kāḷapakkhacātuddasī.",
  "tika-s0105t0:451_7": "Nirantararukkhagahanena ekagghano vanasaṇḍo ghanavanasaṇḍo. Meghassa paṭalaṁ meghapaṭalaṁ,",
  "tika-s0105t0:451_8": "meghacchannatāti vuttaṁ hoti. Nikkujjitaṁ ukkujjeyyāti kassacipi ādheyyassa anādhārabhūtaṁ",
  "tika-s0105t0:451_9": "kiñci bhājanaṁ ādhārabhāvāpādanavasena ukkujjeyya upari mukhaṁ ṭhapeyya. Heṭṭhāmukhajātatāya",
  "tika-s0105t0:451_10": "vimukhaṁ, adhomukhaṭṭhapitatāya asaddhamme patitanti evaṁ padadvayaṁ nikkujjitapadassa",
  "tika-s0105t0:451_11": "yathādassitena atthadvayena yathārahaṁ yojetabbaṁ, na yathāsaṅkhyaṁ. Attano sabhāveneva",
  "tika-s0105t0:451_12": "hi esa rājā saddhammavimukho, pāpamittena pana devadattena pitughātādīsu uyyojitattā",
  "tika-s0105t0:451_13": "asaddhamme patitoti. Vuṭṭhāpentena bhagavatāti sambandho.",
  "tika-s0105t0:452_0": "‘‘Kassapassa bhagavato’’tiādinā tadā raññā avuttassāpi atthāpattimattadassanaṁ. Kāmañca",
  "tika-s0105t0:452_1": "kāmacchandādayopi paṭicchādakā nīvaraṇabhāvato, micchādiṭṭhi pana savisesaṁ paṭicchādikā",
  "tika-s0105t0:452_2": "satte micchābhinivesavasenāti āha ‘‘micchādiṭṭhigahanapaṭicchanna’’nti. Tenāha bhagavā",
  "tika-s0105t0:452_3": "‘‘micchādiṭṭhiparamāhaṁ bhikkhave vajjaṁ vadāmī’’ti, [a. ni. 1.310 (atthato samānaṁ)]",
  "tika-s0105t0:452_4": "micchādiṭṭhisaṅkhātagumbapaṭicchannanti attho. ‘‘Micchādiṭṭhigahanapaṭicchannaṁ sāsanaṁ",
  "tika-s0105t0:452_5": "vivarantenā’’ti vadanto sabbabuddhānaṁ ekāva anusandhi, ekaṁva sāsananti katvā kassapassa",
  "tika-s0105t0:452_6": "bhagavato sāsanampi iminā saddhiṁ ekasāsanaṁ karotīti daṭṭhabbaṁ. Aṅguttaraṭṭhakathādīsupi",
  "tika-s0105t0:452_7": "hi tathā ceva vuttaṁ, evañca katvā micchādiṭṭhigahanapaṭicchannassa sāsanassa vivaraṇavacanaṁ upapannaṁ hotīti.",
  "tika-s0105t0:453_0": "Sabbo akusaladhammasaṅkhāto apāyagāmimaggo kummaggo kucchito maggoti katvā. Sammādiṭṭhiādīnaṁ",
  "tika-s0105t0:453_1": "ujupaṭipakkhatāya micchādiṭṭhiādayo aṭṭha micchattadhammā micchāmaggo mokkhamaggato",
  "tika-s0105t0:453_2": "micchā vitatho maggoti katvā. Teneva hi tadubhayassa paṭipakkhataṁ sandhāya ‘‘saggamokkhamaggaṁ",
  "tika-s0105t0:453_3": "āvikarontenā’’ti vuttaṁ. Sabbo hi kusaladhammo saggamaggo. Sammādiṭṭhiādayo aṭṭha",
  "tika-s0105t0:453_4": "sammattadhammā mokkhamaggo. Sappiādisannissayo padīpo na tathā ujjalo, yathā telasannissayoti",
  "tika-s0105t0:453_5": "telapajjotaggahaṇaṁ. Dhāreyyāti dhareyya, samāhareyya samādaheyyāti attho. Buddhādiratanarūpānīti",
  "tika-s0105t0:453_6": "buddhādīnaṁ tiṇṇaṁ ratanānaṁ vaṇṇāyatanāni. Tesaṁ buddhādiratanarūpānaṁ paṭicchādakassa",
  "tika-s0105t0:453_7": "mohandhakārassa viddhaṁsakaṁ tathā. Desanāsaṅkhātaṁ pajjotaṁ tathā. Tadubhayaṁ tulyādhikaraṇavasena",
  "tika-s0105t0:453_8": "viyūhitvā tassa dhārako samādahakoti atthena ‘‘tappaṭicchādakamohandhakāraviddhaṁsakadesanāpajjotadhārakenā’’ti",
  "tika-s0105t0:453_9": "vuttaṁ. Etehi pariyāyehīti yathāvuttehi nikkujjitukkujjanapaṭicchannavivaraṇamaggācikkhaṇatelapajjotadhāraṇa",
  "tika-s0105t0:453_10": "saṅkhāta catubbidhopamopamitabbappakārehi, yathāvuttehi vā nānāvidhakuhanalapanādimicchājīvavidhamanādivibhāvanapariyāyehi.",
  "tika-s0105t0:453_11": "Tenāha ‘‘anekapariyāyena dhammo pakāsito’’ti.",
  "tika-s0105t0:454_0": "‘‘Eva’’ntiādinā ‘‘esāha’’ntiādipāṭhassa sambandhaṁ dasseti. Pasannacittatāyapasannākāraṁ",
  "tika-s0105t0:454_1": "karoti. Pasannacittatā ca imaṁ desanaṁ sutvā evāti atthaṁ ñāpetuṁ ‘‘imāya desanāyā’’tiādi",
  "tika-s0105t0:454_2": "vuttaṁ. Imāya desanāya hetubhūtāya. Pasannākāranti pasannehi sādhujanehi kattabbasakkāraṁ.",
  "tika-s0105t0:454_3": "Saraṇanti paṭisaraṇaṁ. Tenāha ‘‘parāyaṇa’’nti. Parāyaṇatā pana anatthanisedhanena,",
  "tika-s0105t0:454_4": "atthasampādanena cāti vuttaṁ ‘‘aghassa tātā,hitassa ca vidhātā’’ti. Aghassāti nissakke",
  "tika-s0105t0:454_5": "sāmivacanaṁ, pāpatoti attho. Dukkhatotipi vadanti keci. Tāyati avassayaṁ karotīti",
  "tika-s0105t0:454_6": "tātā. Hitassāti upayogatthe sāmivacanaṁ. Vidahati saṁvidhānaṁ karotīti vidhātā. ‘‘Iti",
  "tika-s0105t0:454_7": "iminā adhippāyenā’’ti vadanto ‘‘itisaddo cettha luttaniddiṭṭho, so ca ākārattho’’ti",
  "tika-s0105t0:454_8": "dasseti. Saraṇanti gamanaṁ. Hitādhippāyena bhajanaṁ, jānanaṁ vā, evañca katvā vinayaṭṭhakathādīsu",
  "tika-s0105t0:454_9": "‘‘saraṇanti gacchāmī’’ti saheva itisaddena attho vuttoti. Ettha hi nāyaṁ gami-saddo",
  "tika-s0105t0:454_10": "nī-saddādayo viya dvikammiko, tasmā yathā ‘‘ajaṁ gāmaṁ netī’’ti vuccati, evaṁ ‘‘bhagavantaṁ",
  "tika-s0105t0:454_11": "saraṇaṁ gacchāmī’’ti vattuṁ na sakkā, ‘‘saraṇanti gacchāmī’’ti pana vattabbaṁ, tasmā",
  "tika-s0105t0:454_12": "ettha itisaddo luttaniddiṭṭhoti veditabbaṁ, evañca katvā ‘‘yo buddhaṁ saraṇaṁ gacchati,",
  "tika-s0105t0:454_13": "so buddhaṁ vā gaccheyya saraṇaṁ vā’’ti (khu. pā. aṭṭha. 1.gamatīyadīpanā) khuddakanikāyaṭṭhakathāya",
  "tika-s0105t0:454_14": "uddhaṭā codanā anavakāsā. Na hi gami-saddaṁ duhādinyādigaṇikaṁ karonti akkharacintakāti.",
  "tika-s0105t0:454_15": "Hotu tāva gami-saddassa ekakammabhāvo, tathāpi ‘‘gacchateva pubbaṁ disaṁ, gacchati",
  "tika-s0105t0:454_16": "pacchimaṁ disa’’ntiādīsu (saṁ. ni. 1.159; 3.87) viya ‘‘bhagavantaṁ, saraṇa’’nti padadvayassa",
  "tika-s0105t0:454_17": "samānādhikaraṇatā yuttāti? Na, tassa padadvayassa samānādhikaraṇabhāvānupapattito.",
  "tika-s0105t0:454_18": "Tassa hi samānādhikaraṇabhāve adhippete paṭihatacittopi bhagavantaṁ upasaṅkamanto",
  "tika-s0105t0:454_19": "buddhaṁ saraṇaṁ gato nāma siyā. Yañhi taṁ ‘‘buddho’’ti visesitaṁ saraṇaṁ, tamevesa",
  "tika-s0105t0:454_20": "gatoti, na cettha anupapattikena atthena attho, tasmā ‘‘bhagavanta’’nti gamanīyatthassa",
  "tika-s0105t0:454_21": "dīpanaṁ, ‘‘saraṇa’’nti pana gamanākārassāti vuttanayena itilopavaseneva attho gahetabboti.",
  "tika-s0105t0:454_22": "Dhammañca saṅghañcāti etthāpi eseva nayo. Honti cettha –",
  "tika-s0105t0:455": "‘‘Gamissa ekakammattā, itilopaṁ vijāniyā;",
  "tika-s0105t0:456": "Paṭighātappasaṅgattā, na ca tulyatthatā siyā.",
  "tika-s0105t0:457": "Tasmā gamanīyatthassa, pubbapadaṁva jotakaṁ;",
  "tika-s0105t0:458": "Gamanākārassa paraṁ, ityuttaṁ saraṇattaye’’ti.",
  "tika-s0105t0:459_0": "‘‘Iti iminā adhippāyena bhagavantaṁ gacchāmī’’ti pana vadanto aneneva adhippāyena",
  "tika-s0105t0:459_1": "bhajanaṁ, jānanaṁ vā saraṇagamanaṁ nāmāti niyameti. Tattha ‘‘gacchāmī’’tiādīsu purimassa",
  "tika-s0105t0:459_2": "purimassa pacchimaṁ pacchimaṁ atthavacanaṁ, ‘‘gacchāmī’’ti etassa vā anaññasādhāraṇatādassanavasena",
  "tika-s0105t0:459_3": "pāṭiyekkameva atthavacanaṁ ‘‘bhajāmī’’tiādipadattayaṁ. Bhajanañhi saraṇādhippāyena",
  "tika-s0105t0:459_4": "upasaṅkamanaṁ, sevanaṁ santikāvacarabhāvo, payirupāsanaṁ vattapaṭivattakaraṇena upaṭṭhānanti",
  "tika-s0105t0:459_5": "evaṁ sabbathāpi anaññasādhāraṇataṁyeva dasseti. Evaṁ ‘‘gacchāmī’’ti padassa gatiatthaṁ",
  "tika-s0105t0:459_6": "dassetvā buddhiatthampi dassetuṁ ‘‘evaṁ vā’’tiādimāha, tattha evanti ‘‘bhagavā me",
  "tika-s0105t0:459_7": "saraṇa’’ntiādinā adhippāyena. Kasmā pana ‘‘gacchāmī’’ti padassa ‘‘bujjhāmī’’ti ayamattho",
  "tika-s0105t0:459_8": "labbhatīti codanaṁ sodheti ‘‘yesañhī’’tiādinā, anena ca niruttinayamantarena sabhāvatova",
  "tika-s0105t0:459_9": "gamudhātussa buddhiatthoti dīpeti. Dhātūnanti mūlasaddasaṅkhātānaṁ i, yā, kamu, gamuiccādīnaṁ.",
  "tika-s0105t0:460_0": "‘‘Adhigatamagge, sacchikatanirodhe’’ti padadvayenāpi phalaṭṭhā eva dassitā, na maggaṭṭhāti",
  "tika-s0105t0:460_1": "te dassento ‘‘yathānusiṭṭhaṁ paṭipajjamāne cā’’ti āha. Nanu ca kalyāṇaputhujjanopi",
  "tika-s0105t0:460_2": "‘‘yathānusiṭṭhaṁ paṭipajjatī’’ti vuccatīti? Kiñcāpi vuccati, nippariyāyena pana maggaṭṭhā",
  "tika-s0105t0:460_3": "eva tathā vattabbā, na itaro niyāmokkamanābhāvato. Tathā hi te eva ‘‘apāyesu apatamāne",
  "tika-s0105t0:460_4": "dhāretī’’ti vuttā. Sammattaniyāmokkamanena hi apāyavinimuttisambhavoti. Evaṁ anekehipi",
  "tika-s0105t0:460_5": "vinaya- (sārattha. ṭī. 1.verañjakaṇḍavaṇṇanā) suttantaṭīkākārehī (dī. ni. ṭī. 1.250)",
  "tika-s0105t0:460_6": "vuttaṁ, tadetaṁ sammattaniyāmokkamanavasena nippariyāyato apāyavinimuttake sandhāya",
  "tika-s0105t0:460_7": "vuttaṁ, tadanupapattivasena pana pariyāyato apāyavinimuttakaṁ kalyāṇaputhujjanampi",
  "tika-s0105t0:460_8": "‘‘yathānusiṭṭhaṁ paṭipajjamāne’’ti padena dassetīti daṭṭhabbaṁ. Tathā hesa dakkhiṇavibhaṅgasuttādīsu",
  "tika-s0105t0:460_9": "(ma. ni. 3.379) sotāpattiphalasacchikiriyāya paṭipannabhāvena vuttoti, chattavimāne",
  "tika-s0105t0:460_10": "(vi. va. 886 ādayo) chattamāṇavako cettha nidassanaṁ. Adhigatamagge, sacchikatanirodhe",
  "tika-s0105t0:460_11": "ca yathānusiṭṭhaṁ paṭipajjamāne ca puggale apāyesu apatamāne katvā dhāretīti sapāṭhasesayojanā.",
  "tika-s0105t0:460_12": "Atītakālikena hi purimapadadvayena phalaṭṭhānameva gahaṇaṁ, vattamānakālikena ca",
  "tika-s0105t0:460_13": "pacchimena padena saha kalyāṇaputhujjanena maggaṭṭhānameva. ‘‘Apatamāne’’ti pana",
  "tika-s0105t0:460_14": "padena dhāraṇākāradassanaṁ apatanakaraṇavaseneva dhāretīti, dhāraṇasarūpadassanaṁ",
  "tika-s0105t0:460_15": "vā. Dhāraṇaṁ nāma apatanakaraṇamevāti, apatanakaraṇañca apāyādinibbattakakilesaviddhaṁsanavasena",
  "tika-s0105t0:460_16": "vaṭṭato niyyānameva. ‘‘Apāyesū’’ti hi dukkhabahulaṭṭhānatāya padhānavasena vuttaṁ,",
  "tika-s0105t0:460_17": "vaṭṭadukkhesu pana sabbesupi apatamāne katvā dhāretīti attho veditabbo. Tathā hi",
  "tika-s0105t0:460_18": "abhidhammaṭṭhakathāyaṁ vuttaṁ ‘‘sotāpattimaggo cettha apāyabhavato vuṭṭhāti, sakadāgāmimaggo",
  "tika-s0105t0:460_19": "sugatikāmabhavekadesato, anāgāmimaggo kāmabhavato, arahattamaggo rūpārūpabhavato,",
  "tika-s0105t0:460_20": "sabbabhavehipi vuṭṭhāti evāti vadantī’’ti (dha. sa. aṭṭha. 350) evañca katvā ariyamaggo",
  "tika-s0105t0:460_21": "niyyānikatāya, nibbānañca tassa tadatthasiddhihetutāyāti ubhayameva nippariyāyena",
  "tika-s0105t0:460_22": "dhammo nāmāti sarūpato dassetuṁ ‘‘so atthato ariyamaggo ceva nibbānañcā’’ti vuttaṁ.",
  "tika-s0105t0:460_23": "Nibbānañhi ārammaṇaṁ labhitvā ariyamaggassa tadatthasiddhi, svāyamattho ca pāḷiyā",
  "tika-s0105t0:460_24": "eva siddhoti āha ‘‘vuttañceta’’ntiādi. Yāvatāti yattakā. Tesanti tattakānaṁ dhammānaṁ.",
  "tika-s0105t0:460_25": "‘‘Aggo akkhāyatī’’ti vattabbe o-kārassa a-kāraṁ, ma-kārāgamañca katvā ‘‘aggamakkhāyatī’’ti",
  "tika-s0105t0:460_26": "vuttaṁ. ‘‘Akkhāyatī’’ti cettha itisaddo ādiattho, pakārattho vā, tena ‘‘yāvatā bhikkhave",
  "tika-s0105t0:460_27": "dhammā saṅkhatā vā asaṅkhatā vā, virāgo tesaṁ aggamakkhāyatī’’tiādi (itivu. 90; a.",
  "tika-s0105t0:460_28": "ni. 4.34) suttapadaṁ saṅgaṇhāti, ‘‘vitthāro’’ti iminā vā tadavasesasaṅgaho.",
  "tika-s0105t0:461_0": "Yasmā pana ariyaphalānaṁ ‘‘tāya saddhāya avūpasantāyā’’tiādi vacanato maggena samucchinnānaṁ",
  "tika-s0105t0:461_1": "kilesānaṁ paṭippassaddhippahānakiccatāya niyyānānuguṇatā, niyyānapariyosānatā ca,",
  "tika-s0105t0:461_2": "pariyattiyā pana niyyānadhammasamadhigamahetutāya niyyānānuguṇatāti iminā pariyāyena",
  "tika-s0105t0:461_3": "vuttanayena dhammabhāvo labbhati, tasmā tadubhayampi saṅgaṇhanto ‘‘na kevalañcā’’tiādimāha.",
  "tika-s0105t0:461_4": "Svāyamattho ca pāṭhāruḷho evāti dasseti ‘‘vuttañheta’’ntiādinā. Tattha chattamāṇavakavimāneti",
  "tika-s0105t0:461_5": "chatto kira nāma setabyāyaṁ brāhmaṇamāṇavako, so ukkaṭṭhāyaṁ pokkharasātibrāhmaṇassa",
  "tika-s0105t0:461_6": "santike sippaṁ uggahetvā ‘‘garudakkhiṇaṁ dassāmī’’ti ukkaṭṭhābhimukho gacchati, athassa",
  "tika-s0105t0:461_7": "bhagavā antarāmagge corantarāyaṁ, tāvatiṁsabhavane nibbattamānañca disvā gāthābandhavasena",
  "tika-s0105t0:461_8": "saraṇagamanavidhiṁ desesi, tassa tāvatiṁsabhavanupagassa tiṁsayojanikaṁ vimānaṁ chattamāṇavakavimānaṁ.",
  "tika-s0105t0:461_9": "Devalokepi hi tassa manussakāle samaññā yathā ‘‘maṇḍūko devaputto, (vi. va. 858 ādayo)",
  "tika-s0105t0:461_10": "kuvero devarājā’’ti, idha pana chattamāṇavakavimānaṁ vatthu kāraṇaṁ etassāti katvā",
  "tika-s0105t0:461_11": "uttarapadalopena ‘‘na tathā tapati nabhe sūriyo, cando ca na bhāsati na phusso, yathā’’tiādikā",
  "tika-s0105t0:461_12": "(vi. va. 889) desanā ‘‘chattamāṇavakavimāna’’nti vuccati, tatrāyaṁ gāthā pariyāpannā,",
  "tika-s0105t0:461_13": "tasmā chattamāṇavakavimānavatthudesanāyanti attho veditabbo.",
  "tika-s0105t0:462_0": "Kāmarāgo bhavarāgoti evamādibhedo anādikālavibhāvito sabbopi rāgo virajjati pahīyati",
  "tika-s0105t0:462_1": "etenāti rāgavirāgo, maggo. Ejāsaṅkhātāya taṇhāya, antonijjhānalakkhaṇassa ca sokassa",
  "tika-s0105t0:462_2": "taduppattiyaṁ sabbaso parikkhīṇattā natthi ejā, soko ca etasminti anejaṁ, asokañca,",
  "tika-s0105t0:462_3": "phalaṁ. Tadaṭṭhakathāyaṁ (vi. va. aṭṭha. 887) pana ‘‘taṇhāvasiṭṭhānaṁ sokanimittānaṁ",
  "tika-s0105t0:462_4": "kilesānaṁ paṭippassambhanato asoka’’nti vuttaṁ. Dhammamasaṅkhatanti sampajja sambhūya",
  "tika-s0105t0:462_5": "paccayehi appaṭisaṅkhatattā asaṅkhataṁ attano sabhāvadhāraṇato paramatthadhammabhūtaṁ",
  "tika-s0105t0:462_6": "nibbānaṁ. Tadaṭṭhakathāyaṁ pana ‘‘dhammanti sabhāvadhammaṁ. Sabhāvato gahetabbadhammo",
  "tika-s0105t0:462_7": "hesa, yadidaṁ maggaphalanibbānāni, na pariyattidhammo viya paññattidhammavasenā’’ti",
  "tika-s0105t0:462_8": "(vi. va. aṭṭha. 887) vuttaṁ, evaṁ sati dhammasaddo tīsupi ṭhānesu yojetabbo. Appaṭikūlasaddena",
  "tika-s0105t0:462_9": "ca tattha nibbānameva gahitaṁ ‘‘natthi ettha kiñcipi paṭikūla’’nti katvā, appaṭikūlanti",
  "tika-s0105t0:462_10": "ca avirodhadīpanato kiñci aviruddhaṁ, iṭṭhaṁ paṇītanti vā attho. Paguṇarūpena pavattitattā,",
  "tika-s0105t0:462_11": "pakaṭṭhaguṇavibhāvanato vā paguṇaṁ. Yathāha ‘‘vihiṁsasaññī paguṇaṁ na bhāsiṁ, dhammaṁ",
  "tika-s0105t0:462_12": "paṇītaṁ manujesu brahme’’ti (ma. ni. 1.283; 2.339; mahāva. 9).",
  "tika-s0105t0:463_0": "Dhammakkhandhā kathitāti yojanā. Evaṁ idha catūhipi padehi pariyattidhammoyeva gahito,",
  "tika-s0105t0:463_1": "tadaṭṭhakathāyaṁ pana ‘‘savanavelāyaṁ, upaparikkhaṇavelāyaṁ, paṭipajjanavelāyanti",
  "tika-s0105t0:463_2": "sabbadāpi iṭṭhamevāti madhuraṁ, sabbaññutaññāṇasannissayāya paṭibhānasampadāya pavattitattā",
  "tika-s0105t0:463_3": "suppavattibhāvato, nipuṇabhāvato ca paguṇaṁ, vibhajitabbassa atthassa khandhādivasena,",
  "tika-s0105t0:463_4": "kusalādivasena, uddesādivasena ca suṭṭhu vibhajanato suvibhattanti tīhipi padehi",
  "tika-s0105t0:463_5": "pariyattidhammameva vadatī’’ti (vi. va. aṭṭha. 887) vuttaṁ. Āpāthakāle viya majjanakālepi,",
  "tika-s0105t0:463_6": "kathentassa viya suṇantassāpi sammukhībhāvato ubhatopaccakkhatādassanatthaṁ idheva",
  "tika-s0105t0:463_7": "‘‘ima’’nti āsannapaccakkhavacanamāha. Puna ‘‘dhamma’’nti idaṁ yathāvuttassa catubbidhassāpi",
  "tika-s0105t0:463_8": "dhammassa sādhāraṇavacanaṁ. Pariyattidhammopi hi saraṇesu ca sīlesu ca patiṭṭhānamattāyapi",
  "tika-s0105t0:463_9": "yāthāvapaṭipattiyā apāyapatanato dhāreti, imassa ca atthassa idameva chattamāṇavakavimānaṁ",
  "tika-s0105t0:463_10": "sādhakanti daṭṭhabbaṁ. Sādhāraṇabhāvena yathāvuttaṁ dhammaṁ paccakkhaṁ katvā dassento",
  "tika-s0105t0:463_11": "puna ‘‘ima’’nti āha. Yasmā cesā bha-kārattayena ca paṭimaṇḍitā dodhakagāthā, tasmā",
  "tika-s0105t0:463_12": "tatiyapāde madhurasadde ma-kāro adhikopi ariyacariyādipadehi viya anekakkharapadena",
  "tika-s0105t0:463_13": "yuttattā anupavajjoti daṭṭhabbaṁ.",
  "tika-s0105t0:464_0": "Diṭṭhisīlasaṅghātenāti ‘‘yāyaṁ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0105t0:464_1": "tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356; a. ni. 6.11;",
  "tika-s0105t0:464_2": "pari. 274) evaṁ vuttāya diṭṭhiyā ceva ‘‘yāni tāni sīlāni akhaṇḍāni acchiddāni asabalāni",
  "tika-s0105t0:464_3": "akammāsāni bhujissāni viññupasatthāni aparāmaṭṭhāni samādhisaṁvattanikāni, tathārūpehi",
  "tika-s0105t0:464_4": "sīlehi sīlasāmaññagato viharatī’’ti (dī. ni. 3.324, 356; ma. ni. 1.492; 3.54; a.",
  "tika-s0105t0:464_5": "ni. 6.92; pari. 274) evaṁ vuttānaṁ sīlānañca saṁhatabhāvena, diṭṭhisīlasāmaññenāti",
  "tika-s0105t0:464_6": "attho. Saṁhatoti saṅghaṭito, sametoti vuttaṁ hoti. Ariyapuggalā hi yattha katthaci",
  "tika-s0105t0:464_7": "dūre ṭhitāpi attano guṇasāmaggiyā saṁhatā eva. ‘‘Vuttañheta’’ntiādinā āhaccapāṭhena samattheti.",
  "tika-s0105t0:465_0": "Yatthāti yasmiṁ saṅghe. Dinnanti pariccattaṁ annādideyyadhammaṁ, gāthābandhattā cettha",
  "tika-s0105t0:465_1": "anunāsikalopo. Dodhakagāthā hesā. Mahapphalamāhūti ‘‘mahapphala’’nti buddhādayo āhu.",
  "tika-s0105t0:465_2": "Catūsūti cettha ca-kāro adhikopi vuttanayena anupavajjo. Accantameva kilesāsucito",
  "tika-s0105t0:465_3": "visuddhattā sucīsu. ‘‘Sotāpanno sotāpattiphalasacchikiriyāya paṭipanno’’tiādinā (saṁ.",
  "tika-s0105t0:465_4": "ni. 5.488) vuttesu catūsu purisayugesu. Catusaccadhammassa, nibbānadhammassa ca paccakkhato",
  "tika-s0105t0:465_5": "dassanena, ariyadhammassa paccakkhadassāvitāya vā dhammadasā. Te puggalā maggaṭṭhaphalaṭṭhe",
  "tika-s0105t0:465_6": "yugale akatvā visuṁ visuṁ puggalagaṇanena aṭṭha ca honti. Imaṁ saṅghaṁ saraṇatthaṁ",
  "tika-s0105t0:465_7": "saraṇāya parāyaṇāya apāyadukkhavaṭṭadukkhaparitāṇāya upehi upagaccha bhaja seva,",
  "tika-s0105t0:465_8": "evaṁ vā jānāhi bujjhassūti saha yojanāya attho. Yattha yesu sucīsu catūsu purisayugesu",
  "tika-s0105t0:465_9": "dinnaṁ mahapphalamāhu, dhammadasā te puggalā aṭṭha ca, imaṁ saṅghaṁ saraṇatthamupehīti",
  "tika-s0105t0:465_10": "vā sambandho. Evampi hi paṭiniddeso yutto eva atthato abhinnattāti daṭṭhabbaṁ. Gāthāsukhatthañcettha",
  "tika-s0105t0:465_11": "purisapade īkāraṁ, puggalāpade ca rassaṁ katvā niddeso.",
  "tika-s0105t0:466_0": "Ettāvatāti ‘‘esāha’’ntiādivacanakkamena. Tīṇi vatthūni ‘‘saraṇa’’nti gamanāni, tikkhattuṁ",
  "tika-s0105t0:466_1": "vā ‘‘saraṇa’’nti gamanānīti saraṇagamanāni. Paṭivedesīti attano hadayagataṁ vācāya pavedesi.",
  "tika-s0105t0:467": "Saraṇagamanakathāvaṇṇanā",
  "tika-s0105t0:468_0": "Saraṇagamanassa visayappabhedaphalasaṁkilesabhedānaṁ viya, kattu ca vibhāvanā tattha",
  "tika-s0105t0:468_1": "kosallāya hoti yevāti saha kattunā taṁ vidhiṁ dassetuṁ ‘‘idāni tesu saraṇagamanesu",
  "tika-s0105t0:468_2": "kosallatthaṁ…pe… veditabbo’’ti vuttaṁ. ‘‘Yo ca saraṇaṁ gacchatī’’ti iminā hi kattāraṁ",
  "tika-s0105t0:468_3": "vibhāveti tena vinā saraṇagamanasseva asambhavato, ‘‘saraṇagamana’’nti iminā ca saraṇagamanameva,",
  "tika-s0105t0:468_4": "‘‘saraṇa’’ntiādīhi pana yathākkamaṁ visayādayo. Kasmā panettha vodānaṁ na gahitaṁ,",
  "tika-s0105t0:468_5": "nanu vodānavibhāvanāpi tattha kosallāya hotīti? Saccametaṁ, taṁ pana saṁkilesaggahaṇeneva",
  "tika-s0105t0:468_6": "atthato vibhāvitaṁ hotīti na gahitaṁ. Yāni hi nesaṁ saṁkilesakāraṇāni aññāṇādīni,",
  "tika-s0105t0:468_7": "tesaṁ sabbena sabbaṁ anuppannānaṁ anuppādanena, uppannānañca pahānena vodānaṁ hotīti.",
  "tika-s0105t0:468_8": "Atthatoti saraṇasaddatthato, ‘‘saraṇatthato’’tipi pāṭho, ayamevattho. Hiṁsatthassa",
  "tika-s0105t0:468_9": "sarasaddassa vasenetaṁ siddhanti dassento dhātvatthavasena ‘‘hiṁsatīti saraṇa’’nti",
  "tika-s0105t0:468_10": "vatvā taṁ pana hiṁsanaṁ kesaṁ, kathaṁ, kassa vāti codanaṁ sodheti ‘‘saraṇagatāna’’ntiādinā.",
  "tika-s0105t0:468_11": "Kesanti hi saraṇagatānaṁ. Kathanti teneva saraṇagamanena. Kassāti bhayādīnanti yathākkamaṁ",
  "tika-s0105t0:468_12": "sodhanā. Tattha saraṇagatānanti ‘‘saraṇa’’nti gatānaṁ. Saraṇagamanenāti ‘‘saraṇa’’nti",
  "tika-s0105t0:468_13": "gamanena kusaladhammena. Bhayanti vaṭṭabhayaṁ. Santāsanti cittutrāsaṁ teneva cetasikadukkhassa",
  "tika-s0105t0:468_14": "saṅgahitattā. Dukkhanti kāyikadukkhaggahaṇaṁ. Duggatiparikilesanti duggatipariyāpannaṁ",
  "tika-s0105t0:468_15": "sabbampi dukkhaṁ ‘‘duggatiyaṁ parikilissanaṁ saṁvibādhanaṁ, samupatāpanaṁ vā’’ti",
  "tika-s0105t0:468_16": "katvā, tayidaṁ sabbaṁ parato phalakathāyaṁ āvi bhavissati. Hiṁsanañcettha vināsanameva,",
  "tika-s0105t0:468_17": "na pana sattahiṁsanamivāti dasseti ‘‘hanati vināsetī’’ti iminā. Etanti saraṇapadaṁ.",
  "tika-s0105t0:468_18": "Adhivacananti nāmaṁ, pasiddhavacanaṁ vā, yathābhuccaṁ vā guṇaṁ adhikicca pavattavacanaṁ.",
  "tika-s0105t0:468_19": "Tenāha ‘‘ratanattayassevā’’ti.",
  "tika-s0105t0:469_0": "Evaṁ hiṁsanatthavasena avisesato saraṇasaddatthaṁ dassetvā idāni tadatthavaseneva",
  "tika-s0105t0:469_1": "visesato dassetuṁ ‘‘atha vā’’tiādi vuttaṁ. Ratanattayassa paccekaṁ hiṁsanakāraṇadassanameva",
  "tika-s0105t0:469_2": "hi purimanayato imassa visesoti. Tattha hite pavattanenāti ‘‘sampannasīlā bhikkhave",
  "tika-s0105t0:469_3": "viharathā’’tiādinā (ma. ni. 1.64, 69) atthe sattānaṁ niyojanena. Ahitā ca nivattanenāti",
  "tika-s0105t0:469_4": "‘‘pāṇātipātassa kho pāpako vipāko, pāpakaṁ abhisamparāya’’ntiādinā ādīnavadassanādimukhena",
  "tika-s0105t0:469_5": "anatthato ca sattānaṁ nivattanena. Bhayaṁ hiṁsatīti hitāhitesu appavattipavattihetukaṁ",
  "tika-s0105t0:469_6": "byasanaṁ appavattikaraṇena vināseti. Bhavakantārā uttāraṇena maggasaṅkhāto dhammo,",
  "tika-s0105t0:469_7": "phalanibbānasaṅkhāto pana assāsadānena sattānaṁ bhayaṁ hiṁsatīti yojanā. Kārānanti",
  "tika-s0105t0:469_8": "dānavasena, pūjāvasena ca upanītānaṁ sakkārānaṁ. Anupasaggopi hi saddo saupasaggo",
  "tika-s0105t0:469_9": "viya atthavisesavācako ‘‘appakampi kataṁ kāraṁ, puññaṁ hoti mahapphala’’ntiādīsu",
  "tika-s0105t0:469_10": "viya. Anuttaradakkhiṇeyyabhāvato vipulaphalapaṭilābhakaraṇena sattānaṁ bhayaṁ hiṁ",
  "tika-s0105t0:469_11": "satīti yojetabbaṁ. Imināpi pariyāyenāti ratanattayassa paccekaṁ hiṁsakabhāvakāraṇadassanavasena",
  "tika-s0105t0:469_12": "vibhajitvā vuttena imināpi kāraṇena. Yasmā panidaṁ saraṇapadaṁ nāthapadaṁ viya suddhanāmapadattā",
  "tika-s0105t0:469_13": "dhātvatthaṁ antonītaṁ katvā saṅketatthampi vadati, tasmā heṭṭhā saraṇaṁ parāyaṇanti",
  "tika-s0105t0:469_14": "attho vuttoti daṭṭhabbaṁ.",
  "tika-s0105t0:470_0": "Evaṁ saraṇatthaṁ dassetvā idāni saraṇagamanatthaṁ dassento ‘‘tappasādā’’tiādimāha.",
  "tika-s0105t0:470_1": "Tattha ‘‘sammāsambuddho bhagavā, svākkhāto dhammo, suppaṭipanno saṅgho’’ti evamādinā",
  "tika-s0105t0:470_2": "tasmiṁ ratanattaye pasādo tappasādo, tadeva ratanattayaṁ garu etassāti taggaru, tassa",
  "tika-s0105t0:470_3": "bhāvo taggarutā, tappasādo ca taggarutā ca tappasādataggarutā, tāhi. Vihatakileso",
  "tika-s0105t0:470_4": "vidhutavicikicchāsammohāsaddhiyādipāpadhammattā, tadeva ratanattayaṁ parāyaṇaṁ parāgati",
  "tika-s0105t0:470_5": "tāṇaṁ leṇaṁ etassāti tapparāyaṇo, tassa bhāvo tapparāyaṇatā, sāyeva ākāro tapparāyaṇatākāro,",
  "tika-s0105t0:470_6": "tena pavatto tapparāyaṇatākārappavatto. Ettha ca pasādaggahaṇena lokiyaṁ saraṇagamanamāha.",
  "tika-s0105t0:470_7": "Tañhi saddhāpadhānaṁ, na ñāṇapadhānaṁ, garutāgahaṇena pana lokuttaraṁ. Ariyā hi ratanattayaṁ",
  "tika-s0105t0:470_8": "guṇābhiññatāya pāsāṇacchattaṁ viya garuṁ katvā passanti, tasmā tappasādena tadaṅgappahānavasena",
  "tika-s0105t0:470_9": "vihatakileso, taggarutāya ca agāravakaraṇahetūnaṁ samucchedavasenāti yojetabbaṁ.",
  "tika-s0105t0:470_10": "Tapparāyaṇatā panettha taggatikatāti tāya catubbidhampi vakkhamānaṁ saraṇagamanaṁ",
  "tika-s0105t0:470_11": "gahitanti daṭṭhabbaṁ. Avisesena vā pasādagarutā jotitāti pasādaggahaṇena anaveccappasādassa",
  "tika-s0105t0:470_12": "lokiyassa, aveccappasādassa ca lokuttarassa gahaṇaṁ, tathā garutāgahaṇena lokiyassa",
  "tika-s0105t0:470_13": "garukaraṇassa, lokuttarassa cāti ubhayenapi padena ubhayampi lokiyalokuttarasaraṇagamanaṁ",
  "tika-s0105t0:470_14": "yojetabbaṁ. Uppajjati cittametenāti uppādo, sampayuttadhammasamūho, cittañca taṁ",
  "tika-s0105t0:470_15": "uppādo cāti cittuppādo. Samāhāradvandepi hi katthaci pulliṅgamicchanti saddavidū,",
  "tika-s0105t0:470_16": "tadākārappavattaṁ saddhāpaññādisampayuttadhammasahitaṁ cittaṁ saraṇagamanaṁ nāma",
  "tika-s0105t0:470_17": "‘‘saraṇanti gacchati etenāti katvā’’ti vuttaṁ hoti. ‘‘Taṁsamaṅgī’’tiādi kattuvibhāvanā.",
  "tika-s0105t0:470_18": "Tena yathāvuttacittuppādena samaṅgīti taṁsamaṅgī. Tenāha ‘‘vuttappakārenacittuppādenā’’ti",
  "tika-s0105t0:470_19": ". Upetīti bhajati sevati payirupāsati, jānāti vā, bujjhatīti attho.",
  "tika-s0105t0:471_0": "Lokuttaraṁ saraṇagamanaṁ kesanti āha ‘‘diṭṭhasaccāna’’nti, aṭṭhannaṁ ariyapuggalānanti",
  "tika-s0105t0:471_1": "attho. Kadā taṁ ijjhatīti āha ‘‘maggakkhaṇe’’ti, ‘‘ijjhatī’’ti padena cetassa sambandho.",
  "tika-s0105t0:471_2": "Maggakkhaṇe ijjhamāneneva hi catusaccādhigamena phalaṭṭhānampi saraṇagamakatā sijjhati",
  "tika-s0105t0:471_3": "lokuttarasaraṇagamanassa bhedābhāvato, tesañca ekasantānattā. Kathaṁ taṁ ijjhatīti",
  "tika-s0105t0:471_4": "āha ‘‘saraṇagamanupakkilesasamucchedenā’’tiādi, upapakkilesasamucchedato, ārammaṇato,",
  "tika-s0105t0:471_5": "kiccato ca sakalepi ratanattaye ijjhatīti vuttaṁ hoti. Saraṇagamanupakkilesasamucchedenāti",
  "tika-s0105t0:471_6": "cettha pahānābhisamayaṁ sandhāya vuttaṁ, ārammaṇatoti sacchikiriyābhisamayaṁ. Nibbānārammaṇaṁ",
  "tika-s0105t0:471_7": "hutvā ārammaṇato ijjhatīti hi yojetabbaṁ, tvā-saddo ca hetutthavācako yathā ‘‘sakko",
  "tika-s0105t0:471_8": "hutvā nibbattī’’ti (dha. pa. aṭṭha. 1.2.29). Apica ‘‘ārammaṇato’’ti vuttamevatthaṁ",
  "tika-s0105t0:471_9": "sarūpato niyameti ‘‘nibbānārammaṇaṁ hutvā’’ti iminā. ‘‘Kiccato’’ti tadavasesaṁ bhāvanābhisamayaṁ",
  "tika-s0105t0:471_10": "pariññābhisamayañca sandhāya vuttaṁ. ‘‘Ārammaṇato nibbānārammaṇaṁ hutvā’’ti etena",
  "tika-s0105t0:471_11": "vā maggakkhaṇānurūpaṁ ekārammaṇataṁ dassetvā ‘‘kiccato’’ti iminā pahānato avasesaṁ",
  "tika-s0105t0:471_12": "kiccattayaṁ dassitanti daṭṭhabbaṁ. ‘‘Maggakkhaṇe, nibbānārammaṇaṁ hutvā’’ti ca vuttattā",
  "tika-s0105t0:471_13": "atthato maggañāṇasaṅkhāto catusaccādhigamo eva lokuttarasaraṇagamananti viññāyati.",
  "tika-s0105t0:471_14": "Tattha hi catusaccādhigamane saraṇagamanupakkilesassa pahānābhisamayavasena samucchindanaṁ",
  "tika-s0105t0:471_15": "bhavati, nibbānadhammo pana sacchikiriyābhisamayavasena, maggadhammo ca bhāvanābhisamayavasena",
  "tika-s0105t0:471_16": "paṭivijjhiyamānoyeva saraṇagamanatthaṁ sādheti, buddhaguṇā pana sāvakagocarabhūtā",
  "tika-s0105t0:471_17": "pariññābhisamayavasena paṭivijjhiyamānā saraṇagamanatthaṁ sādhenti, tathā ariyasaṅghaguṇā.",
  "tika-s0105t0:471_18": "Tenāha ‘‘sakalepi ratanattaye ijjhatī’’ti.",
  "tika-s0105t0:472_0": "Phalapariyattīnampettha vuttanayena maggānuguṇappavattiyā gahaṇaṁ, apariññeyyabhūtānañca",
  "tika-s0105t0:472_1": "buddhasaṅghaguṇānaṁ tagguṇasāmaññatāyāti daṭṭhabbaṁ. Evañhi sakalabhāvavisiṭṭhavacanaṁ",
  "tika-s0105t0:472_2": "upapannaṁ hotīti. Ijjhantañca saheva ijjhati, na lokiyaṁ viya paṭipāṭiyā asammohapaṭivedhena",
  "tika-s0105t0:472_3": "paṭividdhattāti gahetabbaṁ. Padīpassa viya hi ekakkhaṇeyeva maggassa catukiccasādhananti.",
  "tika-s0105t0:472_4": "Ye pana vadanti ‘‘saraṇagamanaṁ nibbānārammaṇaṁ hutvā na pavattati, maggassa adhigatattā",
  "tika-s0105t0:472_5": "pana adhigatameva taṁ hoti ekaccānaṁ tevijjādīnaṁ lokiyavijjādayo viyā’’ti, tesaṁ",
  "tika-s0105t0:472_6": "pana vacane lokiyameva saraṇagamanaṁ siyā, na lokuttaraṁ, tañca ayuttameva duvidhassāpi",
  "tika-s0105t0:472_7": "tassa icchitabbattā. Tadaṅgappahānena saraṇagamanupakkilesavikkhambhanaṁ. Ārammaṇato",
  "tika-s0105t0:472_8": "buddhādiguṇārammaṇaṁ hutvāti etthāpi vuttanayena attho, saraṇagamanupakkilesavikkhambhanato,",
  "tika-s0105t0:472_9": "ārammaṇato ca sakalepi ratanattaye ijjhatīti vuttaṁ hoti.",
  "tika-s0105t0:473_0": "Tanti lokiyasaraṇagamanaṁ. ‘‘Sammāsambuddho bhagavā’’tiādinā saddhāpaṭilābho. Saddhāmūlikāti",
  "tika-s0105t0:473_1": "yathāvuttasaddhāpubbaṅgamā. Sahajātavasena pubbaṅgamatāyeva hi tammūlikatā saddhāvirahitassa",
  "tika-s0105t0:473_2": "buddhādīsu sammādassanassa asambhavato. Sammādiṭṭhi nāma buddhasubuddhataṁ, dhammasudhammataṁ",
  "tika-s0105t0:473_3": "saṅghasuppaṭipannatañca lokiyāvabodhavasena sammā ñāyena dassanato. ‘‘Saddhāpaṭilābho’’ti",
  "tika-s0105t0:473_4": "iminā sammādiṭṭhivirahitāpi saddhā lokiyasaraṇagamananti dasseti, ‘‘saddhāmūlikā",
  "tika-s0105t0:473_5": "ca sammādiṭṭhī’’ti pana etena saddhūpanissayā yathāvuttā paññāti. Lokiyampi hi saraṇagamanaṁ",
  "tika-s0105t0:473_6": "duvidhaṁ ñāṇasampayuttaṁ, ñāṇavippayuttañca. Tattha paṭhamena padena mātādīhi ussāhitadārakādīnaṁ",
  "tika-s0105t0:473_7": "viya ñāṇavippayuttaṁ saraṇagamanaṁ gahitaṁ, dutiyena pana ñāṇasampayuttaṁ. Tadubhayameva",
  "tika-s0105t0:473_8": "puññakiriyavatthu visesabhāvena dassetuṁ ‘‘dasasu puññakiriyavatthūsu diṭṭhijukammanti",
  "tika-s0105t0:473_9": "vuccatī’’ti āha. Diṭṭhi eva attano paccayehi ujuṁ karīyatīti hi atthena sammādiṭṭhiyā",
  "tika-s0105t0:473_10": "diṭṭhijukammabhāvo, diṭṭhi ujuṁ karīyati etenāti atthena pana saddhāyapi. Saddhāsammādiṭṭhiggahaṇena",
  "tika-s0105t0:473_11": "cettha tappadhānassāpi cittuppādassa gahaṇaṁ, diṭṭhijukammapadena ca yathāvuttena",
  "tika-s0105t0:473_12": "karaṇasādhanena, evañca katvā ‘‘tapparāyaṇatākārappavatto cittuppādo’’ti heṭṭhā vuttavacanaṁ",
  "tika-s0105t0:473_13": "samatthitaṁ hoti, saddhāsammādiṭṭhīnaṁ pana visuṁ gahaṇaṁ taṁsampayuttacittuppādassa",
  "tika-s0105t0:473_14": "tappadhānatāyāti daṭṭhabbaṁ.",
  "tika-s0105t0:474_0": "Tayidanti lokiyaṁ saraṇagamanameva paccāmasati lokuttarassa tathā bhedābhāvato. Tassa",
  "tika-s0105t0:474_1": "hi maggakkhaṇeyeva vuttanayena ijjhanato tathāvidhassa samādānassa avijjamānattā",
  "tika-s0105t0:474_2": "esa bhedo na sambhavatīti. Attā sanniyyātīyati appīyati pariccajīyati etenāti attasanniyyātanaṁ,",
  "tika-s0105t0:474_3": "yathāvuttaṁ saraṇagamanasaṅkhātaṁ diṭṭhijukammaṁ. Taṁ ratanattayaṁ parāyaṇaṁ paṭisaraṇametassāti",
  "tika-s0105t0:474_4": "tapparāyaṇo, puggalo, cittuppādo vā, tassa bhāvo tapparāyaṇatā, tadeva diṭṭhijukammaṁ.",
  "tika-s0105t0:474_5": "‘‘Saraṇa’’nti adhippāyena sissabhāvaṁ antevāsikabhāvasaṅkhātaṁ vattapaṭivattādikaraṇaṁ",
  "tika-s0105t0:474_6": "upagacchati etenāti sissabhāvūpagamanaṁ. Saraṇagamanādhippāyeneva paṇipatati etenāti",
  "tika-s0105t0:474_7": "paṇipāto, paṇipatanañcettha abhivādanapaccuṭṭhānaañjalikammasāmīcikammameva, sabbattha",
  "tika-s0105t0:474_8": "ca atthato yathāvuttadiṭṭhijukammameva veditabbaṁ.",
  "tika-s0105t0:475_0": "Saṁsāradukkhanittharaṇatthaṁ attano attabhāvassa pariccajanaṁ attapariccajanaṁ. Tapparāyaṇatādīsupi",
  "tika-s0105t0:475_1": "eseva nayo. Hitopadesakathāpariyāyena dhammassāpi ācariyabhāvo samudācarīyati ‘‘phalo",
  "tika-s0105t0:475_2": "ambo aphalo ca, te satthāro ubho mamā’’tiādīsu viyāti āha ‘‘dhammassa antevāsiko’’ti.",
  "tika-s0105t0:475_3": "‘‘Abhivādanā’’tiādi paṇipātassa atthadassanaṁ. Buddhādīnaṁyevāti avadhāraṇassa attasanniyyātanādīsupi",
  "tika-s0105t0:475_4": "sīhagatikavasena adhikāro veditabbo. Evañhi tadaññanivattanaṁ kataṁ hotīti. ‘‘Imesañhī’’tiādi",
  "tika-s0105t0:475_5": "catudhā pavattanassa samatthanaṁ, kāraṇadassanaṁ vā.",
  "tika-s0105t0:476_0": "Evaṁ attasanniyyātanādīni ekena pakārena dassetvā idāni aparehipi pakārehi dassetuṁ",
  "tika-s0105t0:476_1": "‘‘apicā’’tiādi āraddhaṁ, etena attasanniyyātanatapparāyaṇatādīnaṁ catunnaṁ pariyāyantarehipi",
  "tika-s0105t0:476_2": "attasanniyyātanatapparāyaṇatādi katameva hoti atthassa abhinnattā yathā taṁ ‘‘sikkhāpaccakkhānaabhūtārocanānī’’ti",
  "tika-s0105t0:476_3": "dasseti. Jīvitapariyantikanti bhāvanapuṁsakavacanaṁ, yāvajīvaṁ gacchāmīti attho.",
  "tika-s0105t0:476_4": "Mahākassapo kira sayameva pabbajitavesaṁ gahetvā mahātitthabrāhmaṇagāmato nikkhamitvā",
  "tika-s0105t0:476_5": "gacchanto tigāvutamaggaṁ paccuggamanaṁ katvā antarā ca rājagahaṁ, antarā ca nāḷandaṁ",
  "tika-s0105t0:476_6": "bahuputtakanigrodharukkhamūle ekakameva nisinnaṁ bhagavantaṁ passitvā ‘‘ayaṁ bhagavā",
  "tika-s0105t0:476_7": "arahaṁ sammāsambuddho’’ti ajānantoyeva ‘‘satthārañca vatāhaṁ passeyyaṁ, bhagavantameva",
  "tika-s0105t0:476_8": "passeyya’’ntiādinā (saṁ. ni. 2.154) saraṇagamanamakāsi. Tena vuttaṁ ‘‘mahākassapassa",
  "tika-s0105t0:476_9": "saraṇagamanaṁ viyā’’ti. Vitthāro kassapasaṁyuttaṭṭhakathāyaṁ (saṁ. ni. aṭṭha. 2.2.154)",
  "tika-s0105t0:476_10": "gahetabbo. Tattha satthārañcavatāhaṁ passeyyaṁ, bhagavantameva passeyyanti sace ahaṁ",
  "tika-s0105t0:476_11": "satthāraṁ passeyyaṁ, imaṁ bhagavantaṁyeva passeyyaṁ. Na hi me ito aññena satthārā",
  "tika-s0105t0:476_12": "bhavituṁ sakkā. Sugatañca vatāhaṁ passeyyaṁ, bhagavantameva passeyyanti sace ahaṁ",
  "tika-s0105t0:476_13": "sammāpaṭipattiyā suṭṭhu gatattā sugataṁ nāma passeyyaṁ, imaṁ bhagavantaṁyeva passeyyaṁ.",
  "tika-s0105t0:476_14": "Na hi me ito aññena sugatena bhavituṁ sakkā. Sammāsambuddhañca vatāhaṁ passeyyaṁ,",
  "tika-s0105t0:476_15": "bhagavantameva passeyyanti sace ahaṁ sammā sāmañca saccāni buddhattā sammāsambuddhaṁ",
  "tika-s0105t0:476_16": "nāma passeyyaṁ, imaṁ bhagavantaṁyeva passeyyaṁ, na hi me ito aññena sammāsambuddhena",
  "tika-s0105t0:476_17": "bhavituṁ sakkāti ayamettha aṭṭhakathā. Sabbattha ca-saddo, vata-saddo ca padapūraṇamattaṁ,",
  "tika-s0105t0:476_18": "ce-saddena vā bhavitabbaṁ ‘‘sace’’ti aṭṭhakathāyaṁ (saṁ. ni. aṭṭha. 2.2.154) vuttattā.",
  "tika-s0105t0:476_19": "Vata-saddo ca passitukāmatāya ekaṁsatthaṁ dīpetītipi yujjati.",
  "tika-s0105t0:477_0": "‘‘So aha’’ntiādi suttanipāte āḷavakasutte. Tattha kiñcāpi maggeneva tassa saraṇagamanamāgataṁ,",
  "tika-s0105t0:477_1": "sotāpannabhāvadassanatthaṁ, pana pasādānurūpadassanatthañca evaṁ vācaṁ bhindatīti",
  "tika-s0105t0:477_2": "tadaṭṭhakathāyaṁ (su. ni. aṭṭha. 1.181) vuttaṁ. Gāmā gāmanti aññasmā devagāmā aññaṁ",
  "tika-s0105t0:477_3": "devagāmaṁ, devatānaṁ vā khuddakaṁ, mahantañca gāmantipi attho. Purā puranti etthāpi",
  "tika-s0105t0:477_4": "eseva nayo. Dhammassa ca sudhammatanti buddhassa subuddhataṁ, dhammassa sudhammataṁ,",
  "tika-s0105t0:477_5": "saṅghassa suppaṭipannatañca abhitthavitvāti saha samuccayena, pāṭhasesena ca attho,",
  "tika-s0105t0:477_6": "sambuddhaṁ namassamāno dhammaghosako hutvā vicarissāmīti vuttaṁ hoti.",
  "tika-s0105t0:478_0": "Āḷavakādīnanti ādi-saddena sātāgirahemavatādīnampi saṅgaho. Nanu ca ete āḷavakādayo",
  "tika-s0105t0:478_1": "adhigatamaggattā maggeneva āgatasaraṇagamanā, kasmā tesaṁ tapparāyaṇatāsaraṇagamanaṁ",
  "tika-s0105t0:478_2": "vuttanti? Maggenāgatasaraṇagamanehipi tehi tapparāyaṇatākārassa paveditattā. ‘‘So",
  "tika-s0105t0:478_3": "ahaṁ vicarissāmi…pe… sudhammataṁ, (saṁ. ni. 1.246; su. ni. 194) te mayaṁ vicarissāma,",
  "tika-s0105t0:478_4": "gāmā gāmaṁ nagā nagaṁ…pe… sudhammata’’nti (su. ni. 182) ca hi etehi tapparāyaṇatākāro",
  "tika-s0105t0:478_5": "pavedito. Tasmā saraṇagamanavisesamanapekkhitvā pavedanākāramattaṁ upadisantena evaṁ",
  "tika-s0105t0:478_6": "vuttanti daṭṭhabbaṁ. Athāti ‘‘kathaṁ kho brāhmaṇo hotī’’tiādinā puṭṭhassa aṭṭhavidhapañhassa",
  "tika-s0105t0:478_7": "‘‘pubbenivāsaṁ yo vedī’’tiādinā byākaraṇapariyosānakāle. Idañhi majjhimapaṇṇāsake",
  "tika-s0105t0:478_8": "brahmāyusutte (ma. ni. 2.394) paricumbatīti pariphusati . Parisambāhatīti parimajjati.",
  "tika-s0105t0:478_9": "Evampi paṇipāto daṭṭhabboti evampi paramanipaccakārena paṇipāto daṭṭhabbo.",
  "tika-s0105t0:479_0": "So panesāti paṇipāto. Ñāti…pe… vasenāti ettha ñātivasena, bhayavasena, ācariyavasena,",
  "tika-s0105t0:479_1": "dakkhiṇeyyavasenāti paccekaṁ yojetabbaṁ dvandaparato suyyamānattā. Tattha ñātivasenāti",
  "tika-s0105t0:479_2": "ñātibhāvavasena. Bhāvappadhānaniddeso hi ayaṁ, bhāvalopaniddeso vā tabbhāvasseva",
  "tika-s0105t0:479_3": "adhippetattā. Evaṁ sesesupi paṇipātapadena cetesaṁ sambandho tabbasena paṇipātassa",
  "tika-s0105t0:479_4": "catubbidhattā. Tenāha ‘‘dakkhiṇeyyapaṇipātenā’’ti, dakkhiṇeyyatāhetukena paṇipātenevāti",
  "tika-s0105t0:479_5": "attho. Itarehīti ñātibhāvādihetukehi paṇipātehi. ‘‘Seṭṭhavasenevā’’tiādi tassevatthassa",
  "tika-s0105t0:479_6": "samatthanaṁ . Idāni ‘‘na itarehī’’tiādinā vuttameva atthattayaṁ yathākkamaṁ vitthārato",
  "tika-s0105t0:479_7": "dassetuṁ ‘‘tasmā’’tiādi vuttaṁ. ‘‘Sākiyo vā’’ti pitupakkhato ñātikuladassanaṁ, ‘‘koliyo",
  "tika-s0105t0:479_8": "vā’’ti pana mātupakkhato. Vandatīti paṇipātassa upalakkhaṇavacanaṁ. Rājapūjitoti",
  "tika-s0105t0:479_9": "rājūhi, rājūnaṁ vā pūjito yathā ‘‘gāmapūjito’’ti. Pūjāvacanapayoge hi kattari sāmivacanamicchanti",
  "tika-s0105t0:479_10": "saddavidū. Bhagavatoti bodhisattabhūtassa, buddhabhūtassa vā bhagavato. Uggahitanti sikkhitasippaṁ.",
  "tika-s0105t0:480_0": "‘‘Catudhā’’tiādi siṅgālovādasutte (dī. ni. 3.265) gharamāvasanti ghare vasanto, kammappavacanīyayogato",
  "tika-s0105t0:480_1": "cettha bhummatthe upayogavacanaṁ. Kammaṁ payojayeti kasivāṇijjādikammaṁ payojeyya.",
  "tika-s0105t0:480_2": "Kulānañhi na sabbakālaṁ ekasadisaṁ vattati, kadāci rājādivasena āpadāpi uppajjati,",
  "tika-s0105t0:480_3": "tasmā ‘‘āpadāsu uppannāsu bhavissatī’’ti evaṁ manasi katvā nidhāpeyyāti āha ‘‘āpadāsu",
  "tika-s0105t0:480_4": "bhavissatī’’ti. Imesu pana catūsu koṭṭhāsesu ‘‘ekena bhoge bhuñjeyyā’’ti vuttakoṭṭhāsatoyeva",
  "tika-s0105t0:480_5": "gahetvā bhikkhūnampi kapaṇaddhikādīnampi dānaṁ dātabbaṁ, pesakāranhāpitakādīnampi",
  "tika-s0105t0:480_6": "vetanaṁ dātabbanti ayaṁ bhogapariggahaṇānusāsanī, evarūpaṁ anusāsaniṁ uggahetvāti",
  "tika-s0105t0:480_7": "attho. Idañhi diṭṭhadhammikaṁyeva sandhāya vadati, samparāyikaṁ, pana niyyānikaṁ",
  "tika-s0105t0:480_8": "vā anusāsaniṁ paccāsisantopi dakkhiṇeyyapaṇipātameva karoti nāmāti daṭṭhabbaṁ. ‘‘Yo",
  "tika-s0105t0:480_9": "panā’’tiādi ‘‘seṭṭhavaseneva…pe… gaṇhātī’’ti vuttassatthassa vitthāravacanaṁ.",
  "tika-s0105t0:481_0": "‘‘Eva’’ntiādi pana ‘‘seṭṭhavasena ca bhijjatī’’ti vuttassa byatirekadassanaṁ. Atthavasā",
  "tika-s0105t0:481_1": "liṅgavibhattivipariṇāmoti katvā gahitasaraṇāya upāsikāya vātipi yojetabbaṁ. Evamīdisesu.",
  "tika-s0105t0:481_2": "Pabbajitampīti pi-saddo sambhāvanatthoti vuttaṁ ‘‘pageva apabbajita’’nti. Saraṇagamanaṁ",
  "tika-s0105t0:481_3": "na bhijjati seṭṭhavasena avanditattā. Tathāti anukaḍḍhanatthe nipāto ‘‘saraṇagamanaṁ",
  "tika-s0105t0:481_4": "na bhijjatī’’ti. Raṭṭhapūjitattāti raṭṭhe, raṭṭhavāsīnaṁ vā pūjitattā. Tayidaṁ bhayavasena",
  "tika-s0105t0:481_5": "vanditabbabhāvasseva samatthanaṁ, na tu abhedassa kāraṇadassanaṁ, tassa pana kāraṇaṁ",
  "tika-s0105t0:481_6": "seṭṭhavasena avanditattāti veditabbaṁ. Vuttañhi ‘‘seṭṭhavasena ca bhijjatī’’ti. Seṭṭhavasenāti",
  "tika-s0105t0:481_7": "loke aggadakkhiṇeyyatāya seṭṭhabhāvavasenāti attho. Tenāha ‘‘ayaṁ loke aggadakkhiṇeyyoti",
  "tika-s0105t0:481_8": "vandatī’’ti. Titthiyampi vandato na bhijjati, pageva itaraṁ. Saraṇagamanappabhedoti",
  "tika-s0105t0:481_9": "saraṇagamanavibhāgo, tabbibhāgasambandhato cettha sakkā abhedopi sukhena dassetunti",
  "tika-s0105t0:481_10": "abhedadassanaṁ kataṁ.",
  "tika-s0105t0:482_0": "Ariyamaggo eva lokuttarasaraṇagamananti cattāri sāmaññaphalāni vipākaphalabhāvena",
  "tika-s0105t0:482_1": "vuttāni. Sabbadukkhakkhayoti sakalassa vaṭṭadukkhassa anuppādanirodho nibbānaṁ. Ettha",
  "tika-s0105t0:482_2": "ca kammasadisaṁ vipākaphalaṁ, tabbiparītaṁ ānisaṁsaphalanti daṭṭhabbaṁ. Yathā hi",
  "tika-s0105t0:482_3": "sālibījādīnaṁ phalāni taṁsadisāni vipakkāni nāma honti, vipākaniruttiñca labhanti,",
  "tika-s0105t0:482_4": "na mūlaṅkurapattakkhandhanāḷāni, evaṁ kusalākusalānaṁ phalāni arūpadhammabhāvena,",
  "tika-s0105t0:482_5": "sārammaṇabhāvena ca sadisāni vipakkāni nāma honti, vipākaniruttiñca labhanti, na",
  "tika-s0105t0:482_6": "tadaññāni kammanibbattānipi kammaasadisāni, tāni pana ānisaṁsāni nāma honti, ānisaṁsaniruttimattañca",
  "tika-s0105t0:482_7": "labhantīti. ‘‘Vuttañheta’’ntiādinā dhammapade aggidattabrāhmaṇavatthupāḷimāharitvā dasseti.",
  "tika-s0105t0:483_0": "Yo cāti ettha ca-saddo byatireke, yo panāti attho. Tatrāyamadhippāyo – byatirekatthadīpane",
  "tika-s0105t0:483_1": "yadi ‘‘bahuṁ ve saraṇaṁ yanti, pabbatāni vanāni cā’’tiādinā (dha. pa. 188) vuttaṁ",
  "tika-s0105t0:483_2": "khemaṁ saraṇaṁ na hoti, na uttamaṁ saraṇaṁ, etañca saraṇamāgamma sabbadukkhā na pamuccati,",
  "tika-s0105t0:483_3": "evaṁ sati kiṁ nāma vatthu khemaṁ saraṇaṁ hoti, uttamaṁ saraṇaṁ, kiṁ nāma vatthuṁ",
  "tika-s0105t0:483_4": "saraṇamāgamma sabbadukkhā pamuccatīti ce?",
  "tika-s0105t0:484": "Yo ca buddhañca dhammañca, saṅghañca saraṇaṁ gato…pe…",
  "tika-s0105t0:485": "Etaṁ kho saraṇaṁ khemaṁ, etaṁ saraṇamuttamaṁ;",
  "tika-s0105t0:486": "Etaṁ saraṇamāgamma, sabbadukkhā pamuccatīti. (dha. pa. 190-92);",
  "tika-s0105t0:487_0": "Evamīdisesu. Lokiyassa saraṇagamanassa aññatitthiyāvandanādinā kuppanato, calanato",
  "tika-s0105t0:487_1": "ca akuppaṁ acalaṁ lokuttarameva saraṇagamanaṁ pakāsetuṁ ‘‘cattāri ariyasaccāni, sammappaññāya",
  "tika-s0105t0:487_2": "passatī’’ti vuttaṁ. Vācāsiliṭṭhatthañcettha sammāsaddassa rassattaṁ. ‘‘Dukkha’’ntiādi",
  "tika-s0105t0:487_3": "‘‘cattāri ariyasaccānī’’ti vuttassa sarūpadassanaṁ. Dukkhassa ca atikkamanti dukkhanirodhaṁ.",
  "tika-s0105t0:487_4": "Dukkhūpasamagāminanti dukkhanirodhagāmiṁ. ‘‘Eta’’nti ‘‘cattāri…pe… passatī’’ti (dha.",
  "tika-s0105t0:487_5": "pa. 190) evaṁ vuttaṁ lokuttarasaraṇagamanasaṅkhātaṁ ariyasaccadassanaṁ. Kho-saddo",
  "tika-s0105t0:487_6": "avadhāraṇattho padattayepi yojetabbo.",
  "tika-s0105t0:488_0": "Niccato anupagamanādivasenāti ‘‘nicca’’nti aggahaṇādivasena, itinā niddisitabbehi",
  "tika-s0105t0:488_1": "to-saddamicchanti saddavidū. ‘‘Vuttañheta’’ntiādinā ñāṇavibhaṅgādīsu (ma. ni. 3.126;",
  "tika-s0105t0:488_2": "a. ni. 1.268) āgataṁ pāḷiṁ sādhakabhāvena āharati. Aṭṭhānanti janakahetupaṭikkhepo.",
  "tika-s0105t0:488_3": "Anavakāsoti paccayahetupaṭikkhepo. Ubhayenāpi kāraṇameva paṭikkhipati. Yanti yena",
  "tika-s0105t0:488_4": "kāraṇena. Diṭṭhisampannoti maggadiṭṭhiyā sampanno sotāpanno. Kañci saṅkhāranti catubhūmakesu",
  "tika-s0105t0:488_5": "saṅkhatasaṅkhāresu ekampi saṅkhāraṁ. Niccato upagaccheyyāti ‘‘nicco’’ti gaṇheyya.",
  "tika-s0105t0:488_6": "Sukhato upagaccheyyāti ‘‘ekantasukhī attā hoti arogo paraṁ maraṇā’’ti (dī. ni. 1.76)",
  "tika-s0105t0:488_7": "evaṁ attadiṭṭhivasena ‘‘sukho’’ti gaṇheyya, diṭṭhivippayuttacittena pana ariyasāvako",
  "tika-s0105t0:488_8": "pariḷāhavūpasamatthaṁ mattahatthiparittāsito cokkhabrāhmaṇo viya ukkārabhūmiṁ kañci",
  "tika-s0105t0:488_9": "saṅkhāraṁ sukhato upagacchati. Attavāre kasiṇādipaṇṇattisaṅgahaṇatthaṁ ‘‘saṅkhāra’’nti",
  "tika-s0105t0:488_10": "avatvā ‘‘dhamma’’nti vuttaṁ. Yathāha parivāre –",
  "tika-s0105t0:489": "‘‘Aniccā sabbe saṅkhārā, dukkhānattā ca saṅkhatā;",
  "tika-s0105t0:490": "Nibbānañceva paññatti, anattā iti nicchayā’’ti. (pari. 257);",
  "tika-s0105t0:491_0": "Imesu pana tīsupi vāresu ariyasāvakassa catubhūmakavaseneva paricchedo veditabbo,",
  "tika-s0105t0:491_1": "tebhūmakavaseneva vā. Yaṁ yañhi puthujjano ‘‘niccaṁ sukhaṁ attā’’ti gāhaṁ gaṇhāti,",
  "tika-s0105t0:491_2": "taṁ taṁ ariyasāvako ‘‘aniccaṁ dukkhaṁ anattā’’ti gaṇhanto gāhaṁ viniveṭheti.",
  "tika-s0105t0:492_0": "‘‘Mātara’’ntiādīsu janikā mātā, janako pitā, manussabhūto khīṇāsavo arahāti adhippeto.",
  "tika-s0105t0:492_1": "Kiṁ pana ariyasāvako tehi aññampi pāṇaṁ jīvitā voropeyyāti? Etampi aṭṭhānameva. Cakkavattirajjasakajīvitahetupi",
  "tika-s0105t0:492_2": "hi so taṁ jīvitā na voropeyya, tathāpi puthujjanabhāvassa mahāsāvajjatādassanatthaṁ",
  "tika-s0105t0:492_3": "ariyabhāvassa ca balavatāpakāsanatthaṁ evaṁ vuttanti daṭṭhabbaṁ. Paduṭṭhacittoti",
  "tika-s0105t0:492_4": "vadhakacittena padūsanacitto, padūsitacitto vā. Lohitaṁ uppādeyyāti jīvamānakasarīre",
  "tika-s0105t0:492_5": "khuddakamakkhikāya pivanamattampi lohitaṁ uppādeyya. Saṅghaṁ bhindeyyāti samānasaṁvāsakaṁ",
  "tika-s0105t0:492_6": "samānasīmāyaṁ ṭhitaṁ saṅghaṁ pañcahi kāraṇehi bhindeyya, vuttañhetaṁ ‘‘pañcahupāli",
  "tika-s0105t0:492_7": "ākārehi saṅgho bhijjati kammena, uddesena, voharanto, anussāvanena, salākaggāhenā’’ti",
  "tika-s0105t0:492_8": "(pari. 458) aññaṁ satthāranti ito aññaṁ titthakaraṁ ‘‘ayaṁ me satthā’’ti evaṁ gaṇheyya,",
  "tika-s0105t0:492_9": "netaṁ ṭhānaṁ vijjatīti attho. Bhavasampadāti sugatibhavena sampadā, idaṁ vipākaphalaṁ.",
  "tika-s0105t0:492_10": "Bhogasampadāti manussabhogadevabhogehi sampadā, idaṁ pana ānisaṁsaphalaṁ. ‘‘Vuttañheta’’ntiādinā",
  "tika-s0105t0:492_11": "devatāsaṁyuttādipāḷiṁ (saṁ. ni. 1.37) sādhakabhāvena dasseti.",
  "tika-s0105t0:493_0": "Gatāseti ettha se-iti nipātamattaṁ. Na te gamissanti apāyabhūminti te buddhaṁ saraṇaṁ",
  "tika-s0105t0:493_1": "gatā tannimittaṁ apāyaṁ na gamissanti. Mānusanti ca gāthābandhavasena visaññoganiddeso,",
  "tika-s0105t0:493_2": "manussesu jātanti attho. Devakāyanti devasaṅghaṁ, devapuraṁ vā ‘‘devānaṁ kāyo samūho etthā’’ti katvā.",
  "tika-s0105t0:494_0": "‘‘Aparampī’’tiādinā saḷāyatanavagge moggallānasaṁyutte (saṁ. ni. 4.341) āgataṁ aññampi",
  "tika-s0105t0:494_1": "phalamāha, aparampi phalaṁ mahāmoggallānattherena vuttanti attho. Aññe deveti asaraṇaṅgate",
  "tika-s0105t0:494_2": "deve. Dasahi ṭhānehīti dasahi kāraṇehi. ‘‘Dibbenā’’tiādi tassarūpadassanaṁ. Adhigaṇhantīti",
  "tika-s0105t0:494_3": "abhibhavanti atikkamitvā tiṭṭhanti. ‘‘Esa nayo’’ti iminā ‘‘sādhu kho devānaminda",
  "tika-s0105t0:494_4": "dhammasaraṇagamanaṁ hotī’’ti (saṁ. ni. 4.341) suttapadaṁ atidisati. Velāmasuttaṁ",
  "tika-s0105t0:494_5": "nāma aṅguttaranikāye navanipāte jātigottarūpabhogasaddhāpaññādīhi mariyādavelātikkantehi",
  "tika-s0105t0:494_6": "uḷārehi guṇehi samannāgatattā velāmanāmakassa bodhisattabhūtassa caturāsītisahassarājūnaṁ",
  "tika-s0105t0:494_7": "ācariyabrāhmaṇassa dānakathāpaṭisaññuttaṁ suttaṁ (a. ni. 9.20) tattha hi karīsassa",
  "tika-s0105t0:494_8": "catutthabhāgappamāṇānaṁ caturāsītisahassasaṅkhyānaṁ suvaṇṇapātirūpiyapātikaṁsapātīnaṁ",
  "tika-s0105t0:494_9": "yathākkamaṁ rūpiyasuvaṇṇa hiraññapūrānaṁ, sabbālaṅkārapaṭimaṇḍitānaṁ, caturāsītiyā",
  "tika-s0105t0:494_10": "hatthisahassānaṁ caturāsītiyā assasahassānaṁ, caturāsītiyā rathasahassānaṁ, caturāsītiyā",
  "tika-s0105t0:494_11": "dhenusahassānaṁ, caturāsītiyā kaññāsahassānaṁ, caturāsītiyā pallaṅkasahassānaṁ, caturāsītiyā",
  "tika-s0105t0:494_12": "vatthakoṭisahassānaṁ, aparimāṇassa ca khajjabhojjādibhedassa āhārassa pariccajanavasena",
  "tika-s0105t0:494_13": "sattamāsādhikāni sattasaṁvaccharāni nirantaraṁ pavattavelāmamahādānato ekassa sotāpannassa",
  "tika-s0105t0:494_14": "dinnadānaṁ mahapphalataraṁ, tato sataṁsotāpannānaṁ dinnadānato ekassa sakadāgāmino,",
  "tika-s0105t0:494_15": "tato ekassa anāgāmino, tato ekassa arahato, tato ekassa paccekabuddhassa, tato sammāsambuddhassa,",
  "tika-s0105t0:494_16": "tato buddhappamukhassa saṅghassa dinnadānaṁ mahapphalataraṁ, tato cātuddisaṁ saṅghaṁ",
  "tika-s0105t0:494_17": "uddissa vihārakaraṇaṁ, tato saraṇagamanaṁ mahapphalataranti ayamattho pakāsito. Vuttañhetaṁ –",
  "tika-s0105t0:495_0": "‘‘Yaṁ gahapati velāmo brāhmaṇo dānaṁ adāsi mahādānaṁ, yo cekaṁ diṭṭhisampannaṁ bhojeyya,",
  "tika-s0105t0:495_1": "idaṁ tato mahapphalataraṁ, yo ca sataṁ diṭṭhisampannānaṁ bhojeyya, yo cekaṁ sakadāgāmiṁ",
  "tika-s0105t0:495_2": "bhojeyya, idaṁ tato mahapphalatara’’ntiādi (a. ni. 9.20).",
  "tika-s0105t0:496_0": "Iminā ca ukkaṭṭhaparicchedato lokuttarasseva saraṇagamanassa phalaṁ dassitanti veditabbaṁ.",
  "tika-s0105t0:496_1": "Tathā hi velāmasuttaṭṭhakathāyaṁ vuttaṁ ‘‘saraṇaṁ gaccheyyāti ettha maggenāgataṁ",
  "tika-s0105t0:496_2": "anivattanasaraṇaṁ adhippetaṁ, apare panāhu ‘attānaṁ niyyātetvā dinnattā saraṇagamanaṁ",
  "tika-s0105t0:496_3": "tato mahapphalatara’nti vutta’’nti (a. ni. aṭṭha. 3.9.20) kūṭadantasuttaṭṭhakathāyaṁ",
  "tika-s0105t0:496_4": "pana vakkhati ‘‘yasmā ca saraṇagamanaṁ nāma tiṇṇaṁ ratanānaṁ jīvitapariccāgamayaṁ",
  "tika-s0105t0:496_5": "puññakammaṁ saggasampattiṁ deti, tasmā mahapphalatarañca mahānisaṁsatarañcāti veditabba’’nti",
  "tika-s0105t0:496_6": "(dī. ni. aṭṭha. 1.350, 351) iminā pana nayena lokiyassāpi saraṇagamanassa phalaṁ",
  "tika-s0105t0:496_7": "idha dassitamevāti gahetabbaṁ. Ācariyadhammapālattherenapi (dī. ni. ṭī. 1.250) hi",
  "tika-s0105t0:496_8": "ayamevattho icchitoti viññāyati idha ceva aññāsu ca majjhimāgamaṭīkādīsu avisesatoyeva",
  "tika-s0105t0:496_9": "vuttattā, ācariyasāriputtattherenāpi ayamattho abhimato siyā sāratthadīpaniyaṁ, (sārattha.",
  "tika-s0105t0:496_10": "ṭī. verañjakaaṇḍavaṇṇanā.15) aṅguttaraṭīkāyañca tadubhayasādhāraṇavacanato. Apare",
  "tika-s0105t0:496_11": "pana vadanti ‘‘kūṭadantasuttaṭṭhakathāyampi (dī. ni. ṭī. 1.249) lokuttarasseva saraṇagamanassa",
  "tika-s0105t0:496_12": "phalaṁ vutta’’nti, tadayuttameva tathā avuttattā. ‘‘Yasmā…pe… detī’’ti hi tadubhayasādhāraṇakāraṇavasena",
  "tika-s0105t0:496_13": "tadubhayassāpi phalaṁ tattha vuttanti. Velāmasuttādīnanti ettha ādisaddena (a. ni.",
  "tika-s0105t0:496_14": "4.34; itivu. 90) aggappasādasuttachattamāṇavakavimānādīnaṁ (vi. va. 886 ādayo) saṅgaho daṭṭhabbo.",
  "tika-s0105t0:497_0": "Aññāṇaṁ nāma vatthuttayassa guṇānamajānanaṁ tattha sammoho. Saṁsayo nāma ‘‘buddho",
  "tika-s0105t0:497_1": "nu kho, na nu kho’’tiādinā (dī. ni. aṭṭha. 2.216) vicikicchā. Micchāñāṇaṁ nāma vatthuttayassa",
  "tika-s0105t0:497_2": "guṇānaṁ aguṇabhāvaparikappanena viparītaggāho. Ādisaddena anādarāgāravādīnaṁ saṅgaho.",
  "tika-s0105t0:497_3": "Saṁkilissatīti saṁkiliṭṭhaṁ malīnaṁ bhavati. Na mahājutikantiādipi saṁkilesapariyāyo",
  "tika-s0105t0:497_4": "eva. Tattha na mahājutikanti na mahujjalaṁ, aparisuddhaṁ apariyodātanti attho. Na",
  "tika-s0105t0:497_5": "mahāvipphāranti na mahānubhāvaṁ, apaṇītaṁ anuḷāranti attho. Sāvajjoti taṇhādiṭṭhādivasena",
  "tika-s0105t0:497_6": "sadoso. Tadeva phalavasena vibhāvetuṁ ‘‘aniṭṭhaphalo’’ti vuttaṁ, sāvajjattā akantiphalo",
  "tika-s0105t0:497_7": "hotīti attho. Lokiyasaraṇagamanaṁ sikkhāsamādānaṁ viya agahitakālaparicchedaṁ jīvitapariyantameva",
  "tika-s0105t0:497_8": "hoti, tasmā tassa khandhabhedena bhedo, so ca taṇhādiṭṭhādivirahitattā adosoti āha",
  "tika-s0105t0:497_9": "‘‘anavajjo kālakiriyāya hotī’’ti. Soti anavajjo saraṇagamanabhedo. Satipi anavajjatte",
  "tika-s0105t0:497_10": "iṭṭhaphalopi na hoti, pageva aniṭṭhaphalo avipākattā. Na hi taṁ akusalaṁ hoti, atha",
  "tika-s0105t0:497_11": "kho bhedanamattanti adhippāyo. Bhavantarepīti aññasmimpi bhave.",
  "tika-s0105t0:498_0": "Dharasaddassa dvikammikattā ‘‘upāsaka’’nti idampi kammameva, tañca kho ākāraṭṭhāneti",
  "tika-s0105t0:498_1": "atthamattaṁ dassetuṁ ‘‘upāsako ayanti evaṁdhāretū’’ti vuttaṁ. Dhāretūti ca upadhāretūti",
  "tika-s0105t0:498_2": "attho. Upadhāraṇañcettha jānanamevāti dasseti ‘‘jānātū’’ti iminā. Upāsakavidhikosallatthanti",
  "tika-s0105t0:498_3": "upāsakabhāvavidhānakosallatthaṁ. Ko upāsakoti sarūpapucchā, kiṁ lakkhaṇo upāsako",
  "tika-s0105t0:498_4": "nāmāti vuttaṁ hoti. Kasmāti hetupucchā, kena pavattinimittena upāsakasaddo tasmiṁ",
  "tika-s0105t0:498_5": "puggale niruḷhoti adhippāyo. Tenāha ‘‘kasmā upāsakoti vuccatī’’ti. Saddassa hi abhidheyye",
  "tika-s0105t0:498_6": "pavattinimittameva tadatthassa tabbhāvakāraṇaṁ. Kimassa sīlanti vatasamādānapucchā,",
  "tika-s0105t0:498_7": "kīdisaṁ assa upāsakassa sīlaṁ, kittakena vatasamādānenāyaṁ sīlasampanno nāma hotīti",
  "tika-s0105t0:498_8": "attho. Ko ājīvoti kammasamādānapucchā, ko assa sammāājīvo, kena kammasamādānena assa",
  "tika-s0105t0:498_9": "ājīvo sambhavatīti pucchati, so pana micchājīvassa parivajjanena hotīti micchājīvopi",
  "tika-s0105t0:498_10": "vibhajīyati. Kā vipattīti tadubhayesaṁ vippaṭipattipucchā, kā assa upāsakassa sīlassa,",
  "tika-s0105t0:498_11": "ājīvassa ca vipattīti attho. Sāmaññaniddiṭṭhe hi sati anantarasseva vidhi vā paṭisedho",
  "tika-s0105t0:498_12": "vāti anantarassa gahaṇaṁ. Kā sampattīti tadubhayesameva sammāpaṭipattipucchā, kā",
  "tika-s0105t0:498_13": "assa upāsakassa sīlassa, ājīvassa ca sampattīti vuttanayena attho. Sarūpavacanatthādisaṅkhātena",
  "tika-s0105t0:498_14": "pakārena kiratīti pakiṇṇaṁ, tadeva pakiṇṇakaṁ, anekākārena pavattaṁ atthavinicchayanti attho.",
  "tika-s0105t0:499_0": "Yo kocīti khattiyabrāhmaṇādīsu yo koci, iminā padena akāraṇamettha jātiādivisesoti",
  "tika-s0105t0:499_1": "dasseti, ‘‘saraṇagato’’ti iminā pana saraṇagamanamevettha pamāṇanti. ‘‘Gahaṭṭho’’ti",
  "tika-s0105t0:499_2": "ca iminā āgārikesveva upāsakasaddo niruḷho, na pabbajjūpagatesūti. Tamatthaṁ mahāvaggasaṁyutte",
  "tika-s0105t0:499_3": "mahānāmasuttena (saṁ. ni. 5.1033) sādhento ‘‘vuttañheta’’ntiādimāha. Tattha yatoti",
  "tika-s0105t0:499_4": "buddhādisaraṇagamanato. Mahānāmāti attano cūḷapituno sukkodanassa puttaṁ mahānāmaṁ",
  "tika-s0105t0:499_5": "nāma sakyarājānaṁ bhagavā ālapati. Ettāvatāti ettakena buddhādisaraṇagamanena upāsako",
  "tika-s0105t0:499_6": "nāma hoti, na jātiādīhi kāraṇehīti adhippāyo. Kāmañca tapussabhallikānaṁ viya dvevācikaupāsakabhāvopi",
  "tika-s0105t0:499_7": "atthi, so pana tadā vatthuttayābhāvato kadāciyeva hotīti sabbadā pavattaṁ tevācikaupāsakabhāvaṁ",
  "tika-s0105t0:499_8": "dassetuṁ ‘‘saraṇagato’’ti vuttaṁ. Tepi hi pacchā tisaraṇagatā eva, na cettha sambhavati",
  "tika-s0105t0:499_9": "aññaṁ paṭikkhipitvā ekaṁ vā dve vā saraṇagato upāsako nāmāti imamatthampi ñāpetuṁ",
  "tika-s0105t0:499_10": "evaṁ vuttanti daṭṭhabbaṁ.",
  "tika-s0105t0:500": "Upāsanatoti teneva saraṇagamanena, tattha ca sakkaccakāritāya gāravabahumānādiyogena payirupāsanato, iminā katvatthaṁ dasseti. Tenāha ‘‘so hī’’tiādi.",
  "tika-s0105t0:501_0": "Veramaṇiyoti ettha veraṁ vuccati pāṇātipātādidussīlyaṁ, tassa maṇanato hananato vināsanato",
  "tika-s0105t0:501_1": "veramaṇiyo nāma, pañca viratiyo viratipadhānattā tassa sīlassa. Tathā hi udāhaṭe",
  "tika-s0105t0:501_2": "mahānāmasutte vuttaṁ ‘‘pāṇātipātā paṭivirato hotī’’tiādi (saṁ. ni. 5.1033) ‘‘yathāhā’’tiādinā",
  "tika-s0105t0:501_3": "sādhakaṁ, sarūpañca dasseti yathā taṁ uyyānapālassa ekeneva udakapatiṭṭhānapayogena",
  "tika-s0105t0:501_4": "ambasecanaṁ, garusinānañca. Yathāha ambavimāne (vi. va. 1151 ādayo) –",
  "tika-s0105t0:502": "‘‘Ambo ca sitto samaṇo ca nhāpito,",
  "tika-s0105t0:503": "Mayā ca puññaṁ pasutaṁ anappakaṁ;",
  "tika-s0105t0:504": "Iti so pītiyā kāyaṁ, sabbaṁ pharati attano’’ti.",
  "tika-s0105t0:505": "[‘‘Ambo ca siñcato āsi, samaṇo ca nahāpito;",
  "tika-s0105t0:506": "Bahuñca puññaṁ pasutaṁ, aho saphalaṁ jīvita’’nti. (idha ṭīkāyaṁ mūlapāṭho)]",
  "tika-s0105t0:507": "Evamīdisesu. Ettāvatāti ettakena pañcaveraviratimattena.",
  "tika-s0105t0:508_0": "Micchāvaṇijjāti ayuttavaṇijjā, na sammāvaṇijjā, asāruppavaṇijjakammānīti attho. Pahāyāti",
  "tika-s0105t0:508_1": "akaraṇeneva pajahitvā. Dhammenāti dhammato anapetena, tena micchāvaṇijjakammena ājīvanato",
  "tika-s0105t0:508_2": "aññampi adhammikaṁ ājīvanaṁ paṭikkhipati. Samenāti avisamena, tena kāyavisamādiduccaritaṁ",
  "tika-s0105t0:508_3": "vajjetvā kāyasamādinā sucaritena ājīvanaṁ dasseti. ‘‘Vuttañheta’’ntiādinā pañcaṅguttarapāḷimāharitvā",
  "tika-s0105t0:508_4": "sādhakaṁ, sarūpañca dasseti. Vāṇijānaṁ ayanti vaṇijjā, yassa kassaci vikkayo, itthiliṅgapadametaṁ.",
  "tika-s0105t0:508_5": "Satthavaṇijjāti āvudhabhaṇḍaṁ katvā vā kāretvā vā yathākataṁ paṭilabhitvā vā tassa",
  "tika-s0105t0:508_6": "vikkayo. Sattavaṇijjāti manussavikkayo. Maṁsavaṇijjāti sūnakārādayo viya migasūkarādike",
  "tika-s0105t0:508_7": "posetvā maṁsaṁ sampādetvā vikkayo. Majjavaṇijjāti yaṁ kiñci majjaṁ yojetvā tassa",
  "tika-s0105t0:508_8": "vikkayo. Visavaṇijjāti visaṁ yojetvā, saṅgahetvā vā tassa vikkayo. Tattha satthavaṇijjā",
  "tika-s0105t0:508_9": "paroparodhanimittatāya akaraṇīyāti vuttā, sattavaṇijjā abhujissabhāvakaraṇato, maṁsavaṇijjā",
  "tika-s0105t0:508_10": "vadhahetuto, majjavaṇijjā pamādaṭṭhānato, visavaṇijjā parūpaghātakāraṇato.",
  "tika-s0105t0:509_0": "Tassevāti yathāvuttassa pañcaveramaṇilakkhaṇassa sīlassa ceva pañcamicchāvaṇijjādippahānalakkhaṇassa",
  "tika-s0105t0:509_1": "ājīvassa ca paṭiniddeso. Vipattīti bhedo, pakopo ca . Evaṁ sīlaājīvavipattivasena",
  "tika-s0105t0:509_2": "upāsakassa vipattiṁ dassetvā assaddhiyādivasenapi dassento ‘‘apicā’’tiādimāha. Yāyāti",
  "tika-s0105t0:509_3": "assaddhiyādivippaṭipattiyā. Caṇḍāloti nīcadhammajātikaṭṭhena upāsakacaṇḍālo. Malanti",
  "tika-s0105t0:509_4": "malīnaṭṭhena upāsakamalaṁ. Patikiṭṭhoti lāmakaṭṭhena upāsakanihīno. Sāpissāti sāpi",
  "tika-s0105t0:509_5": "assaddhiyādivippaṭipatti assa upāsakassa vipattīti veditabbā. Kā panāyanti vuttaṁ",
  "tika-s0105t0:509_6": "‘‘te cā’’tiādi. Upāsakacaṇḍālasuttaṁ, (a. ni. 5.175) upāsakaratanasuttañca pañcaṅguttare.",
  "tika-s0105t0:509_7": "Tattha buddhādīsu, kammakammaphalesu ca saddhāvipariyāyo micchāvimokkho assaddhiyaṁ,",
  "tika-s0105t0:509_8": "tena samannāgato assaddho. Yathāvuttasīlavipattiājīvavipattivasena dussīlo. ‘‘Iminā",
  "tika-s0105t0:509_9": "diṭṭhādinā idaṁ nāma maṅgalaṁ hotī’’ti evaṁ bālajanaparikappitena kotūhalasaṅkhātena",
  "tika-s0105t0:509_10": "diṭṭhasutamutamaṅgalena samannāgato kotūhalamaṅgaliko. Maṅgalaṁ paccetīti diṭṭhamaṅgalādibhedaṁ",
  "tika-s0105t0:509_11": "maṅgalameva pattiyāyati no kammanti kammassakataṁ no pattiyāyati. Ito ca bahiddhāti",
  "tika-s0105t0:509_12": "ito sabbaññubuddhasāsanato bahiddhā bāhirakasamaye. Ca-saddo aṭṭhānapayutto, sabbattha",
  "tika-s0105t0:509_13": "‘‘assaddho’’tiādīsu yojetabbo. Dakkhiṇeyyaṁ pariyesatīti duppaṭipannaṁ dakkhiṇārahasaññī",
  "tika-s0105t0:509_14": "gavesati. Tatthāti bahiddhā bāhirakasamaye. Pubbakāraṁ karotīti paṭhamataraṁ dānamānanādikaṁ",
  "tika-s0105t0:509_15": "kusalakiriyaṁ karoti, bāhirakasamaye paṭhamataraṁ kusalakiriyaṁ katvā pacchā sāsane",
  "tika-s0105t0:509_16": "karotīti vuttaṁ hotīti . Tatthāti vā tesaṁ bāhirakānaṁ titthiyānantipi vadanti. Ettha",
  "tika-s0105t0:509_17": "ca dakkhiṇeyyapariyesanapubbakāre ekaṁ katvā pañca dhammā veditabbā.",
  "tika-s0105t0:510_0": "Assāti upāsakassa. Sīlasampadāti yathāvuttena pañcaveramaṇilakkhaṇena sīlena sampadā.",
  "tika-s0105t0:510_1": "Ājīvasampadāti pañcamicchāvaṇijjādippahānalakkhaṇena ājīvena sampadā. Evaṁ sīlasampadāājīvasampadāvasena",
  "tika-s0105t0:510_2": "upāsakassa sampattiṁ dassetvā saddhādivasenapi dassento ‘‘ye cassā’’tiādimāha. Ye",
  "tika-s0105t0:510_3": "ca pañca dhammā, tepi assa sampattīti yojanā. Dhammehīti guṇehi. Catunnaṁ parisānaṁ",
  "tika-s0105t0:510_4": "ratijananaṭṭhena upāsakova ratanaṁ upāsakaratanaṁ. Guṇasobhākittisaddasugandhatādīhi",
  "tika-s0105t0:510_5": "upāsakova padumaṁ upāsakapadumaṁ. Tathā upāsakapuṇḍarīkaṁ. Sesaṁ vipattiyaṁ vuttavipariyāyena veditabbaṁ.",
  "tika-s0105t0:511_0": "Nigaṇṭhīnanti nigaṇṭhasamaṇīnaṁ. Ādimhīti paṭhamatthe. Ucchagganti ucchuaggaṁ ucchukoṭi.",
  "tika-s0105t0:511_1": "Tathā veḷagganti etthāpi. Koṭiyanti pariyantakoṭiyaṁ, pariyantattheti attho. Ambilagganti",
  "tika-s0105t0:511_2": "ambilakoṭṭhāsaṁ. Tathā tittakagganti etthāpi. Vihāraggenāti ovarakakoṭṭhāsena ‘‘imasmiṁ",
  "tika-s0105t0:511_3": "gabbhe vasantānaṁ idaṁ nāma phalaṁ pāpuṇātī’’tiādinā taṁtaṁvasanaṭṭhānakoṭṭhāsenāti",
  "tika-s0105t0:511_4": "attho . Pariveṇaggenāti etthāpi eseva nayo. Aggeti ettha upayogavacanassa ekārādeso,",
  "tika-s0105t0:511_5": "vacanavipallāso vā, katvā-saddo ca sesoti vuttaṁ ‘‘ādiṁ katvā’’ti. Bhāvatthe tā-saddoti",
  "tika-s0105t0:511_6": "dasseti ‘‘ajjabhāva’’nti iminā, ajjabhāvo ca nāma tasmiṁ dhammassavanasamaye dharamānakatāpāpuṇakabhāvo.",
  "tika-s0105t0:511_7": "Tadā hi taṁ nissayavasena dharamānataṁ nimittaṁ katvā taṁdivasanissitaaruṇuggamanato",
  "tika-s0105t0:511_8": "paṭṭhāya yāva puna aruṇuggamanā etthantare ajjasaddo pavattati, tasmā tasmiṁ samaye",
  "tika-s0105t0:511_9": "dharamānakatāsaṅkhātaṁ ajjabhāvaṁ ādiṁ katvāti attho daṭṭhabbo. Ajjatanti vā ajjaicceva",
  "tika-s0105t0:511_10": "attho tā-saddassa sakatthavuttito yathā ‘‘devatā’’ti, ayaṁ ācariyānaṁ mati. Evaṁ",
  "tika-s0105t0:511_11": "paṭhamakkharena dissamānapāṭhānurūpaṁ atthaṁ dassetvā idāni tatiyakkharena dissamānapāṭhānurūpaṁ",
  "tika-s0105t0:511_12": "atthaṁ dassetuṁ ‘‘ajjadaggeti vā pāṭho’’tiādi vuttaṁ. Āgamamattattā dakāro padasandhikaro.",
  "tika-s0105t0:511_13": "Ajjāti hi nepātikamidaṁ padaṁ. Tenāha ‘‘ajja agganti attho’’ti.",
  "tika-s0105t0:512_0": "‘‘Pāṇo’’ti idaṁ paramatthato jīvitindriye eva, ‘‘pāṇupeta’’nti ca karaṇattheneva",
  "tika-s0105t0:512_1": "samāsoti ñāpetuṁ ‘‘yāva me jīvitaṁ pavattati, tāvaupeta’’nti āha. Upeti upagacchatīti",
  "tika-s0105t0:512_2": "hi upeto, pāṇehi karaṇabhūtehi upeto pāṇupetoti attho ācariyehi abhimato. Iminā ca",
  "tika-s0105t0:512_3": "‘‘pāṇupetanti idaṁ padaṁ tassa saraṇagamanassa āpāṇakoṭikatādassana’’nti imamatthaṁ",
  "tika-s0105t0:512_4": "vibhāveti. ‘‘Pāṇupeta’’nti hi iminā yāva me pāṇā dharanti, tāva saraṇaṁ upeto, upento",
  "tika-s0105t0:512_5": "ca na vācāmattena, na ca ekavāraṁ cittuppādamattena, atha kho pāṇānaṁ pariccajanavasena",
  "tika-s0105t0:512_6": "yāvajīvaṁ upetoti āpāṇakoṭikatā dassitā. ‘‘Tīhi…pe… gata’’nti idaṁ ‘‘saraṇaṁ gata’’nti",
  "tika-s0105t0:512_7": "etassa atthavacanaṁ. ‘‘Anaññasatthuka’’nti idaṁ pana antogadhāvadhāraṇena, aññatthāpohanena",
  "tika-s0105t0:512_8": "ca nivattetabbatthadassanaṁ. Ekacco kappiyakārakasaddassa attho upāsakasaddassa vacanīyopi",
  "tika-s0105t0:512_9": "bhavatīti vuttaṁ ‘‘upāsakaṁ kappiyakāraka’’nti, attasanniyyātanasaraṇagamanaṁ vā",
  "tika-s0105t0:512_10": "sandhāya evaṁ vuttanti daṭṭhabbaṁ. Evaṁ ‘‘pāṇupeta’’nti iminā nītatthato dassitaṁ",
  "tika-s0105t0:512_11": "tassa saraṇagamanassa āpāṇakoṭikataṁ dassetvā evaṁ vadanto panesa rājā ‘‘jīvitena",
  "tika-s0105t0:512_12": "saha vatthuttayaṁ paṭipūjento saraṇagamanaṁ rakkhāmī’’ti adhippāyaṁ vibhāvetīti neyyatthato",
  "tika-s0105t0:512_13": "vibhāvitaṁ tassa rañño adhippāyaṁ vibhāvento ‘‘ahañhī’’tiādimāha. Tattha hi-saddo",
  "tika-s0105t0:512_14": "samatthane, kāraṇatthe vā, tena imāya yuttiyā, iminā vā kāraṇena upāsakaṁ maṁ bhagavā",
  "tika-s0105t0:512_15": "dhāretūti ayamattho pakāsito.",
  "tika-s0105t0:513_0": "Accayanaṁ sādhumariyādaṁ atikkamma madditvā pavattanaṁ accayo, kāyikādiajjhācārasaṅkhāto",
  "tika-s0105t0:513_1": "dosoti āha ‘‘aparādho’’ti, acceti abhibhavitvā pavattati etenāti vā accayo, kāyikādivītikkamassa",
  "tika-s0105t0:513_2": "pavattanako akusaladhammasaṅkhāto doso eva, so ca aparajjhati etenāti aparādhoti",
  "tika-s0105t0:513_3": "vuccati. So hi aparajjhantaṁ purisaṁ abhibhavitvā pavattati. Tenāha ‘‘atikkamma abhibhavitvā",
  "tika-s0105t0:513_4": "pavatto’’ti. Dhammanti dasarājadhammaṁ. Vitthāro panetassa mahāhaṁsajātakādīhi vibhāvetabbo.",
  "tika-s0105t0:513_5": "Caratīti ācarati karoti. Dhammenevāti dhammato anapeteneva, anapetakusaladhammenevāti",
  "tika-s0105t0:513_6": "attho. Tenāha ‘‘na pitughātanādinā adhammenā’’ti. ‘‘Paṭiggaṇhātū’’ti etassa adhivāsanaṁ",
  "tika-s0105t0:513_7": "sampaṭicchatūti saddato attho, adhippāyato pana atthaṁ dassetuṁ ‘‘khamatū’’ti vuttaṁ.",
  "tika-s0105t0:513_8": "Puna akaraṇamettha saṁvaroti dasseti ‘‘puna evarūpassā’’tiādinā. ‘‘Aparādhassā’’tiādi",
  "tika-s0105t0:513_9": "aññamaññaṁ vevacanaṁ.",
  "tika-s0105t0:514_0": "251.‘‘Yathādhammo ṭhito, tathevā’’ti imināpi yathā-saddassa anurūpatthamāha, sādhusamāciṇṇakusaladhammānurūpanti",
  "tika-s0105t0:514_1": "attho. Paṭisaddassa anatthakataṁ dasseti ‘‘karosī’’ti iminā. Paṭikammaṁ karosītipi",
  "tika-s0105t0:514_2": "vadanti. Yathādhammaṁ paṭikaraṇaṁ nāma katāparādhassa khamāpanamevāti āha ‘‘khamāpesīti",
  "tika-s0105t0:514_3": "vuttaṁ hotī’’ti. ‘‘Paṭiggaṇhāmā’’ti etassa adhivāsanaṁ sampaṭicchāmāti atthaṁ dasseti",
  "tika-s0105t0:514_4": "‘‘khamāmā’’ti iminā. Vuddhi hesāti ettha ha-kāro padasiliṭṭhatāya āgamo, hi-saddo",
  "tika-s0105t0:514_5": "vā nipātamattaṁ. Esāti yathādhammaṁ paṭikiriyā, āyatiṁ saṁvarāpajjanā ca. Tenāha",
  "tika-s0105t0:514_6": "‘‘yo accayaṁ…pe… āpajjatī’’ti. Sadevakena lokena ‘‘saraṇa’’nti araṇīyato upagantabbato",
  "tika-s0105t0:514_7": "tathāgato ariyo nāmāti vuttaṁ ‘‘buddhassa bhagavato’’ti. Vineti satte etenāti vinayo,",
  "tika-s0105t0:514_8": "sāsanaṁ. Vaddhati saggamokkhasampatti etāyāti vuddhi. Katamā pana sā, yā ‘‘esā’’ti",
  "tika-s0105t0:514_9": "niddiṭṭhā vuddhīti codanamapanetuṁ ‘‘yo accaya’’ntiādi vuttanti sambandhaṁ dasseti",
  "tika-s0105t0:514_10": "‘‘katamā’’tiādinā, yā ayaṁ saṁvarāpajjanā, sā ‘‘esā’’ti niddiṭṭhā vuddhi nāmāti attho.",
  "tika-s0105t0:514_11": "‘‘Yathādhammaṁ paṭikarotī’’ti idaṁ āyatiṁ saṁvarāpajjanāya pubbakiriyādassananti",
  "tika-s0105t0:514_12": "viññāpanatthaṁ ‘‘yathādhammaṁ paṭikaritvā āyatiṁ saṁvarāpajjanā’’ti vuttaṁ. Esā hi",
  "tika-s0105t0:514_13": "ācariyānaṁ pakati, yadidaṁ yena kenaci pakārena adhippāyantaraviññāpanaṁ, etapadena",
  "tika-s0105t0:514_14": "pana tassāpi paṭiniddeso sambhavati ‘‘yathādhammaṁ paṭikarotī’’ tipi paṭiniddisitabbassa",
  "tika-s0105t0:514_15": "dassanato. Keci pana ‘‘yathādhammaṁ paṭikarotī’ti idaṁ pubbakiriyāmattasseva dassanaṁ,",
  "tika-s0105t0:514_16": "na paṭiniddisitabbassa. ‘Āyatiñca saṁvaraṁ āpajjatī’ti idaṁ pana paṭiniddisitabbassevāti",
  "tika-s0105t0:514_17": "viññāpanatthaṁ evaṁ vutta’’nti vadanti, tadayuttameva khamāpanassāpi vuddhihetubhāvena",
  "tika-s0105t0:514_18": "ariyūpavāde vuttattā. Itarathā hi khamāpanābhāvepi āyatiṁ saṁvarāpajjanāya eva ariyūpavādāpagamanaṁ",
  "tika-s0105t0:514_19": "vuttaṁ siyā, na ca pana vuttaṁ, tasmā vuttanayeneva attho veditabboti.",
  "tika-s0105t0:515_0": "Kasmā pana ‘‘yāya’’ntiādinā dhammaniddeso dassito, nanu pāḷiyaṁ ‘‘yo accaya’’ntiādinā",
  "tika-s0105t0:515_1": "puggalaniddeso katoti codanaṁ sodhetuṁ ‘‘desanaṁ panā’’tiādi āraddhaṁ. Puggalādhiṭṭhānaṁ",
  "tika-s0105t0:515_2": "karontoti puggalādhiṭṭhānadhammadesanaṁ karonto. Puggalādhiṭṭhānāpi hi puggalādhiṭṭhānadhammadesanā,",
  "tika-s0105t0:515_3": "puggalādhiṭṭhānapuggaladesanāti duvidhā hoti. Ayametthādhippāyo – kiñcāpi ‘‘vuddhi",
  "tika-s0105t0:515_4": "hesā’’tiādinā dhammādhiṭṭhānadesanā āraddhā, tathāpi puna puggalādhiṭṭhānaṁ karontena",
  "tika-s0105t0:515_5": "‘‘yo accaya’’ntiādinā puggalādhiṭṭhānadesanā āraddhā desanāvilāsavasena, veneyyajjhāsayavasena",
  "tika-s0105t0:515_6": "cāti. Tadubhayavaseneva hi dhammādhiṭṭhānādibhedena catubbidhā desanā.",
  "tika-s0105t0:516_0": "252.Vacasāyatteti vacasā āyatte. Vācāpaṭibandhatteti vadanti, taṁ ‘‘so hī’’tiādinā",
  "tika-s0105t0:516_1": "viruddhaṁ viya dissati. Vacasāyattheti pana vācāpariyosānattheti attho yutto osānakaraṇatthassa",
  "tika-s0105t0:516_2": "sāsaddassa vasena sāyasaddanipphattito yathā ‘‘dāyo’’ti. Evañhi samatthanavacanampi",
  "tika-s0105t0:516_3": "upapannaṁ hoti. Gamanāya kataṁ vācāpariyosānaṁ katvā vuttattā tasmiṁyeva atthe vattatīti.",
  "tika-s0105t0:516_4": "Handasaddañhi codanatthe, vacasaggatthe ca icchanti. ‘‘Handa dāni bhikkhave āmantayāmī’’tiādīsu",
  "tika-s0105t0:516_5": "(dī. ni. 2.218; saṁ. ni. 1.186) hi codanatthe, ‘‘handa dāni apāyāmī’’tiādīsu (jā.",
  "tika-s0105t0:516_6": "2.22.843) vacasaggatthe, vacasaggo ca nāma vācāvissajjanaṁ, tañca vācāpariyosānamevāti",
  "tika-s0105t0:516_7": "daṭṭhabbaṁ. Dukkarakiccavasena bahukiccatāti āha ‘‘balavakiccā’’ti. ‘‘Avassaṁ kattabbaṁ",
  "tika-s0105t0:516_8": "kiccaṁ, itaraṁ karaṇīyaṁ. Paṭhamaṁ vā kattabbaṁ kiccaṁ, pacchā kattabbaṁ karaṇīyaṁ.",
  "tika-s0105t0:516_9": "Khuddakaṁ vā kiccaṁ, mahantaṁ karaṇīya’’ntipi udānaṭṭhakathādīsu (udā. aṭṭha. 15)",
  "tika-s0105t0:516_10": "vuttaṁ. Yaṁ-taṁ-saddānaṁ niccasambandhattā, gamanakālajānanato, aññakiriyāya ca anupayuttattā",
  "tika-s0105t0:516_11": "‘‘tassa kālaṁ tvameva jānāsī’’ti vuttaṁ. Idaṁ vuttaṁ hoti ‘‘tayā ñātaṁ gamanakālaṁ",
  "tika-s0105t0:516_12": "tvameva ñatvā gacchāhī’’ti. Atha vā yathā kattabbakiccaniyojane ‘‘imaṁ jāna, imaṁ",
  "tika-s0105t0:516_13": "dehi, imaṁ āharā’’ti (pāci. 88, 93) vuttaṁ, tathā idhāpi tayā ñātaṁ kālaṁ tvameva",
  "tika-s0105t0:516_14": "jānāsi, gamanavasena karohīti gamane niyojetīti dassetuṁ ‘‘tvameva jānāsī’’ti pāṭhaseso",
  "tika-s0105t0:516_15": "vuttoti daṭṭhabbaṁ. ‘‘Tikkhattuṁ padakkhiṇaṁ katvā’’tiādi yathāsamāciṇṇaṁ pakaraṇādhigatamattaṁ",
  "tika-s0105t0:516_16": "dassetuṁ vuttaṁ. Tattha padakkhiṇanti pakārato kataṁ dakkhiṇaṁ. Tenāha ‘‘tikkhattu’’nti.",
  "tika-s0105t0:516_17": "Dasanakhasamodhānasamujjalanti dvīsu hatthesu jātānaṁ dasannaṁ nakhānaṁ samodhānena",
  "tika-s0105t0:516_18": "ekībhāvena samujjalantaṁ, tena dvinnaṁ karatalānaṁ samaṭṭhapanaṁ dasseti. Añjalinti",
  "tika-s0105t0:516_19": "hatthapuṭaṁ. Añjati byattiṁ pakāseti etāyāti añjali. Añju-saddañhi byattiyaṁ, alipaccayañca",
  "tika-s0105t0:516_20": "icchanti saddavidū. Abhimukhovāti sammukho eva, na bhagavato piṭṭhiṁ dassetvāti attho.",
  "tika-s0105t0:516_21": "Pañcappatiṭṭhitavandanānayo vutto eva.",
  "tika-s0105t0:517_0": "253. Imasmiṁyeva attabhāve vipaccanakānaṁ attano pubbe katakusalamūlānaṁ khaṇanena",
  "tika-s0105t0:517_1": "khato, tesameva upahananena upahato, padadvayenapi tassa kammāparādhameva dasseti",
  "tika-s0105t0:517_2": "pariyāyavacanattā padadvayassa. Kusalamūlasaṅkhātapatiṭṭhābhedanena khatūpahatabhāvaṁ",
  "tika-s0105t0:517_3": "dassetuṁ ‘‘bhinnapatiṭṭho jāto’’ti vuttaṁ. Patiṭṭhā, mūlanti ca atthato ekaṁ. Patiṭṭhahati",
  "tika-s0105t0:517_4": "sammattaniyāmokkamanaṁ etāyāti hi patiṭṭhā, tassa kusalūpanissayasampadā, sā kiriyāparādhena",
  "tika-s0105t0:517_5": "bhinnā vināsitā etenāti bhinnapatiṭṭho. Tadeva vitthārento ‘‘tathā’’tiādimāha. Yathā",
  "tika-s0105t0:517_6": "kusalamūlasaṅkhātā attano patiṭṭhānajātā, tathā anena raññā attanāva attā khato khanitoti",
  "tika-s0105t0:517_7": "yojanā. Khatoti hi idaṁ idha kammavasena siddhaṁ, pāḷiyaṁ pana kattuvasenāti daṭṭhabbaṁ.",
  "tika-s0105t0:517_8": "Padadvayassa pariyāyattā ‘‘upahato’’ti idha na vuttaṁ.",
  "tika-s0105t0:518_0": "‘‘Rāgo rajo na ca pana reṇu vuccatī’’tiādi (mahāni. 209; cūḷani. 74) vacanato rāgadosamohāva",
  "tika-s0105t0:518_1": "idha rajo nāmāti vuttaṁ ‘‘rāgarajādivirahita’’nti. Vītasaddassa vigatapariyāyataṁ",
  "tika-s0105t0:518_2": "dasseti ‘‘vigatattā’’ti iminā. Dhammesu cakkhunti catusaccadhammesu pavattaṁ tesaṁ",
  "tika-s0105t0:518_3": "dassanaṭṭhena cakkhuṁ. Dhammesūti vā heṭṭhimesu tīsu maggadhammesu. Cakkhunti sotāpattimaggasaṅkhātaṁ",
  "tika-s0105t0:518_4": "ekaṁ cakkhuṁ, samudāyekadesavasena ādhāratthasamāsoyaṁ, na tu niddhāraṇatthasamāso.",
  "tika-s0105t0:518_5": "So hi sāsanaganthesu, sakkataganthesu ca sabbattha paṭisiddhoti. Dhammamayanti samathavipassanādhammena",
  "tika-s0105t0:518_6": "nibbattaṁ, iminā ‘‘dhammena nibbattaṁ cakkhu dhammacakkhū’’ti atthamāha. Apica dhammamayanti",
  "tika-s0105t0:518_7": "sīlāditividhadhammakkhandhoyeva maya-saddassa sakatthe pavattanato, anena ‘‘dhammoyeva",
  "tika-s0105t0:518_8": "cakkhu dhammacakkhū’’ti atthamāha. Aññesu ṭhānesūti aññesu suttapadesesu, etena yathāpāṭhaṁ",
  "tika-s0105t0:518_9": "tividhatthataṁ dasseti. Idha pana sotāpattimaggassevetaṁ adhivacanaṁ, tasmimpi anadhigate",
  "tika-s0105t0:518_10": "aññesaṁ vattabbatāyeva abhāvatoti adhippāyo.",
  "tika-s0105t0:519_0": "Idāni ‘‘khatāyaṁ bhikkhave rājā’’tiādipāṭhassa suviññeyyamadhippāyaṁ dassento ‘‘idaṁ",
  "tika-s0105t0:519_1": "vuttaṁ hotī’’tiādimāha. Tattha nābhavissāti sace na abhavissatha, evaṁ satīti attho.",
  "tika-s0105t0:519_2": "Atīte hi idaṁ kālātipattivacanaṁ, na anāgateti daṭṭhabbaṁ. Esa nayo sotāpattimaggaṁ",
  "tika-s0105t0:519_3": "patto abhavissāti etthāpi. Nanu ca maggapāpuṇanavacanaṁ bhavissamānattā anāgatakālikanti?",
  "tika-s0105t0:519_4": "Saccaṁ aniyamite, idha pana ‘‘idhevāsane nisinno’’ti niyamitattā atītakālikamevāti",
  "tika-s0105t0:519_5": "veditabbaṁ. Idañhi bhagavā rañño āsanā vuṭṭhāya acirapakkantasseva avocāti. Pāpamittasaṁsaggenāti",
  "tika-s0105t0:519_6": "devadattena, devadattaparisāsaṅkhātena ca pāpamittena saṁsaggato. Assāti sotāpattimaggassa.",
  "tika-s0105t0:519_7": "‘‘Evaṁ santepī’’tiādinā pāṭhānāruḷhaṁ vacanāvasesaṁ dasseti. Tasmāti saraṇaṁ gatattā",
  "tika-s0105t0:519_8": "muccissatīti sambandho. ‘‘Mama ca sāsanamahantatāyā’’ti pāṭho yutto, katthaci pana",
  "tika-s0105t0:519_9": "ca-saddo na dissati, tattha so luttaniddiṭṭhoti daṭṭhabbaṁ. Na kevalaṁ saraṇaṁ gatattāyeva",
  "tika-s0105t0:519_10": "muccissati, atha kho yattha esa pasanno, pasannākārañca karoti, tassa ca tividhassapi",
  "tika-s0105t0:519_11": "sāsanassa uttamatāyāti hi saha samuccayena attho adhippetoti.",
  "tika-s0105t0:520_0": "‘‘Yathā nāmā’’tiādi dukkarakammavipākato sukarena muccanena upamādassanaṁ. Kocīti",
  "tika-s0105t0:520_1": "koci puriso. Kassacīti kassaci purisassa, ‘‘vadha’’nti ettha bhāvayoge kammatthe",
  "tika-s0105t0:520_2": "sāmivacanaṁ. Pupphamuṭṭhimattena daṇḍenāti pupphamuṭṭhimattasaṅkhātena dhanadaṇḍena.",
  "tika-s0105t0:520_3": "Mucceyyāti vadhakammadaṇḍato mucceyya, daṇḍenāti vā nissakkatthe karaṇavacanaṁ ‘‘sumuttā",
  "tika-s0105t0:520_4": "mayaṁ tena mahāsamaṇenā’’tiādīsu (dī. ni. 2.232; cūḷava. 437) viya, pupphamuṭṭhimattena",
  "tika-s0105t0:520_5": "dhanadaṇḍato, vadhadaṇḍato ca mucceyyāti attho. Lohakumbhiyanti lohakumbhinarake.",
  "tika-s0105t0:520_6": "Tattha hi tadanubhavanakānaṁ sattānaṁ kammabalena lohamayā mahatī kumbhī nibbattā,",
  "tika-s0105t0:520_7": "tasmā taṁ ‘‘lohakumbhī’’ti vuccati. Uparimatalato adho patanto, heṭṭhimatalato uddhaṁ",
  "tika-s0105t0:520_8": "gacchanto, ubhayathā pana saṭṭhivassasahassāni honti. Vuttañca –",
  "tika-s0105t0:521": "‘‘Saṭṭhivassasahassāni, paripuṇṇāni sabbaso;",
  "tika-s0105t0:522": "Niraye paccamānānaṁ, kadā anto bhavissatī’’ti. (pe. va. 802; jā. 1.4.54);",
  "tika-s0105t0:523_0": "‘‘Heṭṭhimatalaṁ patvā, uparimatalaṁ pāpuṇitvā muccissatī’’ti vadanto imamatthaṁ dīpeti",
  "tika-s0105t0:523_1": "– yathā aññe seṭṭhiputtādayo aparāparaṁ adho patantā, uddhaṁ gacchantā ca anekāni",
  "tika-s0105t0:523_2": "vassasatasahassāni tattha paccanti, na tathā ayaṁ, ayaṁ pana rājā yathāvuttakāraṇena",
  "tika-s0105t0:523_3": "ekavārameva adho patanto, uddhañca gacchanto saṭṭhivassasahassāniyeva paccitvā muccissatīti.",
  "tika-s0105t0:523_4": "Ayaṁ pana attho kuto laddhoti anuyogaṁ pariharanto ‘‘idampi kira bhagavatā vuttamevā’’ti",
  "tika-s0105t0:523_5": "āha. Kirasaddo cettha anussavanattho, tena bhagavatā vuttabhāvassa ācariyaparamparato",
  "tika-s0105t0:523_6": "suyyamānataṁ, imassa ca atthassa ācariyaparamparābhatabhāvaṁ dīpeti. Atha pāḷiyaṁ",
  "tika-s0105t0:523_7": "saṅgītaṁ siyāti codanamapaneti ‘‘pāḷiyaṁ pana na āruḷha’’nti iminā, pakiṇṇakadesanābhāvena",
  "tika-s0105t0:523_8": "pāḷiyamanāruḷhattā pāṭhabhāvena na saṅgītanti adhippāyo. Pakiṇṇakadesanā hi pāḷiyamanāruḷhāti",
  "tika-s0105t0:523_9": "aṭṭhakathāsu vuttaṁ.",
  "tika-s0105t0:524_0": "Yadi anantare attabhāve narake paccati, evaṁ sati imaṁ desanaṁ sutvā ko rañño ānisaṁso",
  "tika-s0105t0:524_1": "laddhoti kassaci āsaṅkā siyāti tadāsaṅkānivattanatthaṁ codanaṁ uddharitvā pariharituṁ",
  "tika-s0105t0:524_2": "‘‘idaṁ panā’’tiādi vuttaṁ. ‘‘Ayañhī’’tiādinā niddālābhādikaṁ diṭṭhadhammikasamparāyikaṁ",
  "tika-s0105t0:524_3": "anekavidhaṁ mahānisaṁsaṁ sarūpato niyametvā dasseti. Ettha hi ‘‘ayaṁ…pe… niddaṁ labhatī’’ti",
  "tika-s0105t0:524_4": "iminā niddālābhaṁ dasseti, tadā kāyikacetasikadukkhāpagatabhāvañca niddālābhasīsena,",
  "tika-s0105t0:524_5": "‘‘tiṇṇaṁ…pe… akāsī’’ti iminā tiṇṇaṁ ratanānaṁ mahāsakkārakiriyaṁ, ‘‘pothujjanikāya…pe…",
  "tika-s0105t0:524_6": "nāhosī’’ti iminā sātisayaṁ pothujjanikasaddhāpaṭilābhaṁ dassetīti evamādi diṭṭhadhammiko,",
  "tika-s0105t0:524_7": "‘‘anāgate…pe… parinibbāyissatī’’ti iminā pana ukkaṁsato samparāyiko dassito, anavasesato",
  "tika-s0105t0:524_8": "pana aparāparesu bhavesu aparimāṇoyeva samparāyiko veditabbo.",
  "tika-s0105t0:525_0": "Tattha madhurāyāti madhurarasabhūtāya. Ojavantiyāti madhurarasassāpi sārabhūtāya",
  "tika-s0105t0:525_1": "ojāya ojavatiyā. Puthujjane bhavā pothujjanikā. Pañca māre visesato jitavāti vijitāvī,",
  "tika-s0105t0:525_2": "parūpadesavirahatā cettha visesabhāvo. Paccekaṁ abhisambuddhoti paccekabuddho, anācariyako",
  "tika-s0105t0:525_3": "hutvā sāmaññeva sambodhiṁ abhisambuddhoti attho. Tathā hi ‘‘paccekabuddhā sayameva",
  "tika-s0105t0:525_4": "bujjhanti, na pare bodhenti, attharasameva paṭivijjhanti, na dhammarasaṁ. Na hi te",
  "tika-s0105t0:525_5": "lokuttaradhammaṁ paññattiṁ āropetvā desetuṁ sakkonti, mūgena diṭṭhasupino viya, vanacarakena",
  "tika-s0105t0:525_6": "nagare sāyitabyañjanaraso viya ca nesaṁ dhammābhisamayo hoti, sabbaṁ iddhisamāpattipaṭisambhidāpabhedaṁ",
  "tika-s0105t0:525_7": "pāpuṇantī’’ti (su. ni. aṭṭha. 1.khaggavisāṇasuttavaṇṇanā; apa. aṭṭha. 1.90, 91) aṭṭhakathāsu vuttaṁ.",
  "tika-s0105t0:526_0": "Etthāha – yadi rañño kammantarāyābhāve tasmiṁyeva āsane dhammacakkhu uppajjissatha,",
  "tika-s0105t0:526_1": "atha kathaṁ anāgate paccekabuddho hutvā parinibbāyissati. Yadi ca anāgate paccekabuddho",
  "tika-s0105t0:526_2": "hutvā parinibbāyissati, atha kathaṁ tasmiṁyeva āsane dhammacakkhu uppajjissatha,",
  "tika-s0105t0:526_3": "nanu ime sāvakabodhipaccekabodhiupanissayā bhinnanissayā dvinnaṁ bodhīnaṁ asādhāraṇabhāvato.",
  "tika-s0105t0:526_4": "Asādhāraṇā hi etā dve yathākkamaṁ pañcaṅgadvayaṅgasampattiyā, abhinīhārasamiddhivasena,",
  "tika-s0105t0:526_5": "pāramīsambharaṇakālavasena, abhisambujjhanavasena cāti? Nāyaṁ virodho ito paratoyevassa",
  "tika-s0105t0:526_6": "paccekabodhisambhārānaṁ sambharaṇīyattā. Sāvakabodhiyā bujjhanakasattāpi hi asati",
  "tika-s0105t0:526_7": "tassā samavāye kālantare paccekabodhiyā bujjhissanti tathābhinīhārassa sambhavatoti.",
  "tika-s0105t0:526_8": "Apare pana bhaṇanti – ‘‘paccekabodhiyāyevāyaṁ rājā katābhinīhāro. Katābhinīhārāpi",
  "tika-s0105t0:526_9": "hi tattha niyatimappattā tassa ñāṇassa paripākaṁ anupagatattā satthu sammukhībhāve",
  "tika-s0105t0:526_10": "sāvakabodhiṁ pāpuṇissantīti bhagavā ‘sacāyaṁ bhikkhave rājā’tiādimavoca, mahābodhisattānameva",
  "tika-s0105t0:526_11": "ca ānantariyaparimutti hoti, na itaresaṁ bodhisattānaṁ. Tathā hi paccekabodhiyaṁ",
  "tika-s0105t0:526_12": "niyato samāno devadatto cirakālasambhūtena lokanāthe āghātena garutarāni ānantariyakammāni",
  "tika-s0105t0:526_13": "pasavi, tasmā kammantarāyena ayaṁ idāni asamavetadassanābhisamayo rājā paccekabodhiniyāmena",
  "tika-s0105t0:526_14": "anāgate vijitāvī nāma paccekabuddho hutvā parinibbāyissatī’’ti daṭṭhabbaṁ, yuttataramettha",
  "tika-s0105t0:526_15": "vīmaṁsitvā gahetabbaṁ.",
  "tika-s0105t0:527_0": "Yathāvuttaṁ pāḷimeva saṁvaṇṇanāya nigamavasena dassento ‘‘idamavocā’’tiādimāha. Tassattho",
  "tika-s0105t0:527_1": "hi heṭṭhā vuttoti. Apica pāḷiyamanāruḷhampi atthaṁ saṅgahetuṁ ‘‘idamavocā’’tiādinā",
  "tika-s0105t0:527_2": "nigamanaṁ karotīti daṭṭhabbaṁ.",
  "tika-s0105t0:528_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t0:528_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0105t0:528_2": "sāṭṭhakathe piṭakattaye asaṅgāsaṁhiravisāradañāṇacārinā anekappabhedasakasamayasamayantaragahanajjhogāhinā",
  "tika-s0105t0:528_3": "mahāgaṇinā mahāveyyākaraṇena ñāṇābhivaṁsadhammasenāpatināmatherena mahādhammarājādhirājagarunā",
  "tika-s0105t0:528_4": "katāya sādhuvilāsiniyā nāma līnatthappakāsaniyā sāmaññaphalasuttavaṇṇanāya līnatthappakāsanā.",
  "tika-s0105t0:529": "Sāmaññaphalasuttavaṇṇanā niṭṭhitā."
}