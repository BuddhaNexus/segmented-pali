{
  "tika-abh08t38:0": "14. Cuddasamo paricchedo",
  "tika-abh08t38:1": "Rūpāvacarasamādhibhāvanāniddesavaṇṇanā",
  "tika-abh08t38:2_0": "789. Evaṁ paramatthasammutivasena ubhayathāpi sabbadhamme saṅkhepato dassetvā idāni",
  "tika-abh08t38:2_1": "yasmā tesu uggahaṇaparicchedādivasena kataparicayena atthakāmena kulaputtena ekaṁsato",
  "tika-abh08t38:2_2": "bhāvanāya abhiyogo kātabbo, tasmā bhāvanānayaṁ saṅkhepato dassetumārabhanto āha ‘‘bhāvanānaya’’ntiādi.",
  "tika-abh08t38:2_3": "Tattha bhāvanānayanti lokiyalokuttarabhāvanānayaṁ, kusaladhammānaṁ vaḍḍhanakkamanti",
  "tika-abh08t38:2_4": "attho. Diṭṭhadhammikasamparāyikaṁ hitaṁ ānayati upanetīti hitānayo, taṁ hitānayaṁ.",
  "tika-abh08t38:2_5": "Mānayanti mānento. Diṭṭhadhammikasamparāyikatthehi anusāsanato sattānaṁ sukhaṁ ānetīti",
  "tika-abh08t38:2_6": "sukhānayo, taṁ sukhānayaṁ. Paramaṁ byākaromi, paramaṁ bhāvanānayanti vā yojanā.",
  "tika-abh08t38:3_0": "790. Manussānaṁ dhammato uttaraṁ ñāṇadassananti sambandho. Tattha manussānaṁ dhammā",
  "tika-abh08t38:3_1": "nāma manussānaṁ pakatidhammabhūtā dasa kusalakammapathā, tato uttaraṁ ñāṇadassanaṁ",
  "tika-abh08t38:3_2": "nāma mahaggatalokuttaradhammā. Te hi jānanaṭṭhena ñāṇaṁ, paccakkhato viya dassanaṭṭhena",
  "tika-abh08t38:3_3": "ca dassananti adhippetā. ‘‘Uttarimanussāna’’nti vā yathāṭhitavaseneva sambandho.",
  "tika-abh08t38:3_4": "Bālamanussādito uttarimanussānaṁ jhāyīnañceva ariyānañcāti attho.",
  "tika-abh08t38:4_0": "791.Saṅkassarasamācāretiādīhi sīlavisuddhiyā payojanadassanaṁ. Tattha saṅkāya saritabbo",
  "tika-abh08t38:4_1": "samācāro assāti saṅkassarasamācāro. Yaṁ kiñci lāmakakammaṁ disvā ‘‘idaṁ asukena kataṁ",
  "tika-abh08t38:4_2": "bhavissatī’’ti evaṁ pavattetabbāya saṅkāya attano vā pare yaṁkiñci mantente disvā",
  "tika-abh08t38:4_3": "‘‘mama idañcidañca asāruppaṁ jānitvā mantetī’’ti evaṁ pavattasaṅkāya upagantabbasamācāroti",
  "tika-abh08t38:4_4": "attho. Dussīleti etadeva vibhāvetuṁ ‘‘sīlavajjite’’ti vuttaṁ. Dussīleti vā dūsitasīle",
  "tika-abh08t38:4_5": "khaṇḍādibhāvaṁ upagatasīle. Sīlavajjiteti sabbena sabbaṁ sīlavirahite. Natthi jhānanti",
  "tika-abh08t38:4_6": "lokiyajjhānampi tāva natthi. Kuto maggoti lokuttaramaggo kuto, kena kāraṇena lokuttaradhammānaṁ",
  "tika-abh08t38:4_7": "hetuyeva vijjatīti attho.",
  "tika-abh08t38:5_0": "792. Caranti tasmiṁ sīle paripūrakāritāya pavattantīti cārittaṁ. Vāritaṁ tāyanti",
  "tika-abh08t38:5_1": "rakkhanti tena, vāritato vā attānaṁ tāyatīti vārittaṁ. Yaṁ bhagavatā ‘‘idaṁ kātabba’’nti",
  "tika-abh08t38:5_2": "paññattisikkhāpadapūraṇaṁ, idaṁ cārittaṁ nāma. Yaṁ ‘‘na kātabba’’nti paṭikkhittaṁ,",
  "tika-abh08t38:5_3": "tassa akaraṇaṁ vārittaṁ nāma. Acchiddantiādīsu yassa sattasu āpattikkhandhesu majjhe",
  "tika-abh08t38:5_4": "sikkhāpadaṁ bhinnaṁ, tassa sīlaṁ chiddasāṭako viya chiddaṁ nāma hoti, tabbiparītaṁ",
  "tika-abh08t38:5_5": "acchiddaṁ. Yassa ādimhi vā ante vā bhinnaṁ, tassa pariyante chinnasāṭako viya khaṇḍaṁ",
  "tika-abh08t38:5_6": "nāma hoti, tadaññaṁ akkhaṇḍaṁ. Kamassa ādarakaraṇavasena akkhaṇḍanti, kamavilaṅghanavasena",
  "tika-abh08t38:5_7": "‘‘akkhaṇḍamacchidda’’nti vā pāṭho. Akammāsa-ggahaṇena asabalattampi vuttaṁ, sabalakammāsānaṁ",
  "tika-abh08t38:5_8": "bhedassa appamattakabhāvato. Ettako hi tesaṁ viseso. Yassa paṭipāṭiyā dve tīṇi sikkhāpadāni",
  "tika-abh08t38:5_9": "bhinnāni, tassa piṭṭhiyā, kucchiyā vā uṭṭhitena visabhāgavaṇṇena kāḷarattādīnaṁ aññatarena",
  "tika-abh08t38:5_10": "sabalavaṇṇā gāvī viya sabalaṁ nāma hoti. Yassa antarantarā bhinnāni, tassa antarantarā",
  "tika-abh08t38:5_11": "visabhāgavaṇṇabinducitragāvī viya kammāsaṁ nāma hoti. Yaṁ pana tathāvidhaṁ na hoti,",
  "tika-abh08t38:5_12": "taṁ ‘‘asabalaṁ akammāsa’’nti vuccati. Aninditanti iminā bhujissaviññuppasatthaaparāmaṭṭhasamādhisaṁvattanikabhāve",
  "tika-abh08t38:5_13": "saṅgaṇhāti. Tattha ‘‘imināhaṁ sīlena vā vatena vā brahmacariyena vā devo vā bhavissāmi",
  "tika-abh08t38:5_14": "devaññataro vā’’ti evaṁ taṇhāya aparāmaṭṭhaṁ taṇhādāsabyato mocitattā bhujissaṁ nāma.",
  "tika-abh08t38:5_15": "Adāsañhi loke bhujissoti vadanti. Yathāvuttaguṇapāripūriyā buddhādīhi viññūhi pasaṁsitabbanti",
  "tika-abh08t38:5_16": "viññuppasatthaṁ. Taṇhādiṭṭhīhi aparāmaṭṭhaṁ ṭhitibhāgiyaṁ aparāmaṭṭhaṁ nāma. Jhānādīnaṁ",
  "tika-abh08t38:5_17": "paccayo bhavituṁ samatthaṁ visesabhāgiyaṁ samādhisaṁvattanikaṁ nāma.",
  "tika-abh08t38:6_0": "793-7.Vivekasukhanti kāyacittūpadhivivekasukhaṁ. Kāyavivekasukhampi hi sampannasīlasseva",
  "tika-abh08t38:6_1": "dussīlassa suññāgārādīsu vasatopi bheravārammaṇādiāpāthagamanena dukkhasseva visesato",
  "tika-abh08t38:6_2": "sampajjanato. Alaṅkāro anuttaroti devabrahmarājarājamahāmattādīnaṁ majjhe anaññasādhāraṇasobhāpaṭilābhahetutāya",
  "tika-abh08t38:6_3": "niruttaro alaṅkāraviseso. Ratananti cakkavattīnaṁ cakkaratanāditopi savisesaṁ ratijananato",
  "tika-abh08t38:6_4": "anuttaraṁ ratanaṁ. Cakkaratanādikañhi vaṭṭanissitameva ratiṁ janeti, idaṁ pana vivaṭṭanissitampi",
  "tika-abh08t38:6_5": "janetīti visesato ratijanakaṁ hoti. Icchiticchitassa sampattivisesassa nipphādanato",
  "tika-abh08t38:6_6": "cintāmaṇisamanti cintāmaṇi. Yānanti saṁsārakantārataraṇe yānaṁ. Sītalanti cittasītibhāvakaraṇena",
  "tika-abh08t38:6_7": "sītalaṁ. Kilesamaladhovananti gaṅgāyamunādīhipi dubbisodhanīyassa kilesakālusiyassa",
  "tika-abh08t38:6_8": "dhovanaṁ. Guṇānaṁ mūlabhūtanti sabbesampi lokiyalokuttaraguṇānaṁ mūlabhūtaṁ. ‘‘Sīle",
  "tika-abh08t38:6_9": "patiṭṭhāya (saṁ. ni. 1.23), ko cādi kusalānaṁ dhammānaṁ, sīlañca suvisuddha’’nti",
  "tika-abh08t38:6_10": "(saṁ. ni. 5.369) ca ādivacanañhettha nidassanaṁ. Dosānaṁ vītikkamavatthubhūtassa",
  "tika-abh08t38:6_11": "balassa vināsanato dosānaṁ balaghāti.",
  "tika-abh08t38:7_0": "Tasmāti yasmā evaṁvidhānisaṁsasampannaṁ sīlaṁ, tasmā. Duvidhalakkhaṇanti okkhittacakkhuappasaddādivasena",
  "tika-abh08t38:7_1": "kāyakammādīnaṁ avippakiṇṇatāsādhanato samādhānalakkhaṇaṁ, kusaladhammānaṁ mūlabhāvato",
  "tika-abh08t38:7_2": "patiṭṭhānalakkhaṇanti evaṁ duvidhalakkhaṇaṁ, cārittavārittavasena vā duvidhasabhāvanti",
  "tika-abh08t38:7_3": "attho. Atthānaṁ kāmeti tassa hitāsīsanavasenāti atthakāmo. Piyaṁ sīlamassāti piyasīlo.",
  "tika-abh08t38:8_0": "798-9. Kātabbo palibodhassupacchedoti sambandho. Katividho panāyaṁ palibodho, kiṁ",
  "tika-abh08t38:8_1": "sarūpo cāti āha ‘‘palibodhādasā’’tiādi, ‘‘āha mahāaṭṭhakathāya’’nti adhippāyo. Tattha",
  "tika-abh08t38:8_2": "āvāsoti ekampi ovarakaṁ ādiṁ katvā yāva sakalopi saṅghārāmo, so tattha paṭibaddhacittassa",
  "tika-abh08t38:8_3": "palibodho, na itarassa. Kulanti ñātikulaṁ vā upaṭṭhākakulaṁ vā, taṁ tehi saṁsaṭṭhaviharatova",
  "tika-abh08t38:8_4": "palibodho. Lābhoti cattāro paccayā, tepi tattha sāpekkhasseva palibodhā. Gaṇoti suttantikagaṇo",
  "tika-abh08t38:8_5": "vā ābhidhammikagaṇo vā. So uddesaparipucchādānena samaṇadhammassa okāsālābhino palibodho.",
  "tika-abh08t38:8_6": "Kammanti navakammaṁ, taṁ karontena vaḍḍhakiādīhi laddhāladdhaṁ jānitabbaṁ, katākate",
  "tika-abh08t38:8_7": "ussukkaṁ āpajjitabbanti sabbathāpi palibodho. Addhānanti maggagamanacittassa dubbinodanīyatāya",
  "tika-abh08t38:8_8": "taṁ samaṇadhammassa palibodho. Ñātīti ettha kula-ggahaṇena ñātikulassapi gahitattā",
  "tika-abh08t38:8_9": "ekekā ñāti idha gahitāti daṭṭhabbā. Ye pana vihāre ācariyupajjhāyādayo, ghare mātādayo,",
  "tika-abh08t38:8_10": "te gilānā palibodhā. Ābādhoti yo koci rogo, so bādhayamāno palibodho. Ganthoti pariyattipariharaṇaṁ,",
  "tika-abh08t38:8_11": "taṁ sajjhāyādīhi niccabyāvaṭasseva palibodho. Iddhīti pothujjanikaiddhi. Sā hi dupparihārā",
  "tika-abh08t38:8_12": "appamattakeneva bhijjati, ayaṁ pana vipassanāya palibodho, na samādhissa samādhiṁ",
  "tika-abh08t38:8_13": "patvā paṭilabhitabbattā. Teti te palibodhā.",
  "tika-abh08t38:9_0": "800-2.Palibodhassupacchedaṁ katvāti ettha paṭhamo tattha nirapekkhacittatāya, dutiyo",
  "tika-abh08t38:9_1": "asaṁsaggena, tatiyo lābhasakkāruppattiṭṭhānaṁ pahāya aññattha gamanena, catuttho",
  "tika-abh08t38:9_2": "yathāraddhaganthasamāpanena , aññassa saṅgāhaṇena vā, pañcamo yathāraddhakammassa",
  "tika-abh08t38:9_3": "niṭṭhāpanena, saṅghādīnaṁ niyyātanena vā, chaṭṭho gantvā kiccatīraṇena, sattamo upaṭṭhahitvā",
  "tika-abh08t38:9_4": "ñātīnaṁ pākatikakaraṇena, aṭṭhamo bhesajjakaraṇena, vīriyādhiṭṭhānena vā, navamadasamā",
  "tika-abh08t38:9_5": "tattha abyāvaṭatāya upacchinditabbā. Upasaṅkamitabboti yattha so vasati, tattha upasaṅkamanavidhiñceva",
  "tika-abh08t38:9_6": "upasaṅkamantena paṭipajjitabbavidhānañca visuddhimagge vuttanayena veditabbaṁ. Ito",
  "tika-abh08t38:9_7": "parañhi ganthavitthārapariharaṇatthaṁ visuddhimagge āgatavitthāraṁ pahāya padatthavaṇṇanamattaṁ",
  "tika-abh08t38:9_8": "karissāma. Kammaṭṭhānassāti ettha yogakammassa pavattiṭṭhānatāya, uparūparibhāvanākammassa",
  "tika-abh08t38:9_9": "kāraṇabhāvato ca kammaṭṭhānaṁ. Taṁ pana sabbatthakapārihāriyavasena duvidhaṁ. Tattha",
  "tika-abh08t38:9_10": "mettā, maraṇassati, asubhasaññā ca sabbattha atthayitabbato icchitabbato sabbatthakakammaṭṭhānaṁ",
  "tika-abh08t38:9_11": "nāma. Cariyānukūlaṁ pana yaṁ kiñci kammaṭṭhānaṁ niccaṁ pariharitabbattā pārihāriyakammaṭṭhānaṁ",
  "tika-abh08t38:9_12": "nāma. Imaṁ duvidhaṁ kammaṭṭhānaṁ yo deti, ayaṁ kammaṭṭhānassa dāyako, sopi īdiso",
  "tika-abh08t38:9_13": "pariyesitabboti dassetuṁ ‘‘piyo garū’’tiādi vuttaṁ. Piyoti sīlasampadādīhi sattānaṁ",
  "tika-abh08t38:9_14": "piyāyitabbo. Garūti tatoyeva garukātabbo pāsāṇacchattaṁ viya garuṁ katvā daṭṭhabbo.",
  "tika-abh08t38:9_15": "Bhāvanīyoti sambhāvanīyo. Vattāti kiñci ālasiyampi disvā codetvā ovādavasena vadanasīlo.",
  "tika-abh08t38:9_16": "Vacanakkhamoti paṭipucchakkhamo, paṭipucchito asaṁhīro hutvā sambhāsanakkhamoti vuttaṁ",
  "tika-abh08t38:9_17": "hoti. Gambhīrañca kathaṁ kattāti tiracchānakathaṁ akathetvā dasakathāvatthupaṭisaṁyuttaṁ",
  "tika-abh08t38:9_18": "gambhīrameva kathaṁ kattā. No caṭṭhāne niyojakoti appavattitabbaṭṭhānabhūte ahite",
  "tika-abh08t38:9_19": "na niyojako. Evamādiguṇopetanti ādi-saddena saddhāsampadādiguṇayogaṁ dasseti. Kālenāti",
  "tika-abh08t38:9_20": "attano, ācariyassa ca sappāyakālena.",
  "tika-abh08t38:10_0": "803.Vattaṁ katvāti ācariyassa navakamahallakabhāvānurūpena khandhake āgataṁ ācariyavattaṁ",
  "tika-abh08t38:10_1": "katvā. Idāni ācariyena paṭipajjitabbavidhiṁ dassetuṁ ‘‘tenāpī’’tiādi vuttaṁ. Tenāpīti",
  "tika-abh08t38:10_2": "kammaṭṭhānadāyakenapi. Caritaṁ ñatvā dātabbanti cetopariyañāṇalābhinā tassa cittācāraṁ,",
  "tika-abh08t38:10_3": "hadayalohitaṁ vā passitvā itarena ‘‘tvaṁ kiṁcaritosi, ke vā pana te dhammā bahulaṁ",
  "tika-abh08t38:10_4": "samudācarantī’’tiādinā paṭipucchitvā tassa caritaṁ jānitvā tadanurūpena dātabbaṁ.",
  "tika-abh08t38:11_0": "804. Iriyāpathāditopi kesañci caritaṁ jānituṁ sakkā, taṁ pana na ekantikaṁ, ‘‘caritaṁ",
  "tika-abh08t38:11_1": "ñatvā’’ti vuttaṁ, katamaṁ pana taṁ, katividhā vāti āha ‘‘caritaṁ panidaṁ rāgadosamohavasenā’’tiādi",
  "tika-abh08t38:11_2": ". Ussannabhāvena santāne caratīti caritaṁ, asati paṭipakkhabhāvanāyaṁ santāne pavattanārahā rāgādayo.",
  "tika-abh08t38:12": "805.Vomissakanayāti sampayogavasena, ekasantatipariyāpannatāvasena ca nesaṁ saṁsaggabhedā. Catusaṭṭhi bhavantīti –",
  "tika-abh08t38:13": "‘‘Rāgādike tike satta, satta saddhādike tike;",
  "tika-abh08t38:14": "Ekadvitikamūlamhi, missato sattasattaka’’nti –",
  "tika-abh08t38:15": "Evaṁ vuttehi navahi sattakehi yathārahaṁ vibhajiyamānā tesaṭṭhi diṭṭhiyā saddhiṁ catusaṭṭhi bhavanti. Tathā hi vuttaṁ upanandattherena –",
  "tika-abh08t38:16": "‘‘Rāgo doso ca moho ca, rāgena paṭighopi ca;",
  "tika-abh08t38:17": "Saddhiṁ rāgena moho ca, mohopi paṭighena ca.",
  "tika-abh08t38:18": "‘‘Rāgādittayamekanti, satta rāgādike tike;",
  "tika-abh08t38:19": "Saddhā buddhi ca takko ca, saddhiṁ saddhāya buddhi ca.",
  "tika-abh08t38:20": "‘‘Saddhāya takkanañceva, buddhiyā takkanampi ca;",
  "tika-abh08t38:21": "Saddhādittayamekanti, satta saddhādike tike.",
  "tika-abh08t38:22": "‘‘Rāgādikaṁ tikañceka-mekadvitikabhedato;",
  "tika-abh08t38:23": "Saddhābuddhivitakkehi, yathāyogaṁ vimissiya.",
  "tika-abh08t38:24": "‘‘Ekamūle dvimūle ca, paccekaṁ sattakattayaṁ;",
  "tika-abh08t38:25": "Timūle sattakañcekaṁ, ñeyyaṁ taṁ sattasattakaṁ.",
  "tika-abh08t38:26": "‘‘Saddhiṁ rāgena saddhā ca, saddhiṁ teneva buddhi ca;",
  "tika-abh08t38:27": "Teneva takkanaṁ tena, saddhābuddhi ca tena ca.",
  "tika-abh08t38:28": "‘‘Saddhāsaṅkappanaṁ tena, buddhisaṅkappanampi ca;",
  "tika-abh08t38:29": "Vimissetvāna teneva, saddhābuddhivitakkanaṁ.",
  "tika-abh08t38:30": "‘‘Rāgamūlanaye ceva-mekaṁ sattakamuddise;",
  "tika-abh08t38:31": "Saddhiṁ dosena saddhā ca, saddhiṁ teneva buddhi ca.",
  "tika-abh08t38:32": "‘‘Teneva takkanaṁ tena, saddhābuddhi ca tena ca;",
  "tika-abh08t38:33": "Saddhāsaṅkappanaṁ tena, buddhisaṅkappanampi ca.",
  "tika-abh08t38:34": "‘‘Vimissetvāna teneva, saddhābuddhivitakkanaṁ;",
  "tika-abh08t38:35": "Dosamūlanaye ceva-mekaṁ sattakamuddise.",
  "tika-abh08t38:36": "‘‘Saddhiṁ mohena saddhā ca, saddhiṁ teneva buddhi ca;",
  "tika-abh08t38:37": "Teneva takkanaṁ tena, saddhābuddhi ca tena ca.",
  "tika-abh08t38:38": "‘‘Saddhāsaṅkappanaṁ tena, buddhisaṅkappanampi ca;",
  "tika-abh08t38:39": "Vimissetvāna teneva, saddhābuddhivitakkanaṁ.",
  "tika-abh08t38:40": "‘‘Mohamūlanaye ceva-mekaṁ sattakamuddise;",
  "tika-abh08t38:41": "Ekamūle naye cevaṁ, ñeyyaṁ taṁ sattakattayaṁ.",
  "tika-abh08t38:42": "‘‘Missetvā rāgadosehi, saddhā teheva buddhi ca;",
  "tika-abh08t38:43": "Tehi saṅkappanaṁ tehi, saddhābuddhi ca tehi ca.",
  "tika-abh08t38:44": "‘‘Saddhāsaṅkappanaṁ tehi, buddhisaṅkappanampi ca;",
  "tika-abh08t38:45": "Tehi dvīheva missetvā, saddhābuddhivitakkanaṁ.",
  "tika-abh08t38:46": "‘‘Rāgadosanaye ceva-mekaṁ sattakamuddise;",
  "tika-abh08t38:47": "Missetvā rāgamohehi, saddhā teheva buddhi ca.",
  "tika-abh08t38:48": "‘‘Tehi saṅkappanaṁ tehi, saddhābuddhi ca tehi ca;",
  "tika-abh08t38:49": "Saddhāsaṅkappanaṁ tehi, buddhisaṅkappanampi ca.",
  "tika-abh08t38:50": "‘‘Tehi dvīheva missetvā, saddhābuddhivitakkanaṁ;",
  "tika-abh08t38:51": "Rāgamohanaye ceva-mekaṁ sattakamuddise.",
  "tika-abh08t38:52": "‘‘Missetvā dosamohehi, saddhā teheva buddhi ca;",
  "tika-abh08t38:53": "Tehi saṅkappanaṁ tehi, saddhābuddhi ca tehi ca.",
  "tika-abh08t38:54": "‘‘Saddhāsaṅkappanaṁ tehi, buddhisaṅkappanampi ca;",
  "tika-abh08t38:55": "Tehi dvīheva missetvā, saddhābuddhivitakkanaṁ.",
  "tika-abh08t38:56": "‘‘Dosamohanaye ceva-mekaṁ sattakamuddise;",
  "tika-abh08t38:57": "Dvimūlamhi naye cevaṁ, ñeyyaṁ taṁ sattakattayaṁ.",
  "tika-abh08t38:58": "‘‘Rāgappaṭighamohehi, saddhā teheva buddhi ca;",
  "tika-abh08t38:59": "Tehi saṅkappanaṁ tehi, saddhābuddhi ca tehi ca.",
  "tika-abh08t38:60": "‘‘Saddhāsaṅkappanaṁ tehi, buddhisaṅkappanampi ca;",
  "tika-abh08t38:61": "Tehi tīheva missetvā, saddhābuddhivitakkanaṁ.",
  "tika-abh08t38:62": "‘‘Timūlamhi naye ceva-mekaṁ sattakamuddise;",
  "tika-abh08t38:63": "Evaṁ tesaṭṭhi hotīti, viññeyyaṁ navasattakaṁ;",
  "tika-abh08t38:64": "Diṭṭhiyāpi ca hoteva, catusaṭṭhīti kecanā’’ti.",
  "tika-abh08t38:65_0": "806-7. Nanu ca ‘‘caritaṁ ñatvā dātabba’’nti vuttaṁ, kiṁcaritassa pana kiṁ kammaṭṭhānaṁ",
  "tika-abh08t38:65_1": "anukūlanti imaṁ anuyogaṁ sandhāya taṁtaṁcaritānukūlakammaṭṭhānaṁ dassetvā puna tassa",
  "tika-abh08t38:65_2": "gaṇanato appanāvahato jhānappabhedato samatikkamato vaḍḍhanāvaḍḍhanato ārammaṇato",
  "tika-abh08t38:65_3": "bhūmito gahaṇato paccayato bhedaṁ dassetuṁ ‘‘asubhā cā’’tiādi āraddhaṁ. Tattha dasa",
  "tika-abh08t38:65_4": "asubhāti uddhumātakaṁ vinīlakaṁ vipubbakaṁ vicchiddakaṁ vikkhāyitakaṁ vikkhittakaṁ",
  "tika-abh08t38:65_5": "hatavikkhittakaṁ lohitakaṁ puḷavakaṁ aṭṭhikanti ime dasa. Tathā kāyagatāsati cāti",
  "tika-abh08t38:65_6": "ime ekādasa rāgavikkhambhanassa upāyabhāvato rāgacaritassa anukūlā. Asubha-ggahaṇena",
  "tika-abh08t38:65_7": "cettha tadārammaṇasamādhipubbaṅgamaṁ kammaṭṭhānaṁ gahitaṁ. Evaṁ sesesupi yathārahaṁ",
  "tika-abh08t38:65_8": "daṭṭhabbaṁ. Appamāṇasattārammaṇattā appamaññā, mettā karuṇā muditā upekkhāti catunnaṁ",
  "tika-abh08t38:65_9": "brahmavihārānametaṁ adhivacanaṁ. Te pana savaṇṇakasiṇā nīlakasiṇaṁ pītakasiṇaṁ lohitakasiṇaṁ",
  "tika-abh08t38:65_10": "odātakasiṇanti imehi catūhi vaṇṇakasiṇehi sahitā aṭṭha dosavikkhambhanupāyabhāvato,",
  "tika-abh08t38:65_11": "appaṭighātavisayattā ca dosacaritassa anukūlā.",
  "tika-abh08t38:66_0": "808.Taṁ…pe… panekakanti ettha ekakanti idaṁ anussatiapekkhaṁ, anussatīsu ekanti attho,",
  "tika-abh08t38:66_1": "na mohacaritavitakkacaritāpekkhaṁ tesaṁ aññassāpi anukūlassa labbhanato. Taṁ pana",
  "tika-abh08t38:66_2": "mohacaritassa, vitakkacaritassa ca gaṇanabalena cittassa patiṭṭhānato anukūlaṁ.",
  "tika-abh08t38:67_0": "809-11.Purimā…pe… dehinoti ‘‘buddhānussati dhammānussati saṅghānussati sīlānussati",
  "tika-abh08t38:67_1": "cāgānussati devatānussatī’’ti idaṁ pāḷikkamena purimaṁ anussatichakkaṁ saddhācaritassa",
  "tika-abh08t38:67_2": "atisappāyavasena anukūlaṁ. Maraṇūpasamāyuttā satīti maraṇe, upasame ca yuttā sati,",
  "tika-abh08t38:67_3": "maraṇānussati, upasamānussati cāti vuttaṁ hoti. Āhāranissitā saññāti āhāre paṭikkūlasaññā.",
  "tika-abh08t38:67_4": "Dhātuvavatthānanti catudhātuvavatthānaṁ. Buddhippakatijantunoti buddhicaritassa sattassa.",
  "tika-abh08t38:67_5": "Sesāni kasiṇānīti dosacaritassa anukūlesu vuttehi catūhi vaṇṇakasiṇehi avasesāni",
  "tika-abh08t38:67_6": "pathavīāpotejovāyoālokākāsakasiṇāni, evaṁ purimāni cattāri, imāni chāti dasa imasseva",
  "tika-abh08t38:67_7": "ujuvipaccanīkā, imassa asappāyanti gahetabbavisesassa abhāvato rāgādisabbacaritānaṁ anukūlāti vaṇṇitā.",
  "tika-abh08t38:68_0": "812.Ekantavipaccanīkabhāvatoti rāgacaritādīnaṁ asubhādikammaṭṭhānassa ujuvipaccanīkatāya.",
  "tika-abh08t38:68_1": "Atisappāyatoti saddhācaritādīnaṁ buddhānussatiādikammaṭṭhānassa atisappāyato. Evaṁ",
  "tika-abh08t38:68_2": "ujuvipaccanīkavasena, atisappāyavasena ca idaṁ sabbaṁ visuṁ visuṁ tesaṁ anukūlanti",
  "tika-abh08t38:68_3": "vuttaṁ, na pana itarassa ananukūlabhāvato. Na hi rāgādīnaṁ avikkhambhikā, saddhādīnaṁ",
  "tika-abh08t38:68_4": "vā anupakārikā kusalabhāvanā nāma atthi. Tathā hi meghiyasutte –",
  "tika-abh08t38:69_0": "‘‘Cattāro dhammā uttari bhāvetabbā, asubhā bhāvetabbā rāgassa pahānāya, mettā bhāvetabbā",
  "tika-abh08t38:69_1": "byāpādassa pahānāya, ānāpānassati bhāvetabbā vitakkupacchedāya, aniccasaññā bhāvetabbā",
  "tika-abh08t38:69_2": "asmimānasamugghātāyā’’ti (a. ni. 9.3; udā. 31) –",
  "tika-abh08t38:70_0": "Ekasseva cattāro dhammā bhāvetabbāti vuttā. Tathā rāhulovādasuttepi ‘‘mettaṁ, rāhula,",
  "tika-abh08t38:70_1": "bhāvanaṁ bhāvehī’’tiādinā (ma. ni. 2.120) satta kammaṭṭhānāni vuttāni, na cāyasmato",
  "tika-abh08t38:70_2": "meghiyassa cattāripi caritāni santi, nāpi rāhulattherassa sabbacaritāni, tasmā vacanamatte",
  "tika-abh08t38:70_3": "abhinivesaṁ akatvā sabbattha adhippāyo pariyesitabboti vuttaṁ hoti.",
  "tika-abh08t38:71_0": "813-4. Kiñcāpi vuttanayena kammaṭṭhānānaṁ gaṇanaparicchedopi sakkā ñātuṁ, saṅkarattā",
  "tika-abh08t38:71_1": "pana sukhena viññātuṁ na sakkāti tesaṁ sāmaññato, visuṁ visuṁ jātito ca gaṇanaparicchedaṁ",
  "tika-abh08t38:71_2": "dassetuṁ ‘‘kammaṭṭhānāni sabbānī’’tiādi vuttaṁ. Cattālīsāti niddiseti pāḷito, aṭṭhakathāto",
  "tika-abh08t38:71_3": "ca samodhānetvā ‘‘samacattālīsā’’ti niddiseyya. Kathaṁ? Kasiṇāni dasa…pe… saññā cāhāratā",
  "tika-abh08t38:71_4": "iti. Asubhānussatī dasāti dasa-saddo paccekaṁ yojetabbo ‘‘dasa asubhā , dasa anussatī’’ti.",
  "tika-abh08t38:71_5": "Dasa asubhā heṭṭhā kathitāva. ‘‘Purimānussatichakka’’nti ettha vuttā cha, maraṇānussati",
  "tika-abh08t38:71_6": "kāyagatāsati ānāpānassati upasamānussatīti imā dasa anussatiyo. Catudhātuvavatthānanti",
  "tika-abh08t38:71_7": "pathavādīnaṁ catunnaṁ dhātūnaṁ vavatthānaṁ. Saññā cāhāratāti gāthābandhavasena ga-kārassa",
  "tika-abh08t38:71_8": "lopaṁ katvā āhāragatā saññā ‘‘āhāratā saññā’’ti vuttā. Āhāroyeva vā āhāratā, taggatā",
  "tika-abh08t38:71_9": "ca saññā upacārato ‘‘āhāratā’’ti vuttā, āhāre paṭikkūlasaññāti attho.",
  "tika-abh08t38:72_0": "815-6. Kiṁ imesu sabbesuyeva kammaṭṭhānesu jhānaṁ nibbattatīti? Āma, nibbattati sabbesveva",
  "tika-abh08t38:72_1": "upacārajjhānaṁ, appanājhānaṁ pana kesuci na nibbattati, tasmā kānici upacārameva",
  "tika-abh08t38:72_2": "nibbattenti, kānici appanampi. Kathaṁ panetaṁ daṭṭhabbanti āha ‘‘etesū’’tiādi. Upacārameva",
  "tika-abh08t38:72_3": "āvahantīti upacārāvahā ‘‘apekkho’’tiādīsu viya hettha avadhāraṇaṁ daṭṭhabbaṁ. Tattha",
  "tika-abh08t38:72_4": "ānāpānassatiṁ, kāyagatāsatiñca hitvā sesā buddhānussatiādayo aṭṭha anussatiyo, saññā,",
  "tika-abh08t38:72_5": "vavatthānañcāti ete dasa nānappakārakattā, gambhīrattā, sabhāvadhammattā ca asati",
  "tika-abh08t38:72_6": "bhāvanāvisese upacārāvahā vuttā.",
  "tika-abh08t38:73_0": "817-8. Evaṁ upacārappanāvahato dassetvā idāni jhānappabhedato dassetuṁ ‘‘appanāyāvahesū’’tiādi",
  "tika-abh08t38:73_1": "vuttaṁ. Catukkajjhānikāti catukkanayavasena catubbidharūpāvacarajjhānavanto, tesaṁ",
  "tika-abh08t38:73_2": "ekekasseva ārammaṇabhūtāti attho. Pañcakanayavasena pana ‘‘pañcakajjhānikā’’ti veditabbā.",
  "tika-abh08t38:73_3": "Paṭhamajjhānikāti paṭhamajjhānasseva ārammaṇabhūtā, paṭikkūlabhāvato pana itaresaṁ",
  "tika-abh08t38:73_4": "ārammaṇāni na honti. Paṭikkūlepi hi visaye vitakkabalena paṭhamajjhānaṁ appeti caṇḍasotanadiyaṁ",
  "tika-abh08t38:73_5": "arittabalena nāvā viya. Sesāni pana tadabhāvato na tesu appenti.",
  "tika-abh08t38:74_0": "819.Tikajjhānavahāti catukkanayena tikajjhānavahā, pañcakanayena pana catukkajjhānavahā,",
  "tika-abh08t38:74_1": "mettākaruṇāmuditā hi mettādīnaṁ somanassasahagatānameva ārammaṇattā pañcamajjhānikā",
  "tika-abh08t38:74_2": "na honti. Appanappattā hi mettādayo somanassena vinā nappavattanti. Catutthopi brahmavihāroti",
  "tika-abh08t38:74_3": "sambandho. Brahmānaṁ uttamānaṁ vihāro, brahmabhūto vā vihāroti brahmavihāro, so upekkhābhāvanāvasena",
  "tika-abh08t38:74_4": "catutthajjhāniko. Tatthāpi mettādivasena paṭiladdhajjhānacatukkassevetaṁ appeti,",
  "tika-abh08t38:74_5": "netarassa. Kasmā? Mettādīnaṁ nissandattā. Yathā hi kasiṇānaṁ nissandā āruppā, yathā",
  "tika-abh08t38:74_6": "ca samathavipassanānissandā nirodhasamāpatti, evaṁ mettādinissandā upekkhā. Āruppā",
  "tika-abh08t38:74_7": "catutthajjhānikāti aṅgasamatāvasena āruppāpi catutthajjhānasseva pabhedāti katvā vuttaṁ.",
  "tika-abh08t38:75_0": "820. Evaṁ jhānabhedato dassetvā puna samatikkamato dassetuṁ ‘‘vasenārammaṇaṅgāna’’ntiādi",
  "tika-abh08t38:75_1": "vuttaṁ. Ārammaṇasamatikkamo aṅgasamatikkamoti atikkamitabbānaṁ ārammaṇānaṁ, aṅgānañca",
  "tika-abh08t38:75_2": "vasena samatikkamo duvidho. Kiṁ sabbesveva duvidho labbhati, noti āha ‘‘gocarā…pe…",
  "tika-abh08t38:75_3": "tikkamo’’ti. Catūsu hi āruppesu ārammaṇasamatikkamova hoti ākāsakasiṇavajjitesu navasu",
  "tika-abh08t38:75_4": "ārammaṇesu aññataraṁ samatikkamitvā ākāsānañcāyatanassa, ākāsānañcāyatanādīni ca",
  "tika-abh08t38:75_5": "samatikkamitvā viññāṇañcāyatanādīnaṁ pattabbattā, aṅgātikkamo pana arūpe natthi catunnañcāpi",
  "tika-abh08t38:75_6": "aṅgānaṁ vasena samānattā. Rūpe jhānaṅgatikkamoti rūpāvacarikakammaṭṭhānesu vitakkādīnaṁ",
  "tika-abh08t38:75_7": "jhānaṅgānaṁ atikkamo, idañca labbhamānakavasena vuttaṁ. Paṭhamajjhānikesu duvidhopi",
  "tika-abh08t38:75_8": "samatikkamo natthi, nīvaraṇasamatikkamo idha aṭṭhannampi samāpattīnaṁ sādhāraṇattā na gahito.",
  "tika-abh08t38:76_0": "821. Evaṁ samatikkamavasena dassetvā puna vaḍḍhanāvaḍḍhanavasena dassetuṁ ‘‘daseva",
  "tika-abh08t38:76_1": "kasiṇānī’’tiādimāha. Imesu cattālīsāya kammaṭṭhānesu dasa kasiṇāneva vaḍḍhetabbāni.",
  "tika-abh08t38:76_2": "Na ca…pe… asubhādayoti sesā asubhādayo pana neva vaḍḍhetabbā. Kasmā? Paricchinnākāreneva",
  "tika-abh08t38:76_3": "upaṭṭhānato, ānisaṁsābhāvato ca. Tathā hi dasa asubhāni, kāyagatāsati ca attano ṭhitokāsena",
  "tika-abh08t38:76_4": "paricchinnattā paricchinnākāreneva upaṭṭhahanti. Vaḍḍhitesupi kuṇaparāsi eva upaṭṭhātīti",
  "tika-abh08t38:76_5": "na koci ānisaṁso atthi. Avaḍḍhitesupi hi tesu kāmarāgavikkhambhanā hotiyeva. Yadi",
  "tika-abh08t38:76_6": "evaṁ, asubhajjhānānaṁ appamāṇārammaṇatāvacanaṁ virujjhatīti? Na virujjhati. Ekacco",
  "tika-abh08t38:76_7": "hi uddhumātake vā aṭṭhike vā mahante nimittaṁ gaṇhāti, ekacco appaketi iminā pariyāyena",
  "tika-abh08t38:76_8": "ekaccassa parittārammaṇajjhānaṁ hoti, ekaccassa appamāṇārammaṇaṁ. Yo vā etaṁ ānisaṁsābhāvaṁ",
  "tika-abh08t38:76_9": "apassanto vaḍḍheyya, tassa vasena appamāṇārammaṇatā vuttā. Ānāpānanimittampi nāsikaggamukhanimittādiparicchinnaṁ",
  "tika-abh08t38:76_10": "upaṭṭhāti, vaḍḍhayatopi ca vātarāsiyeva vaḍḍhati. Picupiṇḍādivasena upaṭṭhahantampi",
  "tika-abh08t38:76_11": "hi nimittaṁ vātasaṅghāṭamattameva, tathā brahmavihāranimittampi vaḍḍhentassa sattarāsiyeva",
  "tika-abh08t38:76_12": "vaḍḍheyya, na ca tena koci attho hoti, tasmā tadubhayampi na vaḍḍhetabbaṁ. Yaṁ pana",
  "tika-abh08t38:76_13": "vuttaṁ ‘‘mettāsahagatena cetasā ekaṁ disaṁ pharitvā viharatī’’tiādi (vibha. 663),",
  "tika-abh08t38:76_14": "tampi pariggahavasena vuttaṁ, na nimittavaḍḍhanavasena. Kiñci brahmavihāre paṭibhāganimittameva",
  "tika-abh08t38:76_15": "natthi, kimayaṁ vaḍḍheyya, appamāṇārammaṇatā panettha pariggahitamattavasena veditabbā.",
  "tika-abh08t38:76_16": "Āruppārammaṇesu ākāsaṁ kasiṇugghāṭamattattā kasiṇāpagamavaseneva manasi kātabbaṁ,",
  "tika-abh08t38:76_17": "tato paraṁ vaḍḍhayato na kiñci hoti, viññāṇaṁ sabhāvadhammattā na sakkā vaḍḍhetuṁ,",
  "tika-abh08t38:76_18": "parikammameva hi vaḍḍhetuṁ sakkā, viññāṇāpagamo tassa abhāvamattattā, nevasaññānāsaññāyatanārammaṇampi",
  "tika-abh08t38:76_19": "sabhāvadhammattāyeva na sakkā vaḍḍhetuṁ, tasmā tānipi na vaḍḍhetabbāni. Appamāṇārammaṇatā",
  "tika-abh08t38:76_20": "āruppānaṁ vipulakasiṇugghāṭimākāse pavattiyā veditabbā. Buddhānussatiādayo ca animittattā",
  "tika-abh08t38:76_21": "na vaḍḍhetabbā . Paṭibhāganimittañhi ayaṁ vaḍḍheyya, tañca nesaṁ natthi, tasmā ime",
  "tika-abh08t38:76_22": "asubhādayo tiṁsa kammaṭṭhānāni paricchinnokāsattā, payojanābhāvato, avaḍḍhanato ca na vaḍḍhetabbāni.",
  "tika-abh08t38:77_0": "822-3. Evaṁ vaḍḍhanāvaḍḍhanato dassetvā puna ārammaṇato dassetuṁ ‘‘daseva kasiṇānī’’tiādi",
  "tika-abh08t38:77_1": "āraddhaṁ. Paṭibhāganimittāni honti ārammaṇānīti imāni dvāvīsa paṭibhāganimittabhūtāni",
  "tika-abh08t38:77_2": "ārammaṇāni honti. Sesāti avasesā aṭṭhārasa neva paṭibhāganimittārammaṇā siyuṁ.",
  "tika-abh08t38:78_0": "824-5. Idāni bhūmito dassetuṁ ‘‘asubhānī’’tiādi vuttaṁ. Devesu nappavattanti tattha",
  "tika-abh08t38:78_1": "asubhānaṁ, paṭikkūlassa ca āhārassa abhāvato. Tacapañcakampi hi tattha pavattamānaṁ",
  "tika-abh08t38:78_2": "dibbānubhāvena paṭikkūlākārena nopaṭṭhāti. Assāsapassāsānaṁ brahmaloke abhāvato ‘‘ānāpānassati",
  "tika-abh08t38:78_3": "cā’’tiādi vuttaṁ. Jhānānubhāvanibbattānañhi atthassa abhāvato natthi brahmaloke assāsapassāsā.",
  "tika-abh08t38:79_0": "827. Idāni gahaṇato dassetuṁ ‘‘catuttha’’ntiādi vuttaṁ. Tattha catutthaṁ…pe… diṭṭheneva",
  "tika-abh08t38:79_1": "gahetabbāti vāyokasiṇaṁ vajjetvā sesā nava kasiṇā, dasa asubhānīti imāni ekūnavīsati",
  "tika-abh08t38:79_2": "diṭṭheneva vatthunā karaṇabhūtena gahetabbāni uggahetabbāni. Tathā ca vuttaṁ aṭṭhakathāyaṁ",
  "tika-abh08t38:79_3": "‘‘diṭṭhena gahetabbāni, pubbabhāge cakkhunā oloketvā nimittaṁ nesaṁ gahetabbanti",
  "tika-abh08t38:79_4": "attho’’ti (visuddhi. 1.47).",
  "tika-abh08t38:80_0": "828-31.Satiyampi ca kāyamhīti kāyagatāsatiyampi. Diṭṭhena tacapañcakanti tacapañcakamattameva",
  "tika-abh08t38:80_1": "diṭṭhena gahetabbaṁ. Sesamettha sutenevāti ettha kāyagatāsatiyaṁ sesaṁ vakkapañcakādi",
  "tika-abh08t38:80_2": "suteneva gahetabbaṁ. Iti kāyagatāsati diṭṭhasutena gahetabbā. Uttaroṭṭhanāsikaggesu",
  "tika-abh08t38:80_3": "phuṭṭhassa assāsapassāsassa gahetabbato vuttaṁ ‘‘ānāpānassati ettha, phuṭṭhena paridīpitā’’ti.",
  "tika-abh08t38:80_4": "Ucchusassādīnaṁ pattesu calamānavaṇṇaggahaṇamukhena, sarīrasamphassavasena ca vātassa",
  "tika-abh08t38:80_5": "gahetabbattā vuttaṁ ‘‘vāyokasiṇamevettha, diṭṭhaphuṭṭhena gayhatī’’ti. Āditova gahetabbā",
  "tika-abh08t38:80_6": "na hontītiādikammikena bhāvanārambhavasena na paṭṭhapetabbāni, heṭṭhime tayo brahmavihāre,",
  "tika-abh08t38:80_7": "kasiṇesu rūpāvacaracatutthajjhānañca anadhigantvā sampādetuṁ asakkuṇeyyattā.",
  "tika-abh08t38:81_0": "832-5. Evaṁ gahaṇavasena dassetvā idāni paccayato dassetuṁ ‘‘kammaṭṭhānesu hetesū’’tiādi",
  "tika-abh08t38:81_1": "vuttaṁ. Tattha etesu kammaṭṭhānesūti ettha yathārahaṁ ārammaṇānaṁ, jhānānañca gahaṇaṁ",
  "tika-abh08t38:81_2": "veditabbaṁ. Ākāsakasiṇassa ugghāṭetuṁ asakkuṇeyyattā vuttaṁ ‘‘ākāsakasiṇaṁ vinā’’ti.",
  "tika-abh08t38:81_3": "Mettādiekekasmiṁ brahmavihāre tīṇi tīṇi jhānāni paṭilabhitvā ṭhitasseva upekkhābrahmavihāravasena",
  "tika-abh08t38:81_4": "pañcamajjhānaṁ uppajjatīti vuttaṁ ‘‘tayo brahmavihārā’’tiādi. Dvinnaṁ nevasaññānāsaññāyatanajavanānaṁ",
  "tika-abh08t38:81_5": "samanantarā nirodhaṁ phusatīti katvā vuttaṁ ‘‘catutthamāruppa’’ntiādi. Vipassanābhavasampattisukhānaṁpaccayāti",
  "tika-abh08t38:81_6": "vipassanāya, bhavasampattiyā, diṭṭhadhammasukhavihārassa ca paccayā hontīti attho.",
  "tika-abh08t38:82_0": "836-9. Evaṁ pasaṅgena āgataṁ kammaṭṭhānavibhāgaṁ dassetvā puna ācariyena paṭipajjitabbavidhiṁ",
  "tika-abh08t38:82_1": "dassetuṁ ‘‘kammaṭṭhānaṁ gahetvā’’tiādi vuttaṁ. Santike vasantassāti ācariyena saddhiṁ",
  "tika-abh08t38:82_2": "ekagehe, ekavihāre vā vasantassa. Kathetabbanti pavattiṁ sutvā sutvā kathetabbaṁ.",
  "tika-abh08t38:82_3": "Āgatassāgatakkhaṇeti sa-kāro padasandhimattakaro, āgatāgatakkhaṇeti attho. Atha vā",
  "tika-abh08t38:82_4": "āgatassa āgatakkhaṇe kathetabbaṁ. Īdisesu hi ṭhānesu āmeḍitasāmatthiyatova labbhati.",
  "tika-abh08t38:82_5": "Na hi ekavārameva āgatassa tasmiṁ khaṇe kathetabbaṁ, tato paraṁ na kathetabbanti yujjati.",
  "tika-abh08t38:83_0": "Nātisaṅkhepavitthāranti atisaṁkhittaṁ, ativitthārañca akatvā tassa sukhena uggaṇhanappamāṇaṁ",
  "tika-abh08t38:83_1": "kathetabbaṁ. Sace pana so pakatiyāva uggahitakammaṭṭhāno hoti, sajjhāyavasena vā",
  "tika-abh08t38:83_2": "manasikāravasena vā kataparicayo, tassa ekaṁ, dve vā nisajjā attano sammukhāva sajjhāyaṁ",
  "tika-abh08t38:83_3": "kāretvā dātabbaṁ. Evaṁ ācariyena paṭipajjitabbavidhiṁ dassetvā puna gahitakammaṭṭhānena",
  "tika-abh08t38:83_4": "tena yoginā uttari kātabbavidhānaṁ dassento āha ‘‘tenapī’’tiādi. Sammaṭṭhānanti yattha",
  "tika-abh08t38:83_5": "pahaṭo samati, taṁ sammaṭṭhānaṁ, idaṁ sammaṭṭhānaṁ viyāti sammaṭṭhānaṁ. Yathā hi",
  "tika-abh08t38:83_6": "sammaṭṭhāne gahite puggalaṁ attano verī abhibhavituṁ na sakkoti, evaṁ kammaṭṭhāne",
  "tika-abh08t38:83_7": "gahite manobhusaṅkhāto kāmarāgo taṁsamaṅgipuggalaṁ abhibhavitvā attano vase kātuṁ",
  "tika-abh08t38:83_8": "na sakkoti . Tena vuttaṁ ‘‘sammaṭṭhānaṁ viyāti sammaṭṭhāna’’nti. Mano abhibhavatīti",
  "tika-abh08t38:83_9": "manobhū, tassa manobhuno. Aṭṭhārasahi…pe… vivajjiteti –",
  "tika-abh08t38:84": "‘‘Mahāvāsaṁ navāvāsaṁ, jarāvāsañca panthaniṁ;",
  "tika-abh08t38:85": "Soṇḍiṁ paṇṇañca pupphañca, phalaṁ patthitameva ca.",
  "tika-abh08t38:86": "‘‘Nagaraṁ dārunā khettaṁ, visabhāgena paṭṭanaṁ;",
  "tika-abh08t38:87": "Paccantasīmāsappāyaṁ, yattha mitto na labbhati.",
  "tika-abh08t38:88": "‘‘Aṭṭhārasetāni ṭhānāni, iti viññāya paṇḍito;",
  "tika-abh08t38:89": "Ārakā parivajjeyya, maggaṁ sappaṭibhayaṁ yathā’’ti. (visuddhi. 1.52) –",
  "tika-abh08t38:90_0": "Evaṁ vuttehi aṭṭhārasahi vihāradosehi sabbakālaviyutte. Anurūpeti imesu aṭṭhārasasu",
  "tika-abh08t38:90_1": "dosesu aññatarenapi samannāgato ananurūpo nāma, tadabhāvena attano yogakammassa anukūle.",
  "tika-abh08t38:90_2": "Mahāvihārādayo hi yogakammassa anukūlā na honti, tasmā mahāvihāre tāva vattakaraṇādinā",
  "tika-abh08t38:90_3": "palibodho hoti. Yattha pana sabbaṁ katameva, avasesāpi saṅghaṭṭanā natthi, evarūpo",
  "tika-abh08t38:90_4": "mahāvihāropi anurūpova. Navavihāre bahuṁ navakammaṁ kātabbaṁ hoti, tasmā so asati",
  "tika-abh08t38:90_5": "aññasmiṁ anukūle kāraṇe ananurūpo hoti. Tathā jiṇṇavihāropi bahupaṭijaggitabbatāya",
  "tika-abh08t38:90_6": "kammaṭṭhānantarāyiko. Panthanissitako āgantukehi rattindivaṁ samokiṇṇatāya. Yattha",
  "tika-abh08t38:90_7": "soṇḍī nāma pāsāṇapokkharaṇī hoti, so soṇḍivihāro. Tattha bahū pānīyatthāya samosaranti,",
  "tika-abh08t38:90_8": "tathā paṇṇapupphaphalavati vihāre taṁtadatthāya. Patthanīye lokasammate vihāre viharantaṁ",
  "tika-abh08t38:90_9": "‘‘arahā’’ti sambhāventā bahū āgacchanti. Nagarasannissitepi vihāre visabhāgārammaṇāpāthagamanādīni",
  "tika-abh08t38:90_10": "honti. Dārusannissite kaṭṭhahārikādīhi aphāsu hoti. Khettasannissite vihāramajjheyeva",
  "tika-abh08t38:90_11": "khalamaṇḍalakaraṇādinā aphāsu hoti. Visabhāgapuggalādhivutthepi kalahanivāraṇādīsu",
  "tika-abh08t38:90_12": "te upavadanti. Paṭṭanasannissite abhiṇhaṁ nāvāsatthehi āgatamanussehi aphāsu hoti.",
  "tika-abh08t38:90_13": "Paccantanissite manussā buddhādīsu appasannā honti. Rajjasīmasannissite dvinnaṁ rājūnaṁ",
  "tika-abh08t38:90_14": "kalahe sati dvinnaṁ vijitesu piṇḍāya vicarantaṁ bhikkhuṁ ‘‘ayaṁ carapuriso’’ti gahetvā",
  "tika-abh08t38:90_15": "bandhanādikaṁ pāpeyyuṁ, asappāye amanussādiupaddavā honti. Kalyāṇamittānadhivutthe",
  "tika-abh08t38:90_16": "uppannakaṅkhāya vinodake asati mahādosoyevāti etepi vihārā ananurūpā, tasmā tādise",
  "tika-abh08t38:90_17": "vihāre parivajjetvā vuttadosavirahite anurūpe vihāre vihātabbaṁ.",
  "tika-abh08t38:91_0": "Tassa pana vihārassa anurūpabhāvo evaṁ veditabboti dassetuṁ ‘‘gāmato’’tiādi vuttaṁ.",
  "tika-abh08t38:91_1": "Gāmatoti gocaragāmato. Nātidūreti gocaragāmassa aḍḍhagāvutato orabhāgatāya na atidūre.",
  "tika-abh08t38:91_2": "Naccāsanneti pacchimena pamāṇena gocaragāmato pañcadhanusatikatāya na atisanne. Iminā",
  "tika-abh08t38:91_3": "gamanāgamanasampannataṁ dasseti. Gocaragāmassa pana uttaradisāya vā dakkhiṇadisāya",
  "tika-abh08t38:91_4": "vā nātidūraṁ naccāsannaṁ senāsanaṁ visesena gamanāgamanasampannaṁ hoti, nātidūranaccāsannatā",
  "tika-abh08t38:91_5": "cettha nidassanamattaṁ. Pañcaṅgasaṁyuteti pana vuttattā nātidūranaccāsannatāya saha",
  "tika-abh08t38:91_6": "divā appakiṇṇatādīni cattāri samodhānetvā pañcaṅgasaṁyuttatā veditabbā. Vuttañhetaṁ bhagavatā –",
  "tika-abh08t38:92_0": "‘‘Kathañca, bhikkhave, senāsanaṁ pañcaṅgasamannāgataṁ hoti? Idha, bhikkhave, senāsanaṁ",
  "tika-abh08t38:92_1": "nātidūraṁ hoti naccāsannaṁ gamanāgamanasampannaṁ divā appakiṇṇaṁ rattiṁ appasaddaṁ",
  "tika-abh08t38:92_2": "appanigghosaṁ appaḍaṁsamakasavātātapasarīsapasamphassaṁ, tasmiṁ kho pana senāsane",
  "tika-abh08t38:92_3": "viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-abh08t38:92_4": "tasmiṁ kho pana senāsane therā bhikkhū viharanti bahussutā āgatāgamā dhammadharā",
  "tika-abh08t38:92_5": "vinayadharā mātikādharā, te kālena kālaṁ upasaṅkamitvā paripucchati pañhaṁ ‘idaṁ,",
  "tika-abh08t38:92_6": "bhante, kathaṁ; imassa ko atthoti. Tassa te āyasmanto avivaṭañceva vivaranti, anuttānīkatañca",
  "tika-abh08t38:92_7": "uttāniṁ karonti, anekavihitesu ca kaṅkhāṭṭhāniyesu dhammesu kaṅkhaṁ paṭivinodenti.",
  "tika-abh08t38:92_8": "Evaṁ kho, bhikkhave, senāsanaṁ pañcaṅgasamannāgataṁ hotī’’ti (a. ni. 10.11).",
  "tika-abh08t38:93_0": "Ettha ca nātidūranaccāsannabhāvena gamanāgamanasampannatā paṭhamaṁ aṅgaṁ, divā mahājanasaṁkiṇṇatābhāvena,",
  "tika-abh08t38:93_1": "rattiyaṁ janālāpasaddābhāvena, sabbadāpi janasannipātanigghosābhāvena appakiṇṇaappasaddaappanigghosabhāvo",
  "tika-abh08t38:93_2": "dutiyaṁ, ḍaṁsamakasādiparissayābhāvo tatiyaṁ, appakasirena cīvarapiṇḍapātādipaccayalābho",
  "tika-abh08t38:93_3": "catutthaṁ, bahussutatādiguṇasamannāgatānaṁ therānaṁ vasanabhāvo pañcamanti imehi",
  "tika-abh08t38:93_4": "pañcahi aṅgehi saṁyutte samannāgate vihārasmiṁ vihātabbaṁ.",
  "tika-abh08t38:94_0": "840-1. Paṭhamaṁ vuttaāvāsādimahāpalibodhe upādāya khuddakapalibodho, idāni taṁ palibodhaṁ",
  "tika-abh08t38:94_1": "sarūpato dassetvā tassa upacchindanākāraṁ āvi kātuṁ ‘‘dīghā kesā’’tiādi vuttaṁ. So",
  "tika-abh08t38:94_2": "patto suṭṭhu pacitabboti yojanā.",
  "tika-abh08t38:95_0": "842-5.Pavivitteti janavivitte okāse. Vajjetvā…pe… lohitanti ime cattāro kasiṇadosā,",
  "tika-abh08t38:95_1": "tasmā evarūpā mattikā vajjetvā. Saṇhāyāti apanītatiṇamūlasakkharavālukāya sumadditāya",
  "tika-abh08t38:95_2": "sukhumāya. Aruṇavaṇṇāyāti aruṇanibhāya, aruṇavaṇṇappabhāyāti attho. Bahiddhā vāpi",
  "tika-abh08t38:95_3": "tādiseti bahiddhāpi vihārapaccante paṭicchannaṭṭhāne. Saṁhārimanti saṁharitabbaṁ",
  "tika-abh08t38:95_4": "gahetvā caraṇayogyaṁ. Tatraṭṭhakanti yattha kataṁ, tattheva tiṭṭhanakaṁ.",
  "tika-abh08t38:96_0": "847-50.Pamāṇatoti vakkhamānappamāṇato. Vaṭṭaṁ ākoṭetvāti parimaṇḍalaṁ katvā ākoṭetvā.",
  "tika-abh08t38:96_1": "Tanti taṁ cammaṁ vā kaṭasāraṁ vā dussapaṭṭaṁ vā. Kaṇṇikanti kaṇṇikāsadisaṁ, parimaṇḍalato",
  "tika-abh08t38:96_2": "padumakaṇṇikākāranti vuttaṁ hoti. Tenāha ‘‘sama’’nti. ‘‘Kaṇṇikāsama’’nti vā pāṭho.",
  "tika-abh08t38:96_3": "Vidatthicaturaṅgulanti caturaṅgulādhikavidatthippamāṇaṁ. Etadeva hi pamāṇaṁ sandhāya",
  "tika-abh08t38:96_4": "aṭṭhakathāyaṁ ‘‘suppamatte vā sarāvamatte vā’’ti (visuddhi. 1.55) vuttaṁ. Vivaṭṭanti",
  "tika-abh08t38:96_5": "nibbānaṁ. Kasiṇaparikammaṁ karontopi hi ettakeyeva aṭṭhatvā nibbānatthāyeva vāyamati.",
  "tika-abh08t38:96_6": "Bherītalasamaṁ katvāti pāṇikāya ghaṁsetvā ninnatunnataṭṭhānābhāvena bherītalaṁ viya",
  "tika-abh08t38:96_7": "samaṁ katvā. Sammajjitvāna taṁ ṭhānanti yasmiṁ ṭhāne nisīditvā taṁ kasiṇaṁ oloketi,",
  "tika-abh08t38:96_8": "taṁ ṭhānaṁ sace uklāpaṁ hoti, sammajjitvā. Nhatvāti sarīradarathavinodanatthaṁ nhatvā.",
  "tika-abh08t38:97_0": "851-2.Tamhā kasiṇamaṇḍalā hatthapāsappamāṇasmiṁ padeseti tamhā kasiṇamaṇḍalassa,",
  "tika-abh08t38:97_1": "ṭhapitaṭṭhānamhā aḍḍhateyyahatthantare padese, kasiṇamaṇḍalassa, pīṭhassa ca majjhaṁ",
  "tika-abh08t38:97_2": "hatthapāsappamāṇaṁ katvā paññatteti vuttaṁ hoti. Vidatthicaturaṅgule ucceti vidatthicaturaṅgulaṁ",
  "tika-abh08t38:97_3": "hutvā ucce, vidatthicaturaṅgulapādaketi vuttaṁ hoti. Dūre nisinnassa hi kasiṇaṁ na",
  "tika-abh08t38:97_4": "upaṭṭhāti, āsannatare nisinnassa hatthapāṇikāpadādayo kasiṇadosā paññāyanti. Uccatare",
  "tika-abh08t38:97_5": "nisinnena ca gīvaṁ paṇāmetvā oloketabbaṁ hoti, nīcatare jaṇṇukāni rujjanti, tasmā",
  "tika-abh08t38:97_6": "hatthapāsappamāṇe padese vidatthicaturaṅgulapādake pīṭhe nisīditabbaṁ. Yasmā catūsu",
  "tika-abh08t38:97_7": "iriyāpathesu sayanaṁ kosajjapakkhiyaṁ, ṭhānacaṅkamanāni uddhaccapakkhiyāni, nisajjā",
  "tika-abh08t38:97_8": "pana alīnuddhaccapakkhiyā, santo iriyāpatho, tasmā vuttaṁ ‘‘nisīditvā’’ti, samantato",
  "tika-abh08t38:97_9": "ūrubaddhāsanaṁ pallaṅkaṁ ābhujitvāti attho. Yenākārena nisīdantassa nisajjā sukhā",
  "tika-abh08t38:97_10": "hoti, taṁ dassetuṁ vuttaṁ ‘‘ujuṁ kāyaṁ paṇidhāyā’’ti. Uparimaṁ sarīraṁ ujukaṁ ṭhapetvā",
  "tika-abh08t38:97_11": "aṭṭhārasapiṭṭhikaṇṭake koṭiyā koṭiṁ paṭipādetvāti attho. Evañhi nisinnassa cammamaṁsanahārūni",
  "tika-abh08t38:97_12": "na oṇamanti, athassa yā tesaṁ oṇamanapaccayā khaṇe khaṇe vedanā uppajjeyyuṁ, tā na",
  "tika-abh08t38:97_13": "uppajjanti. Tāsu anuppannāsu cittaṁ ekaggaṁ hoti, kammaṭṭhānaṁ na paripatati. Tato",
  "tika-abh08t38:97_14": "ca pubbenāparaṁ visesappattiyā vuddhiṁ phātiṁ upagacchati. Idāni ārammaṇapariggahupāyaṁ",
  "tika-abh08t38:97_15": "dassento āha ‘‘katvā parimukhaṁ sati’’nti, kammaṭṭhānābhimukhaṁ satiṁ ṭhapetvāti",
  "tika-abh08t38:97_16": "attho. Abhi-saddena hi samānattho idha pari-saddo, atha vā samīpatthena pari-saddena",
  "tika-abh08t38:97_17": "mukhassa samīpe satiṁ katvāti attho. Yathāha – ‘‘ayaṁ sati upaṭṭhitā hoti supaṭṭhitā",
  "tika-abh08t38:97_18": "nāsikagge vā mukhanimitte vā. Tena vuccati parimukhaṁ satiṁ upaṭṭhapetvā’’ti (vibha.",
  "tika-abh08t38:97_19": "537). Atha vā ‘‘parīti pariggahaṭṭho, mukhanti niyyānaṭṭho, satīti upaṭṭhānaṭṭho.",
  "tika-abh08t38:97_20": "Tena vuccati ‘parimukhaṁ sati’’nti (paṭi. ma. 1.164) vacanato ‘‘pariṇāyikā’’tiādīsu",
  "tika-abh08t38:97_21": "viya pari-saddo pariggahaṭṭho, ‘‘suññatavimokkhamukha’’ntiādīsu viya mukha-saddo",
  "tika-abh08t38:97_22": "niyyānaṭṭhoti katvā pariggahitaniyyānasatiṁ katvā sabbathā gahitāsammosaṁ pariccattasammosaṁ",
  "tika-abh08t38:97_23": "satinepakkaṁ upaṭṭhapetvāti vuttaṁ hoti.",
  "tika-abh08t38:98_0": "853-5.Kāmesvādīnavaṁ disvāti ‘‘kāmā nāmete aṭṭhikaṅkhalikūpamā nirassādaṭṭhenā’’tiādinā",
  "tika-abh08t38:98_1": "vatthukāmakilesakāmesu ādīnavaṁ paccavekkhitvā. Nekkhammaṁ daṭṭhu khematoti nekkhammaṁ",
  "tika-abh08t38:98_2": "khemato disvā kāmanissaraṇaṁ sabbadukkhasamatikkamassa upāyabhūtaṁ nekkhammanti evaṁ",
  "tika-abh08t38:98_3": "nekkhammasaṅkhātaṁ saupacārajjhānaṁ, nibbānaṁ, vipassanaṁ, sabbepi vā kusaladhamme",
  "tika-abh08t38:98_4": "khemato nibbhayato disvā, tattha jātābhilāso hutvāti vuttaṁ hoti. Paramaṁ…pe… ratanattayeti",
  "tika-abh08t38:98_5": "buddhādiratanattaye ratanattayaguṇānussaraṇena balavapītipāmojjaṁ janayitvā. Bhāgī…pe…",
  "tika-abh08t38:98_6": "muttamanti ‘‘ahaṁ imāya sabbabuddhapaccekabuddhaariyasāvakehi paṭipannāya nekkhammapaṭipattiyā",
  "tika-abh08t38:98_7": "cittavivekādippavivekajassa sukhassa addhā ekantena bhāgī assaṁ, lābhī bhaveyya’’nti",
  "tika-abh08t38:98_8": "evaṁ paṭipattiyaṁ ānisaṁsadassanena tabbisayaṁ uttamaṁ mahantaṁ ussāhaṁ katvā. Ākārena",
  "tika-abh08t38:98_9": "samenevāti atiummīlitaatimandālocanāni vajjetvā nātiummīlitanātimandālocanasaṅkhātena",
  "tika-abh08t38:98_10": "samena ālocanākārena. Atiummīlayato hi atisukhumaṁ, avibhūtañca rūpagataṁ upanijjhāyato",
  "tika-abh08t38:98_11": "viya cakkhu kilamati, attano sabhāvavibhāvanato ca maṇḍalaṁ ativibhūtaṁ hoti, tathā",
  "tika-abh08t38:98_12": "vaṇṇato, lakkhaṇato vā upatiṭṭheyya, tenassa nimittaṁ nuppajjati. Atimandaṁ ummīlayato",
  "tika-abh08t38:98_13": "ca gajanimīlakena pekkhantassa viya rūpagataṁ maṇḍalaṁ avibhūtaṁ hoti. Dassane mandabyāpāratāya",
  "tika-abh08t38:98_14": "kosajjapātato cittañca līnaṁ hoti, evampi nimittaṁ nuppajjati, tasmā yathā nāma ādāsatale",
  "tika-abh08t38:98_15": "mukhanimittaṁ gaṇhanto na tattha atigāḷhaṁ ummīlati, na atimandaṁ, atha kho samena",
  "tika-abh08t38:98_16": "ākārena gaṇhāti, evameva nātiummīlanādinā samena ākārena gaṇhantena bhāvetabbanti.",
  "tika-abh08t38:98_17": "Nimittaṁ gaṇhatāti pathavīkasiṇe cakkhunā gahitaṁ nimittaṁ manasā gaṇhantena.",
  "tika-abh08t38:99_0": "856-7. Idāni nimittaggahaṇopāyaṁ dassetuṁ ‘‘na vaṇṇo pekkhitabbo’’tiādi vuttaṁ. Na",
  "tika-abh08t38:99_1": "vaṇṇo pekkhitabbo soti yo tattha pathavīkasiṇe aruṇavaṇṇo, so na cintetabbo vaṇṇavasena",
  "tika-abh08t38:99_2": "manasikaroto vaṇṇakasiṇabhāvūpagamanato. Cakkhuviññāṇena pana gahitaggahaṇaṁ na sakkā",
  "tika-abh08t38:99_3": "vāretuṁ, tenevettha ‘‘na oloketabbo’’ti avatvā ‘‘manasānupekkhitā hotī’’tiādīsu viya",
  "tika-abh08t38:99_4": "manasā cintanavasena pekkhanaggahaṇaṁ kataṁ. Daṭṭhabbaṁ na ca lakkhaṇanti yaṁ tattha",
  "tika-abh08t38:99_5": "pathavīdhātuyā thaddhalakkhaṇaṁ na manasikātabbaṁ tassa manasikāre dhātukammaṭṭhānassa",
  "tika-abh08t38:99_6": "gahitattā. Vaṇṇaṁ pana amuñcitvāti disvā gahetabbattā pana vaṇṇaṁ amuñcitvā. Ussadassa",
  "tika-abh08t38:99_7": "vasena hi cittaṁ paṇṇattidhammasminti pathavīdhātuyā sattito adhikabhāvena sasambhārapathaviyā",
  "tika-abh08t38:99_8": "‘‘pathavī’’ti vohāro, tasmiṁ sasambhārapathaviṁ upādāya paññatte paṇṇattidhamme ādāsatalagatamukhanimitte",
  "tika-abh08t38:99_9": "viya cittaṁ ṭhapetvā. Ekaggamānasoti puna nānārammaṇe cittaṁ avisāretvā ekaggamānaso",
  "tika-abh08t38:99_10": "hutvā. Pathavī pathaviccevaṁ vatvāti ettha paṭhamasamannāhāre kassaci vacībhedopi",
  "tika-abh08t38:99_11": "siyāti vuttanti ācariyadhammapālatthero āha.",
  "tika-abh08t38:100_0": "858. Yadi vohāramatte cittaṁ ṭhapetabbaṁ, nāmantaravasena pathavī manasikātabbā bhaveyyāti",
  "tika-abh08t38:100_1": "hotu, ko dosoti dassento āha ‘‘pathavī medanī’’tiādi. Atha vā kiṁ pathavīnāmeyeva",
  "tika-abh08t38:100_2": "vutte bhāvanā hoti, udāhu aññasmimpīti āha ‘‘pathavī medanī’’tiādi. Ekaṁ vattumpi",
  "tika-abh08t38:100_3": "vaṭṭatīti etesu yaṁ icchati, taṁ attano paguṇatāya vā pacuratāya vā āgacchantaṁ ekaṁ",
  "tika-abh08t38:100_4": "vattuṁ vaṭṭati. Kiñcāpi evaṁ vaṭṭati, apica ‘‘pathavī’’ti etadeva nāmaṁ pākaṭaṁ,",
  "tika-abh08t38:100_5": "tasmā pākaṭavaseneva ‘‘pathavī pathavī’’ti bhāvetabbanti ācariyā.",
  "tika-abh08t38:101_0": "859-60.Ummīlitvā…pe… tāva soti yāva vakkhamānākārena uggahanimittaṁ nuppajjati, tāva",
  "tika-abh08t38:101_1": "kiñci kālaṁ cakkhuṁ ummīlitvā nimittaggahaṇavasena pathavīmaṇḍalaṁ oloketvā puna",
  "tika-abh08t38:101_2": "kiñci kālaṁ cakkhūni nimīlitvāti evaṁ vārasatampi vārasahassampi tato bhiyyopi ummīlitvā",
  "tika-abh08t38:101_3": "so yogī āvajjeyya, yenākārena oloketvā gahitaṁ, tenākārena taṁ samannāhareyyāti attho.",
  "tika-abh08t38:102_0": "861-3.Āpāthaṁ tu yāti ceti yadi manodvārikajavanānaṁ gocarabhāvaṁ upagacchati, taṁ",
  "tika-abh08t38:102_1": "uggahanimittaṁ tadā uppannanti pavuccatīti yojanā. Yadi uggahanimittepi pathavīmaṇḍalaṁ",
  "tika-abh08t38:102_2": "oloketvā bhāveti, paṭibhāganimittuppatti na siyā. Samīpaṭṭhena ca na sakkā anoloketunti",
  "tika-abh08t38:102_3": "vuttaṁ ‘‘nisīditabbaṁ no ceva’’ntiādi. Yathāsukhaṁ nisinnena, yathāsukhaṁ vā bhāvetabbanti sambandho.",
  "tika-abh08t38:103_0": "864-5.Papañca…pe… dhovaneti passāvādinā kenaci karaṇīyena nisinnaṭṭhānato aññattha",
  "tika-abh08t38:103_1": "gantvā puna āgamma nisīdantena pādā dhovitabbā honti. Adhotapādena hi senāsanaṁ akkamato",
  "tika-abh08t38:103_2": "āpatti hoti, khaṇe khaṇe pādadhovane ca papañco hoti, tasmā tassa parihāratthaṁ dve",
  "tika-abh08t38:103_3": "upāhanāyeva icchitabbā. Tāva bahutalikā saddampi janeyyuṁ, saddo ca jhānakaṇṭako,",
  "tika-abh08t38:103_4": "tasmā vuttaṁ ‘‘ekatalikā’’ti. Tathā ‘‘parissayavinodanatthaṁ kattaradaṇḍo ca icchitabbo’’ti",
  "tika-abh08t38:103_5": "(visuddhi. 1.57) aṭṭhakathāyaṁ vuttaṁ. Asappāyena kenacīti vakkhamānena āvāsādiasappāyesu",
  "tika-abh08t38:103_6": "kenacideva asappāyena . Taṁ ṭhānanti kasiṇamaṇḍalassa ṭhitaṭṭhānaṁ. Ādāya taṁ punāti",
  "tika-abh08t38:103_7": "yathājātaṁ uggahanimittaṁ puna gahetvā, puna uppādetvāti vuttaṁ hoti.",
  "tika-abh08t38:104_0": "866-7.Pīṭhe sukhanisinnenāti puna vasanaṭṭhānaṁ āgantvā vuttaniyāmena pīṭhe sukhanisinnena.",
  "tika-abh08t38:104_1": "Bhāvetabbanti taṁ nimittaṁ manasikāravasena vaḍḍhetabbaṁ. Samannāharitabbanti sammā",
  "tika-abh08t38:104_2": "āvajjitabbaṁ, sammā vā anu āharitabbaṁ. Takkāhatanti ‘‘takkanato takko’’ti evaṁ laddhanāmena",
  "tika-abh08t38:104_3": "bhāvanācittasampayuttena sammāsaṅkappena āhananapariyāhananakiccena aparāparaṁ pavattanena",
  "tika-abh08t38:104_4": "kammaṭṭhānaṁ āhataṁ, pariyāhatañca kātabbaṁ, balappattavitakko manasikāro bahulaṁ",
  "tika-abh08t38:104_5": "pavattetabboti attho.",
  "tika-abh08t38:105_0": "868-70.Taṁ icchatīti taṁ nimittaṁ manasikātuṁ icchati. Evaṁ karontassāti evaṁ kammaṭṭhānaṁ",
  "tika-abh08t38:105_1": "takkāhataṁ karontassa. Yathā bhāvanā pubbenāparaṁ visesaṁ āvahati, evaṁ anuyuñjantassa,",
  "tika-abh08t38:105_2": "evaṁ karoto pana yadā saddhādīni indriyāni suvisadāni tikkhāni pavattanti , tadā",
  "tika-abh08t38:105_3": "assaddhiyādīnaṁ dūrībhāvena sātisayaṁ thāmappattehi sattahi balehi laddhupatthambhāni",
  "tika-abh08t38:105_4": "vitakkādīni kāmāvacarāneva jhānaṅgāni bahūni hutvā pātubhavanti. Tato ca tesaṁ ujuvipaccanīkabhūtā",
  "tika-abh08t38:105_5": "kāmacchandādayo saddhiṁ tadekaṭṭhehi pāpadhammehi dūrībhavanti. Tena vuttaṁ ‘‘vikkhambhanti…pe…",
  "tika-abh08t38:105_6": "pañca nīvaraṇānipī’’ti. Samādhiyati…pe… yoginoti tassa yogino paṭibhāganimittaṁ ārabbha",
  "tika-abh08t38:105_7": "uppannaupacārasamādhinā upacārajjhānena cittampi samādhiyati, paṭibhāganimittampi",
  "tika-abh08t38:105_8": "uppajjati upacārajjhānassa tena vinā abhāvato.",
  "tika-abh08t38:106_0": "871-4.Imassāti paṭibhāganimittassa. Purimassāti uggahanimittassa. Thavikāti ādāsathavikato.",
  "tika-abh08t38:106_1": "Balākāviyatoyadeti meghasamīpe balākā viya. Sā hi meghassa nīlattā sayaṁ atiparisuddhā",
  "tika-abh08t38:106_2": "upaṭṭhāti, tadā taṁ upaṭṭhātīti sambandho. Evaṁ ādāsamaṇḍalūpamādīhi uggahanimittato",
  "tika-abh08t38:106_3": "paṭibhāganimittassa suvisuddhataṁ, saṇhasukhumatañca dasseti. Tenāha ‘‘tatodhikatara’’nti.",
  "tika-abh08t38:106_4": "Uggahanimitte aṅgulipadapāṇikāpadādayo kasiṇadosā paññāyanti, idaṁ pana vuttanayena",
  "tika-abh08t38:106_5": "tatopi sataguṇaṁ sahassaguṇaṁ suvisuddhaṁ hutvā upaṭṭhātīti attho. Tanusaṇṭhānavantantiādi",
  "tika-abh08t38:106_6": "aparamatthasabhāvattā vuttaṁ. Yadi hi taṁ edisaṁ bhaveyya, cakkhuviññeyyaṁ siyā,",
  "tika-abh08t38:106_7": "oḷārikaṁ sammasanūpagaṁ tilakkhaṇāhaṭaṁ, na panetaṁ tādisanti. Yadi panetaṁ na saṇṭhānādivantaṁ,",
  "tika-abh08t38:106_8": "kathaṁ jhānassa ārammaṇabhāvoti āha ‘‘upaṭṭhā…pe… maya’’nti. Tattha paññajanti bhāvanāmayaṁ",
  "tika-abh08t38:106_9": "paññājanitaṁ, bhāvanāpaññāya sañjānanamattanti vuttaṁ hoti. Na hi asabhāvadhammassa",
  "tika-abh08t38:106_10": "kutocisamuṭṭhānaṁ atthi. Tenāha ‘‘bhāvanāmayaṁ upaṭṭhānākāramatta’’nti, kevalaṁ samādhilābhino",
  "tika-abh08t38:106_11": "bhāvanāvisesajanitaṁ tammayaṁ upaṭṭhānākāramattameva bhāvanāvisesānubhāvena upaṭṭhātīti attho.",
  "tika-abh08t38:107_0": "875-8. Vikkhambhitāneva sannisinnāneva na puna tadatthaṁ ussāho kātabboti adhippāyo.",
  "tika-abh08t38:107_1": "Paṭibhāganimitte hi uppajjamāneyeva taṁvisayaṁ upacārajjhānaṁ nīvaraṇe vikkhambhentameva",
  "tika-abh08t38:107_2": "uppajjati. Kilesā sannisinnāvāti avasesā tadekaṭṭhakilesā ca sammadeva nisinnā, upasantāti",
  "tika-abh08t38:107_3": "attho. ‘‘Upacārasamādhinā’’ti vutte itaropi samādhi atthīti atthato āpannanti tampi",
  "tika-abh08t38:107_4": "dassetuṁ ‘‘ākārehi pana dvīhī’’tiādi vuttaṁ. Dvīhi ākārehīti jhānadhammānaṁ paṭipakkhadūrībhāvo,",
  "tika-abh08t38:107_5": "thirabhāvappatti cāti imehi dvīhi kāraṇehi. Idāni tāni kāraṇāni samādhiavatthāmukhena",
  "tika-abh08t38:107_6": "dassetuṁ ‘‘upacārakkhaṇe’’tiādi vuttaṁ. Upacārakkhaṇeti upacārabhūmiyaṁ upacārāvatthāyaṁ",
  "tika-abh08t38:107_7": ". Tassa paṭilābheti yadatthāya ayaṁ paṭipanno, tassa appanāsamādhissa paṭilābhe adhigamāvatthāyaṁ.",
  "tika-abh08t38:107_8": "Kathaṁ upacārabhūmiyaṁ samādhiyati, kathañca appanābhūmiyanti āha ‘‘nīvāraṇappahānenā’’tiādi.",
  "tika-abh08t38:107_9": "Upacārakkhaṇe yadipi jhānaṅgāni paṭutarāni mahaggatabhāvappattāni na honti, tesaṁ",
  "tika-abh08t38:107_10": "paṭipakkhadhammānaṁ vikkhambhanena cittaṁ samādhiyati, paṭilābhabhūmiyampi appanāpattānaṁ",
  "tika-abh08t38:107_11": "jhānaṅgānaṁ pātubhāvena samādhiyatīti attho.",
  "tika-abh08t38:108_0": "879-80.Aṅgāni…pe… na cāti upacārakkhaṇe aṅgāni na ca thāmajātāni neva bhāvanābalappattāni",
  "tika-abh08t38:108_1": "hontīti attho. Appanāyāti appanakkhaṇe. Tasmāti yasmā aṅgāni thāmajātāni jāyare,",
  "tika-abh08t38:108_2": "tasmā. Appanācittaṁ divasampi pavattatīti yathā nāma balavā puriso āsanā vuṭṭhāya",
  "tika-abh08t38:108_3": "divasampi tiṭṭheyya, evamevaṁ appanāsamādhimhi uppanne jhānacittaṁ sakiṁ bhavaṅgavāraṁ",
  "tika-abh08t38:108_4": "chinditvā uppannaṁ kevalaṁ rattimpi divasampi kusalajavanapaṭipāṭivaseneva pavattatīti",
  "tika-abh08t38:108_5": "attho. ‘‘Appanāpattaṁ divasampi pavattatī’’ti vadatā upacārakkhaṇe na tathāti dassitaṁ",
  "tika-abh08t38:108_6": "hoti. Tattha hi aṅgānaṁ athāmajātattā yathā nāma daharo kumāro ukkhipitvā ṭhapiyamāno",
  "tika-abh08t38:108_7": "punappunaṁ bhūmiyaṁ patati, evamevaṁ cittaṁ kālena nimittaṁ ārammaṇaṁ karoti, kālena bhavaṅgaṁ otarati.",
  "tika-abh08t38:109_0": "881-4.Teneva pallaṅkenāti yasmiṁ nisinno paṭibhāganimittaṁ adhigacchi, teneva pallaṅkena",
  "tika-abh08t38:109_1": "karaṇabhūtena, hetubhūtena vā taṁ nimittaṁ vaḍḍhetvā. Upacārabhūmiyañhi nimittavaḍḍhanaṁ",
  "tika-abh08t38:109_2": "yuttaṁ. Cakkavattiyagabbhovāti cakkavatti bhavituṁ puññavā gabbho viya. Parihāni",
  "tika-abh08t38:109_3": "na vijjatīti laddhūpacārajjhānassa parihāni na vijjati. Nimitte hi aparihīne tadārammaṇaṁ",
  "tika-abh08t38:109_4": "jhānaṁ aparihīnameva hoti, nimitte pana ārakkhābhāvena vinaṭṭhe laddhajjhānampi vinassati",
  "tika-abh08t38:109_5": "tadāyattavuttittā. Tenāha ‘‘ārakkhaṇe’’tiādi.",
  "tika-abh08t38:110_0": "885.Āvāsoti yasmiṁ āvāse vasantassa anuppannaṁ nimittaṁ nuppajjati, uppannaṁ vā vinassati,",
  "tika-abh08t38:110_1": "anupaṭṭhitā ca sati na upaṭṭhāti, asamāhitañca cittaṁ na samādhiyati, ayaṁ asappāyo",
  "tika-abh08t38:110_2": "āvāso, tasmā yasmiṁ vihāre bahū āvāsā honti, tattha ekekasmiṁ tīṇi tīṇi divasāni",
  "tika-abh08t38:110_3": "vasitvā yattha cittaṁ ekaggaṁ na hoti, taṁ pahāya tabbiparīte vasitabbaṁ. Gocaroti",
  "tika-abh08t38:110_4": "gocaragāmo, so senāsanato atidūre accāsanne pubbadisāya vā pacchimadisāya vā asulabhabhikkho",
  "tika-abh08t38:110_5": "asappāyo. Bhassanti dvattiṁsatiracchānakathāpariyāpannā asappāyakathā. Sā hissa nimittantaradhānāya",
  "tika-abh08t38:110_6": "saṁvattati. Puggaloti tiracchānakathiko, sīlādiguṇavirahito puggalo, yaṁ nissāya",
  "tika-abh08t38:110_7": "asamāhitaṁ vā cittaṁ na samādhiyati, samāhitaṁ vā thiraṁ na hoti, evarūpo. So hi",
  "tika-abh08t38:110_8": "taṁ kaddamodakamiva acchaṁ udakaṁ malīnameva karoti. Bhojanaṁ pana kassaci ambilaṁ,",
  "tika-abh08t38:110_9": "kassaci madhuraṁ asappāyaṁ hoti. Utupi kassaci sīto, kassaci uṇho. Tasmā yaṁ bhojanaṁ",
  "tika-abh08t38:110_10": "vā utuṁ vā sevantassa phāsu na hoti, taṁ bhojanaṁ so ca utu asappāyo. Iriyāpathoti",
  "tika-abh08t38:110_11": "ṭhānacaṅkamanādīsu yo imassa asamāhitacittassa samādhānāya, samāhitacittassa ca thirabhāvāya",
  "tika-abh08t38:110_12": "na hoti, ayaṁ asappāyo iriyāpatho, tasmā tampi āvāsaṁ viya tīṇi divasāni upaparikkhitvā vajjetabbaṁ.",
  "tika-abh08t38:111_0": "886.Sappāye satta seveyyāti vuttaviparītavasena sappāye āvāsādike satta seveyya.",
  "tika-abh08t38:111_1": "Tattha bhassasappāyaṁ nāma dasakathāvatthusannissitaṁ, tampi mattāya bhāsitabbaṁ.",
  "tika-abh08t38:111_2": "Evañhi paṭipajjatoti evaṁ vuttappakārena satta asappāye vajjetvā satta sappāye sevanavasena",
  "tika-abh08t38:111_3": "paṭipajjantassa nimittāsevanabahulassa.",
  "tika-abh08t38:112_0": "888-9. Yena vinā appanāya kusalo na hoti, so dasavidho vidhi, appanākosallaṁ, tannibbattaṁ",
  "tika-abh08t38:112_1": "vā ñāṇaṁ ganthavitthārabhayena idha na dassitaṁ, atthikena pana visuddhimaggato (visuddhi.",
  "tika-abh08t38:112_2": "1.60) gahetabbanti adhippāyo. Paṭiladdhe nimittasmiṁ, evañhi sampādayato appanākosallaṁ",
  "tika-abh08t38:112_3": "appanā sampavattatīti sambandho.",
  "tika-abh08t38:113_0": "890-2.Sāti appanā. Evañhīti hi-saddo hetuattho, yasmā ṭhānametaṁ na vijjati, tasmā",
  "tika-abh08t38:113_1": "cittappavattiākāraṁ bhāvanācittassa līnuddhatādivasena pavattiākāraṁ sallakkhayaṁ",
  "tika-abh08t38:113_2": "upadhārento samataṁ vīriyasseva vīriyassa samādhinā samataṁyeva yojayetha, kathaṁ",
  "tika-abh08t38:113_3": "pana yojayethāti āha ‘‘īsakampī’’tiādi. Tattha layanti līnabhāvaṁ, saṅkocanti attho.",
  "tika-abh08t38:113_4": "Yantanti gacchantaṁ, paggaṇhetheva samabhāvāyāti adhippāyo. Tenāha ‘‘accāraddhaṁ",
  "tika-abh08t38:113_5": "nisedhetvā samameva pavattaye’’ti. Taṁ mānasanti sambandho.",
  "tika-abh08t38:114_0": "894-9.Evanti vuttappakārena vīriyasamatāyojanavasena, paṭipannabhāvanāmānasaṁ paṭibhāganimitteyeva",
  "tika-abh08t38:114_1": "ṭhapanavasena nimittābhimukhaṁ paṭipādayato tassa yogino. Samijjhissatīti uppajjissati",
  "tika-abh08t38:114_2": ". Pathavīkasiṇanti pathavīti bhāvanāvasena upaṭṭhitaṁ tadeva paṭibhāganimittaṁ. Javanānīti",
  "tika-abh08t38:114_3": "kāmarūpāvacarajavanāni. Tenāha ‘‘ekaṁ tu rūpāvacarikaṁ bhave’’ti. Aññehīti pākatikehi",
  "tika-abh08t38:114_4": "kāmāvacaracittehi. Balavatarāti bhāvanābalena paṭutarabhāvappattiyā accantabalavanto.",
  "tika-abh08t38:114_5": "Parikammopacāratoti parikammattā, upacārattā ca. Tattha parikammattāti paṭisaṅkharaṇattā.",
  "tika-abh08t38:114_6": "Upacārattāti yathā gāmādīnaṁ āsannadeso ‘‘gāmūpacāro, nagarūpacāro’’ti vuccati, evaṁ",
  "tika-abh08t38:114_7": "appanāya āsannattā samīpacārittā. Upacārāni appanaṁ upecca carantīti katvā. Appanāyānulomattāti",
  "tika-abh08t38:114_8": "nānāvajjanavīthiyaṁ parikammatopi lahukaṁ appanānipphādakavasena, guṇavasena vā appanāya",
  "tika-abh08t38:114_9": "anukūlattā. Etthāti etesu parikammopacārānulomasaññitesu. Sabbantimaṁ tatiyaṁ, catutthaṁ",
  "tika-abh08t38:114_10": "vā gotrabhūti pavuccati parittagottassa abhibhavanato, mahaggatagottassa bhāvanato ca.",
  "tika-abh08t38:115_0": "900-3. Avisesena sabbesaṁ sabbā samaññāti paṭhame naye gahitāgahaṇaṁ hotīti āha ‘‘gahitāgahaṇenā’’tiādi.",
  "tika-abh08t38:115_1": "Ekekassa gahitanāmaṁ itaresaṁ aggahaṇato, ekekanāmavasena gahitassa itaranāmavasena",
  "tika-abh08t38:115_2": "aggahaṇato vā nānāvajjanaparikammameva parikammanti adhippāyena ‘‘paṭhamaṁ upacāraṁ",
  "tika-abh08t38:115_3": "vā’’tiādi vuttaṁ. Catutthaṁ pañcamaṁ vāti vā-saddo aniyamo, so pana khippābhiññadandhābhiññavasena",
  "tika-abh08t38:115_4": "veditabbo. Khippābhiññassa hi catutthaṁ appeti, dandhābhiññassa pañcamaṁ. Tato paranti",
  "tika-abh08t38:115_5": "pañcamato paraṁ. Tenāha ‘‘chaṭṭhe vā’’tiādi. Kasmā na jāyatīti āha ‘‘āsannattā bhavaṅgassā’’ti.",
  "tika-abh08t38:115_6": "Cittaniyāmavasena hi uppajjitabbesu sattasu javanesu chaṭṭhasattamajavanavāragaḷanaṭṭhānabhūtattā",
  "tika-abh08t38:115_7": "bhavaṅgassa āsannaṁ javanaṁ patati. Tāvadeti tāvadeva. Chaṭṭhaṁ, sattamaṁ vā javanaṁ",
  "tika-abh08t38:115_8": "patantaṁ viya hoti parikkhīṇajavanattāti adhippāyo.",
  "tika-abh08t38:116_0": "904-6. Atha kimetaṁ vuccati ‘‘chaṭṭhe sattame vāpi appanā na jāyatī’’ti? Ābhidhammikagodattatthero",
  "tika-abh08t38:116_1": "hi ‘‘purimā purimā kusalā dhammā pacchimānaṁ pacchimānaṁ kusalānaṁ dhammānaṁ āsevanapaccayena",
  "tika-abh08t38:116_2": "paccayo’’ti (paṭṭhā. 1.1.12) imaṁ suttaṁ vatvā yathā aladdhāsevanaṁ paṭhamajavanaṁ",
  "tika-abh08t38:116_3": "gotrabhuṁ na uppādeti, laddhāsevanaṁ pana balavabhāvato dutiyaṁ, tatiyaṁ vā gotrabhuṁ",
  "tika-abh08t38:116_4": "uppādeti, evaṁ laddhāsevanatāya balavabhāvato chaṭṭhaṁ, sattamampi vā appetīti chaṭṭhaṁ,",
  "tika-abh08t38:116_5": "sattamampi vā appanā hotīti vadatī’’ti imaṁ codanaṁ manasi nidhāya therassa taṁ mataṁ",
  "tika-abh08t38:116_6": "paṭikkhipitvā yathāvuttamatameva patiṭṭhāpetuṁ ‘‘purimehī’’tiādi vuttaṁ.",
  "tika-abh08t38:117_0": "Pariyanteṭhātuṁ neva sakkotīti papāte eva patatīti adhippāyo. Appetuṁ na sakkotīti",
  "tika-abh08t38:117_1": "patiṭṭhātuṁ appanāvasena uppajjituṁ na sakkoti. Na cettha ‘‘purimā purimā’’tiādisuttapadaṁ",
  "tika-abh08t38:117_2": "sādhakaṁ āsevanapaccayalābhassa balavabhāve anekantikattā. Tathā hi aladdhāsevanāpi",
  "tika-abh08t38:117_3": "paṭhamacetanā diṭṭhadhammavedanīyā hoti, laddhāsevanā dutiyacetanā yāva chaṭṭhacetanā",
  "tika-abh08t38:117_4": "aparāpariyavedanīyā, tasmā laddhāsevanepi chaṭṭhasattame appanā na hoti āsannabhavaṅgatāya",
  "tika-abh08t38:117_5": "dubbalattāti adhippāyo. Yadi evaṁ kathaṁ sattamajavanacetanā upapajjavedanīyā ānantariyā",
  "tika-abh08t38:117_6": "hoti? Nāyaṁ viseso, āsevanapaccayalābhena balavappattiyā, kiñcarahi kiriyāvatthāvisesato.",
  "tika-abh08t38:117_7": "Kiriyāvatthā hi ārambhamajjhapariyosānavasena tividhā. Tattha pariyosānāvatthāya",
  "tika-abh08t38:117_8": "sanniṭṭhāpakacetanābhāvena upapajjavedanīyāditā hoti, na balavabhāvenāti ācariyā.",
  "tika-abh08t38:118_0": "907.Eka…pe… panāti ayaṁ appanā ekacittakkhaṇāyeva ekavārameva uppajjitvā nirujjhati,",
  "tika-abh08t38:118_1": "na samāpattivīthiyaṁ viya yathicchakaṁ pavattati. Sattasu hi ṭhānesu kālaparicchedo",
  "tika-abh08t38:118_2": "nāma natthi, paṭhamappanāyaṁ, lokiyābhiññāsu, catūsu maggesu, maggānantare phale,",
  "tika-abh08t38:118_3": "rūpārūpabhavesu bhavaṅgaṭṭhāne nirodhassa paccaye nevasaññānāsaññāyatane nirodhā",
  "tika-abh08t38:118_4": "vuṭṭhahantassa phalasamāpattiyanti. Etesu hi katthaci atiittarā, katthaci appamāṇā",
  "tika-abh08t38:118_5": "cittakkhaṇā honti, katthaci sampuṇṇajavanavīthi addhā labbhati. Tathā hi maggānantaraṁ",
  "tika-abh08t38:118_6": "phalaṁ tiṇṇaṁ upari na hoti, nirodhassa paccayo nevasaññānāsaññāyatanaṁ dvinnaṁ upari",
  "tika-abh08t38:118_7": "na hoti, rūpārūpabhavesu bhavaṅgassa parimāṇaṁ natthi, sesesu pana catūsu ṭhānesu",
  "tika-abh08t38:118_8": "ekameva cittanti tasmā ekacittakkhaṇikāyeva appanā hotīti veditabbā.",
  "tika-abh08t38:119_0": "908.Paccavekkhaṇahetukanti paccavekkhaṇahetuṁ katvā. Nanu ca paccavekkhaṇaṁ āvajjanādīhi,",
  "tika-abh08t38:119_1": "na pana tena āvajjanādi, tasmā kathaṁ paccavekkhaṇahetukaṁ hotīti yujjati? Nāyaṁ",
  "tika-abh08t38:119_2": "doso bhavanakiriyāya paccavekkhaṇahetukattā. Na hi asati paccavekkhaṇe sā hoti nirodhassa",
  "tika-abh08t38:119_3": "paccayabhūtajhānantaramiva, sati pana paccavekkhaṇe sā hoti, tasmā anvayabyatirekavasena",
  "tika-abh08t38:119_4": "labbhati. Tassā paccavekkhaṇahetukatāti na na yujjati ‘‘paccavekkhaṇahetuka’’nti",
  "tika-abh08t38:119_5": "vacanaṁ. Paccavekkhaṇahetukaṁ āvajjananti vā sambandho. Āvajjanañhi paccavekkhaṇañāṇānaṁ",
  "tika-abh08t38:119_6": "anantarapaccayabhāvena kāraṇaṁ hoti.",
  "tika-abh08t38:120_0": "911-3. Nānāvisayaluddhassa , ito cito ca bhamantassa cetasoti sambandho. Samādhānevāti",
  "tika-abh08t38:120_1": "samādhānā eva, samādhānakaraṇatoti attho. Pāmojjabhāvatoti pāmojjena samānayogakkhamatāya",
  "tika-abh08t38:120_2": "tassā tabbhāvavuttittā. Atha vā byāpādena ghaṭṭiyamānassa cittassa pamuditabhāvakaraṇato",
  "tika-abh08t38:120_3": "pītiyeva ‘‘pāmojja’’nti vuccati, tassa bhāvo, tasmā pāmojjasabhāvattāti attho. Sītalattasabhāvatoti",
  "tika-abh08t38:120_4": "byāpādagginā santāpiyamānassa cittassa nibbāpanavasena sītalattasabhāvattā.",
  "tika-abh08t38:121_0": "914-6.Savipphārikabhāvenāti yoniso saṅkappavasena kāmavitakkādiṁ madditvā pavattanato",
  "tika-abh08t38:121_1": "savipphārikasabhāvena. Nekkhammādipavattitoti ettha nekkhamma-ggahaṇena brahmavihāravajjaṁ",
  "tika-abh08t38:121_2": "paṭhamajjhānaṁ gahitaṁ. Ādi-saddena tīsu brahmavihāresu paṭhamajjhānaṁ gahitanti",
  "tika-abh08t38:121_3": "vadanti. Avūpasantabhāvassāti uddhaccassa sarūpakathanena taṁsahavattino anutāpasabhāvassa",
  "tika-abh08t38:121_4": "kukkuccassāpi sarūpaṁ kathitamevāti daṭṭhabbaṁ. Tathā sayañcevātisantatoti uddhaccapaṭipakkhasabhāvavacanena",
  "tika-abh08t38:121_5": "kukkuccapaṭipakkho pītibhāvopi. Tenāha ‘‘sukhaṁ uddhaccakukkuccadvayassā’’ti. Matiyā",
  "tika-abh08t38:121_6": "anurūpattāti paññāya anurūpattā. Tathā ca vuttaṁ ācariyadhammapālattherena ‘‘vicāro",
  "tika-abh08t38:121_7": "vicikicchāya paṭipakkho ārammaṇe anumajjanavasena paññāpatirūpakasabhāvattā’’ti.",
  "tika-abh08t38:121_8": "Potthakesu pana ‘‘pītiyā anurūpattā’’ti pāṭho dissati, tassa ca vicāro anumajjanasabhāvavantatāya",
  "tika-abh08t38:121_9": "pīti viya ārammaṇe anivattanto ogāhetvā pavattatīti pītiyā anurūpattā sandehasabhāvattā",
  "tika-abh08t38:121_10": "ārammaṇaṁ anajjhogāhetvā pavattamānāya vicikicchāya paṭipakkhoti atthaṁ vadanti.",
  "tika-abh08t38:122_0": "917.Tividhakalyāṇanti ādimajjhapariyosānakalyāṇatāsaṅkhātāhi paṭipadāvisuddhiādīhi",
  "tika-abh08t38:122_1": "tividhakalyāṇatāhi yuttaṁ. Yathāha ‘‘paṭhamassa jhānassa paṭipadāvisuddhi ādi, upekkhānubrūhanā",
  "tika-abh08t38:122_2": "majjhe, sampahaṁsanā pariyosāna’’nti (paṭi. ma. 1.158). Tattha pubbabhāgapaṭipadāvasena",
  "tika-abh08t38:122_3": "jhānassa paripanthato visujjhanaṁ paṭipadāvisuddhi nāma, sā pana yasmā jhānassa uppādakkhaṇe",
  "tika-abh08t38:122_4": "labbhati, tasmā vuttaṁ ‘‘paṭipadāvisuddhi ādī’’ti. Visodhetabbatādīnaṁ abhāvato jhānapariyāpannāya",
  "tika-abh08t38:122_5": "tatramajjhattupekkhāya kiccanipphattiyā anubrūhanā upekkhānubrūhanā nāma. Sā panāyaṁ",
  "tika-abh08t38:122_6": "visesato jhānassa ṭhitikkhaṇe labbhati. Tena vuttaṁ ‘‘upekkhānubrūhanā majjhe’’ti.",
  "tika-abh08t38:122_7": "Tattha dhammānaṁ anativattanādisādhakassa ñāṇassa kiccanipphattivasena pariyodapanā",
  "tika-abh08t38:122_8": "sampahaṁsanā nāma. Sā jhānassa osānakkhaṇe pākaṭā hotīti vuttaṁ ‘‘sampahaṁsanā pariyosāna’’nti.",
  "tika-abh08t38:123_0": "Abhayagirivāsino ‘‘paṭipadāvisuddhi nāma sasambhāriko upacāro, upekkhānubrūhanā nāma",
  "tika-abh08t38:123_1": "appanā, sampahaṁsanā nāma paccavekkhaṇā’’ti (visuddhi. 1.75) evaṁ paṭipadāvisuddhiādike",
  "tika-abh08t38:123_2": "vaṇṇenti, taṁ ayuttaṁ. Evañhi sati ajhānadhammehi jhānadhammassa guṇasaṁkittanaṁ",
  "tika-abh08t38:123_3": "nāma kataṁ hoti. Na hi bhūmantaraṁ bhūmantarapariyāpannaṁ hoti, antoappanāyameva",
  "tika-abh08t38:123_4": "āgamanavasena paṭipadāvisuddhi, tatramajjhattupekkhāya kiccanipphattiādīhi upekkhānubrūhanādayo",
  "tika-abh08t38:123_5": "ca veditabbā. Evañca katvā vuttaṁ bhagavatā ‘‘ekattagataṁ cittaṁ paṭipadāvisuddhipakkhantarañceva",
  "tika-abh08t38:123_6": "hoti upekkhānubrūhitañca ñāṇena sampahaṁsita’’nti (paṭi. ma. 1.158). Ettha hi ekattagataṁ",
  "tika-abh08t38:123_7": "cittanti indriyānaṁ ekarasabhāvena, ekaggatāya ca sikhappattiyā tadanuguṇaekattagataṁ",
  "tika-abh08t38:123_8": "sasampayuttamappanācittaṁ, tasseva paṭipadāvisuddhipakkhandanādi pakkhantaraṁ vuccati.",
  "tika-abh08t38:124_0": "Dasalakkhaṇasaṁyutanti ‘‘ādimhi tīṇi lakkhaṇāni, majjhe tīṇi, pariyosāne cattārī’’ti",
  "tika-abh08t38:124_1": "evaṁ dasaparimāṇehi appanāya lakkhitabbabhāvena lakkhaṇasaṅkhātehi paripanthato visuddhijhānādīhi",
  "tika-abh08t38:124_2": "saṁyuttaṁ. Vuttañhetaṁ –",
  "tika-abh08t38:125_0": "‘‘Paṭhamassa jhānassa paṭipadāvisuddhi ādi. Ādissa kati lakkhaṇāni? Ādissa tīṇi lakkhaṇāni.",
  "tika-abh08t38:125_1": "Yo tassa paripantho, tato cittaṁ visujjhati, visuddhattā cittaṁ majjhimaṁ samathanimittaṁ",
  "tika-abh08t38:125_2": "paṭipajjati, paṭipannattā tattha cittaṁ pakkhandati, yañca paripanthato cittaṁ visujjhati,",
  "tika-abh08t38:125_3": "yañca visuddhattā cittaṁ majjhimaṁ samathanimittaṁ paṭipajjati, yañca paṭipannattā",
  "tika-abh08t38:125_4": "tattha cittaṁ pakkhandati, paṭhamassa jhānassa paṭipadāvisuddhi ādi, ādissa imāni",
  "tika-abh08t38:125_5": "tīṇi lakkhaṇāni. Tena vuccati paṭhamaṁ jhānaṁ ādikalyāṇañceva hoti lakkhaṇasampannañca.",
  "tika-abh08t38:126_0": "‘‘Paṭhamassa jhānassa upekkhānubrūhanā majjhe, majjhassa kati lakkhaṇāni? Majjhassa",
  "tika-abh08t38:126_1": "tīṇi lakkhaṇāni. Visuddhaṁ cittaṁ ajjhupekkhati, samathapaṭipannaṁ ajjhupekkhati",
  "tika-abh08t38:126_2": ", ekattupaṭṭhānaṁ ajjhupekkhati, yañca visuddhaṁ cittaṁ ajjhupekkhati, yañca samathapaṭipannaṁ",
  "tika-abh08t38:126_3": "ajjhupekkhati, yañca ekattupaṭṭhānaṁ ajjhupekkhati, paṭhamassa jhānassa upekkhānubrūhanā",
  "tika-abh08t38:126_4": "majjhe, majjhassa imāni tīṇi lakkhaṇāni. Tena vuccati paṭhamaṁ jhānaṁ majjhekalyāṇañceva",
  "tika-abh08t38:126_5": "hoti lakkhaṇasampannañca.",
  "tika-abh08t38:127_0": "‘‘Paṭhamassa jhānassa sampahaṁsanā pariyosānaṁ. Pariyosānassa kati lakkhaṇāni? Pariyosānassa",
  "tika-abh08t38:127_1": "cattāri lakkhaṇāni. Tattha jātānaṁ dhammānaṁ anativattanaṭṭhena sampahaṁsanā, indriyānaṁ",
  "tika-abh08t38:127_2": "ekarasaṭṭhena sampahaṁsanā, tadupagavīriyavāhanaṭṭhena sampahaṁsanā, āsevanaṭṭhena",
  "tika-abh08t38:127_3": "sampahaṁsanā, paṭhamassa jhānassa sampahaṁsanā pariyosānaṁ, pariyosānassa imāni cattāri",
  "tika-abh08t38:127_4": "lakkhaṇāni. Tena vuccati paṭhamaṁ jhānaṁ pariyosānakalyāṇañceva hoti lakkhaṇasampannañcā’’ti (paṭi. ma. 1.158).",
  "tika-abh08t38:128_0": "Ettha ca gotrabhucittassa nānāvajjanavīthiyaṁ uppajjanārahaparipanthato visujjhanato",
  "tika-abh08t38:128_1": "tadāgamanavasena jhānacittassa visujjhanākāraṁ sandhāya ‘‘yo tassa paripantho, tato",
  "tika-abh08t38:128_2": "cittaṁ visujjhatī’’ti vuttaṁ. Gotrabhucittasseva tathā visuddhattā āvaraṇavirahitaṁ",
  "tika-abh08t38:128_3": "hutvā ekattanayena majjhimasamathanimittasaṅkhātaṁ samappavattaṁ appanāsamādhipaṭipajjanaṁ",
  "tika-abh08t38:128_4": "sandhāya ‘‘visuddhattā cittaṁ majjhimasamathanimittaṁ paṭipajjatī’’ti vuttaṁ. Tathā",
  "tika-abh08t38:128_5": "hi khīrasseva dadhibhāvābhāvepi tadeva khīraṁ dadhisampannantiādīsu viya gotrabhucittassa",
  "tika-abh08t38:128_6": "appanābhāvābhāvepi ekasantatipariṇāmūpagamanavasena taṁ majjhimaṁ samathanimittaṁ",
  "tika-abh08t38:128_7": "līnuddhaccasaṅkhātaantadvayānupagamanena majjhimaṁ paccanīkavūpasamanato yathā samathasaṅkhātaṁ",
  "tika-abh08t38:128_8": "yogino sukhavisesānaṁ kāraṇabhāvato nimittabhūtaṁ appanāsamādhiṁ paṭipajjati nāma,",
  "tika-abh08t38:128_9": "tathā paṭipannattā pana samāhitabhāvūpagamanena ekattanayavaseneva tattha pakkhandanaṁ",
  "tika-abh08t38:128_10": "sandhāya ‘‘paṭipannattā tattha cittaṁ pakkhandatī’’ti vuttaṁ. Ekattanayañhi vinā",
  "tika-abh08t38:128_11": "gotrabhussa appanāpakkhandanaṁ natthi. Evaṁ tāva purimacitte vijjamānākārassa idha",
  "tika-abh08t38:128_12": "nibbattiyā jhānaṁ uppādakkhaṇe tividhalakkhaṇasampannaṁ nāma. Yathā hi lokiyavipassanāya",
  "tika-abh08t38:128_13": "kiccanipphattiyā lokuttaramaggo ‘‘vipassanā’’ti vuccati, evaṁ visuddhassa pana tassa",
  "tika-abh08t38:128_14": "puna visodhane byāpārākaraṇato tatramajjhattupekkhākiccavasena puggalassa ajjhupekkhanato",
  "tika-abh08t38:128_15": "vuttaṁ ‘‘visuddhaṁ cittaṁ ajjhupekkhatī’’ti. Appanāsamādhibhāvūpagamanena samathavippaṭipannassa",
  "tika-abh08t38:128_16": "puna samādhāne byāpārākaraṇato vuttaṁ ‘‘samathapaṭipannaṁ cittaṁ ajjhupekkhatī’’ti.",
  "tika-abh08t38:129_0": "Evaṁ samathapaṭipannabhāvatoyeva pubbe ‘‘kathaṁ nu kho kilesasaṁsaggaṁ pajaheyya’’nti",
  "tika-abh08t38:129_1": "paṭipannassa idāni samathapaṭipattiyā tassa pahīnattā pāpamittasaṁsaggaṁ pahāya ekassa",
  "tika-abh08t38:129_2": "viharato sappurisassa viya ekattena upaṭṭhitassa jhānacittassa puna ekattupaṭṭhāne",
  "tika-abh08t38:129_3": "byāpārākaraṇaṁ sandhāya ‘‘ekattupaṭṭhānaṁ ajjhupekkhatī’’ti vuttaṁ. Evaṁ tatramajjhattupekkhāya",
  "tika-abh08t38:129_4": "kiccavasena jhānaṁ majjhe tividhalakkhaṇasampannaṁ nāma hoti. Pubbabhāgappavattapārihāriyañāṇena",
  "tika-abh08t38:129_5": "cittassa saṁkilesavodānakaradhammesu ādīnavānisaṁsaṁ disvā yathā tattha jātānaṁ dhammānaṁ",
  "tika-abh08t38:129_6": "aññamaññānativattanaṁ hoti, tathā bhāvanāya sampahaṁsitattā visodhitattā tatramajjhattupekkhāya",
  "tika-abh08t38:129_7": "vasena anubrūhite citte samādhipaññāsaṅkhātayuganaddhadhammānaṁ aññamaññānativattiyā",
  "tika-abh08t38:129_8": "pavattanaṁ sandhāya vuttaṁ ‘‘tattha jātānaṁ dhammānaṁ anativattanaṭṭhena sampahaṁsanā’’ti.",
  "tika-abh08t38:129_9": "Saddhāpañcamakānaṁ indriyānaṁ nānākilesehi vimuttattā vimuttivasena ekarasataṁ sandhāya",
  "tika-abh08t38:129_10": "vuttaṁ ‘‘indriyānaṁ ekarasaṭṭhena sampahaṁsanā’’ti. Tesaṁ anativattanasampahaṁsanānaṁ",
  "tika-abh08t38:129_11": "anurūpavasena alīnaṁ anuddhataṁ hutvā vīriyassa pavattiṁ sandhāya ‘‘tadupagavīriyavāhanaṭṭhena",
  "tika-abh08t38:129_12": "sampahaṁsanā’’ti vuttaṁ. Yā panassa tasmiṁ khaṇe pavattā āsevanā, uppādato paṭṭhāya",
  "tika-abh08t38:129_13": "ṭhitipariyosānānaṁ āsevanapaccayabhāvavasena pavattākāro, taṁ sandhāya ‘‘āsevanaṭṭhena",
  "tika-abh08t38:129_14": "sampahaṁsanā’’ti vuttaṁ. Evaṁ dhammānaṁ anativattanādibhāvasādhanena pariyodāpakassa",
  "tika-abh08t38:129_15": "ñāṇassa kiccavasena jhānapariyosāne catūhi lakkhaṇehi sampannaṁ nāmāti veditabbaṁ.",
  "tika-abh08t38:130_0": "919-20.Visodhetvāna pāpaketi pāripanthike dhamme visesena sodhetvā sayaṁ pahānamatte",
  "tika-abh08t38:130_1": "aṭṭhatvā atisayappahānavasena puna sodhetvāti vuttaṁ hoti. Cittabhāvanavepullanti",
  "tika-abh08t38:130_2": "samādhibhāvanāya vipulabhāvaṁ. Yathā hi bhāvanāvasena nimittassa uppatti, evamassa",
  "tika-abh08t38:130_3": "bhāvanāvasena vaḍḍhanampi, tasmā ekaṅgulādivasena nimittaṁ vaḍḍhayantassa punappunaṁ",
  "tika-abh08t38:130_4": "bahulīkārena jhānabhāvanāpi vuḍḍhiṁ viruḷhiṁ, abhiññāvasena ca vepullaṁ āpajjati.",
  "tika-abh08t38:130_5": "Tena vuttaṁ ‘‘cittabhāvanavepullaṁ…pe… vaḍḍhetabba’’nti.",
  "tika-abh08t38:131_0": "921-3.Vaḍḍhanābhūmiyo dvevāti vaḍḍhanaṭṭhānāni dveyeva. Dvīsu ṭhānesu avassaṁ ekattaṁ",
  "tika-abh08t38:131_1": "vaḍḍhetabbanti ācariyā. Tatrāti sāmiatthe bhummavacanaṁ, tassāti attho. Tatrāti vā",
  "tika-abh08t38:131_2": "dvīsu bhūmīsu. Kasitabbaṁ…pe… yathicchakanti yathā nāma kassako kasitabbaṭṭhānaṁ",
  "tika-abh08t38:131_3": "naṅgalena paricchinditvā paricchedabbhantaraṁ kasituṁ taṁ ṭhānaṁ paricchindati, evamevaṁ",
  "tika-abh08t38:131_4": "ekaṅguladvaṅgulativaṅgulacaturaṅgulamattaṁ manasā paricchinditvā paricchinditvā yathāparicchedaṁ",
  "tika-abh08t38:131_5": "vaḍḍhetabbaṁ. Tato vidatthiratanappamukhapariveṇavihārasīmānaṁ, gāmanigamajanapadarajjasamuddasīmānañca",
  "tika-abh08t38:131_6": "paricchedavasena vaḍḍhayantena cakkavāḷaparicchedaṁ katvā vā tato vāpi uttari paricchinditvā",
  "tika-abh08t38:131_7": "vaḍḍhetabbaṁ. Tena vuttaṁ ‘‘yathicchakaṁ vaḍḍhetabba’’nti. Aparicchinditvā pana na",
  "tika-abh08t38:131_8": "vaḍḍhetabbaṁ. Na hi aparicchede bhāvanā pavattati. Tathā ca vuttaṁ ‘‘santake no anantake’’ti.",
  "tika-abh08t38:131_9": "Evaṁ vaḍḍhitañca taṁ nimittaṁ vaḍḍhitavaḍḍhitaṭṭhāne pathaviyā ukkūlavikūlanadīviduggapabbatavisamesu",
  "tika-abh08t38:131_10": "saṅkusatasamabbhāhataṁ usabhacammaṁ viya hoti.",
  "tika-abh08t38:132_0": "924-6. Tasmiṁ pana nimitte pattapaṭhamajjhānena ādikammikena idāneva dutiyajjhānādiadhigamāya",
  "tika-abh08t38:132_1": "ussāhaṁ akatvā tasmiṁyeva paṭhamajjhāne pañcahākārehi suciṇṇavasinā bhavitabbanti",
  "tika-abh08t38:132_2": "dassetuṁ ‘‘pattepī’’tiādi vuttaṁ. Suciṇṇo vaso vasibhāvo etenāti suciṇṇavasinā, suṭṭhu",
  "tika-abh08t38:132_3": "āsevitavasināti attho. Katamā tā vasiyo, yāsaṁ vasenāyaṁ pañcahākārehi suciṇṇavasīti",
  "tika-abh08t38:132_4": "āha ‘‘āvajjana’’ntiādi. Tattha āvajjananti na āvajjanamattameva adhippetaṁ āvajjanavasitāya",
  "tika-abh08t38:132_5": "adhippetattā. Āvajjanāya pana uppannāya javanehipi bhavitabbaṁ. Tāni ca kho āvajjanakapparatāya",
  "tika-abh08t38:132_6": "cittābhinīhārassa yathāvajjitavasena honti. Adhigamena samaṁ, sasampayuttassa jhānassa",
  "tika-abh08t38:132_7": "sammā āpajjanaṁ paṭipajjanaṁ samāpatti. Abhibhuyya ṭhapanaṁ, adhiṭṭhānaṁ viyāti vā",
  "tika-abh08t38:132_8": "adhiṭṭhānaṁ. Vasitāti etesu āvajjanādīsu yathāruci pavattiyo , yatthicchakaṁ, yadicchakaṁ,",
  "tika-abh08t38:132_9": "yāvaticchakaṁ pavattituṁ samatthabhāvo.",
  "tika-abh08t38:133_0": "Tattha paṭhamajjhānato vuṭṭhāya paṭhamaṁ vitakkaṁ āvajjayato bhavaṅgaṁ upacchinditvā",
  "tika-abh08t38:133_1": "uppannāvajjanānantaraṁ vitakkārammaṇāneva cattāri, pañca vā javanāni javanti, tato",
  "tika-abh08t38:133_2": "dve bhavaṅgāni, tato puna vicārārammaṇaṁ āvajjanaṁ vuttanayeneva javanānīti evaṁ",
  "tika-abh08t38:133_3": "pañcasu jhānaṅgesu paṭipāṭiyā nirantaraṁ cittaṁ pesetuṁ samatthabhāvo, tattha adandhāyitattaṁ",
  "tika-abh08t38:133_4": "āvajjanavasitā nāma. Samāpajjitukāmatānantaraṁ dvīsu bhavaṅgesu uppannesu bhavaṅgaṁ",
  "tika-abh08t38:133_5": "upacchinditvā uppannāvajjanānantaraṁ samāpajjituṁ samatthatā samāpajjanavasitā nāma.",
  "tika-abh08t38:133_6": "Ayañca matthakappattā āvajjanasamāpajjanā satthu yamakapāṭihāriyakāladhammadesanādīsu",
  "tika-abh08t38:133_7": "labbhati. Dhammasenāpatissa yakkhena sīse pahāradānasamaye, mahāmoggallānattherassa",
  "tika-abh08t38:133_8": "nandopanandadamanasamaye vā labbhati, aññattha pana tato dandhāyeva, setu viya sīghasotāya",
  "tika-abh08t38:133_9": "nadiyā oghaṁ bhavaṅgavegaṁ upacchinditvā yathāparicchinnakālaṁ jhānaṁ ṭhapetuṁ samatthatā,",
  "tika-abh08t38:133_10": "bhavaṅgapātato rakkhaṇayogyatā adhiṭṭhānavasitā nāma. Yathāparicchinnakālaṁ atikkamituṁ",
  "tika-abh08t38:133_11": "adatvā jhānato vuṭṭhānasamatthatā vuṭṭhānavasitā nāma.",
  "tika-abh08t38:134_0": "Atha vā yathāparicchinnakālato upari gantuṁ adatvā ṭhapanasamatthatā adhiṭṭhānavasitā",
  "tika-abh08t38:134_1": "nāma. Paricchinnakālato anto avuṭṭhahitvā yathākālavaseneva vuṭṭhānasamatthatā vuṭṭhānavasitā",
  "tika-abh08t38:134_2": "nāma. Atha vā vuttanayeneva paricchinnakālato anūnaṁ katvā samāpattiṁ ṭhapetuṁ samatthatāva",
  "tika-abh08t38:134_3": "adhiṭṭhānavasitā nāma. Kālaparicchedaṁ atikkamitvā vuṭṭhitassapi niddālukassa paṭibujjhitvā",
  "tika-abh08t38:134_4": "punappunaṁ niddokkamanaṁ viya vuṭṭhitasamāpattimeva punappunaṁ asamāpajjitvā vuṭṭhānasamatthatā,",
  "tika-abh08t38:134_5": "tattha ālayākaraṇayogyatā ca vuṭṭhānavasitā nāma.",
  "tika-abh08t38:135_0": "Paccavekkhaṇavasitā pana āvajjanavasitāya eva saṅgahitā. Paccavekkhaṇajavanāneva",
  "tika-abh08t38:135_1": "hi tesaṁ tesaṁ jhānaṅgānaṁ āvajjanānantaraṁ pavattāni, tasmā yadaggena āvajjanavasiyā",
  "tika-abh08t38:135_2": "siddhi, tadaggena paccavekkhaṇavasitā siddhāti veditabbaṁ. Keci pana jhānaṅgānaṁ",
  "tika-abh08t38:135_3": "apākaṭabhāvepi tesu nirantaraṁ āvajjanāya pavattanasamatthatā āvajjanavasitā nāma,",
  "tika-abh08t38:135_4": "tesaṁ yathāsabhāvapaccavekkhaṇavasena javanappavattanasamatthatā paccavekkhaṇavasitā",
  "tika-abh08t38:135_5": "nāma. Atha vā satipi sattannaṁ javanānaṁ pavattiyaṁ nirantaraṁ āvajjanasamatthatā",
  "tika-abh08t38:135_6": "āvajjanavasitā nāma, vasitābalena sattamajavanaṁ appatvā catupañcajavaneheva paccavekkhaṇasamatthatā",
  "tika-abh08t38:135_7": "paccavekkhaṇavasitā nāma. Atha vā ñāṇavippayuttacittehi paccavekkhituṁ asamatthabhāvepi",
  "tika-abh08t38:135_8": "‘‘paccavekkhissāmī’’ti uppannaāvajjanānantarameva bhavaṅgesu kālaṁ avītināmetvā sīghameva",
  "tika-abh08t38:135_9": "āvajjituṁ samatthatā āvajjanavasitā nāma, vasitābalena, paccavekkhaṇabalena ñāṇavippayuttacittehipi",
  "tika-abh08t38:135_10": "paccavekkhituṁ samatthatā paccavekkhaṇavasitā nāmāti vadanti. Yasmā panetā yathāvuttaniyāmena",
  "tika-abh08t38:135_11": "punappunaṁ āvajjanādinā sādhetabbā, tasmā vuttaṁ ‘‘āvajjitvā’’tiādi.",
  "tika-abh08t38:136_0": "927. Imesu pana ādikammikena samāpajjanabahuleneva bhavitabbaṁ, na paccavekkhaṇabahulena.",
  "tika-abh08t38:136_1": "Paccavekkhaṇabahulassa hi jhānaṅgāni thūlāni dubbalāni hutvā upaṭṭhahanti, athassa",
  "tika-abh08t38:136_2": "tāni eva upaṭṭhitattā upari ussukkanāya paccayataṁ nāpajjanti, so appaguṇe jhāne",
  "tika-abh08t38:136_3": "ussukkamāno paṭhamajjhānāva parihāyati, na ca sakkoti dutiyaṁ adhigantuṁ. Tena vuttaṁ",
  "tika-abh08t38:136_4": "‘‘paṭhameavasippatte’’tiādi. Ubhato bhaṭṭhoti puna paṭhamajjhānaṁ samāpajjituṁ na",
  "tika-abh08t38:136_5": "sakkotīti adhippāyo. Vuttañhetaṁ bhagavatā –",
  "tika-abh08t38:137_0": "‘‘Idhekacco bhikkhu bālo abyatto akhettaññū akusalo vivicceva kāmehi vivicca akusalehi",
  "tika-abh08t38:137_1": "dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati,",
  "tika-abh08t38:137_2": "so taṁ nimittaṁ nāsevati, na bhāveti, na bahuliṁ karoti, na svādhiṭṭhitaṁ adhiṭṭhāti.",
  "tika-abh08t38:137_3": "Tassa evaṁ hoti ‘yaṁnūnāhaṁ vitakkavicārānaṁ vūpasamā…pe… dutiyaṁ jhānaṁ upasampajja",
  "tika-abh08t38:137_4": "vihareyya’nti, so na sakkoti vitakkavicārānaṁ vūpasamā…pe… dutiyaṁ jhānaṁ upasampajja",
  "tika-abh08t38:137_5": "viharituṁ. Tassa evaṁ hoti ‘yaṁnūnāhaṁ vivicceva kāmehi…pe… paṭhamaṁ jhānaṁ upasampajja",
  "tika-abh08t38:137_6": "vihareyya’nti, so na sakkoti vivicceva kāmehi…pe… paṭhamaṁ jhānaṁ upasampajja viharituṁ,",
  "tika-abh08t38:137_7": "ayaṁ vuccati, bhikkhave, bhikkhu ubhato bhaṭṭho ubhato parihīno’’ti (a. ni. 9.35).",
  "tika-abh08t38:138_0": "928-31.Kāmassahagatā…pe… carantīti ārammaṇavasena kāmasahagatā hutvā saññā ceva manasikārā",
  "tika-abh08t38:138_1": "ca samudācaranti. Saññāsīsena cettha taṁsahagato cittuppādo gahito, manakkāra-ggahaṇena",
  "tika-abh08t38:138_2": "āvajjananti daṭṭhabbaṁ. Kāmānupakkhandānaṁ saññāmanasikārānaṁ vasena hānaṁ parihāniṁ",
  "tika-abh08t38:138_3": "bhajatīti hānabhāgiyaṁ. Keci pana ‘‘saṁkilesanti hānabhāgiyo dhammo’ti (vibha. 828)",
  "tika-abh08t38:138_4": "vacanato hānabhāgiyā kāmasaññādikāti tehi parihāpiyamānaṁ jhānampi kāraṇūpacārena",
  "tika-abh08t38:138_5": "hānabhāgiyaṁ nāmā’’ti vadanti. Tadanudhammatā satīti tasseva jhānassa anudhammatā",
  "tika-abh08t38:138_6": "ārammaṇavasena tadanugatā satipatirūpakā nikanti. Atakkasahitāti avitakkaṁ dutiyajjhānaṁ",
  "tika-abh08t38:138_7": "pattukāmassa taṁ santato, manasi karoto ārammaṇavasena taṁsahagatā. Visesabhāgiyanti",
  "tika-abh08t38:138_8": "visesabhūtassa dutiyajjhānassa padaṭṭhānatāya taṁ bhajatīti visesabhāgiyaṁ. Nibbidāsaṁyutāti vipassanārammaṇā.",
  "tika-abh08t38:139_0": "932-5.Paguṇatoti vasitappattato. Āsannākusalārikāti nīvaraṇappahānassa taṁpaṭhamatāya",
  "tika-abh08t38:139_1": "āsannanīvaraṇapaccatthikā. Thūlaṁ nāma vipulampi pheggu viya sukhabhañjanīyanti āha",
  "tika-abh08t38:139_2": "‘‘thūlattā…pe… dubbalā’’ti. Tatoti dutiyajjhānato. Dubbalāni aṅgāni imissāti aṅgadubbalā.",
  "tika-abh08t38:139_3": "Santato cintayitvāti paṭhamajjhāne viya oḷārikaṅgānaṁ abhāvato, santadhammasamaṅgitāya",
  "tika-abh08t38:139_4": "ca santanti evaṁ santavasena manasi katvā. Kiñcāpi hi ye dhammā dutiyajjhāne pītisukhādayo,",
  "tika-abh08t38:139_5": "te paṭhamajjhānepi santi, tehi pana te santatarā, paṇītatarā ca honti. Nikantinti",
  "tika-abh08t38:139_6": "nikāmanaṁ apekkhanti attho. Pariyādāyāti khepetvā, vikkhambhetvāti attho.",
  "tika-abh08t38:140_0": "943-4.Sampasādananti sampasādanasaṅkhātāya saddhāya yogato jhānampi sampasādanaṁ",
  "tika-abh08t38:140_1": "nīlavaṇṇayogato nīlavatthaṁ viya. Nanu cāyaṁ saddhā paṭhamajjhānepi atthi, kasmā",
  "tika-abh08t38:140_2": "idameva ‘‘sampasādana’’nti vuttanti? Vuccate – paṭhamajjhānaṁ vitakkavicārakkhobhena",
  "tika-abh08t38:140_3": "vīcitaraṅgasamākulamiva jalaṁ na suppasannaṁ hoti, tasmā satipi saddhāya taṁ sampasādananti",
  "tika-abh08t38:140_4": "na vuttaṁ. Imasmiṁ pana vitakkavicārakkhobhābhāvena laddhokāsā balavatī saddhā, tasmā",
  "tika-abh08t38:140_5": "balavasaddhāya samannāgatattā idameva ‘‘sampasādana’’nti vuttaṁ. Ajjhattanti niyakajjhattaṁ,",
  "tika-abh08t38:140_6": "attani jātaṁ, attano santāne nibbattanti attho. Tīṇi aṅgāni imassāti tivaṅgikaṁ.",
  "tika-abh08t38:140_7": "Sesanti pītiādīnaṁ aññehi balavabhāvo, tiṇṇaṁ catunnaṁ vā javanānaṁ parikammopacārānulomagotrabhubhāvo,",
  "tika-abh08t38:140_8": "chaṭṭhe sattame vā appanāyānuppatti ekacittakkhaṇatā, tato bhavaṅgapāto, puna bhavaṅgaṁ",
  "tika-abh08t38:140_9": "vicchinditvā paccavekkhaṇatthāya āvajjanaṁ, tato jhānapaccavekkhaṇanti idaṁ sabbaṁ",
  "tika-abh08t38:140_10": "vuttāvasesaṁ heṭṭhā paṭhamajjhāne vuttanayeneva samupalakkhitabbaṁ.",
  "tika-abh08t38:141_0": "948-9.Piyatoti kāmayato. Uppilāpananti kāmañcāyaṁ pariggahesu apariccattapemassa",
  "tika-abh08t38:141_1": "anādīnavadassino taṇhāsahagatāya pītiyā pavattiākāro, idha ca dutiyajjhānapīti adhippetā,",
  "tika-abh08t38:141_2": "tathāpi sabbaso pītiyaṁ avirattassāpi anubandheyyāti uppilāpanaṁ idha ādīnavavasena",
  "tika-abh08t38:141_3": "vuttaṁ. Atha vā dutiyajjhānasseva tatiyajjhānaṁ viya ahutvā uppilāpanākārena pavatti",
  "tika-abh08t38:141_4": "uppilāpanaṁ viyāti uppilāpananti vuttaṁ. Tatiyaṁ santato disvāti sambandho.",
  "tika-abh08t38:142_0": "957-8.Satiyā sampajaññena sampannanti saraṇalakkhaṇāya satiyā, asammohalakkhaṇena",
  "tika-abh08t38:142_1": "sampajaññena ca sampannaṁ. Kāmaṁ purimajjhānesupi satisampajaññaṁ atthi, na hi muṭṭhassatissa,",
  "tika-abh08t38:142_2": "asampajānato ca upacāramattampi sampajjati, pageva appanā, yebhuyyena pana avippayogībhāvena",
  "tika-abh08t38:142_3": "pavattamānesu pītisukhesu pītisaṅkhātassa oḷārikaṅgassa pahāne sukhumatāya idha sātisayo",
  "tika-abh08t38:142_4": "satisampajaññabyāpāroti idheva satisampajaññasampannatā vuttāti veditabbā. Ekaṅgahīnanti",
  "tika-abh08t38:142_5": "pītiyā pahīnabhāvena ekaṅgavippahīnaṁ. Sā panesā dutiyajjhānassa vitakkavicārā viya",
  "tika-abh08t38:142_6": "appanākkhaṇeyeva pahīyati. Tenassa sā ‘‘pahānaṅga’’nti vuccati.",
  "tika-abh08t38:143": "972. Somanassassa pahīnattā āha ‘‘ekaṅgavippahīna’’nti. Tañca pana somanassaṁ ekavīthiyaṁ purimajavanesuyeva pahīyati.",
  "tika-abh08t38:144_0": "974. Purimajjhānesu parikammādivasena pavattānaṁ kāmāvacarajavanānaṁ ekasadisattā",
  "tika-abh08t38:144_1": "idha labbhamānaṁ kañci visesaṁ dassetuṁ ‘‘yasmā’’tiādi vuttaṁ. Āsevanaṁ na hotīti",
  "tika-abh08t38:144_2": "āsevanapaccayena paccayo na hoti. Ayañhettha adhippāyo – yasmā padantarasaṅgahitassa",
  "tika-abh08t38:144_3": "attano sabhāvaggāhāpanasaṅkhātaāsevanapaccayattābhāvato sukhavedanā upekkhāvedanāya",
  "tika-abh08t38:144_4": "āsevanapaccayena paccayo na hoti, catutthajjhāneva upekkhāvedanāya bhavitabbaṁ sātisayaṁ",
  "tika-abh08t38:144_5": "sukhavirāgabhāvanattā, tasmā idha appanāvīthiyaṁ upekkhāsampayuttajavaneheva bhavitabbanti.",
  "tika-abh08t38:145_0": "976. Evaṁ catukkanayavasena jhānappabhedaṁ dassetvā idāni pañcakanayampi dassetuṁ",
  "tika-abh08t38:145_1": "‘‘yaṁ catukkanaye’’tiādi vuttaṁ. Dvidhā pana katvānāti vitakkavicārānaṁ visuṁ visuṁ",
  "tika-abh08t38:145_2": "pahānaṅgavasena gaṇanato dvidhā katvā. Dutiyaṁ tatiyaṁ katanti avitakkavicāramattaṁ",
  "tika-abh08t38:145_3": "avitakkaavicāranti evaṁ dutiyajjhānañceva tatiyajjhānañca kataṁ abhidhammeti adhippāyo.",
  "tika-abh08t38:145_4": "Suttantesu hi pañcakanayo sarūpato na gahito, kasmā pana abhidhamme gahitoti? Puggalajjhāsayato,",
  "tika-abh08t38:145_5": "sannisinnadevaparisāya hi yesaṁ paṭhamajjhāne vitakko eva oḷārikato upaṭṭhāti, itare",
  "tika-abh08t38:145_6": "santato, tesaṁ caturaṅgikaṁ avitakkavicāramattaṁ dutiyajjhānaṁ katvā pañcakanayena",
  "tika-abh08t38:145_7": "desesi. Yesaṁ vitakkavicārā oḷārikato upaṭṭhitā, tato tesaṁ avitakkaavicāraṁ tivaṅgikaṁ",
  "tika-abh08t38:145_8": "katvā catukkanayena desesi. Yesaṁ vitakkova oḷārikato upaṭṭhāti, tehi taṁ atikkamitvā",
  "tika-abh08t38:145_9": "caturaṅgikaṁ dutiyajjhānaṁ uppādetuṁ sakkā. Yesaṁ vitakkavicārā, tehi dvepi ekato",
  "tika-abh08t38:145_10": "atikkamitvā tivaṅgikaṁ dutiyajjhānaṁ uppādetuṁ sakkā.",
  "tika-abh08t38:146_0": "979. Atthabyañjanavasena suṭṭhu madhuraṁ, tatoyeva varataraṁ vacanaṁ yassa soyaṁ",
  "tika-abh08t38:146_1": "sumadhuravarataravacano. Kaṁ nu janaṁ neva rañjayati, na hi ekampi na rañjayati.",
  "tika-abh08t38:146_2": "Atinisita…pe… nīyoyanti atitikhiṇabuddhippasādehi janehi vedanīyo ayaṁ gantho, paricchedoti vā adhippāyo.",
  "tika-abh08t38:147": "Iti abhidhammatthavikāsiniyā nāma",
  "tika-abh08t38:148": "Abhidhammāvatārasaṁvaṇṇanāya",
  "tika-abh08t38:149": "Rūpāvacarasamādhibhāvanāniddesavaṇṇanā niṭṭhitā."
}