{
  "tika-s0102t2:0": "3. Mahāparinibbānasuttavaṇṇanā",
  "tika-s0102t2:1_0": "131. Pūjanīyabhāvato, buddhasampadañca pahāya pavattatā mahantañca taṁ parinibbānañcāti",
  "tika-s0102t2:1_1": "mahāparinibbānaṁ; savāsanappahānato mahantaṁ kilesakkhayaṁ nissāya pavattaṁ parinibbānantipi",
  "tika-s0102t2:1_2": "mahāparinibbānaṁ; mahatā kālena mahatā vā guṇarāsinā sādhitaṁ parinibbānantipi mahāparinibbānaṁ;",
  "tika-s0102t2:1_3": "mahantabhāvāya, dhātūnaṁ bahubhāvāya parinibbānantipi mahāparinibbānaṁ; mahato lokato",
  "tika-s0102t2:1_4": "nissaṭaṁ parinibbānantipi mahāparinibbānaṁ; sabbalokāsādhāraṇattā buddhānaṁ sīlādiguṇehi",
  "tika-s0102t2:1_5": "mahato buddhassa bhagavato parinibbānantipi mahāparinibbānaṁ; mahati sāsane patiṭṭhite",
  "tika-s0102t2:1_6": "parinibbānantipi mahāparinibbānanti buddhassa bhagavato parinibbānaṁ vuccati, tappaṭisaṁyuttaṁ",
  "tika-s0102t2:1_7": "suttaṁ mahāparinibbānasuttaṁ. Gijjhā ettha vasantīti gijjhaṁ, gijjhaṁ kūṭaṁ etassāti",
  "tika-s0102t2:1_8": "gijjhakūṭo, gijjhaṁ viya vā gijjhaṁ, kūṭaṁ, taṁ etassāti gijjhakūṭo, pabbato, tasmiṁ",
  "tika-s0102t2:1_9": "gijjhakūṭe. Tenāha “gijjhā”tiādi. Abhiyātukāmoti ettha abhi-saddo abhibhavanattho,",
  "tika-s0102t2:1_10": "“abhivijānātū”tiādīsu viyāti āha “abhibhavanatthāya yātukāmo”ti. Vajjirājānoti “vajjetabbā",
  "tika-s0102t2:1_11": "ime”tiādito pavattaṁ vacanaṁ upādāya “vajjī”ti laddhanāmā rājāno, vajjīraṭṭhassa",
  "tika-s0102t2:1_12": "vā rājāno vajjirājāno. Vajjiraṭṭhassa pana vajjisamaññā tannivāsirājakumāravasena",
  "tika-s0102t2:1_13": "veditabbā. Rājiddhiyāti rājabhāvānugatena sabhāvena. So pana sabhāvo nesaṁ gaṇarājūnaṁ",
  "tika-s0102t2:1_14": "mitho sāmaggiyā loke pākaṭo, ciraṭṭhāyī ca ahosīti “samaggabhāvaṁ kathesī”ti vuttaṁ.",
  "tika-s0102t2:1_15": "Anu anu taṁsamaṅgino bhāveti vaḍḍhetīti anubhāvo, anubhāvo eva ānubhāvo, patāpo,",
  "tika-s0102t2:1_16": "so pana nesaṁ patāpo hatthiassādivāhanasampattiyā, tattha ca susikkhitabhāvena loke",
  "tika-s0102t2:1_17": "pākaṭo jātoti “etena…pe… kathesī”ti vuttaṁ. Tāḷacchiggalenāti kuñcikāchiddena. Asananti",
  "tika-s0102t2:1_18": "saraṁ. Atipātayissantīti atikkāmenti. Poṅkhānupoṅkhanti poṅkhassa anupoṅkhaṁ, purimasarassa",
  "tika-s0102t2:1_19": "poṅkhapadānugatapoṅkhaṁ itaraṁ saraṁ katvāti attho. Avirādhitanti avirajjhitaṁ. Ucchindissāmīti",
  "tika-s0102t2:1_20": "ummūlanavasena kulasantatiṁ chindissāmi. Ayanaṁ vaḍḍhanaṁ ayo, tappaṭikkhepena anayoti",
  "tika-s0102t2:1_21": "āha “avaḍḍhiyā etaṁ nāma”nti. Vikkhipatīti vidūrato khipati, apanetīti attho.",
  "tika-s0102t2:2_0": "Gaṅgāyanti gaṅgāsamīpe. Paṭṭanagāmanti sakaṭapaṭṭanagāmaṁ. Āṇāti āṇā vattati. Aḍḍhayojananti",
  "tika-s0102t2:2_1": "ca tasmiṁ paṭṭane aḍḍhayojanaṭṭhānavāsino sandhāya vuttaṁ. Tatrāti tasmiṁ paṭṭane.",
  "tika-s0102t2:2_2": "Balavāghātajātoti uppannabalavakodho.",
  "tika-s0102t2:3": "Meti mayhaṁ. Gatenāti gamanena.",
  "tika-s0102t2:4": "Rājaaparihāniyadhammavaṇṇanā",
  "tika-s0102t2:5_0": "134.Sītaṁ vā uṇhaṁ vā natthi, tāyaṁ velāyaṁ puññānubhāvena buddhānaṁ sabbakālaṁ samasītuṇhāva",
  "tika-s0102t2:5_1": "utu hoti, taṁ sandhāya tathā vuttaṁ. Abhiṇhaṁ sannipātāti niccasannipātā, taṁ pana",
  "tika-s0102t2:5_2": "niccasannipātataṁ dassetuṁ “divasassā”tiādi vuttaṁ. Sannipātabahulāti pacurasannipātā.",
  "tika-s0102t2:5_3": "Vosānanti saṅkocaṁ. “Yāvakīva”nti ekamevetaṁ padaṁ aniyamato parimāṇavācī, kālo cettha",
  "tika-s0102t2:5_4": "adhippetoti āha “yattakaṁ kāla”nti. “Vuddhiyevā”tiādinā vuttamatthaṁ byatirekamukhena",
  "tika-s0102t2:5_5": "dassetuṁ “abhiṇhaṁ asannipatantā hī”tiādi vuttaṁ. Ākulāti khubhitā, na pasannā. Bhijjitvāti",
  "tika-s0102t2:5_6": "vaggabandhato vibhajja visuṁ visuṁ hutvā.",
  "tika-s0102t2:6": "Sannipātabheriyāti sannipātārocanabheriyā. Aḍḍhabhuttā vāti sāmibhuttā ca. Osīdamāneti hāyamāne.",
  "tika-s0102t2:7_0": "Pubbe akatanti pubbe anibbattaṁ. Suṅkanti bhaṇḍaṁ gahetvā gacchantehi pabbatakhaṇḍa",
  "tika-s0102t2:7_1": "nadītitthagāmadvārādīsu rājapurisānaṁ dātabbabhāgaṁ. Balinti nipphannasassādito chabhāgaṁ,",
  "tika-s0102t2:7_2": "sattabhāgantiādinā laddhakaraṁ. Daṇḍanti dasavīsatikahāpaṇādikaṁ aparādhānurūpaṁ",
  "tika-s0102t2:7_3": "gahetabbadhanadaṇḍaṁ. Vajjidhammanti vajjirājadhammaṁ. Idāni apaññattapaññāpanādīsu",
  "tika-s0102t2:7_4": "tappaṭikkhepa ādīnavānisaṁse vitthārato dassetuṁ “tesaṁ apaññatta”ntiādi vuttaṁ.",
  "tika-s0102t2:7_5": "Pāricariyakkhamāti upaṭṭhānakkhamā.",
  "tika-s0102t2:8_0": "Kulabhogaissariyādivasena mahatī mattā pamāṇaṁ etesanti mahāmattā, nītisatthavihite",
  "tika-s0102t2:8_1": "vinicchaye ṭhapitā mahāmattā vinicchayamahāmattā, tesaṁ. Dentīti niyyātenti. Sace",
  "tika-s0102t2:8_2": "coroti evaṁsaññino sace honti. Pāpabhīrutāya attanā kiñci avatvā. Daṇḍanītisaññite",
  "tika-s0102t2:8_3": "vohāre niyuttāti vohārikā, ye “dhammaṭṭhā”ti vuccanti. Suttadharā nītisuttadharā,",
  "tika-s0102t2:8_4": "īdise vohāravinicchaye niyametvā ṭhapitā. Paramparābhatesu aṭṭhasu kulesu jātā agatigamanaviratā",
  "tika-s0102t2:8_5": "aṭṭhamahallakapurisā aṭṭhakulikā.",
  "tika-s0102t2:9_0": "Sakkāranti upakāraṁ. Garubhāvaṁ paccupaṭṭhapetvāti “ime amhākaṁ garuno”ti tattha",
  "tika-s0102t2:9_1": "garubhāvaṁ pati pati upaṭṭhapetvā. Mānentīti sammānenti, taṁ pana sammānanaṁ tesu",
  "tika-s0102t2:9_2": "nesaṁ attamanatāpubbakanti āha “manena piyāyantī”ti. Nipaccakāranti paṇipātaṁ. Dassentīti",
  "tika-s0102t2:9_3": "“ime amhākaṁ pitāmahā, mātāmahā”tiādinā nīcacittā hutvā garucittākāraṁ dassenti.",
  "tika-s0102t2:9_4": "Sandhāretunti sambandhaṁ avicchinnaṁ katvā ghaṭetuṁ.",
  "tika-s0102t2:10_0": "Pasayhākārassāti balakkārassa. Kāmaṁ vuddhiyā pūjanīyatāya “vuddhihāniyo”ti vuttaṁ,",
  "tika-s0102t2:10_1": "attho pana vuttānukkameneva yojetabbo, pāḷiyaṁ vā yasmā “vuddhiyeva pāṭikaṅkhā, no",
  "tika-s0102t2:10_2": "parihānī”ti vuttaṁ, tasmā tadanukkamena “vuddhihāniyo”ti vuttaṁ.",
  "tika-s0102t2:11_0": "Vipaccituṁ aladdhokāse pāpakamme, tassa kammassa vipāke vā anavasarova devatopasaggo,",
  "tika-s0102t2:11_1": "tasmiṁ pana laddhokāse siyā devatopasaggassa avasaroti āha “anuppannaṁ…pe… vaḍḍhentī”ti.",
  "tika-s0102t2:11_2": "Eteneva anuppannaṁ sukhanti etthāpi attho veditabbo. “Balakāyassa diguṇatiguṇatādassanaṁ,",
  "tika-s0102t2:11_3": "paṭibhayabhāvadassana”nti evaṁ ādinā devatānaṁ saṅgāmasīse sahāyatā veditabbā.",
  "tika-s0102t2:12_0": "Anicchitanti aniṭṭhaṁ. Āvaraṇatoti nisedhanato. Yassa dhammato anapetā dhammiyāti",
  "tika-s0102t2:12_1": "idha “dhammikā”ti vuttā. Migasūkarādighātāya sunakhādīnaṁ kaḍḍhitvā vanacaraṇaṁ vājo,",
  "tika-s0102t2:12_2": "migavā, tattha niyuttā, te vā vājenti nentīti vājikā, migavadhacārino. Cittappavattiṁ",
  "tika-s0102t2:12_3": "pucchati. Kāyikavācasikapayogena hi sā loke pākaṭā pakāsabhūtāti.",
  "tika-s0102t2:13": "135. Devāyatanabhāvena citattā, lokassa cittīkāraṭṭhānattā ca cetiyaṁ ahosi.",
  "tika-s0102t2:14_0": "Kāmaṁkāravasena kiñcipi na karaṇīyāti akaraṇīyā. Kāmaṁkāro pana hatthagatakaraṇavasenāti",
  "tika-s0102t2:14_1": "āha “aggahetabbāti attho”ti. Abhimukhayuddhenāti abhimukhaṁ ujukameva saṅgāmakaraṇena.",
  "tika-s0102t2:14_2": "Upalāpanaṁ sāmaṁ dānañcāti dassetuṁ “ala”ntiādi vuttaṁ. Bhedopi idha upāyo evāti",
  "tika-s0102t2:14_3": "vuttaṁ “aññatra mithubhedāyā”ti. Yuddhassa pana anupāyatā pageva pakāsitā. Idanti",
  "tika-s0102t2:14_4": "“aññatra upalāpanāya, aññatra mithubhedā”ti ca idaṁ vacanaṁ. Kathāya nayaṁ labhitvāti",
  "tika-s0102t2:14_5": "“yāvakīvañca…pe… no parihānī”ti imāya bhagavato kathāya nayaṁ upāyaṁ labhitvā.",
  "tika-s0102t2:15": "Anukampāyāti vajjirājesu anuggahena. Assāti bhagavato.",
  "tika-s0102t2:16": "Kathanti vajjīhi saddhiṁ kātabbayuddhakathaṁ. Ujuṁ karissāmīti paṭirājāno ānetvā pākāraparikhānaṁ aññathābhāvāpādanena ujubhāvaṁ karissāmi.",
  "tika-s0102t2:17_0": "Patiṭṭhitaguṇoti patiṭṭhitācariyaguṇo. Issarā sannipatantu, mayaṁ anissarā, tattha",
  "tika-s0102t2:17_1": "gantvā kiṁ karissāmāti licchavino na sannipatiṁsūti yojanā. Sūrā sannipatantūti etthāpi eseva nayo.",
  "tika-s0102t2:18": "Balabherinti yuddhāya balakāyassa uṭṭhānabheriṁ.",
  "tika-s0102t2:19": "Bhikkhuaparihāniyadhammavaṇṇanā",
  "tika-s0102t2:20_0": "136. Aparihānāya hitāti aparihāniyā, na parihāyanti etehīti vā aparihāniyā, te pana",
  "tika-s0102t2:20_1": "yasmā aparihāniyā kārakā nāma honti, tasmā vuttaṁ “aparihānikare”ti. Yasmā pana te",
  "tika-s0102t2:20_2": "parihānikarānaṁ ujupaṭipakkhabhūtā, tasmā āha “vuddhihetubhūte”ti. Yasmā bhagavato",
  "tika-s0102t2:20_3": "desanā uparūpari ñāṇālokaṁ pasādentī sattānaṁ hadayandhakāraṁ vidhamati, pakāsetabbe",
  "tika-s0102t2:20_4": "ca atthe hatthatale āmalakaṁ viya suṭṭhutaraṁ pākaṭe katvā dasseti, tasmā vuttaṁ",
  "tika-s0102t2:20_5": "“candasahassaṁ…pe… kathayissāmī”ti.",
  "tika-s0102t2:21_0": "Yasmā bhagavā “tassa brāhmaṇassa sammukhā vajjīnaṁ abhiṇhasannipātādipaṭipattiṁ kathentoyeva",
  "tika-s0102t2:21_1": "ayaṁ aparihāniyakathā aniyyānikā vaṭṭanissitā, mayhaṁ pana sāsane tathārūpī kathā",
  "tika-s0102t2:21_2": "kathetabbā, sā hoti niyyānikā vivaṭṭanissitā, yāya sāsanaṁ mayhaṁ parinibbānato parampi",
  "tika-s0102t2:21_3": "addhaniyaṁ assa ciraṭṭhitika”nti cintesi, tasmā bhikkhū sannipātāpetvā tesaṁ aparihāniye",
  "tika-s0102t2:21_4": "dhamme desento teneva niyāmena desesi. Tena vuttaṁ “idaṁ vajjisattake vuttasadisamevā”ti.",
  "tika-s0102t2:21_5": "Evaṁ saṅkhepato vuttamatthaṁ vitthārato dassento “idhāpi cā”tiādimāha. Tattha “tato”tiādi",
  "tika-s0102t2:21_6": "disāsu āgatasāsane vuttaṁ taṁ kathanaṁ. Vihārasīmā ākulā yasmā, tasmā uposathapavāraṇā ṭhitā.",
  "tika-s0102t2:22": "Olīyamānakoti pāḷito, atthato ca vinassamāno. Ukkhipāpentāti paguṇabhāvakaraṇena, atthasaṁvaṇṇanena ca paggaṇhantā.",
  "tika-s0102t2:23_0": "Sāvatthiyaṁ bhikkhū viya pācittiyaṁ desāpetabboti. Vajjiputtakā viya dasavatthudīpanena.",
  "tika-s0102t2:23_1": "“Gihigatānīti gihipaṭisaṁyuttānī”ti vadanti. Gihīsu gatāni, tehi ñātāni gihigatāni.",
  "tika-s0102t2:23_2": "Dhūmakālo etassāti dhūmakālikaṁ citakadhūmavūpasamato paraṁ appavattanato.",
  "tika-s0102t2:24_0": "Thirabhāvappattāti sāsane thirabhāvaṁ anivattitabhāvaṁ upagatā. Therakārakehīti therabhāvasādhakehi",
  "tika-s0102t2:24_1": "sīlādiguṇehi asekkhadhammehi. Bahū rattiyoti pabbajitā hutvā bahū rattiyo jānanti.",
  "tika-s0102t2:24_2": "Sīlādiguṇesu patiṭṭhāpanameva sāsane pariṇāyakatāti āha “tīsu sikkhāsu pavattentī”ti.",
  "tika-s0102t2:25_0": "Ovādaṁ na denti abhājanabhāvato. Paveṇīkathanti ācariyaparamparābhataṁ sammāpaṭipattidīpanaṁ",
  "tika-s0102t2:25_1": "dhammakathaṁ. Sārabhūtaṁ dhammapariyāyanti samathavipassanāmaggaphalasampāpanena",
  "tika-s0102t2:25_2": "sārabhūtaṁ bojjhaṅgakosallaanuttarasītībhāvaadhicittasuttādidhammatantiṁ.",
  "tika-s0102t2:26": "Punabbhavadānaṁ punabbhavo uttarapadalopena. Itareti ye na paccayavasikā na āmisacakkhukā, te na gacchanti taṇhāya vasaṁ.",
  "tika-s0102t2:27_0": "Āraññakesūti araññabhāgesu araññapariyāpannesu. Nanu yattha katthacipi taṇhā sāvajjā",
  "tika-s0102t2:27_1": "evāti codanaṁ sandhāyāha “gāmantasenāsanesu hī”tiādi, tena “anuttaresu vimokkhesu",
  "tika-s0102t2:27_2": "pihaṁ upaṭṭhāpayato”ti ettha vuttasinehādayo viya āraññakesu senāsanesu sālayatā",
  "tika-s0102t2:27_3": "sevitabbapakkhiyā evāti dasseti.",
  "tika-s0102t2:28_0": "Attanāvāti sayameva, tena parehi anussāhitānaṁ saraseneva anāgatānaṁ pesalānaṁ bhikkhūnaṁ",
  "tika-s0102t2:28_1": "āgamanaṁ, āgatānañca phāsuvihāraṁ paccāsisantīti dasseti. Iminā nīhārenāti imāya",
  "tika-s0102t2:28_2": "paṭipattiyā. Aggahitadhammaggahaṇanti aggahitassa pariyattidhammassa uggahaṇaṁ. Gahitasajjhāyakaraṇanti",
  "tika-s0102t2:28_3": "uggahitassa suṭṭhu atthacintanaṁ. Cintanattho hi sajjhāyasaddo.",
  "tika-s0102t2:29": "Entīti upagacchanti. Nisīdanti āsanapaññāpanādinā.",
  "tika-s0102t2:30_0": "137. Āramitabbaṭṭhena kammaṁ ārāmo. Kamme ratā, na ganthadhure, vāsadhure vāti kammaratā,",
  "tika-s0102t2:30_1": "anuyuttāti tapparabhāvena punappunaṁ pasutā. Iti kātabbakammanti taṁ taṁ bhikkhūnaṁ",
  "tika-s0102t2:30_2": "kātabbaṁ uccāvacakammaṁ cīvaravicāraṇādi. Tenāha “seyyathida”ntiādi. Upatthambhananti",
  "tika-s0102t2:30_3": "dupaṭṭatipaṭṭādikaraṇaṁ. Tañhi paṭhamapaṭalādīnaṁ upatthambhanakāraṇattā tathā vuttaṁ.",
  "tika-s0102t2:30_4": "Yadi evaṁ kathaṁ ayaṁ kammarāmatā paṭikkhittāti āha “ekacco hī”tiādi.",
  "tika-s0102t2:31_0": "Karonto yevāti yathāvuttatiracchānakathaṁ kathentoyeva. Atiracchānakathābhāvepi tassa",
  "tika-s0102t2:31_1": "tattha tapparabhāvadassanatthaṁ avadhāraṇavacanaṁ. Pariyantakārīti sapariyantaṁ katvā",
  "tika-s0102t2:31_2": "vattā. “Pariyantavatiṁ vācaṁ bhāsitā”ti hi vuttaṁ. Appabhasso vāti parimitakathoyeva",
  "tika-s0102t2:31_3": "ekantena kathetabbasseva kathanato. Samāpattisamāpajjanaṁ ariyo tuṇhībhāvo.",
  "tika-s0102t2:32": "Niddāyatiyevāti niddokkamane anādīnavadassī niddāyatiyeva. Iriyāpathaparivattanādinā na naṁ vinodeti.",
  "tika-s0102t2:33": "Evaṁ saṁsaṭṭho vāti vuttanayena gaṇasaṅgaṇikāya saṁsaṭṭho eva viharati.",
  "tika-s0102t2:34": "Dussīlā pāpicchā nāmāti sayaṁ nissīlā asantaguṇasambhāvanicchāya samannāgatattā pāpā lāmakā icchā etesanti pāpicchā.",
  "tika-s0102t2:35": "Pāpapuggalehi mettikaraṇato pāpamittā. Tehi sadā saha pavattanena pāpasahāyā. Tattha ninnatādinā tadadhimuttatāya pāpasampavaṅkā.",
  "tika-s0102t2:36_0": "138. Saddhā etesaṁ atthīti saddhāti āha “saddhāsampannā”ti. Āgamanīyapaṭipadāya āgatasaddhā",
  "tika-s0102t2:36_1": "āgamanīyasaddhā, sā sātisayā mahābodhisattānaṁ paropadesena vinā saddheyyavatthuṁ",
  "tika-s0102t2:36_2": "aviparītato ogāhetvā adhimuccanatoti āha “sabbaññubodhisattānaṁ hotī”ti. Saccapaṭivedhato",
  "tika-s0102t2:36_3": "āgatasaddhā adhigamasaddhā surabandhādīnaṁ viya. “Sammāsambuddho bhagavā”tiādinā",
  "tika-s0102t2:36_4": "buddhādīsu uppajjanakapasādo pasādasaddhā mahākappinarājādīnaṁ viya. “Evameta”nti",
  "tika-s0102t2:36_5": "okkantitvā pakkhanditvā saddahanavasena kappanaṁ okappanaṁ. Duvidhāpīti pasādasaddhāpi",
  "tika-s0102t2:36_6": "okappanasaddhāpi. Tattha pasādasaddhā aparaneyyarūpā hoti savanamattena pasīdanato.",
  "tika-s0102t2:36_7": "Okappanasaddhā saddheyyavatthuṁ ogāhetvā anupavisitvā “evameta”nti paccakkhaṁ karontī",
  "tika-s0102t2:36_8": "viya pavattati. Tenāha “saddhādhimutto vakkalittherasadiso hotī”ti. Tassa hīti okappanasaddhāya",
  "tika-s0102t2:36_9": "samannāgatassa. Hirī etassa atthīti hiri, hiri mano etesanti hirimanāti āha “pāpa…pe…",
  "tika-s0102t2:36_10": "cittā”ti. Pāpato ottappenti ubbijjanti bhāyantīti ottappī.",
  "tika-s0102t2:37_0": "Bahu sutaṁ suttageyyādi etenāti bahussuto, sutaggahaṇaṁ cettha nidassanamattaṁ dhāraṇaparicayaparipucchānupekkhanadiṭṭhinijjhānānaṁ",
  "tika-s0102t2:37_1": "pettha icchitabbattā. Savanamūlakattā vā tesampi taggahaṇeneva gahaṇaṁ daṭṭhabbaṁ.",
  "tika-s0102t2:37_2": "Atthakāmena pariyāpuṇitabbato, diṭṭhadhammikādipurisatthasiddhiyā pariyattabhāvato",
  "tika-s0102t2:37_3": "ca pariyatti, tīṇi piṭakāni. Saccappaṭivedho saccānaṁ paṭivijjhanaṁ. Tadapi bāhusaccaṁ",
  "tika-s0102t2:37_4": "yathāvuttabāhusaccakiccanipphattito. Pariyatti adhippetā saccapaṭivedhāvahena bāhusaccena",
  "tika-s0102t2:37_5": "bahussutabhāvassa idha icchitattā. Soti pariyattibahussuto. Catubbidho hoti pañcamassa",
  "tika-s0102t2:37_6": "pakārassa abhāvato. Sabbatthakabahussutoti nissayamuccanakabahussutādayo viya padesiko",
  "tika-s0102t2:37_7": "ahutvā piṭakattaye sabbatthakameva bāhusaccasabbhāvato sabbassa atthassa kāyanato",
  "tika-s0102t2:37_8": "kathanato sabbatthakabahussuto. Te idha adhippetā paṭipattipaṭivedhasaddhammānaṁ",
  "tika-s0102t2:37_9": "mūlabhūte pariyattisaddhamme suppatiṭṭhitabhāvato.",
  "tika-s0102t2:38": "Āraddhanti paggahitaṁ. Taṁ pana duvidhampi vīriyārambhavibhāgena dassetuṁ “tatthā”tiādi vuttaṁ. Tattha ekakāti ekākino, vūpakaṭṭhavihārinoti attho.",
  "tika-s0102t2:39_0": "Pucchitvāti parato pucchitvā. Sampaṭicchāpetunti “tvaṁ asukanāmo”ti vatvā tehi “āmā”ti",
  "tika-s0102t2:39_1": "paṭijānāpetunti attho. Evaṁ cirakatādianussaraṇasamatthasatinepakkānaṁ appakasireneva",
  "tika-s0102t2:39_2": "satisambojjhaṅgabhāvanāpāripūriṁ gacchatīti dassanatthaṁ “evarūpe bhikkhū sandhāyā”ti",
  "tika-s0102t2:39_3": "vuttaṁ. Tenevāha “apicā”tiādi.",
  "tika-s0102t2:40_0": "139. Bujjhati etāyāti “bodhī”ti laddhanāmāya sammādiṭṭhiādidhammasāmaggiyā aṅgoti",
  "tika-s0102t2:40_1": "bojjhaṅgo, pasattho, sundaro vā bojjhaṅgo sambojjhaṅgo. Upaṭṭhānalakkhaṇoti kāyavedanācittadhammānaṁ",
  "tika-s0102t2:40_2": "asubhadukkhāniccānattabhāvasallakkhaṇasaṅkhātaṁ ārammaṇe upaṭṭhānaṁ lakkhaṇaṁ etassāti",
  "tika-s0102t2:40_3": "upaṭṭhānalakkhaṇo. Catunnaṁ ariyasaccānaṁ pīḷanādippakārato vicayo upaparikkhā lakkhaṇaṁ",
  "tika-s0102t2:40_4": "etassāti pavicayalakkhaṇo. Anuppannā kusalānuppādanādivasena cittassa paggaho paggaṇhanaṁ",
  "tika-s0102t2:40_5": "lakkhaṇaṁ etassāti paggahalakkhaṇo. Pharaṇaṁ vipphārikatā lakkhaṇaṁ etassāti pharaṇalakkhaṇo.",
  "tika-s0102t2:40_6": "Upasamo kāyacittapariḷāhānaṁ vūpasamanaṁ lakkhaṇaṁ etassāti upasamalakkhaṇo. Avikkhepo",
  "tika-s0102t2:40_7": "vikkhepaviddhaṁsanaṁ lakkhaṇaṁ etassāti avikkhepalakkhaṇo. Līnuddhaccarahite adhicitte",
  "tika-s0102t2:40_8": "pavattamāne paggahaniggahasampahaṁsanesu abyāvaṭattā ajjhupekkhanaṁ paṭisaṅkhānaṁ",
  "tika-s0102t2:40_9": "lakkhaṇaṁ etassāti paṭisaṅkhānalakkhaṇo.",
  "tika-s0102t2:41_0": "Catūhi kāraṇehīti satisampajaññaṁ, muṭṭhassatipuggalaparivajjanā, upaṭṭhitassatipuggalasevanā,",
  "tika-s0102t2:41_1": "tadadhimuttatāti imehi catūhi kāraṇehi. Chahi kāraṇehīti paripucchakatā, vatthuvisadakiriyā,",
  "tika-s0102t2:41_2": "indriyasamattapaṭipādanā, duppaññapuggalaparivajjanā, paññavantapuggalasevanā, tadadhimuttatāti",
  "tika-s0102t2:41_3": "imehi chahi kāraṇehi. Mahāsatipaṭṭhānavaṇṇanāyaṁ pana “sattahi kāraṇehī” vakkhati,",
  "tika-s0102t2:41_4": "taṁ gambhīrañāṇacariyāpaccavekkhaṇāti imaṁ kāraṇaṁ pakkhipitvā veditabbaṁ. Navahi",
  "tika-s0102t2:41_5": "kāraṇehīti apāyabhayapaccavekkhaṇā, gamanavīthipaccavekkhaṇā, piṇḍapātassa apacāyanatā,",
  "tika-s0102t2:41_6": "dāyajjamahattapaccavekkhaṇā, satthumahattapaccavekkhaṇā, sabrahmacārīmahattapaccavekkhaṇā,",
  "tika-s0102t2:41_7": "kusītapuggalaparivajjanā, āraddhavīriyapuggalasevanā, tadadhimuttatāti imehi navahi",
  "tika-s0102t2:41_8": "kāraṇehi. Mahāsatipaṭṭhānavaṇṇanāyaṁ pana ānisaṁsadassāvitā, jātimahattapaccavekkhaṇāti",
  "tika-s0102t2:41_9": "imehi saddhiṁ “ekādasā”ti vakkhati. Dasahi kāraṇehīti buddhānussati, dhammānussati,",
  "tika-s0102t2:41_10": "saṅghasīlacāgadevatāupasamānussati, lūkhapuggalaparivajjanā, siniddhapuggalasevanā,",
  "tika-s0102t2:41_11": "tadadhimuttatāti imehi dasahi. Mahāsatipaṭṭhānavaṇṇanāyaṁ pana pasādaniyasuttantapaccavekkhaṇāya",
  "tika-s0102t2:41_12": "saddhiṁ “ekādasā”ti vakkhati. Sattahi kāraṇehīti paṇītabhojanasevanatā, utusukhasevanatā,",
  "tika-s0102t2:41_13": "iriyāpathasukhasevanatā, majjhattapayogatā, sāraddhakāyapuggalaparivajjanatā, passaddhakāyapuggalasevanatā,",
  "tika-s0102t2:41_14": "tadadhimuttatāti imehi sattahi. Dasahi kāraṇehīti vatthuvisadakiriyā, indriyasamattapaṭipādanā,",
  "tika-s0102t2:41_15": "nimittakusalatā, samaye cittassa paggahaṇaṁ, samaye cittassa niggahaṇaṁ, samaye cittassa",
  "tika-s0102t2:41_16": "sampahaṁsanaṁ, samaye cittassa ajjhupekkhanaṁ, asamāhitapuggalaparivajjanaṁ, samāhitapuggalasevanaṁ,",
  "tika-s0102t2:41_17": "tadadhimuttatāti imehi dasahi kāraṇehi. Mahāsatipaṭṭhānavaṇṇanāyaṁ pana “jhānavimokkhapaccavekkhaṇā”ti",
  "tika-s0102t2:41_18": "iminā saddhiṁ “ekādasahī”ti vakkhati. Pañcahi kāraṇehīti sattamajjhattatā, saṅkhāramajjhattatā,",
  "tika-s0102t2:41_19": "sattasaṅkhārakelāyanapuggalaparivajjanā, sattasaṅkhāramajjhattapuggalasevanā, tadadhimuttatāti",
  "tika-s0102t2:41_20": "imehi pañcahi kāraṇehi. Yaṁ panettha vattabbaṁ, taṁ mahāsatipaṭṭhānavaṇṇanāyaṁ āgamissati.",
  "tika-s0102t2:41_21": "Kāmaṁ bodhipakkhiyadhammā nāma nippariyāyato ariyamaggasampayuttā eva niyyānikabhāvato.",
  "tika-s0102t2:41_22": "Suttantadesanā nāma pariyāyakathāti “iminā vipassanā…pe… kathesī”ti vuttaṁ.",
  "tika-s0102t2:42_0": "140. Tebhūmake saṅkhāre “aniccā”ti anupassati etāyāti aniccānupassanā, tathā pavattā",
  "tika-s0102t2:42_1": "vipassanā, sā pana yasmā attanā sahagatasaññāya bhāvitāya vibhāvitā eva hotīti vuttaṁ",
  "tika-s0102t2:42_2": "“aniccānupassanāya saddhiṁ uppannasaññā”ti. Saññāsīsena vāyaṁ vipassanāya eva niddeso.",
  "tika-s0102t2:42_3": "Anattasaññādīsupi eseva nayo. Lokiyavipassanāpi honti, yasmā “anicca”ntiādinā tā",
  "tika-s0102t2:42_4": "pavattantīti. Lokiyavipassanāpīti pi-saddena missakāpettha santīti atthato āpannanti",
  "tika-s0102t2:42_5": "atthāpattisiddhamatthaṁ niddhāretvā sarūpato dassetuṁ “virāgo”tiādi vuttaṁ. Tattha",
  "tika-s0102t2:42_6": "āgatavasenāti tathā āgatapāḷivasena “virāgo nirodho”ti hi tattha nibbānaṁ vuttanti",
  "tika-s0102t2:42_7": "idha “virāgasaññā, nirodhasaññā”ti vuttasaññā nibbānārammaṇāpi siyuṁ. Tena vuttaṁ",
  "tika-s0102t2:42_8": "“dve lokuttarāpi hontī”ti.",
  "tika-s0102t2:43_0": "141. Mettā etassa atthīti mettaṁ, cittaṁ. Taṁsamuṭṭhānaṁ kāyakammaṁ mettaṁ kāyakammaṁ.",
  "tika-s0102t2:43_1": "Esa nayo sesadvayepi. Imānipi mettākāyakammādīni bhikkhūnaṁ vasena āgatāni tesaṁ",
  "tika-s0102t2:43_2": "seṭṭhaparisabhāvato. Yathā pana bhikkhūsupi labbhanti, evaṁ gihīsupi labbhanti catuparisasādhāraṇattāti",
  "tika-s0102t2:43_3": "taṁ dassento “bhikkhūnañhī”tiādimāha. Kāmaṁ ādibrahmacariyakadhammassavanenapi mettākāyakammāni",
  "tika-s0102t2:43_4": "labbhanti, nippariyāyato pana cārittadhammassavanena ayamattho icchitoti dassento",
  "tika-s0102t2:43_5": "“ābhisamācārikadhammapūraṇa”nti āha. Tepiṭakampi buddhavacanaṁ paripucchanaatthakathanavasena",
  "tika-s0102t2:43_6": "pavattiyamānaṁ hitajjhāsayena pavattitabbato.",
  "tika-s0102t2:44_0": "Āvīti pakāsaṁ, pakāsabhāvo cettha yaṁ uddissa taṁ kāyakammaṁ karīyati, tassa sammukhabhāvatoti",
  "tika-s0102t2:44_1": "āha “sammukhā”ti. Rahoti appakāsaṁ, appakāsatā ca yaṁ uddissa taṁ kāyakammaṁ karīyati,",
  "tika-s0102t2:44_2": "tassa paccakkhābhāvatoti āha “parammukhā”ti. Sahāyabhāvagamanaṁ tesaṁ purato. Ubhayehīti",
  "tika-s0102t2:44_3": "navakehi, therehi ca.",
  "tika-s0102t2:45": "Paggayhāti paggaṇhitvā uccaṁ katvā.",
  "tika-s0102t2:46_0": "Kāmaṁ mettāsinehasiniddhānaṁ nayanānaṁ ummīlanā, pasannena mukhena olokanañca mettaṁ",
  "tika-s0102t2:46_1": "kāyakammameva, yassa pana cittassa vasena nayanānaṁ mettāsinehasiniddhatā, mukhassa",
  "tika-s0102t2:46_2": "ca pasannatā, taṁ sandhāya vuttaṁ “mettaṁ manokammaṁ nāmā”ti.",
  "tika-s0102t2:47_0": "Lābhasaddo kammasādhano “lābhāvata, lābho laddho”tiādīsu viya, so cettha “dhammaladdhā”ti",
  "tika-s0102t2:47_1": "vacanato atītakālikoti āha “cīvarādayo laddhapaccayā”ti. Dhammato āgatāti dhammikā.",
  "tika-s0102t2:47_2": "Tenāha “dhammaladdhā”ti. Imameva hi atthaṁ dassetuṁ “kuhanādī”tiādi vuttaṁ. Cittena",
  "tika-s0102t2:47_3": "vibhajanapubbakaṁ kāyena vibhajananti mūlameva dassetuṁ “evaṁ cittena vibhajana”nti",
  "tika-s0102t2:47_4": "vuttaṁ, tena cittuppādamattenapi paṭivibhāgo na kātabboti dasseti. Appaṭivibhattanti",
  "tika-s0102t2:47_5": "bhāvanapuṁsakaniddeso, appaṭivibhattaṁ vā lābhaṁ bhuñjatīti kammaniddeso eva.",
  "tika-s0102t2:48_0": "Taṁtaṁ neva gihīnaṁ deti attano ājīvasodhanatthaṁ. Na attanā bhuñjatīti attanāva",
  "tika-s0102t2:48_1": "na paribhuñjati “mayhaṁ asādhāraṇabhogitā mā hotū”ti. “Paṭiggaṇhanto ca…pe… passatī”ti",
  "tika-s0102t2:48_2": "iminā tassa lābhassa tīsupi kālesu sādhāraṇato ṭhapanaṁ dassitaṁ. “Paṭiggaṇhanto",
  "tika-s0102t2:48_3": "ca saṅghena sādhāraṇaṁ hotū”ti iminā paṭiggahaṇakālo dassito, “gahetvā…pe… passatī”ti",
  "tika-s0102t2:48_4": "iminā paṭiggahitakālo, tadubhayaṁ pana tādisena pubbābhogena vinā na hotīti atthasiddho",
  "tika-s0102t2:48_5": "purimakālo. Tayidaṁ paṭiggahaṇato pubbe vassa hoti “saṅghena sādhāraṇaṁ hotūti paṭiggahessāmī”ti.",
  "tika-s0102t2:48_6": "Paṭiggaṇhantassa hoti “saṅghena sādhāraṇaṁ hotūti paṭiggaṇhāmī”ti. Paṭiggahetvā hoti",
  "tika-s0102t2:48_7": "“saṅghena sādhāraṇaṁ hotūti paṭiggahitaṁ mayā”ti evaṁ tilakkhaṇasampannaṁ katvā laddhalābhaṁ",
  "tika-s0102t2:48_8": "osānalakkhaṇaṁ avikopetvā paribhuñjanto sādhāraṇabhogī, appaṭivibhattabhogī ca hoti.",
  "tika-s0102t2:49_0": "Imaṁ pana sāraṇīyadhammanti imaṁ catutthaṁ saritabbayuttadhammaṁ. Na hi…pe… gaṇhanti,",
  "tika-s0102t2:49_1": "tasmā sādhāraṇabhogitā eva dussīlassa natthīti ārambhopi tāva na sambhavati, kuto",
  "tika-s0102t2:49_2": "pūraṇanti adhippāyo. “Parisuddhasīlo”ti iminā lābhassa dhammikabhāvaṁ dasseti. “Vattaṁ",
  "tika-s0102t2:49_3": "akhaṇḍento”ti iminā appaṭivibhattabhogitaṁ, sādhāraṇabhogitañca dasseti. Sati pana",
  "tika-s0102t2:49_4": "tadubhaye sāraṇīyadhammo pūrito eva hotīti āha “pūretī”ti. “Odissakaṁkatvā”ti etena",
  "tika-s0102t2:49_5": "anodissakaṁ katvā pituno, ācariyupajjhāyādīnaṁ vā therāsanato paṭṭhāya dentassa sāraṇīyadhammoyeva",
  "tika-s0102t2:49_6": "hotīti. Sāraṇīyadhammo panassa na hotīti paṭijagganaṭṭhāne odissakaṁ katvā dinnattā.",
  "tika-s0102t2:49_7": "Tenāha “palibodhajagganaṁ nāma hotī”tiādi. Yadi evaṁ sabbena sabbaṁ sāraṇīyadhammapūrakassa",
  "tika-s0102t2:49_8": "odissakadānaṁ na vaṭṭatīti? No na vaṭṭati yuttaṭṭhāneti dassento “tena panā”tiādimāha.",
  "tika-s0102t2:49_9": "Gilānādīnaṁ odissakaṁ katvā dānaṁ appaṭivibhāgapakkhikaṁ “asukassa na dassāmī”ti",
  "tika-s0102t2:49_10": "paṭikkhepassa abhāvato. Byatirekappadhāno hi paṭivibhāgo. Tenāha “avasesa”ntiādi.",
  "tika-s0102t2:49_11": "Adātumpīti pi-saddena dātumpi vaṭṭatīti dasseti, tañca kho karuṇāyanavasena, na vattapūraṇavasena.",
  "tika-s0102t2:50_0": "Susikkhitāyāti sāraṇīyadhammapūraṇavidhimhi suṭṭhu sikkhitāya, sukusalāyāti attho.",
  "tika-s0102t2:50_1": "Idāni tassā kosallaṁ dassetuṁ “susikkhitāya hī”tiādi vuttaṁ. “Dvādasahi vassehi pūrati,",
  "tika-s0102t2:50_2": "na tato ora”nti iminā tassa duppūraṇaṁ dasseti. Tathā hi so mahapphalo mahānisaṁso,",
  "tika-s0102t2:50_3": "diṭṭhadhammikehipi tāva garutarehi phalānisaṁsehi ca anugato. Taṁsamaṅgī ca puggalo",
  "tika-s0102t2:50_4": "visesalābhī ariyapuggalo viya loke acchariyabbhutadhammasamannāgato hoti. Tathā hi",
  "tika-s0102t2:50_5": "so duppajahaṁ dānamayassa, sīlamayassa ca puññassa paṭipakkhadhammaṁ sudūre vikkhambhitaṁ",
  "tika-s0102t2:50_6": "katvā suvisuddhena cetasā loke pākaṭo paññāto hutvā viharati, tassimamatthaṁ byatirekato,",
  "tika-s0102t2:50_7": "anvayato ca vibhāvetuṁ “sace hī”tiādi vuttaṁ, taṁ suviññeyyameva.",
  "tika-s0102t2:51_0": "Idāni ye samparāyike, diṭṭhadhammike ca ānisaṁse dassetuṁ “eva”ntiādi vuttaṁ. Neva",
  "tika-s0102t2:51_1": "issā, na macchariyaṁ hoti cirakālabhāvanāya vidhutabhāvato. Manussānaṁ piyo hoti",
  "tika-s0102t2:51_2": "pariccāgasīlatāya visuddhattā. Tenāha “dadaṁ piyo hoti bhajanti naṁ bahū”tiādi. Sulabhapaccayo",
  "tika-s0102t2:51_3": "hoti dānavasena uḷārajjhāsayānaṁ paccayalābhassa idhānisaṁsabhāvato dānassa. Pattagataṁ",
  "tika-s0102t2:51_4": "assa diyyamānaṁna khīyati pattagatavasena dvādasavassikassa mahāpattassa avicchedena",
  "tika-s0102t2:51_5": "pūritattā. Aggabhaṇḍaṁ labhati devasikaṁ dakkhiṇeyyānaṁ aggato paṭṭhāya dānassa dinnattā.",
  "tika-s0102t2:51_6": "Bhayevā…pe… āpajjanti deyyapaṭiggāhakavikappaṁ akatvā attani nirapekkhacittena cirakālaṁ",
  "tika-s0102t2:51_7": "dānapūratāya pasāditacittattā.",
  "tika-s0102t2:52_0": "Tatrāti tesu ānisaṁsesu vibhāvetabbesu. Imāni taṁ dīpanāni vatthūni kāraṇāni. Alabhantāpīti",
  "tika-s0102t2:52_1": "amahāpuññatāya na lābhino samānāpi. Bhikkhācāramaggasabhāganti sabhāgaṁ tabbhāgiyaṁ",
  "tika-s0102t2:52_2": "bhikkhācāramaggaṁ jānanti.",
  "tika-s0102t2:53_0": "Anuttarimanussadhammattā, therānaṁ saṁsayavinodanatthañca “sāraṇīyadhammo me bhante",
  "tika-s0102t2:53_1": "pūrito”ti āha. Tathā hi dutiyavatthusmimpi therena attā pakāsito. Manussānaṁ piyatāya,",
  "tika-s0102t2:53_2": "sulabhapaccayatāyapi idaṁ vatthumeva. Pattagatākhīyanassa pana visesaṁ vibhāvanato",
  "tika-s0102t2:53_3": "“idaṁ tāva…pe… ettha vatthu”nti vuttaṁ.",
  "tika-s0102t2:54_0": "Giribhaṇḍamahāpūjāyāti cetiyagirimhi sakalalaṅkādīpe, yojanappamāṇe samudde ca nāvāsaṅghāṭādike",
  "tika-s0102t2:54_1": "ṭhapetvā dīpapupphagandhādīhi kariyamānamahāpūjāyaṁ. Pariyāyenapīti lesenapi. Anucchavikanti",
  "tika-s0102t2:54_2": "sāraṇīyadhammapūraṇatopi idaṁ yathābhūtappavedanaṁ tumhākaṁ anucchavikanti attho.",
  "tika-s0102t2:55": "Anārocetvāva palāyiṁsu corabhayena. “Attano dujjīvikāyā”ti ca vadanti.",
  "tika-s0102t2:56": "Vaṭṭissatīti kappissati. Therī sāraṇīyadhammapūrikā ahosi, therassa pana sīlatejeneva devatā ussukkaṁ āpajji.",
  "tika-s0102t2:57_0": "Natthi etesaṁ khaṇḍanti akhaṇḍāni. Taṁ pana nesaṁ khaṇḍaṁ dassetuṁ “yassā”tiādi vuttaṁ.",
  "tika-s0102t2:57_1": "Tattha upasampannasīlānaṁ uddesakkamena ādi antā veditabbā. Tenāha “sattasū”tiādi.",
  "tika-s0102t2:57_2": "Anupasampannasīlānaṁ pana samādānakkamenapi ādi antā labbhanti. Pariyante chinnasāṭako",
  "tika-s0102t2:57_3": "viyāti vatthante, dasante vā chinnavatthaṁ viya, visadisūdāharaṇaṁ cetaṁ “akhaṇḍānī”ti",
  "tika-s0102t2:57_4": "imassa adhigatattā. Evaṁ sesānipi udāharaṇāni. Khaṇḍitabhinnatā khaṇḍaṁ, taṁ etassa",
  "tika-s0102t2:57_5": "atthīti khaṇḍaṁ, sīlaṁ. “Chidda”ntiādīsupi eseva nayo. Vemajjhe bhinnaṁ vinivijjhanavasena",
  "tika-s0102t2:57_6": "visabhāgavaṇṇena gāvī viyāti sambandho. Sabalarahitāni asabalāni. Tathā akammāsāni.",
  "tika-s0102t2:57_7": "Sīlassa taṇhādāsabyato mocanaṁ vivaṭṭūpanissayabhāvāpādanaṁ. Yasmā ca taṁsamaṅgīpuggalo",
  "tika-s0102t2:57_8": "serī sayaṁvasī bhujisso nāma hoti, tasmāpi bhujissāni. Tenevāha “bhujissabhāvakāraṇatobhujissānī”ti.",
  "tika-s0102t2:57_9": "Suparisuddhabhāvena pāsaṁsattā viññupasatthāni. Imināhaṁ sīlena devo vā bhaveyyaṁ,",
  "tika-s0102t2:57_10": "devaññataro vā, tattha “nicco dhuvo sassato”ti, “sīlena suddhī”ti ca evaṁ ādinā taṇhādiṭṭhīhi",
  "tika-s0102t2:57_11": "aparāmaṭṭhattā. “Ayaṁ te sīlesu doso”ti catūsupi vipattīsu yāya kāyaci vipattiyā",
  "tika-s0102t2:57_12": "dassanena parāmaṭṭhuṁ anuddhaṁsetuṁ. Samādhisaṁvattanappayojanāni samādhisaṁvattanikāni.",
  "tika-s0102t2:58_0": "Samānabhāvūpagatasīlāti sīlasampattiyā samānabhāvaṁ upagatasīlā sabhāgavuttikā. Kāmaṁ",
  "tika-s0102t2:58_1": "puthujjanānañca catupārisuddhisīle nānattaṁ na siyā, taṁ pana na ekantikaṁ, idaṁ",
  "tika-s0102t2:58_2": "ekantikaṁ niyatabhāvatoti āha “natthi maggasīle nānatta”nti. Taṁ sandhāyetaṁ vuttanti",
  "tika-s0102t2:58_3": "maggasīlaṁ sandhāya etaṁ “yāni tāni sīlānī”tiādi vuttaṁ.",
  "tika-s0102t2:59_0": "Yāyanti yā ayaṁ mayhañceva tumhākañca paccakkhabhūtā. Diṭṭhīti maggasammādiṭṭhi.",
  "tika-s0102t2:59_1": "Niddosāti nidhutadosā, samucchinnarāgādipāpadhammāti attho. Niyyātīti vaṭṭadukkhato",
  "tika-s0102t2:59_2": "nissarati nigacchati. Sayaṁ niyyantasseva hi “taṁsamaṅgīpuggalaṁ vaṭṭadukkhato niyyāpetī”ti",
  "tika-s0102t2:59_3": "vuccati. Yā satthu anusiṭṭhi, taṁ karotīti takkaro, tassa, yathānusiṭṭhaṁ paṭipajjanakassāti",
  "tika-s0102t2:59_4": "attho. Samānadiṭṭhibhāvanti sadisadiṭṭhibhāvaṁ saccasampaṭivedhena abhinnadiṭṭhibhāvaṁ.",
  "tika-s0102t2:59_5": "Vuddhiyevāti ariyavinaye guṇehi vuḍḍhiyeva, no parihānīti ayaṁ aparihāniyadhammadesanā",
  "tika-s0102t2:59_6": "attanopi sāsanassa addhaniyataṁ ākaṅkhantena bhagavatā idha desitā.",
  "tika-s0102t2:60_0": "142.Āsannaparinibbānattāti katipayamāsādhikena saṁvaccharamattena parinibbānaṁ bhavissatīti",
  "tika-s0102t2:60_1": "katvā vuttaṁ. Etaṁyevāti “iti sīla”ntiādikaṁyeva iti sīlanti ettha iti-saddo pakārattho,",
  "tika-s0102t2:60_2": "parimāṇattho ca ekajjhaṁ katvā gahitoti āha “evaṁ sīlaṁ ettakaṁ sīla”nti. Evaṁ sīlanti",
  "tika-s0102t2:60_3": "evaṁ pabhedaṁ sīlaṁ. Ettakanti etaṁ paramaṁ, na ito bhiyyo. Catupārisuddhisīlanti",
  "tika-s0102t2:60_4": "maggassa sambhārabhūtaṁ lokiyacatupārisuddhisīlaṁ. Cittekaggatā samādhīti etthāpi",
  "tika-s0102t2:60_5": "eseva nayo. Yasmiṁ sīle ṭhatvāti yasmiṁ lokuttarakusalassa padaṭṭhānabhūte “pubbeva",
  "tika-s0102t2:60_6": "kho panassa kāyakammaṁ vacīkammaṁ ājīvo suparisuddho hotī”ti evaṁ vuttasīle patiṭṭhāya.",
  "tika-s0102t2:60_7": "Esoti maggaphalasamādhi. Paribhāvitoti tena sīlena sabbaso bhāvito sambhāvito. Mahapphalo",
  "tika-s0102t2:60_8": "hoti mahānisaṁsoti maggasamādhi tāva sāmaññaphalehi mahapphalo, vaṭṭadukkhavūpasamena",
  "tika-s0102t2:60_9": "mahānisaṁso. Itaro paṭippassaddhippahānena mahapphalo, nibbutisukhuppattiyā mahānisaṁso.",
  "tika-s0102t2:60_10": "Yamhi samādhimhiṭhatvāti yasmiṁ lokuttarakusalassa padaṭṭhānabhūte pādakajjhānasamādhimhi",
  "tika-s0102t2:60_11": "ceva vuṭṭhānagāminisamādhimhi ca ṭhatvā. Sāti maggaphalapaññā. Tena paribhāvitāti",
  "tika-s0102t2:60_12": "tena yathāvuttasamādhinā sabbaso bhāvitā paribhāvitā. Mahapphalamahānisaṁsatā samādhimhi",
  "tika-s0102t2:60_13": "vuttanayena veditabbā. Api ca te bojjhaṅgamaggaṅgajhānaṅgappabhedahetutāya mahapphalā",
  "tika-s0102t2:60_14": "sattadakkhiṇeyyapuggalavibhāgahetutāya mahānisaṁsāti veditabbā. Yāya paññāya ṭhatvāti",
  "tika-s0102t2:60_15": "yāyaṁ vipassanāpaññāyaṁ, samādhivipassanāpaññāyaṁ vā ṭhatvā. Samathayānikassa hi",
  "tika-s0102t2:60_16": "samādhisahagatāpi paññā maggādhigamāya visesapaccayo hotiyeva. Sammadevāti suṭṭhuyeva",
  "tika-s0102t2:60_17": "yathā āsavānaṁ lesopi nāvasissati, evaṁ sabbaso āsavehi vimuccati. Aggamaggakkhaṇañhi sandhāyetaṁ vuttaṁ.",
  "tika-s0102t2:61_0": "143. Lokiyatthasaddānaṁ viya abhiranta-saddassa siddhi daṭṭhabbā. Abhirantaṁ abhirataṁ",
  "tika-s0102t2:61_1": "abhiratīti hi atthato ekaṁ. Abhiranta-saddo cāyaṁ abhirucipariyāyo, na assādapariyāyo.",
  "tika-s0102t2:61_2": "Assādavasena hi katthaci vasantassa assādavatthuvigamena siyā tassa tattha anabhirati,",
  "tika-s0102t2:61_3": "yadidaṁ khīṇāsavānaṁ natthi, pageva buddhānanti āha “buddhānaṁ…pe… natthī”ti. Abhirativasena",
  "tika-s0102t2:61_4": "katthaci vasitvā tadabhāvato aññattha gamanaṁ nāma buddhānaṁ natthi. Veneyyavinayanatthaṁ",
  "tika-s0102t2:61_5": "pana katthaci vasitvā tasmiṁ siddhe veneyyavinayanatthameva tato aññattha gacchanti,",
  "tika-s0102t2:61_6": "ayamettha yathāruci. Āyāmāti ettha ā-saddo “āgacchā”ti iminā samānatthoti āha “ehi",
  "tika-s0102t2:61_7": "yāmā”ti. Ayāmāti pana pāṭhe a-kāro nipātamattaṁ. Santikāvacarattā theraṁ ālapati,",
  "tika-s0102t2:61_8": "na pana tadā satthu santike vasantānaṁ bhikkhūnaṁ abhāvato. Aparicchinnagaṇano hi",
  "tika-s0102t2:61_9": "tadā bhagavato santike bhikkhusaṅgho. Tenāha “mahatā bhikkhusaṅghena saddhi”nti.",
  "tika-s0102t2:61_10": "Ambalaṭṭhikāgamananti ambalaṭṭhikāgamanapaṭisaṁyuttapāṭhamāha. Pāṭaligamaneti etthāpi",
  "tika-s0102t2:61_11": "eseva nayo. Uttānameva anantaraṁ, heṭṭhā ca saṁvaṇṇitarūpattā.",
  "tika-s0102t2:62": "Sāriputtasīhanādavaṇṇanā",
  "tika-s0102t2:63": "145.“Āyasmā sāriputto”tiādi pāṭhajātaṁ. Sampasādanīyeti sampasādanīyasutte vitthāritaṁ porāṇaṭṭhakathāyaṁ, tasmā mayampi tattheva naṁ atthato vitthārayissāmāti adhippāyo.",
  "tika-s0102t2:64": "Dussīlaādīnavavaṇṇanā",
  "tika-s0102t2:65_0": "148. Āgantvā vasanti ettha āgantukāti āvasatho, tadeva agāranti āha “āvasathāgāranti",
  "tika-s0102t2:65_1": "āgantukānaṁ āvasathageha”nti. Dvinnaṁrājūnanti licchavirājamagadharājūnaṁ. Sahāyakāti",
  "tika-s0102t2:65_2": "sevakā. Kulānīti kuṭumbike. Santhatanti santhari, sabbaṁ santhari sabbasanthari,",
  "tika-s0102t2:65_3": "taṁ sabbasanthariṁ. Bhāvanapuṁsakaniddeso cāyaṁ. Tenāha “yathā sabbaṁ santhataṁ hoti, eva”nti.",
  "tika-s0102t2:66_0": "149.Dussīloti ettha du-saddo abhāvattho “duppañño”tiādīsu viya, na garahatthoti āha",
  "tika-s0102t2:66_1": "“asīlo nissīlo”ti. Bhinnasaṁvaroti ettha yo samādinnasīlo kenaci kāraṇena sīlabhedaṁ",
  "tika-s0102t2:66_2": "patto, so tāva bhinnasaṁvaro hoti. Yo pana sabbena sabbaṁ asamādinnasīlo ācārahīno,",
  "tika-s0102t2:66_3": "so kathaṁ bhinnasaṁvaro nāma hotīti? Sopi sādhusamācārassa parihāniyassa bheditattā",
  "tika-s0102t2:66_4": "bhinnasaṁvaro eva nāma. Vissaṭṭhasaṁvaro saṁvararahitoti hi vuttaṁ hoti.",
  "tika-s0102t2:67": "Taṁ taṁ sippaṭṭhānaṁ. Māghātakāleti “mā ghātetha pāṇino”ti evaṁ māghātāti ghosanaṁ ghositadivase.",
  "tika-s0102t2:68": "Abbhuggacchati pāpako kittisaddo.",
  "tika-s0102t2:69": "Ajjhāsayena maṅku hotiyeva vippaṭisāribhāvato.",
  "tika-s0102t2:70_0": "Tassāti dussīlassa. Samādāya pavattiṭṭhānanti uṭṭhāya samuṭṭhāya katakāraṇaṁ. Āpāthaṁ",
  "tika-s0102t2:70_1": "āgacchatīti taṁ manaso upaṭṭhāti. Ummīletvā idhalokanti ummīlanakāle attano puttadārādidassanavasena",
  "tika-s0102t2:70_2": "idha lokaṁ passati. Nimīletvā paralokanti nimīlanakāle gatinimittupaṭṭhānavasena",
  "tika-s0102t2:70_3": "paralokaṁ passati. Tenāha “cattāro apāyā”tiādi. Pañcamapadanti “kāyassa bhedā”tiādinā",
  "tika-s0102t2:70_4": "vutto pañcamo ādīnavakoṭṭhāso.",
  "tika-s0102t2:71": "Sīlavantaānisaṁsavaṇṇanā",
  "tika-s0102t2:72_0": "150.Vuttavipariyāyenāti vuttāya ādīnavakathāya vipariyāyena. “Appamatto taṁ taṁ kasivāṇijjādiṁ",
  "tika-s0102t2:72_1": "yathākālaṁ sampādetuṁ sakkotī”tiādinā “pāsaṁsaṁ sīlamassa atthīti sīlavā. Sīlasampannoti",
  "tika-s0102t2:72_2": "sīlena samannāgato. Sampannasīlo”ti evamādikaṁ pana atthavacanaṁ sukaranti anāmaṭṭhaṁ.",
  "tika-s0102t2:73": "151.Pāḷimuttakāyāti saṅgītianāruḷhāya dhammikathāya. Tatthevāti āvasathāgāre eva.",
  "tika-s0102t2:74": "Pāṭaliputtanagaramāpanavaṇṇanā",
  "tika-s0102t2:75_0": "152.Issariyamattāyāti issariyappamāṇena, issariyena ceva vittūpakaraṇena cāti evaṁ",
  "tika-s0102t2:75_1": "vā attho daṭṭhabbo. Upabhogūpakaraṇānipi hi loke “mattā”ti vuccanti. Pāṭaligāmaṁ",
  "tika-s0102t2:75_2": "nagaraṁ katvāti pubbe “pāṭaligāmo”ti laddhanāmaṁ ṭhānaṁ idāni nagaraṁ katvā. Māpentīti",
  "tika-s0102t2:75_3": "patiṭṭhāpenti. Āyamukhapacchindanatthanti āyadvārānaṁ upacchedanāya. “Sahassasevā”ti",
  "tika-s0102t2:75_4": "vā pāṭho, sahassaso eva. Tenāha “ekekavaggavasena sahassaṁ sahassaṁ hutvā”ti. Gharavatthūnīti",
  "tika-s0102t2:75_5": "gharapatiṭṭhāpanaṭṭhānāni. Cittāni namantīti taṁtaṁdevatānubhāvena tattha tattheva",
  "tika-s0102t2:75_6": "cittāni namanti vatthuvijjāpāṭhakānaṁ, yattha yattha tāhi vatthūni pariggahitāni.",
  "tika-s0102t2:75_7": "Sippānubhāvenāti sippānugatavijjānubhāvena. Nāgaggāhoti nāgānaṁ nivāsappariggaho.",
  "tika-s0102t2:75_8": "Sesadvayesupi eseva nayo. Pāsāṇoti appalakkhaṇapāsāṇo. Khāṇukoti yo koci khāṇuko.",
  "tika-s0102t2:75_9": "Sippaṁ jappitvā tādisaṁ sārambhaṭṭhānaṁ pariharitvā anārambhe ṭhāne tāhi vatthupariggāhikāhi",
  "tika-s0102t2:75_10": "devatāhi saddhiṁ mantayamānāviya taṁtaṁgehāni māpenti upadesadānavasena. Nesanti",
  "tika-s0102t2:75_11": "vatthuvijjāpāṭhakānaṁ, sabbāsaṁ devatānaṁ. Maṅgalaṁ vaḍḍhāpessantīti maṅgalaṁ brūhessanti.",
  "tika-s0102t2:75_12": "Paṇḍitadassanādīni hi uttamamaṅgalāni. Tenāha “atha maya”ntiādi.",
  "tika-s0102t2:76": "Saddo abbhuggacchati avayavadhammena samudāyassa apadisitabbato yathā “alaṅkato devadatto”ti.",
  "tika-s0102t2:77_0": "Ariyakamanussānanti ariyadesavāsimanussānaṁ. Rāsivasenevāti “sahassaṁ satasahassa”ntiādinā",
  "tika-s0102t2:77_1": "rāsivaseneva, appakassa pana bhaṇḍassa kayavikkayo aññatthāpi labbhatevāti “rāsivasenevā”ti",
  "tika-s0102t2:77_2": "vuttaṁ. Vāṇijāya patho pavattiṭṭhānanti vaṇippathoti purimavikappe attho dutiyavikappe",
  "tika-s0102t2:77_3": "pana vāṇijānaṁ patho pavattiṭṭhānanti, vaṇippathoti imamatthaṁ dassento “vāṇijānaṁ",
  "tika-s0102t2:77_4": "vasanaṭṭhāna”nti āha. Bhaṇḍapuṭe bhindanti mocenti etthāti puṭabhedananti ayamettha",
  "tika-s0102t2:77_5": "atthoti āha “bhaṇḍapuṭe…pe… vuttaṁ hotī”ti.",
  "tika-s0102t2:78": "Ca-kārattho samuccayattho vā-saddo.",
  "tika-s0102t2:79_0": "153.Kāḷakaṇṇī sattāti attanā kaṇhadhammabahulatāya paresañca kaṇhavipākānatthanibbattinimittatāya",
  "tika-s0102t2:79_1": "“kāḷakaṇṇī”ti laddhanāmā parūpaddavakarā appesakkhasattā. Tanti bhagavantaṁ. Pubbaṇhasamayanti",
  "tika-s0102t2:79_2": "pubbaṇhe ekaṁ samayaṁ. Gāmappavisananīhārenāti gāmappavesana nivasanākārena. Kāyapaṭibaddhaṁ",
  "tika-s0102t2:79_3": "katvāti cīvaraṁ pārupitvā, pattaṁ hatthena gahetvāti attho.",
  "tika-s0102t2:80": "Etthāti etasmiṁ vā sakappitappadese. Saññateti sammadeva saññate susaṁvutakāyavācācitte.",
  "tika-s0102t2:81_0": "Pattiṁ dadeyyāti attanā pasutaṁ puññaṁ tāsaṁ devatānaṁ anuppadajjeyya. “Pūjitā”tiādīsu",
  "tika-s0102t2:81_1": "tadeva pattidānaṁ pūjā, anāgate eva upaddave ārakkhasaṁvidhānaṁ paṭipūjā. “Yebhuyyena",
  "tika-s0102t2:81_2": "ñātimanussā ñātipetānaṁ pattidānādinā pūjanamānanādīni karonti ime pana aññātakāpi",
  "tika-s0102t2:81_3": "samānā tathā karonti, tasmā nesaṁ sakkaccaṁ ārakkhā saṁvidhātabbā”ti aññamaññaṁ sampavāretvā",
  "tika-s0102t2:81_4": "devatā tattha ussukkaṁ āpajjantīti dassento “ime”tiādimāha. Balikammakaraṇaṁ mānanaṁ,",
  "tika-s0102t2:81_5": "sampati uppannaparissayaharaṇaṁ paṭimānanti dassetuṁ “ete”tiādi vuttaṁ.",
  "tika-s0102t2:82": "Sundarāni passatīti sundarāni iṭṭhāni eva passati, na aniṭṭhāni.",
  "tika-s0102t2:83_0": "154.Āṇiyo koṭṭetvāti lahuke dārudaṇḍe gahetvā kavāṭaphalake viya aññamaññaṁ sambandhe",
  "tika-s0102t2:83_1": "kātuṁ āṇiyo koṭṭetvā. Nāvāsaṅkhepena kataṁ uḷumpaṁ, veḷunaḷādike saṅgharitvā valliādīhi",
  "tika-s0102t2:83_2": "kalāpavasena bandhitvā kattabbaṁ kullaṁ.",
  "tika-s0102t2:84_0": "Udakaṭṭhānassetaṁ adhivacananti yathāvuttassa yassa kassaci udakaṭṭhānassa etaṁ “aṇṇava”nti",
  "tika-s0102t2:84_1": "adhivacanaṁ, samuddassevāti adhippāyo. Saranti idha nadī adhippetā sarati sandatīti",
  "tika-s0102t2:84_2": "katvā. Gambhīravitthatanti agādhaṭṭhena gambhīraṁ, sakalalokattayabyāpitāya vitthataṁ.",
  "tika-s0102t2:84_3": "Visajjāti anāsajja appatvā. Pallalāni tesaṁ ataraṇato. Vināyeva kullenāti īdisaṁ",
  "tika-s0102t2:84_4": "udakaṁ kullena īdisena vinā eva tiṇṇā medhāvino janā, taṇhāsaraṁ pana ariyamaggasaṅkhātaṁ",
  "tika-s0102t2:84_5": "setuṁ katvā nittiṇṇāti yojanā.",
  "tika-s0102t2:85": "Paṭhamabhāṇavāravaṇṇanā niṭṭhitā.",
  "tika-s0102t2:86": "Ariyasaccakathāvaṇṇanā",
  "tika-s0102t2:87_0": "155.Mahāpanādassa rañño. Pāsādakoṭiyaṁkatagāmoti pāsādassa patitathupikāya patiṭṭhitaṭṭhāne",
  "tika-s0102t2:87_1": "niviṭṭhagāmo. Ariyabhāvakarānanti ye paṭivijjhanti, tesaṁ ariyabhāvakarānaṁ nimittassa",
  "tika-s0102t2:87_2": "kattubhāvūpacāravaseneva vuttaṁ. Tacchāvipallāsabhūtabhāvena saccānaṁ. Anubodho pubbabhāgiyaṁ",
  "tika-s0102t2:87_3": "ñāṇaṁ, paṭivedho maggañāṇena abhisamayo, tattha yasmā anubodhapubbako paṭivedho anubodhena",
  "tika-s0102t2:87_4": "vinā na hoti, anubodhopi ekacco paṭivedhena sambandho, tadubhayābhāvahetukañca vaṭṭeva",
  "tika-s0102t2:87_5": "saṁsaraṇaṁ, tasmā vuttaṁ pāḷiyaṁ “ananubodhā…pe… tumhākañcā”ti. Paṭisandhiggahaṇavasena",
  "tika-s0102t2:87_6": "bhavato bhavantarūpagamanaṁ sandhāvanaṁ, aparāparaṁ cavanupapajjanavasena sañcaraṇaṁ",
  "tika-s0102t2:87_7": "saṁsaraṇanti āha “bhavato”tiādi. Sandhāvitasaṁsaritapadānaṁ kammasādhanataṁ sandhāyāha",
  "tika-s0102t2:87_8": "“mayā ca tumhehi cā”ti paṭhamavikappe. Dutiyavikappe pana bhāvasādhanataṁ hadaye",
  "tika-s0102t2:87_9": "katvā “mamañceva tumhākañcā”ti yathārutavaseneva vuttaṁ. Nayanasamatthāti pāpanasamatthā,",
  "tika-s0102t2:87_10": "dīgharajjunā baddhasakuṇaṁ viya rajjuhattho puriso desantaraṁ taṇhārajjunā baddhaṁ",
  "tika-s0102t2:87_11": "sattasantānaṁ abhisaṅkhāro bhavantaraṁ neti etāyāti bhavanetti, taṇhā, sā ariyamaggasatthena",
  "tika-s0102t2:87_12": "suṭṭhu hatā chinnāti bhavanettisamūhatā.",
  "tika-s0102t2:88": "Anāvattidhammasambodhiparāyaṇavaṇṇanā",
  "tika-s0102t2:89_0": "156.Dve gāmā “nātikā”ti evaṁ laddhanāmo, ña-kārassa cāyaṁ na-kārādesena niddeso “animittā",
  "tika-s0102t2:89_1": "na nāyare”tiādīsu viya. Tenāha “ñātigāmake”ti. Giñjakā vuccanti iṭṭhakā, giñjakāhi",
  "tika-s0102t2:89_2": "eva kato āvasathoti giñjakāvasatho. So kira āvāso yathā sudhāparikammena sampayojanaṁ",
  "tika-s0102t2:89_3": "natthi, evaṁ iṭṭhakāhi eva cinitvā chādetvā kato. Tena vuttaṁ “iṭṭhakāmaye āvasathe”ti.",
  "tika-s0102t2:89_4": "Tulādaṇḍakavāṭaphalakāni pana dārumayāneva.",
  "tika-s0102t2:90_0": "157.Oraṁ vuccati kāmadhātu, paccayabhāvena taṁ oraṁ bhajantīti orambhāgiyāni, orambhāgassa",
  "tika-s0102t2:90_1": "vā hitāni orambhāgiyāni. Tenāha “heṭṭhābhāgiyāna”ntiādi. Tīhi maggehīti heṭṭhimehi",
  "tika-s0102t2:90_2": "tīhi maggehi. Tehi pahātabbatāya hi nesaṁ saṁyojanānaṁ orambhāgiyatā. Orambhañjiyāni",
  "tika-s0102t2:90_3": "vā orambhāgiyāni vuttāni niruttinayena. Idāni byatirekamukhena nesaṁ orambhāgiyabhāvaṁ",
  "tika-s0102t2:90_4": "vibhāvetuṁ “tatthā”tiādi vuttaṁ. Vikkhambhitāni samatthatāvighātena puthujjanānaṁ,",
  "tika-s0102t2:90_5": "samucchinnāni sabbaso abhāvena ariyānaṁ rūpārūpabhavūpapattiyā vibandhāya na hontīti",
  "tika-s0102t2:90_6": "vuttaṁ “avikkhambhitāni asamucchinnānī”ti. Nibbattavasenāti paṭisandhiggahaṇavasena.",
  "tika-s0102t2:90_7": "Gantuṁ na denti mahaggatagāmikammāyūhanassa vinibandhanato. Sakkāyadiṭṭhiādīni tīṇi",
  "tika-s0102t2:90_8": "saṁyojanāni kāmacchandabyāpādā viya mahaggatūpapattiyā avinibandhabhūtānipi kāmabhavūpapattiyā",
  "tika-s0102t2:90_9": "visesapaccayattā tattha mahaggatabhave nibbattampi tannibbattihetukammaparikkhaye",
  "tika-s0102t2:90_10": "kāmabhavūpapattipaccayatāya mahaggatabhavato ānetvā puna idheva kāmabhave eva nibbattāpenti,",
  "tika-s0102t2:90_11": "tasmā sabbānipi pañcapi saṁyojanāni orambhāgiyāni eva. Paṭisandhivasena anāgamanasabhāvāti",
  "tika-s0102t2:90_12": "paṭisandhiggahaṇavasena tasmā lokā idha na āgamanasabhāvā. Buddhadassanatheradassanadhammassavanānaṁ",
  "tika-s0102t2:90_13": "panatthāyassa āgamanaṁ anivāritaṁ.",
  "tika-s0102t2:91_0": "Kadāci karahaci uppattiyā saviraḷākāratā pariyuṭṭhānamandatāya abahalatāti dvedhāpi",
  "tika-s0102t2:91_1": "tanubhāvo. Abhiṇhanti bahuso. Bahalabahalāti tibbatibbā. Yattha uppajjanti, taṁ santānaṁ",
  "tika-s0102t2:91_2": "maddantā, pharantā, sādhentā, andhakāraṁ karontā uppajjanti, dvīhi pana maggehi pahīnattā",
  "tika-s0102t2:91_3": "tanukatanukā mandamandā uppajjanti. “Puttadhītaro hontī”ti idaṁ akāraṇaṁ. Tathā hi",
  "tika-s0102t2:91_4": "aṅgapaccaṅgaparāmasanamattenapi te honti. Idanti “rāgadosamohānaṁ tanuttā”ti idaṁ",
  "tika-s0102t2:91_5": "vacanaṁ. Bhavatanukavasenāti appakabhavavasena. Tanti mahāsivattherassa vacanaṁ paṭikkhittanti",
  "tika-s0102t2:91_6": "sambandho. Ye bhavā ariyānaṁ labbhanti, te paripuṇṇalakkhaṇabhavā eva. Ye na labbhanti,",
  "tika-s0102t2:91_7": "tattha kīdisaṁ taṁ bhavatanukaṁ, tasmā ubhayathāpi bhavatanukassa asambhavo evāti",
  "tika-s0102t2:91_8": "dassetuṁ “sotāpannassā”tiādi vuttaṁ. Aṭṭhame bhave bhavatanukaṁ natthi aṭṭhamasseva",
  "tika-s0102t2:91_9": "bhavassa sabbasseva abhāvato. Sesesupi eseva nayo.",
  "tika-s0102t2:92_0": "Kāmāvacaralokaṁsandhāya vuttaṁ itarassa lokassa vasena tathā vattuṁ asakkuṇeyyattā.",
  "tika-s0102t2:92_1": "Yo hi sakadāgāmī devamanussalokesu vomissakavasena nibbattati, sopi kāmabhavavaseneva",
  "tika-s0102t2:92_2": "paricchinditabbo. Bhagavatā ca kāmaloke ṭhatvā “sakideva imaṁ lokaṁ āgantvā”ti vuttaṁ,",
  "tika-s0102t2:92_3": "“imaṁ lokaṁ āgantvā”ti ca iminā pañcasu sakadāgāmīsu cattāro vajjetvā ekova gahito.",
  "tika-s0102t2:92_4": "Ekacco hi idha sakadāgāmiphalaṁ patvā idheva parinibbāyati, ekacco idha patvā devaloke",
  "tika-s0102t2:92_5": "parinibbāyati, ekacco devaloke patvā tattheva parinibbāyati, ekacco devaloke patvā",
  "tika-s0102t2:92_6": "idhūpapajjitvā parinibbāyati, ime cattāro idha na labbhanti. Yo pana idha patvā devaloke",
  "tika-s0102t2:92_7": "yāvatāyukaṁ vasitvā puna idhūpapajjitvā parinibbāyati, ayaṁ idha adhippeto. Aṭṭhakathāyaṁ",
  "tika-s0102t2:92_8": "pana imaṁ lokanti kāmabhavo adhippetoti imamatthaṁ vibhāvetuṁ “sace hī”tiādinā aññaṁyeva catukkaṁ dassitaṁ.",
  "tika-s0102t2:93_0": "Catūsu…pe… sabhāvoti attho apāyagamanīyānaṁ pāpadhammānaṁ sabbaso pahīnattā. Dhammaniyāmenāti",
  "tika-s0102t2:93_1": "maggadhammaniyāmena. Niyato uparimaggādhigamassa avassaṁbhāvibhāvato. Tenāha “sambodhiparāyaṇo”ti.",
  "tika-s0102t2:94": "Dhammādāsadhammapariyāyavaṇṇanā",
  "tika-s0102t2:95_0": "158.Tesaṁ tesaṁ ñāṇagatinti tesaṁ tesaṁ sattānaṁ “asuko sotāpanno, asuko sakadāgāmī”tiādinā",
  "tika-s0102t2:95_1": "taṁtaṁñāṇādhigamanaṁ. Ñāṇūpapattiṁ ñāṇābhisamparāyanti tato parampi “niyato sambodhiparāyaṇo,",
  "tika-s0102t2:95_2": "sakideva imaṁ lokaṁ āgantvā dukkhassantaṁ karissatī”tiādinā ca ñāṇasahitaṁ uppattipaccayabhāvaṁ.",
  "tika-s0102t2:95_3": "Olokentassa ñāṇacakkhunā pekkhantassa kāyakilamathova, na tena kāci veneyyānaṁ atthasiddhīti",
  "tika-s0102t2:95_4": "adhippāyo. Cittavihesāti cittakhedo, sā kilesūpasaṁhitattā buddhānaṁ natthi. Ādīyati",
  "tika-s0102t2:95_5": "ālokīyati attā etenāti ādāsaṁ, dhammabhūtaṁ ādāsaṁ dhammādāsaṁ, ariyamaggañāṇassetaṁ",
  "tika-s0102t2:95_6": "adhivacanaṁ, tena ariyasāvakā catūsu ariyasaccesu viddhastasammohattā attānampi yāthāvato",
  "tika-s0102t2:95_7": "ñatvā yāthāvato byākareyya, tappakāsanato pana dhammapariyāyassa suttassa dhammādāsatā",
  "tika-s0102t2:95_8": "veditabbā. Yena dhammādāsenāti idha pana maggadhammameva vadati.",
  "tika-s0102t2:96_0": "Avecca yāthāvato jānitvā tannimittauppannapasādo aveccapasādo, maggādhigamena uppannapasādo,",
  "tika-s0102t2:96_1": "so pana yasmā pāsāṇapabbato viya niccalo, na ca kenaci kāraṇena vigacchati, tasmā",
  "tika-s0102t2:96_2": "vuttaṁ “acalena accutenā”ti.",
  "tika-s0102t2:97": "“Pañcasīlānī”ti gahaṭṭhavasenetaṁ vuttaṁ tehi ekantapariharaṇīyato. Ariyānaṁ pana sabbāni sīlāni kantāneva. Tenāha “sabbopi panettha saṁvaro labbhatiyevā”ti.",
  "tika-s0102t2:98": "Sabbesanti sabbesaṁ ariyānaṁ. Sikkhāpadāvirodhenāti yathā bhūtarocanāpatti na hoti, evaṁ. Yuttaṭṭhāneti kātuṁ yuttaṭṭhāne.",
  "tika-s0102t2:99": "Ambapālīgaṇikāvatthuvaṇṇanā",
  "tika-s0102t2:100_0": "161. Tadā kira vesālī iddhā phītā sabbaṅgasampannā ahosi vepullappattā, taṁ sandhāyāha",
  "tika-s0102t2:100_1": "“khandhake vuttanayena vesāliyā sampannabhāvo veditabbo”ti. Tasmiṁ kira bhikkhusaṅghe",
  "tika-s0102t2:100_2": "pañcasatamattā bhikkhū navā acirapabbajitā ahesuṁ osannavīriyā ca. Tathā hi vakkhati",
  "tika-s0102t2:100_3": "“tattha kira ekacce bhikkhū osannavīriyā”tiādi. Satipaccupaṭṭhānatthanti tesaṁ satipaccupaṭṭhāpanatthaṁ.",
  "tika-s0102t2:100_4": "Saratīti kāyādike yathāsabhāvato ñāṇasampayuttāya satiyā anussarati upadhāreti. Sampajānātīti",
  "tika-s0102t2:100_5": "samaṁ pakārehi jānāti avabujjhati. Ayamettha saṅkhepo, vitthāro pana parato satipaṭṭhānavaṇṇanāyaṁ āgamissati.",
  "tika-s0102t2:101_0": "Sabbasaṅgāhakanti sarīragatassa ceva vatthālaṅkāragatassa cāti sabbassa nīlabhāvassa",
  "tika-s0102t2:101_1": "saṅgāhakaṁ vacanaṁ. Tassevāti nīlāti sabbasaṅgāhakavasena vuttaatthasseva. Vibhāgadassananti",
  "tika-s0102t2:101_2": "pabhedadassanaṁ. Yathā te licchavirājāno apītādivaṇṇā eva keci vilepanavasena pītādivaṇṇā",
  "tika-s0102t2:101_3": "khāyiṁsu, evaṁ anīlādivaṇṇā eva keci vilepanavasena nīlādivaṇṇā khāyiṁsūti vuttaṁ",
  "tika-s0102t2:101_4": "“na tesaṁ pakativaṇṇo nīlo”tiādi. Nīlo maṇi etesūti nīlamaṇi, indanīlamahānīlādinīlaratanavinaddhā",
  "tika-s0102t2:101_5": "alaṅkārā. Te kira suvaṇṇaviracite hi maṇiobhāsehi ekanīlā viya khāyanti. Nīlamaṇikhacitāti",
  "tika-s0102t2:101_6": "nīlaratanaparikkhittā. Nīlavatthaparikkhittāti nīlavatthanīlakampalaparikkhepā. Nīlavammikehīti",
  "tika-s0102t2:101_7": "nīlakaghaṭaparikkhittehi. Sabbapadesūti “pītā hontī”tiādisabbapadesu. Parivaṭṭesīti",
  "tika-s0102t2:101_8": "paṭighaṭṭesi. Āharanti imasmā rājapurisā balinti āhāro, tappattajanapadoti āha “sāhāranti",
  "tika-s0102t2:101_9": "sajanapada”nti. Aṅguliphoṭopi aṅguliyā cālanavaseneva hotīti vuttaṁ “aṅguliṁ cālesu”nti.",
  "tika-s0102t2:101_10": "Ambakāyāti mātugāmena. Upacāravacanaṁ hetaṁ itthīsu, yadidaṁ “ambakā mātugāmo jananikā”ti.",
  "tika-s0102t2:102_0": "Avalokethāti apavattitvā olokanaṁ oloketha. Taṁ pana apavattitvā olokanaṁ anu anu",
  "tika-s0102t2:102_1": "dassanaṁ hotīti āha “punappunaṁ passathā”ti. Upanethāti “yathāyaṁ licchavirājaparisā",
  "tika-s0102t2:102_2": "sobhātisayena yuttā, evaṁ tāvatiṁsaparisā”ti upanayaṁ karotha. Tenāha “tāvatiṁsehi",
  "tika-s0102t2:102_3": "samake katvā passathā”ti.",
  "tika-s0102t2:103_0": "“Upasaṁharatha bhikkhave licchaviparisaṁ tāvatiṁsasadisa”nti nayidaṁ nimittaggāhe",
  "tika-s0102t2:103_1": "niyojanaṁ, kevalaṁ pana dibbasampattisadisā etesaṁ rājūnaṁ issariyasampattīti anupubbikathāya",
  "tika-s0102t2:103_2": "saggasampattikathanaṁ viya daṭṭhabbaṁ. Tesu pana bhikkhūsu ekaccānaṁ tattha nimittaggāhopi",
  "tika-s0102t2:103_3": "siyā, taṁ sandhāya vuttaṁ “nimittaggāhe uyyojetī”ti. Hitakāmatāya tesaṁ bhikkhūnaṁ",
  "tika-s0102t2:103_4": "yathā āyasmato nandassa hitakāmatāya saggasampattidassanaṁ. Tenāha “tatra kirā”tiādi.",
  "tika-s0102t2:103_5": "Osannavīriyāti sammāpaṭipattiyaṁ avasannavīriyā, ossaṭṭhavīriyā vāti attho. Aniccalakkhaṇavibhāvanatthanti",
  "tika-s0102t2:103_6": "tesaṁ rājūnaṁ vasena bhikkhūnaṁ aniccalakkhaṇavibhūtabhāvatthaṁ.",
  "tika-s0102t2:104": "Veḷuvagāmavassūpagamanavaṇṇanā",
  "tika-s0102t2:105": "163.Samīpe veḷuvagāmoti pubbaṇhaṁ vā sāyanhaṁ vā gantvā nivattanayogye āsannaṭṭhāne niviṭṭhā parivāragāmo. Saṅgammāti sammā gantvā. Assāti bhagavato.",
  "tika-s0102t2:106_0": "164.Pharusoti kakkhaḷo, garutaroti attho. Visabhāgarogoti dhātuvisabhāgatāya samuṭṭhito",
  "tika-s0102t2:106_1": "bahalatararogo, na ābādhamattaṁ. Ñāṇena paricchinditvāti vedanānaṁ khaṇikataṁ, dukkhataṁ,",
  "tika-s0102t2:106_2": "attasuññatañca yāthāvato ñāṇena paricchijja parituletvā. Adhivāsesīti tā abhibhavanto",
  "tika-s0102t2:106_3": "yathāparimadditākārasallakkhaṇena attani āropetvā vāsesi, na tāhi abhibhuyyamāno.",
  "tika-s0102t2:106_4": "Tenāha “avihaññamāno”tiādi. Adukkhiyamānoti cetodukkhavasena adukkhiyamāno, kāyadukkhaṁ",
  "tika-s0102t2:106_5": "pana “natthī”ti na sakkā vattuṁ. Asati hi tasmiṁ adhivāsanāya eva asambhavoti. Anāmantetvāti",
  "tika-s0102t2:106_6": "anālapitvā. Anapaloketvāti avissajjitvā. Tenāha “ovādānusāsaniṁ adatvāti vuttaṁ hotī”ti.",
  "tika-s0102t2:106_7": "Pubbabhāgavīriyenāti phalasamāpattiyā parikammavīriyena. Phalasamāpattivīriyenāti",
  "tika-s0102t2:106_8": "phalasamāpattisampayuttavīriyena. Vikkhambhetvāti vinodetvā. Yathā nāma pupphanasamaye",
  "tika-s0102t2:106_9": "campakādirukkhe vekhe dinne yāva so vekho nāpanīyati, tāvassa pupphanasamatthatā",
  "tika-s0102t2:106_10": "vikkhambhitā vinoditā hoti, evameva yathāvuttavīriyavekhadānena tā vedanā satthu",
  "tika-s0102t2:106_11": "sarīre yathāparicchinnaṁ kālaṁ vikkhambhitā vinoditā ahesuṁ. Tena vuttaṁ “vikkhambhetvāti",
  "tika-s0102t2:106_12": "vinodetvā”ti. Jīvitampi jīvitasaṅkhāro kammunā saṅkharīyatīti katvā. Chijjamānaṁ",
  "tika-s0102t2:106_13": "virodhipaccayasamāyogena payogasampattiyā ghaṭetvā ṭhapīyati. Adhiṭṭhāyāti adhiṭṭhānaṁ",
  "tika-s0102t2:106_14": "katvā. Tenāha “dasamāse mā uppajjitthāti samāpattiṁ samāpajjī”ti. Taṁ pana “adhiṭṭhānaṁ,",
  "tika-s0102t2:106_15": "pavattana”nti ca vattabbataṁ arahatīti vuttaṁ “adhiṭṭhahitvā pavattetvā”ti.",
  "tika-s0102t2:107_0": "Khaṇikasamāpattīti tādisaṁ pubbābhisaṅkhāraṁ akatvā ṭhānaso samāpajjitabbasamāpatti.",
  "tika-s0102t2:107_1": "Puna sarīraṁ vedanā ajjhottharati savisesapubbābhisaṅkhārassa akatattā. Rūpasattakaarūpasattakāni",
  "tika-s0102t2:107_2": "visuddhimaggasaṁvaṇṇanāsu vitthāritanayena veditabbāni. Suṭṭhu vikkhambheti pubbābhisaṅkhārassa",
  "tika-s0102t2:107_3": "sātisayattā. Idāni tamatthaṁ upamāya vibhāvetuṁ “yathā nāmā”tiādi vuttaṁ. Apabyūḷhoti",
  "tika-s0102t2:107_4": "apanīto. Cuddasahākārehi sannetvāti tesaṁyeva rūpasattakaarūpasattakānaṁ vasena cuddasahi",
  "tika-s0102t2:107_5": "pakārehi vipassanācittaṁ, sakalameva vā attabhāvaṁ visabhāgarogasañjanitalūkhabhāvanirogakaraṇāya",
  "tika-s0102t2:107_6": "sinehetvā na uppajjiyeva sammāsambuddhena sātisayasamāpattivegena suvikkhambhitattā.",
  "tika-s0102t2:108_0": "Gilāno hutvā puna vuṭṭhitoti pubbe gilāno hutvā puna tato gilānabhāvato vuṭṭhito.",
  "tika-s0102t2:108_1": "Madhurakabhāvo nāma sarīrassa thambhitattaṁ, taṁ pana garubhāvapubbakanti āha “sañjātagarubhāvo",
  "tika-s0102t2:108_2": "sañjātathaddhabhāvo”ti. “Nānākārato na upaṭṭhahantī”ti iminā disāsammohopi me ahosi",
  "tika-s0102t2:108_3": "sokabalenāti dasseti. Satipaṭṭhānādidhammāti kāyānupassanādayo anupassanādhammā pubbe",
  "tika-s0102t2:108_4": "vibhūtā hutvā upaṭṭhahantāpi idāni mayhaṁ pākaṭā na honti.",
  "tika-s0102t2:109_0": "165.Abbhantaraṁ karoti nāma attaniyeva ṭhapanato. Puggalaṁ abbhantaraṁ karoti nāma",
  "tika-s0102t2:109_1": "samānattatāvasena dhammena pubbe tassa saṅgaṇhato. Daharakāleti attano daharakāle.",
  "tika-s0102t2:109_2": "Kassaci akathetvāti kassaci attano antevāsikassa upanigūhabhūtaṁ ganthaṁ akathetvā.",
  "tika-s0102t2:109_3": "Muṭṭhiṁ katvāti muṭṭhigataṁ viya rahasibhūtaṁ katvā. Yasmiṁ vā naṭṭhe sabbo taṁmūlako",
  "tika-s0102t2:109_4": "dhammo vinassati, so ādito mūlabhūto dhammo, mussati vinassati dhammo etena naṭṭhenāti",
  "tika-s0102t2:109_5": "muṭṭhi, taṁ tathārūpaṁ muṭṭhiṁ katvā pariharitvā ṭhapitaṁ kiñci natthīti dasseti.",
  "tika-s0102t2:110_0": "Ahamevāti avadhāraṇaṁ bhikkhusaṅghapariharaṇassa aññasādhāraṇicchādassanatthaṁ, avadhāraṇena",
  "tika-s0102t2:110_1": "pana vinā “ahaṁ bhikkhusaṅgha”ntiādi bhikkhusaṅghapariharaṇe ahaṁkāramamaṁkārābhāvadassananti",
  "tika-s0102t2:110_2": "daṭṭhabbaṁ. Uddisitabbaṭṭhenāti “satthā”ti uddisitabbaṭṭhena. Mā vāahesuṁ bhikkhūti",
  "tika-s0102t2:110_3": "adhippāyo. “Mā vā ahosī”ti vā pāṭho. Evaṁ na hotīti “ahaṁ bhikkhusaṅghaṁ pariharissāmī”tiādi",
  "tika-s0102t2:110_4": "ākārena cittappavatti na hoti. “Pacchimavayaanuppattabhāvadīpanatthaṁ vutta”nti iminā",
  "tika-s0102t2:110_5": "vayo viya buddhakiccampi pariyositakammanti dīpeti. Sakaṭassa bāhappadese daḷhībhāvāya",
  "tika-s0102t2:110_6": "veṭhadānaṁ bāhabandho. Cakkanemisandhīnaṁ daḷhībhāvāya veṭhadānaṁ cakkabandho.",
  "tika-s0102t2:111_0": "Tamatthanti veṭhamissakena maññeti vuttamatthaṁ. Rūpādayo eva dhammā saviggaho viya",
  "tika-s0102t2:111_1": "upaṭṭhānato rūpanimittādayo, tesaṁ rūpanimittādīnaṁ. Lokiyānaṁ vedanānanti yāsaṁ",
  "tika-s0102t2:111_2": "nirodhanena phalasamāpatti samāpajjitabbā, tāsaṁ nirodhā phāsu hoti, tathā bāḷhavedanābhitunnasarīrassāpi.",
  "tika-s0102t2:111_3": "Tadatthāyāti phalasamāpattivihāratthāya. Dvīhi bhāgehi āpo gato etthāti dīpo, oghena",
  "tika-s0102t2:111_4": "parigato hutvā anajjhotthaṭo bhūmibhāgo, idha pana catūhipi oghehi, saṁsāramahogheneva",
  "tika-s0102t2:111_5": "vā anajjhotthaṭo attā “dīpo”ti adhippeto. Tenāha “mahāsamuddagatā”tiādi. Attassaraṇāti",
  "tika-s0102t2:111_6": "attappaṭisaraṇā. Attagatikā vāti attaparāyaṇāva. Mā aññagatikāti aññaṁ kiñci gatiṁ",
  "tika-s0102t2:111_7": "paṭisaraṇaṁ parāyaṇaṁ mā cintayittha. Kasmā? Attā nāmettha paramatthato dhammo abbhantaraṭṭhena,",
  "tika-s0102t2:111_8": "so evaṁ sampādito tumhākaṁ dīpaṁ tāṇaṁ gati parāyaṇanti. Tena vuttaṁ “dhammadīpā”tiādi.",
  "tika-s0102t2:111_9": "Tathā cāha “attā hi attano nātho, ko hi nātho paro siyā”ti upadesamattameva hi parasmiṁ",
  "tika-s0102t2:111_10": "paṭibaddhaṁ, aññā sabbā sampatti purisassa attādhīnā eva. Tenāha bhagavā “tumhehi",
  "tika-s0102t2:111_11": "kiccaṁ ātappaṁ, akkhātāro tathāgatā”ti. Tamaggeti tamayogassa agge tassa atikkantābhāvato.",
  "tika-s0102t2:111_12": "Tenevāha “ime aggatamā”tiādi. Mamāti mama sāsane. Sabbepi te catusatipaṭṭhānagocarā",
  "tika-s0102t2:111_13": "vāti catubbidhaṁ satipaṭṭhānaṁ bhāvetvā brūhetvā tadeva gocaraṁ attano pavattiṭṭhānaṁ",
  "tika-s0102t2:111_14": "katvā ṭhitā eva bhikkhū agge bhavissanti.",
  "tika-s0102t2:112": "Dutiyabhāṇavāravaṇṇanā niṭṭhitā.",
  "tika-s0102t2:113": "Nimittobhāsakathāvaṇṇanā",
  "tika-s0102t2:114_0": "166. Anekavāraṁ bhagavā vesāliyaṁ viharati, tasmā imaṁ vesālippavesanaṁ niyametvā",
  "tika-s0102t2:114_1": "dassetuṁ “kadā pāvisī”ti pucchitvā āgamanato paṭṭhāya taṁ dassento “bhagavā kirā”tiādimāha.",
  "tika-s0102t2:114_2": "Āgatamaggenevāti pubbe yāva veḷuvagāmakā āgatamaggeneva paṭinivattento. Yathāparicchedenāti",
  "tika-s0102t2:114_3": "yathāparicchinnakālena. Tatoti phalasamāpattito. Ayanti idāni vuccamānākāro. Divāṭṭhānolokanādi",
  "tika-s0102t2:114_4": "parinibbānassa ekantikabhāvadassanaṁ. Ossaṭṭhoti vissaṭṭho āyusaṅkhāro “sattāhameva mayā jīvitabba”nti.",
  "tika-s0102t2:115": "Jeṭṭhakaniṭṭhabhātikānanti sabbeva sabrahmacārino sandhāya vadati.",
  "tika-s0102t2:116_0": "Paṭipādessāmīti maggapaṭipattiyā niyojessāmi. Maṇiphalaketi maṇikhacite pamukhe atthataphalake.",
  "tika-s0102t2:116_1": "Taṁ paṭhamaṁdassananti yaṁ veḷuvane paribbājakarūpena āgatassa siddhaṁ dassanaṁ,",
  "tika-s0102t2:116_2": "taṁ paṭhamadassanaṁ. Yaṁ vā anomadassissa bhagavato vacanaṁ saddahantena tadā abhinīhārakāle",
  "tika-s0102t2:116_3": "paccakkhato viya tumhākaṁ dassanaṁ siddhaṁ, taṁ paṭhamadassanaṁ. Paccāgamanacārikanti",
  "tika-s0102t2:116_4": "paccāgamanatthaṁ cārikaṁ.",
  "tika-s0102t2:117_0": "Sattāhanti accantasaṁyoge upayogavacanaṁ. Therassa jātovarakagehaṁ kira itaragehato",
  "tika-s0102t2:117_1": "vivekaṭṭhaṁ, vivaṭaṅgaṇañca, tasmā devabrahmānaṁ upasaṅkamanayogyanti “jātovarakaṁ",
  "tika-s0102t2:117_2": "paṭijaggathā”ti vuttaṁ. Soti uparevato. Taṁ pavattinti tattha vasitukāmatāya vuttaṁ taṁ.",
  "tika-s0102t2:118_0": "“Jānantāpi tathāgatā pucchantī”ti iminā nīhārena thero “ke tumhe”ti pucchi. “Tvaṁ",
  "tika-s0102t2:118_1": "catūhi mahārājehi mahantataro”ti puṭṭho attano mahattaṁ satthu upari pakkhipanto",
  "tika-s0102t2:118_2": "“ārāmikasadisā ete upāsike amhākaṁ satthuno”ti āha. Sāvakasampattikittanampi hi atthato",
  "tika-s0102t2:118_3": "satthu sampattiṁyeva vibhāveti.",
  "tika-s0102t2:119": "Sotāpattiphale patiṭṭhāyāti therassa desanānubhāvena, attano ca upanissayasampattiyā ñāṇassa paripakkattā sotāpattiphale patiṭṭhahitvā.",
  "tika-s0102t2:120": "Ayanti yathāvuttā. Etthāti “vesāliṁ piṇḍāya pāvisī”ti etasmiṁ vesālīpavese. Anupubbīkathāti anupubbadīpanī kathā.",
  "tika-s0102t2:121_0": "167.Udenayakkhassa cetiyaṭṭhāneti udenassa nāma yakkhassa āyatanabhāvena iṭṭhakāhi",
  "tika-s0102t2:121_1": "cite mahājanassa cittīkataṭṭhāne. Katavihāroti bhagavantaṁ uddissa katavihāro. Vuccatīti",
  "tika-s0102t2:121_2": "purimavohārena “udenacetiya”nti vuccati. Gotamakādīsupīti “gotamakacetiya”nti evaṁ",
  "tika-s0102t2:121_3": "ādīsupi. Eseva nayoti cetiyaṭṭhāne katavihārabhāvaṁ atidisati. Vaḍḍhitāti bhāvanāpāripūrivasena",
  "tika-s0102t2:121_4": "paribrūhitā. Punappunaṁ katāti bhāvanāya bahulīkaraṇena aparāparaṁ pavattitā. Yuttayānaṁ",
  "tika-s0102t2:121_5": "viya katāti yathā yuttaṁ ājaññayānaṁ chekena sārathinā adhiṭṭhitaṁ yathāruci pavattati,",
  "tika-s0102t2:121_6": "evaṁ yathārucipavattirahataṁ gamitā. Patiṭṭhānaṭṭhenāti adhiṭṭhānaṭṭhena. Vatthu",
  "tika-s0102t2:121_7": "viya katāti sabbaso upakkilesavisodhanena iddhivisayatāya pavattiṭṭhānabhāvato suvisodhitaparissayavatthu",
  "tika-s0102t2:121_8": "viya katā. Adhiṭṭhitāti paṭipakkhadūrībhāvato subhāvitabhāvena taṁtaṁadhiṭṭhānayogyatāya",
  "tika-s0102t2:121_9": "ṭhapitā. Samantato citāti sabbabhāgena bhāvanupacayaṁ gamitā. Tenāha “suvaḍḍhitā”ti.",
  "tika-s0102t2:121_10": "Suṭṭhu samāraddhāti iddhibhāvanāya sikhāppattiyā sammadeva saṁsevitā.",
  "tika-s0102t2:122_0": "Aniyamenāti “yassa kassacī”ti aniyamavacanena. Niyametvāti “tathāgatassā”ti sarūpadassanena",
  "tika-s0102t2:122_1": "niyametvā. Āyuppamāṇanti paramāyuppamāṇaṁ vadati, tasseva gahaṇe kāraṇaṁ brahmajālasuttavaṇṇanāyaṁ",
  "tika-s0102t2:122_2": "vuttanayeneva veditabbaṁ. Mahāsivatthero pana “mahābodhisattānaṁ carimabhave paṭisandhidāyino",
  "tika-s0102t2:122_3": "kammassa asaṅkhyeyyāyukatāsaṁvattanasamatthataṁ hadaye ṭhapetvā buddhānaṁ āyusaṅkhārassa",
  "tika-s0102t2:122_4": "parissayavikkhambhanasamatthatā pāḷiyaṁ āgatā evāti imaṁ bhaddakappameva tiṭṭheyyā”ti",
  "tika-s0102t2:122_5": "avoca. “Khaṇḍiccādīhi abhibhuyyatī”ti etena yathā iddhibalena jarāya na paṭighāto,",
  "tika-s0102t2:122_6": "evaṁ tena maraṇassapi na paṭighātoti atthato āpannamevāti. “Kva saro khitto, kva",
  "tika-s0102t2:122_7": "ca nipatito”ti aññathā vuṭṭhitenāpi theravādena aṭṭhakathāvacanameva samatthitanti",
  "tika-s0102t2:122_8": "daṭṭhabbaṁ. Tenāha “so na ruccati…pe… niyamita”nti.",
  "tika-s0102t2:123_0": "Pariyuṭṭhitacittoti yathā kiñci atthānatthaṁ sallakkhetuṁ na sakkā, evaṁ abhibhūtacitto.",
  "tika-s0102t2:123_1": "So pana abhibhavo mahatā udakoghena appakassa udakassa ajjhottharaṇaṁ viya ahosīti",
  "tika-s0102t2:123_2": "vuttaṁ “ajjhotthaṭacitto”ti. Aññopīti therato, ariyehi vā aññopi yo koci puthujjano.",
  "tika-s0102t2:123_3": "Puthujjanaggahaṇañcettha yathā sabbena sabbaṁ appahīnavipallāso mārena pariyuṭṭhitacitto",
  "tika-s0102t2:123_4": "kiñci atthaṁ sallakkhetuṁ na sakkoti, evaṁ thero bhagavatā kataṁ nimittobhāsaṁ sabbaso",
  "tika-s0102t2:123_5": "na sallakkhesīti dassanatthaṁ. Tenāha “māro hī”tiādi. Cattāro vipallāsāti asubhe",
  "tika-s0102t2:123_6": "“subha”nti saññāvipallāso, cittavipallāso, dukkhe “sukha”nti saññāvipallāso, cittavipallāsoti",
  "tika-s0102t2:123_7": "ime cattāro vipallāsā. Tenāti yadipi itare aṭṭha vipallāsā pahīnā, tathāpi yathāvuttānaṁ",
  "tika-s0102t2:123_8": "catunnaṁ vipallāsānaṁ appahīnabhāvena. Assāti therassa. Maddatīti phusanamattena",
  "tika-s0102t2:123_9": "maddanto viya hoti, aññathā tena maddite sattānaṁ maraṇameva siyā. Kiṁ sakkhissati,",
  "tika-s0102t2:123_10": "na sakkhissatīti adhippāyo. Kasmā na sakkhissati, nanu esa aggasāvakassa kucchiṁ",
  "tika-s0102t2:123_11": "paviṭṭhoti? Saccaṁ paviṭṭho, tañca kho attano ānubhāvadassanatthaṁ, na vibādhanādhippāyena.",
  "tika-s0102t2:123_12": "Vibādhanādhippāyena pana idha “kiṁ sakkhissatī”ti vuttaṁ hadayamaddanassa adhigatattā.",
  "tika-s0102t2:123_13": "Nimittobhāsanti ettha “tiṭṭhatu bhagavā kappa”nti sakalakappaṁ avaṭṭhānayācanāya",
  "tika-s0102t2:123_14": "“yassa kassaci ānanda cattāro iddhipādā bhāvitā”tiādinā aññāpadesena attano caturiddhipādabhāvanānubhāvena",
  "tika-s0102t2:123_15": "kappaṁ avaṭṭhānasamatthatāvasena saññuppādanaṁ nimittaṁ, tathā pana pariyāyaṁ muñcitvā",
  "tika-s0102t2:123_16": "ujukaṁyeva attano adhippāyavibhāvanaṁ obhāso. Jānantoyeva vāti mārena pariyuṭṭhitabhāvaṁ",
  "tika-s0102t2:123_17": "jānanto eva. Attano aparādhahetuto sattānaṁ soko tanuko hoti, na balavāti āha “dosāropanena",
  "tika-s0102t2:123_18": "sokatanukaraṇattha”nti. Kiṁ pana thero mārena pariyuṭṭhitacittakāle pavattiṁ pacchā",
  "tika-s0102t2:123_19": "jānātīti? Na jānāti sabhāvena, buddhānubhāvena pana anujānāti.",
  "tika-s0102t2:124": "Mārayācanakathāvaṇṇanā",
  "tika-s0102t2:125_0": "168.Anatthe niyojento guṇamāraṇena māreti, virāgavibandhanena vā jātinimittatāya",
  "tika-s0102t2:125_1": "tattha tattha jātaṁ jātaṁ mārento viya hotīti “māretīti māro”ti vuttaṁ. Ativiya pāpatāya",
  "tika-s0102t2:125_2": "pāpimā. Kaṇhadhammehi samannāgato kaṇho. Virāgādiguṇānaṁ antakaraṇato antako. Sattānaṁ",
  "tika-s0102t2:125_3": "anatthāvahapaṭipattiṁ na muccatīti namuci. Attano mārapāsena pamatte bandhati, pamattā",
  "tika-s0102t2:125_4": "vā bandhū etassāti pamattabandhu. Sattamasattāhato paraṁ satta ahāni sandhāyāha “aṭṭhame",
  "tika-s0102t2:125_5": "sattāhe”ti na pana pallaṅkasattāhādi viya niyatakiccassa aṭṭhamasattāhassa nāma labbhanato.",
  "tika-s0102t2:125_6": "Sattamasattāhassa hi parato ajapālanigrodhamūle mahābrahmuno, sakkassa ca devarañño",
  "tika-s0102t2:125_7": "paṭiññātadhammadesanaṁ bhagavantaṁ ñatvā “idāni satte dhammadesanāya mama visayaṁ",
  "tika-s0102t2:125_8": "atikkamāpessatī”ti sañjātadomanasso hutvā ṭhito cintesi “handa dānāhaṁ naṁ upāyena",
  "tika-s0102t2:125_9": "parinibbāpessāmi, evamassa manoratho aññathattaṁ gamissati, mama ca manoratho ijjhissatī”ti.",
  "tika-s0102t2:125_10": "Evaṁ pana cintetvā bhagavantaṁ upasaṅkamitvā ekaṁ antaṁ ṭhito “parinibbātu dāni bhante",
  "tika-s0102t2:125_11": "bhagavā”tiādinā parinibbānaṁ yāci, taṁ sandhāya vuttaṁ “aṭṭhame sattāhe”tiādi. Tattha",
  "tika-s0102t2:125_12": "ajjāti āyusaṅkhārossajjanadivasaṁ sandhāyāha. Bhagavā cassa abhisandhiṁ jānantopi",
  "tika-s0102t2:125_13": "taṁ anāvikatvā parinibbānassa akālabhāvameva pakāsento yācanaṁ paṭikkhipi. Tenāha “na tāvāha”ntiādi.",
  "tika-s0102t2:126_0": "Maggavasena viyattāti saccasampaṭivedhaveyyattiyena byattā. Tatheva vinītāti maggavasena",
  "tika-s0102t2:126_1": "kilesānaṁ samucchedavinayanena vinītā. Tathā visāradāti ariyamaggādhigameneva satthusāsane",
  "tika-s0102t2:126_2": "vesārajjappattiyā visāradā, sārajjakarānaṁ diṭṭhivicikicchādipāpadhammānaṁ vigamena",
  "tika-s0102t2:126_3": "visāradabhāvaṁ pattāti attho. Yassa sutassa vasena vaṭṭadukkhato nissaraṇaṁ sambhavati,",
  "tika-s0102t2:126_4": "taṁ idha ukkaṭṭhaniddesena “suta”nti adhippetanti āha “tepiṭakavasenā”ti. Tiṇṇaṁ",
  "tika-s0102t2:126_5": "piṭakānaṁ samūho tepiṭakaṁ, tīṇi vā piṭakāni tipiṭakaṁ, tipiṭakameva tepiṭakaṁ, tassa",
  "tika-s0102t2:126_6": "vasena. Tamevāti yaṁ taṁ tepiṭakaṁ sotabbabhāvena “suta”nti vuttaṁ, tameva. Dhammanti",
  "tika-s0102t2:126_7": "pariyattidhammaṁ. Dhārentīti suvaṇṇabhājane pakkhittasīhavasaṁ viya avinassantaṁ",
  "tika-s0102t2:126_8": "katvā suppaguṇasuppavattibhāvena dhārenti hadaye ṭhapenti. Iti pariyattidhammavasena",
  "tika-s0102t2:126_9": "bahussutadhammadharabhāvaṁ dassetvā idāni paṭivedhadhammavasenapi taṁ dassetuṁ “atha",
  "tika-s0102t2:126_10": "vā”tiādi vuttaṁ. Ariyadhammassāti maggaphaladhammassa, navavidhassāpi vā lokuttaradhammassa.",
  "tika-s0102t2:126_11": "Anudhammabhūtanti adhigamāya anurūpadhammabhūtaṁ. Anucchavikapaṭipadanti ca tameva",
  "tika-s0102t2:126_12": "vipassanādhammamāha, chabbidhā visuddhiyo vā. Anudhammanti tassā yathāvuttapaṭipadāya",
  "tika-s0102t2:126_13": "anurūpaṁ abhisallekhitaṁ appicchatādidhammaṁ. Caraṇasīlāti samādāya pavattanasīlā.",
  "tika-s0102t2:126_14": "Anu maggaphaladhammo etissāti vā anudhammā, vuṭṭhānagāminivipassanā, tassā caraṇasīlā.",
  "tika-s0102t2:126_15": "Attano ācariyavādanti attano ācariyassa sammāsambuddhassa vādaṁ. Sadevakassa lokassa",
  "tika-s0102t2:126_16": "ācārasikkhāpanena ācariyo, bhagavā. Tassa vādo, catusaccadesanā.",
  "tika-s0102t2:127_0": "Ācikkhissantīti ādito kathessanti, attanā uggahitaniyāmena pare uggaṇhāpessantīti",
  "tika-s0102t2:127_1": "attho. Desessantīti vācessanti, pāḷiṁ sammā pabodhessantīti attho. Paññāpessantīti",
  "tika-s0102t2:127_2": "pajānāpessanti, saṅkāpessantīti attho. Paṭṭhapessantīti pakārehi ṭhapessanti, pakāsessantīti",
  "tika-s0102t2:127_3": "attho. Vivarissantīti vivaṭaṁ karissanti. Vibhajissantīti vibhattaṁ karissanti. Uttāniṁ",
  "tika-s0102t2:127_4": "karissantīti anuttānaṁ gambhīraṁ uttānaṁ pākaṭaṁ karissanti. Saha dhammenāti ettha",
  "tika-s0102t2:127_5": "dhamma-saddo kāraṇapariyāyo “hetumhi ñāṇaṁ dhammapaṭisambhidā”tiādīsu viyāti āha",
  "tika-s0102t2:127_6": "“sahetukena sakāraṇena vacanenā”ti. Sappāṭihāriyanti sanissaraṇaṁ, yathā paravādaṁ",
  "tika-s0102t2:127_7": "bhañjitvā sakavādo patiṭṭhahati, evaṁ hetudāharaṇehi yathādhigatamatthaṁ sampādetvā",
  "tika-s0102t2:127_8": "dhammaṁ kathessanti. Tenāha “niyyānikaṁ katvā dhammaṁ desessantī”ti, navavidhaṁ lokuttaradhammaṁ",
  "tika-s0102t2:127_9": "pabodhessantīti attho. Ettha ca “paññāpessantī”tiādīhi chahi padehi cha atthapadāni",
  "tika-s0102t2:127_10": "dassitāni, ādito pana dvīhi padehi cha byañjanapadāni. Ettāvatā tepiṭakaṁ buddhavacanaṁ",
  "tika-s0102t2:127_11": "saṁvaṇṇanānayena saṅgahetvā dassitaṁ hoti. Vuttañhetaṁ nettiyaṁ “dvādasapadāni suttaṁ,",
  "tika-s0102t2:127_12": "taṁ sabbaṁ byañjanañca attho cā”ti.",
  "tika-s0102t2:128_0": "Sikkhattayasaṅgahitanti adhisīlasikkhādisikkhattayasaṅgahaṇaṁ. Sakalaṁ sāsanabrahmacariyanti",
  "tika-s0102t2:128_1": "anavasesaṁ satthusāsanabhūtaṁ seṭṭhacariyaṁ. Samiddhanti sammadeva vaḍḍhitaṁ. Jhānassādavasenāti",
  "tika-s0102t2:128_2": "tehi tehi bhikkhūhi samadhigatajhānasukhavasena. Vuddhippattanti uḷārapaṇītabhāvagamanena",
  "tika-s0102t2:128_3": "sabbaso parivuddhiṁ upagataṁ. Sabbapāliphullaṁ viya abhiññāsampattivasena abhiññāsampadāhi",
  "tika-s0102t2:128_4": "sāsanābhivuddhiyā matthakappattito. Patiṭṭhitavasenāti patiṭṭhānavasena, patiṭṭhappattiyāti",
  "tika-s0102t2:128_5": "attho. Paṭivedhavasena bahuno janassa hitanti bāhujaññaṁ. Tenāha “bahujanābhisamayavasenā”ti.",
  "tika-s0102t2:128_6": "Puthu puthulaṁ bhūtaṁ jātaṁ, puthu vā puthuttaṁ bhūtaṁ pattanti puthubhūtaṁ. Tenāha",
  "tika-s0102t2:128_7": "“sabbākāra…pe… patta”nti. Suṭṭhu pakāsitanti suṭṭhu sammadeva ādikalyāṇādibhāvena paveditaṁ.",
  "tika-s0102t2:129": "Āyusaṅkhāraossajjanavaṇṇanā",
  "tika-s0102t2:130_0": "169.Satiṁ sūpaṭṭhitaṁ katvāti ayaṁ kāyādivibhāgo attabhāvasaññito dukkhabhāro mayā",
  "tika-s0102t2:130_1": "ettakaṁ kālaṁ vahito, idāni pana na vahitabbo, etassa avahanatthaṁ cirataraṁ kālaṁ",
  "tika-s0102t2:130_2": "ariyamaggasambhāro sambhato, svāyaṁ ariyamaggo paṭividdho, yato ime kāyādayo asubhādito",
  "tika-s0102t2:130_3": "sammadeva pariññātā, catubbidhampi sammāsatiṁ yathātathaṁ visaye suṭṭhu upaṭṭhitaṁ",
  "tika-s0102t2:130_4": "katvā. Ñāṇena paricchinditvāti yasmā imassa attabhāvasaññitassa dukkhabhārassa vahane",
  "tika-s0102t2:130_5": "payojanabhūtaṁ attahitaṁ tāva mahābodhimūle eva parisamāpitaṁ, parahitaṁ pana buddhaveneyyavinayanaṁ",
  "tika-s0102t2:130_6": "parisamāpitabbaṁ, taṁ idāni māsattayeneva parisamāpanaṁ pāpuṇissati, tasmā abhāsi",
  "tika-s0102t2:130_7": "“visākhapuṇṇamāyaṁ parinibbāyissāmī”ti, evaṁ buddhañāṇena paricchinditvā sabbabhāgena",
  "tika-s0102t2:130_8": "nicchayaṁ katvā. Āyusaṅkhāraṁ vissajjīti āyuno jīvitassa abhisaṅkhārakaṁ phalasamāpattidhammaṁ",
  "tika-s0102t2:130_9": "“na samāpajjissāmī”ti vissajji taṁvissajjaneneva tena abhisaṅkhariyamānaṁ jīvitasaṅkhāraṁ",
  "tika-s0102t2:130_10": "“nappavattessāmī”ti vissajji. Tenāha “tatthā”tiādi. Ṭhānamahantatāyapi pavattiākāramahantatāyapi",
  "tika-s0102t2:130_11": "mahanto pathavīkampo. Tattha ṭhānamahantatāya bhūmicālassa mahattaṁ dassetuṁ “tadā",
  "tika-s0102t2:130_12": "kira…pe… kampitthā”ti vuttaṁ. Sā pana jātikkhettabhūtā dasasahassī lokadhātu eva,",
  "tika-s0102t2:130_13": "na yā kāci, yā mahābhinīhāramahājātiādīsupi kampittha. Tadāpi tattikāya eva kampane",
  "tika-s0102t2:130_14": "kiṁ kāraṇaṁ ? Jātikkhettabhāvena tasseva ādito pariggahassa katattā. Pariggahakaraṇaṁ",
  "tika-s0102t2:130_15": "cassa dhammatāvasena veditabbaṁ. Tathā hi purimabuddhānampi tāvatakameva jātikkhettaṁ",
  "tika-s0102t2:130_16": "ahosi. Tathā hi vuttaṁ “dasasahassī lokadhātū, nissaddā honti nirākulā…pe… mahāsamuddo",
  "tika-s0102t2:130_17": "ābhujati, dasasahassī pakampatī”ti ca ādi. Udakapariyantaṁ katvā chappakārapavedhanena",
  "tika-s0102t2:130_18": "avītarāge bhiṁsetīti bhiṁsano, so eva bhiṁsanakoti āha “bhayajanako”ti. Devabheriyoti",
  "tika-s0102t2:130_19": "devadundubhisaddassa pariyāyavacanamattaṁ. Na cettha kāci bherī “devadundubhī”ti",
  "tika-s0102t2:130_20": "adhippetā, atha kho uppātabhāvena labbhamāno ākāsagato nigghosasaddo. Tenāha “devo”tiādi.",
  "tika-s0102t2:130_21": "Devoti megho. Tassa hi acchabhāvena ākāsassa vassābhāvena sukkhagajjitasaññite sadde",
  "tika-s0102t2:130_22": "niccharante devadundubhisamaññā. Tenāha “devo sukkhagajjitaṁ gajjī”ti.",
  "tika-s0102t2:131_0": "Pītivegavissaṭṭhanti “evaṁ cirataraṁ kālaṁ vahito ayaṁ attabhāvasaññito dukkhabhāro,",
  "tika-s0102t2:131_1": "idāni na cirasseva nikkhipissatī”ti sañjātasomanasso bhagavā sabhāveneva pītivegavissaṭṭhaṁ",
  "tika-s0102t2:131_2": "udānaṁ udānesi. Evaṁ pana udānentena ayampi attho sādhito hotīti dassanatthaṁ aṭṭhakathāyaṁ",
  "tika-s0102t2:131_3": "“kasmā”tiādi vuttaṁ.",
  "tika-s0102t2:132_0": "Tulīyatīti tulanti tula-saddo kammasādhanoti dassetuṁ “tulita”nti vuttaṁ. Appānubhāvatāya",
  "tika-s0102t2:132_1": "paricchinnaṁ. Tathā hi taṁ parito khaṇḍitabhāvena “paritta”nti vuccati. Paṭipakkhavikkhambhanato",
  "tika-s0102t2:132_2": "dīghasantānatāya, vipulaphalatāya ca na tulaṁ na paricchinnaṁ. Yehi kāraṇehi pubbe",
  "tika-s0102t2:132_3": "avisesato mahaggataṁ “atula”nti vuttaṁ, tāni kāraṇāni rūpāvacarato āruppassa sātisayāni",
  "tika-s0102t2:132_4": "vijjantīti “arūpāvacaraṁ atula”nti vuttaṁ, itarañca “tula”nti, appavipākaṁ tīsupi",
  "tika-s0102t2:132_5": "kammesu yaṁ tanuvipākaṁ hīnaṁ, taṁ tulaṁ. Bahuvipākanti yaṁ mahāvipākaṁ paṇītaṁ,",
  "tika-s0102t2:132_6": "taṁ atulaṁ. Yaṁ panettha majjhimaṁ, taṁ hīnaṁ, ukkaṭṭhanti dvidhā bhinditvā dvīsu",
  "tika-s0102t2:132_7": "bhāgesu pakkhipitabbaṁ. Hīnattikavaṇṇanāyaṁ vuttanayeneva appabahuvipākataṁ niddhāretvā",
  "tika-s0102t2:132_8": "tassa vasena tulātulabhāvo veditabbo. Sambhavati etasmāti sambhavoti āha “sambhavassa",
  "tika-s0102t2:132_9": "hetubhūta”nti. Niyakajjhattaratoti sasantānadhammesu vipassanāvasena, gocarāsevanāya",
  "tika-s0102t2:132_10": "ca nirato. Savipākaṁ samānaṁ pavattivipākamattadāyikammaṁ savipākaṭṭhena sambhavaṁ.",
  "tika-s0102t2:132_11": "Na ca taṁ kāmādibhavābhisaṅkhārakanti tato visesanatthaṁ “sambhava”nti vatvā “bhavasaṅkhāra”nti",
  "tika-s0102t2:132_12": "vuttaṁ. Ossajjīti ariyamaggena avassajji. Kavacaṁ viya attabhāvaṁ pariyonandhitvā",
  "tika-s0102t2:132_13": "ṭhitaṁ attani sambhūtattā attasambhavaṁ kilesañca abhindīti kilesabhedasahabhāvikammossajjanaṁ",
  "tika-s0102t2:132_14": "dassento tadubhayassa kāraṇaṁ avoca “ajjhattarato samāhito”ti.",
  "tika-s0102t2:133_0": "Tīrentoti “uppādo bhayaṁ, anuppādo khema”ntiādinā vīmaṁsanto. “Tulento tīrento”tiādinā",
  "tika-s0102t2:133_1": "saṅkhepato vuttamatthaṁ vitthārato dassetuṁ “pañcakkhandhā”ti ādiṁ vatvā bhavasaṅkhārassa",
  "tika-s0102t2:133_2": "avassajjanākāraṁ sarūpato dassesi. “Eva”ntiādinā pana udānavaṇṇanāyaṁ ādito vuttamatthaṁ",
  "tika-s0102t2:133_3": "nigamanavasena dassesi.",
  "tika-s0102t2:134": "Mahābhūmicālavaṇṇanā",
  "tika-s0102t2:135_0": "171. Yanti karaṇe vā adhikaraṇe vā paccattavacananti adhippāyena āha “yena samayena,",
  "tika-s0102t2:135_1": "yasmiṁ vā samaye”ti. Ukkhepakavātāti udakasandhārakavātaṁ upacchinditvā ṭhitaṭṭhānato",
  "tika-s0102t2:135_2": "khepakavātā. “Saṭṭhi…pe… bahala”nti idaṁ tassa vātassa ubbedhappamāṇameva gahetvā",
  "tika-s0102t2:135_3": "vuttaṁ, āyāmavitthārato pana dasasahassacakkavāḷappamāṇampi udakasandhārakavātaṁ",
  "tika-s0102t2:135_4": "upacchindatiyeva. Ākāseti pubbe vātena patiṭṭhitokāse. Puna vātoti ukkhepakavāte",
  "tika-s0102t2:135_5": "tathākatvā vigate udakasandhārakavāto puna ābandhitvāgaṇhāti yathā taṁ udakaṁ na",
  "tika-s0102t2:135_6": "bhassati, evaṁ utthambhentaṁ ābandhanavitānavasena bandhitvā gaṇhāti. Tato udakaṁ",
  "tika-s0102t2:135_7": "uggacchatīti tato ābandhitvā gahaṇato tena vātena utthambhitaṁ udakaṁ uggacchati",
  "tika-s0102t2:135_8": "upari gacchati. Hotiyevāti antarantarā hotiyeva. Bahalabhāvenāti mahāpathaviyā mahantabhāvena.",
  "tika-s0102t2:135_9": "Sakalā hi mahāpathavī tadā oggacchati, uggacchati ca, tasmā kampanaṁ na paññāyati.",
  "tika-s0102t2:136_0": "Ijjhanassāti icchitatthasijjhanassa. Anubhavitabbassaissariyasampattiādikassa. Parittāti",
  "tika-s0102t2:136_1": "paṭiladdhamattā nātisubhāvitā. Tathā ca bhāvanā balavatī na hotīti āha “dubbalā”ti.",
  "tika-s0102t2:136_2": "Saññāsīsena hi bhāvanā vuttā. Appamāṇāti paguṇā subhāvitā. Sā hi thirā daḷhatarā",
  "tika-s0102t2:136_3": "hotīti āha “balavā”ti. “Parittā pathavīsaññā, appamāṇā āposaññā”ti desanāmattameva,",
  "tika-s0102t2:136_4": "āposaññāya pana subhāvitāya pathavīkampo sukheneva ijjhatīti ayamettha adhippāyo",
  "tika-s0102t2:136_5": "veditabbo. Saṁvejento dibbasampattiyā pamattaṁ sakkaṁ devarājānaṁ. Vīmaṁsanto vā",
  "tika-s0102t2:136_6": "tāvadeva samadhigataṁ attano iddhibalaṁ. Mahāmoggallānattherassa pāsādakampanaṁ pākaṭanti",
  "tika-s0102t2:136_7": "taṁ anāmasitvā saṅgharakkhitasāmaṇerassa pāsādakampanaṁ dassetuṁ “so kirāyasmā”tiādi",
  "tika-s0102t2:136_8": "vuttaṁ. Pūtimisso gandho etassāti pūtigandho, tena pūtigandheneva adhigatamātukucchisambhavaṁ",
  "tika-s0102t2:136_9": "viya gandheneva sīsena, ativiya dārako evāti attho.",
  "tika-s0102t2:137_0": "Ācariyanti ācariyūpadesaṁ. Iddhābhisaṅkhāro nāma iddhividhappaṭipakkhādībhāvena icchitabbo,",
  "tika-s0102t2:137_1": "so ca upāye kosallassa attanā na sammā uggahitattā na tāva sikkhitoti āha “asikkhitvāva",
  "tika-s0102t2:137_2": "yuddhaṁ paviṭṭhosī”ti. “Pilavanta”nti iminā sakalameva pāsādavatthuṁ udakaṁ katvā",
  "tika-s0102t2:137_3": "adhiṭṭhātabbapāsādova tattha pilavatīti dasseti. Adhiṭṭhānakkamaṁ pana upamāya dassento",
  "tika-s0102t2:137_4": "“tāta…pe… jānāhī”ti āha. Tattha kapallakapūvanti āsittakapūvaṁ, taṁ pacantā kapāle",
  "tika-s0102t2:137_5": "paṭhamaṁ kiñci piṭṭhaṁ ṭhapetvā anukkamena vaḍḍhetvā antantena paricchindanti pūvaṁ",
  "tika-s0102t2:137_6": "samantato paricchinnaṁ katvā ṭhapenti, evaṁ “āpokasiṇavasena ‘pāsādena patiṭṭhitaṭṭhānaṁ",
  "tika-s0102t2:137_7": "udakaṁ hotū’ti adhiṭṭhahanto samantato pāsādassa yāva pariyantā yathā udakaṁ hoti,",
  "tika-s0102t2:137_8": "tathā adhiṭṭhātabba”nti upamāya upadisati.",
  "tika-s0102t2:138_0": "Mahāpadānevuttamevāti “dhammatā esā, bhikkhave, yadā bodhisatto tusitā kāyā cavitvā",
  "tika-s0102t2:138_1": "mātukucchiṁ okkamatī”ti vatvā “ayañca dasasahassī lokadhātu saṅkampati sampakampati",
  "tika-s0102t2:138_2": "sampavedhatī”ti, tathā “dhammatā esā, bhikkhave, yadā bodhisatto mātukucchimhā nikkhamatī”ti",
  "tika-s0102t2:138_3": "vatvā “ayañca dasasahassī lokadhātu saṅkampati sampakampati sampavedhatī”ti ca mahābodhisattassa",
  "tika-s0102t2:138_4": "gabbhokkantiyaṁ, abhijātiyañca dhammatāvasena mahāpadānepathavīkampassa vuttattā",
  "tika-s0102t2:138_5": "itaresupi catūsu ṭhānesu pathavīkampo dhammatāvasenevāti mahāpadāneatthato vuttaṁ evāti adhippāyo.",
  "tika-s0102t2:139_0": "Idāni nesaṁ pathavīkampanaṁ kāraṇato, pavattiākārato ca vibhāgaṁ dassetuṁ “iti imesū”tiādi",
  "tika-s0102t2:139_1": "vuttaṁ. Dhātukopenāti ukkhepakadhātusaṅkhātāya vāyodhātuyā pakopena. Iddhānubhāvenāti",
  "tika-s0102t2:139_2": "ñāṇiddhiyā vā kammavipākajiddhiyā vā pabhāvena, tejenāti attho. Puññatejenāti puññānubhāvena,",
  "tika-s0102t2:139_3": "mahābodhisattassa puññabalenāti attho. Ñāṇatejenāti paṭivedhañāṇānubhāvena. Sādhukāradānavasenāti",
  "tika-s0102t2:139_4": "yathā anaññasādhāraṇena paṭivedhañāṇānubhāvena abhihatā mahāpathavī abhisambodhiyaṁ",
  "tika-s0102t2:139_5": "akampittha, evaṁ anaññasādhāraṇena desanāñāṇānubhāvena abhihatā mahāpathavī akampittha,",
  "tika-s0102t2:139_6": "taṁ panassā sādhukāradānaṁ viya hotīti “sādhukāradānavasenā”ti vuttaṁ.",
  "tika-s0102t2:140_0": "Yena pana bhagavā asītianubyañjanapaṭimaṇḍitadvattiṁsamahāpurisalakkhaṇa- vicitrarūpakāyo",
  "tika-s0102t2:140_1": "sabbākāraparisuddhasīlakkhandhādiguṇaratanasamiddhidhammakāyo puññamahattathāmamahattayasamahaāiddhimahattapaññāmahattānaṁ",
  "tika-s0102t2:140_2": "paramukkaṁsagato asamo asamasamo appaṭipuggalo arahaṁ sammāsambuddho attano attabhāvasaññitaṁ",
  "tika-s0102t2:140_3": "khandhapañcakaṁ kappaṁ vā kappāvasesaṁ vā ṭhapetuṁ samatthopi saṅkhatadhammaṁ paṭijigucchanākārappavattena",
  "tika-s0102t2:140_4": "ñāṇavisesena tiṇāyapi amaññamāno āyusaṅkhārossajjanavidhinā nirapekkho ossajji. Tadanubhāvābhihatā",
  "tika-s0102t2:140_5": "mahāpathavī āyusaṅkhārossajjane akampittha, taṁ panassā kāruññasabhāvasaṇṭhitā viya",
  "tika-s0102t2:140_6": "hotīti vuttaṁ “kāruññasabhāvenā”ti. Yasmā bhagavā parinibbānasamaye catuvīsatikoṭisatasahassasaṅkhyā",
  "tika-s0102t2:140_7": "samāpattiyo samāpajji antarantarā phalasamāpattisamāpajjanena, tassa pubbabhāge sātisayaṁ",
  "tika-s0102t2:140_8": "tikkhaṁ sūraṁ vipassanāñāṇañca pavattesi, “yadatthañca mayā evaṁ sucirakālaṁ anaññasādhāraṇo",
  "tika-s0102t2:140_9": "paramukkaṁsagato ñāṇasambhāro sambhato, anuttaro ca vimokkho samadhigato, tassa vata",
  "tika-s0102t2:140_10": "me sikhāppattaphalabhūtā accantaniṭṭhā anupādisesanibbānadhātu ajja samijjhatī”ti",
  "tika-s0102t2:140_11": "bhiyyo ativiya somanassappattassa bhagavato pītivipphārādiguṇavipulatarānubhāvo parehi",
  "tika-s0102t2:140_12": "asādhāraṇañāṇātisayo udapādi, yassa samāpattibalasamupabrūhitassa ñāṇātisayassa ānubhāvaṁ",
  "tika-s0102t2:140_13": "sandhāya idaṁ vuttaṁ “dveme piṇḍapātā samasamaphalā samasamavipākā”tiādi, tasmā tassa",
  "tika-s0102t2:140_14": "ānubhāvena samabhihatā mahāpathavī akampittha. Taṁ panassā tassaṁ velāyaṁ ārodanākārappatti",
  "tika-s0102t2:140_15": "viya hotīti “aṭṭhamo ārodanenā”ti vuttaṁ.",
  "tika-s0102t2:141_0": "Idāni saṅkhepato vuttamatthaṁ vivaranto “mātukucchiṁ okkamante”tiādimāha. Ayaṁ panatthoti",
  "tika-s0102t2:141_1": "“sādhukāradānavasenā”tiādinā vutto attho. Pathavīdevatāya vasenāti ettha samuddadevatā",
  "tika-s0102t2:141_2": "viya mahāpathaviyā adhidevatā kira nāma atthi. Tādise kāraṇe sati tassā cittavasena",
  "tika-s0102t2:141_3": "ayaṁ mahāpathavī saṅkampati sampakampati sampavedhati, yathā vātavalāhakadevatānaṁ",
  "tika-s0102t2:141_4": "cittavasena vātā vāyanti, sītuṇhaabbhavassavalāhakadevatānaṁ cittavasena sītādayo",
  "tika-s0102t2:141_5": "bhavanti. Tathā hi visākhapuṇṇamāyaṁ abhisambodhiatthaṁ bodhirukkhamūle nisinnassa",
  "tika-s0102t2:141_6": "lokanāthassa antarāyakaraṇatthaṁ upaṭṭhitaṁ mārabalaṁ vidhamituṁ –",
  "tika-s0102t2:142": "“Acetanāyaṁ pathavī, aviññāya sukhaṁ dukhaṁ;",
  "tika-s0102t2:143": "Sāpi dānabalā mayhaṁ, sattakkhattuṁ pakampathā”ti. –",
  "tika-s0102t2:144_0": "Vacanasamanantaraṁ mahāpathavī bhijjitvā saparisaṁ māraṁ parivattesi. Etanti sādhukāradānādi.",
  "tika-s0102t2:144_1": "Yadipi natthi acetanattā, dhammatāvasena pana vuttanayena siyāti sakkā vattuṁ. Dhammatā",
  "tika-s0102t2:144_2": "pana atthato dhammasabhāvo, so puññadhammassa vā ñāṇadhammassa vā ānubhāvasabhāvoti.",
  "tika-s0102t2:144_3": "Tayidaṁ sabbaṁ vicāritameva, evañca katvā –",
  "tika-s0102t2:145": "“Ime dhamme sammasato, sabhāvasarasalakkhaṇe;",
  "tika-s0102t2:146": "Dhammatejena vasudhā, dasasahassī pakampathā”ti. ;",
  "tika-s0102t2:147": "Ādi vacanañca samatthitaṁ hoti.",
  "tika-s0102t2:148_0": "Niddiṭṭhanidassananti niddiṭṭhassa atthassa niyyātanaṁ, nigamananti attho. Ettāvatāti",
  "tika-s0102t2:148_1": "pathavīkampādiuppādajananena ceva pathavīkampassa bhagavato hetunidassanena ca. “Addhā",
  "tika-s0102t2:148_2": "ajja bhagavatā āyusaṅkhāro ossaṭṭho”ti sallakkhesi pārisesañāyena. Evañhi tadā thero",
  "tika-s0102t2:148_3": "tamatthaṁ vīmaṁseyya nāyaṁ bhūmikampo dhātuppakopahetuko tassa apaññāyamānarūpattā,",
  "tika-s0102t2:148_4": "bāhirakopi isi evaṁ mahānubhāvo buddhakāle natthi, sāsanikopi satthu anārocetvā evaṁ",
  "tika-s0102t2:148_5": "karonto nāma natthi, sesānaṁ pañcannaṁ idāni asambhavo, evaṁ bhūmikampo cāyaṁ mahābhiṁsanako",
  "tika-s0102t2:148_6": "salomahaṁso ahosi, tasmā pārisesato āha “ajja bhagavatā āyusaṅkhāro ossaṭṭhoti sallakkhesī”ti.",
  "tika-s0102t2:149": "Aṭṭhaparisavaṇṇanā",
  "tika-s0102t2:150_0": "172.Okāsaṁ adatvāti “tiṭṭhatu bhante bhagavā kappa”ntiādi nayappavattāya therassa",
  "tika-s0102t2:150_1": "āyācanāya avasaraṁ adatvā. Aññānipi aṭṭhakāni sampiṇḍento hetuaṭṭhakato aññāni parisābhibhāyatanavimokkhavasena",
  "tika-s0102t2:150_2": "tīṇi aṭṭhakāni saṅgahetvā dassento “aṭṭha kho imā”tiādimāha. “Āyasmato ānandassa",
  "tika-s0102t2:150_3": "sokuppattiṁ pariharanto vikkhepaṁ karonto”ti keci sahasā bhaṇite balavasoko uppajjeyyāti.",
  "tika-s0102t2:151_0": "Samāgantabbato, samāgacchatīti vā samāgamo, parisā. Bimbisārapamukho samāgamo bimbisārasamāgamo.",
  "tika-s0102t2:151_1": "Sesadvayepi eseva nayo. Bimbisāra…pe… samāgamādisadisaṁ khattiyaparisanti yojanā.",
  "tika-s0102t2:151_2": "Aññesu cakkavāḷesupi labbhateyeva satthu khattiyaparisādiupasaṅkamanaṁ. Ādito tehi",
  "tika-s0102t2:151_3": "saddhiṁ satthu bhāsanaṁ ālāpo. Kathanapaṭikathanaṁ sallāpo. Dhammupasañhitā pucchā",
  "tika-s0102t2:151_4": "paṭipucchā dhammasākacchā. Saṇṭhānaṁ paṭicca kathanaṁ saṇṭhānapariyāyattā vaṇṇa-saddassa",
  "tika-s0102t2:151_5": "“mahantaṁ hatthirājavaṇṇaṁ abhinimminitvā”tiādīsu viya. “Tesa”nti padaṁ ubhayapadāpekkhaṁ",
  "tika-s0102t2:151_6": "“tesampi lakkhaṇasaṇṭhānaṁ viya satthu sarīrasaṇṭhānaṁ, tesaṁ kevalaṁ paññāyati evā”ti.",
  "tika-s0102t2:151_7": "Nāpi āmukkamaṇikuṇḍalo bhagavā hotīti yojanā. Chinnassarāti dvidhābhūtassarā. Gaggarassarāti",
  "tika-s0102t2:151_8": "jajjaritassarā. Bhāsantaranti tesaṁ sattānaṁ bhāsato aññaṁ bhāsaṁ. Vīmaṁsāti cintanā.",
  "tika-s0102t2:151_9": "“Kimatthaṁ…pe… desetī”ti idaṁ nanu attānaṁ jānāpetvā dhamme kathite tesaṁ sātisayo",
  "tika-s0102t2:151_10": "pasādo hotīti iminā adhippāyena vuttaṁ? Yesaṁ attānaṁ ajānāpetvāva dhamme kathite",
  "tika-s0102t2:151_11": "pasādo hoti, na jānāpetvā, tādise sandhāya satthā tathā karoti. Tattha payojanamāha",
  "tika-s0102t2:151_12": "“vāsanatthāyā”ti. Evaṁ sutopīti evaṁ aviññātadesako aviññātāgamanopi suto dhammo",
  "tika-s0102t2:151_13": "attano dhammasudhammatāyeva anāgate paccayo hoti suṇantassa.",
  "tika-s0102t2:152": "“Ānandā”tiādiko saṅgītianāruḷho pāḷidhammo eva tathā dassito. Esa nayo ito paresupi evarūpesu ṭhānesu.",
  "tika-s0102t2:153": "Aṭṭhaabhibhāyatanavaṇṇanā",
  "tika-s0102t2:154_0": "173. Abhibhavatīti abhibhu, parikammaṁ, ñāṇaṁ vā. Abhibhu āyatanaṁ etassāti abhibhāyatanaṁ,",
  "tika-s0102t2:154_1": "jhānaṁ. Abhibhavitabbaṁ vā ārammaṇasaṅkhātaṁ āyatanaṁ etassāti abhibhāyatanaṁ. Ārammaṇābhibhavanato",
  "tika-s0102t2:154_2": "abhibhu ca taṁ āyatanañca yogino sukhavisesānaṁ adhiṭṭhānabhāvato, manāyatanadhammāyatanabhāvato",
  "tika-s0102t2:154_3": "vātipi sasampayuttaṁ jhānaṁ abhibhāyatanaṁ. Tenāha “abhibhavanakāraṇānī”tiādi. Tāni",
  "tika-s0102t2:154_4": "hīti abhibhāyatanasaññitāni jhānāni. “Puggalassa ñāṇuttariyatāyā”ti idaṁ ubhayatthāpi",
  "tika-s0102t2:154_5": "yojetabbaṁ. Kathaṁ? Paṭipakkhabhāvena paccanīkadhamme abhibhavanti puggalassa ñāṇuttariyatāya",
  "tika-s0102t2:154_6": "ārammaṇāni abhibhavanti. Ñāṇabaleneva hi ārammaṇābhibhavanaṁ viya paṭipakkhābhibhavo pīti.",
  "tika-s0102t2:155_0": "Parikammavasena ajjhattaṁ rūpasaññī, na appanāvasena. Na hi paṭibhāganimittārammaṇā",
  "tika-s0102t2:155_1": "appanā ajjhattavisayā sambhavati, taṁ pana ajjhattaparikammavasena laddhaṁ kasiṇanimittaṁ",
  "tika-s0102t2:155_2": "avisuddhameva hoti, na bahiddhāparikammavasena laddhaṁ viya visuddhaṁ.",
  "tika-s0102t2:156_0": "Parittānīti yathāladdhāni suppasarāvamattāni. Tenāha “avaḍḍhitānī”ti. Parittavasenevāti",
  "tika-s0102t2:156_1": "vaṇṇavasena ābhoge vijjamānepi parittavaseneva idaṁ abhibhāyatanaṁ vuttaṁ. Parittatā",
  "tika-s0102t2:156_2": "hettha abhibhavanassa kāraṇaṁ. Vaṇṇābhoge satipi asatipi abhibhāyatanabhāvanā nāma",
  "tika-s0102t2:156_3": "tikkhapaññasseva sambhavati, na itarassāti āha “ñāṇuttariko puggalo”ti. Abhibhavitvā",
  "tika-s0102t2:156_4": "samāpajjatīti ettha abhibhavanaṁ, samāpajjanañca upacārajjhānādhigamasamanantarameva",
  "tika-s0102t2:156_5": "appanājhānuppādananti āha “saha nimittuppādenevettha appanaṁ pāpetī”ti. Saha nimittuppādenāti",
  "tika-s0102t2:156_6": "ca appanāparivāsābhāvassa lakkhaṇaṁ vacanametaṁ. Yo “khippābhiñño”ti vuccati, tatopi",
  "tika-s0102t2:156_7": "ñāṇuttarasseva abhibhāyatanabhāvanā. Etthāti etasmiṁ nimitte. Appanaṁ pāpetīti bhāvanaṁ appanaṁ neti.",
  "tika-s0102t2:157_0": "Ettha ca keci “uppanne upacārajjhāne taṁ ārabbha ye heṭṭhimantena dve tayo javanavārā",
  "tika-s0102t2:157_1": "pavattanti, te upacārajjhānapakkhikā eva, tadanantarañca bhavaṅgaparivāsena, upacārāsevanāya",
  "tika-s0102t2:157_2": "ca vinā appanā hoti, saha nimittuppādeneva appanaṁ pāpetī”ti vadanti, taṁ tesaṁ matimattaṁ.",
  "tika-s0102t2:157_3": "Na hi parivāsitaparikammena appanāvāro icchito, nāpi mahaggatappamāṇajjhānesu viya",
  "tika-s0102t2:157_4": "upacārajjhāne ekantato paccavekkhaṇā icchitabbā, tasmā upacārajjhānādhigamanato paraṁ",
  "tika-s0102t2:157_5": "katipayabhavaṅgacittāvasāne appanaṁ pāpuṇanto “saha nimittuppādenevettha appanaṁ",
  "tika-s0102t2:157_6": "pāpetī”ti vutto. Saha nimittuppādenevāti ca adhippāyikamidaṁ vacanaṁ, na nītatthaṁ,",
  "tika-s0102t2:157_7": "adhippāyo vuttanayeneva veditabbo, na antosamāpattiyaṁ tadā tathārūpassa ābhogassa",
  "tika-s0102t2:157_8": "asambhavato. Samāpattito vuṭṭhitassa ābhogo pubbabhāgabhāvanāyavasena jhānakkhaṇe",
  "tika-s0102t2:157_9": "pavattaṁ abhibhavanākāraṁ gahetvā pavattoti daṭṭhabbaṁ. Abhidhammaṭṭhakathāyaṁ pana",
  "tika-s0102t2:157_10": "“iminā tassa pubbābhogo kathito”ti vuttaṁ. Antosamāpattiyaṁ tathā ābhogābhāve kasmā",
  "tika-s0102t2:157_11": "“jhānasaññāyapī”ti vuttanti āha “abhibhavana…pe… atthī”ti.",
  "tika-s0102t2:158_0": "Vaḍḍhitappamāṇānīti vipulappamāṇānīti attho, na ekaṅguladvaṅgulādivasena vaḍḍhiṁ",
  "tika-s0102t2:158_1": "pāpitānīti tathā vaḍḍhanassevettha asambhavato. Tenāha “mahantānī”ti. Bhattavaḍḍhitakanti",
  "tika-s0102t2:158_2": "bhuñjanabhājanaṁ vaḍḍhetvā dinnabhattaṁ, ekāsane purisena bhuñjitabbabhattato upaḍḍhabhattanti attho.",
  "tika-s0102t2:159": "Rūpe saññā rūpasaññā, sā assa atthīti rūpasaññī, na rūpasaññī arūpasaññī, saññāsīsena jhānaṁ vadati. Rūpasaññāya anuppādanaṁ evettha alābhitā.",
  "tika-s0102t2:160_0": "Bahiddhāvauppannanti bahiddhā vatthusmiṁyeva uppannaṁ. Abhidhamme pana “ajjhattaṁ",
  "tika-s0102t2:160_1": "arūpasaññī bahiddhā rūpāni passati parittāni suvaṇṇadubbaṇṇāni…pe… appamāṇāni suvaṇṇadubbaṇṇānī”ti",
  "tika-s0102t2:160_2": "evaṁ catunnaṁ abhibhāyatanānaṁ āgatattā abhidhammaṭṭhakathāyaṁ “kasmā pana ‘yathā",
  "tika-s0102t2:160_3": "suttante ajjhattaṁ rūpasaññī eko bahiddhā rūpāni passati parittānītiādi vuttaṁ, evaṁ",
  "tika-s0102t2:160_4": "avatvā idha catūsupi abhibhāyatanesu ajjhattaṁ arūpasaññitāva vuttā’ti codanaṁ katvā",
  "tika-s0102t2:160_5": "‘ajjhattarūpānaṁ anabhibhavanīyato’ti kāraṇaṁ vatvā, tattha vā hi idha vā bahiddhā",
  "tika-s0102t2:160_6": "rūpāneva abhibhavitabbāni, tasmā tāni niyamato vattabbānīti tatrāpi idhāpi vuttāni.",
  "tika-s0102t2:160_7": "‘Ajjhattaṁ rūpasaññī’ti idaṁ pana satthu desanāvilāsamattamevā”ti vuttaṁ. Ettha ca",
  "tika-s0102t2:160_8": "vaṇṇābhogarahitāni, sahitāni ca sabbāni parittāni “parittāni suvaṇṇadubbaṇṇānī”ti",
  "tika-s0102t2:160_9": "vuttāni, tathā appamāṇāni “appamāṇāni suvaṇṇadubbaṇṇānī”ti. Atthi hi so pariyāyo",
  "tika-s0102t2:160_10": "parittāni abhibhuyya tāni ce kadāci vaṇṇavasena ābhujitāni honti, suvaṇṇadubbaṇṇāni",
  "tika-s0102t2:160_11": "abhibhuyyāti. Pariyāyakathā hi suttantadesanāti. Abhidhamme pana nippariyāyadesanattā",
  "tika-s0102t2:160_12": "vaṇṇābhogarahitāni visuṁ vuttāni, tathā sahitāni. Atthi hi ubhayattha abhibhavanavisesoti.",
  "tika-s0102t2:160_13": "Tathā idha pariyāyadesanattā vimokkhānampi abhibhavanapariyāyo atthīti “ajjhattaṁ",
  "tika-s0102t2:160_14": "rūpasaññī”tiādinā paṭhamadutiyaabhibhāyatanesu paṭhamavimokkho, tatiyacatutthaabhibhāyatanesu",
  "tika-s0102t2:160_15": "dutiyavimokkho, vaṇṇābhibhāyatanesu tatiyavimokkho ca abhibhavanappavattito saṅgahito.",
  "tika-s0102t2:160_16": "Abhidhamme pana nippariyāyadesanattā vimokkhābhibhāyatanāni asaṅkarato dassetuṁ vimokkhe",
  "tika-s0102t2:160_17": "vajjetvā abhibhāyatanāni kathitāni ; sabbāni ca vimokkhakiccāni jhānāni vimokkhadesanāyaṁ",
  "tika-s0102t2:160_18": "vuttāni. Tadetaṁ “ajjhattaṁ rūpasaññī”ti āgatassa abhibhāyatanadvayassa abhidhamme",
  "tika-s0102t2:160_19": "abhibhāyatanesu avacanato “rūpī rūpāni passatī”tiādīnañca sabbavimokkhakiccasādhāraṇavacanabhāvato",
  "tika-s0102t2:160_20": "vavatthānaṁ katanti viññāyati. “Ajjhattarūpānaṁ anabhibhavanīyato”ti idaṁ katthacipi",
  "tika-s0102t2:160_21": "“ajjhattaṁ rūpāni passatī”ti avatvā sabbattha yaṁ vuttaṁ “bahiddhā rūpāni passatī”ti,",
  "tika-s0102t2:160_22": "tassa kāraṇavacanaṁ, tena yaṁ aññahetukaṁ, taṁ tena hetunā vuttaṁ. Yaṁ pana desanāvilāsahetukaṁ",
  "tika-s0102t2:160_23": "ajjhattaṁ arūpasaññitāya eva abhidhamme vacanaṁ, na tassa aññaṁ kāraṇaṁ maggitabbanti",
  "tika-s0102t2:160_24": "dasseti. Ajjhattarūpānaṁ anabhibhavanīyatā ca tesaṁ bahiddhā rūpānaṁ viya abhūtattā.",
  "tika-s0102t2:160_25": "Desanāvilāso ca yathāvuttavavatthānavasena veditabbo veneyyajjhāsayavasena vijjamānapariyāyakathābhāvato.",
  "tika-s0102t2:160_26": "“Suvaṇṇadubbaṇṇānī”ti eteneva siddhattā na nīlādi abhibhāyatanāni vattabbānīti ce?",
  "tika-s0102t2:160_27": "Taṁ na, nīlādīsu katādhikārānaṁ nīlādibhāvasseva abhibhavanakāraṇattā. Na hi tesaṁ",
  "tika-s0102t2:160_28": "parisuddhāparisuddhavaṇṇānaṁ parittatā, appamāṇatā vā abhibhavanakāraṇaṁ, atha kho",
  "tika-s0102t2:160_29": "nīlādibhāvo evāti. Etesu ca parittādikasiṇarūpesu yaṁ yaṁ caritassa imāni abhibhāyatanāni",
  "tika-s0102t2:160_30": "ijjhanti, taṁ dassetuṁ “imesu panā”tiādi vuttaṁ.",
  "tika-s0102t2:161_0": "Sabbasaṅgāhakavasenāti sakalanīlavaṇṇanīlanidassananīlanibhāsānaṁ sādhāraṇavasena.",
  "tika-s0102t2:161_1": "Vaṇṇavasenāti sabhāvavaṇṇavasena. Nidassanavasenāti passitabbatāvasena cakkhuviññāṇādiviññāṇavīthiyā",
  "tika-s0102t2:161_2": "gahetabbatāvasena. Obhāsavasenāti sappabhāsatāya avabhāsanavasena. Umāpupphanti atasipupphaṁ.",
  "tika-s0102t2:161_3": "Nīlameva hoti vaṇṇasaṅkarābhāvato. Bārāṇasisambhavanti bārāṇasiyaṁ samuṭṭhitaṁ.",
  "tika-s0102t2:162_0": "Ekaccassa ito bāhirakassa appamāṇaṁ ativitthāritaṁ kasiṇanimittaṁ olokentassa bhayaṁ",
  "tika-s0102t2:162_1": "uppajjeyya “kiṁ nu kho idaṁ sakalaṁ lokaṁ abhibhavitvā ajjhottharitvā gaṇhātī”ti,",
  "tika-s0102t2:162_2": "tathāgatassa pana tādisaṁ bhayaṁ vā sārajjaṁ vā natthīti abhītabhāvadassanatthameva ānītāni.",
  "tika-s0102t2:163": "Aṭṭhavimokkhavaṇṇanā",
  "tika-s0102t2:164_0": "174.Uttānatthāyeva heṭṭhā atthato vibhattattā. Ekaccassa vimokkhoti ghosopi bhayāvaho",
  "tika-s0102t2:164_1": "vaṭṭābhiratabhāvato, tathāgatassa pana vimokkhe upasampajja viharatopi taṁ natthīti",
  "tika-s0102t2:164_2": "abhītabhāvadassanatthameva ānītāni.",
  "tika-s0102t2:165": "Ānandayācanakathāvaṇṇanā",
  "tika-s0102t2:166_0": "178.Bodhīti sabbaññutaññāṇaṁ. Tañhi “catumaggañāṇapaṭivedha”ntveva vuttaṁ sabbaññutaññāṇappaṭivedhassa",
  "tika-s0102t2:166_1": "taṁmūlakattā. Evaṁ vuttabhāvanti “ākaṅkhamāno ānanda tathāgato kappaṁ vā tiṭṭheyyā”ti evaṁ vuttabhāvaṁ.",
  "tika-s0102t2:167": "179.Tampi oḷārikanimittaṁ kataṁ tassa mārena pariyuṭṭhitacetaso na paṭividdhaṁ na sallakkhitaṁ.",
  "tika-s0102t2:168_0": "183.Ādikehīti evamādīhi mittāmaccasuhajjāhi. Piyāyitabbato piyehi. Manavaḍḍhanato",
  "tika-s0102t2:168_1": "manāpehi. Jātiyāti jātianurūpagamanena. Nānābhāvo visuṁbhāvo asambaddhabhāvo. Maraṇena",
  "tika-s0102t2:168_2": "vinābhāvoti cutiyā tenattabhāvena apunarāvattanato vippayogo. Bhavena aññathābhāvoti",
  "tika-s0102t2:168_3": "bhavantaraggahaṇena purimākārato aññākāratā “kāmāvacarasatto rūpāvacaro hotī”tiādinā,",
  "tika-s0102t2:168_4": "tatthāpi “manusso devo hotī”tiādināpi yojetabbo. Kutettha labbhāti kuto kuhiṁ kismiṁ",
  "tika-s0102t2:168_5": "nāma ṭhāne ettha etasmiṁ khandhappavatte “yaṁ taṁ jātaṁ…pe… mā palujjī”ti laddhuṁ",
  "tika-s0102t2:168_6": "sakkā. Na sakkā eva tādisassa kāraṇassa abhāvatoti āha “netaṁ ṭhānaṁ vijjatī”ti.",
  "tika-s0102t2:168_7": "Evaṁ acchariyabbhutadhammaṁ tathāgatassāpi sarīraṁ, kimaṅgaṁ pana aññesanti adhippāyo.",
  "tika-s0102t2:168_8": "“Paccāvamissatī”ti netaṁ ṭhānaṁ vijjati satiṁ sūpaṭṭhitaṁ katvā ñāṇena paricchinditvā",
  "tika-s0102t2:168_9": "āyusaṅkhārānaṁ ossaṭṭhattā, buddhakiccassa ca pariyosāpitattā. Na hettha māsattayato",
  "tika-s0102t2:168_10": "paraṁ buddhaveneyyā labbhantīti.",
  "tika-s0102t2:169_0": "184. Sāsanassa ciraṭṭhiti nāma sasambhārehi ariyamaggadhammehi kevalehīti āha “sabbaṁ",
  "tika-s0102t2:169_1": "lokiyalokuttaravaseneva kathita”nti lokiyāhi sīlasamādhipaññāhi vinā lokuttaradhammasamadhigamassa asambhavato.",
  "tika-s0102t2:170": "Tatiyabhāṇavāravaṇṇanā niṭṭhitā.",
  "tika-s0102t2:171": "Nāgāpalokitavaṇṇanā",
  "tika-s0102t2:172_0": "186.Nāgāpalokitanti nāgassa viya apalokitaṁ, hatthināgassa apalokanasadisaṁ apalokananti",
  "tika-s0102t2:172_1": "attho. Āhaccāti phusitvā. Aṅkusakalaggāni viyāti aṅkusakāni viya aññamaññasmiṁ laggāni",
  "tika-s0102t2:172_2": "āsattāni hutvā ṭhitāni. Ekābaddhānīti aññamaññaṁ ekato ābaddhāni. Tasmāti gīvaṭṭhīnaṁ",
  "tika-s0102t2:172_3": "ekagghanānaṁ viya ekābaddhabhāvena, na kevalaṁ gīvaṭṭhīnaṁyeva, atha kho sabbānipi",
  "tika-s0102t2:172_4": "tāni buddhānaṁ ṭhapetvā bāhusandhiādikā dvādasa mahāsandhiyo, aṅgulisandhiyo ca itarasandhīsu",
  "tika-s0102t2:172_5": "ekābaddhāni hutvā ṭhitāni, yato nesaṁ pakatihatthīnaṁ koṭisahassabalappamāṇaṁ kāyabalaṁ",
  "tika-s0102t2:172_6": "hoti. Vesālinagarābhimukhaṁ akāsi kaṇṭakaparivattane viya kapilanagarābhimukhaṁ.",
  "tika-s0102t2:172_7": "Yadi evaṁ kathaṁ taṁ nāgāpalokitaṁ nāma jātaṁ? Tadajjhāsayaṁ upādāya. Bhagavā hi",
  "tika-s0102t2:172_8": "nāgāpalokitavaseneva apaloketukāmo jāto, puññānubhāvena panassa patiṭṭhitaṭṭhānaṁ",
  "tika-s0102t2:172_9": "parivatti, tena taṁ “nāgāpalokitaṁ” tveva vuccati.",
  "tika-s0102t2:173_0": "“Idaṁ pacchimakaṁ ānanda tathāgatassa vesāliyā dassana”nti nayidaṁ vesāliyā apalokanassa",
  "tika-s0102t2:173_1": "kāraṇavacanaṁ anekantikattā, bhūtakathanamattaṁ panetaṁ. Maggasodhanavasena taṁ dassetvā",
  "tika-s0102t2:173_2": "aññadevettha apalokanakāraṇaṁ dassetukāmo “nanu cā”tiādimāha. Taṁ taṁ sabbaṁ pacchimadassanameva",
  "tika-s0102t2:173_3": "anukkamena kusināraṁ gantvā parinibbātukāmatāya tato tato nikkhantattā. “Anacchariyattā”ti",
  "tika-s0102t2:173_4": "iminā yathāvuttaṁ anekantikattaṁ pariharati, tayidaṁ sodhanamattaṁ. Idaṁ panettha",
  "tika-s0102t2:173_5": "aviparītaṁ kāraṇanti dassetuṁ “apicā”tiādi vuttaṁ. Na hi bhagavā sāpekkho vesāliṁ",
  "tika-s0102t2:173_6": "apalokesi, “idaṁ pana me gamanaṁ apunarāgamana”nti dassanamukhena bahujanahitāya",
  "tika-s0102t2:173_7": "bahujanasukhāya lokānukampāya apalokesi. Tenāha “apica vesālirājāno”tiādi.",
  "tika-s0102t2:174_0": "Antakaroti sakalavaṭṭadukkhassa sakasantāne, parasantāne ca vināsakaro abhāvakaro.",
  "tika-s0102t2:174_1": "Buddhacakkhudhammacakkhudibbacakkhumaṁsacakkhusamantacakkhusaṅkhātehi pañcahi cakkhūhi",
  "tika-s0102t2:174_2": "cakkhumā. Savāsanānaṁ kilesānaṁ samucchinnattā sātisayaṁ kilesaparinibbānena parinibbuto.",
  "tika-s0102t2:175": "Catumahāpadesavaṇṇanā",
  "tika-s0102t2:176_0": "187.Mahāokāseti mahante okāse. Mahantāni dhammassa patiṭṭhāpanaṭṭhānāni. Yesu patiṭṭhāpito",
  "tika-s0102t2:176_1": "dhammo nicchīyati asandehato, kāni pana tāni? Āgamanavisiṭṭhāni suttotaraṇādīni.",
  "tika-s0102t2:176_2": "Dutiyavikappe apadisantīti apadesā, “sammukhā metaṁ āvuso bhagavato suta”ntiādinā",
  "tika-s0102t2:176_3": "kenaci ābhatassa “dhammo”ti vinicchinane kāraṇaṁ. Kiṁ pana tanti? Tassa yathābhatassa",
  "tika-s0102t2:176_4": "suttotaraṇādi eva. Yadi evaṁ kathaṁ cattāroti? Yasmā dhammassa dve samparāyā satthā,",
  "tika-s0102t2:176_5": "sāvakā ca, tesu ca sāvakā saṅghagaṇapuggalavasena tividhā, evaṁ “tumhākaṁ mayā yaṁ",
  "tika-s0102t2:176_6": "dhammo paṭiggahito”ti apadisitabbānaṁ bhedena cattāro. Tenāha “sammukhā me taṁ āvuso",
  "tika-s0102t2:176_7": "bhagavato suta”ntiādi. Tathā ca vuttaṁ nettiyaṁ “cattāro mahāpadesā buddhāpadeso",
  "tika-s0102t2:176_8": "saṅghāpadeso sambahulattherāpadeso ekattherāpadeso. Ime cattāro mahāpadesā”ti buddho",
  "tika-s0102t2:176_9": "apadeso etassāti buddhāpadeso. Esa nayo sesesupi. Tenāha “buddhādayo…pe… mahākāraṇānī”ti.",
  "tika-s0102t2:177_0": "188.Nevaabhinanditabbanti na sampaṭicchitabbaṁ. Ganthassa sampaṭicchanaṁ nāma savananti",
  "tika-s0102t2:177_1": "āha “na sotabba”nti. Padabyañjanānīti padāni ca byañjanāni ca, atthapadāni, byañjanapadāni",
  "tika-s0102t2:177_2": "cāti attho. Pajjati attho etehīti padāni, akkharādīni byañjanapadāni. Pajjitabbato",
  "tika-s0102t2:177_3": "padāni, saṅkāsanādīni atthapadāni. Aṭṭhakathāyaṁpana “‘padasaṅkhātāni byañjanānī’ti",
  "tika-s0102t2:177_4": "byañjanapadāneva vuttānī”ti keci, taṁ na, atthaṁ byañjentīti byañjanāni, byañjanapadāni,",
  "tika-s0102t2:177_5": "tehi byañjitabbato byañjanāni, atthapadānīti ubhayasaṅgahato. Imasmiṁ ṭhāneti tenābhatasuttassa",
  "tika-s0102t2:177_6": "imasmiṁ padese. Pāḷi vuttāti kevalo pāḷidhammo pavatto. Attho vuttoti pāḷiyā attho",
  "tika-s0102t2:177_7": "pavatto niddiṭṭho. Anusandhi kathitoti yathāraddhadesanāya, upari desanāya ca anusandhānaṁ",
  "tika-s0102t2:177_8": "kathitaṁ sambandho kathito. Pubbāparaṁ kathitanti pubbenāparaṁ avirujjhanañceva visesādhānañca",
  "tika-s0102t2:177_9": "kathitaṁ pakāsitaṁ. Evaṁ pāḷidhammādīni sammadeva sallakkhetvā gahaṇaṁ sādhukaṁ uggahaṇanti",
  "tika-s0102t2:177_10": "āha “suṭṭhu gahetvā”ti. Sutte otāretabbānīti ñāṇena sutte ogāhetvā tāretabbāni, taṁ",
  "tika-s0102t2:177_11": "pana ogāhetvā taraṇaṁ tattha otaraṇaṁ anuppavesanaṁ hotīti vuttaṁ “sutte otāretabbānī”ti.",
  "tika-s0102t2:177_12": "Saṁsandetvā dassanaṁ sandassananti āha “vinaye saṁsandetabbānī”ti.",
  "tika-s0102t2:178_0": "Kiṁ pana taṁ suttaṁ, ko vā vinayoti vicāraṇāya ācariyānaṁ matibhedamukhena tamatthaṁ",
  "tika-s0102t2:178_1": "dassetuṁ “ettha cā”tiādi vuttaṁ. Vinayoti vibhaṅgapāṭhamāha. So hi mātikāsaññitassa",
  "tika-s0102t2:178_2": "suttassa atthasūcanato “sutta”nti vattabbataṁ arahati. Vividhanayattā, visiṭṭhanayattā",
  "tika-s0102t2:178_3": "ca vinayo, khandhakapāṭho. Evanti evaṁ suttavinayesu pariggayhamānesu vinayapiṭakampi",
  "tika-s0102t2:178_4": "na pariyādīyati parivārapāḷiyā asaṅgahitattā. Suttantābhidhammapiṭakāni vā suttaṁ",
  "tika-s0102t2:178_5": "atthasūcanādiatthasambhavato. Evampīti “suttantābhidhammapiṭakāni suttaṁ, vinayapiṭakaṁ",
  "tika-s0102t2:178_6": "vinayo”ti evaṁ suttavinayavibhāge vuccamānepi. Na tāva pariyādīyantīti na tāva anavasesato",
  "tika-s0102t2:178_7": "pariggayhanti, kasmāti āha “asuttanāmakañhī”tiādi. Yasmā “sutta”nti imaṁ nāmaṁ anāropetvā",
  "tika-s0102t2:178_8": "saṅgītampi jātakādibuddhavacanaṁ atthi, tasmā vuttanayena tīṇi piṭakāni na pariyādiṇṇānīti.",
  "tika-s0102t2:178_9": "Suttanipātaudānaitivuttakādīni dīghanikāyādayo viya suttanāmaṁ āropetvā asaṅgītānīti",
  "tika-s0102t2:178_10": "adhippāye panettha jātakādīhi saddhiṁ tānipi gahitāni. Buddhavaṁsacariyāpiṭakānaṁ",
  "tika-s0102t2:178_11": "panettha aggahaṇe kāraṇaṁ maggitabbaṁ, kiṁ vā tena magganena? Sabbopāyaṁ vaṇṇanānayo",
  "tika-s0102t2:178_12": "theravādaṁ dassanamukhena paṭikkhitto evāti.",
  "tika-s0102t2:179_0": "Atthīti kiṁ atthi, asuttanāmakaṁ buddhavacanaṁ natthi evāti dasseti. Tathā hi nidānavaṇṇanāyaṁ",
  "tika-s0102t2:179_1": "amhehi vuttaṁ “suttanti sāmaññavidhi, visesavidhayo pare”ti. Taṁ sabbaṁ paṭikkhipitvā",
  "tika-s0102t2:179_2": "“suttanti vinayo”tiādinā vuttaṁ saṁvaṇṇanānayaṁ “nāyamattho idhādhippeto”ti paṭisodhetvā.",
  "tika-s0102t2:179_3": "Vineti etena kileseti vinayo, kilesavinayanūpāyo, so eva ca naṁ karotīti kāraṇanti",
  "tika-s0102t2:179_4": "āha “vinayo pana kāraṇa”nti.",
  "tika-s0102t2:180_0": "Dhammeti pariyattidhamme. Sarāgāyāti sarāgabhāvāya kāmarāgabhavarāgaparibrūhanāya.",
  "tika-s0102t2:180_1": "Saññogāyāti bhavasaṁyojanāya. Ācayāyāti vaṭṭassa vaḍḍhanatthāya. Mahicchatāyāti mahicchabhāvāya.",
  "tika-s0102t2:180_2": "Asantuṭṭhiyāti asantuṭṭhibhāvāya. Saṅgaṇikāyāti kilesasaṅgaṇagaṇasaṅgaṇavihārāya.",
  "tika-s0102t2:180_3": "Kosajjāyāti kusītabhāvāya. Dubbharatāyāti dupposatāya. Virāgāyāti sakalavaṭṭato virajjanatthāya.",
  "tika-s0102t2:180_4": "Visaññogāyāti kāmabhavādīhi visaṁyujjanatthāya. Apacayāyāti sabbassāpi vaṭṭassa apacayanāya,",
  "tika-s0102t2:180_5": "nibbānāyāti attho. Appicchatāyāti paccayappicchatādivasena sabbaso icchāpagamāya.",
  "tika-s0102t2:180_6": "Santuṭṭhiyāti dvādasavidhasantuṭṭhibhāvāya. Pavivekāyāti pavivittabhāvāya, kāyavivekāditadaṅgavivekādivivekasiddhiyā.",
  "tika-s0102t2:180_7": "Vīriyārambhāyāti kāyikassa ceva, cetasikassa ca vīriyassa paggahaṇatthāya. Subharatāyāti",
  "tika-s0102t2:180_8": "sukhaposanatthāya. Evaṁ yo pariyattidhammo uggahaṇadhāraṇaparipucchāmanasikāravasena",
  "tika-s0102t2:180_9": "yoniso paṭipajjantassa sarāgādibhāvaparivajjanassa kāraṇaṁ hutvā virāgādibhāvāya",
  "tika-s0102t2:180_10": "saṁvattati, ekaṁsato eso dhammo. Eso vinayo, sammadeva apāyādīsu apatanavasena dhāraṇato,",
  "tika-s0102t2:180_11": "kilesānaṁ vinayanato, satthu sammāsambuddhassa ovādānusiṭṭhibhāvato etaṁ satthusāsananti",
  "tika-s0102t2:180_12": "dhāreyyāsi jāneyyāsi, avabujjheyyāsīti attho. Catusaccassa sūcanaṁ suttanti āha “sutteti",
  "tika-s0102t2:180_13": "tepiṭake buddhavacane”ti. Tepiṭakañhi buddhavacanaṁ saccavinimuttaṁ natthi. Rāgādivinayanakāraṇaṁ",
  "tika-s0102t2:180_14": "tathāgatena suttapadena pakāsitanti āha “vinayeti etasmiṁ rāgādivinayakāraṇe”ti.",
  "tika-s0102t2:181_0": "Sutte osaraṇañcettha tepiṭake buddhavacane pariyāpannatāvaseneva veditabbaṁ, na aññathāti",
  "tika-s0102t2:181_1": "āha “suttapaṭipāṭiyā katthaci anāgantvā”ti. Challiṁ uṭṭhapetvāti arogassa mahato",
  "tika-s0102t2:181_2": "rukkhassa tiṭṭhato upakkamena challiyā sakalikāya, papaṭikāya vā uṭṭhapanaṁ viya",
  "tika-s0102t2:181_3": "arogassa sāsanadhammassa tiṭṭhato byañjanamattena tappariyāpannaṁ viya hutvā challisadisaṁ",
  "tika-s0102t2:181_4": "pubbāparaviruddhatādidosaṁ uṭṭhapetvā paridīpetvā, tādisāni pana ekaṁsato guḷhavessantarādipariyāpannāni",
  "tika-s0102t2:181_5": "hontīti āha “guḷhavessantara…pe…paññāyantīti attho”ti. Rāgādivinayeti rāgādīnaṁ vinayanatthe.",
  "tika-s0102t2:181_6": "Tadākāratāya na paññāyamānāni na dissamānāni chaḍḍetabbāni vajjitabbāni na gahetabbāni.",
  "tika-s0102t2:181_7": "Sabbatthāti sabbavāresu.",
  "tika-s0102t2:182_0": "Imasmiṁpana ṭhāneti imasmiṁ mahāpadesaniddesaṭṭhāne. “Sutte cattāro mahāpadesā”tiādinā",
  "tika-s0102t2:182_1": "vuttampi avuttena saddhiṁ gahetvā pakiṇṇakakathāya mātikaṁ uddisati. Ñātuṁ icchito",
  "tika-s0102t2:182_2": "attho pañho, tassa vissajjanāni pañhābyākaraṇāni, atthasūcanādiatthena suttaṁ, pāḷi,",
  "tika-s0102t2:182_3": "taṁ suttaṁ anulometi anukūletīti suttānulomaṁ, mahāpadeso. Ācariyā vadanti saṁvaṇṇenti",
  "tika-s0102t2:182_4": "pāḷiṁ etenāti ācariyavādo aṭṭhakathā. Tassa tassa therassa attano eva mati adhippāyoti",
  "tika-s0102t2:182_5": "attanomati. Dhammavinicchaye patteti dhamme vinicchinitabbe upaṭṭhite. Imeti anantaraṁ",
  "tika-s0102t2:182_6": "vuttā cattāro mahāpadesā. Pamīyati dhammo paricchijjati vinicchīyati etenāti pamāṇaṁ.",
  "tika-s0102t2:182_7": "Tenāha “yaṁ ettha sametī”tiādi. Itaranti mahāpadesesu asamentaṁ. Puna itaranti akappiyaṁ",
  "tika-s0102t2:182_8": "anulomentaṁ kappiyaṁ paṭibāhantaṁ sandhāyāha.",
  "tika-s0102t2:183_0": "Ekaṁseneva byākātabbo vissajjetabboti ekaṁsabyākaraṇīyo. Vibhajjāti pucchitamatthaṁ",
  "tika-s0102t2:183_1": "avadhāraṇādibhedena vibhajitvā. Paṭipucchāti pucchantaṁ puggalaṁ paṭipucchitvā. Ṭhapanīyoti",
  "tika-s0102t2:183_2": "tidhāpi avissajjanīyattā ṭhapanīyo byākaraṇaṁ akatvā ṭhapetabbo. “Cakkhuṁ anicca”nti",
  "tika-s0102t2:183_3": "pañhe uttarapadāvadhāraṇaṁ sandhāya “ekaṁseneva byākātabba”nti vuttaṁ niccatāya lesassāpi",
  "tika-s0102t2:183_4": "tattha abhāvato. Purimapadāvadhāraṇe pana vibhajjabyākaraṇīyatā cakkhusotesu visesatthasāmaññatthānaṁ",
  "tika-s0102t2:183_5": "asādhāraṇabhāvato. Dvinnaṁ tesaṁ sadisatācodanā paṭipucchanamukheneva byākaraṇīyā",
  "tika-s0102t2:183_6": "paṭikkhepavasena, anuññātavasena ca vissajjitabbatoti āha “yathā cakkhu, tathā sotaṁ…pe…",
  "tika-s0102t2:183_7": "ayaṁ paṭipucchābyākaraṇīyo pañho”ti. Taṁ jīvaṁ taṁ sarīranti jīvasarīrānaṁ anaññatāpañho.",
  "tika-s0102t2:183_8": "Yassa yena anaññatācoditā, so eva paramatthato nupalabbhatīti vañjhātanayassa matteyyatākittanasadisoti",
  "tika-s0102t2:183_9": "abyākātabbatāya ṭhapanīyo vuttoti. Imāni cattāri pañhabyākaraṇāni pamāṇaṁ teneva",
  "tika-s0102t2:183_10": "nayena tesaṁ pañhānaṁ byākātabbato.",
  "tika-s0102t2:184_0": "Vinayamahāpadeso kappiyānulomavidhānato nippariyāyato anulomakappiyaṁ nāma, mahāpadesabhāvena",
  "tika-s0102t2:184_1": "pana taṁsadisatāya suttantamahāpadesesupi “anulomakappiya”nti ayaṁ aṭṭhakathāvohāro.",
  "tika-s0102t2:184_2": "Yadipi tattha tattha bhagavatā pavattitapakiṇṇakadesanāva aṭṭhakathā, sā pana dhammasaṅgāhakehi",
  "tika-s0102t2:184_3": "paṭhamaṁ tīṇi piṭakāni saṅgāyitvā tassa atthavaṇṇanānurūpeneva vācanāmaggaṁ āropitattā",
  "tika-s0102t2:184_4": "“ācariyavādo”ti vuccati ācariyā vadanti saṁvaṇṇenti pāḷiṁ etenāti. Tenāha “ācariyavādo",
  "tika-s0102t2:184_5": "nāma aṭṭhakathā”ti. Tisso saṅgītiyo āruḷho eva ca buddhavacanassa atthasaṁvaṇṇanābhūto",
  "tika-s0102t2:184_6": "kathāmaggo mahindattherena tambapaṇṇidīpaṁ ābhato pacchā tambapaṇṇiyehi mahātherehi",
  "tika-s0102t2:184_7": "sīhaḷabhāsāya ṭhapito nikāyantaraladdhisaṅkarapariharaṇatthaṁ. Attanomati nāma theravādo.",
  "tika-s0102t2:184_8": "Nayaggāhenāti suttādito labbhamānanayaggahaṇena. Anubuddhiyāti suttādīniyeva anugatabuddhiyā.",
  "tika-s0102t2:184_9": "Attano paṭibhānanti attano eva tassa atthassa vuttanayena upaṭṭhānaṁ, yathāupaṭṭhitā",
  "tika-s0102t2:184_10": "atthā eva tathā vuttā. Samentameva gahetabbanti yathā suttena saṁsandati, evaṁ mahāpadesato",
  "tika-s0102t2:184_11": "atthā uddharitabbāti dasseti. Pamādapāṭhavasena ācariyavādassa kadāci pāḷiyā asaṁsandanāpi",
  "tika-s0102t2:184_12": "siyā, so na gahetabboti dassento āha “ācariyavādopi suttena samentoyevagahetabbo”ti.",
  "tika-s0102t2:184_13": "Sabbadubbalā puggalassa sayaṁ paṭibhānabhāvato. Tathā ca sāpi gahetabbā, kīdisī?",
  "tika-s0102t2:184_14": "Suttena samentā yevāti yojanā. Tāsūti tīsu saṅgītīsu. “Āgatameva pamāṇa”nti iminā",
  "tika-s0102t2:184_15": "mahākassapādīhi saṅgītameva “sutta”nti idhādhippetanti tadaññassa suttabhāvameva",
  "tika-s0102t2:184_16": "paṭikkhipati. Tadatthā eva hi tisso saṅgītiyo. Tatthāti gārayhasutte. Na ceva sutte",
  "tika-s0102t2:184_17": "osaranti, na ca vinaye sandissantīti veditabbāni tassa asuttabhāvato tena “anulomakappiyaṁ",
  "tika-s0102t2:184_18": "suttena samentameva gahetabba”nti vuttaṁ evatthaṁ nigamanavasena nidasseti. Sabbattha",
  "tika-s0102t2:184_19": "“na itara”nti vacanaṁ tattha tattha gahitāvadhāraṇaphaladassanaṁ daṭṭhabbaṁ.",
  "tika-s0102t2:185": "Kammāraputtacundavatthuvaṇṇanā",
  "tika-s0102t2:186_0": "189.Sūkaramaddavanti vanavarāhassa mudumaṁsaṁ. Yasmā cundo ariyasāvako sotāpanno,",
  "tika-s0102t2:186_1": "aññe ca bhagavato, bhikkhusaṅghassa ca āhāraṁ paṭiyādentā anavajjameva paṭiyādenti,",
  "tika-s0102t2:186_2": "tasmā vuttaṁ “pavattamaṁsa”nti. Taṁ kirāti “nātitaruṇassā”tiādinā vuttavisesaṁ. Tathā",
  "tika-s0102t2:186_3": "hi taṁ “mudu ceva siniddhañcā”ti vuttaṁ. Mudumaṁsabhāvato hi abhisaṅkharaṇavisesena",
  "tika-s0102t2:186_4": "ca “maddava”nti vuttaṁ. Ojaṁ pakkhipiṁsu “ayaṁ bhagavato pacchimako āhāro”ti puññavisesāpekkhāya,",
  "tika-s0102t2:186_5": "taṁ pana tathāpakkhittadibbojatāya garutaraṁ jātaṁ.",
  "tika-s0102t2:187": "Aññe yaṁ dujjīraṁ, taṁ ajānantā “kassaci adatvā vināsita”nti upavadeyyunti parūpavādamocanatthaṁ bhagavā “nāhaṁ ta”ntiādinā sīhanādaṁ nadati.",
  "tika-s0102t2:188_0": "190. Kathaṁ panāyaṁ sīhanādo nanu taṁ bhagavatopi sammāpariṇāmaṁ na gatanti? Nayidaṁ",
  "tika-s0102t2:188_1": "evaṁ daṭṭhabbaṁ, yasmā “sammadeva taṁ bhagavato pariṇāmaṁ gata”nti vattuṁ arahati",
  "tika-s0102t2:188_2": "tappaccayā uppannassa vikārassa abhāvato, aññapaccayassa ca vikārassa mudubhāvaṁ",
  "tika-s0102t2:188_3": "āpāditattā. Tenāha “na pana bhuttappaccayā”tiādi. Na hi bhagavā, aññe vā pana khīṇāsavā",
  "tika-s0102t2:188_4": "navavedanuppādanavasena āhāraṁ paribhuñjanti aṭṭhaṅgasamannāgatameva katvā āhārassa",
  "tika-s0102t2:188_5": "upabhuñjanato. Yadi evaṁ kasmā pāḷiyaṁ “bhattaṁ bhuttāvissa kharo ābādho uppajjī”tiādi",
  "tika-s0102t2:188_6": "vuttaṁ? Taṁ bhojanuttarakālaṁ uppannattā vuttaṁ. “Na pana bhuttapaccayā”ti vutto",
  "tika-s0102t2:188_7": "vāyamattho aṭṭhakathāyaṁ. Katupacitassa laddhokāsassa kammassa vasena balavatipi",
  "tika-s0102t2:188_8": "roge uppanne garusiniddhabhojanappaccayā vedanāniggaho jāto, tenāha “yadi hī”tiādi.",
  "tika-s0102t2:188_9": "Patthitaṭṭhāneti icchitaṭṭhāne, icchā cassa tattha gantvā vinetabbaveneyyāpekkhā",
  "tika-s0102t2:188_10": "daṭṭhabbā. Gāthāyampi “suta”nti iminā sutamattaṁ, paresaṁ vacanamattametaṁ, na pana",
  "tika-s0102t2:188_11": "bhojanappaccayā ābādhaṁ phusi dhīroti dasseti.",
  "tika-s0102t2:189": "Pānīyāharaṇavaṇṇanā",
  "tika-s0102t2:190_0": "191. Pasannabhāvena udakassa acchabhāvo veditabboti āha “acchodakāti pasannodakā”ti.",
  "tika-s0102t2:190_1": "Sādurasattā sātatāti āha “madhurodakā”ti. Tanukameva salilaṁ visesato sītalaṁ, na",
  "tika-s0102t2:190_2": "bahalanti āha “tanusītalasalilā”ti. Nikkaddamāti setabhāvassa kāraṇamāha. Paṅkacikkhallādivasena",
  "tika-s0102t2:190_3": "hi udakassa vivaṇṇatā, sabhāvato pana taṁ setavaṇṇaṁ evāti.",
  "tika-s0102t2:191": "Pukkusamallaputtavatthuvaṇṇanā",
  "tika-s0102t2:192_0": "192.Dhuravāteti paṭimukhavāte. Dīghapiṅgaloti dīgho hutvā piṅgalacakkhuko. Piṅgalakkhiko",
  "tika-s0102t2:192_1": "hi so “āḷāro”ti paññāyittha. Evarūpanti dakkhati karissati bhavissatīti īdisaṁ. Īdisesūti",
  "tika-s0102t2:192_2": "yatra yaṁcāti evarūpanipātasaddayuttaṭṭhānesu.",
  "tika-s0102t2:193_0": "193. Vicarantiyo meghagabbhato niccharantiyo viya hontīti vuttaṁ “niccharantīsūti",
  "tika-s0102t2:193_1": "vicarantīsū”ti. Navavidhāyāti navappakārāya. Navasu hi pakāresu ekavidhāpi asani",
  "tika-s0102t2:193_2": "tappariyāpannatāya “navavidhā” tveva vuccati. Īdisī hi esā ruḷhi aṭṭhavimokkhapattipi",
  "tika-s0102t2:193_3": "samaññā viya. Asaññaṁ karoti, yo tassā saddena, tejasā ca ajjhotthaṭo. Ekaṁ cakkanti",
  "tika-s0102t2:193_4": "ekaṁ maṇḍalaṁ. Saṅkāraṁ tīrentī paricchijjantī viya dassetīti saterā. Gaggarāyamānāti",
  "tika-s0102t2:193_5": "gaggarātisaddaṁ karontī, anuravadassanañhetaṁ. Kapisīsāti kapisīsākāravatī. Macchavilolikāti",
  "tika-s0102t2:193_6": "udake paripphandamānamaccho viya viluḷitākārā. Kukkuṭasadisāti pasāritapakkhakukkuṭākārā.",
  "tika-s0102t2:193_7": "Naṅgalassa kassanakāle kassakānaṁ hatthena gahetabbaṭṭhāne maṇikā hoti, taṁ upādāya",
  "tika-s0102t2:193_8": "naṅgalaṁ “daṇḍamaṇikā”ti vuccati, tasmā daṇḍamaṇikākārā daṇḍamaṇikā. Tenāha “naṅgalasadisā”ti.",
  "tika-s0102t2:193_9": "Deve vassantepi sajotibhūtatāya udakena atemetabbato mahāsani “sukkhāsanī”ti vuttā.",
  "tika-s0102t2:193_10": "Tenāha “patitaṭṭhānaṁ samugghāṭetī”ti.",
  "tika-s0102t2:194_0": "Bhusāgāraketi bhusamaye agārake. Tattha kira mahantaṁ palālapuñjaṁ abbhantarato palālaṁ",
  "tika-s0102t2:194_1": "nikkaḍḍhitvā sālāsadisaṁ pabbajitānaṁ vasanayoggaṭṭhānaṁ kataṁ, tadā bhagavā tattha",
  "tika-s0102t2:194_2": "vasi, taṁ pana khalamaṇḍalaṁ sālāsadisanti āha “khalasālāya”nti. Etthāti hetumhi",
  "tika-s0102t2:194_3": "bhummavacananti āha “etasmiṁ kāraṇe”ti, asanipātena channaṁ janānaṁ hatakāraṇeti",
  "tika-s0102t2:194_4": "attho. So tvaṁ bhanteti ayameva vā pāṭho.",
  "tika-s0102t2:195_0": "194. Siṅgī nāma kira uttamaṁ ativiya pabhassaraṁ buddhānaṁ chavivaṇṇobhāsaṁ devalokato",
  "tika-s0102t2:195_1": "āgatasuvaṇṇaṁ. Tenevāha “siṅgīsuvaṇṇavaṇṇa”nti. “Kiṁ pana thero taṁ gaṇhī”ti sayameva",
  "tika-s0102t2:195_2": "pucchaṁ samuṭṭhāpetvā tattha kāraṇaṁ dassento “kiñcāpī”tiādimāha. Teneva kāraṇenāti",
  "tika-s0102t2:195_3": "upaṭṭhākaṭṭhānassa matthakappatti, paresaṁ vacanokāsapacchedanaṁ, tena vatthena satthu",
  "tika-s0102t2:195_4": "pūjanaṁ, satthu ajjhāsayānuvattananti iminā teneva yathāvuttena catubbidhena kāraṇena.",
  "tika-s0102t2:196_0": "195. Thero ca tāvadeva taṁ siṅgīvaṇṇaṁ maṭṭhadussaṁ bhagavato upanāmesi “paṭiggaṇhatu",
  "tika-s0102t2:196_1": "me bhante bhagavā imaṁ maṭṭhadussaṁ, taṁ mamassa dīgharattaṁ hitāya sukhāyā”ti. Paṭiggahesi",
  "tika-s0102t2:196_2": "bhagavā, paṭiggahetvāva naṁ paribhuñji. Tena vuttaṁ “bhagavāpi tato ekaṁ nivāsesi,",
  "tika-s0102t2:196_3": "ekaṁ pārupī”ti. Tāvadeva kira taṁ bhikkhū ovaṭṭikaraṇamattena tunnakammaṁ niṭṭhāpetvā",
  "tika-s0102t2:196_4": "therassa upanesuṁ, thero bhagavato upanāmesi. Hataccikaṁ viyāti paṭihatappabhaṁ,",
  "tika-s0102t2:196_5": "viya-saddo nipātamattaṁ. Bhagavato hi sarīrappabhāhi abhibhuyyamānā tassa vatthayugassa",
  "tika-s0102t2:196_6": "pabhassaratā nāhosi. Antantenevāti anto anto eva, abbhantarato evāti attho. Tenāha",
  "tika-s0102t2:196_7": "“bahipanassa pabhā natthī”ti.",
  "tika-s0102t2:197_0": "“Pasannarūpaṁ samuṭṭhāpetī”ti etenetassa āhārassa bhuttappaccayā na so rogoti ayamattho",
  "tika-s0102t2:197_1": "dīpito. Dvīsu kālesu evaṁ hoti dvinnaṁ nibbānadhātūnaṁ samadhigamasamayabhāvato.",
  "tika-s0102t2:197_2": "Upavattane antarena yamakasālānanti ettha vattabbaṁ parato āgamissati.",
  "tika-s0102t2:198": "196.Sabbaṁsuvaṇṇavaṇṇameva ahosi ativiya parisuddhāya pabhassarāya ekagghanāya bhagavato sarīrappabhāya nirantaraṁ abhibhūtattā.",
  "tika-s0102t2:199": "Dhammeti pariyattidhamme. Pavattāti pāvacanabhāvena desetā. Puratova nisīdi ovādappaṭikaraṇabhāvato.",
  "tika-s0102t2:200_0": "197.Dānānisaṁsasaṅkhātālābhāti vaṇṇadānabaladānādibhedā dānassa ānisaṁsasaññitā diṭṭhadhammikā,",
  "tika-s0102t2:200_1": "samparāyikā ca lābhā icchitabbā. Te alābhāti te sabbe tuyhaṁ alābhā, lābhā eva na",
  "tika-s0102t2:200_2": "honti. Diṭṭheva dhamme paccakkhabhūte imasmiṁyeva attabhāve bhavā diṭṭhadhammikā.",
  "tika-s0102t2:200_3": "Samparetabbato pecca gantabbato “samparāyo”ti laddhanāme paraloke bhavā samparāyikā.",
  "tika-s0102t2:200_4": "Diṭṭhadhammikā ca samparāyikā ca diṭṭhadhammikasamparāyikā. Dānānisaṁsasaṅkhātā lābhāti",
  "tika-s0102t2:200_5": "dānānisaṁsabhūtā lābhā. Sabbathā samameva hutvā samaṁ phalaṁ etesaṁ na ekadesenāti",
  "tika-s0102t2:200_6": "samasamaphalā. Piṇḍapātāti tabbisayaṁ dānamayaṁ puññamāha.",
  "tika-s0102t2:201_0": "Yadi khettavasena nesaṁ samaphalatā adhippetā, satipi ekasantānabhāve puthujjanaarahantabhāvasiddhaṁ",
  "tika-s0102t2:201_1": "nanu tesaṁ khettaṁ visiṭṭhanti dassetuṁ “nanu cā”tiādimāha. Parinibbānasamatāyāti",
  "tika-s0102t2:201_2": "kilesaparinibbānakhandhaparinibbānabhāvena parinibbānasamatāya. “Paribhuñjitvā parinibbuto”ti",
  "tika-s0102t2:201_3": "etena yathā paṇītapiṇḍapātaparibhogūpatthambhitarūpakāyasannissayo dhammakāyo sukheneva",
  "tika-s0102t2:201_4": "kilese pariccaji, bhojanasappāyasaṁsiddhiyā evaṁ sukheneva khandhe pariccajīti evaṁ",
  "tika-s0102t2:201_5": "kilesapariccāgassa, khandhapariccāgassa ca sukhasiddhinimittatāya ubhinnaṁ piṇḍapātānaṁ",
  "tika-s0102t2:201_6": "samaphalatā jotitā. “Piṇḍapātasīsena ca piṇḍapātadānaṁ jotita”nti vutto vāyamattho.",
  "tika-s0102t2:201_7": "Yathā hi sujātāya “imaṁ āhāraṁ nissāya mayhaṁ devatāya vaṇṇasukhabalādiguṇā sammadeva",
  "tika-s0102t2:201_8": "sampajjeyyu”nti uḷāro ajjhāsayo tadā ahosi, evaṁ cundassapi kammāraputtassa “imaṁ",
  "tika-s0102t2:201_9": "āhāraṁ nissāya bhagavato vaṇṇasukhabalādiguṇā sammadeva sampajjeyyu”nti uḷāro ajjhāsayoti",
  "tika-s0102t2:201_10": "evampi nesaṁ ubhinnaṁ samaphalatā veditabbā. Satipi catuvīsatikoṭisatasahassasamāpattīnaṁ",
  "tika-s0102t2:201_11": "devasikaṁ vaḷañjanasamāpattibhāve yathā pana abhisambujjhanadivase abhinavavipassanaṁ",
  "tika-s0102t2:201_12": "paṭṭhapento rūpasattakādi vasena cuddasahākārehi sannetvā mahāvipassanāmukhena tā",
  "tika-s0102t2:201_13": "samāpattiyo samāpajji, evaṁ parinibbānadivasepi sabbā tā samāpajjīti evaṁ samāpattisamatāyapi",
  "tika-s0102t2:201_14": "tesaṁ samaphalatā. Cundassa tāva anussaraṇaṁ uḷārataraṁ hotu bhagavato dinnabhāvena",
  "tika-s0102t2:201_15": "aññathattābhāvato, sujātāya pana kathaṁ devatāya dinnanti? Evaṁsaññibhāvatoti āha",
  "tika-s0102t2:201_16": "“sujātā cā”tiādi. Aparabhāgeti abhisambodhito aparabhāge. Puna aparabhāgeti parinibbānato",
  "tika-s0102t2:201_17": "parato. Dhammasīsanti dhammānaṁ matthakabhūtaṁ nibbānaṁ. Me gahitanti mama vasena",
  "tika-s0102t2:201_18": "gahitaṁ. Tenāha “mayhaṁ kirā”tiādi.",
  "tika-s0102t2:202": "Adhipatibhāvo ādhipateyyanti āha “jeṭṭhabhāvasaṁvattaniyaka”nti.",
  "tika-s0102t2:203_0": "Saṁvareti sīlasaṁvare. Veranti pāṇātipātādipañcavidhaṁ veraṁ. Tañhi veridhammabhāvato,",
  "tika-s0102t2:203_1": "verahetutāya ca “vera”nti vuccati. Kosallaṁ vuccati ñāṇaṁ, tena yutto kusaloti āha",
  "tika-s0102t2:203_2": "“kusalo pana ñāṇasampanno”ti. Ñāṇasampadā nāma ñāṇapāripūrī, sā ca aggamaggavasena",
  "tika-s0102t2:203_3": "veditabbā, aggamaggo ca niravasesato kilese pajahatīti āha “ariyamaggena…pe… jahātī”ti.",
  "tika-s0102t2:203_4": "Imaṁ pāpakaṁ jahitvāti dānena tāva lobhamacchariyādipāpakaṁ, sīlena pāṇātipātādipāpakaṁ",
  "tika-s0102t2:203_5": "jahitvā tadaṅgavasena pahāya tato samathavipassanādhammehi vikkhambhanavasena, tato",
  "tika-s0102t2:203_6": "maggapaṭipāṭiyā samucchedavasena anavasesaṁ pāpakaṁ pahāya. Tathā pahīnattā eva rāgādīnaṁ",
  "tika-s0102t2:203_7": "khayā kilesanibbānena sabbaso kilesavūpasamena nibbuto parinibbutoti saupādisesāya",
  "tika-s0102t2:203_8": "nibbānadhātuyā desanāya kūṭaṁ gaṇhanto “iti cundassa…pe… sampassamāno udānaṁ udānesī”ti.",
  "tika-s0102t2:204": "Catutthabhāṇavāravaṇṇanā niṭṭhitā.",
  "tika-s0102t2:205": "Yamakasālavaṇṇanā",
  "tika-s0102t2:206_0": "198.Evaṁtaṁ kusinārāyaṁ hotīti yathā anurādhapurassa thūpārāmo dakkhiṇapacchimadisāyaṁ,",
  "tika-s0102t2:206_1": "evaṁ taṁ uyyānaṁ kusinārāya dakkhiṇapacchimadisāyaṁ hoti. Tasmāti yasmā nagaraṁ pavisitukāmā",
  "tika-s0102t2:206_2": "uyyānato upecca vattanti gacchanti etenāti “upavattana”nti vuccati, taṁ sālapantibhāvena",
  "tika-s0102t2:206_3": "ṭhitaṁ sālavanaṁ. Antarenāti vemajjhe. Tassa kira mañcakassāti tattha paññapiyamānassa",
  "tika-s0102t2:206_4": "tassa mañcakassa. Tatrāpi…pe… eko pādabhāgassa, tasmā “antarena yamakasālāna”nti",
  "tika-s0102t2:206_5": "vuttaṁ. Saṁsibbitvāti aññamaññaāsattaviṭapasākhatāya saṁsibbitvā viya. “Ṭhitasākhā”tipi",
  "tika-s0102t2:206_6": "vuttaṁ aṭṭhakathāyaṁ. Yaṁ pana pāḷiyaṁ “uttarasīsakaṁ mañcakaṁ paññapehī”ti vuttaṁ,",
  "tika-s0102t2:206_7": "taṁ pacchimadassanaṁ daṭṭhuṁ āgatānaṁ devatānaṁ daṭṭhuṁ yogyatāvasena vuttaṁ. Keci",
  "tika-s0102t2:206_8": "pana “uttaradisāvilokanamukhaṁ pubbadisāsīsakaṁ katvā mañcakaṁ paññapehīti attho”ti",
  "tika-s0102t2:206_9": "vadanti, taṁ tesaṁ matimattaṁ.",
  "tika-s0102t2:207_0": "Ete nāgānamuttamāti ete gottato gocariādināmakā hatthināgesu balena seṭṭhatamā. Majjhimaṭṭhakathāyaṁ",
  "tika-s0102t2:207_1": "pana keci hatthino ito aññathā āgatā, so pana nesaṁ nāmamattakato bhedo daṭṭhabbo.",
  "tika-s0102t2:208_0": "Paribhuttakālato paṭṭhāya…pe… parikkhayaṁ gataṁ, “na pana paribhuttappaccayā”ti heṭṭhā",
  "tika-s0102t2:208_1": "vuttanayeneva attho daṭṭhabbo. Caṅgavāreti ūmiyaṁ. Katokāsassa kammassa vasena yathāsamuṭṭhito",
  "tika-s0102t2:208_2": "rogo ārogyaṁ abhimaddatīti katvā etamatthaṁ dassento “viyā”ti vuttaṁ. Yasmā bhagavā",
  "tika-s0102t2:208_3": "heṭṭhā vuttanayena kappaṁ, kappāvasesaṁ vā ṭhātuṁ samattho eva, tattakaṁ kālaṁ ṭhāne",
  "tika-s0102t2:208_4": "payojanābhāvato āyusaṅkhāre ossajjitvā tādisassa kammassa okāsaṁ adāsi, tasmā etamatthaṁ",
  "tika-s0102t2:208_5": "dassento “viyā”tipi vattuṁ yujjatiyeva.",
  "tika-s0102t2:209": "Kusalaṁ kātabbaṁ maññissanti “evaṁ mahapphalaṁ, evaṁ mahānisaṁsaṁ, mahānubhāvañca taṁ kusala”nti.",
  "tika-s0102t2:210": "Ekassāpi sattassa vaṭṭadukkhavūpasamo buddhānaṁ garutaro hutvā upaṭṭhāti atidullabhabhāvato, tasmā “aparampi passatī”tiādi vuttaṁ, svāyamattho māgaṇḍiyasuttena dīpetabbo.",
  "tika-s0102t2:211": "Tatiyaṁ pana kāraṇaṁ sattānaṁ uppajjanakaanatthapariharaṇanti taṁ dassento puna “aparampi passatī”tiādimāha.",
  "tika-s0102t2:212": "Sīhaseyyanti. Ettha sayanaṁ seyyā, sīhassa viya seyyā sīhaseyyā, taṁ sīhaseyyaṁ. Atha vā sīhaseyyanti seṭṭhaseyyaṁ, yadidaṁ atthadvayaṁ parato āgamissati.",
  "tika-s0102t2:213": "“Vāmena passena sentī”ti evaṁ vuttā kāmabhogiseyyā,dakkhiṇapassena sayāno nāma natthi dakkhiṇahatthassa sarīraggahaṇādiyogakkhamato, purisavasena cetaṁ vuttaṁ.",
  "tika-s0102t2:214": "Ekenapassena sayituṁ na sakkonti dukkhuppattito.",
  "tika-s0102t2:215_0": "Ayaṁ sīhaseyyāti ayaṁ evaṁ vuttā sīhaseyyā. “Tejussadattā”ti iminā sīhassa abhīrubhāvaṁ",
  "tika-s0102t2:215_1": "dasseti. Bhīrukā hi sesamigā attano āsayaṁ pavisitvā santāsapubbakaṁ yathā tathā",
  "tika-s0102t2:215_2": "sayanti, sīho pana abhīrubhāvato satokārī bhikkhu viya satiṁ upaṭṭhāpetvāva sayati.",
  "tika-s0102t2:215_3": "Tenāha “purimapāde”tiādi. Dakkhiṇe purimapāde vāmassa purimapādassa ṭhapanavasena",
  "tika-s0102t2:215_4": "dve purimapāde ekasmiṁ ṭhāne ṭhapetvā. Pacchimapādeti dve pacchimapāde. Vuttanayeneva",
  "tika-s0102t2:215_5": "idhāpi ekasmiṁ ṭhāne pādaṭṭhapanaṁ veditabbaṁ, ṭhitokāsasallakkhaṇaṁ abhīrubhāveneva.",
  "tika-s0102t2:215_6": "“Sīsaṁ pana ukkhipitvā”tiādinā vuttā sīhakiriyā anutrāsapabujjhanaṁ viya abhīrubhāvasiddhā",
  "tika-s0102t2:215_7": "dhammatāvasenevāti veditabbā. Sīhavijambhitavijambhanaṁ ativelaṁ ekākārena ṭhapitānaṁ",
  "tika-s0102t2:215_8": "sarīrāvayavānaṁ gamanādikiriyāsu yogyabhāvāpādanatthaṁ. Tikkhattuṁ sīhanādanadanaṁ",
  "tika-s0102t2:215_9": "appesakkhamigajātapariharaṇatthaṁ.",
  "tika-s0102t2:216_0": "Seti abyāvaṭabhāvena pavattati etthāti seyyā, catutthajjhānameva seyyā catutthajjhānaseyyā.",
  "tika-s0102t2:216_1": "Kiṁ pana taṁ catutthajjhānanti? Ānāpānacatutthajjhānaṁ, tato hi vuṭṭhahitvā vipassanaṁ",
  "tika-s0102t2:216_2": "vaḍḍhetvā bhagavā anukkamena aggamaggaṁ adhigantvā tathāgato jātoti. “Tayidaṁ padaṭṭhānaṁ",
  "tika-s0102t2:216_3": "nāma, na seyyā, tathāpi yasmā ‘catutthajjhānā vuṭṭhahitvā samanantarā bhagavā parinibbāyī’ti",
  "tika-s0102t2:216_4": "vakkhati, tasmā lokiyacatutthajjhānasamāpatti eva tathāgataseyyā”ti keci, evaṁ sati",
  "tika-s0102t2:216_5": "parinibbānakālikāva tathāgataseyyāti āpajjati, na ca bhagavā lokiyacatutthajjhānasamāpajjanabahulo",
  "tika-s0102t2:216_6": "vihāsi. Aggaphalavasena pavattaṁ panettha catutthajjhānaṁ veditabbaṁ. Tattha yathā",
  "tika-s0102t2:216_7": "sattānaṁ niddupagamanalakkhaṇā seyyā bhavaṅgacittavasena hoti, sā ca nesaṁ paṭhamajātisamanvayā",
  "tika-s0102t2:216_8": "yebhuyyavuttikā, evaṁ bhagavato ariyajātisamanvayaṁ yebhuyyavuttikaṁ aggaphalabhūtaṁ",
  "tika-s0102t2:216_9": "catutthajjhānaṁ “tathāgataseyyā”ti veditabbaṁ. Sīhaseyyā nāma seṭṭhaseyyāti āha “uttamaseyyā”ti.",
  "tika-s0102t2:217_0": "Natthi etissā uṭṭhānanti anuṭṭhānā, seyyā, taṁ anuṭṭhānaseyyaṁ. “Ito uṭṭhahissāmī”ti",
  "tika-s0102t2:217_1": "manasikārassa abhāvato “uṭṭhānasaññaṁ manasi karitvā”ti na vuttaṁ.Etthāti etasmiṁ",
  "tika-s0102t2:217_2": "anuṭṭhānaseyyupagamane. Kāyavasena anuṭṭhānaṁ, na cittavasena, cittavasena ca anuṭṭhānaṁ",
  "tika-s0102t2:217_3": "nāma niddupagamananti tadabhāvaṁ dassetuṁ “niddāvasenā”tiādi vuttaṁ. Bhavaṅgassāti",
  "tika-s0102t2:217_4": "niddupagamanalakkhaṇassa bhavaṅgassa.",
  "tika-s0102t2:218_0": "Sabbapāliphullāti sabbatthakameva vikasanavasena phullā, na ekadesavikasanavasena.",
  "tika-s0102t2:218_1": "Tenāha “sabbe samantato pupphitā”ti. Ekacchannāti samphullapupphehi ekākārena sabbattheva",
  "tika-s0102t2:218_2": "chāditā. Ullokapadumānīti heṭṭhā olokentāni viya tiṭṭhanapadumāni. Morapiñchakalāpo",
  "tika-s0102t2:218_3": "viya pañcavaṇṇapupphasañchāditattā.",
  "tika-s0102t2:219": "Nandapokkharaṇīsambhavānīti nandapokkharaṇītīrasambhavāni. Mahātumbamattanti āḷhakamattaṁ. Paviṭṭhānīti khittāni. Sarīrameva okirantīti sarīrameva ajjhokiranti.",
  "tika-s0102t2:220_0": "Devatānaṁupakappanacandanacuṇṇānīti saṭṭhipi paññāsampi yojanāni vāyanakasetavaṇṇacandanacuṇṇāni.",
  "tika-s0102t2:220_1": "Dibbagandhajālacuṇṇānīti dibbagandhadibbacuṇṇāni. Haritālaañjanacuṇṇādīnipi dibbāni",
  "tika-s0102t2:220_2": "paramasugandhāni evāti veditabbāni. Tenevāha “sabbadibbagandhavāsavikatiyo”ti.",
  "tika-s0102t2:221": "Ekacakkavāḷe sannipatitvā antalikkhe vajjanti mahābhinikkhamanakāle viya.",
  "tika-s0102t2:222_0": "Tāti devatā. Ganthamānā vāti mālaṁ racantiyo eva. Apariniṭṭhitā vāti yathādhippāyaṁ",
  "tika-s0102t2:222_1": "pariyositā eva. Hatthena hatthanti attano hatthena parassa hatthaṁ. Gīvāya gīvanti",
  "tika-s0102t2:222_2": "kaṇṭhagāhavasena attano gīvāya parassa gīvaṁ. Gahetvāti āmasitvā. Mahāyaso mahāyasoti",
  "tika-s0102t2:222_3": "āmeḍitavasena aññamaññaṁ ālāpavacanaṁ.",
  "tika-s0102t2:223": "199.Mahantaṁ ussāhanti tathāgatassa pūjāsakkāravasena pavattiyamānaṁ mahantaṁ ussāhaṁ disvā.",
  "tika-s0102t2:224": "Sāyevapana paṭipadāti pubbabhāgapaṭipadā eva. Anucchavikattāti adhigantabbassa navavidhalokuttaradhammassa anurūpattā.",
  "tika-s0102t2:225_0": "Sīlanti cārittasīlamāha. Ācārapaññattīti cārittasīlaṁ. Yāva gotrabhutoti yāva gotrabhuñāṇaṁ,",
  "tika-s0102t2:225_1": "tāva pavattetabbā samathavipassanā sammāpaṭipadā. Idāni taṁ sammāpaṭipadaṁ byatirekato,",
  "tika-s0102t2:225_2": "anvayato ca vibhāvetuṁ “tasmā”tiādi vuttaṁ. Jinakāḷasuttanti jinamahāvaḍḍhakinā ṭhapitaṁ",
  "tika-s0102t2:225_3": "vajjetabbagahetabbadhammasandassanakāḷasuttaṁ sikkhāpadamariyādaṁ, upāsakopāsikāvāresu",
  "tika-s0102t2:225_4": "“gandhapūjaṁ mālāpūjaṁ karotī”ti vacanaṁ cārittasīlapakkhe ṭhapetvā karaṇaṁ sandhāya",
  "tika-s0102t2:225_5": "vuttaṁ, tena bhikkhubhikkhunīnampi tathākaraṇaṁ anuññātamevāti daṭṭhabbaṁ.",
  "tika-s0102t2:226": "Ayañhīti dhammānudhammapaṭipadaṁ sandhāya vadati.",
  "tika-s0102t2:227": "Upavāṇattheravaṇṇanā",
  "tika-s0102t2:228_0": "200.Apanesīti ṭhitappadesato yathā apagacchati, evamakāsi, na pana nibbhacchi. Tenāha",
  "tika-s0102t2:228_1": "“ānando”tiādi. Vuttasadisā vāti samacittapariyāyadesanāyaṁ vuttasadisā eva. Āvārentoti chādento.",
  "tika-s0102t2:229": "Yasmā kassapassabuddhassa cetiye ārakkhadevatā ahosi, tasmā therova tejussado, na aññe arahantoti ānetvā yojanā.",
  "tika-s0102t2:230_0": "Idāni āgamanato paṭṭhāya tamatthaṁ vitthārato dassetuṁ “vipassimhi kira sammāsambuddhe”tiādi",
  "tika-s0102t2:230_1": "āraddhaṁ. “Cātumahārājikā devatā”ti idaṁ gobalībaddañāyena gahetabbaṁ bhummadevatādīnampi",
  "tika-s0102t2:230_2": "tappariyāpannattā. Tesaṁ manussānaṁ.",
  "tika-s0102t2:231": "Tatthāti kassapassa bhagavato cetiye.",
  "tika-s0102t2:232": "201.Adhivāsentīti rocenti.",
  "tika-s0102t2:233_0": "Chinnapāto viya chinnapāto, taṁ chinnapātaṁ, bhāvanapuṁsakaniddeso yaṁ. Āvaṭṭantīti",
  "tika-s0102t2:233_1": "abhimukhabhāvena vaṭṭanti. Yattha patitā, tato katipayaratanaṭṭhānaṁ vaṭṭanavaseneva",
  "tika-s0102t2:233_2": "gantvā puna yathāpatitameva ṭhānaṁ vaṭṭanavasena āgacchanti. Tenāha “āvaṭṭantiyopatitaṭṭhānameva",
  "tika-s0102t2:233_3": "āgacchantī”ti. Vivaṭṭantīti yattha patitā, tato vinivaṭṭanti. Tenāha “patitaṭṭhānato",
  "tika-s0102t2:233_4": "parabhāgaṁ vaṭṭamānā gacchantī”ti. Purato vaṭṭanaṁ āvaṭṭanaṁ, itaraṁ tividhampi vivaṭṭananti",
  "tika-s0102t2:233_5": "dassetuṁ “apicā”tiādi vuttaṁ. Devatā dhāretuṁ na sakkoti udakaṁ viya osīdanato. Tenāha",
  "tika-s0102t2:233_6": "“tatthā”tiādi. Tatthāti pakatipathaviyaṁ. Devatā osīdanti dhātūnaṁ saṇhasukhumālabhāvato.",
  "tika-s0102t2:233_7": "Pathaviyaṁpathaviṁ māpesunti pakatipathaviyaṁ attano sarīraṁ dhāretuṁ samatthaṁ iddhānubhāvena pathaviṁ māpesuṁ.",
  "tika-s0102t2:234_0": "Kāmaṁ domanasse asatipi ekacco rāgo hotiyeva, rāge pana asati domanassassa asambhavo",
  "tika-s0102t2:234_1": "evāti tadekaṭṭhabhāvatoti āha “vītarāgāti pahīnadomanassā”ti. Silāthambhasadisā iṭṭhāniṭṭhesu nibbikāratāya.",
  "tika-s0102t2:235": "Catusaṁvejanīyaṭṭhānavaṇṇanā",
  "tika-s0102t2:236_0": "202.Apāragaṅgāyāti gaṅgāya orambhāge. “Saṅkārachaḍḍakasammajjaniyo gahetvā”tiādi",
  "tika-s0102t2:236_1": "attano attano vasanaṭṭhāne vattakaraṇākāradassanaṁ. “Evaṁ dvīsu kālesū”tiādi nidassanatthaṁ",
  "tika-s0102t2:236_2": "paccāmasanaṁ, taṁ heṭṭhā adhigataṁ.",
  "tika-s0102t2:237": "Kammasādhano sambhāvanattho bhāvanīya-saddoti āha “manasā bhāvite sambhāvite”ti. Dutiyavikappe pana bhāvanaṁ, vaḍḍhanañca paṭipakkhapahānatoti āha “ye vā”tiādi.",
  "tika-s0102t2:238_0": "Buddhādīsu tīsu vatthūsu pasannacittassa, na kammaphalasaddhāmattena. Sā cassa saddhāsampadā",
  "tika-s0102t2:238_1": "evaṁ veditabbāti phalena hetuṁ dassento “vattasampannassā”ti āha. Saṁvego nāma sahottappañāṇaṁ,",
  "tika-s0102t2:238_2": "abhijātiṭṭhānādīnipi tassa uppattihetūni bhavantīti āha “saṁvegajanakānī”ti.",
  "tika-s0102t2:239": "Cetiyapūjanatthaṁ cārikā cetiyacārikā. Sagge patiṭṭhahissantiyeva buddhaguṇārammaṇāya kusalacetanāya saggasaṁvattaniyabhāvato.",
  "tika-s0102t2:240": "Ānandapucchākathāvaṇṇanā",
  "tika-s0102t2:241_0": "203.Etthāti mātugāme. Ayaṁ uttamā paṭipatti,yadidaṁ adassanaṁ, dassanamūlakattā tappaccayānaṁ",
  "tika-s0102t2:241_1": "sabbānatthānaṁ. Lobhoti kāmarāgo. Cittacalanā paṭipattiantarāyakaro cittakkhobho.",
  "tika-s0102t2:241_2": "Murumurāpetvāti saaṭṭhikaṁ katvā khādane anuravadassanaṁ. Aparimitaṁ kālaṁ dukkhānubhavanaṁ",
  "tika-s0102t2:241_3": "aparicchinnadukkhānubhavanaṁ. Vissāsoti visaṅgo ghaṭṭanābhāvo. Otāroti tattha cittassa",
  "tika-s0102t2:241_4": "anuppaveso. Asihatthena verīpurisena, pisācenāpi khāditukāmena. Āsīdeti akkamanādivasena",
  "tika-s0102t2:241_5": "bādheyya. Assāti mātugāmassa. Pabbajitehi kattabbakammanti āmisapaṭiggahaṇādi pabbajitehi",
  "tika-s0102t2:241_6": "kātabbaṁ kammaṁ. Satīti vā kāyagatāsati upaṭṭhāpetabbā.",
  "tika-s0102t2:242": "204.Atantibaddhāti abhāravahā. Pesitacittāti nibbānaṁ pati pesitacittā.",
  "tika-s0102t2:243_0": "205.Vihatenāti kappāsavihananadhanunā pabbajaṭānaṁ vijaṭanavasena hatena. Tenāha",
  "tika-s0102t2:243_1": "“supothitenā”ti, asaṅkaraṇavasena suṭṭhu pothitenāti attho, dassanīyasaṁvejanīyaṭṭhānakittanena",
  "tika-s0102t2:243_2": "ca vasanaṭṭhānaṁ kathitaṁ.",
  "tika-s0102t2:244": "Ānandaacchariyadhammavaṇṇanā",
  "tika-s0102t2:245": "207.Theraṁ adisvā āmantesīti tattha adisvā āvajjanto therassa ṭhitaṭṭhānaṁ, pavattiñca ñatvā āmantesi.",
  "tika-s0102t2:246_0": "Kāyakammassa hitabhāvo hitajjhāsayena pavattitattāti āha “hitavuddhiyā katenā”ti.",
  "tika-s0102t2:246_1": "Sukhabhāvo kāyikadukkhābhāvo, cetasikasukhabhāvo cetasikasukhasamuṭṭhitattā cāti",
  "tika-s0102t2:246_2": "vuttaṁ “sukhasomanasseneva katenā”ti. Āvirahovibhāgato advayabhāvato advayenāti imamatthaṁ",
  "tika-s0102t2:246_3": "dassetuṁ “yathā”tiādi vuttaṁ. Satthu khettabhāvasampattiyā, therassa ajjhāsayasampattiyā",
  "tika-s0102t2:246_4": "ca “ettakamida”nti pamāṇaṁ gahetuṁ asakkuṇeyyatāya pamāṇavirahitattā tassa kammassāti",
  "tika-s0102t2:246_5": "āha “cakkavāḷampī”tiādi.",
  "tika-s0102t2:247_0": "Evaṁ pavattitenāti evaṁ odissakamettābhāvanāya vasena pavattitena. Vivaṭṭūpanissayabhūtaṁ",
  "tika-s0102t2:247_1": "kataṁ upacitaṁ puññaṁ etenāti katapuñño, arahattādhigamāya katādhikāroti attho. Tenāha",
  "tika-s0102t2:247_2": "“abhinīhārasampannosīti dassetī”ti.",
  "tika-s0102t2:248_0": "208. Katthaci saṅkucitaṁ hutvā ṭhitaṁ mahāpathaviṁ pattharanto viya, paṭisaṁhaṭaṁ",
  "tika-s0102t2:248_1": "hutvā ṭhitaṁ ākāsaṁ vitthārento viya, catusaṭṭhādhikayojanasatasahassubbedhaṁ cakkavāḷagiriṁ",
  "tika-s0102t2:248_2": "adho osārento viya, aṭṭhasaṭṭhādhikasahassayojanasatasahassubbedhaṁ sineruṁ ukkhipento",
  "tika-s0102t2:248_3": "viya, satayojanāyāmavitthāraṁ mahājambuṁ khandhe gahetvā cālento viyāti pañca hi",
  "tika-s0102t2:248_4": "upamā hi therassa guṇakathā mahantabhāvadassanatthañceva aññesaṁ dukkaṭabhāvadassanatthañca",
  "tika-s0102t2:248_5": "āgatāva. Eteneva cāti ca-saddena “ahaṁ etarahi arahaṁ sammāsambuddho”, “sadevakasmiṁ",
  "tika-s0102t2:248_6": "lokasmiṁ natthi me paṭipuggalo”ti ca evaṁ ādīnaṁ saṅgaho daṭṭhabbo. Byattoti khandhakosallādisaṅkhātena",
  "tika-s0102t2:248_7": "veyyattiyena samannāgato. Medhāvīti medhāsaṅkhātāya sammābhāvitāya paññāya samannāgato.",
  "tika-s0102t2:249_0": "209.Paṭisanthāradhammanti pakaticārittavasena vuttaṁ, upagatānaṁ pana bhikkhūnaṁ",
  "tika-s0102t2:249_1": "bhikkhunīnañca pucchāvissajjanavasena ceva cittarucivasena ca yathākālaṁ dhammaṁ",
  "tika-s0102t2:249_2": "desetiyeva, upāsakopāsikānaṁ pana upanisinnakathāvasena.",
  "tika-s0102t2:250": "Mahāsudassanasuttadesanāvaṇṇanā",
  "tika-s0102t2:251_0": "210.Khuddaka-saddo patirūpavācī, ka-saddo appatthoti āha “khuddakanagaraketi nagarapatirūpake",
  "tika-s0102t2:251_1": "sambādhe khuddakanagarake”ti. Dhuparavisālasaṇṭhānatāya taṁ “ujjaṅgalanagaraka”nti",
  "tika-s0102t2:251_2": "vuttanti āha “visamanagarake”ti. Aññesaṁ mahānagarānaṁ ekadesappamāṇatāya sākhāsadise.",
  "tika-s0102t2:251_3": "Ettha ca “khuddakanagarake”ti iminā tassa nagarassa appakabhāvo vutto, “ujjaṅgalanagarake”ti",
  "tika-s0102t2:251_4": "iminā bhūmivipattiyā nihīnabhāvo, “sākhānagarake”ti iminā appadhānabhāvo. Sārappattāti",
  "tika-s0102t2:251_5": "vibhavasārādinā sāramahattaṁ pattā.",
  "tika-s0102t2:252": "Kahāpaṇasakaṭanti ettha “dvikumbhaṁ sakaṭaṁ. Kumbho pana dasambaṇo”ti vadanti. Dve pavisantīti dve kahāpaṇasakaṭāni dve āyavasena pavisanti.",
  "tika-s0102t2:253_0": "Subhikkhāti sulabhāhārā, sundarāhārā ca. Tenāha “khajjabhojjasampannā”ti. Saddaṁ",
  "tika-s0102t2:253_1": "karonteti ravasārinā tuṭṭhabhāvena koñcanādaṁ karonte. Avivittāti asuññā, kadāci",
  "tika-s0102t2:253_2": "ratho paṭhamaṁ gacchati, taṁ añño anubandhanto gacchati, kadāci dutiyaṁ vuttaratho",
  "tika-s0102t2:253_3": "paṭhamaṁ gacchati, itaro taṁ anubandhati evaṁ aññamaññaṁ anubandhamānā. Etthāti kusāvatīnagare.",
  "tika-s0102t2:253_4": "Tassa mahantabhāvato ceva iddhādibhāvato ca niccaṁ payojitāneva bheriādīni tūriyāni,",
  "tika-s0102t2:253_5": "samma sammāti vā aññamaññaṁ piyālāpasaddo samma-saddo. Kaṁsatāḷādisabbatāḷāvacarasaddo",
  "tika-s0102t2:253_6": "tāḷa-saddo, kūṭabheri-saddo kumbhathūṇasaddo.",
  "tika-s0102t2:254_0": "Evarūpāsaddā honti kacavarākiṇṇavīthitāya, araññe kandamūlapaṇṇādiggahaṇāya, tattha",
  "tika-s0102t2:254_1": "dukkhajīvikatāya cāti yathākkamaṁ yojetabbaṁ. Idha na evaṁ ahosi devaloke viya sabbaso",
  "tika-s0102t2:254_2": "paripuṇṇasampattikatāya.",
  "tika-s0102t2:255_0": "Mahantaṁ kolāhalanti saddhāsampannānaṁ devatānaṁ, upāsakānañca vasena purato purato",
  "tika-s0102t2:255_1": "mahatī ugghosanā hoti. Tattha bhagavantaṁ uddissa katassa vihārassa abhāvato, bhikkhusaṅghassa",
  "tika-s0102t2:255_2": "ca mahantabhāvato te āgantvā…pe… pesesi. Pesento ca “kathañhi nāma bhagavā pacchime",
  "tika-s0102t2:255_3": "kāle attano pavattiṁ amhākaṁ nārocesi, nesaṁ domanassaṁ mā ahosī”ti “ajja kho vāseṭṭhā”tiādinā sāsanaṁ pesesi.",
  "tika-s0102t2:256": "Mallānaṁ vandanāvaṇṇanā",
  "tika-s0102t2:257_0": "211. Aghaṁ dukkhaṁ āventi pakāsentīti aghāvino, pākaṭībhūtadukkhāti āha “uppannadukkhā”ti.",
  "tika-s0102t2:257_1": "Ñātisālohitabhāvena kulaṁ parivattati etthāti kulaparivattaṁ. Taṁ taṁkulīnabhāgena",
  "tika-s0102t2:257_2": "ṭhito sattanikāyo “kulaparivattaso”ti vuttanti āha “kulaparivatta”nti. Te pana taṁtaṁkulaparivattaparicchinnā",
  "tika-s0102t2:257_3": "mallarājāno tasmiṁ nagare vīthiādisabhāgena vasantīti vuttaṁ “vīthisabhāgena ceva",
  "tika-s0102t2:257_4": "racchāsabhāgena cā”ti.",
  "tika-s0102t2:258": "Subhaddaparibbājakavatthuvaṇṇanā",
  "tika-s0102t2:259_0": "212. Kaṅkhā eva kaṅkhādhammo. Ekato vāti bhūmiṁ avibhajitvā sādhāraṇatova. Bījato",
  "tika-s0102t2:259_1": "ca aggaṁ gahetvā āhāraṁ sampādetvā dānaṁ bījaggaṁ. Gabbhakāleti gabbhadhāraṇato paraṁ",
  "tika-s0102t2:259_2": "khīraggahaṇakāle. Tenāha “gabbhaṁ phāletvā khīraṁ niharitvā”tiādi. Puthukakāleti",
  "tika-s0102t2:259_3": "sassānaṁ nātipakke puthukayogyaphalakāle. Lāyanagganti pakkassa sassassa lavane lavanārambhe",
  "tika-s0102t2:259_4": "dānaṁ adāsi. Lunassa sassassa veṇivasena bandhitvā ṭhapanaṁ veṇikaraṇaṁ. Tassa ārambhe",
  "tika-s0102t2:259_5": "dānaṁ veṇaggaṁ. Veṇiyo pana ekato katvā rāsikaraṇaṁ kalāpo. Tattha aggadānaṁ kalāpaggaṁ.",
  "tika-s0102t2:259_6": "Kalāpato nīharitvā maddane aggadānaṁ khalaggaṁ. Madditaṁ ophuṇitvā dhaññassa rāsikaraṇe",
  "tika-s0102t2:259_7": "aggadānaṁ khalabhaṇḍaggaṁ. Dhaññassa khalato koṭṭhe pakkhipane aggadānaṁ koṭṭhaggaṁ.",
  "tika-s0102t2:259_8": "Uddharitvāti koṭṭhato uddharitvā.",
  "tika-s0102t2:260_0": "“Navaaggadānāni adāsī”ti iminā “kathaṁ nu kho ahaṁ satthu santike aggatova mucceyya”nti",
  "tika-s0102t2:260_1": "aggaggadānavasena vivaṭṭūpanissayassa kusalassa katūpacitattā, ñāṇassa ca tathā paripākaṁ",
  "tika-s0102t2:260_2": "gatattā aggadhammadesanāya tassa bhājanabhāvaṁ dasseti. Tenāha “imaṁ aggadhammaṁ",
  "tika-s0102t2:260_3": "tassa desessāmī”tiādi. Ohīyitvā saṅkocaṁ āpajjitvā.",
  "tika-s0102t2:261_0": "213.Aññātukāmova na sandiṭṭhiṁ parāmāsī. Abbhaññiṁsūti sandehajātassa pucchāvacananti",
  "tika-s0102t2:261_1": "katvā jāniṁsūti atthamāha. Tenāha pāḷiyaṁ “sabbeva na abbhaññiṁsū”ti. Nesanti pūraṇādīnaṁ.",
  "tika-s0102t2:261_2": "Sā paṭiññāti “karoto kho mahārāja kārayato”tiādinā paṭiññātā, sabbaññupaṭiññā eva",
  "tika-s0102t2:261_3": "vā. Niyyānikāti sappāṭihāriyā, tesaṁ vā siddhantasaṅkhātā paṭiññā vaṭṭato nissaraṇaṭṭhena",
  "tika-s0102t2:261_4": "niyyānikāti. Sāsanassa sampattiyā tesaṁ sabbaññutaṁ, tabbipariyāyato ca asabbaññutaṁ",
  "tika-s0102t2:261_5": "gacchatīti daṭṭhabbaṁ. Tenāha “tasmā”tiādi. Atthābhāvatoti subhaddassa sādhetabbaatthābhāvato.",
  "tika-s0102t2:261_6": "Okāsābhāvatoti tathā vitthāritaṁ katvā dhammaṁ desetuṁ avasarābhāvato. Idāni tameva",
  "tika-s0102t2:261_7": "okāsābhāvaṁ dassetuṁ “paṭhamayāmasmi”ntiādi vuttaṁ.",
  "tika-s0102t2:262_0": "214. Yesaṁ samaṇabhāvakarānaṁ dhammānaṁ sampādanena samaṇo, te pana ukkaṭṭhaniddesena",
  "tika-s0102t2:262_1": "ariyamaggadhammāti catumaggasaṁsiddhiyā pāḷiyaṁ cattāro samaṇā vuttāti te bāhirasamaye",
  "tika-s0102t2:262_2": "sabbena sabbaṁ natthīti dassento “paṭhamo sotāpannasamaṇo”tiādimāha. Purimadesanāyāti",
  "tika-s0102t2:262_3": "“yasmiñca kho, subhadda, dhammavinaye”tiādinā vuttāya desanāya. Byatirekato, anvayato",
  "tika-s0102t2:262_4": "ca adhippeto attho vibhāvīyatīti paṭhamanayopettha “purimadesanāyā”ti padena saṅgahito",
  "tika-s0102t2:262_5": "vāti daṭṭhabbo. Attano sāsanaṁ niyamento āha “imasmiṁ kho”ti yojanā. Āraddhavipassakehīti",
  "tika-s0102t2:262_6": "samādhikammikavipassakehi, sikhāppattavipassake sandhāya vuttaṁ, na paṭṭhapitavipassane.",
  "tika-s0102t2:262_7": "Apare pana “bāhirakasamaye vipassanārambhassa ganthopi natthevāti avisesavacanameta”nti",
  "tika-s0102t2:262_8": "vadanti. Adhigataṭṭhānanti adhigatassa kāraṇaṁ, tadatthaṁ pubbabhāgapaṭipadanti attho,",
  "tika-s0102t2:262_9": "yena sotāpattimaggo adhigato, na uparimaggo, so sotāpattimagge ṭhito akuppadhammatāya",
  "tika-s0102t2:262_10": "tassa, tattha vā siddhito ṭhitapubbo bhūtapubbagatiyāti sotāpattimaggaṭṭho sotāpanno,",
  "tika-s0102t2:262_11": "na sesaariyā bhūmantaruppattito. Sotāpanno hi attanā adhigataṭṭhānaṁ sotāpattimaggaṁ",
  "tika-s0102t2:262_12": "aññassa kathetvā sotāpattimaggaṭṭhaṁ kareyya, na aṭṭhamako asambhavato. Esa nayo",
  "tika-s0102t2:262_13": "sesamaggaṭṭhesūti etthāpi imināva nayena attho veditabbo. Paguṇaṁ kammaṭṭhānanti",
  "tika-s0102t2:262_14": "attano paguṇaṁ vipassanākammaṭṭhānaṁ, eteneva “avisesavacana”nti vādo paṭikkhittoti daṭṭhabbo.",
  "tika-s0102t2:263_0": "Sabbaññutaññāṇaṁadhippetaṁ. Tañhi sabbañeyyadhammāvabodhane “kusalaṁ chekaṁ nipuṇa”nti",
  "tika-s0102t2:263_1": "vuccati tattha asaṅgaappaṭihataṁ pavattatīti katvā. Samadhikāni ekena vassena. Ñāyanti",
  "tika-s0102t2:263_2": "etena catusaccadhammaṁ yāthāvato paṭivijjhantīti ñāyo, lokuttaramaggoti āha “ariyamaggadhammassā”ti.",
  "tika-s0102t2:263_3": "Padissati etena ariyamaggo paccakkhato dissatīti padeso, vipassanāti vuttaṁ “padese",
  "tika-s0102t2:263_4": "vipassanāmagge”ti. Samaṇopīti ettha pi-saddo “padesavattī”ti etthāpi ānetvā sambandhitabboti",
  "tika-s0102t2:263_5": "āha “padesavatti…pe… natthīti vuttaṁ hotī”ti.",
  "tika-s0102t2:264": "215.Soti tathāvutto antevāsī. Tenāti ācariyena. Attano ṭhāne ṭhapito hoti parapabbājanādīsu niyuttattā.",
  "tika-s0102t2:265_0": "Sakkhisāvakoti paccakkhasāvako, sammukhasāvakoti attho. Bhagavati dharamāneti dharamānassa",
  "tika-s0102t2:265_1": "bhagavato santike. Sesadvayepi eseva nayo. Sabbopi soti sabbo so tividhopi. Ayaṁ",
  "tika-s0102t2:265_2": "pana arahattaṁ patto, tasmā paripuṇṇagatāya matthakappatto pacchimo sakkhisāvakoti.",
  "tika-s0102t2:266": "Pañcamabhāṇavāravaṇṇanā niṭṭhitā.",
  "tika-s0102t2:267": "Tathāgatapacchimavācāvaṇṇanā",
  "tika-s0102t2:268_0": "216.Tanti bhikkhusaṅghassa ovādakaṅgaṁ dassetuṁ…pe… vuttaṁ dhammasaṅgāhakehīti adhippāyo.",
  "tika-s0102t2:268_1": "Suttābhidhammasaṅgahitassa dhammassa atisajjanaṁ sambodhanaṁ desanā, tasseva pakārato",
  "tika-s0102t2:268_2": "ñāpanaṁ veneyyasantāne ṭhapanaṁ paññāpananti “dhammopi desito cevapaññatto cā”ti",
  "tika-s0102t2:268_3": "vuttaṁ. Tathā vinayatantisaṅgahitassa kāyavācānaṁ vinayanato “vinayo”ti laddhādhivacanassa",
  "tika-s0102t2:268_4": "atthassa atisajjanaṁ sambodhanaṁ desanā, tasseva pakārato ñāpanaṁ asaṅkarato ṭhapanaṁ",
  "tika-s0102t2:268_5": "paññāpananti “vinayopi desito ceva paññatto cā”ti vuttaṁ. Adhisīlasikkhāniddesabhāvena",
  "tika-s0102t2:268_6": "sāsanassa mūlabhūtattā vinayo paṭhamaṁ sikkhitabboti taṁ tāva ayamuddesaṁ sarūpato",
  "tika-s0102t2:268_7": "dassento “mayā hi vo”tiādimāha. Tattha sattāpattikkhandhavasenāti sattannaṁ āpattikkhandhānaṁ",
  "tika-s0102t2:268_8": "avītikkamanīyatāvasena. Satthukiccaṁ sādhessati “idaṁ vo kattabbaṁ, idaṁ vo na kattabba”nti",
  "tika-s0102t2:268_9": "kattabbākattabbassa vibhāgena anusāsanato.",
  "tika-s0102t2:269_0": "Tenatenākārenāti tena tena veneyyānaṁ ajjhāsayānurūpena pakārena. Ime dhammeti ime",
  "tika-s0102t2:269_1": "sattatiṁsabodhipakkhiyadhamme. Tappadhānattā suttantadesanāya “suttantapiṭakaṁ desita”nti",
  "tika-s0102t2:269_2": "vuttaṁ. Satthukiccaṁ sādhessati taṁtaṁcariyānurūpaṁ sammāpaṭipattiyā anusāsanato.",
  "tika-s0102t2:269_3": "Kusalākusalābyākatavasena nava hetū. “Satta phassā”tiādi sattaviññāṇadhātusampayogavasena",
  "tika-s0102t2:269_4": "vuttaṁ. Dhammānulome tikapaṭṭhānādayo cha, tathā dhammapaccanīye, dhammānulomapaccanīye,",
  "tika-s0102t2:269_5": "dhammapaccanīyānulometi catuvīsati samantapaṭṭhānāni etassāti catuvīsatisamantapaṭṭhānaṁ,",
  "tika-s0102t2:269_6": "taṁ pana paccayānulomādivasena vibhajiyamānaṁ aparimāṇanayaṁ evāti āha “anantanayamahāpaṭṭhānapaṭimaṇḍita”nti.",
  "tika-s0102t2:269_7": "Satthukiccaṁ sādhessatīti khandhādivibhāgena ñāyamānaṁ catusaccasambodhāvahattā satthārā",
  "tika-s0102t2:269_8": "sammāsambuddhena kātabbakiccaṁ nipphādessati.",
  "tika-s0102t2:270": "Ovadissanti anusāsissanti ovādānusāsanīkiccanipphādanato.",
  "tika-s0102t2:271_0": "Cārittanti samudācārā, navesu piyālāpaṁ vuḍḍhesu gāravālāpanti attho. Tenāha “bhanteti",
  "tika-s0102t2:271_1": "vā āyasmāti vā”ti. Gāravavacanaṁ hetaṁ yadidaṁ bhanteti vā āyasmāti vā, loke pana",
  "tika-s0102t2:271_2": "“tatra bhava”nti, “devānaṁ piyā”ti ca gāravavacanameva.",
  "tika-s0102t2:272_0": "“Ākaṅkhamāno samūhanatū”ti vutte “na ākaṅkhamāno na samūhanatū”tipi vuttameva hotīti",
  "tika-s0102t2:272_1": "āha “vikappavacaneneva ṭhapesī”ti. Balanti ñāṇabalaṁ. Yadi asamūhananaṁ diṭṭhaṁ,",
  "tika-s0102t2:272_2": "tadeva ca icchitaṁ, atha kasmā bhagavā “ākaṅkhamāno samūhanatū”ti avocāti? Tathārūpapuggalajjhāsayavasena.",
  "tika-s0102t2:272_3": "Santi hi keci khuddānukhuddakāni sikkhāpadāni samādāya saṁvattituṁ anicchantā, tesaṁ",
  "tika-s0102t2:272_4": "tathā avuccamāne bhagavati vighāto uppajjeyya, taṁ tesaṁ bhavissati dīgharattaṁ ahitāya",
  "tika-s0102t2:272_5": "dukkhāya, tathā pana vutte tesaṁ vighāto na uppajjeyya “amhākaṁ evāyaṁ doso, yato",
  "tika-s0102t2:272_6": "amhesu eva keci samūhananaṁ na icchantī”ti. Keci “sakalassa pana sāsanassa saṅghāyattabhāvakaraṇatthaṁ",
  "tika-s0102t2:272_7": "tathā vutta”nti vadanti. Yañca kiñci satthārā sikkhāpadaṁ paññattaṁ, taṁ samaṇā sakyaputtiyā",
  "tika-s0102t2:272_8": "sirasā sampaṭicchitvā jīvitaṁ viya rakkhanti. Tathā hi te “khuddānukhuddakāni sikkhāpadāni",
  "tika-s0102t2:272_9": "ākaṅkhamāno saṅgho samūhanatū”ti vuttepi na samūhaniṁsu, aññadatthu “purato viya",
  "tika-s0102t2:272_10": "tassa accayepi rakkhiṁsu evā”ti satthusāsanassa, saṅghassa ca mahantabhāvadassanatthampi",
  "tika-s0102t2:272_11": "tathā vuttanti daṭṭhabbaṁ. Tathā hi āyasmā ānando, aññepi vā bhikkhū “katamaṁ pana",
  "tika-s0102t2:272_12": "bhante khuddakaṁ, katamaṁ anukhuddaka”nti na pucchiṁsu samūhanajjhāsayasseva abhāvato.",
  "tika-s0102t2:273_0": "Na taṁ evaṁ gahetabbanti “nāgasenatthero khuddānukhuddakaṁ jānātī”tiādinā vuttaṁ",
  "tika-s0102t2:273_1": "taṁ nesaṁ vacanaṁ iminā vuttākārena na gahetabbaṁ adhippāyassa aviditattā. Idāni",
  "tika-s0102t2:273_2": "taṁ adhippāyaṁ vibhāvetuṁ “nāgasenattherohī”tiādi vuttaṁ. Yasmā nāgasenatthero (milindapañhe",
  "tika-s0102t2:273_3": "abhejjavagge vitthāro) paresaṁ vādapathopacchedanatthaṁ saṅgītikāle dhammasaṅgāhakamahātherehi",
  "tika-s0102t2:273_4": "gahitakoṭṭhāsesu ca antimakoṭṭhāsameva gahetvā milindarājānaṁ paññāpesi. Mahākassapatthero",
  "tika-s0102t2:273_5": "pana ekasikkhāpadampi asamūhanitukāmatāya tathā kammavācaṁ sāveti, tasmā taṁ tesaṁ",
  "tika-s0102t2:273_6": "vacanaṁ tathā na gahetabbaṁ.",
  "tika-s0102t2:274": "217.Dveḷhakanti dvidhāgāho, anekaṁsaggāhoti attho. Vimatīti saṁsayāpatti. Tenāha “vinicchituṁ asamatthatā”ti. Taṁ vo vadāmīti taṁ saṁsayavantaṁ bhikkhuṁ sandhāya vo tumhe vadāmi.",
  "tika-s0102t2:275_0": "Nikkaṅkhabhāvapaccakkhakaraṇañāṇaṁ yevāti buddhādīsu tesaṁ bhikkhūnaṁ nikkaṅkhabhāvassa",
  "tika-s0102t2:275_1": "paccakkhakāriyābhāvato tamatthaṁ paṭivijjhitvā ṭhitaṁ sabbaññutaññāṇameva. Ettha etasmiṁ atthe.",
  "tika-s0102t2:276_0": "218. Appamajjanaṁ appamādo, so pana atthato ñāṇūpasañhitā sati. Yasmā tattha satiyā",
  "tika-s0102t2:276_1": "byāpāro sātisayo, tasmā “satiavippavāsenā”ti vuttaṁ. Appamādapadeyeva pakkhipitvā",
  "tika-s0102t2:276_2": "adāsi taṁ atthato, tassa sakalassa buddhavacanassa saṅgaṇhanato ca.",
  "tika-s0102t2:277": "Parinibbutakathāvaṇṇanā",
  "tika-s0102t2:278_0": "219. Jhānādīsu, citte ca paramukkaṁsagatavasībhāvatāya “ettake kāle ettakā samāpattiyo",
  "tika-s0102t2:278_1": "samāpajjitvā parinibbāyissāmī”ti kālaparicchedaṁ katvā samāpatti samāpajjanaṁ “parinibbānaparikamma”nti",
  "tika-s0102t2:278_2": "adhippetaṁ. Theroti anuruddhatthero.",
  "tika-s0102t2:279_0": "Ayampicāti yathāvuttapañcasaṭṭhiyā jhānānaṁ samāpannabhāvakathāpi saṅkhepakathā eva,",
  "tika-s0102t2:279_1": "kasmā ? Yasmā bhagavā tadāpi devasikaṁ vaḷañjanasamāpattiyo sabbāpi aparihāpetvā",
  "tika-s0102t2:279_2": "samāpajji evāti dassento “nibbānapuraṁ pavisanto”tiādimāha.",
  "tika-s0102t2:280_0": "Imāni dvepi samanantarāneva paccavekkhaṇāyapi yebhuyyenānantariyakatāya jhānapakkhikabhāvato,",
  "tika-s0102t2:280_1": "yasmā bhavaṅgacittaṁ sabbapacchimaṁ, tato bhavato cavanato “cutī”ti vuccati, tasmā",
  "tika-s0102t2:280_2": "na kevalaṁ ayameva bhagavā, atha kho sabbepi sattā bhavaṅgacitteneva cavantīti dassetuṁ",
  "tika-s0102t2:280_3": "“ye hi kecī”tiādi vuttaṁ.",
  "tika-s0102t2:281": "220.Paṭibhāgapuggalavirahitoti sīlādiguṇehi asadisatāya sadisapuggalarahito.",
  "tika-s0102t2:282": "221. Saṅkhārā vūpasamanti etthāti vūpasamoti evaṁsaṅkhātaṁ ñātaṁ kathitaṁ nibbānaṁ.",
  "tika-s0102t2:283": "222.Yanti paccatte upayogavacananti āha “yo kālaṁ akarī”ti.",
  "tika-s0102t2:284": "Suvikasitenevāti pītisomanassayogato suṭṭhu vikasitena muditena. Vedanaṁ adhivāsesi abhāvasamudayo kato suṭṭhu pariññātattā. Anāvaraṇavimokkho sabbaso nibbutabhāvato.",
  "tika-s0102t2:285": "223. Ākaronti attano phalāni samānākāre karontīti ākārā, kāraṇāni. Sabbākāravarūpeteti sabbehi ākāravarehi uttamakāraṇehi sīlādiguṇehi samannāgateti attho.",
  "tika-s0102t2:286": "225.Kathaṁbhūtāti kīdisābhūtā.",
  "tika-s0102t2:287": "Cullakaddhānanti parittaṁ kālaṁ dvattināḍikāmattaṁ velaṁ.",
  "tika-s0102t2:288": "Buddhasarīrapūjāvaṇṇanā",
  "tika-s0102t2:289": "227. Kaṁsatāḷādi tāḷaṁ avacarati etthāti “tāḷāvacara”nti vuccati ātatāditūriyabhaṇḍaṁ. Tenāha “sabbaṁ tūriyabhaṇḍa”nti.",
  "tika-s0102t2:290": "Dakkhiṇadisābhāgenevāti aññena disābhāgena anāharitvā yamakasālānaṁ ṭhānato dakkhiṇadisābhāgeneva, tatopi dakkhiṇadisābhāgaṁ haritvā netvā.",
  "tika-s0102t2:291": "Jetavanasadiseti sāvatthiyā jetavanasadise ṭhāne, “jetavanasadise ṭhāne”tipi pāṭho.",
  "tika-s0102t2:292": "228.Pasādhanamaṅgalasālāyāti abhisekakāle alaṅkaraṇamaṅgalasālāya.",
  "tika-s0102t2:293": "229.Devadāniyoti tassa corassa nāmaṁ.",
  "tika-s0102t2:294": "Mahākassapattheravatthuvaṇṇanā",
  "tika-s0102t2:295_0": "231.Pāvāyāti pāvā nagarato. Āvajjanapaṭibaddhattā jānanassa anāvajjitattā satthu",
  "tika-s0102t2:295_1": "parinibbānaṁ ajānanto “dasabalaṁ passissāmī”ti thero cintesi, satthu sarīre vā satthusaññaṁ",
  "tika-s0102t2:295_2": "uppādento tathā cintesi. Tenevāha “atha bhagavantaṁ ukkhipitvā”ti. “Dhuvaṁ parinibbuto",
  "tika-s0102t2:295_3": "bhavissatī”ti cintesi pārisesañāyena. Jānantopi thero ājīvakaṁ pucchiyeva, pucchane",
  "tika-s0102t2:295_4": "pana kāraṇaṁ sayameva pakāsetuṁ “kiṁ panā”tiādi āraddhaṁ.",
  "tika-s0102t2:296": "Ajja sattāhaparinibbutoti ajja divasato paṭilomato sattame ahani parinibbuto.",
  "tika-s0102t2:297": "232.Nāḷiyā vāpakenāti nāḷiyā ceva thavikāya ca.",
  "tika-s0102t2:298": "Mañjuketi mañjubhāṇine madhurassare. Paṭibhāneyyaketi paṭibhānavante. Bhuñjitvā pātabbayāgūti paṭhamaṁ bhuñjitvā pivitabbayāgu.",
  "tika-s0102t2:299": "Tassāti subhaddassa vuḍḍhapabbajitassa.",
  "tika-s0102t2:300": "Ārādhitasāsaneti samāhitasāsane. Alanti samattho. Pāpoti pāpapuggalo. Osakkāpetunti hāpetuṁ antaradhāpetuṁ.",
  "tika-s0102t2:301_0": "Pañhavārāti pañhā viya vissajjanāni “yasmiṁ samaye kāmāvacaraṁ kusalaṁ cittaṁ uppannaṁ",
  "tika-s0102t2:301_1": "hotī”tiādinā, “yasmiṁ samaye rūpūpapattiyā maggaṁ bhāvetī”tiādinā ca pavattāni ekaṁ",
  "tika-s0102t2:301_2": "dve bhūmantarāni.Mūle naṭṭhe pisācasadisā bhavissāmāti yathā rukkhe adhivattho pisāco",
  "tika-s0102t2:301_3": "tassa sākhāparivāre naṭṭhe khandhaṁ nissāya vasati, khandhe naṭṭhe mūlaṁ nissāya",
  "tika-s0102t2:301_4": "vasati, mūle pana naṭṭhe anissayova hoti, tathā bhavissāmāti attho. Atha vā mūle",
  "tika-s0102t2:301_5": "naṭṭheti pisācena kira rukkhagacchādīnaṁ kañcideva mūlaṁ chinditvā attano puttassa",
  "tika-s0102t2:301_6": "dinnaṁ, yāva taṁ tassa hatthato na vigacchati, tāva so taṁ padesaṁ adissamānarūpo",
  "tika-s0102t2:301_7": "vicarati. Yadā pana tasmiṁ kenaci acchinnabhāvena vā sativippavāsavasena vā naṭṭhe",
  "tika-s0102t2:301_8": "manussānampi dissamānarūpo vicarati, taṁ sandhāyāha “mūle naṭṭhe pisācasadisā bhavissāmā”ti.",
  "tika-s0102t2:302": "Maṁ kāyasakkhiṁ katvāti taṁ paṭipadaṁ kāyena sacchikatavantaṁ tasmā tassā desanāya sakkhibhūtaṁ maṁ katvā. Paṭicchāpesi taṁ paṭicchāpanaṁ kassapasuttena dīpetabbaṁ.",
  "tika-s0102t2:303": "233. Candanaghaṭikābāhullato candanacitakā.",
  "tika-s0102t2:304": "Taṁ sutvāti taṁ āyasmatā anuruddhattherena vuttaṁ devatānaṁ adhippāyaṁ sutvā.",
  "tika-s0102t2:305": "234.Dasikatantaṁ vāti paliveṭhitaahatakāsikavatthānaṁ dasaṭhānena tantumattampi vā. Dārukkhandhaṁ vāti candanādicitakadārukkhandhaṁ vā.",
  "tika-s0102t2:306": "235. Samudāyesu pavattavohārānaṁ avayavesu dissanato sarīrassa avayavabhūtāni aṭṭhīni “sarīrānī”ti vuttāni.",
  "tika-s0102t2:307": "Na vippakiriṁsūti sarūpeneva ṭhitāti attho. “Sesā vippakiriṁsū”ti vatvā yathā pana tā vippakiṇṇā ahesuṁ, taṁ dassetuṁ “tatthā”tiādi vuttaṁ.",
  "tika-s0102t2:308_0": "Udakadhārā nikkhamitvā nibbāpesunti devatānubhāvena. Evaṁ mahatiyo bahū udakadhārā",
  "tika-s0102t2:308_1": "kimatthāyāti āha “bhagavato citako mahanto”ti. Mahā hi so vīsaratanasatiko. Aṭṭhadantakehīti",
  "tika-s0102t2:308_2": "naṅgalehi aṭṭheva hi nesaṁ dantasadisāni potthāni honti, tasmā “aṭṭhadantakānī”ti vuccati.",
  "tika-s0102t2:309_0": "Dhammakathāvapamāṇanti ativiya acchariyabbhutabhāvato passantānaṁ, suṇantānañca sātisayaṁ",
  "tika-s0102t2:309_1": "pasādāvahabhāvato, savisesaṁ buddhānubhāvadīpanato. Parinibbutassa hi buddhassa bhagavato",
  "tika-s0102t2:309_2": "evarūpo ānubhāvoti taṁ pavattiṁ kathentānaṁ dhammakathikānaṁ attano ñāṇabalānurūpaṁ",
  "tika-s0102t2:309_3": "pavattiyamānā dhammakathā evettha pamāṇaṁ vaṇṇetabbassa atthassa mahāvisayattā, tasmā",
  "tika-s0102t2:309_4": "vaṇṇanābhūmi nāmesāti adhippāyo. Catujjātiyagandhaparibhaṇḍaṁ kāretvāti tagarakuṅkumayavanapupphatamālapattāni",
  "tika-s0102t2:309_5": "pisitvā katagandhena paribhaṇḍaṁ kāretvā. Khacitvāti tattha tattha olambanavasena",
  "tika-s0102t2:309_6": "racetvā, gandhavatthūni gahetvā ganthitamālā gandhadāmāni ratanāvaḷiyo ratanadāmāni.",
  "tika-s0102t2:309_7": "Bahikilañjaparikkhepassa, antosāṇiparikkhepassa karaṇena sāṇikilañjaparikkhepaṁ kāretvā.",
  "tika-s0102t2:309_8": "Vātaggāhiniyo paṭākā vātapaṭākā. Sarabharūpapādako pallaṅko sarabhamayapallaṅko,",
  "tika-s0102t2:309_9": "tasmiṁ sarabhamayapallaṅke.",
  "tika-s0102t2:310_0": "Sattihatthā purisā sattiyo taṁsahacaraṇato yathā “kuntā pacarantī”ti, tehi samantato",
  "tika-s0102t2:310_1": "rakkhāpanaṁ pañcakaraṇanti āha “sattihatthehi purisehi parikkhipāpetvā”ti. Dhanūhīti",
  "tika-s0102t2:310_2": "etthāpi eseva nayo. Sannāhagavacchikaṁviya katvā nirantarāvaṭṭhitaārakkhasannāhena",
  "tika-s0102t2:310_3": "gavacchijālaṁ viya katvā.",
  "tika-s0102t2:311": "Sādhukīḷitanti saparahitaṁ sādhanaṭṭhena sādhū, tesaṁ kīḷitaṁ uḷārapuññapasavanato, samparāyikatthāvirodhikaṁ kīḷāvihāranti attho.",
  "tika-s0102t2:312": "Sarīradhātuvibhajanavaṇṇanā",
  "tika-s0102t2:313_0": "236.Imināva niyāmenāti yena nīhārena mahātale nisinno kañci parihāraṁ akatvā kevalaṁ",
  "tika-s0102t2:313_1": "iminā niyāmeneva. Supinakoti dussupinako. Dukūladupaṭṭaṁ nivāsetvāti dve dukūlavatthāni",
  "tika-s0102t2:313_2": "ekajjhaṁ katvā nivāsetvā. Evañhi tāni sokasamappitassāpi abhassitvā tiṭṭhanti.",
  "tika-s0102t2:314_0": "Abhisekasiñcakoti rajjābhiseke abhisekamaṅgalasiñcako uttamamaṅgalabhāvato. Visaññī",
  "tika-s0102t2:314_1": "jāto yathā taṁ bhagavato guṇavisesāmatarasaññutāya avaṭṭhitapemo pothujjanikasaddhāya",
  "tika-s0102t2:314_2": "patiṭṭhitapasādo katūpakāratāya sañjanitacittamaddavo.",
  "tika-s0102t2:315": "Suvaṇṇabimbisakavaṇṇanti suviracita apassenasadisaṁ.",
  "tika-s0102t2:316": "Kasmā panettha pāveyyakā pāḷiyaṁ sabbapacchato gahitā, kiṁ te kusinārāya āsannatarāpi sabbapacchato uṭṭhitā? Āma, sabbapacchato uṭṭhitāti dassetuṁ “tattha pāveyyakā”tiādi vuttaṁ.",
  "tika-s0102t2:317": "Dhātupāsanatthanti satthu dhātūnaṁ payirupāsanāya. Nesaṁ pakkhā ahesuṁ “ñāyena tesaṁ santakā dhātuyo”ti.",
  "tika-s0102t2:318_0": "237.Doṇagajjitaṁ nāma avoca satthu avatthattayūpasaṁhitaṁ. Etadatthameva hi bhagavā",
  "tika-s0102t2:318_1": "maggaṁ gacchanto “pacchato āgacchanto doṇo brāhmaṇo yāva me padavaḷañjaṁ passati,",
  "tika-s0102t2:318_2": "tāva mā vigacchatū”ti adhiṭṭhāya aññatarasmiṁ rukkhamūle nisīdi. Doṇopi kho brāhmaṇo",
  "tika-s0102t2:318_3": "“imāni sadevake loke aggapuggalassa padānī”ti sallakkhento padānusārena satthu santikaṁ",
  "tika-s0102t2:318_4": "upagacchi, satthāpissa dhammaṁ desesi, tenapi so bhagavati niviṭṭhasaddho ahosi.",
  "tika-s0102t2:318_5": "Etadavoca, kiṁ avocāti āha “suṇantu…pe… avocā”ti.",
  "tika-s0102t2:319": "Kāyena ekasannipātā vācāya ekavacanā abhinnavacanā evaṁ samaggā hotha. Tassa panidaṁ kāraṇanti āha “sammodamānā”ti. Tenāha “cittenāpi aññamaññaṁ sammodamānā hothā”ti.",
  "tika-s0102t2:320_0": "238.Tato tato samāgatasaṅghānanti tato tato attano vasanaṭṭhānato samāgantvā sannipatitabhāvena",
  "tika-s0102t2:320_1": "samāgatasaṅghānaṁ. Tathā samāpatitasamūhabhāvena samāgatagaṇānaṁ. Vacanasampaṭicchanena paṭissuṇitvā.",
  "tika-s0102t2:321": "Dhātuthūpapūjāvaṇṇanā",
  "tika-s0102t2:322": "239.Yakkhaggāho devatāveso. Khipitakaṁ dhātukkhobhaṁ uppādetvā khipitakarogo. Arocako āhārassa aruccanarogo.",
  "tika-s0102t2:323": "Sattamadivaseti sattavassasattamāsato parato sattame divase. Balānurūpenāti vibhavabalānurūpena.",
  "tika-s0102t2:324_0": "Pacchā saṅgītikārakāti dutiyaṁ tatiyaṁ saṅgītikārakā. Dhātūnaṁ antarāyaṁ disvāti",
  "tika-s0102t2:324_1": "tattha tattha cetiye yathāpatiṭṭhāpitabhāveneva ṭhitānaṁ dhātūnaṁ micchādiṭṭhikānaṁ",
  "tika-s0102t2:324_2": "vasena antarāyaṁ disvā, mahādhātunidhānena sammadeva rakkhitānaṁ anāgate asokena",
  "tika-s0102t2:324_3": "dhammaraññā tato uddharitvā vitthāritabhāve kate sadevakassa lokassa hitasukhāvahabhāvañca",
  "tika-s0102t2:324_4": "disvāti adhippāyo. Paricaraṇamattamevāti gahetvā paricaritabbadhātumattameva. Rājūnaṁ",
  "tika-s0102t2:324_5": "hatthe ṭhapetvā, na cetiyesu. Tathā hi pacchā asokamahārājā cetiyesu dhātūnaṁ na labhati.",
  "tika-s0102t2:325_0": "Purimaṁ purimaṁ katassa gaṇhanayogyaṁ pacchimaṁ pacchimaṁ kārento aṭṭha aṭṭha haricandanādimaye",
  "tika-s0102t2:325_1": "karaṇḍe ca thūpe ca kāresi. Lohitacandanamayādīsupi eseva nayo. Maṇikaraṇḍesūti lohitaṅkamasāragallaphalikamaye",
  "tika-s0102t2:325_2": "ṭhapetvā avasesamaṇivicittakesu karaṇḍesu.",
  "tika-s0102t2:326": "Thūpārāmacetiyappamāṇanti devānaṁpiyatissamahārājena kāritacetiyappamāṇaṁ.",
  "tika-s0102t2:327_0": "Mālā mā milāyantūti “yāva asoko dhammarājā bahi cetiyāni kāretuṁ ito dhātuyo uddharissati,",
  "tika-s0102t2:327_1": "tāva mālā mā milāyantū”ti adhiṭṭhahitvā. Āviñchanarajjuyanti aggaḷāviñchanarajjuyaṁ.",
  "tika-s0102t2:327_2": "Kuñcikamuddikanti dvāravivaraṇatthaṁ kuñcikañceva muddikañca.",
  "tika-s0102t2:328_0": "Vāḷasaṅghātayantanti kukkulaṁ paṭibhayadassanaṁ aññamaññapaṭibaddhagamanāditāya saṅghāṭitarūpakayantaṁ",
  "tika-s0102t2:328_1": "yojesi. Tenāha “kaṭṭharūpakānī”tiādi. Āṇiyā bandhitvāti anekakaṭṭharūpavicittayantaṁ",
  "tika-s0102t2:328_2": "attano devānubhāvena ekāya eva āṇiyā bandhitvā vissakammo devalokameva gato. “Samantato”tiādi",
  "tika-s0102t2:328_3": "pana tasmiṁ dhātunidāne ajātasattuno kiccavisesānuṭṭhānadassanaṁ.",
  "tika-s0102t2:329_0": "“Asukaṭṭhāne nāma dhātunidhāna”nti raññā pucchite “tasmiṁ sannipāte visesalābhino",
  "tika-s0102t2:329_1": "nāhesu”nti keci. “Attānaṁ nigūhitvā tassa vuḍḍhatarassa vacanaṁ nissāya vīmaṁsanto",
  "tika-s0102t2:329_2": "jānissatīti na kathesu”nti apare. Yakkhadāsaketi upahārādividhinā devatāvesanake bhūtāviggāhake.",
  "tika-s0102t2:330": "Imaṁpadanti “evametaṁ bhūtapubba”nti dutiyasaṅgītikārehi ṭhapitaṁ imaṁ padaṁ. Mahādhātunidhānampi tassa atthaṁ katvā tatiyasaṅgītikārāpi ṭhapayiṁsu.",
  "tika-s0102t2:331": "Mahāparinibbānasuttavaṇṇanāya līnatthappakāsanā."
}