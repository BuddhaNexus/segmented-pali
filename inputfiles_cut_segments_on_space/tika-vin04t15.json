{
  "tika-vin04t15:0": "Pācittiyakaṇḍo",
  "tika-vin04t15:1": "1. Lasuṇavaggo",
  "tika-vin04t15:2": "1. Lasuṇasikkhāpadavaṇṇanā",
  "tika-vin04t15:3_0": "Pācittiyesu lasuṇavaggassa tāva paṭhame lasuṇanti magadharaṭṭhe jātaṁ āmakaṁ bhaṇḍikalasuṇameva,",
  "tika-vin04t15:3_1": "na ekadvitimiñjakaṁ. Tañhi ‘‘khādissāmī’’ti paṭiggaṇhantiyā dukkaṭaṁ, ajjhohāre ajjhohāre pācittiyaṁ.",
  "tika-vin04t15:4_0": "Sāvatthiyaṁ thullanandaṁ ārabbha lasuṇaṁ harāpanavatthusmiṁ paññattaṁ, tikapācittiyaṁ,",
  "tika-vin04t15:4_1": "alasuṇe dvikadukkaṭaṁ. Tasmiṁ pana alasuṇasaññāya, palaṇḍuke, bhañjanake, haritake,",
  "tika-vin04t15:4_2": "cāpalasuṇe, sūpasampāke, maṁsasampāke, telasampāke, sāḷave, uttaribhaṅge, ummattikādīnañca",
  "tika-vin04t15:4_3": "anāpatti. Āmakalasuṇañceva, ajjhoharaṇañcāti imānettha dve aṅgāni. Samuṭṭhānādīni",
  "tika-vin04t15:4_4": "eḷakalomasadisānīti.",
  "tika-vin04t15:5": "Lasuṇasikkhāpadavaṇṇanā niṭṭhitā.",
  "tika-vin04t15:6": "2. Sambādhalomasikkhāpadavaṇṇanā",
  "tika-vin04t15:7_0": "Dutiye sambādheti paṭicchannokāse, upakacchakesu ca muttakaraṇe cāti attho. Saṁharāpeyyāti",
  "tika-vin04t15:7_1": "ettha khurasaṇḍāsakattariādīsu yena kenaci saṁharāpentiyā payogagaṇanāya pācittiyaṁ, na lomagaṇanāya.",
  "tika-vin04t15:8_0": "Sāvatthiyaṁ chabbaggiyā bhikkhuniyo ārabbha sambādhe lomaṁ saṁharāpanavatthusmiṁ",
  "tika-vin04t15:8_1": "paññattaṁ, attano atthāya aññaṁ āṇāpentiyā sāṇattikaṁ, āpattibhedonatthi. Ābādhapaccayā,",
  "tika-vin04t15:8_2": "ummattikādīnañca anāpatti. Ābādhābhāvo, sambādhe lomasaṁharaṇanti imānettha dve aṅgāni.",
  "tika-vin04t15:8_3": "Samuṭṭhānādīni bhikkhuniyā saddhiṁ ekaddhānamaggagamanasikkhāpadasadisānīti.",
  "tika-vin04t15:9": "Sambādhalomasikkhāpadavaṇṇanā niṭṭhitā.",
  "tika-vin04t15:10": "3. Talaghātakasikkhāpadavaṇṇanā",
  "tika-vin04t15:11": "Tatiye talaghātaketi antamaso uppalakesarenāpi muttakaraṇassa talaghātane muttakaraṇamhi pahāradāne pācittiyanti attho.",
  "tika-vin04t15:12_0": "Sāvatthiyaṁ dve bhikkhuniyo ārabbha talaghātakaraṇavatthusmiṁ paññattaṁ, purimanayeneva",
  "tika-vin04t15:12_1": "sāṇattikaṁ, āpattibhedo natthi. Ito paraṁ pana yattha natthi, tattha avatvāva gamissāma.",
  "tika-vin04t15:12_2": "Ābādhapaccayā gaṇḍaṁ vā vaṇaṁ vā paharantiyā, ummattikādīnañca anāpatti. Ābādhābhāvo,",
  "tika-vin04t15:12_3": "muttakaraṇe pahāradānaṁ, phassasādiyananti imānettha tīṇi aṅgāni. Samuṭṭhānādīni",
  "tika-vin04t15:12_4": "paṭhamapārājikasadisānīti.",
  "tika-vin04t15:13": "Talaghātakasikkhāpadavaṇṇanā niṭṭhitā.",
  "tika-vin04t15:14": "4. Jatumaṭṭhakasikkhāpadavaṇṇanā",
  "tika-vin04t15:15": "Catutthe jatumaṭṭhaketi jatunā kate maṭṭhadaṇḍake. Vatthuvasenetaṁ vuttaṁ, kāmarāgena pana uppalakesarampi pavesentiyā āpatti.",
  "tika-vin04t15:16": "Sāvatthiyaṁ aññataraṁ bhikkhuniṁ ārabbha jatumaṭṭhakasādiyanavatthusmiṁ paññattaṁ, sesaṁ tatiyasadisamevāti.",
  "tika-vin04t15:17": "Jatumaṭṭhakasikkhāpadavaṇṇanā niṭṭhitā.",
  "tika-vin04t15:18": "5. Udakasuddhikasikkhāpadavaṇṇanā",
  "tika-vin04t15:19_0": "Pañcame udakasuddhikanti muttakaraṇassa dhovanaṁ. Ādiyamānāyāti karontiyā. Dvaṅgulapabbaparamaṁādātabbanti",
  "tika-vin04t15:19_1": "dvīsu aṅgulīsu ekekaṁ katvā dvaṅgulapabbaparamaṁ ādātabbaṁ. Taṁ atikkāmentiyāti sace",
  "tika-vin04t15:19_2": "dhovanakāle rāgavasena vitthārato tatiyāya aṅguliyā aggapabbaṁ, gambhīrato ekissāva",
  "tika-vin04t15:19_3": "aṅguliyā tatiyapabbaṁ paveseti pācittiyaṁ.",
  "tika-vin04t15:20_0": "Sakkesu aññataraṁ bhikkhuniṁ ārabbha atigambhīraṁ udakasuddhikaṁ ādiyanavatthusmiṁ",
  "tika-vin04t15:20_1": "paññattaṁ, tikapācittiyaṁ, ūnakadvaṅgulapabbe dvikadukkaṭaṁ. Tasmiṁ pana ūnakasaññāya,",
  "tika-vin04t15:20_2": "dvaṅgulapabbaparamaṁ ādiyantiyā, ābādhapaccayā atirekampi, ummattikādīnañca anāpatti,",
  "tika-vin04t15:20_3": "sesaṁ tatiyasadisamevāti.",
  "tika-vin04t15:21": "Udakasuddhikasikkhāpadavaṇṇanā niṭṭhitā.",
  "tika-vin04t15:22": "6. Upatiṭṭhanasikkhāpadavaṇṇanā",
  "tika-vin04t15:23_0": "Chaṭṭhe bhuñjantassāti pañcannaṁ bhojanānaṁ aññataraṁ bhuñjato. Pānīyenāti suddhena",
  "tika-vin04t15:23_1": "vā udakena, takkādīsu vā aññatarena. Vidhūpanenāti yāya kāyaci bījaniyā. Upatiṭṭheyyāti",
  "tika-vin04t15:23_2": "yā etesu dvīsu aññataraṁ gahetvā hatthapāse tiṭṭhati, tassā pācittiyaṁ.",
  "tika-vin04t15:24_0": "Sāvatthiyaṁ aññataraṁ bhikkhuniṁ ārabbha bhuñjantassa evaṁ tiṭṭhanavatthusmiṁ paññattaṁ,",
  "tika-vin04t15:24_1": "tikapācittiyaṁ, hatthapāsaṁ vijahitvā khādanīyaṁ khādantassa upatiṭṭhantiyā dukkaṭaṁ,",
  "tika-vin04t15:24_2": "anupasampanne tikadukkaṭaṁ. ‘‘Imaṁ pivatha, iminā bījathā’’ti evaṁ dentiyā vā, dāpentiyā",
  "tika-vin04t15:24_3": "vā, anupasampannaṁ vā upatiṭṭhāpanatthaṁ āṇāpentiyā, ummattikādīnañca anāpatti. Bhuñjantassa",
  "tika-vin04t15:24_4": "bhikkhuno hatthapāse ṭhānaṁ, pānīyassa vā vidhūpanassa vā gahaṇanti imānettha dve",
  "tika-vin04t15:24_5": "aṅgāni. Samuṭṭhānādīni eḷakalomasadisānīti.",
  "tika-vin04t15:25": "Upatiṭṭhanasikkhāpadavaṇṇanā niṭṭhitā.",
  "tika-vin04t15:26": "7. Āmakadhaññasikkhāpadavaṇṇanā",
  "tika-vin04t15:27_0": "Sattame viññatvāti antamaso mātarampi yācitvā. Bhuñjeyyāti ajjhohareyya. Ettha ca",
  "tika-vin04t15:27_1": "viññatti ceva bhojanañca pamāṇaṁ, tasmā sayaṁ viññatvā aññāya bhajjanādīni kārāpetvā",
  "tika-vin04t15:27_2": "vā , aññāya viññāpetvā sayaṁ bhajjanādīni katvā vā paṭiggahaṇato paṭṭhāya yāva dantehi",
  "tika-vin04t15:27_3": "saṁkhādanaṁ, tāva pubbappayogesu dukkaṭāni, ajjhohāre ajjhohāre pācittiyaṁ.",
  "tika-vin04t15:28_0": "Sāvatthiyaṁ sambahulā bhikkhuniyo ārabbha āmakadhaññaṁ viññāpanavatthusmiṁ paññattaṁ,",
  "tika-vin04t15:28_1": "sayaṁ vā aññāya vā aviññattiyā laddhaṁ bhajjanādīni katvā vā kāretvā vā bhuñjantiyā",
  "tika-vin04t15:28_2": "dukkaṭaṁ, aññāya viññattiyā laddhaṁ pana sayaṁ bhajjanādīni katvāpi kāretvāpi bhuñjantiyā",
  "tika-vin04t15:28_3": "dukkaṭameva. Ābādhe sati sedakammādīnaṁ atthāya viññāpentiyā, aviññattiyā labbhamānaṁ",
  "tika-vin04t15:28_4": "navakammatthāya sampaṭicchantiyā, ñātakappavāritaṭṭhāne muggamāsādiaparaṇṇaṁ viññāpentiyā,",
  "tika-vin04t15:28_5": "ummattikādīnañca anāpatti. Sattannaṁ dhaññānaṁ aññatarassa viññāpanaṁ vā viññāpāpanaṁ",
  "tika-vin04t15:28_6": "vā, paṭilābho, bhajjanādīni katvā vā kāretvā vā ajjhoharaṇanti imānettha tīṇi aṅgāni.",
  "tika-vin04t15:28_7": "Samuṭṭhānādīni addhānamaggasikkhāpadasadisānīti.",
  "tika-vin04t15:29": "Āmakadhaññasikkhāpadavaṇṇanā niṭṭhitā.",
  "tika-vin04t15:30": "8. Paṭhamauccārachaḍḍanasikkhāpadavaṇṇanā",
  "tika-vin04t15:31_0": "Aṭṭhame saṅkāranti kacavaraṁ. Vighāsanti yaṁkiñci paribhuttāvasesaṁ ucchiṭṭhodakampi",
  "tika-vin04t15:31_1": "dantakaṭṭhampi, aṭṭhikacalakesu pana vattabbameva natthi. Tirokuṭṭe vā tiropākāre",
  "tika-vin04t15:31_2": "vāti yassakassaci kuṭṭassa vā pākārassa vā parato. Chaḍḍeyya vā chaḍḍāpeyya vāti",
  "tika-vin04t15:31_3": "sabbānipetāni ekato chaḍḍentiyā ekappayoge ekāpatti, sakiṁ āṇattiyā bahukepi chaḍḍite ekāva.",
  "tika-vin04t15:32_0": "Sāvatthiyaṁ aññataraṁ bhikkhuniṁ ārabbha uccāraṁ tirokuṭṭe chaḍḍanavatthusmiṁ paññattaṁ,",
  "tika-vin04t15:32_1": "sāṇattikaṁ, bhikkhussa dukkaṭaṁ , oloketvā vā avalañje vā chaḍḍentiyā, ummattikādīnañca",
  "tika-vin04t15:32_2": "anāpatti. Uccārādibhāvo, anolokanaṁ, valañjanaṭṭhānaṁ, tirokuṭṭatiropākāratā, chaḍḍanaṁ",
  "tika-vin04t15:32_3": "vā chaḍḍāpanaṁ vāti imānettha pañca aṅgāni. Samuṭṭhānādīni sañcarittasadisāni, idaṁ",
  "tika-vin04t15:32_4": "pana kiriyākiriyanti.",
  "tika-vin04t15:33": "Paṭhamauccārachaḍḍanasikkhāpadavaṇṇanā niṭṭhitā.",
  "tika-vin04t15:34": "9. Dutiyauccārachaḍḍanasikkhāpadavaṇṇanā",
  "tika-vin04t15:35_0": "Navame hariteti khette vā nāḷikerādiārāme vā yatthakatthaci ropimaharitaṭṭhāne. Tāni",
  "tika-vin04t15:35_1": "vatthūni chaḍḍentiyā vā chaḍḍāpentiyā vā purimanayeneva āpatti, tādise ṭhāne nisīditvā",
  "tika-vin04t15:35_2": "antamaso udakaṁ pivitvā matthakacchinnaṁ nāḷikerampi chaḍḍentiyā āpattiyeva.",
  "tika-vin04t15:36_0": "Sāvatthiyaṁ sambahulā bhikkhuniyo ārabbha uccārādīni harite chaḍḍanavatthusmiṁ paññattaṁ,",
  "tika-vin04t15:36_1": "sāṇattikaṁ, tikapācittiyaṁ, bhikkhuno dukkaṭaṁ, bhikkhuniyāpi nikkhittabīje khette",
  "tika-vin04t15:36_2": "yāva aṅkuro na uṭṭhahati, tāva dukkaṭaṁ, aharite dvikadukkaṭaṁ. Tasmiṁ pana aharitasaññāya",
  "tika-vin04t15:36_3": "chaḍḍitakhette vā, sāmike apaloketvā vā chaḍḍentiyā, ummattikādīnañca anāpatti. Sesaṁ",
  "tika-vin04t15:36_4": "aṭṭhamasadisamevāti.",
  "tika-vin04t15:37": "Dutiyauccārachaḍḍanasikkhāpadavaṇṇanā niṭṭhitā.",
  "tika-vin04t15:38": "10. Naccagītasikkhāpadavaṇṇanā",
  "tika-vin04t15:39_0": "Dasame naccanti antamaso moranaccampi. Gītanti antamaso dhammabhāṇakagītampi. Vāditanti",
  "tika-vin04t15:39_1": "antamaso udakabherivāditampi. Dassanāyāti etesu yaṁkiñci dassanāya gacchantiyā pade",
  "tika-vin04t15:39_2": "pade dukkaṭaṁ, yattha ṭhitā passati vā suṇāti vā, ekappayoge ekāpatti, taṁ taṁ disaṁ",
  "tika-vin04t15:39_3": "olokentiyā payoge payoge āpatti.",
  "tika-vin04t15:40_0": "Rājagahe chabbaggiyā bhikkhuniyo ārabbha naccādīni dassanāya gamanavatthusmiṁ paññattaṁ,",
  "tika-vin04t15:40_1": "sayaṁ tāni vatthūni karontiyā, aññaṁ vā āṇāpentiyā, ‘‘cetiyassa upahāraṁ dethā’’ti",
  "tika-vin04t15:40_2": "īdisena pariyāyena vā bhaṇantiyā, ‘‘cetiyassa upahāraṁ karomā’’ti vā vutte ‘‘sādhū’’ti",
  "tika-vin04t15:40_3": "sampaṭicchantiyā ca pācittiyamevāti sabbaaṭṭhakathāsu (pāci. aṭṭha. 835-837) vuttaṁ,",
  "tika-vin04t15:40_4": "bhikkhuno sabbattha dukkaṭaṁ. ‘‘Tumhākaṁ cetiyassa upaṭṭhānaṁ karomā’’ti vutte pana",
  "tika-vin04t15:40_5": "‘‘upaṭṭhānakaraṇaṁ nāma sundara’’nti īdisaṁ pariyāyaṁ bhaṇantiyā, ārāme ṭhatvā passantiyā",
  "tika-vin04t15:40_6": "vā suṇantiyā vā, tathā attano ṭhitokāsaṁ āgantvā payojitaṁ paṭipathaṁ gacchantiyā",
  "tika-vin04t15:40_7": "sammukhībhūtaṁ salākabhattādike sati karaṇīye gantvā, āpadāsu vā samajjaṭṭhānaṁ pavisitvāpi",
  "tika-vin04t15:40_8": "passantiyā vā suṇantiyā vā, ummattikādīnañca anāpatti. Naccādīnaṁ aññataratā, aññatra",
  "tika-vin04t15:40_9": "anuññātakāraṇā gamanaṁ, dassanaṁ vā savanaṁ vāti imānettha tīṇi aṅgāni. Samuṭṭhānādīni",
  "tika-vin04t15:40_10": "eḷakalomasadisāni, idaṁ pana lokavajjaṁ, akusalacittaṁ, tivedananti.",
  "tika-vin04t15:41": "Naccagītasikkhāpadavaṇṇanā niṭṭhitā.",
  "tika-vin04t15:42": "Lasuṇavaggo paṭhamo.",
  "tika-vin04t15:43": "2. Rattandhakāravaggo",
  "tika-vin04t15:44": "1. Rattandhakārasikkhāpadavaṇṇanā",
  "tika-vin04t15:45_0": "Andhakāravaggassa paṭhame rattandhakāreti rattiandhakāre. Appadīpeti pajjotacandasūriyaaggīsu",
  "tika-vin04t15:45_1": "ekekenāpi anobhāsite. Purisenāti santiṭṭhituṁ sallapituñca viññunā manussapurisena",
  "tika-vin04t15:45_2": "saddhiṁ. Santiṭṭheyya vāti hatthapāse ṭhitamattāya pācittiyaṁ. Sallapeyyāti tattha",
  "tika-vin04t15:45_3": "ṭhatvā gehasitakathaṁ kathentiyāpi pācittiyameva.",
  "tika-vin04t15:46_0": "Sāvatthiyaṁ aññataraṁ bhikkhuniṁ ārabbha evaṁ santiṭṭhanavatthusmiṁ paññattaṁ, purisassa",
  "tika-vin04t15:46_1": "hatthapāsaṁ vijahitvā, yakkhādīnaṁ hatthapāsaṁ avijahitvāpi santiṭṭhantiyā, sallapentiyā",
  "tika-vin04t15:46_2": "vā dukkaṭaṁ, yaṁkiñci viññuṁ dutiyaṁ gahetvā evaṁ karontiyā, arahopekkhāya, aññavihitāya,",
  "tika-vin04t15:46_3": "ummattikādīnañca anāpatti. Rattandhakāratā, purisassa hatthapāse ṭhānaṁ vā sallapanaṁ",
  "tika-vin04t15:46_4": "vā, sahāyābhāvo, rahopekkhatāti imānettha cattāri aṅgāni. Theyyasatthasamuṭṭhānaṁ,",
  "tika-vin04t15:46_5": "kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "tika-vin04t15:47": "Rattandhakārasikkhāpadavaṇṇanā niṭṭhitā.",
  "tika-vin04t15:48": "2. Paṭicchannokāsasikkhāpadavaṇṇanā",
  "tika-vin04t15:49": "Dutiye paṭicchanne okāseti kuṭṭādīsu yena kenaci paṭicchanne, idamevettha nānattaṁ.",
  "tika-vin04t15:50": "Paṭicchannokāsasikkhāpadavaṇṇanā niṭṭhitā.",
  "tika-vin04t15:51": "3. Ajjhokāsasallapanasikkhāpadavaṇṇanā",
  "tika-vin04t15:52": "Tatiye ajjhokāseti nānaṁ, sesaṁ ubhayatthāpi paṭhamasadisamevāti.",
  "tika-vin04t15:53": "Ajjhokāsasallapanasikkhāpadavaṇṇanā niṭṭhitā.",
  "tika-vin04t15:54": "4. Dutiyikauyyojanasikkhāpadavaṇṇanā",
  "tika-vin04t15:55_0": "Catutthe rathikāyāti racchāyaṁ. Byūheti anividdharacchāyaṁ . Siṅghāṭaketi caccare.",
  "tika-vin04t15:55_1": "Nikaṇṇikaṁ vā jappeyyāti kaṇṇamūle kiñci jappeyya. Uyyojeyyāti anācāraṁ caritukāmatāya",
  "tika-vin04t15:55_2": "‘‘gaccha tva’’nti dutiyikaṁ uyyojeyya. Pācittiyanti purimanayeneva tāva santiṭṭhanādīsu",
  "tika-vin04t15:55_3": "tīṇi pācittiyāni, uyyojentiyā pana uyyojane ca hatthapāsavijahane ca dukkaṭaṁ, vijahite pācittiyaṁ.",
  "tika-vin04t15:56_0": "Sāvatthiyaṁ thullanandaṁ ārabbha evaṁ santiṭṭhanavatthusmiṁ paññattaṁ, sesaṁ purimattayasadisameva.",
  "tika-vin04t15:56_1": "Anāpattiyaṁ pana ‘‘na anācāraṁ ācaritukāmā, sati karaṇīye dutiyikaṁ bhikkhuniṁ uyyojetī’’ti",
  "tika-vin04t15:56_2": "(pāci. 852) ettakaṁ adhikanti.",
  "tika-vin04t15:57": "Dutiyikauyyojanasikkhāpadavaṇṇanā niṭṭhitā.",
  "tika-vin04t15:58": "5. Anāpucchāpakkamanasikkhāpadavaṇṇanā",
  "tika-vin04t15:59_0": "Pañcame purebhattanti aruṇuggamanaṁ upādāya yāva majjhanhikaṁ. Āsaneti pallaṅkassokāsabhūte.",
  "tika-vin04t15:59_1": "Sāmike anāpucchāti tasmiṁ kule yaṁkiñci viññuṁ manussaṁ anāpucchā. Pakkameyyāti ettha",
  "tika-vin04t15:59_2": "channassa anto nisīditvā anovassakaṁ ajjhokāse upacāraṁ atikkāmentiyā paṭhamapāde",
  "tika-vin04t15:59_3": "dukkaṭaṁ, dutiye pācittiyaṁ.",
  "tika-vin04t15:60_0": "Sāvatthiyaṁ aññataraṁ bhikkhuniṁ ārabbha anāpucchā pakkamanavatthusmiṁ paññattaṁ,",
  "tika-vin04t15:60_1": "tikapācittiyaṁ, pallaṅkassa anokāse dukkaṭaṁ, tathā āpucchite anāpucchitasaññāya",
  "tika-vin04t15:60_2": "ceva vematikāya ca. Āpucchitasaññāya pana, asaṁhārime, gilānāya, āpadāsu, ummattikādīnañca",
  "tika-vin04t15:60_3": "anāpatti. Purebhattatā, antaraghare nisajjā, āsanassa pallaṅkokāsatā, aññatra anuññātakāraṇā",
  "tika-vin04t15:60_4": "anāpucchanaṁ, vuttaparicchedātikkamoti imānettha pañca aṅgāni. Samuṭṭhānādīni kathinasadisāni,",
  "tika-vin04t15:60_5": "idaṁ pana kiriyākiriyanti.",
  "tika-vin04t15:61": "Anāpucchāpakkamanasikkhāpadavaṇṇanā niṭṭhitā.",
  "tika-vin04t15:62": "6. Anāpucchāabhinisīdanasikkhāpadavaṇṇanā",
  "tika-vin04t15:63_0": "Chaṭṭhe pacchābhattanti majjhanhike vītivatte yāva sūriyassa atthaṅgamā. Abhinisīdeyya",
  "tika-vin04t15:63_1": "vāti ādimhi nisīditvā gacchantiyā ekā āpatti, anisīditvā nipajjitvāva gacchantiyāpi",
  "tika-vin04t15:63_2": "ekā, nisīditvā nipajjantiyā dve.",
  "tika-vin04t15:64": "Sāvatthiyaṁ thullanandaṁ ārabbha āsane abhinisīdanavatthusmiṁ paññattaṁ , sesaṁ pañcamasadisameva. Yathā pana tattha asaṁhārime, evamidha dhuvapaññatte anāpattīti.",
  "tika-vin04t15:65": "Anāpucchāabhinisīdanasikkhāpadavaṇṇanā niṭṭhitā.",
  "tika-vin04t15:66": "7. Anāpucchāsantharaṇasikkhāpadavaṇṇanā",
  "tika-vin04t15:67": "Sattame vikāleti atthaṅgate sūriye. Seyyanti antamaso paṇṇasanthārampi, sesaṁ chaṭṭhasadisameva.",
  "tika-vin04t15:68_0": "Idaṁ pana sāvatthiyaṁ sambahulā bhikkhuniyo ārabbha vikāle kulāni upasaṅkamitvā sāmike",
  "tika-vin04t15:68_1": "anāpucchitvā seyyaṁ santharitvā abhinisīdanavatthusmiṁ paññattaṁ, anāpattiyañcettha",
  "tika-vin04t15:68_2": "dhuvapaññattaṁ nāma natthīti.",
  "tika-vin04t15:69": "Anāpucchāsantharaṇasikkhāpadavaṇṇanā niṭṭhitā.",
  "tika-vin04t15:70": "8. Paraujjhāpanakasikkhāpadavaṇṇanā",
  "tika-vin04t15:71_0": "Aṭṭhame duggahitena dūpadhāritenāti yaṁ vuttaṁ, tato aññathā gahitena ca upadhāritena",
  "tika-vin04t15:71_1": "ca. Paranti ‘‘ahaṁ kirayye ayyaṁ na sakkaccaṁ upaṭṭhahāmī’’tiādinā (pāci. 869) nayena",
  "tika-vin04t15:71_2": "upasampannaṁ ujjhāpentiyā pācittiyaṁ.",
  "tika-vin04t15:72_0": "Sāvatthiyaṁ aññataraṁ bhikkhuniṁ ārabbha evaṁ paraṁ ujjhāpanavatthusmiṁ paññattaṁ,",
  "tika-vin04t15:72_1": "tikapācittiyaṁ, anupasampannāya tikadukkaṭaṁ, ummattikādīnaṁyeva anāpatti. Duggahitatā,",
  "tika-vin04t15:72_2": "ujjhāpanaṁ, yaṁ ujjhāpeti, tassā upasampannatāti imānettha tīṇi aṅgāni. Samuṭṭhānādīni",
  "tika-vin04t15:72_3": "adinnādānasadisāni, idaṁ pana dukkhavedananti.",
  "tika-vin04t15:73": "Paraujjhāpanakasikkhāpadavaṇṇanā niṭṭhitā.",
  "tika-vin04t15:74": "9. Paraabhisapanasikkhāpadavaṇṇanā",
  "tika-vin04t15:75_0": "Navame abhisapeyyāti sapathaṁ kareyya. Tattha ‘‘niraye upapajjāmi, niraye upapajjatū’’tievamādīni",
  "tika-vin04t15:75_1": "vadamānā nirayena abhisapati nāma, akkosatīti attho. ‘‘Gihinī homi, gihinī hotū’’tievamādīni",
  "tika-vin04t15:75_2": "vadamānā brahmacariyena. Tassā vācāya vācāya pācittiyaṁ.",
  "tika-vin04t15:76_0": "Sāvatthiyaṁ caṇḍakāḷiṁ ārabbha evaṁ abhisapanavatthusmiṁ paññattaṁ, tikapācittiyaṁ,",
  "tika-vin04t15:76_1": "anupasampannāya tikadukkaṭaṁ, tiracchānayoniyā vā pettivisayena vā manussadobhaggena",
  "tika-vin04t15:76_2": "vā abhisapane dukkaṭaṁ. Atthadhammānusāsanipurekkhārānaṁ ummattikādīnañca anāpatti.",
  "tika-vin04t15:76_3": "Nirayena vā brahmacariyena vā abhisapanaṁ , upasampannatā, atthadhammapurekkhārādīnaṁ",
  "tika-vin04t15:76_4": "abhāvoti imānettha tīṇi aṅgāni. Samuṭṭhānādīni aṭṭhamasadisānevāti.",
  "tika-vin04t15:77": "Paraabhisapanasikkhāpadavaṇṇanā niṭṭhitā.",
  "tika-vin04t15:78": "10. Rodanasikkhāpadavaṇṇanā",
  "tika-vin04t15:79": "Dasame vadhitvāti hatthādīhi paharitvā, ubhayaṁ karontiyāva pācittiyaṁ.",
  "tika-vin04t15:80_0": "Sāvatthiyaṁ caṇḍakāḷiṁ ārabbha attānaṁ vadhitvā rodanavatthusmiṁ paññattaṁ, kevalaṁ",
  "tika-vin04t15:80_1": "vadhantiyā vā rodantiyā vā dukkaṭameva. Ñātirogabhogabyasanehi phuṭṭhāya kevalaṁ",
  "tika-vin04t15:80_2": "rodantiyā eva na vadhantiyā, ummattikādīnañca anāpatti. Attānaṁ vadhanañceva, rodanañcāti",
  "tika-vin04t15:80_3": "imānettha dve aṅgāni. Samuṭṭhānādīni samanubhāsanasadisāni, idaṁ pana kiriyamevāti.",
  "tika-vin04t15:81": "Rodanasikkhāpadavaṇṇanā niṭṭhitā.",
  "tika-vin04t15:82": "Rattandhakāravaggo dutiyo.",
  "tika-vin04t15:83": "3. Naggavaggo",
  "tika-vin04t15:84": "1. Naggasikkhāpadavaṇṇanā",
  "tika-vin04t15:85": "Naggavaggassa paṭhame naggāti anivatthā vā apārutā vā. Evañhi nahāyantiyā sabbappayogesu dukkaṭaṁ, nahānapariyosāne pācittiyaṁ.",
  "tika-vin04t15:86_0": "Sāvatthiyaṁ sambahulā bhikkhuniyo ārabbha evaṁ nahānavatthusmiṁ paññattaṁ, udakasāṭikacīvare",
  "tika-vin04t15:86_1": "acchinne vā naṭṭhe vā, ‘‘mahagghaṁ idaṁ disvā corāpi hareyyu’’nti evarūpāsu āpadāsu",
  "tika-vin04t15:86_2": "vā nahāyantiyā, ummattikādīnañca anāpatti. Naggatā, anuññātakāraṇābhāvo, nahānapariyosānanti",
  "tika-vin04t15:86_3": "imānettha tīṇi aṅgāni. Samuṭṭhānādīni eḷakalomasadisānīti.",
  "tika-vin04t15:87": "Naggasikkhāpadavaṇṇanā niṭṭhitā.",
  "tika-vin04t15:88": "2. Udakasāṭikasikkhāpadavaṇṇanā",
  "tika-vin04t15:89_0": "Dutiye sāvatthiyaṁ chabbaggiyā bhikkhuniyo ārabbha appamāṇikāyo udakasāṭikāyo dhāraṇavatthusmiṁ",
  "tika-vin04t15:89_1": "paññattaṁ, sesamettha sabbaṁ ratanavagge nisīdanasikkhāpade vuttanayeneva veditabbanti.",
  "tika-vin04t15:90": "Udakasāṭikasikkhāpadavaṇṇanā niṭṭhitā.",
  "tika-vin04t15:91": "3. Cīvarasibbanasikkhāpadavaṇṇanā",
  "tika-vin04t15:92_0": "Tatiye visibbetvāti dussibbitaṁ punasibbanatthāya visibbetvā. Anantarāyikinīti dasasu",
  "tika-vin04t15:92_1": "antarāyesu ekekasmimpi asati. Aññatra catūhapañcāhāti visibbitadivasato pañca divase",
  "tika-vin04t15:92_2": "atikkāmetvā ‘‘neva sibbissāmi , na sibbāpanāya ussukkaṁ karissāmī’’ti dhuraṁ nikkhittamatte pācittiyaṁ.",
  "tika-vin04t15:93_0": "Sāvatthiyaṁ thullanandaṁ ārabbha cīvaraṁ visibbetvā na sibbanavatthusmiṁ paññattaṁ,",
  "tika-vin04t15:93_1": "tikapācittiyaṁ, anupasampannāya tikadukkaṭaṁ, tathā ubhinnampi aññasmiṁ parikkhāre.",
  "tika-vin04t15:93_2": "Yā pana antarāyikinī vā hoti, pariyesitvā vā kiñci na labhati, karontī vā pañcāhaṁ",
  "tika-vin04t15:93_3": "atikkāmeti, tassā ca, gilānāya ca, āpadāsu ca, ummattikādīnañca anāpatti. Nivāsanapārupanupagacīvaratā,",
  "tika-vin04t15:93_4": "upasampannāya santakatā, sibbanatthāya visibbanaṁ vā visibbāpanaṁ vā, aññatra anuññātakāraṇā",
  "tika-vin04t15:93_5": "pañcāhātikkamo, dhuranikkhepoti imānettha pañca aṅgāni. Samuṭṭhānādīni samanubhāsanasadisānīti.",
  "tika-vin04t15:94": "Cīvarasibbanasikkhāpadavaṇṇanā niṭṭhitā.",
  "tika-vin04t15:95": "4. Saṅghāṭicārasikkhāpadavaṇṇanā",
  "tika-vin04t15:96_0": "Catutthe pañca ahāni pañcāhaṁ, pañcāhameva pañcāhikaṁ. Saṅghāṭīnaṁ cāro saṅghāṭicāro,",
  "tika-vin04t15:96_1": "paribhogavasena vā otāpanavasena vā saṅghaṭitaṭṭhena ‘saṅghāṭī’ti laddhanāmaṁ ticīvaraṁ,",
  "tika-vin04t15:96_2": "udakasāṭikā, saṁkaccikāti imesaṁ pañcannaṁ cīvarānaṁ parivattananti attho. Atikkāmeyya",
  "tika-vin04t15:96_3": "pācittiyanti chaṭṭhe aruṇuggamane ekasmiṁ cīvare vuttanayena aparivattite ekā āpatti, pañcasu pañca.",
  "tika-vin04t15:97_0": "Sāvatthiyaṁ sambahulā bhikkhuniyo ārabbha cīvaraṁ nikkhipitvā santaruttarena janapadacārikaṁ",
  "tika-vin04t15:97_1": "pakkamanavatthusmiṁ paññattaṁ, tikapācittiyaṁ, pañcāhānatikkante dvikadukkaṭaṁ. Tasmiṁ",
  "tika-vin04t15:97_2": "pana anatikkantasaññāya, pañcamaṁ divasaṁ pañca cīvarāni nivāsentiyā vā pārupantiyā",
  "tika-vin04t15:97_3": "vā otāpentiyā vā, gilānāya, ‘‘idaṁ me cīvaraṁ mahagghaṁ īdise corabhaye na sakkā",
  "tika-vin04t15:97_4": "dhāretu’’nti evarūpāsu āpadāsu, ummattikādīnañca anāpatti. Pañcannaṁ cīvarānaṁ aññataratā,",
  "tika-vin04t15:97_5": "pañcāhātikkamo, anuññātakāraṇābhāvo, aparivattananti imānettha cattāri aṅgāni. Samuṭṭhānādīni kathinasadisānīti.",
  "tika-vin04t15:98": "Saṅghāṭicārasikkhāpadavaṇṇanā niṭṭhitā.",
  "tika-vin04t15:99": "5. Cīvarasaṅkamanīyasikkhāpadavaṇṇanā",
  "tika-vin04t15:100_0": "Pañcame cīvarasaṅkamanīyanti saṅkametabbaṁ cīvaraṁ, aññissā santakaṁ anāpucchā gahitaṁ",
  "tika-vin04t15:100_1": "puna paṭidātabbaṁ pañcannaṁ aññataraṁ cīvaranti attho. Dhāreyyāti sace taṁ nivāseti",
  "tika-vin04t15:100_2": "vā pārupati vā pācittiyaṁ.",
  "tika-vin04t15:101_0": "Sāvatthiyaṁ aññataraṁ bhikkhuniṁ ārabbha bhikkhuniyā cīvaraṁ ādāya anāpucchā pārupanavatthusmiṁ",
  "tika-vin04t15:101_1": "paññattaṁ, tikapācittiyaṁ, anupasampannāya tikadukkaṭaṁ. Yā pana tāya vā dinnaṁ,",
  "tika-vin04t15:101_2": "taṁ vā āpucchā, acchinnanaṭṭhacīvarikā vā hutvā, ‘‘idaṁ me cīvaraṁ mahagghaṁ īdise",
  "tika-vin04t15:101_3": "corabhaye na sakkā dhāretu’’nti evarūpāsu āpadāsu vā dhāreti, tassā, ummattikādīnañca",
  "tika-vin04t15:101_4": "anāpatti. Cīvarasaṅkamanīyatā, upasampannāya santakatā, anuññātakāraṇābhāvo, dhāraṇanti",
  "tika-vin04t15:101_5": "imānettha cattāri aṅgāni. Samuṭṭhānādīni paṭhamakathinasadisāni, idaṁ pana kiriyākiriyanti.",
  "tika-vin04t15:102": "Cīvarasaṅkamanīyasikkhāpadavaṇṇanā niṭṭhitā.",
  "tika-vin04t15:103": "6. Gaṇacīvarasikkhāpadavaṇṇanā",
  "tika-vin04t15:104_0": "Chaṭṭhe gaṇassāti bhikkhunisaṅghassa. Cīvaralābhanti vikappanupagampi pacchimaṁ labhitabbaṁ",
  "tika-vin04t15:104_1": "cīvaraṁ. Antarāyaṁ kareyyāti yathā te dātukāmā na denti, evaṁ parakkameyya. Pācittiyanti",
  "tika-vin04t15:104_2": "sace tassā vacanena te na denti, bhikkhuniyā pācittiyaṁ.",
  "tika-vin04t15:105_0": "Sāvatthiyaṁ thullanandaṁ ārabbha gaṇassa cīvaralābhantarāyakaraṇavatthusmiṁ paññattaṁ,",
  "tika-vin04t15:105_1": "aññasmiṁ parikkhāre dukkaṭaṁ, sambahulānaṁ pana ekabhikkhuniyā vā cīvaralābhepi dukkaṭameva.",
  "tika-vin04t15:105_2": "‘‘Samagghakāle dassathā’’ti evaṁ ānisaṁsaṁ dassetvā nivārentiyā, ummattikādīnañca",
  "tika-vin04t15:105_3": "anāpatti. Vikappanupagapacchimatā, saṅghassa pariṇatabhāvo, vinā ānisaṁsadassanena",
  "tika-vin04t15:105_4": "antarāyakaraṇanti imānettha tīṇi aṅgāni. Samuṭṭhānādīni adinnādānasadisānīti.",
  "tika-vin04t15:106": "Gaṇacīvarasikkhāpadavaṇṇanā niṭṭhitā.",
  "tika-vin04t15:107": "7. Paṭibāhanasikkhāpadavaṇṇanā",
  "tika-vin04t15:108": "Sattame dhammikaṁ cīvaravibhaṅganti samaggena saṅghena sannipatitvā karīyamānaṁ cīvaravibhaṅga. Paṭibāheyyāti paṭisedheyya, evaṁ paṭisedhentiyā pācittiyaṁ.",
  "tika-vin04t15:109_0": "Sāvatthiyaṁ thullanandaṁ ārabbha dhammikaṁ cīvaravibhaṅgaṁ paṭibāhanavatthusmiṁ paññattaṁ,",
  "tika-vin04t15:109_1": "dhammike vematikāya, adhammike dhammikasaññāya ceva vematikāya ca dukkaṭaṁ. Ubhayattha",
  "tika-vin04t15:109_2": "adhammikasaññāya, ānisaṁsaṁ dassetvā paṭibāhantiyā, ummattikādīnañca anāpatti. Cīvaravibhaṅgassa",
  "tika-vin04t15:109_3": "dhammikatā, dhammikasaññitā, vinā ānisaṁsena paṭibāhananti imānettha tīṇi aṅgāni.",
  "tika-vin04t15:109_4": "Samuṭṭhānādīni adinnādānasadisānevāti.",
  "tika-vin04t15:110": "Paṭibāhanasikkhāpadavaṇṇanā niṭṭhitā.",
  "tika-vin04t15:111": "8. Cīvaradānasikkhāpadavaṇṇanā",
  "tika-vin04t15:112_0": "Aṭṭhame samaṇacīvaranti kappakataṁ nivāsanapārupanupagaṁ, evarūpaṁ ṭhapetvā pañca",
  "tika-vin04t15:112_1": "sahadhammike mātāpitaro ca yassa kassaci gahaṭṭhassa vā pabbajitassa vā pariccajitvā dentiyā pācittiyaṁ.",
  "tika-vin04t15:113_0": "Sāvatthiyaṁ thullanandaṁ ārabbha agārikassa samaṇacīvaradānavatthusmiṁ paññattaṁ,",
  "tika-vin04t15:113_1": "bhikkhuno dukkaṭaṁ. Mātāpitūnaṁ pariccajitvāpi, aññesaṁ tāvakālikameva dentiyā, ummattikādīnañca",
  "tika-vin04t15:113_2": "anāpatti. Samaṇacīvaratā, ṭhapetvā sahadhammike ca mātāpitaro ca aññesaṁ dānaṁ, atāvakālikatāti",
  "tika-vin04t15:113_3": "imānettha tīṇi aṅgāni. Samuṭṭhānādīni sañcarittasadisānīti.",
  "tika-vin04t15:114": "Cīvaradānasikkhāpadavaṇṇanā niṭṭhitā.",
  "tika-vin04t15:115": "9. Kālaatikkamanasikkhāpadavaṇṇanā",
  "tika-vin04t15:116_0": "Navame dubbalacīvarapaccāsāyāti dubbalāya cīvarapaccāsāya, ‘‘sace sakkoma dassāmā’’ti",
  "tika-vin04t15:116_1": "ettakamattaṁ sutvā uppāditāya āsāyāti attho . Cīvarakālasamayaṁ atikkāmeyyāti vassaṁvuṭṭhabhikkhunīhi",
  "tika-vin04t15:116_2": "kālacīvare bhājiyamāne ‘‘āgameyyātha, ayye, atthi saṅghassa cīvarapaccāsā’’ti vatvā",
  "tika-vin04t15:116_3": "taṁ cīvaravibhaṅgaṁ cīvarakālaṁ atikkāmeyya, tassā anatthate kathine vassānassa pacchimamāsaṁ,",
  "tika-vin04t15:116_4": "atthate kathine kathinubbhāradivasaṁ atikkāmentiyā pācittiyaṁ.",
  "tika-vin04t15:117_0": "Sāvatthiyaṁ thullanandaṁ ārabbha dubbalacīvarapaccāsāya cīvarakālasamayaṁ atikkamanavatthusmiṁ",
  "tika-vin04t15:117_1": "paññattaṁ, dubbalacīvare vematikāya, adubbalacīvare dubbalacīvarasaññāya ceva vematikāya",
  "tika-vin04t15:117_2": "ca dukkaṭaṁ. Ubhayattha adubbalacīvarasaññāya, kiñcāpi ‘na sakkomā’ti vadanti, ‘‘idāni",
  "tika-vin04t15:117_3": "pana tesaṁ kappāso vā uppajjissati, saddho vā puriso āgamissati, tasmiṁ āgate addhā",
  "tika-vin04t15:117_4": "dassantī’’ti evaṁ ānisaṁsaṁ dassetvā nivārentiyā, ummattikādīnañca anāpatti. Dubbalacīvaratā,",
  "tika-vin04t15:117_5": "dubbalasaññitā, vinā ānisaṁsena nivāraṇanti imānettha tīṇi aṅgāni. Samuṭṭhānādīni",
  "tika-vin04t15:117_6": "adinnādānasadisānīti.",
  "tika-vin04t15:118": "Kālaatikkamanasikkhāpadavaṇṇanā niṭṭhitā.",
  "tika-vin04t15:119": "10. Kathinuddhārasikkhāpadavaṇṇanā",
  "tika-vin04t15:120_0": "Dasame dhammikaṁ kathinuddhāranti sabbāsaṁ bhikkhunīnaṁ akālacīvaraṁ dātukāmena upāsakena",
  "tika-vin04t15:120_1": "yattako atthāramūliko ānisaṁso, tato adhikaṁ vā samakaṁ vā datvā yācitena samaggena",
  "tika-vin04t15:120_2": "bhikkhunisaṅghena yaṁ kathinaṁ ñattidutiyakammena antarā uddharīyati, tassa so uddhāro",
  "tika-vin04t15:120_3": "‘dhammiko’ti vuccati, evarūpaṁ kathinuddhāranti attho. Paṭibāheyyāti nivāreyya, tassa",
  "tika-vin04t15:120_4": "evarūpaṁ kathinuddhāraṁ nivārentiyā pācittiyaṁ.",
  "tika-vin04t15:121": "Sāvatthiyaṁ thullanandaṁ ārabbha kathinuddhāraṁ paṭibāhanavatthusmiṁ paññattaṁ, sesaṁ sattame vuttanayeneva veditabbanti.",
  "tika-vin04t15:122": "Kathinuddhārasikkhāpadavaṇṇanā niṭṭhitā.",
  "tika-vin04t15:123": "Naggavaggo tatiyo.",
  "tika-vin04t15:124": "4. Tuvaṭṭavaggo",
  "tika-vin04t15:125": "1. Ekamañcatuvaṭṭanasikkhāpadavaṇṇanā",
  "tika-vin04t15:126": "Tuvaṭṭavaggassa paṭhame tuvaṭṭeyyunti nipajjeyyuṁ. Tāsu pana ekāya vā nipannāya aparā nipajjatu, dvepi vā saheva nipajjantu, dvinnampi pācittiyaṁ.",
  "tika-vin04t15:127_0": "Sāvatthiyaṁ sambahulā bhikkhuniyo ārabbha dvinnaṁ ekamañce tuvaṭṭanavatthusmiṁ paññattaṁ,",
  "tika-vin04t15:127_1": "sace pana ekāya nipannāya ekā nisīdati, ubho vā nisīdanti, tāsaṁ, ummattikādīnañca",
  "tika-vin04t15:127_2": "anāpatti. Ekamañcatā, dvinnaṁ tuvaṭṭananti imānettha dve aṅgāni. Samuṭṭhānādīni eḷakalomasadisānīti.",
  "tika-vin04t15:128": "Ekamañcatuvaṭṭanasikkhāpadavaṇṇanā niṭṭhitā.",
  "tika-vin04t15:129": "2. Ekattharaṇatuvaṭṭanasikkhāpadavaṇṇanā",
  "tika-vin04t15:130_0": "Dutiye ekaṁ attharaṇañceva pāvuraṇañca etāsanti ekattharaṇapāvuraṇā, saṁhārimānaṁ",
  "tika-vin04t15:130_1": "pāvārattharaṇakaṭasārakādīnaṁ ekaṁ antaṁ attharitvā ekaṁ pārupitvā tuvaṭṭentīnametaṁ",
  "tika-vin04t15:130_2": "adhivacanaṁ. Pācittiyanti taṁyeva attharitvā taṁ pārupitvā nipajjantīnaṁ pācittiyaṁ.",
  "tika-vin04t15:131_0": "Sāvatthiyaṁ sambahulā bhikkhuniyo ārabbha evaṁ tuvaṭṭanavatthusmiṁ paññattaṁ, tikapācittiyaṁ,",
  "tika-vin04t15:131_1": "attharaṇe vā pāvuraṇe vā ekasmiṁ dukkaṭaṁ, nānattharaṇapāvuraṇe dvikadukkaṭaṁ. Tasmiṁ",
  "tika-vin04t15:131_2": "pana nānattharaṇapāvuraṇasaññāya, vavatthānaṁ dassetvā nipajjantiyā, ummattikādīnañca",
  "tika-vin04t15:131_3": "anāpatti. Sesaṁ paṭhamasadisamevāti.",
  "tika-vin04t15:132": "Ekattharaṇatuvaṭṭanasikkhāpadavaṇṇanā niṭṭhitā.",
  "tika-vin04t15:133": "3. Aphāsukaraṇasikkhāpadavaṇṇanā",
  "tika-vin04t15:134_0": "Tatiye aphāsunti ‘‘iminā imissā aphāsu bhavissatī’’ti anāpucchā purato caṅkamanaṭṭhānanissajjādayo",
  "tika-vin04t15:134_1": "vā uddisauddisāpanaparipucchanasajjhāyaṁ vā karontiyā caṅkamane nivattanagaṇanāya,",
  "tika-vin04t15:134_2": "ṭhānādīsu payogagaṇanāya, uddesādīsu padagaṇanāya pācittiyaṁ.",
  "tika-vin04t15:135_0": "Sāvatthiyaṁ thullanandaṁ ārabbha sañcicca aphāsukaraṇavatthusmiṁ paññattaṁ, tikapācittiyaṁ,",
  "tika-vin04t15:135_1": "anupasampannāya tikadukkaṭaṁ, na aphāsukāmatāya, āpucchā purato caṅkamanādīni karontiyā,",
  "tika-vin04t15:135_2": "ummattikādīnañca anāpatti. Upasampannatā, aphāsukāmatā, aphāsukaraṇaṁ, anāpucchananti",
  "tika-vin04t15:135_3": "imānettha cattāri aṅgāni. Samuṭṭhānādīni adinnādānasadisāni, idaṁ pana kiriyākiriyaṁ, dukkhavedananti.",
  "tika-vin04t15:136": "Aphāsukaraṇasikkhāpadavaṇṇanā niṭṭhitā.",
  "tika-vin04t15:137": "4. Naupaṭṭhāpanasikkhāpadavaṇṇanā",
  "tika-vin04t15:138": "Catutthe dukkhitanti gilānaṁ. Sahajīvininti saddhivihāriniṁ. Neva upaṭṭhaheyyāti tassā upaṭṭhānaṁ sayaṁ vā akarontiyā, parehi vā akārentiyā dhuraṁ nikkhittamatte pācittiyaṁ.",
  "tika-vin04t15:139_0": "Sāvatthiyaṁ thullanandaṁ ārabbha dukkhitaṁ sahajīviniṁ anupaṭṭhānavatthusmiṁ paññattaṁ,",
  "tika-vin04t15:139_1": "antevāsiniyā vā anupasampannāya vā dukkaṭaṁ, dasasu aññatarantarāye sati pariyesitvā",
  "tika-vin04t15:139_2": "alabhantiyā, gilānāya, āpadāsu, ummattikādīnañca anāpatti. Gilānatā, saddhivihāritā,",
  "tika-vin04t15:139_3": "anuññātakāraṇābhāvo, upaṭṭhāne dhuranikkhepoti imānettha cattāri aṅgāni. Samuṭṭhānādīni",
  "tika-vin04t15:139_4": "samanubhāsanasadisānīti.",
  "tika-vin04t15:140": "Naupaṭṭhāpanasikkhāpadavaṇṇanā niṭṭhitā.",
  "tika-vin04t15:141": "5. Nikkaḍḍhanasikkhāpadavaṇṇanā",
  "tika-vin04t15:142_0": "Pañcame upassayaṁ datvāti sakavāṭabaddhaṁ attano puggalikavihāraṁ datvā. Nikkaḍḍheyyāti",
  "tika-vin04t15:142_1": "bahūnipi dvārāni ekappayogena nikkaḍḍhentiyā ekā āpatti, nānāpayogehi payogagaṇanāya",
  "tika-vin04t15:142_2": "āpattiyo, āṇattiyampi eseva nayo. Sace pana ‘‘imañcimañca dvāraṁ atikkāmehī’’ti āṇāpeti,",
  "tika-vin04t15:142_3": "ekāya āṇattiyā eva dvāragaṇanāya āpattiyo.",
  "tika-vin04t15:143_0": "Sāvatthiyaṁ thullanandaṁ ārabbha etādise vatthusmiṁ paññattaṁ, tikapācittiyaṁ, akavāṭabaddhato",
  "tika-vin04t15:143_1": "dukkaṭaṁ, anupasampannāya tikadukkaṭaṁ, sakavāṭabaddhato vā akavāṭabaddhato vā ubhinnampi",
  "tika-vin04t15:143_2": "parikkhāranikkaḍḍhane dukkaṭameva, sesaṁ saṅghikavihāranikkaḍḍhanasikkhāpade vuttanayamevāti.",
  "tika-vin04t15:144": "Nikkaḍḍhanasikkhāpadavaṇṇanā niṭṭhitā.",
  "tika-vin04t15:145": "6. Saṁsaṭṭhasikkhāpadavaṇṇanā",
  "tika-vin04t15:146": "Chaṭṭhaṁ uttānapadatthameva. Sāvatthiyaṁ caṇḍakāḷiṁ ārabbha saṁsaṭṭhavihāravatthusmiṁ paññattaṁ, sesamettha paṭhamaariṭṭhasikkhāpade vuttavinicchayasadisamevāti.",
  "tika-vin04t15:147": "Saṁsaṭṭhasikkhāpadavaṇṇanā niṭṭhitā.",
  "tika-vin04t15:148": "7. Antoraṭṭhasikkhāpadavaṇṇanā",
  "tika-vin04t15:149": "Sattame antoraṭṭheti yassa vijite viharati, tassa raṭṭhe. Asatthikā cārikanti vinā satthena gacchantiyā, gāmantaragaṇanāya, agāmake araññe addhayojanagaṇanāya pācittiyaṁ.",
  "tika-vin04t15:150_0": "Sāvatthiyaṁ sambahulā bhikkhuniyo ārabbha vuttanayeneva desacārikaṁ pakkamanavatthusmiṁ",
  "tika-vin04t15:150_1": "paññattaṁ. Satthena saha gacchantiyā, kheme appaṭibhaye, āpadāsu, ummattikādīnañca",
  "tika-vin04t15:150_2": "anāpatti. Antoraṭṭhatā, akhematā, anuññātakāraṇābhāvo, cārikaṁ pakkamananti imānettha",
  "tika-vin04t15:150_3": "cattāri aṅgāni. Samuṭṭhānādīni eḷakalomasadisānīti.",
  "tika-vin04t15:151": "Antoraṭṭhasikkhāpadavaṇṇanā niṭṭhitā.",
  "tika-vin04t15:152": "8. Tiroraṭṭhasikkhāpadavaṇṇanā",
  "tika-vin04t15:153": "Aṭṭhame tiroraṭṭheti yassa vijite viharati, taṁ ṭhapetvā aññassa raṭṭhe. Sesaṁ sattame vuttanayeneva veditabbaṁ, nagaraṁ panettha rājagahanti.",
  "tika-vin04t15:154": "Tiroraṭṭhasikkhāpadavaṇṇanā niṭṭhitā.",
  "tika-vin04t15:155": "9. Antovassasikkhāpadavaṇṇanā",
  "tika-vin04t15:156_0": "Navame antovassanti purimaṁ vā temāsaṁ, pacchimaṁ vā temāsaṁ avasitvā tassa vassassa",
  "tika-vin04t15:156_1": "antoyeva. Idha sattāhakaraṇīyena vā kenaci ubbaḷhāya vā āpadāsu vā gacchantiyā ummattikādīnañca",
  "tika-vin04t15:156_2": "anāpatti. Sesaṁ aṭṭhamasadisamevāti.",
  "tika-vin04t15:157": "Antovassasikkhāpadavaṇṇanā niṭṭhitā.",
  "tika-vin04t15:158": "10. Cārikanapakkamanasikkhāpadavaṇṇanā",
  "tika-vin04t15:159_0": "Dasame vassaṁvuṭṭhāti purimaṁ vā temāsaṁ, pacchimaṁ vā temāsaṁ vuṭṭhā. Chappañcayojanānīti",
  "tika-vin04t15:159_1": "ettha pavāretvā pañca yojanāni gantumpi vaṭṭati, chasu vattabbameva natthi. Sace",
  "tika-vin04t15:159_2": "pana tīṇi gantvā teneva maggena paccāgacchati, na vaṭṭati, aññena āgantuṁ vaṭṭati.",
  "tika-vin04t15:159_3": "‘‘Vuttappamāṇaṁ addhānaṁ na gacchissāmī’’ti dhure nikkhittamatte pācittiyaṁ.",
  "tika-vin04t15:160_0": "Rājagahe sambahulā bhikkhuniyo ārabbha vassaṁ vasitvā cārikaṁ apakkamanavatthusmiṁ",
  "tika-vin04t15:160_1": "paññattaṁ. Antarāye sati, pariyesitvā dutiyikaṁ bhikkhuniṁ alabhantiyā, gilānāya,",
  "tika-vin04t15:160_2": "āpadāsu, ummattikādīnañca anāpatti. Vassaṁvuṭṭhatā, anuññātakāraṇābhāvo, pañcayojanānatikkamoti",
  "tika-vin04t15:160_3": "imānettha tīṇi aṅgāni. Samuṭṭhānādīni paṭhamapārājikasadisāni, idaṁ pana akiriyaṁ, dukkhavedananti.",
  "tika-vin04t15:161": "Cārikanapakkamanasikkhāpadavaṇṇanā niṭṭhitā.",
  "tika-vin04t15:162": "Tuvaṭṭavaggo catuttho.",
  "tika-vin04t15:163": "5. Cittāgāravaggo",
  "tika-vin04t15:164": "1. Rājāgārasikkhāpadavaṇṇanā",
  "tika-vin04t15:165_0": "Cittāgāravaggassa paṭhame rājāgāranti rañño kīḷanagharaṁ. Cittāgāranti kīḷanacittasālaṁ.",
  "tika-vin04t15:165_1": "Ārāmanti kīḷanaupavanaṁ. Uyyānanti kīḷanuyyānaṁ. Pokkharaṇinti kīḷanapokkharaṇiṁ.",
  "tika-vin04t15:165_2": "Dassanāyāti ‘‘etesu yaṁkiñci passissāmī’’ti gacchantiyā pade pade dukkaṭaṁ, yattha",
  "tika-vin04t15:165_3": "ṭhatvā passati, tattha padaṁ anuddharitvā pañcāpi passantiyā ekāva āpatti. Sace pana",
  "tika-vin04t15:165_4": "taṁ taṁ viloketvā passati, gīvaṁ parivattanappayogagaṇanāya āpattiyo, na ummīlanagaṇanāya.",
  "tika-vin04t15:166_0": "Sāvatthiyaṁ chabbaggiyā bhikkhuniyo ārabbha cittāgāraṁ dassanāya gamanavatthusmiṁ",
  "tika-vin04t15:166_1": "paññattaṁ, bhikkhussa sabbattha dukkaṭaṁ, avaseso vinicchayo naccadassanasikkhāpade",
  "tika-vin04t15:166_2": "vuttanayeneva veditabboti.",
  "tika-vin04t15:167": "Rājāgārasikkhāpadavaṇṇanā niṭṭhitā.",
  "tika-vin04t15:168": "2. Āsandiparibhuñjanasikkhāpadavaṇṇanā",
  "tika-vin04t15:169": "Dutiye āsandī nāma atikkantappamāṇā vuccati. Pallaṅko nāma saṁhārimena vāḷena katoti vutto. Paribhuñjeyyāti ettha pana nisīdananipajjanappayogagaṇanāya pācittiyaṁ veditabbaṁ.",
  "tika-vin04t15:170_0": "Sāvatthiyaṁ sambahulā bhikkhuniyo ārabbha āsandipallaṅkaparibhogavatthusmiṁ paññattaṁ,",
  "tika-vin04t15:170_1": "āsandiyā pāde chinditvā, pallaṅkassa vāḷe bhinditvā paribhuñjantiyā, ummattikādīnañca",
  "tika-vin04t15:170_2": "anāpatti. Āsandipallaṅkatā, nisīdanaṁ nipajjanaṁ vāti imānettha dve aṅgāni. Samuṭṭhānādīni",
  "tika-vin04t15:170_3": "eḷakalomasadisānīti.",
  "tika-vin04t15:171": "Āsandiparibhuñjanasikkhāpadavaṇṇanā niṭṭhitā.",
  "tika-vin04t15:172": "3. Suttakantanasikkhāpadavaṇṇanā",
  "tika-vin04t15:173_0": "Tatiye suttanti channaṁ aññataraṁ. Kanteyyāti ettha yattakaṁ hatthena añchitaṁ hoti,",
  "tika-vin04t15:173_1": "tasmiṁ takkamhi veṭhite ekā āpatti. Idañhi sandhāya padabhājanīye (pāci. 988) ‘‘ujjavujjave’’ti vuttaṁ.",
  "tika-vin04t15:174_0": "Sāvatthiyaṁ chabbaggiyā bhikkhuniyo ārabbha suttaṁ kantanavatthusmiṁ paññattaṁ, kantanato",
  "tika-vin04t15:174_1": "pubbe kappāsavicinanaṁ ādiṁ katvā sabbappayogesu hatthavāragaṇanāya dukkaṭaṁ. Kantitasuttaṁ",
  "tika-vin04t15:174_2": "kantantiyā, ummattikādīnañca anāpatti. Akantitatā, kantananti imānettha dve aṅgāni.",
  "tika-vin04t15:174_3": "Samuṭṭhānādīni eḷakalomasadisānīti.",
  "tika-vin04t15:175": "Suttakantanasikkhāpadavaṇṇanā niṭṭhitā.",
  "tika-vin04t15:176": "4. Gihiveyyāvaccasikkhāpadavaṇṇanā",
  "tika-vin04t15:177_0": "Catutthe gihiveyyāvaccanti gihīnaṁ veyyāvaccaṁ. Sacepi hi mātāpitaro attano kiñci",
  "tika-vin04t15:177_1": "kammaṁ akārāpetvā tesaṁ yāgupacanādīni karonti, pubbappayogesu payogagaṇanāya dukkaṭāni",
  "tika-vin04t15:177_2": "āpajjitvā yāguādīsu bhājanagaṇanāya, khādanīyādīsu pūvagaṇanāya pācittiyaṁ āpajjati.",
  "tika-vin04t15:178_0": "Sāvatthiyaṁ sambahulā bhikkhuniyo ārabbha gihīnaṁ veyyāvaccakaraṇavatthusmiṁ paññattaṁ,",
  "tika-vin04t15:178_1": "manussehi saṅghassa yāgupāne vā bhatte vā cetiyapūjāya vā karīyamānāya tesaṁ sahāyabhāvena",
  "tika-vin04t15:178_2": "yāgupacanādīni, attano veyyāvaccakarassa ca tāniyeva karontiyā, ummattikādīnañca",
  "tika-vin04t15:178_3": "anāpatti. Gihiveyyāvaccakaraṇaṁ, anuññātakāraṇābhāvoti imānettha dve aṅgāni. Samuṭṭhānādīni",
  "tika-vin04t15:178_4": "eḷakalomasadisānevāti.",
  "tika-vin04t15:179": "Gihiveyyāvaccasikkhāpadavaṇṇanā niṭṭhitā.",
  "tika-vin04t15:180": "5. Adhikaraṇasikkhāpadavaṇṇanā",
  "tika-vin04t15:181": "Pañcame adhikaraṇanti catunnaṁ aññataraṁ. Pācittiyanti idha cīvarasibbane viya dhuraṁ nikkhittamatte pācittiyaṁ, ekāhampi parihāro natthi.",
  "tika-vin04t15:182": "Sāvatthiyaṁ thullanandaṁ ārabbha adhikaraṇaṁ navūpasamanavatthusmiṁ paññattaṁ, sesamettha cīvarasibbanasikkhāpade vuttanayeneva veditabbanti.",
  "tika-vin04t15:183": "Adhikaraṇasikkhāpadavaṇṇanā niṭṭhitā.",
  "tika-vin04t15:184": "6. Bhojanadānasikkhāpadavaṇṇanā",
  "tika-vin04t15:185": "Chaṭṭhe sahatthāti kāyena vā kāyappaṭibaddhena vā nissaggiyena vā ṭhapetvā pañcasahadhammike avasesānaṁ aññatra udakadantaponā yaṁkiñci ajjhoharaṇīyaṁ dadantiyā pācittiyaṁ.",
  "tika-vin04t15:186_0": "Sāvatthiyaṁ thullanandaṁ ārabbha agārikassa khādanīyabhojanīyadānavatthusmiṁ paññattaṁ,",
  "tika-vin04t15:186_1": "udakadantapone dukkaṭaṁ. Yā pana dāpeti na deti, upanikkhipitvā deti, bāhiralepaṁ",
  "tika-vin04t15:186_2": "deti, tassā, ummattikādīnañca anāpatti. Aññatra udakadantaponā ajjhoharaṇiyaṁ, ṭhapetvā",
  "tika-vin04t15:186_3": "pañca sahadhammike aññassa sahatthā dānanti imānettha dve aṅgāni. Samuṭṭhānādīni",
  "tika-vin04t15:186_4": "eḷakalomasadisānīti.",
  "tika-vin04t15:187": "Bhojanadānasikkhāpadavaṇṇanā niṭṭhitā.",
  "tika-vin04t15:188": "7. Āvasathacīvarasikkhāpadavaṇṇanā",
  "tika-vin04t15:189_0": "Sattame āvasathacīvaranti ‘‘utuniyo bhikkhuniyo paribhuñjantū’’ti dinnacīvaraṁ. Anissajjitvāti",
  "tika-vin04t15:189_1": "catutthe divase dhovitvā aññissā antamaso sāmaṇeriyāpi utuniyā adatvā. Pācittiyanti",
  "tika-vin04t15:189_2": "evaṁ anissajjitvā paribhuñjantiyā pācittiyaṁ.",
  "tika-vin04t15:190_0": "Sāvatthiyaṁ thullanandaṁ ārabbha āvasathacīvaraṁ anissajjitvā paribhuñjanavatthusmiṁ",
  "tika-vin04t15:190_1": "paññattaṁ, tikapācittiyaṁ, nissajjite dvikadukkaṭaṁ. Tasmiṁ pana nissajjitasaññāya,",
  "tika-vin04t15:190_2": "puna pariyāyena vā, aññāsaṁ utunīnaṁ abhāvena vā, acchinnanaṭṭhacīvarikāya vā, āpadāsu",
  "tika-vin04t15:190_3": "vā paribhuñjantiyā, ummattikādīnañca anāpatti. Āvasathacīvaratā, catutthadivasatā,",
  "tika-vin04t15:190_4": "dhovitvā anissajjanaṁ, anuññātakāraṇābhāvoti imānettha cattāri aṅgāni. Samuṭṭhānādīni",
  "tika-vin04t15:190_5": "kathinasadisāni, idaṁ pana kiriyākiriyanti.",
  "tika-vin04t15:191": "Āvasathacīvarasikkhāpadavaṇṇanā niṭṭhitā.",
  "tika-vin04t15:192": "8. Āvasathavihārasikkhāpadavaṇṇanā",
  "tika-vin04t15:193_0": "Aṭṭhame āvasathanti kavāṭabaddhavihāraṁ. Anissajjitvāti rakkhaṇatthāya adatvā, ‘‘idaṁ",
  "tika-vin04t15:193_1": "jaggeyyāsī’’ti evaṁ anāpucchitvāti attho. Cārikaṁ pakkameyya pācittiyanti ettha sakagāmato",
  "tika-vin04t15:193_2": "aññaṁ gāmaṁ ekarattivāsatthāyapi pakkamantiyā parikkhittassa āvasathassa parikkhepaṁ,",
  "tika-vin04t15:193_3": "aparikkhittassa upacāraṁ paṭhamapādena atikkantamatte dukkaṭaṁ, dutiyena pācittiyaṁ.",
  "tika-vin04t15:194_0": "Sāvatthiyaṁ thullanandaṁ ārabbha āvasathaṁ anissajjitvā cārikaṁ pakkamanavatthusmiṁ",
  "tika-vin04t15:194_1": "paññattaṁ, tikapācittiyaṁ, akavāṭabaddhe dukkaṭaṁ, nissajjite dvikadukkaṭaṁ. Tasmiṁ",
  "tika-vin04t15:194_2": "pana nissajjitasaññāya, sati antarāye, paṭijaggikaṁ pariyesitvā alabhantiyā, gilānāya,",
  "tika-vin04t15:194_3": "āpadāsu, ummattikādīnañca anāpatti. Sakavāṭabaddhatā, vuttanayena pakkamanaṁ, anuññātakāraṇābhāvoti",
  "tika-vin04t15:194_4": "imānettha tīṇi aṅgāni. Samuṭṭhānādīni kathinasadisānīti, idaṁ pana kiriyākiriyanti.",
  "tika-vin04t15:195": "Āvasathavihārasikkhāpadavaṇṇanā niṭṭhitā.",
  "tika-vin04t15:196": "9. Tiracchānavijjāpariyāpuṇanasikkhāpadavaṇṇanā",
  "tika-vin04t15:197_0": "Navame tiracchānavijjanti yaṁkiñci bāhirakaṁ anatthasaṁhitaṁ hatthiassarathadhanutharusippaāthabbaṇakhilanavasīkaraṇasosāpanamantāgadappayogādibhedaṁ",
  "tika-vin04t15:197_1": "parūpaghātakaraṁ vijjaṁ. Pariyāpuṇeyyāti ettha yassa kassaci santike taṁ padādivasena",
  "tika-vin04t15:197_2": "pariyāpuṇantiyā padagaṇanāya ceva akkharagaṇanāya ca pācittiyanti.",
  "tika-vin04t15:198": "Tiracchānavijjāpariyāpuṇanasikkhāpadavaṇṇanā niṭṭhitā.",
  "tika-vin04t15:199": "10. Tiracchānavijjāvācanasikkhāpadavaṇṇanā",
  "tika-vin04t15:200_0": "Dasame vāceyyāti padaṁ viseso. Ubhayampi sāvatthiyaṁ chabbaggiyā ceva sambahulā bhikkhuniyo",
  "tika-vin04t15:200_1": "ca ārabbha tiracchānavijjaṁ pariyāpuṇanavācanavatthusmiṁ paññattaṁ. Lekhe, dhāraṇāya",
  "tika-vin04t15:200_2": "ca, guttatthāya ca yakkhaparittanāgamaṇḍalādike sabbaparitte, ummattikādīnañca anāpatti.",
  "tika-vin04t15:200_3": "Tiracchānavijjatā, pariyāpuṇanavācanā, anuññātakāraṇābhāvoti imānettha dvīsupi tīṇi",
  "tika-vin04t15:200_4": "aṅgāni. Samuṭṭhānādīni padasodhammasadisānīti.",
  "tika-vin04t15:201": "Tiracchānavijjāvācanasikkhāpadavaṇṇanā niṭṭhitā.",
  "tika-vin04t15:202": "Cittāgāravaggo pañcamo.",
  "tika-vin04t15:203": "6. Ārāmavaggo",
  "tika-vin04t15:204": "1. Ārāmapavisanasikkhāpadavaṇṇanā",
  "tika-vin04t15:205_0": "Ārāmavaggassa paṭhame sabhikkhukaṁ ārāmanti yattha bhikkhū rukkhamūlepi vasanti,",
  "tika-vin04t15:205_1": "taṁ padesaṁ. Anāpucchāti ettha bhikkhusāmaṇeraārāmikesu yaṁkiñci anāpucchā, parikkhittassa",
  "tika-vin04t15:205_2": "ārāmassa parikkhepaṁ atikkamantiyā, aparikkhittassa upacāraṁ okkamantiyā paṭhamapāde",
  "tika-vin04t15:205_3": "dukkaṭaṁ, dutiyapāde pācittiyaṁ.",
  "tika-vin04t15:206_0": "Sāvatthiyaṁ sambahulā bhikkhuniyo ārabbha anāpucchā ārāmaṁ pavisanavatthusmiṁ paññattaṁ,",
  "tika-vin04t15:206_1": "‘‘santaṁ bhikkhuṁ anāpucchā’’ti ca ‘‘jānaṁ sabhikkhuka’’nti ca imānettha dve anupaññattiyo,",
  "tika-vin04t15:206_2": "sabhikkhuke vematikāya, abhikkhuke sabhikkhukasaññāya ceva vematikāya ca dukkaṭaṁ.",
  "tika-vin04t15:206_3": "Tasmiṁ pana duvidhepi abhikkhukasaññāya, santaṁ bhikkhuṁ āpucchā pavisantiyā, paṭhamappaviṭṭhānaṁ",
  "tika-vin04t15:206_4": "vā bhikkhunīnaṁ sīsaṁnulokikāya, yattha vā bhikkhuniyo sannipatitā, tattha ‘‘tāsaṁ",
  "tika-vin04t15:206_5": "santikaṁ gacchāmī’’ti saññāya, ārāmena vā maggo hoti, tena gacchantiyā, āpadāsu,",
  "tika-vin04t15:206_6": "ummattikādīnañca anāpatti. Sabhikkhukārāmatā , sabhikkhukasaññitā, vuttaparicchedātikkamo,",
  "tika-vin04t15:206_7": "anuññātakāraṇābhāvoti imānettha cattāri aṅgāni. Samanubhāsanasamauṭṭhānaṁ, kiriyākiriyaṁ,",
  "tika-vin04t15:206_8": "saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "tika-vin04t15:207": "Ārāmapavisanasikkhāpadavaṇṇanā niṭṭhitā.",
  "tika-vin04t15:208": "2. Bhikkhuakkosanasikkhāpadavaṇṇanā",
  "tika-vin04t15:209": "Dutiye akkoseyyāti dasannaṁ akkosavatthūnaṁ aññatarena sammukhā vā parammukhā vā akkoseyya. Paribhāseyyāti bhayamassa upadaṁseyya. Pācittiyanti tassā evaṁ karontiyā pācittiyaṁ.",
  "tika-vin04t15:210_0": "Vesāliyaṁ chabbaggiyā bhikkhuniyo ārabbha āyasmantaṁ upāliṁ akkosanavatthusmiṁ paññattaṁ,",
  "tika-vin04t15:210_1": "tikapācittiyaṁ, anupasampanne tikadukkaṭaṁ, atthadhammaanusāsanipurekkhārāya, ummattikādīnañca",
  "tika-vin04t15:210_2": "anāpatti. Upasampannatā, akkosanaparibhāsanaṁ, atthapurekkhāratādīnaṁ abhāvoti imānettha",
  "tika-vin04t15:210_3": "tīṇi aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t15:211": "Bhikkhuakkosanasikkhāpadavaṇṇanā niṭṭhitā.",
  "tika-vin04t15:212": "3. Gaṇaparibhāsanasikkhāpadavaṇṇanā",
  "tika-vin04t15:213_0": "Tatiye caṇḍikatāti kuddhā. Gaṇanti bhikkhunisaṅghaṁ. Paribhāseyyāti ettha ‘‘bālā",
  "tika-vin04t15:213_1": "etā abyattā etā, netā jānanti kammaṁ vā kammadosaṁ vā kammasampattiṁ vā kammavipattiṁ",
  "tika-vin04t15:213_2": "vā’’ti evaṁ yattha katthaci paribhāsantiyā pācittiyaṁ.",
  "tika-vin04t15:214": "Sāvatthiyaṁ thullanandaṁ ārabbha gaṇaṁ paribhāsanavatthusmiṁ paññattaṁ, sambahulā vā ekaṁ vā anupasampannaṁ vā paribhāsantiyā dukkaṭaṁ. Sesaṁ dutiyasadisamevāti.",
  "tika-vin04t15:215": "Gaṇaparibhāsanasikkhāpadavaṇṇanā niṭṭhitā.",
  "tika-vin04t15:216": "4. Pavāritasikkhāpadavaṇṇanā",
  "tika-vin04t15:217_0": "Catutthe gaṇabhojane vuttanayena nimantitā, pavāraṇāsikkhāpade vuttanayena pavāritā",
  "tika-vin04t15:217_1": "veditabbā. Pācittiyanti tassā purebhattaṁ ṭhapetvā yāguñceva sesāni ca tīṇi kālikāni",
  "tika-vin04t15:217_2": "aññaṁ yaṁkiñci āmisaṁ ajjhoharaṇatthāya paṭiggaṇhantiyā gahaṇe dukkaṭaṁ, ajjhohāre",
  "tika-vin04t15:217_3": "ajjhohāre pācittiyaṁ.",
  "tika-vin04t15:218_0": "Sāvatthiyaṁ sambahulā bhikkhuniyo ārabbha aññatra bhuñjanavatthusmiṁ paññattaṁ, tīṇi",
  "tika-vin04t15:218_1": "kālikāni āhāratthāya paṭiggaṇhantiyāpi ajjhoharantiyāpi dukkaṭaṁ. Yā pana nimantitā",
  "tika-vin04t15:218_2": "appavāritā yāguṁ pivati, sāmike apaloketvā bhuñjati, tīṇi kālikāni sati paccaye paribhuñjati,",
  "tika-vin04t15:218_3": "tassā, ummattikādīnañca anāpatti. Nimantitā vā pavāritā vā taṁ ubhayaṁ vā, purebhattaṁ",
  "tika-vin04t15:218_4": "vuttalakkhaṇassa āmisassa ajjhohāro, sāmikānaṁ anāpucchananti imānettha tīṇi aṅgāni.",
  "tika-vin04t15:218_5": "Addhānasamuṭṭhānaṁ, nimantitāya anāpucchā bhuñjantiyā āpattisambhavato siyā kiriyākiriyaṁ,",
  "tika-vin04t15:218_6": "pavāritāya kappiyaṁ kāretvāpi akāretvāpi paribhuñjantiyā āpattisambhavato siyā kiriyaṁ,",
  "tika-vin04t15:218_7": "nosaññāvimokkhaṁ, acittakaṁ, paṇṇattivajjaṁ kāyakammaṁ, vacīkammaṁ, ticittaṁ, tivedananti.",
  "tika-vin04t15:219": "Pavāritasikkhāpadavaṇṇanā niṭṭhitā.",
  "tika-vin04t15:220": "5. Kulamaccharinīsikkhāpadavaṇṇanā",
  "tika-vin04t15:221_0": "Pañcame kule maccharo kulamaccharo, kulamaccharo etissā atthi, kulaṁ vā maccharāyatīti",
  "tika-vin04t15:221_1": "kulamaccharinī. Assāti yā īdisī bhaveyya. Pācittiyanti tassā ‘‘yaṁ kulaṁ bhikkhunīnaṁ",
  "tika-vin04t15:221_2": "paccaye dātukāmaṁ, kathaṁ nāma tattha bhikkhuniyo na gaccheyyu’’nti bhikkhunīnaṁ",
  "tika-vin04t15:221_3": "vā santike kulassa, ‘‘kathaṁ nāma ime tāsaṁ kiñci na dajjeyyu’’nti kulassa vā santike",
  "tika-vin04t15:221_4": "bhikkhunīnaṁ avaṇṇaṁ bhāsantiyā pācittiyaṁ.",
  "tika-vin04t15:222_0": "Sāvatthiyaṁ aññataraṁ bhikkhuniṁ ārabbha kulamaccharāyanavatthusmiṁ paññattaṁ. Amaccharāyitvā",
  "tika-vin04t15:222_1": "santaṁyeva ādīnavaṁ ācikkhantiyā, ummattikādīnañca anāpatti. Bhikkhunīnaṁ alābhakāmatā,",
  "tika-vin04t15:222_2": "kulassa vā santike bhikkhunīnaṁ bhikkhunīnaṁ vā santike kulassa avaṇṇabhaṇananti",
  "tika-vin04t15:222_3": "imānettha dve aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t15:223": "Kulamaccharinīsikkhāpadavaṇṇanā niṭṭhitā.",
  "tika-vin04t15:224": "6. Abhikkhukāvāsasikkhāpadavaṇṇanā",
  "tika-vin04t15:225_0": "Chaṭṭhe sace bhikkhunupassayato addhayojanabbhantare ovādadāyakā bhikkhū na vasanti,",
  "tika-vin04t15:225_1": "maggo vā akhemo hoti na sakkā anantarāyena gantuṁ , ayaṁ abhikkhuko nāma āvāso. Tattha",
  "tika-vin04t15:225_2": "‘‘vassaṁ vasissāmī’’ti senāsanapaññāpanapānīyaupaṭṭhāpanādīni karontiyā dukkaṭaṁ",
  "tika-vin04t15:225_3": ", saha aruṇuggamanā pācittiyaṁ. Ayamettha saṅkhepo, vitthāro pana samantapāsādikāyaṁ",
  "tika-vin04t15:225_4": "(pāci. aṭṭha. 144 ādayo) vutto.",
  "tika-vin04t15:226_0": "Sāvatthiyaṁ sambahulā bhikkhuniyo ārabbha abhikkhuke āvāse vassaṁ vasanavatthusmiṁ",
  "tika-vin04t15:226_1": "paññattaṁ, yattha pana vassūpagatā bhikkhū pakkantā vā honti vibbhantā vā kālaṅkatā",
  "tika-vin04t15:226_2": "vā pakkhasaṅkantā vā tattha vasantiyā, āpadāsu, ummattikādīnañca anāpatti. Abhikkhukāvāsatā,",
  "tika-vin04t15:226_3": "vassūpagamanaṁ, aruṇuggamananti imānettha tīṇi aṅgāni. Samuṭṭhānādīni eḷakalomasadisānevāti.",
  "tika-vin04t15:227": "Abhikkhukāvāsasikkhāpadavaṇṇanā niṭṭhitā.",
  "tika-vin04t15:228": "7. Apavāraṇāsikkhāpadavaṇṇanā",
  "tika-vin04t15:229_0": "Sattame vassaṁvuṭṭhāti purimaṁ vā pacchimaṁ vā temāsaṁ vuṭṭhā. Ubhatosaṅgheti bhikkhunisaṅghe",
  "tika-vin04t15:229_1": "ceva bhikkhusaṅghe ca. Ayaṁ panettha vinicchayakathā – bhikkhunīhi cātuddaseyeva",
  "tika-vin04t15:229_2": "sannipatitvā ‘‘suṇātu me, ayye, saṅgho, ajja pavāraṇā cātuddasī, yadi saṅghassa pattakallaṁ,",
  "tika-vin04t15:229_3": "saṅgho pavāreyyā’’ti evaṁ sabbasaṅgāhikañattiṁ vā, ‘‘tevācikaṁ pavāreyyā’’ti evaṁ",
  "tika-vin04t15:229_4": "tevācikañattiṁ vā, sati antarāye ‘‘dvevācikaṁ, ekavācikaṁ, samānavassikaṁ pavāreyyā’’ti",
  "tika-vin04t15:229_5": "evaṁ dvevācikādiñattiṁ vā ṭhapetvā sabbasaṅgāhikañatti ce ṭhapitā, ‘‘saṅghaṁ, ayye,",
  "tika-vin04t15:229_6": "pavāremi diṭṭhena vā sutena vā parisaṅkāya vā, vadantu maṁ ayyāyo anukampaṁ upādāya,",
  "tika-vin04t15:229_7": "passantī paṭikarissāmī’’ti (cūḷava. 427) evaṁ sakiṁ vā, ‘‘dutiyampi, ayye, saṅghaṁ…pe…",
  "tika-vin04t15:229_8": "tatiyampi, ayye, saṅghaṁ…pe… paṭikarissāmī’’ti evaṁ dvattikkhattuṁ vā vatvā paṭipāṭiyā",
  "tika-vin04t15:229_9": "pavāretabbaṁ. Tevācikāya ñattiyā vacanaṁ na hāpetabbaṁ, dvevācikādīsu vaḍḍhetuṁ vaṭṭati,",
  "tika-vin04t15:229_10": "hāpetuṁ na vaṭṭati. Evaṁ bhikkhunisaṅghe pavāretvā tattheva ekā bhikkhunī bhikkhunikkhandhake",
  "tika-vin04t15:229_11": "(cūḷava. 427) vuttena ñattidutiyakammena bhikkhunisaṅghassatthāya bhikkhusaṅghaṁ",
  "tika-vin04t15:229_12": "pavāretuṁ sammannitabbā. Tāya sammatāya bhikkhuniyā pannarase bhikkhunisaṅghaṁ ādāya",
  "tika-vin04t15:229_13": "bhikkhusaṅghaṁ upasaṅkamitvā ekaṁsaṁ uttarāsaṅgaṁ karitvā añjaliṁ paggahetvā evamassa",
  "tika-vin04t15:229_14": "vacanīyo ‘‘bhikkhunisaṅgho ayya bhikkhusaṅghaṁ pavāreti diṭṭhena vā sutena vā parisaṅkāya",
  "tika-vin04t15:229_15": "vā, vadatāyya bhikkhusaṅgho bhikkhunisaṅghaṁ anukampaṁ upādāya, passanto paṭikarissati,",
  "tika-vin04t15:229_16": "dutiyampi ayya…pe… tatiyampi ayya…pe… passanto paṭikarissatī’’ti evaṁ pavāretabbaṁ.",
  "tika-vin04t15:230": "Sace pañcavaggo bhikkhunisaṅgho na pūrati, catūhi vā tīhi vā gaṇañattiṁ ṭhapetvā, dvīhi vinā ñattiyā aññamaññaṁ pavāretabbaṁ. Ekāya ‘‘ajja me pavāraṇā’’ti adhiṭṭhātabbaṁ.",
  "tika-vin04t15:231_0": "Vihāraṁ pana gantvā ‘‘bhikkhuniyo, ayya, bhikkhusaṅghaṁ pavārenti diṭṭhena vā sutena",
  "tika-vin04t15:231_1": "vā parisaṅkāya vā, vadatāyya bhikkhusaṅgho bhikkhuniyo anukampaṁ upādāya, passantiyo",
  "tika-vin04t15:231_2": "paṭikarissantī’’ti ca, ‘‘ahaṁ, ayya, bhikkhusaṅghaṁ pavāremi diṭṭhena vā sutena vā",
  "tika-vin04t15:231_3": "parisaṅkāya vā, vadatu maṁ, ayya, bhikkhusaṅgho anukampaṁ upādāya, passantī paṭikarissāmī’’ti",
  "tika-vin04t15:231_4": "ca evaṁ tikkhattuṁ vattabbaṁ.",
  "tika-vin04t15:232_0": "Sace bhikkhusaṅgho na pūrati, ‘‘bhikkhunisaṅgho, ayya, ayye pavāreti diṭṭhena vā",
  "tika-vin04t15:232_1": "sutena vā parisaṅkāya vā, vadantu ayyā bhikkhunisaṅghaṁ anukampaṁ upādāya, passanto",
  "tika-vin04t15:232_2": "paṭikarissatī’’ti ca, ‘‘bhikkhunisaṅgho, ayya, ayyaṁ pavāreti diṭṭhena vā sutena",
  "tika-vin04t15:232_3": "vā parisaṅkāya vā, vadatāyyo bhikkhunisaṅghaṁ anukampaṁ upādāya, passanto paṭikarissatī’’ti",
  "tika-vin04t15:232_4": "ca evaṁ tikkhattuṁ vattabbaṁ.",
  "tika-vin04t15:233_0": "Ubhinnaṁ aparipūriyā ‘‘bhikkhuniyo, ayyā, ayye pavārenti diṭṭhena vā sutena vā parisaṅkāya",
  "tika-vin04t15:233_1": "vā, vadantāyyā bhikkhuniyo anukampaṁ upādāya, passantiyo paṭikarissantī’’ti ca, ‘‘bhikkhuniyo,",
  "tika-vin04t15:233_2": "ayya, ayyaṁ pavārenti diṭṭhena vā sutena vā parisaṅkāya vā, vadatāyyo bhikkhuniyo",
  "tika-vin04t15:233_3": "anukampaṁ upādāya, passantiyo paṭikarissantī’’ti ca, ‘‘ahaṁ, ayyā, ayye pavāremi",
  "tika-vin04t15:233_4": "diṭṭhena vā sutena vā…pe… vadantu maṁ, ayyā, anukampaṁ upādāya, passantī paṭikarissāmī’’ti",
  "tika-vin04t15:233_5": "ca, ‘‘ahaṁ, ayya, ayyaṁ pavāremi diṭṭhena vā sutena vā…pe… vadatu maṁ, ayyo, anukampaṁ",
  "tika-vin04t15:233_6": "upādāya, passantī paṭikarissāmī’’ti ca evaṁ tikkhattuṁ vattabbaṁ. Sabbāheva hi iminā",
  "tika-vin04t15:233_7": "nayena ubhatosaṅghe pavāritā hoti, yā pana vassaṁvuṭṭhā ‘‘ubhatosaṅghe evaṁ na pavāressāmī’’ti",
  "tika-vin04t15:233_8": "dhuraṁ nikkhipati, tassā saha dhuranikkhepena pācittiyaṁ.",
  "tika-vin04t15:234_0": "Sāvatthiyaṁ sambahulā bhikkhuniyo ārabbha vassaṁ vasitvā na pavāraṇāvatthusmiṁ paññattaṁ.",
  "tika-vin04t15:234_1": "Antarāye pana sati, pariyesitvā bhikkhū alabhantiyā, gilānāya, āpadāsu, ummattikādīnañca",
  "tika-vin04t15:234_2": "anāpatti. Vassaṁvuṭṭhatā, na ubhatosaṅghe pavāraṇā, anuññātakāraṇābhāvoti imānettha",
  "tika-vin04t15:234_3": "tīṇi aṅgāni. Samuṭṭhānādīni samanubhāsanasadisānīti.",
  "tika-vin04t15:235": "Apavāraṇāsikkhāpadavaṇṇanā niṭṭhitā.",
  "tika-vin04t15:236": "8. Ovādasikkhāpadavaṇṇanā",
  "tika-vin04t15:237_0": "Aṭṭhame ovādāyāti garudhammassavanatthāya. Saṁvāsāyāti uposathapucchanatthāya ceva",
  "tika-vin04t15:237_1": "pavāraṇatthāya ca. Pācittiyanti ‘‘etesaṁ atthāya na gacchāmī’’ti dhuraṁ nikkhittamatte pācittiyaṁ.",
  "tika-vin04t15:238_0": "Sakkesu chabbaggiyā bhikkhuniyo ārabbha ovādāya agamanavatthusmiṁ paññattaṁ. Antarāye",
  "tika-vin04t15:238_1": "pana sati, pariyesitvā dutiyikaṁ alabhantiyā, gilānāya, āpadāsu, ummattikādīnañca",
  "tika-vin04t15:238_2": "anāpatti. Ovādasaṁvāsānaṁ atthāya agamanaṁ, anuññātakāraṇābhāvoti imānettha dve aṅgāni.",
  "tika-vin04t15:238_3": "Samuṭṭhānādīni paṭhamapārājikasadisāni, idaṁ pana akiriyaṁ, dukkhavedananti.",
  "tika-vin04t15:239": "Ovādasikkhāpadavaṇṇanā niṭṭhitā.",
  "tika-vin04t15:240": "9. Ovādūpasaṅkamanasikkhāpadavaṇṇanā",
  "tika-vin04t15:241_0": "Navame anvaddhamāsanti addhamāse addhamāse. Uposathapucchakanti uposathapucchanaṁ.",
  "tika-vin04t15:241_1": "Ovādūpasaṅkamananti ovādatthāya upasaṅkamanaṁ. Taṁ atikkāmentiyāti ettha bhikkhunīhi",
  "tika-vin04t15:241_2": "terase vā cātuddase vā ārāmaṁ gantvā ‘‘ayaṁ uposatho cātuddaso pannaraso’’ti pucchitabbaṁ,",
  "tika-vin04t15:241_3": "uposathadivase nidānavaṇṇanāyaṁ vuttanayena ovādūpasaṅkamanaṁ yācitabbaṁ. Yā bhikkhunī",
  "tika-vin04t15:241_4": "vuttappakāre kāle tadubhayaṁ na karoti, sā taṁ atikkāmeti nāma, tassā ‘‘uposathampi",
  "tika-vin04t15:241_5": "na pucchissāmi, ovādampi na yācissāmī’’ti dhuraṁ nikkhittamatte pācittiyaṁ.",
  "tika-vin04t15:242_0": "Sāvatthiyaṁ sambahulā bhikkhuniyo ārabbha uposathaovādānaṁ apucchanaayācanavatthusmiṁ",
  "tika-vin04t15:242_1": "paññattaṁ , anāpatti aṭṭhamasadisāyeva. Uposathovādānaṁ apucchanaayācanāyaṁ dhuranikkhepo,",
  "tika-vin04t15:242_2": "anuññātakāraṇābhāvoti imānettha dve aṅgāni. Samuṭṭhānādīni samanubhāsanasadisānīti.",
  "tika-vin04t15:243": "Ovādūpasaṅkamanasikkhāpadavaṇṇanā niṭṭhitā.",
  "tika-vin04t15:244": "10. Pasākhejātasikkhāpadavaṇṇanā",
  "tika-vin04t15:245_0": "Dasame pasākheti nābhiyā heṭṭhā jāṇumaṇḍalānaṁ uparipadese. Tato hi yasmā rukkhassa",
  "tika-vin04t15:245_1": "sākhā viya ubho ūrū pabhijjitvā gatā, tasmā so ‘‘pasākho’’ti vuccati, tasmiṁ pasākhe.",
  "tika-vin04t15:245_2": "Gaṇḍanti yaṁkiñci gaṇḍaṁ. Rudhitanti vaṇaṁ. Bhedāpeyya vātiādīsu sace ‘‘bhinda phālehī’’ti",
  "tika-vin04t15:245_3": "sabbāni āṇāpeti, so ca tatheva karoti, cha dukkaṭāni cha ca pācittiyāni. Athāpi ‘‘yaṁkiñci",
  "tika-vin04t15:245_4": "ettha kattabbaṁ, taṁ sabbaṁ karohī’’ti evaṁ āṇāpeti, so ca sabbānipi bhedanādīni",
  "tika-vin04t15:245_5": "karoti, ekavācāya cha dukkaṭāni cha ca pācittiyāni. Sace pana bhedanādīsu ekaṁyeva",
  "tika-vin04t15:245_6": "‘‘idaṁ nāma karohī’’ti āṇāpeti, so ca sabbāni karoti. Yaṁ āṇattaṁ, tasseva karaṇe pācittiyaṁ.",
  "tika-vin04t15:246_0": "Sāvatthiyaṁ aññataraṁ bhikkhuniṁ ārabbha pasākhe jātaṁ gaṇḍaṁ purisena bhedāpanavatthusmiṁ",
  "tika-vin04t15:246_1": "paññattaṁ, apaloketvā vā viññuṁ vā yaṁkañci dutiyikaṁ gahetvā evaṁ karontiyā, ummattikādīnañca",
  "tika-vin04t15:246_2": "anāpatti. Pasākhe jātatā, anapalokanaṁ, dutiyikābhāvo, purisena bhedādīnaṁ kārāpananti",
  "tika-vin04t15:246_3": "imānettha cattāri aṅgāni. Samuṭṭhānādīni kathinasadisāni, idaṁ pana kiriyākiriyanti.",
  "tika-vin04t15:247": "Pasākhejātasikkhāpadavaṇṇanā niṭṭhitā.",
  "tika-vin04t15:248": "Ārāmavaggo chaṭṭho.",
  "tika-vin04t15:249": "7. Gabbhinīvaggo",
  "tika-vin04t15:250": "1. Gabbhinīsikkhāpadavaṇṇanā",
  "tika-vin04t15:251": "Gabbhinivaggassa paṭhame ‘‘gabbhinī’’ti jānitvā upajjhāyāya vuṭṭhāpentiyā gaṇapariyesanādīsu ca ñattikammavācādvaye ca dukkaṭaṁ, kammavācāpariyosāne pācittiyaṁ.",
  "tika-vin04t15:252_0": "Sāvatthiyaṁ sambahulā bhikkhuniyo ārabbha gabbhiniṁ vuṭṭhāpanavatthusmiṁ paññattaṁ,",
  "tika-vin04t15:252_1": "gabbhiniyā vematikāya agabbhiniyā gabbhinisaññāya ceva vematikāya ca dukkaṭaṁ. Ubhosu",
  "tika-vin04t15:252_2": "agabbhinisaññāya, ummattikādīnañca anāpatti. Gabbhinitā, ‘gabbhinī’ti jānanaṁ, vuṭṭhāpananti",
  "tika-vin04t15:252_3": "imānettha tīṇi aṅgāni. Samuṭṭhānādīni adinnādānasadisāni, idaṁ pana paṇṇattivajjaṁ,",
  "tika-vin04t15:252_4": "ticittaṁ, tivedananti.",
  "tika-vin04t15:253": "Gabbhinīsikkhāpadavaṇṇanā niṭṭhitā.",
  "tika-vin04t15:254": "2. Pāyantīsikkhāpadavaṇṇanā",
  "tika-vin04t15:255": "Dutiye pāyantinti thaññaṁ pāyamānaṁ, yaṁ pāyeti, tassa mātā vā, dhāti vā. Idaṁ vatthumattamevettha viseso, sesaṁ paṭhamasikkhāpadasadisamevāti.",
  "tika-vin04t15:256": "Pāyantīsikkhāpadavaṇṇanā niṭṭhitā.",
  "tika-vin04t15:257": "3. Paṭhamasikkhamānasikkhāpadavaṇṇanā",
  "tika-vin04t15:258_0": "Tatiye dve vassānīti pavāraṇāvasena dve saṁvaccharāni. Chasu dhammesūti pāṇātipātāveramaṇiādīsu",
  "tika-vin04t15:258_1": "vikālabhojanāveramaṇipariyosānesu chasu sikkhāpadesu. Asikkhitasikkhanti padabhājane",
  "tika-vin04t15:258_2": "(pāci. 1077) vuttanayeneva adinnasikkhaṁ vā kupitasikkhaṁ vā. Sikkhamānaṁ vuṭṭhāpeyyāti",
  "tika-vin04t15:258_3": "tesu chasu dhammesu sikkhanato, te vā sikkhāsaṅkhāte dhamme mānanato evaṁladdhanāmaṁ",
  "tika-vin04t15:258_4": "anupasampannaṁ upasampādeyya. Pācittiyanti paṭhamasikkhāpade vuttanayeneva kammavācāpariyosāne pācittiyaṁ.",
  "tika-vin04t15:259_0": "Sāvatthiyaṁ sambahulā bhikkhuniyo ārabbha evarūpaṁ sikkhamānaṁ vuṭṭhāpanavatthusmiṁ",
  "tika-vin04t15:259_1": "paññattaṁ, dhammakamme tikapācittiyaṁ, adhammakamme tikadukkaṭaṁ. Dve vassāni chasu",
  "tika-vin04t15:259_2": "dhammesu sikkhitasikkhaṁ sikkhamānaṁ vuṭṭhāpentiyā, ummattikādīnañca anāpatti. Vuttanayena",
  "tika-vin04t15:259_3": "asikkhitasikkhatā, dhammakammatā, kammavācāpariyosānanti imānettha tīṇi aṅgāni. Samuṭṭhānādīni",
  "tika-vin04t15:259_4": "paṭhame vuttanayānevāti.",
  "tika-vin04t15:260": "Paṭhamasikkhamānasikkhāpadavaṇṇanā niṭṭhitā.",
  "tika-vin04t15:261": "4. Dutiyasikkhamānasikkhāpadavaṇṇanā",
  "tika-vin04t15:262_0": "Catutthe saṅghena asammatanti yassā saṅghena antamaso upasampadāmāḷakepi padabhājane",
  "tika-vin04t15:262_1": "(pāci. 1086) vuttā upasampadāsammuti na dinnā hoti, taṁ imā dvepi mahāsikkhamānā",
  "tika-vin04t15:262_2": "nāma. Idha saṅghena sammataṁ vuṭṭhāpentiyā, ummattikādīnañca anāpatti. Sesaṁ tatiye",
  "tika-vin04t15:262_3": "vuttasadisameva, idaṁ pana kiriyākiriyaṁ hotīti.",
  "tika-vin04t15:263": "Dutiyasikkhamānasikkhāpadavaṇṇanā niṭṭhitā.",
  "tika-vin04t15:264": "5. Paṭhamagihigatasikkhāpadavaṇṇanā",
  "tika-vin04t15:265_0": "Pañcame gihigatanti purisantaragataṁ, idhāpi idaṁ vatthumattameva viseso. Ūnadvādasavassañca",
  "tika-vin04t15:265_1": "paripuṇṇasaññāya vuṭṭhāpentiyā kiñcāpi anāpatti, sā pana anupasampannāva hoti. Sesaṁ",
  "tika-vin04t15:265_2": "paṭhamasikkhāpadasadisamevāti.",
  "tika-vin04t15:266": "Paṭhamagihigatasikkhāpadavaṇṇanā niṭṭhitā.",
  "tika-vin04t15:267": "6-7. Dutiyatatiyagihigatasikkhāpadavaṇṇanā",
  "tika-vin04t15:268": "Chaṭṭhe sabbaṁ tatiye vuttanayena. Sattamepi sabbaṁ catutthe vuttanayeneva veditabbanti.",
  "tika-vin04t15:269": "Dutiyatatiyagihigatasikkhāpadavaṇṇanā niṭṭhitā.",
  "tika-vin04t15:270": "8. Paṭhamasahajīvinisikkhāpadavaṇṇanā",
  "tika-vin04t15:271_0": "Aṭṭhame sahajīvininti saddhivihāriniṁ. Neva anuggaṇheyyāti sayaṁ uddesādīhi nānuggaṇheyya.",
  "tika-vin04t15:271_1": "Na anuggaṇhāpeyyāti ‘‘imissā, ayye, uddesādīni dehī’’ti evaṁ na aññāya anuggaṇhāpeyya.",
  "tika-vin04t15:271_2": "Pācittiyanti dhure nikkhittamatte pācittiyaṁ.",
  "tika-vin04t15:272": "Sāvatthiyaṁ thullanandaṁ ārabbha evarūpe vatthusmiṁ paññattaṁ, sesamettha tuvaṭṭavagge dukkhitasahajīvinisikkhāpade vuttasadisamevāti.",
  "tika-vin04t15:273": "Paṭhamasahajīvinisikkhāpadavaṇṇanā niṭṭhitā.",
  "tika-vin04t15:274": "9. Nānubandhanasikkhāpadavaṇṇanā",
  "tika-vin04t15:275_0": "Navame vuṭṭhāpitaṁ pavattininti vuṭṭhāpitaṁ pavattiniṁ yāya upasampāditā, taṁ upajjhāyininti",
  "tika-vin04t15:275_1": "attho. Nānubandheyyāti cuṇṇena mattikāya dantakaṭṭhena mukhodakenāti evaṁ tena tena",
  "tika-vin04t15:275_2": "karaṇīyena na upaṭṭhaheyya. Pācittiyanti nānubandhissanti dhure nikkhittamatte pācittiyaṁ.",
  "tika-vin04t15:276_0": "Sāvatthiyaṁ sambahulā bhikkhuniyo ārabbha nānubandhanavatthusmiṁ paññattaṁ. Bālaṁ",
  "tika-vin04t15:276_1": "pana alajjiniṁ vā ananubandhantiyā, gilānāya, āpadāsu, ummattikādīnañca anāpatti.",
  "tika-vin04t15:276_2": "Vuṭṭhāpitappavattinitā, dve vassāni ananubandhane dhuranikkhepo, anuññātakāraṇābhāvoti",
  "tika-vin04t15:276_3": "imānettha tīṇi aṅgāni. Samuṭṭhānādīni paṭhamapārājikasadisāni, idaṁ pana akiriyaṁ, dukkhavedananti.",
  "tika-vin04t15:277": "Nānubandhanasikkhāpadavaṇṇanā niṭṭhitā.",
  "tika-vin04t15:278": "10. Dutiyasahajīvinisikkhāpadavaṇṇanā",
  "tika-vin04t15:279": "Dasame neva vūpakāseyyāti na gahetvā gaccheyya. Na vūpakāsāpeyyāti ‘‘imaṁ, ayye, gahetvā gacchāhī’’ti aññaṁ na āṇāpeyya. Pācittiyanti dhure nikkhittamatte pācittiyaṁ.",
  "tika-vin04t15:280_0": "Sāvatthiyaṁ thullanandaṁ ārabbha sahajīviniyā avūpakāsanavatthusmiṁ paññattaṁ. Sati",
  "tika-vin04t15:280_1": "pana antarāye, pariyesitvā dutiyikaṁ alabhantiyā, gilānāya , āpadāsu, ummattikādīnañca",
  "tika-vin04t15:280_2": "anāpatti. Sahajīvinitā, vūpakāsavūpakāsāpane dhuranikkhepo, anuññātakāraṇābhāvoti",
  "tika-vin04t15:280_3": "imānettha tīṇi aṅgāni. Samuṭṭhānādīni samanubhāsanasadisānīti.",
  "tika-vin04t15:281": "Dutiyasahajīvinisikkhāpadavaṇṇanā niṭṭhitā.",
  "tika-vin04t15:282": "Gabbhinīvaggo sattamo.",
  "tika-vin04t15:283": "8. Kumāribhūtavaggo",
  "tika-vin04t15:284": "1-2-3. Paṭhamakumāribhūtādisikkhāpadavaṇṇanā",
  "tika-vin04t15:285_0": "Kumāribhūtavaggassa paṭhamadutiyatatiyāni tīhi gihigatasikkhāpadehi sadisāneva. Yā",
  "tika-vin04t15:285_1": "pana tā sabbapaṭhamā dve mahāsikkhamānā, tā atikkantavīsativassāti veditabbā. Tā",
  "tika-vin04t15:285_2": "hi gihigatā vā hontu, agihigatā vā, sammutikammādīsu ‘‘sikkhamānā’’icceva vattabbā,",
  "tika-vin04t15:285_3": "‘‘gihigatā’’ti vā ‘‘kumāribhūtā’’ti vā na vattabbā. Gihigatāya dasavassakāle sikkhāsammutiṁ",
  "tika-vin04t15:285_4": "datvā dvādasavassakāle upasampadā kātabbā, ekādasavassakāle datvā terasavassakāle",
  "tika-vin04t15:285_5": "kātabbā, dvādasaterasacuddasapannarasasoḷasasattarasaaṭṭhārasavassakāle sikkhāsammutiṁ",
  "tika-vin04t15:285_6": "datvā vīsativassakāle upasampadā kātabbā. Aṭṭhārasavassakālato paṭṭhāya ca panāyaṁ",
  "tika-vin04t15:285_7": "‘‘gihigatā’’tipi ‘‘kumāribhūtā’’tipi vattuṁ vaṭṭati. Yā panāyaṁ ‘‘kumāribhūtā’’ti",
  "tika-vin04t15:285_8": "vuttā sāmaṇerī , sā ‘‘gihigatā’’ti na vattabbā, ‘‘kumāribhūtā’’icceva vattabbā. Sikkhāsammutidānavasena",
  "tika-vin04t15:285_9": "pana sabbāpi ‘‘sikkhamānā’’ti vattuṁ vaṭṭatīti.",
  "tika-vin04t15:286": "Paṭhamakumāribhūtādisikkhāpadavaṇṇanā niṭṭhitā.",
  "tika-vin04t15:287": "4. Ūnadvādasavassasikkhāpadavaṇṇanā",
  "tika-vin04t15:288": "Catutthe ūnadvādasavassāti upasampadāvasena aparipuṇṇadvādasavassā. Pācittiyanti upajjhāyā hutvā vuṭṭhāpentiyā vuttanayeneva dukkaṭāni antarā, kammavācāpariyosāne pācittiyanti.",
  "tika-vin04t15:289": "Ūnadvādasavassasikkhāpadavaṇṇanā niṭṭhitā.",
  "tika-vin04t15:290": "5. Paripuṇṇadvādasavassasikkhāpadavaṇṇanā",
  "tika-vin04t15:291": "Pañcame saṅghena asammatāti yassā saṅghena padabhājane (pāci. 1132) vuttā vuṭṭhāpanasammuti na dinnā. Sesaṁ ubhayatthāpi mahāsikkhamānāsikkhāpadadvayasadisamevāti.",
  "tika-vin04t15:292": "Paripuṇṇadvādasavassasikkhāpadavaṇṇanā niṭṭhitā.",
  "tika-vin04t15:293": "6. Khīyanadhammasikkhāpadavaṇṇanā",
  "tika-vin04t15:294_0": "Chaṭṭhe alaṁ tāva te ayye vuṭṭhāpitenāti vuccamānāti vuṭṭhāpanasammutiyā yācitāya",
  "tika-vin04t15:294_1": "saṅghena upaparikkhipitvā ‘‘yasmā bālā abyattā ca alajjinī ca hoti, tasmā alaṁ tāva",
  "tika-vin04t15:294_2": "tuyhaṁ upasampāditenā’’ti evaṁ nivārīyamānā. Pacchā khīyanadhammanti pacchā aññāsaṁ",
  "tika-vin04t15:294_3": "byattānaṁ lajjinīnaṁ vuṭṭhāpanasammutiṁ diyyamānaṁ disvā ‘‘ahameva nūna bālā’’tiādīni",
  "tika-vin04t15:294_4": "bhaṇamānā yattha katthaci khīyeyya. Pācittiyanti evaṁ khīyanadhammaṁ āpajjantiyā pācittiyaṁ.",
  "tika-vin04t15:295_0": "Sāvatthiyaṁ caṇḍakāḷiṁ ārabbha evaṁ khīyanadhammaṁ āpajjanavatthusmiṁ paññattaṁ,",
  "tika-vin04t15:295_1": "pakatiyā chandādīnaṁ vasena karontīnaṁ khīyantiyā, ummattikādīnañca anāpatti. Vuṭṭhāpanasammutiyā",
  "tika-vin04t15:295_2": "yācanaṁ, upaparikkhitvā na chandādivasena paṭikkhittāya ‘‘sādhū’’ti paṭissavo, pacchākhīyananti",
  "tika-vin04t15:295_3": "imānettha tīṇi aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t15:296": "Khīyanadhammasikkhāpadavaṇṇanā niṭṭhitā.",
  "tika-vin04t15:297": "7-8. Sikkhamānanavuṭṭhāpanapaṭhamadutiyasikkhāpadavaṇṇanā",
  "tika-vin04t15:298_0": "Sattame sā pacchāti sikkhamānāya upasampadāya yāciyamānāya sā bhikkhunī evaṁ vatvā",
  "tika-vin04t15:298_1": "laddhe cīvare pacchā asati antarāye ‘‘neva vuṭṭhāpessāmi , na vuṭṭhāpanāya ussukkaṁ",
  "tika-vin04t15:298_2": "karissāmī’’ti dhuraṁ nikkhipeyya, tassā saha dhuranikkhepena pācittiyanti. Aṭṭhamepi eseva nayo.",
  "tika-vin04t15:299_0": "Ubhayampi sāvatthiyaṁ thullanandaṁ ārabbha etesu vatthūsu paññattaṁ, dvīsupi sati",
  "tika-vin04t15:299_1": "antarāye, pariyesitvā alabhantiyā, gilānāya, āpadāsu, ummattikādīnañca anāpatti.",
  "tika-vin04t15:299_2": "Ubhayattha ‘‘evāhaṁ taṁ vuṭṭhāpessāmī’’ti paṭiññā, ākaṅkhitanipphatti, pacchā dhuranikkhepo,",
  "tika-vin04t15:299_3": "anuññātakāraṇābhāvoti imānettha cattāri aṅgāni. Samuṭṭhānādīni samanubhāsanasadisānīti.",
  "tika-vin04t15:300": "Sikkhamānanavuṭṭhāpanapaṭhamadutiyasikkhāpadavaṇṇanā niṭṭhitā.",
  "tika-vin04t15:301": "9. Sokāvāsasikkhāpadavaṇṇanā",
  "tika-vin04t15:302_0": "Navame sokāvāsanti saṅketaṁ katvā āgacchamānā purisānaṁ antosokaṁ pavesetīti sokāvāsā,",
  "tika-vin04t15:302_1": "taṁ sokāvāsaṁ. Atha vā gharaṁ viya gharasāmikā ayampi purisasamāgamaṁ alabhamānā",
  "tika-vin04t15:302_2": "sokaṁ āvisati, iti yaṁ āvisati, svāssā āvāso hotīti sokāvāsā. Tenevassa padabhājane",
  "tika-vin04t15:302_3": "(pāci. 1160) ‘‘sokāvāsā nāma paresaṁ dukkhaṁ uppādeti, sokaṁ āvisatī’’ti dvidhā attho",
  "tika-vin04t15:302_4": "vutto. Pācittiyanti evarūpaṁ vuṭṭhāpentiyā vuttanayeneva kammavācāpariyosāne upajjhāyāya pācittiyaṁ.",
  "tika-vin04t15:303_0": "Sāvatthiyaṁ thullanandaṁ ārabbha evarūpaṁ sikkhamānaṁ vuṭṭhāpanavatthusmiṁ paññattaṁ.",
  "tika-vin04t15:303_1": "Ajānantiyā , ummattikādīnañca anāpatti. Sokāvāsatā, jānanaṁ, vuṭṭhāpananti imānettha",
  "tika-vin04t15:303_2": "tīṇi aṅgāni. Samuṭṭhānādīni gabbhinivuṭṭhāpanasadisānevāti.",
  "tika-vin04t15:304": "Sokāvāsasikkhāpadavaṇṇanā niṭṭhitā.",
  "tika-vin04t15:305": "10. Ananuññātasikkhāpadavaṇṇanā",
  "tika-vin04t15:306_0": "Dasame mātāpitūhīti vijātamātarā ca janakapitarā ca. Sāmikenāti yena pariggahitā,",
  "tika-vin04t15:306_1": "tena. Ananuññātanti upasampadatthāya ananuññātaṁ. Dvikkhattuñhi bhikkhunīhi āpucchitabbaṁ,",
  "tika-vin04t15:306_2": "pabbajjākāle ca upasampadākāle ca, bhikkhūnaṁ pana sakiṁ āpucchitepi vaṭṭati . Tasmā",
  "tika-vin04t15:306_3": "yā upasampadākāle anāpucchā upasampādeti, tassā vuttanayeneva pācittiyaṁ.",
  "tika-vin04t15:307_0": "Sāvatthiyaṁ thullanandaṁ ārabbha ananuññātavuṭṭhāpanavatthusmiṁ paññattaṁ. Apaloketvā",
  "tika-vin04t15:307_1": "vuṭṭhāpentiyā, tesaṁ atthibhāvaṁ ajānantiyā, ummattikādīnañca anāpatti. Anapalokanaṁ,",
  "tika-vin04t15:307_2": "atthibhāvajānanaṁ, vuṭṭhāpananti imānettha tīṇi aṅgāni. Ananuññātasamuṭṭhānaṁ, kiriyākiriyaṁ,",
  "tika-vin04t15:307_3": "nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "tika-vin04t15:308": "Ananuññātasikkhāpadavaṇṇanā niṭṭhitā.",
  "tika-vin04t15:309": "11. Pārivāsikasikkhāpadavaṇṇanā",
  "tika-vin04t15:310": "Ekādasame pārivāsikachandadānenāti pārivāsiyena chandadānena. Tattha catubbidhaṁ pārivāsiyaṁ parisapārivāsiyaṁ rattipārivāsiyaṁ chandapārivāsiyaṁ ajjhāsayapārivāsiyanti.",
  "tika-vin04t15:311_0": "Tattha parisapārivāsiyaṁ nāma bhikkhū kenacideva karaṇīyena sannipatitā honti, atha",
  "tika-vin04t15:311_1": "megho vā uṭṭhahati, ussāraṇā vā karīyati, manussā vā ajjhottharantā āgacchanti, bhikkhū",
  "tika-vin04t15:311_2": "‘‘anokāsā mayaṁ, aññatra gacchāmā’’ti chandaṁ avissajjitvāva uṭṭhahanti, idaṁ parisapārivāsiyaṁ",
  "tika-vin04t15:311_3": "nāma, kiñcāpi parisapārivāsiyaṁ, chandassa pana avissaṭṭhattā kammaṁ kātuṁ vaṭṭati.",
  "tika-vin04t15:312_0": "Puna bhikkhū ‘‘uposathādīni karissāmā’’ti rattiṁ sannipatitvā ‘‘yāva sabbe sannipatanti,",
  "tika-vin04t15:312_1": "tāva dhammaṁ suṇissāmā’’ti ekaṁ ajjhesanti, tasmiṁ dhammakathaṁ kathenteyeva aruṇo",
  "tika-vin04t15:312_2": "uggacchati. Sace ‘‘cātuddasikaṁ uposathaṁ karissāmā’’ti nisinnā, ‘‘pannaraso’’ti",
  "tika-vin04t15:312_3": "kātuṁ vaṭṭati. Sace pannarasikaṁ kātuṁ nisinnā, pāṭipade anuposathe uposathaṁ kātuṁ",
  "tika-vin04t15:312_4": "na vaṭṭati. Aññaṁ pana saṅghakiccaṁ kātuṁ vaṭṭati, idaṁ rattipārivāsiyaṁ nāma.",
  "tika-vin04t15:313_0": "Puna bhikkhū ‘‘kiñcideva abbhānādisaṅghakammaṁ karissāmā’’ti sannisinnā honti, tatreko",
  "tika-vin04t15:313_1": "nakkhattapāṭhako bhikkhu evaṁ vadati ‘‘ajja nakkhattaṁ dāruṇaṁ, mā idaṁ kammaṁ karothā’’ti.",
  "tika-vin04t15:313_2": "Te tassa vacanena chandaṁ vissajjetvā tattheva nisinnā honti, athañño āgantvā ‘‘nakkhattaṁ",
  "tika-vin04t15:313_3": "patimānentaṁ, attho bālaṁ upajjhagā (jā. 1.1.49), kiṁ nakkhattena karothā’’ti vadati,",
  "tika-vin04t15:313_4": "idaṁ chandapārivāsiyañceva ajjhāsayapārivāsiyañca. Etasmiṁ pārivāsiye puna chandapārisuddhiṁ",
  "tika-vin04t15:313_5": "anāharitvā kammaṁ kātuṁ na vaṭṭati, idaṁ sandhāya vuttaṁ ‘‘pārivāsikachandadānenā’’ti.",
  "tika-vin04t15:313_6": "Pācittiyanti evaṁ vuṭṭhāpentiyā vuttanayeneva kammavācāpariyosāne pācittiyaṁ.",
  "tika-vin04t15:314_0": "Rājagahe thullanandaṁ ārabbha evaṁ vuṭṭhāpanavatthusmiṁ paññattaṁ. Chandaṁ avissajjetvāva",
  "tika-vin04t15:314_1": "avuṭṭhitāya parisāya vuṭṭhāpentiyā, ummattikādīnañca anāpatti. Pārivāsikachandadānatā,",
  "tika-vin04t15:314_2": "vuṭṭhāpananti imānettha dve aṅgāni. Samuṭṭhānādīni gambhinisikkhāpadasadisānevāti.",
  "tika-vin04t15:315": "Pārivāsikasikkhāpadavaṇṇanā niṭṭhitā.",
  "tika-vin04t15:316": "12. Anuvassasikkhāpadavaṇṇanā",
  "tika-vin04t15:317": "Dvādasame anuvassanti anusaṁvaccharaṁ. Evaṁ vuṭṭhāpentiyāpi vuttanayeneva pācittiyaṁ.",
  "tika-vin04t15:318_0": "Sāvatthiyaṁ sambahulā bhikkhuniyo ārabbha anuvassaṁ vuṭṭhāpanavatthusmiṁ paññattaṁ.",
  "tika-vin04t15:318_1": "Ekantarikaṁ vuṭṭhāpentiyā, ummattikādīnañca anāpatti. Anuvassatā, vuṭṭhāpananti imānettha",
  "tika-vin04t15:318_2": "dve aṅgāni. Samuṭṭhānādīni ekādasame vuttanayānevāti.",
  "tika-vin04t15:319": "Anuvassasikkhāpadavaṇṇanā niṭṭhitā.",
  "tika-vin04t15:320": "13. Ekavassasikkhāpadavaṇṇanā",
  "tika-vin04t15:321": "Terasame ekantarikaṁ ekaṁ vuṭṭhāpentiyā, ummattikādīnañca anāpatti. Sesaṁ dvādasamena sadisamevāti.",
  "tika-vin04t15:322": "Ekavassasikkhāpadavaṇṇanā niṭṭhitā.",
  "tika-vin04t15:323": "Kumāribhūtavaggo aṭṭhamo.",
  "tika-vin04t15:324": "9. Chattupāhanavaggo",
  "tika-vin04t15:325": "1. Chattupāhanasikkhāpadavaṇṇanā",
  "tika-vin04t15:326_0": "Chattavaggassa paṭhame chattupāhananti padabhājane (pāci. 1178-1182) vuttalakkhaṇaṁ",
  "tika-vin04t15:326_1": "chattañca upāhanāyo ca. Dhāreyyāti paribhogavasena maggagamane ekappayogeneva divasampi",
  "tika-vin04t15:326_2": "dhārentiyā ekā āpatti. Sace pana tādisaṁ ṭhānaṁ patvā chattampi apanāmetvā upāhanāpi",
  "tika-vin04t15:326_3": "omuñcitvā punappunaṁ dhāreti, payogagaṇanāya pācittiyaṁ.",
  "tika-vin04t15:327_0": "Sāvatthiyaṁ chabbaggiyā bhikkhuniyo ārabbha chattupāhanadhāraṇavatthusmiṁ paññattaṁ,",
  "tika-vin04t15:327_1": "‘‘agilānā’’ti ayamettha anupaññatti , chattasseva upāhanānaṁyeva vā dhāraṇe dukkaṭaṁ,",
  "tika-vin04t15:327_2": "agilānāya tikapācittiyaṁ, gilānāya dvikadukkaṭaṁ. Gilānasaññāya pana, ārāme ārāmūpacāre",
  "tika-vin04t15:327_3": "dhārentiyā, āpadāsu, ummattikādīnañca anāpatti. Ubhinnaṁ dhāraṇaṁ, anuññātakāraṇābhāvoti",
  "tika-vin04t15:327_4": "imānettha dve aṅgāni. Samuṭṭhānādīni eḷakalomasadisānīti.",
  "tika-vin04t15:328": "Chattupāhanasikkhāpadavaṇṇanā niṭṭhitā.",
  "tika-vin04t15:329": "2. Yānasikkhāpadavaṇṇanā",
  "tika-vin04t15:330_0": "Dutiye yānenāti vayhādinā. Etthāpi orohitvā punappunaṁ abhiruhantiyā payogagaṇanāya",
  "tika-vin04t15:330_1": "pācittiyaṁ. Anāpattiyaṁ ‘‘ārāme ārāmūpacāre’’ti natthi, sesaṁ paṭhame vuttanayeneva veditabbanti.",
  "tika-vin04t15:331": "Yānasikkhāpadavaṇṇanā niṭṭhitā.",
  "tika-vin04t15:332": "3. Saṅghāṇisikkhāpadavaṇṇanā",
  "tika-vin04t15:333": "Tatiye saṅghāṇinti yaṁkiñci kaṭūpagaṁ. Dhāreyyāti kaṭiyaṁ paṭimuñceyya. Etthāpi omuñcitvā omuñcitvā dhārentiyā payogagaṇanāya pācittiyaṁ.",
  "tika-vin04t15:334_0": "Sāvatthiyaṁ aññataraṁ bhikkhuniṁ ārabbha saṅghāṇiṁ dhāraṇavatthusmiṁ paññattaṁ. Ābādhapaccayā",
  "tika-vin04t15:334_1": "kaṭisuttaṁ dhārentiyā, ummattikādīnañca anāpatti. Sesaṁ vuttanayeneva veditabbaṁ,",
  "tika-vin04t15:334_2": "idaṁ pana akusalacittanti.",
  "tika-vin04t15:335": "Saṅghāṇisikkhāpadavaṇṇanā niṭṭhitā.",
  "tika-vin04t15:336": "4. Itthālaṅkārasikkhāpadavaṇṇanā",
  "tika-vin04t15:337": "Catutthe itthālaṅkāranti sīsūpagādīsu aññataraṁ yaṁkiñci piḷandhanaṁ. Idha tassa tassa vasena vatthugaṇanāya āpatti veditabbā.",
  "tika-vin04t15:338": "Sāvatthiyaṁ chabbaggiyā bhikkhuniyo ārabbha itthālaṅkāraṁ dhāraṇavatthusmiṁ paññattaṁ, ābādhapaccayā kiñcideva dhārentiyā, ummattikādīnañca anāpatti. Sesaṁ vuttasadisamevāti.",
  "tika-vin04t15:339": "Itthālaṅkārasikkhāpadavaṇṇanā niṭṭhitā.",
  "tika-vin04t15:340": "5. Gandhavaṇṇakasikkhāpadavaṇṇanā",
  "tika-vin04t15:341_0": "Pañcame gandhavaṇṇakenāti yenakenaci gandhena ca vaṇṇakena ca. Idha gandhādiyojanato",
  "tika-vin04t15:341_1": "paṭṭhāya pubbapayoge dukkaṭaṁ, nahānapariyosāne pācittiyaṁ. Ābādhapaccayā, ummattikādīnañca",
  "tika-vin04t15:341_2": "anāpatti. Sesaṁ catutthasadisamevāti.",
  "tika-vin04t15:342": "Gandhavaṇṇakasikkhāpadavaṇṇanā niṭṭhitā.",
  "tika-vin04t15:343": "6. Vāsitakasikkhāpadavaṇṇanā",
  "tika-vin04t15:344": "Chaṭṭhe vāsitakenāti gandhavāsitakena. Piññākenāti tilapiṭṭhena. Sesaṁ pañcamasadisamevāti.",
  "tika-vin04t15:345": "Vāsitakasikkhāpadavaṇṇanā niṭṭhitā.",
  "tika-vin04t15:346": "7. Bhikkhuniummaddāpanasikkhāpadavaṇṇanā",
  "tika-vin04t15:347_0": "Sattame ummaddāpeyyāti ubbaṭṭāpeyya. Parimaddāpeyyāti sambāhāpeyya. Ettha ca hatthaṁ",
  "tika-vin04t15:347_1": "amuñcitvā ubbaṭṭane ekāva āpatti, mocetvā mocetvā ubbaṭṭane payogagaṇanāya āpattiyo.",
  "tika-vin04t15:347_2": "Sambāhanepi eseva nayo.",
  "tika-vin04t15:348_0": "Sāvatthiyaṁ sambahulā bhikkhuniyo ārabbha bhikkhuniyā ummaddāpanaparimaddāpanavatthusmiṁ",
  "tika-vin04t15:348_1": "paññattaṁ, gilānāya, āpadāsu, ummattikādīnañca anāpatti. Idha maggagamanaparissamopi",
  "tika-vin04t15:348_2": "gelaññaṁ, corabhayādīhi sarīrakampanādayopi āpadā. Sesaṁ catutthe vuttanayeneva veditabbanti.",
  "tika-vin04t15:349": "Bhikkhuniummaddāpanasikkhāpadavaṇṇanā niṭṭhitā.",
  "tika-vin04t15:350": "8-9-10. Sikkhamānaummaddāpanādisikkhāpadavaṇṇanā",
  "tika-vin04t15:351": "Aṭṭhamanavamadasamesupi sikkhamānāya sāmaṇeriyā gihiniyāti ettakameva nānaṁ. Sesaṁ sattamasadisamevāti.",
  "tika-vin04t15:352": "Sikkhamānaummaddāpanādisikkhāpadavaṇṇanā niṭṭhitā.",
  "tika-vin04t15:353": "11. Anāpucchāsikkhāpadavaṇṇanā",
  "tika-vin04t15:354_0": "Ekādasame bhikkhussa puratoti na abhimukhamevāti attho, idaṁ pana upacāraṁ sandhāya",
  "tika-vin04t15:354_1": "kathitanti veditabbaṁ. Tasmā bhikkhussa upacāre antamaso chamāyapi ‘‘nisīdāmi, ayyā’’ti",
  "tika-vin04t15:354_2": "anāpucchitvā nisīdantiyā pācittiyaṁ.",
  "tika-vin04t15:355_0": "Sāvatthiyaṁ sambahulā bhikkhuniyo ārabbha anāpucchā nisīdanavatthusmiṁ paññattaṁ,",
  "tika-vin04t15:355_1": "tikapācittiyaṁ, āpucchite dvikadukkaṭaṁ. Tasmiṁ āpucchitasaññāya, gilānāya, āpadāsu,",
  "tika-vin04t15:355_2": "ummattikādīnañca anāpatti. Bhikkhussa anāpucchā, upacāre nisajjā, anuññātakāraṇābhāvoti",
  "tika-vin04t15:355_3": "imānettha tīṇi aṅgāni. Samuṭṭhānādīni kathinasadisāni, idaṁ pana kiriyākiriyanti.",
  "tika-vin04t15:356": "Anāpucchāsikkhāpadavaṇṇanā niṭṭhitā.",
  "tika-vin04t15:357": "12. Pañhāpucchanasikkhāpadavaṇṇanā",
  "tika-vin04t15:358_0": "Dvādasame anokāsakatanti ‘‘asukasmiṁ nāma ṭhāne pucchāmī’’ti evaṁ akataokāsaṁ, tasmā",
  "tika-vin04t15:358_1": "suttante okāsaṁ kārāpetvā vinayaṁ vā abhidhammaṁ vā pucchantiyā pācittiyaṁ. Sesesupi",
  "tika-vin04t15:358_2": "eseva nayo, sabbaso akārite pana vattabbameva natthi.",
  "tika-vin04t15:359_0": "Sāvatthiyaṁ sambahulā bhikkhuniyo ārabbha anokāsakataṁ bhikkhuṁ pañhaṁ pucchanavatthusmiṁ",
  "tika-vin04t15:359_1": "paññattaṁ. Tattha tattha okāsaṁ kārāpetvā pucchantiyā, anodissa okāsaṁ kārāpetvā",
  "tika-vin04t15:359_2": "yattha katthaci pucchantiyā, ummattikādīnañca anāpatti. Bhikkhussa anokāsakārāpanaṁ,",
  "tika-vin04t15:359_3": "pañhaṁ pucchananti imānettha dve aṅgāni. Samuṭṭhānādīni padasodhammasadisāni, idaṁ",
  "tika-vin04t15:359_4": "pana kiriyākiriyanti.",
  "tika-vin04t15:360": "Pañhāpucchanasikkhāpadavaṇṇanā niṭṭhitā.",
  "tika-vin04t15:361": "13. Asaṁkaccikasikkhāpadavaṇṇanā",
  "tika-vin04t15:362_0": "Terasame asaṁkaccikāti adhakkhakaubbhanābhimaṇḍalasaṅkhātassa sarīrassa paṭicchādanatthaṁ",
  "tika-vin04t15:362_1": "anuññātasaṁkaccikavirahitā. Gāmaṁ paviseyyāti ettha parikkhittassa gāmassa parikkhepaṁ,",
  "tika-vin04t15:362_2": "aparikkhittassa upacāraṁ atikkamantiyā vā okkamantiyā vā paṭhamapāde dukkaṭaṁ, dutiye pācittiyaṁ.",
  "tika-vin04t15:363_0": "Sāvatthiyaṁ aññataraṁ bhikkhuniṁ ārabbha asaṁkaccikāya gāmaṁ pavisanavatthusmiṁ paññattaṁ.",
  "tika-vin04t15:363_1": "Yassā pana saṁkaccikacīvaraṁ acchinnaṁ vā naṭṭhaṁ vā, tassā, gilānāya, āpadāsu, ummattikādīnañca",
  "tika-vin04t15:363_2": "anāpatti. Asaṁkaccikatā, vuttaparicchedātikkamo, anuññātakāraṇābhāvoti imānettha",
  "tika-vin04t15:363_3": "tīṇi aṅgāni. Samuṭṭhānādīni eḷakalomasadisānīti.",
  "tika-vin04t15:364": "Asaṁkaccikasikkhāpadavaṇṇanā niṭṭhitā.",
  "tika-vin04t15:365": "Chattupāhanavaggo navamo.",
  "tika-vin04t15:366": "10…Pe…16. musāvādādivaggo",
  "tika-vin04t15:367": "Musāvādādisikkhāpadavaṇṇanā",
  "tika-vin04t15:368": "Ito paresu musāvādavaggādīsu sattasu vaggesu bhikkhupātimokkhavaṇṇanāyaṁ vuttanayeneva vinicchayo veditabboti.",
  "tika-vin04t15:369": "Soḷasamavaggo.",
  "tika-vin04t15:370": "Uddiṭṭhākho ayyāyo chasaṭṭhisatā pācittiyā dhammāti bhikkhū ārabbha paññattā sādhāraṇā sattati, asādhāraṇā channavutīti evaṁ chasaṭṭhisatā. Sesaṁ sabbattha uttānamevāti.",
  "tika-vin04t15:371": "Kaṅkhāvitaraṇiyā pātimokkhavaṇṇanāya",
  "tika-vin04t15:372": "Bhikkhunipātimokkhe",
  "tika-vin04t15:373": "Suddhapācittiyavaṇṇanā niṭṭhitā.",
  "tika-vin04t15:374_0": "Tatrāyaṁ saṅkhepato asādhāraṇasikkhāpadesu samuṭṭhānavinicchayo – giraggasamajjā",
  "tika-vin04t15:374_1": "cittāgārasikkhāpadaṁ saṅghāṇī itthālaṅkāro gandhavaṇṇako vāsitakapiññāko bhikkhuniādīhi",
  "tika-vin04t15:374_2": "ummaddanaparimaddanāti imāni dasa sikkhāpadāni acittakāni lokavajjāni akusalacittāni.",
  "tika-vin04t15:374_3": "Ayaṁ panettha adhippāyo, vināpi cittena āpajjitabbattā acittakāni, citte pana sati",
  "tika-vin04t15:374_4": "akusaleneva āpajjitabbattā lokavajjāni ceva akusalacittāni cāti. Avasesāni sacittakāni",
  "tika-vin04t15:374_5": "paṇṇattivajjāneva. Corivuṭṭhāpanaṁ gāmantaraṁ ārāmasikkhāpadaṁ gabbhinivagge ādito",
  "tika-vin04t15:374_6": "paṭṭhāya satta, kumāribhūtavagge ādito paṭṭhāya pañca purisādisaṁsaṭṭhaṁ pārivāsikachandadānaṁ",
  "tika-vin04t15:374_7": "anuvassavuṭṭhāpanaṁ ekantarikavuṭṭhāpananti imāni ekūnavīsati sikkhāpadāni sacittakāni",
  "tika-vin04t15:374_8": "paṇṇattivajjāni. Avasesāni sacittakāni lokavajjānevāti."
}