{
  "tika-vin06t0:0": " Namo tassa bhagavato arahato sammāsambuddhassa",
  "tika-vin06t0:1": "Vinayapiṭake",
  "tika-vin06t0:2": "Vajirabuddhi-ṭīkā",
  "tika-vin06t0:3": "Ganthārambhakathā",
  "tika-vin06t0:4": "Paññāvisuddhāya dayāya sabbe;",
  "tika-vin06t0:5": "Vimocitā yena vineyyasattā;",
  "tika-vin06t0:6": "Taṁ cakkhubhūtaṁ sirasā namitvā;",
  "tika-vin06t0:7": "Lokassa lokantagatassa dhammaṁ.",
  "tika-vin06t0:8": "Saṅghañca sīlādiguṇehi yutta-",
  "tika-vin06t0:9": "Mādāya sabbesu padesu sāraṁ;",
  "tika-vin06t0:10": "Saṅkhepakāmena mamāsayena;",
  "tika-vin06t0:11": "Sañcodito bhikkhuhitañca disvā.",
  "tika-vin06t0:12": "Samantapāsādikasaññitāya ;",
  "tika-vin06t0:13": "Sambuddhaghosācariyoditāya;",
  "tika-vin06t0:14": "Samāsato līnapade likhissaṁ;",
  "tika-vin06t0:15": "Samāsato līnapade likhītaṁ.",
  "tika-vin06t0:16": "Saññā nimittaṁ kattā ca, parimāṇaṁ payojanaṁ;",
  "tika-vin06t0:17": "Sabbāgamassa pubbeva, vattabbaṁ vattumicchatāti. –",
  "tika-vin06t0:18_0": "Vacanato samantapāsādiketi saññā. Dīpantare bhikkhujanassa atthaṁ nābhisambhuṇātīti",
  "tika-vin06t0:18_1": "nimittaṁ. Buddhaghosoti garūhi gahitanāmadheyyenāti kattā. Samadhikasattavīsatisahassamattena",
  "tika-vin06t0:18_2": "tassa ganthenāti parimāṇaṁ. Ciraṭṭhitatthaṁ dhammassāti payojanaṁ.",
  "tika-vin06t0:19": "Tatrāha – ‘‘vattabbaṁ vattumicchatāti yaṁ vuttaṁ, tattha kathaṁvidho vattā’’ti? Uccate –",
  "tika-vin06t0:20": "Pāṭhatthavidūsaṁhīro, vattā suci amaccharo;",
  "tika-vin06t0:21": "Catukkamapariccāgī, desakassa hitussukoti. (mahāni. aṭṭha. ganthārambhakathā);",
  "tika-vin06t0:22_0": "Tatra paṭhīyateti pāṭho. So hi anekappakāro atthānurūpo atthānanurūpo ceti. Kathaṁ?",
  "tika-vin06t0:22_1": "Sandhāyabhāsito byañjanabhāsito sāvasesapāṭho niravasesapāṭho nīto neyyoti. Tatra",
  "tika-vin06t0:22_2": "anekatthavattā sandhāyabhāsito nāma ‘‘mātaraṁ pitaraṁ hantvā’’tiādi (dha. pa. 294).",
  "tika-vin06t0:22_3": "Ekatthavattā byañjanabhāsito nāma ‘‘manopubbaṅgamā dhammā’’tyādi (dha. pa. 1, 2;",
  "tika-vin06t0:22_4": "netti. 90, 92; peṭako. 14). Sāvaseso nāma ‘‘sabbaṁ, bhikkhave, āditta’’mityādi (mahāva.",
  "tika-vin06t0:22_5": "54; saṁ. ni. 4.28). Viparīto niravaseso nāma ‘‘sabbe dhammā sabbākārena buddhassa",
  "tika-vin06t0:22_6": "bhagavato ñāṇamukhe āpāthaṁ āgacchantī’’tyādi (mahāni. 156; paṭi. ma. 3.5). Yathā",
  "tika-vin06t0:22_7": "vacanaṁ, tathā avagantabbo nīto nāma ‘‘aniccaṁ dukkhamanattā’’tyādi. Yuttiyā anussaritabbo",
  "tika-vin06t0:22_8": "neyyo nāma ‘‘ekapuggalo, bhikkhave’’tyādi (a. ni. 1.170).",
  "tika-vin06t0:23_0": "Atthopi anekappakāro pāṭhattho sabhāvattho ñeyyattho pāṭhānurūpo pāṭhānanurūpo sāvasesattho",
  "tika-vin06t0:23_1": "niravasesattho nītattho neyyatthotyādi. Tattha yo taṁtaṁsaññāpanatthamuccārīyate",
  "tika-vin06t0:23_2": "pāṭho, sa pāṭhattho ‘‘sātthaṁ sabyañjana’’mityādīsu (pārā. 1; dī. ni. 1.190) viya.",
  "tika-vin06t0:23_3": "Rūpārūpadhammānaṁ lakkhaṇarasādi sabhāvattho ‘‘sammādiṭṭhiṁ bhāvetī’’tyādīsu (vibha.",
  "tika-vin06t0:23_4": "489; saṁ. ni. 5.3) viya. Yo ñāyamāno hitāya bhavati, sa ñātumarahattā ñeyyattho ‘‘atthavādī",
  "tika-vin06t0:23_5": "dhammavādī’’tyevamādīsu (dī. ni. 1.9, 194; 3.238; ma. ni. 1.411) viya. Yathāpāṭhaṁ",
  "tika-vin06t0:23_6": "bhāsito pāṭhānurūpo ‘‘cakkhu, bhikkhave, purāṇakamma’’nti (saṁ. ni. 4.146) bhagavatā",
  "tika-vin06t0:23_7": "vuttamato cakkhumapi kammanti. Byañjanacchāyāya atthaṁ paṭibāhayamānena vutto pāṭhānanurūpo.",
  "tika-vin06t0:23_8": "Vajjetabbaṁ kiñci apariccajitvā parisesaṁ katvā vutto sāvasesattho ‘‘cakkhuñca paṭicca",
  "tika-vin06t0:23_9": "rūpe ca uppajjatī’’ti (saṁ. ni. 4.60; mahāni. 107) ca, ‘‘sabbe tasanti daṇḍassa,",
  "tika-vin06t0:23_10": "sabbe bhāyanti maccuno’’tyādīsu (dha. pa. 129) viya. Viparīto niravasesattho ‘‘sandhāvitaṁ",
  "tika-vin06t0:23_11": "saṁsaritaṁ mamañceva tumhākañca (dī. ni. 2.155; mahā. 287; netti. 114). Tatra, bhikkhave,",
  "tika-vin06t0:23_12": "ko mantā ko saddhātā…pe… aññatra diṭṭhapadehī’’tyādi (a. ni. 7.66). Saddavaseneva",
  "tika-vin06t0:23_13": "vedanīyo nītattho ‘‘rūpā saddā rasā gandhā, phoṭṭhabbā ca manoramā’’tyādīsu (saṁ.",
  "tika-vin06t0:23_14": "ni. 1.151, 165; mahāva. 33) viya. Sammutivasena veditabbo neyyattho ‘‘cattārome,",
  "tika-vin06t0:23_15": "bhikkhave, valāhakūpamāpuggalā’’tyādīsu viya (a. ni. 4.101; pu. pa. 157). Āha ca –",
  "tika-vin06t0:24": "‘‘Yo attho saddato ñeyyo, nītatthaṁ iti taṁ vidū;",
  "tika-vin06t0:25": "Atthassevābhisāmaggī, neyyattho iti kathyate’’ti.",
  "tika-vin06t0:26_0": "Evaṁ pabhedagate pāṭhatthe vijānātīti pāṭhatthavidū. Na saṁhīrate parapavādīhi dīgharattaṁ",
  "tika-vin06t0:26_1": "titthavāsenetyasaṁhīro. Bhāvanāyāgamādhigamasampannattā vattuṁ sakkotīti vattā, saṅkhepavitthāranayena",
  "tika-vin06t0:26_2": "hetudāharaṇādīhi avabodhayituṁ samatthotyattho. Socayatyattānaṁ pare ceti suci, dussīlyaduddiṭṭhimalavirahitotyattho.",
  "tika-vin06t0:26_3": "Dussīlo hi attānamupahantunādeyyavāco ca bhavatyapattāhārācāro iva niccāturo vejjo.",
  "tika-vin06t0:26_4": "Duddiṭṭhi paraṁ upahanti, nāvassaṁ nissayo ca bhavatyahivāḷagahākulo iva kamalasaṇḍo.",
  "tika-vin06t0:26_5": "Ubhayavipanno sabbathāpyanupāsanīyo bhavati gūthagatamiva chavālātaṁ gūthagato viya",
  "tika-vin06t0:26_6": "ca kaṇhasappo. Ubhayasampanno pana suci sabbathāpyupāsanīyo sevitabbo ca viññūhi,",
  "tika-vin06t0:26_7": "nirupaddavo iva ratanākaro. Nāssa maccharotyamaccharo, ahīnācariyamuṭṭhītyattho.",
  "tika-vin06t0:26_8": "Suttasuttānulomācariyavādaattanomatisaṅkhātassa catukkassāpariccāgī, tadatthasseva",
  "tika-vin06t0:26_9": "byākhyātetyattho. Atha vā paccakkhānumānasaddatthāpattippabhedassa pamāṇacatukkassāpariccāgī.",
  "tika-vin06t0:27": "‘‘Ekaṁsavacanaṁ ekaṁ, vibhajjavacanāparaṁ;",
  "tika-vin06t0:28": "Tatiyaṁ paṭipuccheyya, catutthaṁ pana ṭhāpaye’’ti. –",
  "tika-vin06t0:29_0": "Evaṁ vuttacatukkassa vā apariccāgī; Hitussuko iti sotūnaṁ hitāyossuko, tesamavabodhanaṁ",
  "tika-vin06t0:29_1": "pati patthetī tyattho; So eso sucittā piyo; Catukkassa apariccāgittā garu; Asaṁhīrattā",
  "tika-vin06t0:29_2": "bhāvanīyo; Desakattā vattā; Hitussukattā vacanakkhamo; Pāṭhatthaviduttā gambhīrakathaṁ",
  "tika-vin06t0:29_3": "kattā; Amaccharattā no caṭṭhāne niyojakoti;",
  "tika-vin06t0:30": "‘‘Piyo garu bhāvanīyo, vattā ca vacanakkhamo;",
  "tika-vin06t0:31": "Gambhīrañca kathaṁ kattā, no caṭṭhāne niyojako’’. (a. ni. 7.37; netti. 113) –",
  "tika-vin06t0:32": "Itiabhihito desako;",
  "tika-vin06t0:33": "Sotā idāni abhidhīyate –",
  "tika-vin06t0:34": "Dhammācariyagaru saddhā-paññādiguṇamaṇḍito;",
  "tika-vin06t0:35": "Asaṭhāmāyo sotāssa, sumedho amatāmukho.",
  "tika-vin06t0:36_0": "Tattha dhammagaruttā kathaṁ na paribhavati, ācariyagaruttā kathikaṁ na paribhavati,",
  "tika-vin06t0:36_1": "saddhāpaññādiguṇapaṭimaṇḍitattā attānaṁ na paribhavati, asaṭhāmāyattā amatābhimukhattā",
  "tika-vin06t0:36_2": "ca avikkhittacitto bhavati, sumedhattā yonisomanasikarotītyattho. Vuttañhetaṁ –",
  "tika-vin06t0:37_0": "‘‘Pañcahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ",
  "tika-vin06t0:37_1": "kusalesu dhammesu sammattaṁ. Katamehi pañcahi? Na kathaṁ paribhoti, na kathikaṁ paribhoti,",
  "tika-vin06t0:37_2": "na attānaṁ paribhoti, avikkhittacitto dhammaṁ suṇāti ekaggacitto, yoniso ca manasi",
  "tika-vin06t0:37_3": "karotī’’ti (a. ni. 5.151).",
  "tika-vin06t0:38": "Taṁlakkhaṇappattattā bhāvanā bhavati savanassetyutto sotā.",
  "tika-vin06t0:39": "Ganthārambhakathāvaṇṇanā",
  "tika-vin06t0:40_0": "Idāni assārambho – tattha yoti aniyamaniddeso, tena visuddhajātikulagottādīnaṁ kilesamalavisuddhiyā,",
  "tika-vin06t0:40_1": "pūjārahatāya vā akāraṇataṁ dassetvā yo koci imissā samantapāsādikāya ādigāthāya niddiṭṭhalokanāthattahetuṁ",
  "tika-vin06t0:40_2": "yathāvuttahetumūlena thirataraṁ acalaṁ katvā yathāvuttahetukālaṁ accantameva pūrento",
  "tika-vin06t0:40_3": "avasāne yathāvuttahetuphalaṁ sampādetvā yathāvuttahetuphalappayojanaṁ sādheti, sova",
  "tika-vin06t0:40_4": "paramapūjārahoti niyameti.",
  "tika-vin06t0:41": "Ettāvatā –",
  "tika-vin06t0:42": "Bhayasammohaduddiṭṭhi-paṇāmo nesa sabbathā;",
  "tika-vin06t0:43": "Paññāpubbaṅgamo eso, paṇāmoti nidassito.",
  "tika-vin06t0:44_0": "Tatra hetūti atidukkarāni tiṁsapāramitāsaṅkhātāni puññakammāni. Tāni hi accantadukkhena",
  "tika-vin06t0:44_1": "kasirena vacanapathātītānubhāvena mahatā ussāhena karīyantīti atidukkarāni nāma.",
  "tika-vin06t0:44_2": "Atidukkarattā eva hi tesaṁ atidullabhaṁ loke anaññasādhāraṇaṁ nāthattasaṅkhātaṁ phalaṁ",
  "tika-vin06t0:44_3": "phalanti, taṁ tattha hetuphalaṁ; hetumūlaṁ nāma yathāvuttassa hetuno nipphādanasamatthā",
  "tika-vin06t0:44_4": "mahākaruṇā, sā ādipaṇidhānato paṭṭhāya ‘‘mutto mocessāmī’’tiādinā nayena yāva hetuphalappayojanā,",
  "tika-vin06t0:44_5": "tāva abbocchinnaṁ pavattati. Yaṁ sandhāya vuttaṁ –",
  "tika-vin06t0:45": "‘‘Sakānanā sagrivarā sasāgarā,",
  "tika-vin06t0:46": "Gatā vināsaṁ bahuso vasundharā;",
  "tika-vin06t0:47": "Yugantakāle salilānalānile,",
  "tika-vin06t0:48": "Na bodhisattassa mahātapā kuto’’ti.",
  "tika-vin06t0:49_0": "Yāya samannāgatattā ‘‘namo mahākāruṇikassa tassā’’ti āha. Hetukālaṁ nāma catuaṭṭhasoḷasaasaṅkhyeyyādippabhedo",
  "tika-vin06t0:49_1": "kālo, yaṁ sandhāyāha ‘‘kappakoṭīhipi appameyyaṁ kāla’’nti. Tattha accantasaṁyogatthe",
  "tika-vin06t0:49_2": "upayogavacanaṁ veditabbaṁ ‘‘māsaṁ adhīte, divasaṁ caratī’’tiādīsu viya. Kāmañca so",
  "tika-vin06t0:49_3": "kālo asaṅkhyeyyavasena pameyyo viññeyyo, tathāpi kappakoṭivasena aviññeyyataṁ sandhāya",
  "tika-vin06t0:49_4": "‘‘kappakoṭīhipi appameyyaṁ kāla’’nti āha. Tattha kālayatīti kālo, khipati viddhaṁsayati",
  "tika-vin06t0:49_5": "sattānaṁ jīvitamiti attho. Kala vikkhepe. Tattha kappīyati saṁkappīyati sāsapapabbatādīhi",
  "tika-vin06t0:49_6": "upamāhi kevalaṁ saṁkappīyati, na manussadivasamāsasaṁvaccharādigaṇanāya gaṇīyatīti",
  "tika-vin06t0:49_7": "kappo. Ekantiādigaṇanapathassa koṭibhūtattā koṭi, kappānaṁ koṭiyo kappakoṭiyo . Tāhipi",
  "tika-vin06t0:49_8": "na pamīyatīti appameyyo, taṁ appameyyaṁ. Karontoti nānatthattā dhātūnaṁ dānaṁ dento,",
  "tika-vin06t0:49_9": "sīlaṁ rakkhanto, lobhakkhandhato nikkhamanto, attahitaparahitādibhedaṁ taṁ taṁ dhammaṁ",
  "tika-vin06t0:49_10": "pajānanto, vividhena vāyāmena ghaṭento vāyamanto, taṁ taṁ sattāparādhaṁ khamanto,",
  "tika-vin06t0:49_11": "paṭiññāsammutiparamatthasaccāni saccāyanto, taṁ taṁ sattahitaṁ adhiṭṭhahanto, sakalalokaṁ",
  "tika-vin06t0:49_12": "mettāyanto, mittāmittādibhedaṁ pakkhapātaṁ pahāya taṁ taṁ sattaṁ ajjhupekkhanto cāti",
  "tika-vin06t0:49_13": "attho. Khedaṁ gatoti anantappabhedaṁ mahantaṁ saṁsāradukkhaṁ anubhavanaṭṭhena gato,",
  "tika-vin06t0:49_14": "sampattotyattho. Saṁsāradukkhañhi sārīrikaṁ mānasikañca sukhaṁ khedayati pātayatīti",
  "tika-vin06t0:49_15": "‘‘khedo’’ti vuccati. Lokahitāyāti idaṁ yathāvuttahetuphalappayojananidassanaṁ, ‘‘saṁsāradukkhānubhavanakāraṇanidassana’’ntipi eke –",
  "tika-vin06t0:50": "‘‘‘Jātisaṁsāradukkhānaṁ, gantuṁ sakkopi nibbutiṁ;",
  "tika-vin06t0:51": "Ciralliṭṭhopi saṁsāre, karuṇāyeva kevala’nti. –",
  "tika-vin06t0:52_0": "Ca vutta’’nti, tamayuttaṁ. Na hi bhagavā lokahitāya saṁsāradukkhamanubhavati. Na",
  "tika-vin06t0:52_1": "hi kassaci dukkhānubhavanaṁ lokassa upakāraṁ āvahati. Evaṁ panetaṁ dasseti tiṁsapāramitāpabhedaṁ",
  "tika-vin06t0:52_2": "hetuṁ, pāramitāphalabhūtaṁ nāthattasaṅkhātaṁ phalañca. Yathā cāha ‘‘mamañhi, ānanda,",
  "tika-vin06t0:52_3": "kalyāṇamittaṁ āgamma jātidhammā sattā jātiyā parimuccantī’’tiādi (saṁ. ni. 1.129;",
  "tika-vin06t0:52_4": "5.2). Tattha bhagavā yathāvuttahetūhi sattānaṁ vineyyabhāvanipphādanapaññābījāni",
  "tika-vin06t0:52_5": "vapi, hetuphalena paripakkindriyabhāvena parinipphannavineyyabhāve satte vinayi,",
  "tika-vin06t0:52_6": "saṁsāradukkhato mocayīti attho. Na evaṁ saṁsāradukkhena lokassa upakāraṁ kiñci akāsi,",
  "tika-vin06t0:52_7": "tasmā karonto atidukkarāni lokahitāyāti sambandho. Imissā yojanāya sabbapaṭhamassa",
  "tika-vin06t0:52_8": "bodhisattassa uppattikālato paṭṭhāya bodhisattassa nāthattasaṅkhātapāramitāhetuphalādhigamo",
  "tika-vin06t0:52_9": "veditabbo. Yo nāthoti hi sambandho adhippeto. Imassa panatthassa –",
  "tika-vin06t0:53": "‘‘Yadeva paṭhamaṁ citta-muppannaṁ tava bodhaye;",
  "tika-vin06t0:54": "Tvaṁ tadevassa lokassa, pūjike parivasittha’’. –",
  "tika-vin06t0:55_0": "Iti vacanaṁ sādhakaṁ. Paṭhamacittassa pāramitābhāvo rukkhassa aṅkurato paṭṭhāya uppattiupamāya",
  "tika-vin06t0:55_1": "sādhetabbo. Etthāha – ‘‘khedaṁ gatoti vacanaṁ niratthakaṁ , yathāvuttanayena guṇasādhanāsambhavato’’ti?",
  "tika-vin06t0:55_2": "Na, antarā anivattanakabhāvadīpanato. Dukkarāni karonto khedaṁ gato eva, na antarā",
  "tika-vin06t0:55_3": "khedaṁ asahanto nivattatīti dīpeti. Lokadukkhāpanayanakāmassa vā bhagavato attano",
  "tika-vin06t0:55_4": "dukkhānubhavanasamatthataṁ dasseti.",
  "tika-vin06t0:56": "‘‘Yassa kassaci varadossaṁ, yāvāhaṁ sabbasattadukkhāni;",
  "tika-vin06t0:57": "Sabbāni sabbakālaṁ yugaṁ, padmasseva bujjhantomhī’’ti. –",
  "tika-vin06t0:58_0": "Evaṁadhippāyassa attamattadukkhānubhavanasamatthatāya kāyeva kathāti atisayaṁ atthaṁ",
  "tika-vin06t0:58_1": "dassetīti attho. Atha vā khedaṁ gatoti byāpāraṁ paricayaṁ gatotipi attho sambhavati.",
  "tika-vin06t0:58_2": "Kammādīsu sabyāpāraṁ purisaṁ disvā santi hi loke vattāro ‘‘khinnoyaṁ kamme, khinnoyaṁ",
  "tika-vin06t0:58_3": "satte’’tiādi. Imissā yojanāya nāthoti iminā buddhattādhigamasiddhaṁ koṭippattaṁ nāthabhāvaṁ",
  "tika-vin06t0:58_4": "patvā ṭhitakālo dassitoti veditabbo. Keci ‘‘mahākāruṇikassāti vadanto buddhabhūtassāti",
  "tika-vin06t0:58_5": "dassetī’’ti likhanti, taṁ na sundaraṁ viya, bodhisattakālepi tabbohārasabbhāvato.",
  "tika-vin06t0:58_6": "Tasmā so ettakaṁ kālaṁ dukkarāni karonto avasāne dukkarapāramitāpāripūriyā tāsaṁ",
  "tika-vin06t0:58_7": "phalabhūtaṁ nāthabhāvaṁ patvā lokahitāya byāpāraṁ gatoti ayamattho nidassito hoti.",
  "tika-vin06t0:58_8": "‘‘Bodhiṁ gato’’ti vuttepi subyattaṁ hetuphalaṁ dassitaṁ hoti. Buddhabhāvappattasseva",
  "tika-vin06t0:58_9": "ca nāthassa namo kato hoti visesavacanasabbhāvato, na bodhisattassa. Evaṁ santepi",
  "tika-vin06t0:58_10": "vinayādhikāro idhādhippeto. So ca pabbajitakālato paṭṭhāya yāvamaraṇakālā hoti. Taṁ",
  "tika-vin06t0:58_11": "ativiya parittaṁ kālaṁ lajjino atisukaraṁ sīlamattaṁ ekakassa attano hitāya attamattadukkhāpanayanādhippāyena",
  "tika-vin06t0:58_12": "paripūrento ko nāma idhalokaparalokātikkamasukhaṁ na gaccheyya, nanu bhagavā sakalalokadukkhāpanayanādhippāyena",
  "tika-vin06t0:58_13": "kappakoṭīhipi appameyyaṁ kālaṁ karonto atidukkaranirassādaṁ khedaṁ gatoti aññāpadesena",
  "tika-vin06t0:58_14": "guṇaṁ vaṇṇeti ācariyo.",
  "tika-vin06t0:59_0": "Lokahitāyāti ettha lokiyati ettha dukkhanti loko, luyate vā jātijarāmaraṇadukkhehīti",
  "tika-vin06t0:59_1": "loko, iminā sattalokaṁ jātilokañca saṅgaṇhāti. Tasmā tassa sattalokassa idhalokaparalokahitaṁ",
  "tika-vin06t0:59_2": "atikkantaparalokānaṁ vā ucchinnalokasamudayānaṁ lokānaṁ , idha jātiloke okāsaloke",
  "tika-vin06t0:59_3": "vā diṭṭhadhammasukhavihārasaṅkhātañca hitaṁ sampiṇḍetvā lokassa, lokānaṁ, loke vā",
  "tika-vin06t0:59_4": "hitanti sarūpekadesekasesaṁ katvā ‘‘lokahita’’miccevāha. Nāthoti sabbasattānaṁ āsayānusayacariyādhimuttibhedānurūpadhammadesanasamatthatāya",
  "tika-vin06t0:59_5": "‘‘dhammaṁ vo, bhikkhave, desessāmi…pe… taṁ suṇāthā’’ti (ma. ni. 3.420) evaṁ yācanaṭṭhenāpi",
  "tika-vin06t0:59_6": "nāthateti nātho. Bhikkhūnaṁ vītikkamānurūpaṁ sikkhāpadapaññāpanena diṭṭhadhammikasamparāyikāya",
  "tika-vin06t0:59_7": "ca karuṇāya upagantvā tapati, suttantavasena vā tesaṁ sabbasattānaṁ anusayite kilese",
  "tika-vin06t0:59_8": "karuṇāya ca paññāya ca upagantvā tapati, abhidhammavasena vā te te saṅkhāre aniccādilakkhaṇavasena",
  "tika-vin06t0:59_9": "upaparikkhitvā attano kilese paññāya upecca paricchinditvā tapatīti tapanaṭṭhenāpi",
  "tika-vin06t0:59_10": "nāthateti nātho. Sadevake loke appaṭipuggalattā kenaci appaṭihatadhammadesanattā",
  "tika-vin06t0:59_11": "paramacittissariyappavattito ca issariyaṭṭhenāpi nāthateti nātho. ‘‘Dhammiyā kathāya",
  "tika-vin06t0:59_12": "sandassesi samādapesi samuttejesi sampahaṁsesī’’ti (mahāva. 90) vacanato sampahaṁsanasaṅkhātena",
  "tika-vin06t0:59_13": "āsīsaṭṭhena, paṇidhānato paṭṭhāya ‘‘kathaṁ nāmāhaṁ mutto mocayissāmī’’tiādinā nayena",
  "tika-vin06t0:59_14": "āsīsaṭṭhena vā nāthateti nāthoti veditabbo, sammāsambuddho. Catūhipi nāthaṅgehi catuvesārajjacatupaṭisambhidādayo",
  "tika-vin06t0:59_15": "sabbepi buddhaguṇā yojetabbā, ativitthārikabhayā pana na yojitā.",
  "tika-vin06t0:60_0": "Namoti paramatthato buddhaguṇabahumānapabbhārā cittanati, cittanatippabhavā ca vacīkāyanati.",
  "tika-vin06t0:60_1": "Atthu meti pāṭhasesena sambandho. Mahākāruṇikassāti ettha sabbasattavisayattā mahussāhappabhavattā",
  "tika-vin06t0:60_2": "ca mahatī karuṇā mahākaruṇā. Tattha paṇidhānato paṭṭhāya yāvaanupādisesanibbānapurappavesā",
  "tika-vin06t0:60_3": "niyuttoti mahākāruṇiko, bhagavā. Ettha ca mahākāruṇikassāti iminā yathāvuttahetumūlaṁ",
  "tika-vin06t0:60_4": "dasseti. Nikkaruṇo hi paradukkhesu udāsino buddhatthāya paṇidhānamattampi atibhāriyanti",
  "tika-vin06t0:60_5": "maññanto appameyyaṁ kālaṁ atidukkaraṁ hetuṁ pūretvā nāthattasaṅkhātaṁ hetuphalappayojanabhūtaṁ",
  "tika-vin06t0:60_6": "lokahitaṁ kathaṁ karissati. Tasmā sabbaguṇamūlabhūtattā mahākaruṇāguṇameva vaṇṇento",
  "tika-vin06t0:60_7": "‘‘namo mahākāruṇikassā’’ti āha. Ettāvatā hetuanurūpaṁ phalaṁ, phalānurūpo hetu, dvinnampi",
  "tika-vin06t0:60_8": "anurūpaṁ mūlaṁ, tiṇṇampi anurūpaṁ payojananti ayamattho dassito hoti.",
  "tika-vin06t0:61": "Evaṁ acchariyapuriso, nātho nāthaguṇe ṭhito;",
  "tika-vin06t0:62": "Namoraho anāthassa, nāthamānassa sampadaṁ.",
  "tika-vin06t0:63": "Ettha siyā ‘‘anekesu bhagavato guṇesu vijjamānesu kasmā ‘mahākāruṇikassā’ti ekameva gahita’’nti? Uccate –",
  "tika-vin06t0:64": "Dosahīnassa satthassa, codanā tu na vijjate;",
  "tika-vin06t0:65": "Dosayuttamasatthañca, tasmā codanā apattakāti.",
  "tika-vin06t0:66": "Na mayā codanā katā, kintu pucchā eva katā. Apica –",
  "tika-vin06t0:67": "‘‘Phalaṁ satipi rukkheḍḍhe, na patatyavikampite;",
  "tika-vin06t0:68": "Codanā yā’tthu satthānaṁ, pucchanātyatthaphalaṁ mahatā.",
  "tika-vin06t0:69": "‘‘Nabhottuṁ kurute sammā, gahituṁ nāḍḍhate ghaṭaṁ;",
  "tika-vin06t0:70": "Akkhepe hi kate tadi-cchissāṇābuddhibandhanaṁ.",
  "tika-vin06t0:71": "‘‘Yathā himapado paddho, pabuddho gandhalimpiyā;",
  "tika-vin06t0:72": "Bhinnatthaviramassevaṁ, satthakatātthalimpiyā’’ti. –",
  "tika-vin06t0:73": "Evaṁ cekaṁ –",
  "tika-vin06t0:74": "Sammāpi codanā taṁ khalu, guravo vivākyā vivaddha;",
  "tika-vin06t0:75": "Yatisissā āghaṭṭitāti-vākyenābhyadhikaṁ gopaya.",
  "tika-vin06t0:76": "Saravatī āceraṁ kiliṭṭhā, tadicchissajitāttānaṁ;",
  "tika-vin06t0:77": "Jayatyattānamācero, sadassasseva sārathīti. –",
  "tika-vin06t0:78": "Atroccate –",
  "tika-vin06t0:79": "Yassa hi vākyasahassaṁ, vākye vākye satañca jivhā;",
  "tika-vin06t0:80": "Nāmaṁ dasabalaguṇapadesaṁ, vattuṁ kappenapi na sakkā.",
  "tika-vin06t0:81": "Yathā –",
  "tika-vin06t0:82": "Buddhopi buddhassa bhaṇeyya vaṇṇaṁ,",
  "tika-vin06t0:83": "Kappampi ce aññamabhāsamāno;",
  "tika-vin06t0:84": "Khīyetha kappo ciradīghamantare,",
  "tika-vin06t0:85": "Vaṇṇo na khīyetha tathāgatassāti. (dī. ni. aṭṭha. 1.304; 3.141; ma. ni. aṭṭha. 2.425; udā. aṭṭha. 53; cariyā. aṭṭha. nidānakathā) –",
  "tika-vin06t0:86": "Cottattā na sakkā bhagavataṁ guṇānamavasesābhidhātuṁ.",
  "tika-vin06t0:87": "Apica –",
  "tika-vin06t0:88": "Yathā tvaṁ sattānaṁ, dasabala tathā ñāṇakaruṇā;",
  "tika-vin06t0:89": "Guṇadvandaṁ seṭṭhaṁ, tava guṇagaṇā nāma tiguṇāti. –",
  "tika-vin06t0:90_0": "Sabbaguṇaseṭṭhattā mūlattā ca ekameva vuttaṁ. Atha vā ‘‘chasu asādhāraṇañāṇesu aññatarattā",
  "tika-vin06t0:90_1": "taggahaṇena sesāpi gahitāva sahacaraṇalakkhaṇenā’’ti ca vadanti. Visesato panettha",
  "tika-vin06t0:90_2": "abhidhammassa kevalaṁ paññāvisayattā abhidhammaṭṭhakathārambhe ācariyena ‘‘karuṇā",
  "tika-vin06t0:90_3": "viya sattesu, paññā yassa mahesino’’ti paññāguṇo vaṇṇito tesaṁ tesaṁ sattānaṁ āsayānusayacaayādhimuttibhedānurūpaparicchindanapaññāya,",
  "tika-vin06t0:90_4": "sattesu mahākaruṇāya ca adhikārattā. Suttantaṭṭhakathārambhe ‘‘karuṇāsītalahadayaṁ,",
  "tika-vin06t0:90_5": "paññāpajjotavihatamohatama’’nti bhagavato ubhopi paññākaruṇāguṇā vaṇṇitā. Idha pana",
  "tika-vin06t0:90_6": "vinaye āsayādinirapekkhaṁ kevalaṁ karuṇāya pākatikasattenāpi asotabbārahaṁ suṇanto,",
  "tika-vin06t0:90_7": "apucchitabbārahaṁ pucchanto, avattabbārahañca vadanto sikkhāpadaṁ paññapesīti karuṇāguṇoyeveko",
  "tika-vin06t0:90_8": "vaṇṇitoti veditabbo.",
  "tika-vin06t0:91": "Paññādayā attaparatthahetū,",
  "tika-vin06t0:92": "Tadanvayā sabbaguṇā jinassa;",
  "tika-vin06t0:93": "Ubho guṇā te guṇasāgarassa,",
  "tika-vin06t0:94": "Vuttā idhācariyavarena tasmā.",
  "tika-vin06t0:95": "Ettāvatā aṭṭhakathādigāthā,",
  "tika-vin06t0:96": "Samāsato vuttapadatthasobhā;",
  "tika-vin06t0:97": "Ayampi vitthāranayoti cāhaṁ,",
  "tika-vin06t0:98": "Uddhaṁ ito te paṭisaṁkhipāmi.",
  "tika-vin06t0:99_0": "Dutiyagāthāya asambudhanti dhammānaṁ yathāsabhāvaṁ abujjhanto. Buddhanisevitanti",
  "tika-vin06t0:99_1": "buddhānubuddhapaccekabuddhehi gocarabhāvanāsevanāhi yathārahaṁ nisevitaṁ. Bhavā bhavanti",
  "tika-vin06t0:99_2": "vattamānabhavato aññaṁ bhavaṁ gacchati upagacchati, paṭipajjatīti attho. Atha vā",
  "tika-vin06t0:99_3": "bhavoti sassatadiṭṭhi. Tassa paṭipakkhattā abhavoti ucchedadiṭṭhi. Bhavoti vā vuddhi.",
  "tika-vin06t0:99_4": "Abhavoti hāni. Bhavoti vā duggati. Abhavoti sugati. ‘‘Appamāṇā dhammā, asekkhā dhammā’’tiādīsu",
  "tika-vin06t0:99_5": "(dha. sa. tikamātikā 13, 11) viya hi vuddhiatthattā akārassa. Bhāvayatīti bhavo,",
  "tika-vin06t0:99_6": "jāti. Bhavatīti vā bhavo. Savikārā bahuvidhakhandhuppatti dīpitā. Abhavoti vināso,",
  "tika-vin06t0:99_7": "jātibhāvaṁ maraṇabhāvañca gacchatīti vuttaṁ hoti. Ettha arahantānaṁ maraṇampi khaṇikavasena",
  "tika-vin06t0:99_8": "gahetabbaṁ. Bhavesu abhavo bhavābhavo, taṁ bhavābhavaṁ, bhavesu abhāvapaññattiṁ gacchatīti",
  "tika-vin06t0:99_9": "attho. Jīvalokoti sattaloko, saṅkhāralokaokāsalokānaṁ bhavābhavagamanāsambhavato",
  "tika-vin06t0:99_10": "sattalokaṁ jīvalokoti viseseti. Avijjādikilesajālaviddhaṁsinoti ettha navapi lokuttaradhammā",
  "tika-vin06t0:99_11": "saṅgahaṁ gacchanti. Apacayagāmitā hi catumaggadhammassa odhiso avijjādikilesajālaviddhaṁso,",
  "tika-vin06t0:99_12": "so assa atthi, tadārammaṇaṁ hutvā tattha sahāyabhāvūpagamanena nibbānassāpi. Yathāha",
  "tika-vin06t0:99_13": "‘‘yo kho, āvuso, rāgakkhayo…pe… idaṁ vuccati nibbāna’’nti. Arahattassāpi tathā rāgādikkhayavacanasabbhāvato.",
  "tika-vin06t0:99_14": "Phalasāmaññena tiṇṇampi phalānaṁ atthīti navavidhopesa ‘‘avijjādikilesajālaviddhaṁsī’’ti",
  "tika-vin06t0:99_15": "vuccati. Atha vā sahacaraṇalakkhaṇakaāraṇatāya paṭipakkhagocaraggahaṇatā. Anabhihitopi",
  "tika-vin06t0:99_16": "hi dhammassa tatrābhihitova bujjhitabbo iti vacanato kāraṇagocaraggahaṇena cattāripi",
  "tika-vin06t0:99_17": "phalāni gahitāni. Narakādīsu apatamānaṁ dhāreti sugatiyaṁ uppādanenāti dhammo. Puna",
  "tika-vin06t0:99_18": "sugatimhi ajananakārī akusaladhamme nivāretvā poseti pavatteti vaḍḍhetīti dhammo.",
  "tika-vin06t0:99_19": "So pana kāmarūpārūpabhedato tividho accantasukhāvahanato, tatopi uttamattā dhammavaro.",
  "tika-vin06t0:100_0": "Etthāha – ‘‘catunnaṁ, bhikkhave, ariyasaccānaṁ ananubodhā appaṭivedhā evamidaṁ dīghamaddhānaṁ",
  "tika-vin06t0:100_1": "sandhāvitaṁ saṁsarita’nti (dī. ni. 2.155; mahāva. 287) vacanato catusaccadhammaṁ",
  "tika-vin06t0:100_2": "asambudhaṁ bhavā bhavaṁ gacchati jīvalokoti siddhaṁ. Tasmā yaṁ asambudhaṁ gacchati,",
  "tika-vin06t0:100_3": "tasseva ‘‘tassā’’ti ante taṁniddesena niyamanato catusaccadhammopi avijjādikilesajālaviddhaṁsī",
  "tika-vin06t0:100_4": "dhammavaroti cāpajjati. Aññathā ‘‘namo avijjādikilesajālaviddhaṁsino dhammavarassa",
  "tika-vin06t0:100_5": "tassā’’ti taṁniddesena samānavibhattikaraṇaṁ na yujjati atippasaṅganiyamanato, ‘‘avijjādikilesajālaviddhaṁsino",
  "tika-vin06t0:100_6": "dhammavarassā’’ti vacanaṁ visesanavacanaṁ. Tasmā dukkhasamudayasaccānaṁ tabbhāvappasaṅgo",
  "tika-vin06t0:100_7": "natthīti ce? Na, taṁniddesena samānavibhattiṭṭhāne avisesitattā. Api ca maggasaccanirodhasaccesu",
  "tika-vin06t0:100_8": "phalānaṁ apariyāpannattā nava lokuttaradhammā saṅgahitāti vacanavirodho, phalānaṁ",
  "tika-vin06t0:100_9": "asaṅgahe verañjakaṇḍavaṇṇanāyaṁ na kevalaṁ ariyamaggo ceva nibbānañca, api ca ariyaphaladhammehi",
  "tika-vin06t0:100_10": "saddhiṁ pariyattidhammopi. Vuttañhetaṁ ‘‘rāgavirāgamanejamasokaṁ…pe… dhammamimaṁ",
  "tika-vin06t0:100_11": "saraṇatthamupehī’’ti (vi. va. 887) vacanavirodho cāti pubbāparaviruddhā esā gāthā",
  "tika-vin06t0:100_12": "sāsanaviruddhā cā’’ti? Vuccate – sabbametamayuttaṁ vuttagāthatthājānanato. Ettha",
  "tika-vin06t0:100_13": "hi ācariyena pavattipavattihetuvisayavibhāgo ca dassito. Kathaṁ? Tattha asambudhanti",
  "tika-vin06t0:100_14": "asambodho, so atthato avijjā, tāya ca taṇhupādānāni gahitāni, tayopi te dhammā samudayasaccaṁ,",
  "tika-vin06t0:100_15": "bhavābhavanti ettha dukkhasaccaṁ vuttaṁ. Sugatiduggatippabhedo hi bhavo atthato pañcupādānakkhandhā",
  "tika-vin06t0:100_16": "honti. ‘‘Evametassa kevalassa dukkhakkhandhassa samudayo hotī’’ti (mahāva. 1) vacanato",
  "tika-vin06t0:100_17": "dukkhappavatti pavatti nāma, dukkhasamudayo pavattihetu nāma, avijjāsaṅkhātassa ca",
  "tika-vin06t0:100_18": "pavattihetussa aggahitaggahaṇena nirodhamaggasaccadvayaṁ visayo nāma. Vuttañhetaṁ",
  "tika-vin06t0:100_19": "‘‘tattha katamā avijjā? Dukkhe aññāṇaṁ…pe… dukkhanirodhagāminiyā paṭipadāya aññāṇa’’nti (vibha. 226).",
  "tika-vin06t0:101_0": "Ettha ca nirodhasaccaṁ buddhena gocarāsevanāya āsevitaṁ, maggasaccaṁ bhāvanāsevanāya.",
  "tika-vin06t0:101_1": "Ettāvatā asambudhaṁ buddhanisevitaṁ yanti upayogappatto yo visayo nirodho ca maggo",
  "tika-vin06t0:101_2": "ca, tassa yathāvuttāvijjādikilesajālattayaviddhaṁsino namo dhammavarassāti ayaṁ gāthāya",
  "tika-vin06t0:101_3": "attho. Pariyattidhammopi kilesaviddhaṁsanassa suttantanayena upanissayapaccayattā",
  "tika-vin06t0:101_4": "kilesaviddhaṁsanasīlatāya ‘‘avijjādikilesajālaviddhaṁsī’’ti vattuṁ sambhavati. Evañhi",
  "tika-vin06t0:101_5": "sati rāgavirāgāti gāthattho, so dhammaṁ deseti…pe… brahmacariyaṁ pakāsetīti suttattho",
  "tika-vin06t0:101_6": "ca asesato gahito hoti. Atha vā imāya gāthāya kevalaṁ pariyattidhammova gahito hoti,",
  "tika-vin06t0:101_7": "yaṁ sandhāyāha ‘‘so dhammaṁ deseti ādikalyāṇaṁ…pe… brahmacariyaṁ pakāsetī’’ti (dī.",
  "tika-vin06t0:101_8": "ni. 1.190; pārā. 1), tampi asambudhaṁ buddheheva nisevitaṁ gocarāsevanāya anaññanisevitaṁ.",
  "tika-vin06t0:101_9": "Yathāha ‘‘bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā…pe…",
  "tika-vin06t0:101_10": "bhagavato sutvā bhikkhū dhāressantī’’ti (saṁ. ni. 2.146).",
  "tika-vin06t0:102_0": "Tatiyagāthāya sīlādayo kiñcāpi lokiyalokuttarā yathāsambhavaṁ labbhanti, tathāpi",
  "tika-vin06t0:102_1": "ante ‘‘ariyasaṅgha’’nti vacanato sīlādayo cattāro dhammakkhandhā lokuttarāva. Ettha",
  "tika-vin06t0:102_2": "ca ‘‘sīlasamādhipaññāvimuttivimuttiñāṇappabhutīhī’’ti vattabbe sarūpekasesaṁ katvā",
  "tika-vin06t0:102_3": "‘‘vimuttiñāṇappabhutīhī’’ti vuttaṁ. Ettha ca kiñcāpi vimuttīti phaladhammāva sutte",
  "tika-vin06t0:102_4": "adhippetā, tathāpi ‘‘maggā vuṭṭhahitvā maggaṁ paccavekkhati. Pahīne kilese paccavekkhati.",
  "tika-vin06t0:102_5": "Phalaṁ paccavekkhati. Nibbānaṁ paccavekkhatī’’ti (paṭṭhā. 1.1.410) vacanato maggādipaccavekkhaṇañāṇaṁ",
  "tika-vin06t0:102_6": "vimuttiñāṇanti veditabbaṁ. Vimutti vimokkho khayoti hi atthato ekaṁ. ‘‘Khaye ñāṇaṁ",
  "tika-vin06t0:102_7": "anuppāde ñāṇanti (dha. sa. dukamātikā 142; dī. ni. 3.304) ettha khayo nāma maggo,",
  "tika-vin06t0:102_8": "rāgakkhayo dosakkhayoti phalanibbānānaṁ adhivacana’’nti sutte āgatameva. Pahīnakilesānaṁ",
  "tika-vin06t0:102_9": "khayo pākatiko khayo eva. Pabhuti-saddena tisso vijjā cha abhiññā catasso paṭisambhidāti",
  "tika-vin06t0:102_10": "evamādayo guṇā saṅgahitā. Samannāgamaṭṭhena aparihīnaṭṭhena ca yutto. Khettaṁ janānaṁ",
  "tika-vin06t0:102_11": "kusalatthikānanti ‘‘anuttaraṁ puññakkhettaṁ lokassā’’ti suttato kusalassa viruhanaṭṭhānattā,",
  "tika-vin06t0:102_12": "suttantanayena upanissayapaccayattā ca kāmaṁ kusalassa khettaṁ hoti saṅgho, na kusalatthikānaṁ",
  "tika-vin06t0:102_13": "janānaṁ. Tasmā na yujjatīti ce? Na, suttatthasambhavato. Sutte ‘‘anuttaraṁ puññakkhettaṁ",
  "tika-vin06t0:102_14": "lokassā’’ti (saṁ. ni. 4.341) hi vuttaṁ. Kassa lokassa? Puññatthikassa khettaṁ saṅgho,",
  "tika-vin06t0:102_15": "puññupanissayattā puññakkhettaṁ hoti saṅgho, kusalatthikānanti ca vuccanti. Lokepi",
  "tika-vin06t0:102_16": "hi devadattassa khettaṁ yaññadattassa khettaṁ sāliyavupanissayattā sālikhettaṁ yavakhettanti",
  "tika-vin06t0:102_17": "ca vuccati. Ariyasaṅghanti vigatakilesattā ariyaṁ parisuddhaṁ ariyānaṁ, ariyabhāvaṁ",
  "tika-vin06t0:102_18": "vā pattaṁ sīladiṭṭhisāmaññena saṅghatattā saṅghaṁ. ‘‘Ariya-saddena sammutisaṅghaṁ",
  "tika-vin06t0:102_19": "nivāretī’’ti keci likhanti, taṁ na sundaraṁ vimuttiñāṇaguṇaggahaṇena visesitattā.",
  "tika-vin06t0:102_20": "Sirasāti iminā kāmaṁ kāyanatiṁ dasseti, tathāpi uttamasaṅghe guṇagāravena uttamaṅgameva",
  "tika-vin06t0:102_21": "niddisanto ‘‘sirasā namāmī’’tyāha. Sirassa pana uttamatā uttamānaṁ cakkhusotindriyānaṁ",
  "tika-vin06t0:102_22": "nissayattā, tesaṁ uttamatā ca dassanānuttariyasavanānuttariyahetutāya veditabbā.",
  "tika-vin06t0:102_23": "Etthāha – anusandhikusalo",
  "tika-vin06t0:103": "‘‘Upogghāto padañceva, padattho padaviggaho;",
  "tika-vin06t0:104": "Codanāpratyavajjānaṁ, byākhyā tantassa chabbidhā’’ti. –",
  "tika-vin06t0:105_0": "Evamavatvā kasmā ratanattayapaṇāmaṁ paṭhamaṁ vuttanti? Vuccate – satācārattā. Ācāro",
  "tika-vin06t0:105_1": "kiresa sappurisānaṁ, yadidaṁ saṁvaṇṇanārambhe ratanattayapūjāvidhānaṁ. Tasmā ‘‘satācārato",
  "tika-vin06t0:105_2": "bhaṭṭhā mā mayaṁ homā’’ti karīyati, catugambhīrabhāvayuttañca vinayapiṭakaṁ saṁvaṇṇetukāmassa",
  "tika-vin06t0:105_3": "mahāsamuddaṁ ogāhantassa viya paññāveyyattiyasamannāgatassāpi mahantaṁ bhayaṁ hoti,",
  "tika-vin06t0:105_4": "bhayakkhayāvahañcetaṁ ratanattayaguṇānussaraṇajanitaṁ paṇāmapūjāvidhānaṁ. Yathāha",
  "tika-vin06t0:105_5": "‘‘evaṁ buddhaṁ sarantāna’’ntiādi (saṁ. ni. 1.249). Apicācariyo satthupūjāvidhānena",
  "tika-vin06t0:105_6": "asatthari satthābhinivesassa lokassa yathābhūtaṁ satthari eva sammāsambuddhe satthusambhāvanaṁ",
  "tika-vin06t0:105_7": "uppādeti, asatthari satthusambhāvanaṁ pariccajāpeti, ‘‘tathāgatappaveditaṁ dhammavinayaṁ",
  "tika-vin06t0:105_8": "attano dahatī’’ti vuttadosaṁ pariharati. Antarāyabahulattā khandhasantatiyā vippakatāya",
  "tika-vin06t0:105_9": "vinayasaṁvaṇṇanāya attano āyuvaṇṇasukhabalānaṁ parikkhayasambhavāsaṅkāya ‘‘abhivādanasīlissa…pe…",
  "tika-vin06t0:105_10": "āyu vaṇṇo sukhaṁ bala’’nti (dha. pa. 109) vuttānisaṁse yāva saṁvaṇṇanāpariyosānā",
  "tika-vin06t0:105_11": "pattheti. Api cettha buddhassa bhagavato paṇāmapūjāvidhānaṁ sammāsambuddhabhāvādhigamatthaṁ",
  "tika-vin06t0:105_12": "buddhayānaṁ paṭipajjantānaṁ ussāhaṁ janeti. Lokiyalokuttarabhedassa, lokuttarasseva",
  "tika-vin06t0:105_13": "vā saddhammassa pūjāvidhānaṁ paccekabuddhabhāvādhigamatthaṁ paccekabuddhayānaṁ paṭipajjantānaṁ",
  "tika-vin06t0:105_14": "ussāhaṁ janeti. Saddhammapaṭivedhamattābhilāsino hi te. Paramatthasaṅghapūjāvidhānaṁ",
  "tika-vin06t0:105_15": "paramatthasaṅghabhāvādhigamatthaṁ sāvakayānaṁ paṭipajjantānaṁ ussāhaṁ janeti, maṅgalādīni",
  "tika-vin06t0:105_16": "vā sātthāni anantarāyāni ciraṭṭhitikāni bahumatāni ca bhavantīti evaṁladdhikānaṁ",
  "tika-vin06t0:105_17": "cittaparitosanatthaṁ ‘‘pūjā ca pūjaneyyāna’’nti bhagavatā pasatthamaṅgalaṁ karoti. Vuccate ca –",
  "tika-vin06t0:106": "‘‘Maṅgalaṁ bhagavā buddho, dhammo saṅgho ca maṅgalaṁ;",
  "tika-vin06t0:107": "Maṅgalādīni sātthāni, sīghaṁ sijjhanti sabbaso.",
  "tika-vin06t0:108": "‘‘Satthu pūjāvidhānena, evamādī bahū guṇe;",
  "tika-vin06t0:109": "Labhatīti vijānanto, satthupūjāparo siyā’’ti.",
  "tika-vin06t0:110": "Ettha ca satthupadhānattā dhammasaṅghānaṁ pūjāvidhānaṁ satthupūjāvidhānamicceva daṭṭhabbaṁ sāsanato lokato ca. Tenetaṁ vuccati –",
  "tika-vin06t0:111": "‘‘Satthā’’ti dhammo sugatena vutto;",
  "tika-vin06t0:112": "Nibbānakāle yamato sa satthā;",
  "tika-vin06t0:113": "Suvatthigāthāsu ‘‘tathāgato’’ti;",
  "tika-vin06t0:114": "Saṅgho ca vutto yamato sa satthā.",
  "tika-vin06t0:115": "Kiñca bhiyyo –",
  "tika-vin06t0:116": "Dhammakāyo yato satthā, dhammo satthā tato mato;",
  "tika-vin06t0:117": "Dhammaṭṭhito so saṅgho ca, satthusaṅkhyaṁ nigacchati.",
  "tika-vin06t0:118": "Santi hi loke vattāro kosagataṁ asiṁ gahetvā ṭhitaṁ purisaṁ visuṁ aparāmasitvā ‘‘asiṁ gahetvā ṭhito eso’’ti. Tenevāha cāriyamātraccevā –",
  "tika-vin06t0:119": "‘‘Namatthu buddharatnāya, dhammaratnāya te namo;",
  "tika-vin06t0:120": "Namatthu saṅgharatnāya, tiratnasamavānayī’’ti.",
  "tika-vin06t0:121_0": "Apica sabbadhammesu appaṭihatañāṇanimittānuttaravimokkhapātubhāvābhisaṅkhātaṁ khandhasantānamupādāya",
  "tika-vin06t0:121_1": "‘‘buddho’’ti yadi paññāpiyati, dhammo paṇāmārahoti kā eva kathā, saṅgho ca ‘‘saṅghe",
  "tika-vin06t0:121_2": "gotami dehi, saṅghe te dinne ahañceva pūjito bhavissāmi saṅgho cā’’ti vuttattā bhājananti",
  "tika-vin06t0:121_3": "dīpeti. Atha vā ‘‘buddhasubodhito dhammo ācariyaparamparāya suvaṇṇabhājane pakkhittatelamiva",
  "tika-vin06t0:121_4": "aparihāpetvā yāvajjatanā ābhatattā eva mādisānampi sotadvāramanuppatto’’ti saṅghassa",
  "tika-vin06t0:121_5": "ācariyo atīva ādarena paṇāmaṁ karoti ‘‘sirasā namāmī’’ti.",
  "tika-vin06t0:122_0": "Evaṁ anekavidhaṁ paṇāmappayojanaṁ vadanti, ācariyena pana adhippetappayojanaṁ attanā",
  "tika-vin06t0:122_1": "eva vuttaṁ ‘‘iccevamaccantanamassaneyya’’ntiādinā catutthagāthāya. Iccevanti ettha",
  "tika-vin06t0:122_2": "iti-saddo ratanattayapūjāvidhānaparisamattattho. Yadi evaṁ yathāvihitamattameva pūjāvidhānaṁ",
  "tika-vin06t0:122_3": "arahati ratanattayaṁ, na tato uddhanti āpajjatīti aniṭṭhappasaṅganivāraṇatthaṁ ‘‘evamaccantanamassaneyya’’nti",
  "tika-vin06t0:122_4": "āha. Tattha evanti iminā yathāvuttavidhiṁ dasseti. Yathāvuttena vidhinā, aññena vā",
  "tika-vin06t0:122_5": "tādisena accantameva muhuttamapi aṭṭhatvā abhikkhaṇaṁ nirantaraṁ niyamena namassanārahaṁ",
  "tika-vin06t0:122_6": "namassamānassa hitamahapphalakaraṇatoti attho. Evaṁvidhaṁ dullabhaṭṭhena mahapphalaṭṭhena",
  "tika-vin06t0:122_7": "ca siddhaṁ ratanabhāvaṁ ratanattayaṁ namassamāno yaṁ puññābhisandaṁ alatthaṁ alabhiṁ.",
  "tika-vin06t0:122_8": "Akusalamalaṁ tadaṅgādippahānena punātīti puññaṁ. Kilesadarathappaṭippassaddhiyā sītalattā",
  "tika-vin06t0:122_9": "cittaṁ abhisandetīti abhisando. Puññañca taṁ abhisando cāti puññābhisando, taṁ puññābhisandaṁ.",
  "tika-vin06t0:122_10": "Gaṇṭhipade pana ‘‘puññamahattaṁ’’nti bhaṇanti, ‘‘vipula’’nti vacanato so attho na",
  "tika-vin06t0:122_11": "yujjatīti ācariyo. Atha vā puññānaṁ abhisando puññābhisando , taṁ puññābhisandaṁ.",
  "tika-vin06t0:122_12": "Sanda savaneti dhātu. Tasmā puññasotaṁ puññussayanti attho yujjati, taṁ pana vipulaṁ,",
  "tika-vin06t0:122_13": "na parittanti dassitaṁ vipula-saddena.",
  "tika-vin06t0:123_0": "Pañcamagāthā yasmiṁ vinayapiṭake pāḷito ca atthato ca anūnaṁ lajjīpuggalesu pavattanaṭṭhena",
  "tika-vin06t0:123_1": "ṭhite sakalaṁ tividhampi sāsanaṁ tesveva puggalesu patiṭṭhitaṁ hoti. Kassa sāsananti",
  "tika-vin06t0:123_2": "ce? Aṭṭhitassa bhagavato. Bhagavā hi ṭhitihetubhūtāya ucchedadiṭṭhiyā abhāvena aṭṭhitoti",
  "tika-vin06t0:123_3": "vuccati. Ucchedadiṭṭhiko hi paraloke nirapekkho kevalaṁ kāmasukhallikānuyogamanuyuñjanto",
  "tika-vin06t0:123_4": "tiṭṭhati, na paralokahitāni puññāni kattuṁ byāvaṭo hoti, sassatadiṭṭhiko tāni kattuṁ",
  "tika-vin06t0:123_5": "āyūhati. Bhagavā pana tathā atiṭṭhanto anāyūhanto majjhimaṁ paṭipadaṁ paṭipajjanto",
  "tika-vin06t0:123_6": "sayañca oghaṁ tari, pare ca tāresi. Yathāha ‘‘appatiṭṭhaṁ khvāhaṁ, āvuso, anāyūhaṁ",
  "tika-vin06t0:123_7": "oghamatari’’nti (saṁ. ni. 1.1). Catubrahmavihāravasena sattesu suṭṭhu sammā ca ṭhitassāti",
  "tika-vin06t0:123_8": "atthavasena vā susaṇṭhitassa. Susaṇṭhitattā hesa kevalaṁ sattānaṁ dukkhaṁ apanetukāmo",
  "tika-vin06t0:123_9": "hitaṁ upasaṁharitukāmo sampattiyā ca pamodito apakkhapatito ca hutvā vinayaṁ deseti,",
  "tika-vin06t0:123_10": "tasmā imasmiṁ vinayasaṁvaṇṇanādhikāre sāruppāya thutiyā thomento āha ‘‘susaṇṭhitassā’’ti.",
  "tika-vin06t0:123_11": "Gaṇṭhipade pana ‘‘manāpiye ca kho, bhikkhave, kammavipāke paccupaṭṭhite’’ti (dī.",
  "tika-vin06t0:123_12": "ni. aṭṭha. 2.35; ma. ni. aṭṭha. 2.386) suttassa, ‘‘susaṇṭhānā surūpatā’’ti (khu.",
  "tika-vin06t0:123_13": "pā. 8.11) suttassa ca vasena susaṇṭhitassāti attho vutto, so adhippetādhikārānurūpo",
  "tika-vin06t0:123_14": "na hoti. Amissanti kiṁ vinayaṁ amissaṁ, udāhu pubbācariyānubhāvanti? Nobhayampi.",
  "tika-vin06t0:123_15": "Amissā eva hi vinayaṭṭhakathā. Tasmā bhāvanapuṁsakavasena amissaṁ taṁ vaṇṇayissanti",
  "tika-vin06t0:123_16": "sambandho. Pubbācariyānubhāvanti aṭṭhakathā ‘‘yasmā pure aṭṭhakathā akaṁsū’’ti vacanato",
  "tika-vin06t0:123_17": "tesaṁ ānubhāvo nāma hoti. Kiñci apubbaṁ disvā santi hi loke vattāro ‘‘kassesa ānubhāvo’’ti.",
  "tika-vin06t0:123_18": "Atha vā bhagavato adhippāyaṁ anugantvā taṁtaṁpāṭhe atthaṁ bhāvayati vibhāvayati,",
  "tika-vin06t0:123_19": "tassa tassa vā atthassa bhāvanā vibhāvanāti ānubhāvo vuccati aṭṭhakathā.",
  "tika-vin06t0:124_0": "Pubbācariyānubhāve sati kiṁ puna taṁ vaṇṇayissanti iminā ārambhenāti tato vuccanti",
  "tika-vin06t0:124_1": "chaṭṭhasattamaṭṭhamanavamagāthāyo. Tattha ariyamaggañāṇambunā niddhotamalattā visuddhavijjehi,",
  "tika-vin06t0:124_2": "teneva niddhotāsavattā visuddhapaṭisambhidehi, visuddhapaṭisambhidattā ca saddhammasaṁvaṇṇanakovidehīti",
  "tika-vin06t0:124_3": "yojanā veditabbā. Keci ‘‘pubbācariyāti vutte lokācariyāpi, sāsane rāhulācariyādayopi",
  "tika-vin06t0:124_4": "saṅgayhanti, te apanetuṁ kāmañcātiādi vutta’’nti vadanti. ‘‘Taṁ vaṇṇayissa’’nti vuttattā",
  "tika-vin06t0:124_5": "pubbaṭṭhakathāya ūnabhāvo dassitoti ce? Na, cittehi nayehi saṁvaṇṇitoti dassetuṁ",
  "tika-vin06t0:124_6": "‘‘kāmañcā’’tiādi vuttaṁ. Saddhammaṁ saṁvaṇṇetuṁ kovidehi, tāya saṁvaṇṇanāya vā kovidehi",
  "tika-vin06t0:124_7": "saddhammasaṁvaṇṇanakovidehi.",
  "tika-vin06t0:125_0": "Sallekhiyeti kilesajātaṁ bāhullaṁ vā sallikhati tanuṁ karotīti sallekho, sallekhassa",
  "tika-vin06t0:125_1": "bhāvo sallekhiyaṁ, tasmiṁ sallekhiye. Nosulabhūpamehīti asulabhūpamehi. Mahāvihārassāti",
  "tika-vin06t0:125_2": "mahāvihāravaṁsassa. Paññāya accuggataṭṭhena dhajo upamā etesanti dhajūpamā, tehi",
  "tika-vin06t0:125_3": "dhajūpamehi. Sambuddhavaraṁ anuayehi anugatehi sambuddhavaranvayehi, buddhādhippāyānugehīti",
  "tika-vin06t0:125_4": "adhippāyo. Idha vara-saddo ‘‘sāmaṁ saccāni buddhattā sambuddho’’ti vacanato paccekabuddhāpi",
  "tika-vin06t0:125_5": "saṅgayhanti. Tasmā te apanetuṁ vutto.",
  "tika-vin06t0:126_0": "Aṭṭhakathāya ūnabhāvaṁ dassetvā idāni attano karaṇavisesaṁ tassa payojanañca dassetuṁ",
  "tika-vin06t0:126_1": "‘‘saṁvaṇṇanā’’tiādimāha. Na kiñci atthaṁ abhisambhuṇātīti kiñci payojanaṁ phalaṁ",
  "tika-vin06t0:126_2": "hitaṁ na sādhetīti attho ‘‘na taṁ tassa bhikkhuno kiñci atthaṁ anubhotī’’tiādīsu",
  "tika-vin06t0:126_3": "(pārā. 538) viya. Ajjhesanaṁ buddhasirivhayassāti iminā yasmā sahampatibrahmunā ajjhiṭṭhena",
  "tika-vin06t0:126_4": "dhammo desito bhagavatā, sāriputtassa ajjhesanaṁ nissāya vinayo paññatto, tasmā ayampi",
  "tika-vin06t0:126_5": "ācariyo taṁ ācariyavattaṁ pūjento imaṁ saṁvaṇṇanaṁ buddhasirittherassa yācanaṁ nissāya",
  "tika-vin06t0:126_6": "akāsīti dasseti. Samanussarantoti tassābhāvaṁ dīpeti ādarañca.",
  "tika-vin06t0:127_0": "Tato paraṁ dve gāthāyo kattabbavidhidassanatthaṁ vuttā. Tena tāsu aṭṭhakathāsu vuttavinicchayapaccayavimatiṁ",
  "tika-vin06t0:127_1": "vinodeti, ekaṭṭhakathāya kusalassa vā ‘‘ayaṁ nayo aṭṭhakathāyaṁ natthī’’ti paṭikkhepaṁ",
  "tika-vin06t0:127_2": "nivāreti, ayuttatthapariccāgena tattha abhiniviṭṭhānaṁ abhinivesaṁ pariccajāpeti,",
  "tika-vin06t0:127_3": "theravādadassanena vinayavinicchayaṁ pati vinayadharānaṁ kāraṇopapattito uhāpohakkamaṁ",
  "tika-vin06t0:127_4": "dasseti, ayuttattheravādapaṭikkhepena puggalappamāṇataṁ paṭikkhipatīti ime cānisaṁsā",
  "tika-vin06t0:127_5": "kattabbavidhidassanena dassitā honti. Saṁvaṇṇanaṁ tañca samārabhanto tassā saṁvaṇṇanāya",
  "tika-vin06t0:127_6": "mahāaṭṭhakathaṁ sarīraṁ katvā samārabhissaṁ, mahāpaccariyampi yo vutto vinicchayo,",
  "tika-vin06t0:127_7": "tatheva kurundīnāmādīsu loke vissutāsu aṭṭhakathāsu ca yo vutto vinicchayo, tatopi",
  "tika-vin06t0:127_8": "vinicchayato mahāaṭṭhakathānayena, vinayayuttiyā vā yuttamatthaṁ tassa sarīrassa",
  "tika-vin06t0:127_9": "alaṅkāraṁ viya gaṇhanto samārabhissaṁ. Kiṁ saṁvaṇṇanameva, na aññanti dassanatthaṁ",
  "tika-vin06t0:127_10": "puna saṁvaṇṇanāggahaṇaṁ. Atha vā antogadhattheravādaṁ saṁvaṇṇanaṁ katvā samārabhissanti",
  "tika-vin06t0:127_11": "yojanā veditabbā. Theravādā hi bahiaṭṭhakathāya vicaranti. Ettha ādi-saddena cūḷapaccariandhakaariyaṭṭhakathāpannavārādayopi",
  "tika-vin06t0:127_12": "saṅgahitā . Tattha paccarī nāma sīhaḷabhāsāya uḷumpaṁ kira, tasmiṁ nisīditvā katattā",
  "tika-vin06t0:127_13": "tameva nāmaṁ jātaṁ. Kurundīvallivihāro nāma atthi, tattha katattā kurundī nāma jātā.",
  "tika-vin06t0:128_0": "Samma samārabhissanti kattabbavidhānaṁ sajjetvā ahaṁ ṭhito, tasmā taṁ me nisāmentūti",
  "tika-vin06t0:128_1": "gāthāya taṁ saṁvaṇṇanaṁ me mama, mayā vā vuccamānanti pāṭhaseso . Nisāmentu passantu",
  "tika-vin06t0:128_2": "paññācakkhunā suṇantu vā saddhāvīriyapītipāmojjābhisaṅkhārena saṅkharitvā pūjayantā",
  "tika-vin06t0:128_3": "sakkaccaṁ dhammaṁ. Kassa dhammaṁ? Dhammappadīpassa tathāgatassa. Kiṁ dasseti? Padīpaṭṭhāniyo",
  "tika-vin06t0:128_4": "hi dhammo hitāhitappakāsanato, padīpadharaṭṭhāniyo dhammadharo tathāgato, tasmā parinibbutepi",
  "tika-vin06t0:128_5": "tasmiṁ tathāgate tattha sokaṁ akatvā sakkacca dhammaṁ paṭimānayantā nisāmentūti dasseti.",
  "tika-vin06t0:128_6": "Atha vā ‘‘dhammakāyā tathāgatā’’ti (dī. ni. 3.118) vacanato dhammo ca so padīpo cāti",
  "tika-vin06t0:128_7": "dhammappadīpo, bhagavā.",
  "tika-vin06t0:129_0": "Yo dhammavinayo yathā buddhena vutto, so tatheva buddhaputtehi sāvakehi ñāto avabuddho,",
  "tika-vin06t0:129_1": "yehi tesaṁ buddhaputtānaṁ matiṁ adhippāyaṁ accajantā niravasesaṁ gaṇhantā. Pureti",
  "tika-vin06t0:129_2": "purā, porāṇattherā vā. Aṭṭhakathāti aṭṭhakathāyo, upayogabahuvacanaṁ.",
  "tika-vin06t0:130_0": "Yaṁ atthajātaṁ aṭṭhakathāsu vuttaṁ, taṁ sabbampi pamādalekhakānaṁ pamādalekhamattaṁ",
  "tika-vin06t0:130_1": "vajjayitvā. Kiṁ sabbesampi pamāṇaṁ? Na, kintu sikkhāsu sagāravānaṁ idha vinayamhi",
  "tika-vin06t0:130_2": "paṇḍitānaṁ, mahāaṭṭhakathāyaṁ pana saccepi alikepi dukkaṭameva vuttaṁ, taṁ pamādalekhanti",
  "tika-vin06t0:130_3": "veditabbaṁ. Pamādalekhaṁ vajjayitvā pamāṇaṁ hessatīti sambandho.",
  "tika-vin06t0:131_0": "Tato cāti aṭṭhakathāsu vuttaatthajātato tantikkamaṁ pāḷikkamaṁ. Suttantā suttāvayavā.",
  "tika-vin06t0:131_1": "Antoti hidaṁ abbhantarāvayavasambhāvanādīsu dissati. Suttantesu bhavā suttantikā,",
  "tika-vin06t0:131_2": "tesaṁ suttantikānaṁ, suttantaganthesu āgatavacanānanti attho. Atha vā amīyatīti anto,",
  "tika-vin06t0:131_3": "sādhīyatīti adhippāyo. Kena sādhīyati? Suttena, suttassa anto suttanto, ko so? So",
  "tika-vin06t0:131_4": "so atthavikappo, tasmiṁ suttante niyuttāni vacanāni suttantikāni. Tesaṁ suttantikānaṁ",
  "tika-vin06t0:131_5": "vacanānamatthaṁ. Tassa tassa āgamasuttassa abhidhammavinayasuttassa cānurūpaṁ paridīpayantī,",
  "tika-vin06t0:131_6": "ayaṁ tāvettha samāsato atthavibhāvanā – ‘‘itipi so bhagavā’’tiādīnaṁ (saṁ. ni. 2.41;",
  "tika-vin06t0:131_7": "5.479; a. ni. 6.10; pārā. 1) suttantikānaṁ vacanānamatthaṁ āgamasuttantānurūpaṁ.",
  "tika-vin06t0:131_8": "‘‘Vivādādhikaraṇaṁ siyā kusalaṁ siyā akusalaṁ siyā abyākata’’nti (cūḷava. 220) evamādīnaṁ",
  "tika-vin06t0:131_9": "abhidhammasuttantikānaṁ vacanānamatthaṁ abhidhammasuttantānurūpanti evamādi. Hessatīti",
  "tika-vin06t0:131_10": "bhavissati, karīyissatīti adhippāyo. Vaṇṇanāpīti ettha api-saddo sampiṇḍanattho,",
  "tika-vin06t0:131_11": "so tasmāti padena yojetabbo. Kathaṁ? Paṇḍitānaṁ pamāṇattāpi vitthāramaggassa samāsitattāpi",
  "tika-vin06t0:131_12": "vinicchayassa asesitattāpi tantikkamassa avokkamitattāpi suttantikavacanānaṁ suttantaṭṭhakathānurūpaṁ",
  "tika-vin06t0:131_13": "dīpanatopi tasmāpi sakkaccaṁ anusikkhitabbāti. Ettha ‘‘tantikkamaṁ avokkamitvā’’ti",
  "tika-vin06t0:131_14": "vacanena siddhepi ‘‘aṭṭhakathācariyā verañjakaṇḍādīsu ‘suttantikānaṁ bhāro’ti gatā,",
  "tika-vin06t0:131_15": "mayaṁ pana vatvāva gamissāmā’’ti dassetuṁ ‘‘suttantikāna’’nti vuttaṁ kira.",
  "tika-vin06t0:132": "Ganthārambhakathāvaṇṇanā niṭṭhitā.",
  "tika-vin06t0:133": "Bāhiranidānakathāvaṇṇanā",
  "tika-vin06t0:134_0": "Tadaṅgavinayādibhedena vinayassabahuttā vinayo tāva vavatthapetabbo. ‘‘Buddhena dhammo",
  "tika-vin06t0:134_1": "vinayo ca vutto’’ti pubbe vuttattā idāni ‘‘vuttaṁ yenā’’ti na vattabbanti ce? Tassa",
  "tika-vin06t0:134_2": "evamādivacanaṁ sandhāya vuttanti sambandho. Dhāritaṁ yena cābhataṁ. Yatthappatiṭṭhitañcetanti",
  "tika-vin06t0:134_3": "vacanaṁ sakalampi vinayapiṭakaṁ sandhāya vuttaṁ. Attapaccakkhavacanaṁ na hotīti āhacca",
  "tika-vin06t0:134_4": "bhāsitaṁ na hotīti adhippāyo. Na hi bhagavato atītādīsu appaccakkhaṁ kiñci atthi.",
  "tika-vin06t0:134_5": "Yadi attapaccakkhavacanaṁ na hoti, padasodhammāpattiṁ na janeyyāti ce? Na, sāvakabhāsitassapi",
  "tika-vin06t0:134_6": "padasodhammāpattijananato. Niyamābhāvā atippasaṅgoti ce? Na, padasodhammasikkhāpadaṭṭhakathāyaṁ",
  "tika-vin06t0:134_7": "‘‘saṅgītittayaṁ āruḷho’’ti visesitattā. Tathā aṭṭhakathāyampi saṅgītiṁ āruḷhattā",
  "tika-vin06t0:134_8": "‘‘khandhānañca paṭipāṭi…pe… saṁsāroti pavuccatī’’ti (dha. sa. aṭṭha. nidānakathā;",
  "tika-vin06t0:134_9": "vibha. aṭṭha. 226 saṅkhārapadaniddesa) evamādivacanaṁ, yañca saṅgītiāruḷhakkamānugataṁ,",
  "tika-vin06t0:134_10": "taṁ padasodhammāpattiṁ janetīti āyasmā upatisso.",
  "tika-vin06t0:135": "Paṭhamamahāsaṅgītikathāvaṇṇanā",
  "tika-vin06t0:136_0": "Paṭhamamahāsaṅgīti nāma cāti ettha ca-saddo atirekattho, tena aññāpi atthīti dīpeti.",
  "tika-vin06t0:136_1": "Tampi sālavanaṁ upagantvā mittasuhajje apaloketvā nivattanato upavattananti pākaṭaṁ",
  "tika-vin06t0:136_2": "jātaṁ kira. Yamakasālānanti ekā kira sālapanti sīsabhāge, ekā pādabhāge. Tatrāpi",
  "tika-vin06t0:136_3": "eko taruṇasālo sīsabhāgassa āsanne hoti, eko pādabhāgassa, mūlakhandhaviṭapapattehi",
  "tika-vin06t0:136_4": "aññamaññaṁ saṁsibbitvā ṭhitasālānantipi vuttaṁ. Anupādisesāya nibbānadhātuyāti itthambhūtalakkhaṇe",
  "tika-vin06t0:136_5": "karaṇavacanaṁ ‘‘katakicco pītija hāsa ceto averamukhenābhatakuṇḍalenā’’tiādīsu viya.",
  "tika-vin06t0:136_6": "Parinibbāne parinibbānahetu, tasmiṁ ṭhāne vā mā socittha cittena, mā paridevittha",
  "tika-vin06t0:136_7": "vācāya ‘‘paridevanaṁ vilāpa’’nti vacanato. Mahāsamaṇenāti nissakkatthe karaṇavacanaṁ.",
  "tika-vin06t0:136_8": "Sūriyaṁ’sūbhi paṭukarā’bhā’riṇassa tāṇā ityatreva. Yañca bhagavato anuggahaṁ, tassa",
  "tika-vin06t0:136_9": "anuggahassāti ācariyā. Ekacce pana ‘‘yaṁ yasmā ahaṁ anuggahito’’ti vadanti. Nibbasanānīti",
  "tika-vin06t0:136_10": "niṭṭhitavasanakiccāni, mayā paribhuñjitvā apanītāni . Yadi suyuttāni dhāressasīti",
  "tika-vin06t0:136_11": "pucchati, kavacasadisāni sāṇāni. Issariyasadisā nava anupubbavihārādayo. Aṭṭha samāpattiyo",
  "tika-vin06t0:136_12": "nirodhasamāpatti ca paṭilābhakkamena ‘‘anupubbavihārā’’ti vuttā.",
  "tika-vin06t0:137": "Anāgate sannikaṭṭhe, tathātīte cirantane;",
  "tika-vin06t0:138": "Kāladvayepi kavīhi, purāsaddo payujjate.",
  "tika-vin06t0:139_0": "Satthusāsanameva pariyatti satthusāsanapariyatti, sā suttageyyādivasena navaṅgā.",
  "tika-vin06t0:139_1": "Tipiṭakameva sabbapariyattippabhedaṁ dhārentīti tipiṭakasabbapariyattippabhedadharā.",
  "tika-vin06t0:139_2": "‘‘Vinā na sakkā’’ti na vattabbaṁ ‘‘tipiṭakasabbapariyattippabhedadhare’’ti vuttattā,",
  "tika-vin06t0:139_3": "evaṁ santepi atthi viseso tehi sammukhāpi asammukhāpi sutaṁ, therena pana asammukhāpaṭiggahitaṁ",
  "tika-vin06t0:139_4": "nāma natthīti. Na vāyanti ettha vāti vibhāsā, aññāsipi na aññāsipīti attho. Tatra",
  "tika-vin06t0:139_5": "uccinane. Bahusaddo vipullattho ‘‘anantapāraṁ bahu veditabbamitya’’treva. Pubbe ‘‘tipiṭakasabbapaayattippabhedadhare’’ti",
  "tika-vin06t0:139_6": "vuttattā ‘‘bahu cānena…pe… pariyatto’’ti na yujjatīti ce? Na, tipiṭakassa anantattā,",
  "tika-vin06t0:139_7": "tasmā amhe upādāya tena bahu pariyattoti adhippāyo. Itarathā ānandatthero tehi appassutoti",
  "tika-vin06t0:139_8": "āpajjati, ‘‘asammukhā paṭiggahitaṁ nāma natthī’’ti vacanavirodho ca. Aḍḍhamāso atikkantoti",
  "tika-vin06t0:139_9": "ettha eko divaso naṭṭho, so pāṭipadadivaso, kolāhaladivaso nāma so, tasmā idha na",
  "tika-vin06t0:139_10": "gahito. Saṁvegavatthuṁ kittetvā kīḷanato sādhukīḷanaṁ nāma. Svepīti api-saddo apekkhāmantānuññāya.",
  "tika-vin06t0:139_11": "Subhasuttaṁ ‘‘aciraparinibbute bhagavatī’’ti (dī. ni. 1.444) vuttattā caturāsītidhammakkhandhasahassesu",
  "tika-vin06t0:139_12": "antogadhaṁ na hotīti ce? Na, bhagavato kāle laddhanayattā kathāvatthu viya. Chaḍḍitā",
  "tika-vin06t0:139_13": "patitā uklāpā chaḍḍitapatitauklāpā. Āṇā eva appaṭihataṭṭhena cakkanti āṇācakkaṁ.",
  "tika-vin06t0:139_14": "Ekato ettha nipatantīti ekanipātanaṁ. Ākāsena āgantvā nisīdīti eketi etaṁ dutiyavāre",
  "tika-vin06t0:139_15": "gamanaṁ sandhāyāti āyasmā upatisso . Paṭhamaṁ vā ākāsena gantvā parisaṁ patvā bhikkhupantiṁ",
  "tika-vin06t0:139_16": "apīḷento pathaviyaṁ nimujjitvā āsane eva attānaṁ dassesi. Ubhayathā ca āpāthaṁ gato,",
  "tika-vin06t0:139_17": "tena ubhayampi yujjati, aññathā dvīsu ekaṁ abhūtaṁ āpajjati.",
  "tika-vin06t0:140_0": "Athakho āyasmā mahākassapo āyasmantaṁ upāliṁ pucchi…pe… āyasmā upālitthero vissajjesīti",
  "tika-vin06t0:140_1": "idaṁ pubbe ‘‘paṭhamaṁ āvuso upālī’’tiādinā (cūḷava. 439) vuttapucchāvissajjanaṁ saṅkhipitvā",
  "tika-vin06t0:140_2": "saṅgītikārakehi dassitavacananti gaṇṭhipade likhitaṁ. Tathā hotu, kimatthaṁ panettha",
  "tika-vin06t0:140_3": "‘‘nidānampi pucchi, puggalampi pucchi, vatthumpi pucchī’’ti evaṁ pubbe dassitānukkamena",
  "tika-vin06t0:140_4": "avatvā ‘‘vatthumpi pucchi, nidānampi pucchi, puggalampi pucchī’’ti evaṁ anukkamo",
  "tika-vin06t0:140_5": "katoti? ‘‘Vatthumūlakattā sikkhāpadapaññattiyā uppaṭipāṭiyā vutta’’nti vadanti eke.",
  "tika-vin06t0:140_6": "Ettha pana vicāraṇā verañjakaṇḍe sampatte karīyati. Rājāgāraketi evaṁnāmake uyyāne.",
  "tika-vin06t0:140_7": "Abhiramanārahaṁ kira rājāgārampi. Tattha, yassa vasenetaṁ evaṁ nāmaṁ labhati. Atha",
  "tika-vin06t0:140_8": "kho ‘‘āyasmā mahākassapo’’tiādinā pubbe vuttameva saṅkhipitvā dasseti saṅgītikārako",
  "tika-vin06t0:140_9": "vasīgaṇo. Yadi evaṁ yathā nidānampi pucchi, puggalampi pucchīti ettha pucchākkamo",
  "tika-vin06t0:140_10": "dassito, tathā ānandattherassa vissajjanakkamopi kimatthaṁ na dassitoti ce? Iminānukkamena",
  "tika-vin06t0:140_11": "saṅgahaṁ pañcapi nikāyā anāruḷhāti dassanatthaṁ. Kathaṁ pana āruḷhāti? Āyasmā mahākassapo",
  "tika-vin06t0:140_12": "pañcapi nikāye anukkameneva pucchi, ānandatthero pana anukkameneva pucchitampi apucchitampi",
  "tika-vin06t0:140_13": "tassa tassa suttassa sabhāvaṁ antarā uppannaṁ vatthuṁ uddesaniddesakkamaṁ mātikāvibhaṅgakkamanti",
  "tika-vin06t0:140_14": "evamādisabbaṁ anurūpavacanaṁ pakkhipitvā vissajjesi, tenevāha ‘‘eteneva upāyena pañcapi",
  "tika-vin06t0:140_15": "nikāye pucchī’’ti. Atha vā ‘‘ambalaṭṭhikāyaṁ rājāgārake’’ti vattabbe ‘‘rājāgārake",
  "tika-vin06t0:140_16": "ambalaṭṭhikāya’’nti uppaṭipāṭivacanenapi imamatthaṁ dīpeti. ‘‘Ambalaṭṭhikāyaṁ viharati",
  "tika-vin06t0:140_17": "rājāgārake’’ti hi vuttaṁ.",
  "tika-vin06t0:141_0": "Gahakāranti imassa attabhāvagehassa kārakaṁ taṇhāvaḍḍhakiṁ gavesanto yena ñāṇena",
  "tika-vin06t0:141_1": "sakkā so daṭṭhuṁ, tassatthāya dīpaṅkarapādamūle katābhinīhāro ettakaṁ kālaṁ anekajātisaṁsāraṁ",
  "tika-vin06t0:141_2": "taṁ ñāṇaṁ avindanto vicarinti attho. Dukkhā jāti punappunanti idaṁ gahakārakagavesanassa",
  "tika-vin06t0:141_3": "kāraṇavacanaṁ. Sabbā te phāsukāti tava sabbā anavasesakilesaphāsukā mayā bhaggā.",
  "tika-vin06t0:141_4": "Gahakūṭaṁ nāma avijjā. Somanassasahagataṁ ñāṇaṁ somanassamayaṁ. Na hi somanassamayaṁ",
  "tika-vin06t0:141_5": "ñāṇaṁ khandhasabhāvabhedato. Daḷhīkammasithilakaraṇappayojanāti yebhuyyatāya vuttaṁ,",
  "tika-vin06t0:141_6": "taṁ pana tattha tattha pakāsayissāma. Aññamaññasaṅkaravirahite dhamme ca vinaye cāti",
  "tika-vin06t0:141_7": "ettha pāṇātipāto akusalanti evamādīsu maraṇādhippāyassa jīvitindriyupacchedakappayogasamuṭṭhāpikā",
  "tika-vin06t0:141_8": "cetanā akusalaṁ, na pāṇasaṅkhātajīvitindriyassa upacchedakasaṅkhāto atipāto. Tathā",
  "tika-vin06t0:141_9": "adinnassa parasantakassa ādānasaṅkhātā viññatti abyākato dhammo, tabbiññattisamuṭṭhāpikā",
  "tika-vin06t0:141_10": "theyyacetanā akusalo dhammoti (paṭṭhā. 1.1.27) evamādinā aññamaññasaṅkaravirahite",
  "tika-vin06t0:141_11": "dhamme paṭibalo vinetuṁ. Jātarūparajataṁ parasantakaṁ theyyacittena gaṇhantassa yathāvatthuṁ",
  "tika-vin06t0:141_12": "pārājikathullaccayadukkaṭesu aññataraṁ, bhaṇḍāgārikasīsena diyyamānaṁ gaṇhantassa",
  "tika-vin06t0:141_13": "pācittiyaṁ, attatthāya gaṇhantassa nissaggiyaṁ pācittiyaṁ, kevalaṁ lolatāya gaṇhantassa",
  "tika-vin06t0:141_14": "anāmāsadukkaṭaṁ, rūpiyachaḍḍakasammatassa anāpattīti evaṁ aññamaññasaṅkaravirahite",
  "tika-vin06t0:141_15": "vinayepi paṭibalo vinetunti attho. Bhāvetīti vaḍḍheti, etena phalavasena javanavasena",
  "tika-vin06t0:141_16": "ca cittassa vuddhiṁ dasseti. ‘‘Avisiṭṭha’’nti pāṭho, sādhāraṇanti attho.",
  "tika-vin06t0:142": "Desentassa vasenettha, desanā piṭakattayaṁ;",
  "tika-vin06t0:143": "Sāsitabbavasenetaṁ, sāsanantipi vuccati.",
  "tika-vin06t0:144": "Kathetabbassa atthassa, vasenāpi kathāti ca;",
  "tika-vin06t0:145": "Desanā sāsanā kathā, bhedampevaṁ pakāsaye.",
  "tika-vin06t0:146_0": "Sāsanassa napuṁsakattā ‘‘yathā…pe… dhammasāsanānī’’ti vuttaṁ. Duccaritasaṁkilesaṁ",
  "tika-vin06t0:146_1": "nāma atthato cetanā, tathākārappavattacittuppādo vā. Aniccādilakkhaṇaṁ paṭivijjhitvā",
  "tika-vin06t0:146_2": "pavattattā vipassanācittāni visayato lokiyā’bhisamayo asammohato lokuttaro, lokuttaro",
  "tika-vin06t0:146_3": "eva vā abhisamayo visayato nibbānasaṅkhātassa atthassa, itarassa maggādikassa asammohatotipi",
  "tika-vin06t0:146_4": "eke. Ettha ‘‘paṭivedho’’ti vuttaṁ ñāṇaṁ, taṁ kathaṁ gambhīranti ce? Gambhīrassa udakassa",
  "tika-vin06t0:146_5": "pamāṇaggahaṇakāle dīghena pamāṇena bhavitabbaṁ, evaṁ alabbhaneyyabhāvadassanatthaṁ",
  "tika-vin06t0:146_6": "idānīti vuttanti eke. Yassa catthāya maggaphalatthāya. Tañca atthaṁ nānubhonti nādhigacchanti",
  "tika-vin06t0:146_7": "kañci attanā adhippetaṁ, itivādapamokkhañca. Kasmā? Atthassa anupaparikkhitvā gahitattā.",
  "tika-vin06t0:146_8": "Adhigataphalattā paṭividdhākuppo. Puna khīṇāsavaggahaṇena arahantameva dasseti, na",
  "tika-vin06t0:146_9": "sekkhaṁ. So hi yathā bhaṇḍāgāriko rañño kaṭakamakuṭādiṁ gopetvā icchiticchitakkhaṇe",
  "tika-vin06t0:146_10": "upaneti, evaṁ sahetukānaṁ sattānaṁ maggaphalatthāya dhammaṁ desesi. Tāsaṁyeva tattha",
  "tika-vin06t0:146_11": "vinayapiṭake pabhedato vuttattā, vāyamitvā tā eva pāpuṇātīti ācariyā. Kimatthaṁ tissova",
  "tika-vin06t0:146_12": "vijjā tattha vibhattāti? Sīlasampattiyā etaparamupanissayabhāvato. ‘‘Aparehipi sattahaṅgehi",
  "tika-vin06t0:146_13": "samannāgato bhikkhu vinayadharo hoti. Āpattiṁ jānāti, anāpattiṁ, lahukaṁ āpattiṁ,",
  "tika-vin06t0:146_14": "garukaṁ āpattiṁ, anekavihitaṁ pubbenivāsaṁ anussarati…pe… dibbena cakkhunā visuddhena",
  "tika-vin06t0:146_15": "atikkantamānusakena satte passati…pe… āsavānañca khayā…pe… upasampajja viharatī’’ti",
  "tika-vin06t0:146_16": "(pari. 327) suttamettha sādhakaṁ. Vinayaṁ pariyāpuṇitvā sīlasampattiṁ nissāya āsavakkhayañāṇena",
  "tika-vin06t0:146_17": "saheva viya dibbacakkhupubbenivāsānussatiñāṇāni paṭilabhati. Visuṁ etesaṁ parikammakiccaṁ",
  "tika-vin06t0:146_18": "natthīti dassanatthaṁ tāsaṁyevāti vuttanti ca vadanti eke. Abhidhamme pana tissovijjā",
  "tika-vin06t0:146_19": "cha abhiññā catasso ca paṭisambhidā aññe ca sammappadhānādayo guṇavisesā vibhattā.",
  "tika-vin06t0:146_20": "Kiñcāpi vibhattā, tathāpi visesato paññājātikattā catasso paṭisambhidā pāpuṇātīti",
  "tika-vin06t0:146_21": "dassanatthaṁ tāsaṁ tatthevāti avadhāraṇavipallāso kato. Attanā duggahitena dhammenāti",
  "tika-vin06t0:146_22": "pāṭhaseso. Kattari cetaṁ karaṇavacanaṁ, hetutthe ca, attanā duggahitahetūti adhippāyo.",
  "tika-vin06t0:146_23": "Kasmā panāti ‘‘anulomiko’’ti vuttatthaṁ dīpeti.",
  "tika-vin06t0:147": "Paṭhamamahāsaṅgītikathāvaṇṇanānayo.",
  "tika-vin06t0:148": "Dutiyasaṅgītikathāvaṇṇanā",
  "tika-vin06t0:149": "Pannabhārāti patitakkhandhabhārā. ‘‘Bhārā have pañcakkhandhā’’ti (saṁ. ni. 3.22) hi vuttaṁ. ‘‘Sammukhā bhavissāma na bhavissāmā’’ti vattāro. Tesu daharā kira. Jamminti lāmakaṁ.",
  "tika-vin06t0:150": "Dutiyasaṅgītikathāvaṇṇanānayo.",
  "tika-vin06t0:151": "Tatiyasaṅgītikathāvaṇṇanā",
  "tika-vin06t0:152_0": "Brahmalokācavitvāti ettha cattāro maggā pañcānantariyāni niyatamicchādiṭṭhīti imeyeva",
  "tika-vin06t0:152_1": "niyatā, na mahaggatā, tasmā paṇidhivasena heṭṭhupapattipi hoti. Aticchathāti aticca",
  "tika-vin06t0:152_2": "icchatha, gantvā bhikkhaṁ pariyesathāti adhippāyo. Keṭubhaṁ nāma kabyakaraṇavidhiyuttaṁ",
  "tika-vin06t0:152_3": "satthaṁ. Kiriyākappaṁ ityeke, kattākhyādilakkhaṇayuttasatthaṁ. Asandhimittāti tassā",
  "tika-vin06t0:152_4": "nāmaṁ. Tassā kira sarīre sandhayo na paññāyanti, madhusitthakena kataṁ viya sarīraṁ",
  "tika-vin06t0:152_5": "hoti. Tasmā ‘‘evaṁnāmikā jātā’’tipi vadanti. Māgadhakena patthena cattāro patthā",
  "tika-vin06t0:152_6": "āḷhakaṁ, cattāri āḷhakāni doṇaṁ, catudoṇā mānikā, catumānikā khārikā, vīsatikhāriko",
  "tika-vin06t0:152_7": "vāhoti. Kethumālāti ‘‘sīsato uṭṭhahitvā ṭhito obhāsapuñjo’’ti vadanti. Rājiddhiadhikārappasaṅgenetaṁ",
  "tika-vin06t0:152_8": "vatthu vuttaṁ, nānukkamena. Anukkamena pana buddhasāsanāvahāraṁ vatthuṁ dīpento ‘‘rājā",
  "tika-vin06t0:152_9": "kirā’’tiādimāha. Kilesadamanena dantaṁ. Kāyavācāhi guttaṁ. ‘‘Pācīnamukho’’tipi pāṭho",
  "tika-vin06t0:152_10": "atthi. Pubbe jeṭṭhabhātikattā teneva paricayena pattaggahaṇatthāya ākāraṁ dasseti.",
  "tika-vin06t0:152_11": "Abhāsīti ‘‘bhāsissāmī’’ti vitakkesi. Apare ‘‘aññātanti vuttepi sabbaṁ abhaṇī’’ti",
  "tika-vin06t0:152_12": "vadanti. Amatanti nibbānasaṅkhātāya nivattiyā saguṇādhivacanaṁ, tassā appamādo padaṁ",
  "tika-vin06t0:152_13": "maggo. Maccūti pavattiyā sadosādhivacanaṁ, tassā pamādo padaṁ maggoti evaṁ cattāri",
  "tika-vin06t0:152_14": "saccāni sandassitāni honti. Saṅghasaraṇagatattā saṅghanissitā pabbajjā, bhaṇḍukammassa",
  "tika-vin06t0:152_15": "vā tadāyattattā. Nigrodhattherassānubhāvakittanādhikārattā pubbe vuttampi pacchā",
  "tika-vin06t0:152_16": "vattabbampi sampiṇḍetvā āha ‘‘puna rājā asokārāmaṁ nāma mahāvihāraṁ kāretvā saṭṭhisahassāni…pe…",
  "tika-vin06t0:152_17": "caturāsītivihārasahassāni kārāpesī’’ti. ‘‘Puthujjanakalyāṇakassa vā paccavekkhitaparibhogo’’ti",
  "tika-vin06t0:152_18": "vacanato sekkhāva paramatthato dāyādā, tathāpi thero mahindakumārassa pabbajjatthaṁ",
  "tika-vin06t0:152_19": "ekena pariyāyena lokadhammasiddhena evamāha ‘‘yo koci mahārāja…pe… orasaṁ putta’’nti. Vuttañhi vede –",
  "tika-vin06t0:153": "‘‘Aṅgā aṅgā sambhavasi, hadayā adhijāyase;",
  "tika-vin06t0:154": "Attā ve putto nāmāsi, sa jīva saradosata’’nti.",
  "tika-vin06t0:155_0": "Tasmā iminā pariyāyena oraso putto mātāpitūhi pabbajito ce, atthato te sayaṁ pabbajitā",
  "tika-vin06t0:155_1": "viya honti. Dhammakathikā kasmā nārocenti? Rājā ‘‘theraṁ gaṇhitvā āgacchathā’’ti",
  "tika-vin06t0:155_2": "amacce pesesi, dhammakathikā therassa āgamanakāle parivāratthāya pesitā, tasmā. Apica",
  "tika-vin06t0:155_3": "tena vuttavidhināva vadanti caṇḍattā, caṇḍabhāvo cassa ‘‘ambaṁ chinditvā veḷuyā vatiṁ",
  "tika-vin06t0:155_4": "karohī’’ti vuttaamaccavatthunā vibhāvetabbo. Kasmā pana dhammakathikā rājāṇāpanaṁ",
  "tika-vin06t0:155_5": "karontīti? ‘‘Sāsanaṁ paggahetuṁ samattho’’ti vuttattā. Dīpakatittiroti kūṭatittiro.",
  "tika-vin06t0:155_6": "Ayaṁ pana kūṭatittirakamme niyuttopi suddhacitto, tasmā tāpasaṁ pucchi. Sāṇipākāranti",
  "tika-vin06t0:155_7": "sāṇipākārena. Vibhajitvā vadatīti vibhajjavādī ‘‘atthi khvesa brāhmaṇa pariyāyo’’tiādinā",
  "tika-vin06t0:155_8": "(pārā. 5). Apica sassatavādī ca bhagavā ‘‘atthi, bhikkhave, ajātaṁ abhūtaṁ asaṅkhata’’ntiādi",
  "tika-vin06t0:155_9": "(itivu. 43)-vacanato. Ekaccasassatiko ca ‘‘sappaccayā dhammā, appaccayā dhammā’’ti",
  "tika-vin06t0:155_10": "(dha. sa. dukamātikā 7) vacanato. Antānantiko ca –",
  "tika-vin06t0:156": "‘‘Gamanena na pattabbo, lokassanto kudācanaṁ;",
  "tika-vin06t0:157": "Na ca appatvā lokantaṁ, dukkhā atthi pamocanaṁ’’. (saṁ. ni. 1.107; a. ni. 4.45);",
  "tika-vin06t0:158_0": "‘‘Anamataggoyaṁ, bhikkhave, saṁsāro pubbakoṭi na paññāyatī’’ti (saṁ. ni. 2.124; cūḷani.",
  "tika-vin06t0:158_1": "kappamāṇavapucchāniddesa 61) vacanato. Amarāvikkhepikapakkhampi īsakaṁ bhajati bhagavā",
  "tika-vin06t0:158_2": "‘‘sassato lokoti abyākatametaṁ asassato lokoti abyākatameta’’ntiādiabyākatavatthudīpanato",
  "tika-vin06t0:158_3": "sammutisaccadīpanato ca. Tañhi ajjhattabahiddhādivasena na vattabbaṁ. Yathāha ‘‘ākiñcaññāyatanaṁ",
  "tika-vin06t0:158_4": "na vattabbaṁ ajjhattārammaṇantipī’’tiādi (dha. sa. 1437). Tathā adhiccasamuppannikapakkhampi",
  "tika-vin06t0:158_5": "bhajati ‘‘laddhā mudhā nibbutiṁ bhuñjamānā’’ti (khu. pā. 6.7; su. ni. 230) vacanato.",
  "tika-vin06t0:158_6": "Tattha hi mudhāti adhiccasamuppannavevacanaṁ. Saññīvādādiko ca bhagavā saññībhavaasaññībhavanevasaññīnāsaññībhavavasena.",
  "tika-vin06t0:158_7": "Ucchedavādī ca ‘‘ahañhi, brāhmaṇa, ucchedaṁ vadāmi rāgassā’’ti (pārā. 6) vacanato.",
  "tika-vin06t0:158_8": "Diṭṭhadhammanibbānavādī ca ‘‘khīṇā jāti, vusitaṁ brahmacariya’’nti (mahāva. 23; dī.",
  "tika-vin06t0:158_9": "ni. 2.215; saṁ. ni. 3.35) vacanato, ‘‘natthi dāni punabbhavo’’ti (mahāva. 16) vacanato,",
  "tika-vin06t0:158_10": "diṭṭheva dhamme nirodhasamāpattidīpanato ca. Evaṁ tena tena pariyāyena tathā tathā",
  "tika-vin06t0:158_11": "veneyyajjhāsayānurūpaṁ vibhajitvā vadatīti vibhajjavādī bhagavāti.",
  "tika-vin06t0:159": "Tatiyasaṅgītikathāvaṇṇanānayo.",
  "tika-vin06t0:160_0": "Pupphanāmo sumanatthero. Mahāpadumattheroti eke. Mahiṁsakamaṇḍalaṁ andharaṭṭhanti",
  "tika-vin06t0:160_1": "vadanti. Dhammacakkhu nāma tayo maggā. Sotāpattimagganti ca eke. Pañcapi raṭṭhāni",
  "tika-vin06t0:160_2": "pañca cīnaraṭṭhāni nāma. Rājagaheti deviyā katavihāre. Silakūṭamhīti pabbatakūṭe.",
  "tika-vin06t0:160_3": "Vaḍḍhamānanti alaṅkaraṇacuṇṇaṁ. Ariyadese atīva sammataṁ kira. Ekarasena nāthakaraṇā",
  "tika-vin06t0:160_4": "iti damiḷā. Sārapāmaṅganti uttamaṁ pāmaṅgaṁ. Petavatthuādinā saṁvejetvā abhisamayatthaṁ",
  "tika-vin06t0:160_5": "saccasaṁyuttañca. Meghavanuyyānaṁ nāma mahāvihāraṭṭhānaṁ. ‘‘Dvāsaṭṭhiyā leṇesū’’ti",
  "tika-vin06t0:160_6": "pāṭho. Dasabhātikanti abhayakumārādayo dasa, te idha na vuttā. Vutthavasso pavāretvāti",
  "tika-vin06t0:160_7": "cātumāsiniyā pavāraṇāyāti attho. Paṭhamapavāraṇāya vā pavāretvā ekamāsaṁ tattheva",
  "tika-vin06t0:160_8": "vasitvā kattikapuṇṇamāsiyaṁ avoca, aññathā ‘‘puṇṇamāyaṁ mahāvīro’’ti vuttattā na",
  "tika-vin06t0:160_9": "sakkā gahetuṁ. Mahāvīroti buddhopacārena dhātuyo vadati. Jaṅghappamāṇanti ‘‘thūpassa",
  "tika-vin06t0:160_10": "jaṅghappamāṇa’’nti vadanti. Mātulabhāgineyyā cūḷodaramahodarā. Dharamānassa viya",
  "tika-vin06t0:160_11": "buddhassa rasmi sarasarasmi, rañño lekhāsāsanaṁ appesi, evañca mukhasāsanamavoca.",
  "tika-vin06t0:160_12": "Doṇamattā magadhanāḷiyā dvādasanāḷimattā kira. ‘‘Paricchinnaṭṭhāne chijjitvā’’ti",
  "tika-vin06t0:160_13": "pāṭho. Sabbadisāhi pañca rasmiyo āvaṭṭetvāti pañcahi phalehi nikkhantattā pañca,",
  "tika-vin06t0:160_14": "tā pana chabbaṇṇāva. Kattikajuṇhapakkhassa pāṭipadadivaseti juṇhapakkhassa paṭhamadivaseti",
  "tika-vin06t0:160_15": "attho. Mahābodhiṭṭhāne parivāretvā ṭhitanāgayakkhādidevatākulāni. Gopakā nāma rājaparikammino",
  "tika-vin06t0:160_16": "tathābhāvakiccā. Tesaṁ kulānaṁ nāmantipi keci. Udakādivāhā kāliṅgā. Kāliṅgesu janapadesu",
  "tika-vin06t0:160_17": "jātisampannaṁ kulaṁ kāliṅgakulanti keci.",
  "tika-vin06t0:161_0": "Paṭhamapāṭipadadivaseti dutiyauposathassa pāṭipadadivaseti attho. Tattha ṭhitehi",
  "tika-vin06t0:161_1": "samuddassa diṭṭhattā taṁ ṭhānaṁ samuddasālavatthu. Soḷasa jātisampannakulāni aṭṭha",
  "tika-vin06t0:161_2": "brāhmaṇāmaccakulāni. Mahāariṭṭhatthero cetiyagirimhi pabbajito. Amaccassa pariveṇaṭṭhāneti",
  "tika-vin06t0:161_3": "sampatikālavasenāha. Mahindatthero dvādasavassiko hutvā tambapaṇṇidīpaṁ sampatto,",
  "tika-vin06t0:161_4": "tattha dve vassāni vasitvā vinayaṁ patiṭṭhāpesi, dvāsaṭṭhivassiko hutvā parinibbuto.",
  "tika-vin06t0:161_5": "Vinayo saṁvaratthāyāti vinayapiṭakaṁ, tassa pariyāpuṇanaṁ vā. Yathābhūtañāṇadassanaṁ",
  "tika-vin06t0:161_6": "sappaccayanāmarūpapariggaho. Maggādipaccavekkhaṇe asati antarā parinibbānaṁ nāma",
  "tika-vin06t0:161_7": "natthi sekkhassa maraṇaṁ vā, satiyeva hoti. Tasmā āha ‘‘vimuttiñāṇadassana’’nti.",
  "tika-vin06t0:161_8": "Anupādāparinibbānatthāyāti kañci dhammaṁ anupādāya aggahetvā īsakampi anavasesetvā",
  "tika-vin06t0:161_9": "parinibbānatthāyāti attho. Upanisāti ‘‘vinayo saṁvaratthāyā’’tiādikā kāraṇaparamparā.",
  "tika-vin06t0:161_10": "Ettāvatā attahitanipphattiṁ dassetvā idāni parahitanipphattiṁ dassetuṁ ‘‘etadatthaṁ",
  "tika-vin06t0:161_11": "sotāvadhāna’’nti āha. Tassattho – attano vinayakathanaṁ vinayamantanañca uggahetuṁ",
  "tika-vin06t0:161_12": "paresaṁ sotassa odahanaṁ sotāvadhānaṁ. Tato uggahitavinayakathāmantanānaṁ tesaṁ upanisā",
  "tika-vin06t0:161_13": "yathāvuttakāraṇaparamparā siddhāyevāti na puna dassitāti veditabbā. Aññathā etadatthā",
  "tika-vin06t0:161_14": "upanisāti iminā vacaneneva anupādāparinibbānassa saṅgahitattā anupādāparinibbānato",
  "tika-vin06t0:161_15": "uddhaṁ sotāvadhānāsambhavato etadatthaṁ sotāvadhānanti ante na sambhavatīti niratthakaṁ",
  "tika-vin06t0:161_16": "bhaveyya, na ca niratthakaṁ parahitanipphattiyā mūlakāraṇadassanatthattāti veditabbaṁ.",
  "tika-vin06t0:162": "Evaṁ yathā yathā yaṁ yaṁ, sambhaveyya padaṁ idha;",
  "tika-vin06t0:163": "Taṁ taṁ tathā tathā sabbaṁ, payojeyya vicakkhaṇoti.",
  "tika-vin06t0:164": "Bāhiranidānakathāvaṇṇanā niṭṭhitā."
}