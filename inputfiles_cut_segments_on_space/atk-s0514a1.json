{
  "atk-s0514a1:6": "Namo tassa bhagavato arahato sammāsambuddhassa",
  "atk-s0514a1:7": "17. Cattālīsanipāto",
  "atk-s0514a1:9": "[521] 1. Tesakuṇajātakavaṇṇanā",
  "atk-s0514a1:10_0": "Vessantaraṃ taṃ pucchāmīti idaṃ satthā jetavane viharanto kosalarañño ovādavasena",
  "atk-s0514a1:10_1": "kathesi. Tañhi rājānaṃ dhammassavanatthāya āgataṃ satthā āmantetvā “mahārāja, raññā",
  "atk-s0514a1:10_2": "nāma dhammena rajjaṃ kāretabbaṃ, yasmiñhi samaye rājāno adhammikā honti, rājayuttāpi",
  "atk-s0514a1:10_3": "tasmiṃ samaye adhammikā hontī”ti catukkanipāte āgatasuttanayena ovaditvā agatigamane",
  "atk-s0514a1:10_4": "agatiagamane ca ādīnavañca ānisaṃsañca kathetvā “supinakūpamā kāmā”tiādinā nayena",
  "atk-s0514a1:10_5": "kāmesu ādīnavaṃ vitthāretvā, “mahārāja, imesañhi sattānaṃ –",
  "atk-s0514a1:11": "‘Maccunā saṅgaro natthi, lañjaggāho na vijjati;",
  "atk-s0514a1:12": "Yuddhaṃ natthi jayo natthi, sabbe maccuparāyaṇā’.",
  "atk-s0514a1:13_0": "Tesaṃ paralokaṃ gacchantānaṃ ṭhapetvā attanā kataṃ kalyāṇakammaṃ aññā patiṭṭhā nāma",
  "atk-s0514a1:13_1": "natthi. Evaṃ ittarapaccupaṭṭhānaṃ avassaṃ pahātabbaṃ, na yasaṃ nissāya pamādaṃ kātuṃ",
  "atk-s0514a1:13_2": "vaṭṭati, appamatteneva hutvā dhammena rajjaṃ kāretuṃ vaṭṭati. Porāṇakarājāno anuppannepi",
  "atk-s0514a1:13_3": "buddhe paṇḍitānaṃ ovāde ṭhatvā dhammena rajjaṃ kāretvā devanagaraṃ pūrayamānā gamiṃsū”ti",
  "atk-s0514a1:13_4": "vatvā tena yācito atītaṃ āhari.",
  "atk-s0514a1:14_0": "Atīte bārāṇasiyaṃ brahmadatto rajjaṃ kārento aputtako ahosi, patthentopi puttaṃ vā",
  "atk-s0514a1:14_1": "dhītaraṃ vā na labhi. So ekadivasaṃ mahantena parivārena uyyānaṃ gantvā divasabhāgaṃ",
  "atk-s0514a1:14_2": "uyyāne kīḷitvā maṅgalasālarukkhamūle sayanaṃ attharāpetvā thokaṃ niddāyitvā pabuddho",
  "atk-s0514a1:14_3": "sālarukkhaṃ oloketvā tattha sakuṇakulāvakaṃ passi, saha dassanenevassa sineho uppajji.",
  "atk-s0514a1:14_4": "So ekaṃ purisaṃ pakkosāpetvā “imaṃ rukkhaṃ abhiruhitvā etasmiṃ kulāvake kassaci atthitaṃ",
  "atk-s0514a1:14_5": "vā natthitaṃ vā jānāhī”ti āha. So “sādhu, devā”ti vatvā abhiruhitvā tattha tīṇi aṇḍakāni",
  "atk-s0514a1:14_6": "disvā rañño ārocesi. Rājā “tena hi etesaṃ upari nāsavātaṃ mā vissajjesī”ti vatvā",
  "atk-s0514a1:14_7": "“caṅkoṭake kappāsapicuṃ attharitvā tattheva tāni aṇḍakāni ṭhapetvā saṇikaṃ otarāhī”ti",
  "atk-s0514a1:14_8": "otārāpetvā caṅkoṭakaṃ hatthena gahetvā “katarasakuṇaṇḍakāni nāmetānī”ti amacce pucchi.",
  "atk-s0514a1:14_9": "Te “mayaṃ na jānāma, nesādā jānissantī”ti vadiṃsu. Rājā nesāde pakkosāpetvā pucchi.",
  "atk-s0514a1:14_10": "Nesādā, “mahārāja, tesu ekaṃ ulūkaaṇḍaṃ, ekaṃ sālikāaṇḍaṃ, ekaṃ suvakaaṇḍa”nti kathayiṃsu.",
  "atk-s0514a1:14_11": "Kiṃ pana ekasmiṃ kulāvake tiṇṇaṃ sakuṇikānaṃ aṇḍāni hontīti. Āma, deva, paripanthe",
  "atk-s0514a1:14_12": "asati sunikkhittāni na nassantīti. Rājā tussitvā “ime mama puttā bhavissantī”ti tāni",
  "atk-s0514a1:14_13": "tīṇi aṇḍāni tayo amacce paṭicchāpetvā “ime mayhaṃ puttā bhavissanti, tumhe sādhukaṃ",
  "atk-s0514a1:14_14": "paṭijaggitvā aṇḍakosato nikkhantakāle mamāroceyyāthā”ti āha. Te tāni sādhukaṃ rakkhiṃsu.",
  "atk-s0514a1:15_0": "Tesu paṭhamaṃ ulūkaaṇḍaṃ bhijji. Amacco ekaṃ nesādaṃ pakkosāpetvā “tvaṃ itthibhāvaṃ",
  "atk-s0514a1:15_1": "vā purisabhāvaṃ vā jānāhī”ti vatvā tena taṃ vīmaṃsitvā “puriso”ti vutte rājānaṃ upasaṅkamitvā",
  "atk-s0514a1:15_2": "“putto te, deva, jāto”ti āha. Rājā tuṭṭho tassa bahuṃ dhanaṃ datvā “puttakaṃ me sādhukaṃ",
  "atk-s0514a1:15_3": "paṭijagga, ‘vessantaro’ti cassa nāmaṃ karohī”ti vatvā uyyojesi. So tathā akāsi. Tato",
  "atk-s0514a1:15_4": "katipāhaccayena sālikāaṇḍaṃ bhijji. Sopi amacco taṃ nesādena vīmaṃsāpetvā “itthī”ti",
  "atk-s0514a1:15_5": "sutvā rañño santikaṃ gantvā “dhītā te, deva, jātā”ti āha. Rājā tuṭṭho tassapi bahuṃ",
  "atk-s0514a1:15_6": "dhanaṃ datvā “dhītaraṃ me sādhukaṃ paṭijagga, ‘kuṇḍalinī’ti cassā nāmaṃ karohī”ti",
  "atk-s0514a1:15_7": "vatvā uyyojesi. Sopi tathā akāsi. Puna katipāhaccayena suvakaaṇḍaṃ bhijji. Sopi amacco",
  "atk-s0514a1:15_8": "nesādena taṃ vīmaṃsitvā “puriso”ti vutte rañño santikaṃ gantvā “putto te, deva, jāto”ti",
  "atk-s0514a1:15_9": "āha. Rājā tuṭṭho tassapi bahuṃ dhanaṃ datvā “puttassa me mahantena parivārena maṅgalaṃ",
  "atk-s0514a1:15_10": "katvā ‘jambuko’tissa nāmaṃ karohī”ti vatvā uyyojesi. Sopi tathā akāsi. Te tayopi",
  "atk-s0514a1:15_11": "sakuṇā tiṇṇaṃ amaccānaṃ gehesu rājakumāraparihāreneva vaḍḍhanti. Rājā “mama putto,",
  "atk-s0514a1:15_12": "mama dhītā”ti voharati. Athassa amaccā aññamaññaṃ avahasanti “passatha, bho, rañño",
  "atk-s0514a1:15_13": "kiriyaṃ, tiracchānagatepi ‘putto me, dhītā me’ti vadanto vicaratī”ti.",
  "atk-s0514a1:16_0": "Taṃ sutvā rājā cintesi – “ime amaccā etesaṃ mama puttānaṃ paññāsampadaṃ na jānanti,",
  "atk-s0514a1:16_1": "pākaṭaṃ nesaṃ karissāmī”ti. Athekaṃ amaccaṃ vessantarassa santikaṃ pesesi – “tumhākaṃ",
  "atk-s0514a1:16_2": "pitā pañhaṃ pucchitukāmo, kadā kira āgantvā pucchatū”ti. So amacco gantvā vessantaraṃ",
  "atk-s0514a1:16_3": "vanditvā taṃ sāsanaṃ ārocesi. Taṃ sutvā vessantaro attano paṭijaggakaṃ amaccaṃ pakkositvā",
  "atk-s0514a1:16_4": "“mayhaṃ kira pitā maṃ pañhaṃ pucchitukāmo, tassa idhāgatassa sakkāraṃ kātuṃ vaṭṭati,",
  "atk-s0514a1:16_5": "kadā āgacchatū”ti pucchi. Amacco “ito sattame divase tava pitā āgacchatū”ti āha.",
  "atk-s0514a1:16_6": "Taṃ sutvā vessantaro “pitā me ito sattame divase āgacchatū”ti vatvā uyyojesi. So",
  "atk-s0514a1:16_7": "āgantvā rañño ācikkhi. Rājā sattame divase nagare bheriṃ carāpetvā puttassa nivesanaṃ",
  "atk-s0514a1:16_8": "agamāsi. Vessantaro rañño mahantaṃ sakkāraṃ kāresi, antamaso dāsakammakārānampi sakkāraṃ",
  "atk-s0514a1:16_9": "kāresi. Rājā vessantarasakuṇassa gehe bhuñjitvā mahantaṃ yasaṃ anubhavitvā sakaṃ",
  "atk-s0514a1:16_10": "nivesanaṃ āgantvā rājaṅgaṇe mahantaṃ maṇḍapaṃ kārāpetvā nagare bheriṃ carāpetvā alaṅkatamaṇḍapamajjhe",
  "atk-s0514a1:16_11": "mahājanaparivāro nisīditvā “vessantaraṃ ānetū”ti amaccassa santikaṃ pesesi. Amacco",
  "atk-s0514a1:16_12": "vessantaraṃ suvaṇṇapīṭhe nisīdāpetvā ānesi. Vessantarasakuṇo pitu aṅke nisīditvā",
  "atk-s0514a1:16_13": "pitarā saha kīḷitvā gantvā tattheva suvaṇṇapīṭhe nisīdi. Atha naṃ rājā mahājanamajjhe",
  "atk-s0514a1:16_14": "rājadhammaṃ pucchanto paṭhamaṃ gāthamāha –",
  "atk-s0514a1:17": "1.",
  "atk-s0514a1:18": "“Vessantaraṃ taṃ pucchāmi, sakuṇa bhaddamatthu te;",
  "atk-s0514a1:19": "Rajjaṃ kāretukāmena, kiṃ su kiccaṃ kataṃ vara”nti.",
  "atk-s0514a1:20": "Tattha sakuṇāti taṃ ālapati. Kiṃ sūti kataraṃ kiccaṃ kataṃ varaṃ uttamaṃ hoti, kathehi me, tāta, sakalaṃ rājadhammanti evaṃ kira taṃ so pucchi.",
  "atk-s0514a1:21": "Taṃ sutvā vessantaro pañhaṃ akathetvāva rājānaṃ tāva pamādena codento dutiyaṃ gāthamāha –",
  "atk-s0514a1:22": "2.",
  "atk-s0514a1:23": "“Cirassaṃ vata maṃ tāto, kaṃso bārāṇasiggaho;",
  "atk-s0514a1:24": "Pamatto appamattaṃ maṃ, pitā puttaṃ acodayī”ti.",
  "atk-s0514a1:25_0": "Tattha tātoti pitā. Kaṃsoti idaṃ tassa nāmaṃ. Bārāṇasiggahoti catūhi saṅgahavatthūhi",
  "atk-s0514a1:25_1": "bārāṇasiṃ saṅgahetvā vattanto. Pamattoti evarūpānaṃ paṇḍitānaṃ santike vasanto pañhassa",
  "atk-s0514a1:25_2": "apucchanena pamatto. Appamattaṃ manti sīlādiguṇayogena maṃ appamattaṃ. Pitāti posakapitā.",
  "atk-s0514a1:25_3": "Acodayīti amaccehi “tiracchānagate putte katvā voharatī”ti avahasiyamāno pamādaṃ",
  "atk-s0514a1:25_4": "āpajjitvā cirassaṃ ajja codesi, pañhaṃ pucchīti vadati.",
  "atk-s0514a1:26": "Evaṃ so imāya gāthāya codetvā “mahārāja, raññā nāma tīsu dhammesu ṭhatvā dhammena rajjaṃ kāretabba”nti vatvā rājadhammaṃ kathento imā gāthāyo āha –",
  "atk-s0514a1:27": "3.",
  "atk-s0514a1:28": "“Paṭhameneva vitathaṃ, kodhaṃ hāsaṃ nivāraye;",
  "atk-s0514a1:29": "Tato kiccāni kāreyya, taṃ vataṃ āhu khattiya.",
  "atk-s0514a1:30": "4.",
  "atk-s0514a1:31": "“Yaṃ tvaṃ tāta tapokammaṃ, pubbe katamasaṃsayaṃ;",
  "atk-s0514a1:32": "Ratto duṭṭho ca yaṃ kayirā, na taṃ kayirā tato puna.",
  "atk-s0514a1:33": "5.",
  "atk-s0514a1:34": "“Khattiyassa pamattassa, raṭṭhasmiṃ raṭṭhavaḍḍhana;",
  "atk-s0514a1:35": "Sabbe bhogā vinassanti, rañño taṃ vuccate aghaṃ.",
  "atk-s0514a1:36": "6.",
  "atk-s0514a1:37": "“Sirī tāta alakkhī ca, pucchitā etadabravuṃ;",
  "atk-s0514a1:38": "Uṭṭhānavīriye pose, ramāhaṃ anusūyake.",
  "atk-s0514a1:39": "7.",
  "atk-s0514a1:40": "“Usūyake duhadaye, purise kammadussake;",
  "atk-s0514a1:41": "Kāḷakaṇṇī mahārāja, ramati cakkabhañjanī.",
  "atk-s0514a1:42": "8.",
  "atk-s0514a1:43": "“So tvaṃ sabbe suhadayo, sabbesaṃ rakkhito bhava;",
  "atk-s0514a1:44": "Alakkhiṃ nuda mahārāja, lakkhyā bhava nivesanaṃ.",
  "atk-s0514a1:45": "9.",
  "atk-s0514a1:46": "“Sa lakkhīdhitisampanno, puriso hi mahaggato;",
  "atk-s0514a1:47": "Amittānaṃ kāsipati, mūlaṃ aggañca chindati.",
  "atk-s0514a1:48": "10.",
  "atk-s0514a1:49": "“Sakkopi hi bhūtapati, uṭṭhāne nappamajjati;",
  "atk-s0514a1:50": "Sa kalyāṇe dhitiṃ katvā, uṭṭhāne kurute mano.",
  "atk-s0514a1:51": "11.",
  "atk-s0514a1:52": "“Gandhabbā pitaro devā, sājīvā honti tādino;",
  "atk-s0514a1:53": "Uṭṭhāhato appamajjato, anutiṭṭhanti devatā.",
  "atk-s0514a1:54": "12.",
  "atk-s0514a1:55": "“So appamatto akkuddho, tāta kiccāni kāraya;",
  "atk-s0514a1:56": "Vāyamassu ca kiccesu, nālaso vindate sukhaṃ.",
  "atk-s0514a1:57": "13.",
  "atk-s0514a1:58": "“Tattheva te vattapadā, esāva anusāsanī;",
  "atk-s0514a1:59": "Alaṃ mitte sukhāpetuṃ, amittānaṃ dukhāya cā”ti.",
  "atk-s0514a1:60_0": "Tattha paṭhameneva vitathanti, tāta, rājā nāma āditova musāvādaṃ nivāraye. Musāvādino",
  "atk-s0514a1:60_1": "hi rañño raṭṭhaṃ nirojaṃ hoti, pathaviyā ojā kammakaraṇaṭṭhānato sattaratanamattaṃ",
  "atk-s0514a1:60_2": "heṭṭhā bhassati, tato āhāre vā telamadhuphāṇitādīsu vā osadhesu ojā na hoti. Nirojāhārabhojanā",
  "atk-s0514a1:60_3": "manussā bahvābādhā honti, raṭṭhe thalajalapathesu āyo nuppajjati, tasmiṃ anuppajjante",
  "atk-s0514a1:60_4": "rājāno duggatā honti. Te sevake saṅgaṇhituṃ na sakkonti, asaṅgahitā sevakā rājānaṃ",
  "atk-s0514a1:60_5": "garucittena na olokenti. Evaṃ, tāta, musāvādo nāmesa nirojo, na so jīvitahetupi kātabbo,",
  "atk-s0514a1:60_6": "saccaṃ pana sādutaraṃ rasānanti tadeva paṭiggahetabbaṃ. Apica musāvādo nāma guṇaparidhaṃsako",
  "atk-s0514a1:60_7": "vipattipariyosāno, dutiyacittavāre avīciparāyaṇaṃ karoti. Imasmiṃ panatthe “dhammo",
  "atk-s0514a1:60_8": "have hato hantī”ti cetiyajātakaṃ kathetabbaṃ.",
  "atk-s0514a1:61_0": "Kodhanti, tāta, rājā nāma paṭhamameva kujjhanalakkhaṇaṃ kodhampi nivāreyya. Tāta,",
  "atk-s0514a1:61_1": "aññesañhi kodho khippaṃ matthakaṃ na pāpuṇāti, rājūnaṃ pāpuṇāti. Rājāno nāma vācāvudhā",
  "atk-s0514a1:61_2": "kujjhitvā olokitamattenāpi paraṃ vināsenti, tasmā raññā aññehi manussehi atirekataraṃ",
  "atk-s0514a1:61_3": "nikkodhena bhavitabbaṃ, khantimettānuddayāsampannena attano piyaputtaṃ viya lokaṃ",
  "atk-s0514a1:61_4": "volokentena bhavitabbaṃ. Tāta, atikodhano nāma rājā uppannaṃ yasaṃ rakkhituṃ na sakkoti.",
  "atk-s0514a1:61_5": "Imassa panatthassa dīpanatthaṃ khantivādijātaka- cūḷadhammapālajātakāni kathetabbāni.",
  "atk-s0514a1:61_6": "Cūḷadhammapālajātakasmiñhi mahāpatāpano nāma rājā puttaṃ ghātetvā puttasokena hadayena",
  "atk-s0514a1:61_7": "phalitena matāya deviyā sayampi deviṃ anusocanto hadayena phaliteneva mari. Atha",
  "atk-s0514a1:61_8": "te tayopi ekaāḷāhaneva jhāpesuṃ. Tasmā raññā paṭhamameva musāvādaṃ vajjetvā dutiyaṃ kodho vajjetabbo.",
  "atk-s0514a1:62_0": "Hāsanti hassaṃ, ayameva vā pāṭho. Tesu tesu kiccesu uppilāvitacittatāya keḷisīlataṃ",
  "atk-s0514a1:62_1": "parihāsaṃ nivāreyya. Tāta, raññā nāma keḷisīlena na bhavitabbaṃ, aparapattiyena hutvā",
  "atk-s0514a1:62_2": "sabbāni kiccāni attapaccakkheneva kātabbāni. Uppilāvitacitto hi rājā atuletvā kammāni",
  "atk-s0514a1:62_3": "karonto laddhaṃ yasaṃ vināseti. Imasmiṃ panatthe sarabhaṅgajātake purohitassa vacanaṃ",
  "atk-s0514a1:62_4": "gahetvā daṇḍakirañño kisavacche aparajjhitvā saha raṭṭhena ucchijjitvā kukkuḷaniraye",
  "atk-s0514a1:62_5": "nibbattabhāvo ca mātaṅgajātake majjharañño brāhmaṇānaṃ kathaṃ gahetvā mātaṅgatāpase",
  "atk-s0514a1:62_6": "aparajjhitvā saha raṭṭhena ucchijjitvā niraye nibbattabhāvo ca ghaṭapaṇḍitajātake",
  "atk-s0514a1:62_7": "dasabhātikarājadārakānaṃ mohamūḷhānaṃ vacanaṃ gahetvā kaṇhadīpāyane aparajjhitvā",
  "atk-s0514a1:62_8": "vāsudevakulassa nāsitabhāvo ca kathetabbo.",
  "atk-s0514a1:63_0": "Tato kiccāni kāreyyāti evaṃ, tāta, paṭhamaṃ musāvādaṃ dutiyaṃ kodhaṃ tatiyaṃ adhammahāsaṃ",
  "atk-s0514a1:63_1": "vajjetvā tato pacchā rājā raṭṭhavāsīnaṃ kattabbakiccāni kāreyya. Taṃ vataṃ āhu khattiyāti,",
  "atk-s0514a1:63_2": "khattiyamahārāja, yaṃ mayā vuttaṃ, etaṃ rañño vatasamādānanti porāṇakapaṇḍitā kathayiṃsu.",
  "atk-s0514a1:64_0": "Na taṃ kayirāti yaṃ tayā rāgādivasena pacchā tāpakaraṃ kammaṃ kataṃ hoti, tato pubbe",
  "atk-s0514a1:64_1": "katato puna tādisaṃ kammaṃ na kayirā, mā kareyyāsi, tātāti. Vuccateti taṃ rañño aghanti",
  "atk-s0514a1:64_2": "vuccati, evaṃ porāṇakapaṇḍitā kathayiṃsu. Sirīti idaṃ vessantarasakuṇo pubbe bārāṇasiyaṃ",
  "atk-s0514a1:64_3": "pavattitakāraṇaṃ āharitvā dassento āha. Tattha abravunti suciparivāraseṭṭhinā pucchitā",
  "atk-s0514a1:64_4": "kathayiṃsu. Uṭṭhānavīriyeti yo poso uṭṭhāne vīriye ca patiṭṭhito, na ca paresaṃ sampattiṃ",
  "atk-s0514a1:64_5": "disvā usūyati, tasmiṃ ahaṃ abhiramāmīti āha. Evaṃ tāva tāta sirī kathesi. Usūyaketi",
  "atk-s0514a1:64_6": "alakkhī pana, tāta, pucchitā ahaṃ parasampattiusūyake duhadaye ducitte kalyāṇakammadūsake",
  "atk-s0514a1:64_7": "yo kalyāṇakammaṃ dussanto appiyāyanto aṭṭīyanto na karoti, tasmiṃ abhiramāmīti āha.",
  "atk-s0514a1:64_8": "Evaṃ sā kāḷakaṇṇī, mahārāja, ramati patirūpadesavāsādino kusalacakkassa bhañjanī.",
  "atk-s0514a1:65_0": "Suhadayoti sundaracitto hitacittako. Nudāti nīhara. Nivesananti lakkhiyā pana nivesanaṃ",
  "atk-s0514a1:65_1": "bhava patiṭṭhā hohi. Sa lakkhīdhitisampannoti, mahārāja, kāsipati so puriso paññāya",
  "atk-s0514a1:65_2": "ceva vīriyena ca sampanno. Mahaggatoti mahajjhāsayo corānaṃ paccayabhūte gaṇhanto",
  "atk-s0514a1:65_3": "amittānaṃ mūlaṃ core gaṇhanto amittānaṃ aggaṃ chindatīti vadati. Sakkoti indo. Bhūtapatīti",
  "atk-s0514a1:65_4": "rājānaṃ ālapati. Uṭṭhāneti uṭṭhānavīriye. Nappamajjatīti na pamajjati, sabbakiccāni",
  "atk-s0514a1:65_5": "karoti. Sa kalyāṇeti so devarājā uṭṭhānavīriye manaṃ karonto pāpakammaṃ akatvā kalyāṇe",
  "atk-s0514a1:65_6": "puññakammasmiññeva dhitiṃ katvā appamatto uṭṭhāne manaṃ karoti, tassa pana kalyāṇakamme",
  "atk-s0514a1:65_7": "vīriyakaraṇabhāvadassanatthaṃ sarabhaṅgajātake dvīsu devalokesu devatāhi saddhiṃ",
  "atk-s0514a1:65_8": "kapiṭṭhārāmaṃ āgantvā pañhaṃ pucchitvā dhammassa sutabhāvo, mahākaṇhajātake attano",
  "atk-s0514a1:65_9": "ānubhāvena janaṃ tāsetvā osakkantassa sāsanassa pavattitabhāvo cāti evamādīni vatthūni kathetabbāni.",
  "atk-s0514a1:66_0": "Gandhabbāti cātumahārājikānaṃ heṭṭhā catuyonikā devā, catuyonikattāyeva kira te gandhabbā",
  "atk-s0514a1:66_1": "nāma jātā. Pitaroti brahmāno. Devāti upapattidevavasena cha kāmāvacaradevā. Tādinoti",
  "atk-s0514a1:66_2": "tathāvidhassa kusalābhiratassa rañño. Sājīvā hontīti samānajīvikā upajīvitabbā. Tādisā",
  "atk-s0514a1:66_3": "hi rājāno dānādīni puññāni karontā devatānaṃ pattiṃ denti, tā taṃ pattiṃ anumoditvā",
  "atk-s0514a1:66_4": "sampaṭicchitvā dibbayasena vaḍḍhanti. Anutiṭṭhantīti tādisassa rañño vīriyaṃ karontassa",
  "atk-s0514a1:66_5": "appamādaṃ āpajjantassa devatā anutiṭṭhanti anugacchanti, dhammikaṃ rakkhaṃ saṃvidahantīti attho.",
  "atk-s0514a1:67_0": "Soti so tvaṃ. Vāyamassūti tāni raṭṭhakiccāni karonto tulanavasena tīraṇavasena paccakkhakammavasena",
  "atk-s0514a1:67_1": "tesu tesu kiccesu vīriyaṃ karassu. Tattheva te vattapadāti, tāta, yaṃ maṃ tvaṃ kiṃsu",
  "atk-s0514a1:67_2": "kiccaṃ kataṃ varanti pucchi, tattha tava pañheyeva ete mayā “paṭhameneva vitatha”ntiādayo",
  "atk-s0514a1:67_3": "vuttā, ete vattapadā vattakoṭṭhāsā, evaṃ tattha vattassu. Esāti yā te mayā kathitā,",
  "atk-s0514a1:67_4": "esāva tava anusāsanī. Alanti evaṃ vattamāno hi rājā attano mitte sukhāpetuṃ, amittānañca",
  "atk-s0514a1:67_5": "dukkhāya alaṃ pariyatto samatthoti.",
  "atk-s0514a1:68_0": "Evaṃ vessantarasakuṇena ekāya gāthāya rañño pamādaṃ codetvā ekādasahi gāthāhi dhamme",
  "atk-s0514a1:68_1": "kathite “buddhalīḷāya pañho kathito”ti mahājano acchariyabbhutacittajāto sādhukārasatāni",
  "atk-s0514a1:68_2": "pavattesi. Rājā somanassappatto amacce āmantetvā pucchi – “bhonto! Amaccā mama puttena",
  "atk-s0514a1:68_3": "vessantarena evaṃ kathentena kena kattabbaṃ kiccaṃ kata”nti. Mahāsenaguttena, devāti.",
  "atk-s0514a1:68_4": "“Tena hissa mahāsenaguttaṭṭhānaṃ dammī”ti vessantaraṃ ṭhānantare ṭhapesi. So tato",
  "atk-s0514a1:68_5": "paṭṭhāya mahāsenaguttaṭṭhāne ṭhito pitu kammaṃ akāsīti.",
  "atk-s0514a1:69": "Vessantarapañho niṭṭhito.",
  "atk-s0514a1:70_0": "Puna rājā katipāhaccayena purimanayeneva kuṇḍaliniyā santikaṃ dūtaṃ pesetvā sattame",
  "atk-s0514a1:70_1": "divase tattha gantvā paccāgantvā tattheva maṇḍapamajjhe nisīditvā kuṇḍaliniṃ āharāpetvā",
  "atk-s0514a1:70_2": "suvaṇṇapīṭhe nisinnaṃ rājadhammaṃ pucchanto gāthamāha –",
  "atk-s0514a1:71": "14.",
  "atk-s0514a1:72": "“Sakkhisi tvaṃ kuṇḍalini, maññasi khattabandhuni;",
  "atk-s0514a1:73": "Rajjaṃ kāretukāmena, kiṃ su kiccaṃ kataṃ vara”nti.",
  "atk-s0514a1:74_0": "Tattha sakkhisīti mayā puṭṭhapañhaṃ kathetuṃ sakkhissasīti pucchati. Kuṇḍalinīti",
  "atk-s0514a1:74_1": "tassā saliṅgato āgatanāmenālapati. Tassā kira dvīsu kaṇṇapiṭṭhesu kuṇḍalasaṇṭhānā",
  "atk-s0514a1:74_2": "dve lekhā ahesuṃ, tenassā “kuṇḍalinī”ti nāmaṃ kāresi. Maññasīti jānissasi mayā puṭṭhapañhassa",
  "atk-s0514a1:74_3": "atthanti. Khattabandhunīti khattassa mahāsenaguttassa bhaginibhāvena naṃ evaṃ ālapati.",
  "atk-s0514a1:74_4": "Kasmā panesa vessantarasakuṇaṃ evaṃ apucchitvā imameva pucchatīti? Itthibhāvena.",
  "atk-s0514a1:74_5": "Itthiyo hi parittapaññā, tasmā “sace sakkoti, pucchissāmi, no ce, na pucchissāmī”ti",
  "atk-s0514a1:74_6": "vīmaṃsanavasena evaṃ pucchitvā taññeva pañhaṃ pucchi.",
  "atk-s0514a1:75": "Sā evaṃ raññā rājadhamme pucchite, “tāta, tvaṃ maṃ ‘itthikā nāma kiṃ kathessatī’ti vīmaṃsasi maññe, sakalaṃ te rājadhammaṃ dvīsuyeva padesu pakkhipitvā kathessāmī”ti vatvā āha –",
  "atk-s0514a1:76": "15.",
  "atk-s0514a1:77": "“Dveva tāta padakāni, yattha sabbaṃ patiṭṭhitaṃ;",
  "atk-s0514a1:78": "Aladdhassa ca yo lābho, laddhassa cānurakkhaṇā.",
  "atk-s0514a1:79": "16.",
  "atk-s0514a1:80": "“Amacce tāta jānāhi, dhīre atthassa kovide;",
  "atk-s0514a1:81": "Anakkhākitave tāta, asoṇḍe avināsake.",
  "atk-s0514a1:82": "17.",
  "atk-s0514a1:83": "“Yo ca taṃ tāta rakkheyya, dhanaṃ yañceva te siyā;",
  "atk-s0514a1:84": "Sūtova rathaṃ saṅgaṇhe, so te kiccāni kāraye.",
  "atk-s0514a1:85": "18.",
  "atk-s0514a1:86": "“Susaṅgahitantajano, sayaṃ vittaṃ avekkhiya;",
  "atk-s0514a1:87": "Nidhiñca iṇadānañca, na kare parapattiyā.",
  "atk-s0514a1:88": "19.",
  "atk-s0514a1:89": "“Sayaṃ āyaṃ vayaṃ jaññā, sayaṃ jaññā katākataṃ;",
  "atk-s0514a1:90": "Niggaṇhe niggahārahaṃ, paggaṇhe paggahārahaṃ.",
  "atk-s0514a1:91": "20.",
  "atk-s0514a1:92": "“Sayaṃ jānapadaṃ atthaṃ, anusāsa rathesabha;",
  "atk-s0514a1:93": "Mā te adhammikā yuttā, dhanaṃ raṭṭhañca nāsayuṃ.",
  "atk-s0514a1:94": "21.",
  "atk-s0514a1:95": "“Mā ca vegena kiccāni, karosi kārayesi vā;",
  "atk-s0514a1:96": "Vegasā hi kataṃ kammaṃ, mando pacchānutappati.",
  "atk-s0514a1:97": "22.",
  "atk-s0514a1:98": "“Mā te adhisare muñca, subāḷhamadhikopitaṃ;",
  "atk-s0514a1:99": "Kodhasā hi bahū phītā, kulā akulataṃ gatā.",
  "atk-s0514a1:100": "23.",
  "atk-s0514a1:101": "“‘Mā tāta issaromhī’ti, anatthāya patārayi;",
  "atk-s0514a1:102": "Itthīnaṃ purisānañca, mā te āsi dukhudrayo.",
  "atk-s0514a1:103": "24.",
  "atk-s0514a1:104": "“Apetalomahaṃsassa, rañño kāmānusārino;",
  "atk-s0514a1:105": "Sabbe bhogā vinassanti, rañño taṃ vuccate aghaṃ.",
  "atk-s0514a1:106": "25.",
  "atk-s0514a1:107": "“Tattheva te vattapadā, esāva anusāsanī;",
  "atk-s0514a1:108": "Dakkhassudāni puññakaro, asoṇḍo avināsako;",
  "atk-s0514a1:109": "Sīlavāssu mahārāja, dussīlo vinipātiko”ti.",
  "atk-s0514a1:110_0": "Tattha padakānīti kāraṇapadāni. Yatthāti yesu dvīsu padesu sabbaṃ atthajātaṃ hitasukhaṃ",
  "atk-s0514a1:110_1": "patiṭṭhitaṃ. Aladdhassāti yo ca pubbe aladdhassa lābhassa lābho, yā ca laddhassa",
  "atk-s0514a1:110_2": "anurakkhaṇā. Tāta, anuppannassa hi lābhassa uppādanaṃ nāma na bhāro, uppannassa pana",
  "atk-s0514a1:110_3": "anurakkhaṇameva bhāro. Ekacco hi yasaṃ uppādetvāpi yase pamatto pamādaṃ uppādetvā",
  "atk-s0514a1:110_4": "pāṇātipātādīni karoti, mahācoro hutvā raṭṭhaṃ vilumpamāno carati. Atha naṃ rājāno",
  "atk-s0514a1:110_5": "gāhāpetvā mahāvināsaṃ pāpenti. Atha vā uppannarūpādīsu kāmaguṇesu pamatto ayoniso",
  "atk-s0514a1:110_6": "dhanaṃ nāsento sabbasāpateyye khīṇe kapaṇo hutvā cīrakavasano kapālamādāya carati.",
  "atk-s0514a1:110_7": "Pabbajito vā pana ganthadhurādivasena lābhasakkāraṃ nibbattetvā pamatto hīnāyāvattati.",
  "atk-s0514a1:110_8": "Aparo paṭhamajhānādīni nibbattetvāpi muṭṭhassatitāya tathārūpe ārammaṇe bajjhitvā",
  "atk-s0514a1:110_9": "jhānā parihāyati. Evaṃ uppannassa yasassa vā jhānādilābhassa vā rakkhaṇameva dukkaraṃ.",
  "atk-s0514a1:110_10": "Tadatthadīpanatthaṃ pana devadattassa vatthu ca, mudulakkhaṇa- lomasakassapa- haritacajātaka-",
  "atk-s0514a1:110_11": "saṅkappajātakādīni ca kathetabbāni. Eko pana lābhasakkāraṃ uppādetvā appamāde ṭhatvā",
  "atk-s0514a1:110_12": "kalyāṇakammaṃ karoti, tassa so yaso sukkapakkhe cando viya vaḍḍhati, tasmā tvaṃ,",
  "atk-s0514a1:110_13": "mahārāja, appamatto payogasampattiyā ṭhatvā dhammena rajjaṃ kārento tava uppannaṃ",
  "atk-s0514a1:110_14": "yasaṃ anurakkhāhīti.",
  "atk-s0514a1:111_0": "Jānāhīti bhaṇḍāgārikakammādīnaṃ karaṇatthaṃ upadhārehi. Anakkhākitaveti anakkhe akitave",
  "atk-s0514a1:111_1": "ajutakare ceva akerāṭike ca. Asoṇḍeti pūvasurāgandhamālāsoṇḍabhāvarahite. Avināsaketi",
  "atk-s0514a1:111_2": "tava santakānaṃ dhanadhaññādīnaṃ avināsake. Yoti yo amacco. Yañcevāti yañca te ghare",
  "atk-s0514a1:111_3": "dhanaṃ siyā, taṃ rakkheyya. Sūtovāti rathasārathi viya. Yathā sārathi visamamagganivāraṇatthaṃ",
  "atk-s0514a1:111_4": "asse saṅgaṇhanto rathaṃ saṅgaṇheyya, evaṃ yo saha bhogehi taṃ rakkhituṃ sakkoti,",
  "atk-s0514a1:111_5": "so te amacco nāma tādisaṃ saṅgahetvā bhaṇḍāgārikādikiccāni kāraye.",
  "atk-s0514a1:112_0": "Susaṅgahitantajanoti, tāta, yassa hi rañño attano antojano attano valañjanakaparijano",
  "atk-s0514a1:112_1": "ca dānādīhi asaṅgahito hoti, tassa antonivesane suvaṇṇahiraññādīni tesaṃ asaṅgahitamanussānaṃ",
  "atk-s0514a1:112_2": "vasena nassanti, antojanā bahi gacchanti, tasmā tvaṃ suṭṭhusaṅgahitaantojano hutvā",
  "atk-s0514a1:112_3": "“ettakaṃ nāma me vitta”nti sayaṃ attano dhanaṃ avekkhitvā “asukaṭṭhāne nāma nidhiṃ",
  "atk-s0514a1:112_4": "nidhema, asukassa iṇaṃ demā”ti idaṃ ubhayampi na kare parapattiyā, parapattiyāpi",
  "atk-s0514a1:112_5": "tvaṃ mā kari, sabbaṃ attapaccakkhameva kareyyāsīti vadati.",
  "atk-s0514a1:113_0": "Āyaṃ vayanti tato uppajjanakaṃ āyañca tesaṃ tesaṃ dātabbaṃ vayañca sayameva jāneyyāsīti.",
  "atk-s0514a1:113_1": "Katākatanti saṅgāme vā navakamme vā aññesu vā kiccesu “iminā idaṃ nāma mayhaṃ kataṃ,",
  "atk-s0514a1:113_2": "iminā na kata”nti etampi sayameva jāneyyāsi, mā parapattiyo hohi. Niggaṇheti, tāta,",
  "atk-s0514a1:113_3": "rājā nāma sandhicchedādikārakaṃ niggahārahaṃ ānetvā dassitaṃ upaparikkhitvā sodhetvā",
  "atk-s0514a1:113_4": "porāṇakarājūhi ṭhapitadaṇḍaṃ oloketvā dosānurūpaṃ niggaṇheyya. Paggaṇheti yo pana",
  "atk-s0514a1:113_5": "paggahāraho hoti, abhinnassa vā parabalassa bhedetā, bhinnassa vā sakabalassa ārādhako,",
  "atk-s0514a1:113_6": "aladdhassa vā rajjassa āharako, laddhassa vā thāvarakārako, yena vā pana jīvitaṃ",
  "atk-s0514a1:113_7": "dinnaṃ hoti, evarūpaṃ paggahārahaṃ paggahetvā mahantaṃ sakkārasammānaṃ kareyya. Evaṃ",
  "atk-s0514a1:113_8": "hissa kiccesu aññepi uraṃ datvā kattabbaṃ karissanti.",
  "atk-s0514a1:114_0": "Jānapadanti janapadavāsīnaṃ atthaṃ sayaṃ attapaccakkheneva anusāsa. Adhammikā yuttāti",
  "atk-s0514a1:114_1": "adhammikā tattha tattha niyuttā āyuttakā lañjaṃ gahetvā vinicchayaṃ bhindantā tava",
  "atk-s0514a1:114_2": "dhanañca raṭṭhañca mā nāsayuṃ. Iminā kāraṇena appamatto hutvā sayameva anusāsa. Vegenāti",
  "atk-s0514a1:114_3": "sahasā atuletvā atīretvā. Vegasāti atuletvā atīretvā chandādivasena sahasā kataṃ",
  "atk-s0514a1:114_4": "kammañhi na sādhu na sundaraṃ. Kiṃkāraṇā? Tādisañhi katvā mando pacchā vippaṭisāravasena",
  "atk-s0514a1:114_5": "idha loke apāyadukkhaṃ anubhavanto paraloke ca anutappati. Ayaṃ panettha attho “isīnamantaraṃ",
  "atk-s0514a1:114_6": "katvā, bharurājāti me suta”nti bharujātakena dīpetabbo.",
  "atk-s0514a1:115_0": "Mā te adhisare muñca, subāḷhamadhikopitanti, tāta, tava hadayaṃ kusalaṃ adhisaritvā",
  "atk-s0514a1:115_1": "atikkamitvā pavatte paresaṃ akusalakamme suṭṭhu bāḷhaṃ adhikopitaṃ kujjhāpitaṃ hutvā",
  "atk-s0514a1:115_2": "mā muñca, mā patiṭṭhāyatūti attho. Idaṃ vuttaṃ hoti – tāta, yadā te vinicchaye ṭhitassa",
  "atk-s0514a1:115_3": "iminā puriso vā hato sandhi vā chinnoti coraṃ dassenti, tadā te paresaṃ vacanehi",
  "atk-s0514a1:115_4": "suṭṭhu kopitampi hadayaṃ kodhavasena mā muñca, apariggahetvā mā daṇḍaṃ paṇehi. Kiṃkāraṇā?",
  "atk-s0514a1:115_5": "Acorampi hi “coro”ti gahetvā ānenti, tasmā akujjhitvā ubhinnaṃ attapaccatthikānaṃ",
  "atk-s0514a1:115_6": "kathaṃ sutvā suṭṭhu sodhetvā attapaccakkhena tassa corabhāvaṃ ñatvā paveṇiyā ṭhapitadaṇḍavasena",
  "atk-s0514a1:115_7": "kattabbaṃ karohi. Raññā hi uppannepi kodhe hadayaṃ sītalaṃ akatvā kammaṃ na kātabbaṃ.",
  "atk-s0514a1:115_8": "Yadā panassa hadayaṃ nibbutaṃ hoti mudukaṃ, tadā vinicchayakammaṃ kātabbaṃ. Pharuse",
  "atk-s0514a1:115_9": "hi citte pakkuthite udake mukhanimittaṃ viya kāraṇaṃ na paññāyati. Kodhasā hīti,",
  "atk-s0514a1:115_10": "tāta, kodhena hi bahūni phītāni rājakulāni akulabhāvaṃ gatāni mahāvināsameva pattānīti.",
  "atk-s0514a1:115_11": "Imassa panatthassa dīpanatthaṃ khantivādijātaka- nāḷikerarājavatthusahassabāhuajjunavatthuādīni kathetabbāni.",
  "atk-s0514a1:116_0": "Mā, tāta, issaromhīti, anatthāya patārayīti, tāta, “ahaṃ pathavissaro”ti mā mahājanaṃ",
  "atk-s0514a1:116_1": "kāyaduccaritādianatthāya patārayi mā otārayi, yathā taṃ anatthaṃ samādāya vattati,",
  "atk-s0514a1:116_2": "mā evamakāsīti attho. Mā te āsīti, tāta, tava vijite manussajātikānaṃ vā tiracchānajātikānaṃ",
  "atk-s0514a1:116_3": "vā itthipurisānaṃ dukhudrayo dukkhuppatti mā āsi. Yathā hi adhammikarājūnaṃ vijite",
  "atk-s0514a1:116_4": "manussā kāyaduccaritādīni katvā niraye uppajjanti, tava raṭṭhavāsīnaṃ taṃ dukkhaṃ",
  "atk-s0514a1:116_5": "yathā na hoti, tathā karohīti attho.",
  "atk-s0514a1:117_0": "Apetalomahaṃsassāti attānuvādādibhayehi nibbhayassa. Iminā imaṃ dasseti – tāta, yo",
  "atk-s0514a1:117_1": "rājā kismiñci āsaṅkaṃ akatvā attano kāmameva anussarati, chandavasena yaṃ yaṃ icchati,",
  "atk-s0514a1:117_2": "taṃ taṃ karoti, vissaṭṭhayaṭṭhi viya andho niraṅkuso viya ca caṇḍahatthī hoti, tassa",
  "atk-s0514a1:117_3": "sabbe bhogā vinassanti, tassa taṃ bhogabyasanaṃ aghaṃ dukkhanti vuccati.",
  "atk-s0514a1:118_0": "Tattheva te vattapadāti purimanayeneva yojetabbaṃ. Dakkhassudānīti, tāta, tvaṃ imaṃ",
  "atk-s0514a1:118_1": "anusāsaniṃ sutvā idāni dakkho analaso puññānaṃ karaṇena puññakaro surādipariharaṇena.",
  "atk-s0514a1:118_2": "Asoṇḍo diṭṭhadhammikasamparāyikassa atthassa avināsanena avināsako bhaveyyāsīti.",
  "atk-s0514a1:118_3": "Sīlavāssūti sīlavā ācārasampanno bhava, dasasu rājadhammesu patiṭṭhāya rajjaṃ kārehi.",
  "atk-s0514a1:118_4": "Dussīlo vinipātikoti dussīlo hi, mahārāja, attānaṃ niraye vinipātento vinipātiko nāma hotīti.",
  "atk-s0514a1:119_0": "Evaṃ kuṇḍalinīpi ekādasahi gāthāhi dhammaṃ desesi. Rājā tuṭṭho amacce āmantetvā pucchi",
  "atk-s0514a1:119_1": "– “bhonto! Amaccā mama dhītāya kuṇḍaliniyā evaṃ kathayamānāya kena kattabbaṃ kiccaṃ",
  "atk-s0514a1:119_2": "kata”nti. Bhaṇḍāgārikena, devāti. “Tena hissā bhaṇḍāgārikaṭṭhānaṃ dammī”ti kuṇḍaliniṃ",
  "atk-s0514a1:119_3": "ṭhānantare ṭhapesi. Sā tato paṭṭhāya bhaṇḍāgārikaṭṭhāne ṭhatvā pitu kammaṃ akāsīti.",
  "atk-s0514a1:120": "Kuṇḍalinipañho niṭṭhito.",
  "atk-s0514a1:121_0": "Puna rājā katipāhaccayena purimanayeneva jambukapaṇḍitassa santikaṃ dūtaṃ pesetvā",
  "atk-s0514a1:121_1": "sattame divase tattha gantvā sampattiṃ anubhavitvā paccāgato tattheva maṇḍapamajjhe",
  "atk-s0514a1:121_2": "nisīdi. Amacco jambukapaṇḍitaṃ kañcanabhaddapīṭhe nisīdāpetvā pīṭhaṃ sīsenādāya āgacchi.",
  "atk-s0514a1:121_3": "Paṇḍito pitu aṅke nisīditvā kīḷitvā gantvā kañcanapīṭheyeva nisīdi. Atha naṃ rājā",
  "atk-s0514a1:121_4": "pañhaṃ pucchanto gāthamāha –",
  "atk-s0514a1:122": "26.",
  "atk-s0514a1:123": "“Apucchimha kosiyagottaṃ, kuṇḍaliniṃ tatheva ca;",
  "atk-s0514a1:124": "Tvaṃ dāni vadehi jambuka, balānaṃ balamuttama”nti.",
  "atk-s0514a1:125_0": "Tassattho – tāta, jambuka, ahaṃ tava bhātaraṃ kosiyagottaṃ vessantaraṃ bhaginiñca",
  "atk-s0514a1:125_1": "te kuṇḍaliniṃ rājadhammaṃ apucchiṃ, te attano balena kathesuṃ, yathā pana te pucchiṃ,",
  "atk-s0514a1:125_2": "tatheva idāni, putta jambuka, taṃ pucchāmi, tvaṃ me rājadhammañca balānaṃ uttamaṃ balañca kathehīti.",
  "atk-s0514a1:126_0": "Evaṃ rājā mahāsattaṃ pañhaṃ pucchanto aññesaṃ pucchitaniyāmena apucchitvā visesetvā",
  "atk-s0514a1:126_1": "pucchi. Athassa paṇḍito “tena hi, mahārāja, ohitasoto suṇāhi, sabbaṃ te kathessāmī”ti",
  "atk-s0514a1:126_2": "pasāritahatthe sahassatthavikaṃ ṭhapento viya dhammadesanaṃ ārabhi –",
  "atk-s0514a1:127": "27.",
  "atk-s0514a1:128": "“Balaṃ pañcavidhaṃ loke, purisasmiṃ mahaggate;",
  "atk-s0514a1:129": "Tattha bāhubalaṃ nāma, carimaṃ vuccate balaṃ.",
  "atk-s0514a1:130": "28.",
  "atk-s0514a1:131": "“Bhogabalañca dīghāvu, dutiyaṃ vuccate balaṃ;",
  "atk-s0514a1:132": "Amaccabalañca dīghāvu, tatiyaṃ vuccate balaṃ.",
  "atk-s0514a1:133": "29.",
  "atk-s0514a1:134": "“Abhijaccabalañceva, taṃ catutthaṃ asaṃsayaṃ;",
  "atk-s0514a1:135": "Yāni cetāni sabbāni, adhigaṇhāti paṇḍito.",
  "atk-s0514a1:136": "30.",
  "atk-s0514a1:137": "“Taṃ balānaṃ balaṃ seṭṭhaṃ, aggaṃ paññābalaṃ balaṃ;",
  "atk-s0514a1:138": "Paññābalenupatthaddho, atthaṃ vindati paṇḍito.",
  "atk-s0514a1:139": "31.",
  "atk-s0514a1:140": "“Api ce labhati mando, phītaṃ dharaṇimuttamaṃ;",
  "atk-s0514a1:141": "Akāmassa pasayhaṃ vā, añño taṃ paṭipajjati.",
  "atk-s0514a1:142": "32.",
  "atk-s0514a1:143": "“Abhijātopi ce hoti, rajjaṃ laddhāna khattiyo;",
  "atk-s0514a1:144": "Duppañño hi kāsipati, sabbenapi na jīvati.",
  "atk-s0514a1:145": "33.",
  "atk-s0514a1:146": "“Paññāva sutaṃ vinicchinī, paññā kittisilokavaḍḍhanī;",
  "atk-s0514a1:147": "Paññāsahito naro idha, api dukkhe sukhāni vindati.",
  "atk-s0514a1:148": "34.",
  "atk-s0514a1:149": "“Paññañca kho asussūsaṃ, na koci adhigacchati;",
  "atk-s0514a1:150": "Bahussutaṃ anāgamma, dhammaṭṭhaṃ avinibbhujaṃ.",
  "atk-s0514a1:151": "35.",
  "atk-s0514a1:152": "“Yo ca dhammavibhaṅgaññū, kāluṭṭhāyī atandito;",
  "atk-s0514a1:153": "Anuṭṭhahati kālena, kammaphalaṃ tassijjhati.",
  "atk-s0514a1:154": "36.",
  "atk-s0514a1:155": "“Anāyatanasīlassa, anāyatanasevino;",
  "atk-s0514a1:156": "Na nibbindiyakārissa, sammadattho vipaccati.",
  "atk-s0514a1:157": "37.",
  "atk-s0514a1:158": "“Ajjhattañca payuttassa, tathāyatanasevino;",
  "atk-s0514a1:159": "Anibbindiyakārissa, sammadattho vipaccati.",
  "atk-s0514a1:160": "38.",
  "atk-s0514a1:161": "“Yogappayogasaṅkhātaṃ, sambhatassānurakkhaṇaṃ;",
  "atk-s0514a1:162": "Tāni tvaṃ tāta sevassu, mā akammāya randhayi;",
  "atk-s0514a1:163": "Akammunā hi dummedho, naḷāgāraṃva sīdatī”ti.",
  "atk-s0514a1:164_0": "Tattha mahaggateti, mahārāja, imasmiṃ sattaloke mahajjhāsaye purise pañcavidhaṃ balaṃ",
  "atk-s0514a1:164_1": "hoti. Bāhubalanti kāyabalaṃ. Carimanti taṃ atimahantampi samānaṃ lāmakameva. Kiṃkāraṇā?",
  "atk-s0514a1:164_2": "Andhabālabhāvena. Sace hi kāyabalaṃ mahantaṃ nāma bhaveyya, vāraṇabalato laṭukikāya",
  "atk-s0514a1:164_3": "balaṃ khuddakaṃ bhaveyya, vāraṇabalaṃ pana andhabālabhāvena maraṇassa paccayaṃ jātaṃ,",
  "atk-s0514a1:164_4": "laṭukikā attano ñāṇakusalatāya vāraṇaṃ jīvitakkhayaṃ pāpesi. Imasmiṃ panatthe “na",
  "atk-s0514a1:164_5": "heva sabbattha balena kiccaṃ, balañhi bālassa vadhāya hotī”ti suttaṃ āharitabbaṃ.",
  "atk-s0514a1:165_0": "Bhogabalanti upatthambhanavasena sabbaṃ hiraññasuvaṇṇādi upabhogajātaṃ bhogabalaṃ",
  "atk-s0514a1:165_1": "nāma, taṃ kāyabalato mahantataraṃ. Amaccabalanti abhejjamantassa sūrassa suhadayassa",
  "atk-s0514a1:165_2": "amaccamaṇḍalassa atthitā, taṃ balaṃ saṅgāmasūratāya purimehi balehi mahantataraṃ.",
  "atk-s0514a1:165_3": "Abhijaccabalanti tīṇi kulāni atikkamitvā khattiyakulavasena jātisampatti, taṃ itarehi",
  "atk-s0514a1:165_4": "balehi mahantataraṃ. Jātisampannā eva hi sujjhanti, na itareti. Yāni cetānīti yāni",
  "atk-s0514a1:165_5": "ca etāni cattāripi balāni paṇḍito paññānubhāvena adhigaṇhāti abhibhavati, taṃ sabbabalānaṃ",
  "atk-s0514a1:165_6": "paññābalaṃ seṭṭhanti ca agganti ca vuccati. Kiṃkāraṇā? Tena hi balena upatthaddho",
  "atk-s0514a1:165_7": "paṇḍito atthaṃ vindati, vuḍḍhiṃ pāpuṇāti. Tadatthajotanatthaṃ “puṇṇaṃ nadiṃ yena",
  "atk-s0514a1:165_8": "ca peyyamāhū”ti puṇṇanadījātakañca sirīkāḷakaṇṇipañhaṃ pañcapaṇḍitapañhañca sattubhastajātaka-",
  "atk-s0514a1:165_9": "sambhavajātaka- sarabhaṅgajātakādīni ca kathetabbāni.",
  "atk-s0514a1:166_0": "Mandoti mandapañño bālo. Phītanti, tāta, mandapañño puggalo sattaratanapuṇṇaṃ cepi",
  "atk-s0514a1:166_1": "uttamaṃ dharaṇiṃ labhati, tassa anicchamānasseva pasayhakāraṃ vā pana katvā añño",
  "atk-s0514a1:166_2": "paññāsampanno taṃ paṭipajjati. Mando hi laddhaṃ yasaṃ rakkhituṃ kulasantakaṃ vā pana",
  "atk-s0514a1:166_3": "paveṇiāgatampi rajjaṃ adhigantuṃ na sakkoti. Tadatthajotanatthaṃ “addhā pādañjalī",
  "atk-s0514a1:166_4": "sabbe, paññāya atirocatī”ti pādañjalījātakaṃ kathetabbaṃ. Laddhānāti jātisampattiṃ",
  "atk-s0514a1:166_5": "nissāya kulasantakaṃ rajjaṃ labhitvāpi. Sabbenapīti tena sakalenapi rajjena na jīvati,",
  "atk-s0514a1:166_6": "anupāyakusalatāya duggatova hotīti.",
  "atk-s0514a1:167_0": "Evaṃ mahāsatto ettakena ṭhānena apaṇḍitassa aguṇaṃ kathetvā idāni paññaṃ pasaṃsanto",
  "atk-s0514a1:167_1": "“paññā”tiādimāha. Tattha sutanti sutapariyatti. Tañhi paññāva vinicchinati. Kittisilokavaḍḍhanīti",
  "atk-s0514a1:167_2": "kittighosassa ca lābhasakkārassa ca vaḍḍhanī. Dukkhe sukhāni vindatīti dukkhe uppannepi",
  "atk-s0514a1:167_3": "nibbhayo hutvā upāyakusalatāya sukhaṃ paṭilabhati. Tadatthadīpanatthaṃ –",
  "atk-s0514a1:168": "“Yassete caturo dhammā, vānarinda yathā tava”. ;",
  "atk-s0514a1:169": "Alametehi ambehi, jambūhi panasehi cā”ti. –",
  "atk-s0514a1:170": "Ādīni jātakāni kathetabbāni.",
  "atk-s0514a1:171_0": "Asussūsanti paṇḍitapuggale apayirupāsanto assuṇanto. Dhammaṭṭhanti sabhāvakāraṇe",
  "atk-s0514a1:171_1": "ṭhitaṃ bahussutaṃ anāgamma taṃ asaddahanto. Avinibbhujanti atthānatthaṃ kāraṇākāraṇaṃ",
  "atk-s0514a1:171_2": "anogāhanto atīrento na koci paññaṃ adhigacchati, tātāti.",
  "atk-s0514a1:172_0": "Dhammavibhaṅgaññūti dasakusalakammapathavibhaṅgakusalo. Kāluṭṭhāyīti vīriyaṃ kātuṃ",
  "atk-s0514a1:172_1": "yuttakāle vīriyassa kārako. Anuṭṭhahatīti tasmiṃ tasmiṃ kāle taṃ taṃ kiccaṃ karoti.",
  "atk-s0514a1:172_2": "Tassāti tassa puggalassa kammaphalaṃ samijjhati nipphajjati. Anāyatanasīlassāti anāyatanaṃ",
  "atk-s0514a1:172_3": "vuccati lābhayasasukhānaṃ anākaro dussīlyakammaṃ, taṃsīlassa tena dussīlyakammena",
  "atk-s0514a1:172_4": "samannāgatassa, anāyatanabhūtameva dussīlapuggalaṃ sevantassa, kusalassa kammassa",
  "atk-s0514a1:172_5": "karaṇakāle nibbindiyakārissa nibbinditvā ukkaṇṭhitvā karontassa evarūpassa, tāta,",
  "atk-s0514a1:172_6": "puggalassa kammānaṃ attho sammā na vipaccati na sampajjati, tīṇi kulaggāni ca cha",
  "atk-s0514a1:172_7": "kāmasaggāni ca na upanetīti attho. Ajjhattañcāti attano niyakajjhattaṃ aniccabhāvanādivasena",
  "atk-s0514a1:172_8": "payuttassa. Tathāyatanasevinoti tatheva sīlavante puggale sevamānassa. Vipaccatīti",
  "atk-s0514a1:172_9": "sampajjati mahantaṃ yasaṃ deti.",
  "atk-s0514a1:173_0": "Yogappayogasaṅkhātanti yoge yuñjitabbayuttake kāraṇe payogakoṭṭhāsabhūtaṃ paññaṃ.",
  "atk-s0514a1:173_1": "Sambhatassāti rāsikatassa dhanassa anurakkhaṇaṃ. Tāni tvanti etāni ca dve purimāni",
  "atk-s0514a1:173_2": "ca mayā vuttakāraṇāni sabbāni, tāta, tvaṃ sevassu, mayā vuttaṃ ovādaṃ hadaye katvā",
  "atk-s0514a1:173_3": "attano ghare dhanaṃ rakkha. Mā akammāya randhayīti ayuttena akāraṇena mā randhayi,",
  "atk-s0514a1:173_4": "taṃ dhanaṃ mā jhāpayi mā nāsayi. Kiṃkāraṇā? Akammunā hīti ayuttakammakaraṇena dummedho",
  "atk-s0514a1:173_5": "puggalo sakaṃ dhanaṃ nāsetvā pacchā duggato. Naḷāgāraṃva sīdatīti yathā naḷāgāraṃ",
  "atk-s0514a1:173_6": "mūlato paṭṭhāya jīramānaṃ appatiṭṭhaṃ patati, evaṃ akāraṇena dhanaṃ nāsetvā apāyesu nibbattatīti.",
  "atk-s0514a1:174": "Evampi bodhisatto ettakena ṭhānena pañca balāni vaṇṇetvā paññābalaṃ ukkhipitvā candamaṇḍalaṃ nīharanto viya kathetvā idāni dasahi gāthāhi rañño ovādaṃ dento āha –",
  "atk-s0514a1:175": "39.",
  "atk-s0514a1:176": "“Dhammaṃ cara mahārāja, mātāpitūsu khattiya;",
  "atk-s0514a1:177": "Idha dhammaṃ caritvāna, rāja saggaṃ gamissasi.",
  "atk-s0514a1:178": "40.",
  "atk-s0514a1:179": "“Dhammaṃ cara mahārāja, puttadāresu khattiya;",
  "atk-s0514a1:180": "Idha dhammaṃ caritvāna, rāja saggaṃ gamissasi.",
  "atk-s0514a1:181": "41.",
  "atk-s0514a1:182": "“Dhammaṃ cara mahārāja, mittāmaccesu khattiya;",
  "atk-s0514a1:183": "Idha dhammaṃ caritvāna, rāja saggaṃ gamissasi.",
  "atk-s0514a1:184": "42.",
  "atk-s0514a1:185": "“Dhammaṃ cara mahārāja, vāhanesu balesu ca;",
  "atk-s0514a1:186": "Idha dhammaṃ caritvāna, rāja saggaṃ gamissasi.",
  "atk-s0514a1:187": "43.",
  "atk-s0514a1:188": "“Dhammaṃ cara mahārāja, gāmesu nigamesu ca;",
  "atk-s0514a1:189": "Idha dhammaṃ caritvāna, rāja saggaṃ gamissasi.",
  "atk-s0514a1:190": "44.",
  "atk-s0514a1:191": "“Dhammaṃ cara mahārāja, raṭṭhe janapadesu ca;",
  "atk-s0514a1:192": "Idha dhammaṃ caritvāna, rāja saggaṃ gamissasi.",
  "atk-s0514a1:193": "45.",
  "atk-s0514a1:194": "“Dhammaṃ cara mahārāja, samaṇe brāhmaṇesu ca;",
  "atk-s0514a1:195": "Idha dhammaṃ caritvāna, rāja saggaṃ gamissasi.",
  "atk-s0514a1:196": "46.",
  "atk-s0514a1:197": "“Dhammaṃ cara mahārāja, migapakkhīsu khattiya;",
  "atk-s0514a1:198": "Idha dhammaṃ caritvāna, rāja saggaṃ gamissasi.",
  "atk-s0514a1:199": "47.",
  "atk-s0514a1:200": "“Dhammaṃ cara mahārāja, dhammo ciṇṇo sukhāvaho;",
  "atk-s0514a1:201": "Idha dhammaṃ caritvāna, rāja saggaṃ gamissasi.",
  "atk-s0514a1:202": "48.",
  "atk-s0514a1:203": "“Dhammaṃ cara mahārāja, saindā devā sabrahmakā;",
  "atk-s0514a1:204": "Suciṇṇena divaṃ pattā, mā dhammaṃ rāja pāmado”ti.",
  "atk-s0514a1:205_0": "Tattha paṭhamagāthāya tāva idha dhammanti mātāpitupaṭṭhānadhammaṃ. Taṃ kālasseva",
  "atk-s0514a1:205_1": "vuṭṭhāya mātāpitūnaṃ mukhodakadantakaṭṭhadānamādiṃ katvā sabbasarīrakiccapariharaṇaṃ",
  "atk-s0514a1:205_2": "karontova pūrehīti vadati. Puttadāresūti puttadhītaro tāva pāpā nivāretvā kalyāṇe",
  "atk-s0514a1:205_3": "nivesento sippaṃ uggaṇhāpento vayappattakāle patirūpakulavaṃsena āvāhavivāhaṃ karonto",
  "atk-s0514a1:205_4": "samaye dhanaṃ dento puttesu dhammaṃ carati nāma, bhariyaṃ sammānento anavamānento",
  "atk-s0514a1:205_5": "anaticaranto issariyaṃ vossajjento alaṅkāraṃ anuppadento dāresu dhammaṃ carati nāma.",
  "atk-s0514a1:205_6": "Mittāmaccesūti mittāmacce catūhi saṅgahavatthūhi saṅgaṇhanto avisaṃvādento etesu",
  "atk-s0514a1:205_7": "dhammaṃ carati nāma. Vāhanesu balesu cāti hatthiassādīnaṃ vāhanānaṃ balakāyassa ca",
  "atk-s0514a1:205_8": "dātabbayuttakaṃ dento sakkāraṃ karonto hatthiassādayo mahallakakāle kammesu ayojento",
  "atk-s0514a1:205_9": "tesu dhammaṃ carati nāma.",
  "atk-s0514a1:206_0": "Gāmesu nigamesu cāti gāmanigamavāsino daṇḍabalīhi apīḷentova tesu dhammaṃ carati",
  "atk-s0514a1:206_1": "nāma. Raṭṭhe janapadesu cāti raṭṭhañca janapadañca akāraṇena kilamento hitacittaṃ",
  "atk-s0514a1:206_2": "apaccupaṭṭhapento tattha adhammaṃ carati nāma, apīḷento pana hitacittena pharanto",
  "atk-s0514a1:206_3": "tattha dhammaṃ carati nāma. Samaṇe brāhmaṇesu cāti tesaṃ cattāro paccaye dentova",
  "atk-s0514a1:206_4": "tesu dhammaṃ carati nāma. Migapakkhīsūti sabbacatuppadasakuṇānaṃ abhayaṃ dento tesu",
  "atk-s0514a1:206_5": "dhammaṃ carati nāma. Dhammo ciṇṇoti sucaritadhammo ciṇṇo. Sukhāvahoti tīsu kulasampadāsu",
  "atk-s0514a1:206_6": "chasu kāmasaggesu sukhaṃ āvahati. Suciṇṇenāti idha ciṇṇena kāyasucaritādinā suciṇṇena.",
  "atk-s0514a1:206_7": "Divaṃ pattāti devalokabrahmalokasaṅkhātaṃ divaṃ gatā, tattha dibbasampattilābhino",
  "atk-s0514a1:206_8": "jātā. Mā dhammaṃ rāja pāmadoti tasmā tvaṃ, mahārāja, jīvitaṃ jahantopi dhammaṃ mā pamajjīti.",
  "atk-s0514a1:207": "Evaṃ dasa dhammacariyagāthāyo vatvā uttaripi ovadanto osānagāthamāha –",
  "atk-s0514a1:208": "49.",
  "atk-s0514a1:209": "“Tattheva te vattapadā, esāva anusāsanī;",
  "atk-s0514a1:210": "Sappaññasevī kalyāṇī, samattaṃ sāma taṃ vidū”ti.",
  "atk-s0514a1:211_0": "Tattha tattheva te vattapadāti idaṃ purimanayeneva yojetabbaṃ. Sappaññasevī kalyāṇī,",
  "atk-s0514a1:211_1": "samattaṃ sāma taṃ vidūti, mahārāja, taṃ mayā vuttaṃ ovādaṃ tvaṃ niccakālaṃ sappaññapuggalasevī",
  "atk-s0514a1:211_2": "kalyāṇaguṇasamannāgato hutvā samattaṃ paripuṇṇaṃ sāmaṃ vidū attapaccakkhatova jānitvā",
  "atk-s0514a1:211_3": "yathānusiṭṭhaṃ paṭipajjāti.",
  "atk-s0514a1:212_0": "Evaṃ mahāsatto ākāsagaṅgaṃ otārento viya buddhalīḷāya dhammaṃ desesi. Mahājano mahāsakkāraṃ",
  "atk-s0514a1:212_1": "akāsi, sādhukārasahassāni adāsi. Rājā tuṭṭho amacce āmantetvā pucchi – “bhonto! Amaccā",
  "atk-s0514a1:212_2": "mama puttena taruṇajambuphalasamānatuṇḍena jambukapaṇḍitena evaṃ kathentena kena",
  "atk-s0514a1:212_3": "kattabbaṃ kiccaṃ kata”nti. Senāpatinā, devāti. “Tena hissa senāpatiṭṭhānaṃ dammī”ti",
  "atk-s0514a1:212_4": "jambukaṃ ṭhānantare ṭhapesi. So tato paṭṭhāya senāpatiṭṭhāne ṭhatvā pitu kammāni",
  "atk-s0514a1:212_5": "akāsi. Tiṇṇaṃ sakuṇānaṃ mahanto sakkāro ahosi. Tayopi janā rañño atthañca dhammañca",
  "atk-s0514a1:212_6": "anusāsiṃsu. Mahāsattassovāde ṭhatvā rājā dānādīni puññāni katvā saggaparāyaṇo ahosi.",
  "atk-s0514a1:212_7": "Amaccā rañño sarīrakiccaṃ katvā sakuṇānaṃ ārocetvā “sāmi, jambukasakuṇa rājā tumhākaṃ",
  "atk-s0514a1:212_8": "chattaṃ ussāpetabbaṃ akāsī”ti vadiṃsu. Mahāsatto “na mayhaṃ rajjenattho, tumhe appamattā",
  "atk-s0514a1:212_9": "rajjaṃ kārethā”ti mahājanaṃ sīlesu patiṭṭhāpetvā “evaṃ vinicchayaṃ pavatteyyāthā”ti",
  "atk-s0514a1:212_10": "vinicchayadhammaṃ suvaṇṇapaṭṭe likhāpetvā araññaṃ pāvisi. Tassovādo cattālīsa vassasahassāni pavattati.",
  "atk-s0514a1:213": "Satthā rañño ovādavasena imaṃ dhammadesanaṃ desetvā jātakaṃ samodhānesi “tadā rājā ānando ahosi, kuṇḍalinī uppalavaṇṇā, vessantaro sāriputto, jambukasakuṇo pana ahameva ahosi”nti.",
  "atk-s0514a1:214": "Tesakuṇajātakavaṇṇanā paṭhamā.",
  "atk-s0514a1:216": "[522] 2. Sarabhaṅgajātakavaṇṇanā",
  "atk-s0514a1:217_0": "Alaṅkatā kuṇḍalino suvatthāti idaṃ satthā veḷuvane viharanto mahāmoggallānattherassa",
  "atk-s0514a1:217_1": "parinibbānaṃ ārabbha kathesi. Sāriputtatthero tathāgataṃ jetavane viharantaṃ attano",
  "atk-s0514a1:217_2": "parinibbānaṃ anujānāpetvā gantvā nāḷakagāmake jātovarake parinibbāyi. Tassa parinibbutabhāvaṃ",
  "atk-s0514a1:217_3": "sutvā satthā rājagahaṃ gantvā veḷuvane vihāsi. Tadā mahāmoggallānatthero isigilipasse",
  "atk-s0514a1:217_4": "kāḷasilāyaṃ viharati. So pana iddhibalena koṭippattabhāvena devalokacārikañca ussadanirayacārikañca",
  "atk-s0514a1:217_5": "gacchati. Devaloke buddhasāvakānaṃ mahantaṃ issariyaṃ disvā ussadanirayesu ca titthiyasāvakānaṃ",
  "atk-s0514a1:217_6": "mahantaṃ dukkhaṃ disvā manussalokaṃ āgantvā “asuko upāsako asukā ca upāsikā asukasmiṃ",
  "atk-s0514a1:217_7": "nāma devaloke nibbattitvā mahāsampattiṃ anubhavanti, titthiyasāvakesu asuko ca asukā",
  "atk-s0514a1:217_8": "ca nirayādīsu asukaapāye nāma nibbattā”ti manussānaṃ kathesi. Manussā sāsane pasīdanti,",
  "atk-s0514a1:217_9": "titthiye parivajjenti. Buddhasāvakānaṃ sakkāro mahanto ahosi, titthiyānaṃ parihāyati.",
  "atk-s0514a1:218_0": "Te there āghātaṃ bandhitvā “imasmiṃ jīvante amhākaṃ upaṭṭhākā bhijjanti, sakkāro",
  "atk-s0514a1:218_1": "ca parihāyati, mārāpessāma na”nti therassa māraṇatthaṃ samaṇaguttakassa nāma corassa",
  "atk-s0514a1:218_2": "sahassaṃ adaṃsu. So “theraṃ māressāmī”ti mahantena parivārena saddhiṃ kāḷasilaṃ agamāsi.",
  "atk-s0514a1:218_3": "Thero taṃ āgacchantaṃ disvāva iddhiyā uppatitvā pakkāmi. Coro taṃ divasaṃ theraṃ",
  "atk-s0514a1:218_4": "adisvā nivattitvā punadivasepīti cha divase agamāsi. Theropi tatheva iddhiyā pakkāmi.",
  "atk-s0514a1:218_5": "Sattame pana divase therassa pubbe kataṃ aparāpariyavedanīyakammaṃ okāsaṃ labhi.",
  "atk-s0514a1:218_6": "So kira pubbe bhariyāya vacanaṃ gahetvā mātāpitaro māretukāmo yānakena araññaṃ netvā",
  "atk-s0514a1:218_7": "corānaṃ uṭṭhitākāraṃ katvā mātāpitaro pothesi pahari. Te cakkhudubbalatāya rūpadassanarahitā",
  "atk-s0514a1:218_8": "taṃ attano puttaṃ asañjānantā “corā eva ete”ti saññāya, “tāta, asukā nāma corā no",
  "atk-s0514a1:218_9": "ghātenti, tvaṃ paṭikkamāhī”ti tassevatthāya parideviṃsu. So cintesi – “ime mayā pothiyamānāpi",
  "atk-s0514a1:218_10": "mayhaṃ yevatthāya paridevanti, ayuttaṃ kammaṃ karomī”ti. Atha ne assāsetvā corānaṃ",
  "atk-s0514a1:218_11": "palāyanākāraṃ dassetvā tesaṃ hatthapāde sambāhitvā “amma, tātā, mā bhāyittha, corā",
  "atk-s0514a1:218_12": "palātā”ti vatvā puna attano gehameva ānesi. Taṃ kammaṃ ettakaṃ kālaṃ okāsaṃ alabhitvā",
  "atk-s0514a1:218_13": "bhasmapaṭicchanno aṅgārarāsi viya ṭhatvā imaṃ antimasarīraṃ upadhāvitvā gaṇhi. Yathā",
  "atk-s0514a1:218_14": "hi pana sunakhaluddakena migaṃ disvā sunakho vissajjito migaṃ anubandhitvā yasmiṃ",
  "atk-s0514a1:218_15": "ṭhāne pāpuṇāti, tasmiṃyeva gaṇhāti, evaṃ idaṃ kammaṃ yasmiṃ ṭhāne okāsaṃ labhati,",
  "atk-s0514a1:218_16": "tasmiṃ vipākaṃ deti, tena mutto nāma natthi.",
  "atk-s0514a1:219_0": "Thero attanā katakammassa ākaḍḍhitabhāvaṃ ñatvā na apagacchi. Thero tassa nissandena",
  "atk-s0514a1:219_1": "ākāse uppatituṃ nāsakkhi. Nandopanandadamanasamatthavejayantakampanasamatthāpissa",
  "atk-s0514a1:219_2": "iddhi kammabalena dubbalataṃ pattā. Coro theraṃ gahetvā therassa aṭṭhīni taṇḍulakaṇamattāni",
  "atk-s0514a1:219_3": "karonto bhinditvā sañcuṇṇetvā palālapiṭṭhikakaraṇaṃ nāma katvā “mato”ti saññāya ekasmiṃ",
  "atk-s0514a1:219_4": "gumbapiṭṭhe khipitvā saparivāro pakkāmi. Thero satiṃ paṭilabhitvā “satthāraṃ passitvā",
  "atk-s0514a1:219_5": "parinibbāyissāmī”ti cintetvā sarīraṃ jhānaveṭhanena veṭhetvā thiraṃ katvā ākāsaṃ",
  "atk-s0514a1:219_6": "uppatitvā ākāsena satthu santikaṃ gantvā satthāraṃ vanditvā “bhante, āyusaṅkhāro",
  "atk-s0514a1:219_7": "me ossaṭṭho, parinibbāyissāmī”ti āha. “Parinibbāyissasi, moggallāna”āti. “Āma, bhante”ti.",
  "atk-s0514a1:219_8": "“Kattha gantvā parinibbāyissasī”ti. “Kāḷasilāpaṭṭe, bhante”ti. Tena hi, moggallāna,",
  "atk-s0514a1:219_9": "dhammaṃ mayhaṃ kathetvā yāhi, tādisassa sāvakassa idāni dassanaṃ natthīti. So “evaṃ",
  "atk-s0514a1:219_10": "karissāmi, bhante”ti satthāraṃ vanditvā tālappamāṇaṃ ākāse uppatitvā parinibbānadivase",
  "atk-s0514a1:219_11": "sāriputtatthero viya nānappakārā iddhiyo katvā dhammaṃ kathetvā satthāraṃ vanditvā",
  "atk-s0514a1:219_12": "kāḷasilāyaṃ aṭaviyaṃ parinibbāyi.",
  "atk-s0514a1:220_0": "Taṅkhaṇaññeva cha devalokā ekakolāhalā ahesuṃ, “amhākaṃ kira ācariyo parinibbuto”ti",
  "atk-s0514a1:220_1": "dibbagandhamālāvāsadhūmacandanacuṇṇāni ceva nānādārūni ca gahetvā āgamiṃsu, ekūnasataratanacandanacitakā",
  "atk-s0514a1:220_2": "ahosi. Satthā therassa santike ṭhatvā sarīranikkhepaṃ kāresi. Āḷāhanassa samantato",
  "atk-s0514a1:220_3": "yojanamatte padese pupphavassaṃ vassi. Devānaṃ antare manussā, manussānaṃ antare",
  "atk-s0514a1:220_4": "devā ahesuṃ. Yathākkamena devānaṃ antare yakkhā tiṭṭhanti, yakkhānaṃ antare gandhabbā",
  "atk-s0514a1:220_5": "tiṭṭhanti, gandhabbānaṃ antare nāgā tiṭṭhanti, nāgānaṃ antare venateyyā tiṭṭhanti,",
  "atk-s0514a1:220_6": "venateyyānaṃ antare kinnarā tiṭṭhanti, kinnarānaṃ antare chattā tiṭṭhanti, chattānaṃ",
  "atk-s0514a1:220_7": "antare suvaṇṇacāmarā tiṭṭhanti, tesaṃ antare dhajā tiṭṭhanti, tesaṃ antare paṭākā",
  "atk-s0514a1:220_8": "tiṭṭhanti. Satta divasāni sādhukīḷaṃ kīḷiṃsu. Satthā therassa dhātuṃ gāhāpetvā veḷuvanadvārakoṭṭhake",
  "atk-s0514a1:220_9": "cetiyaṃ kārāpesi. Tadā bhikkhū dhammasabhāyaṃ kathaṃ samuṭṭhāpesuṃ “āvuso, sāriputtatthero",
  "atk-s0514a1:220_10": "tathāgatassa santike aparinibbutattā buddhānaṃ santikā mahantaṃ sammānaṃ na labhi,",
  "atk-s0514a1:220_11": "moggallānatthero pana buddhānaṃ samīpe parinibbutattā mahāsammānaṃ labhī”ti. Satthā",
  "atk-s0514a1:220_12": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0514a1:220_13": "vutte “na, bhikkhave, idāneva moggallāno mama santikā sammānaṃ labhati, pubbepi labhiyevā”ti vatvā atītaṃ āhari.",
  "atk-s0514a1:221_0": "Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi",
  "atk-s0514a1:221_1": "paṭisandhiṃ gaṇhitvā dasamāsaccayena paccūsasamaye mātukucchito nikkhami. Tasmiṃ",
  "atk-s0514a1:221_2": "khaṇe dvādasayojanike bārāṇasinagare sabbāvudhāni pajjaliṃsu. Purohito puttassa jātakkhaṇe",
  "atk-s0514a1:221_3": "bahi nikkhamitvā ākāsaṃ olokento nakkhattayogaṃ disvā “iminā nakkhattena jātattā",
  "atk-s0514a1:221_4": "eso kumāro sakalajambudīpe dhanuggahānaṃ aggo bhavissatī”ti ñatvā kālasseva rājakulaṃ",
  "atk-s0514a1:221_5": "gantvā rājānaṃ sukhasayitabhāvaṃ pucchi. “Kuto me, ācariya, sukhaṃ, ajja sakalanivesane",
  "atk-s0514a1:221_6": "āvudhāni pajjalitānī”ti vutte “mā bhāyi, deva, na tumhākaṃ nivesaneyeva, sakalanagarepi",
  "atk-s0514a1:221_7": "pajjaliṃsuyeva, ajja amhākaṃ gehe kumārassa jātattā evaṃ ahosī”ti. “Ācariya, evaṃ",
  "atk-s0514a1:221_8": "jātakumārassa pana kiṃ bhavissatī”ti? “Na kiñci, mahārāja, so pana sakalajambudīpe",
  "atk-s0514a1:221_9": "dhanuggahānaṃ aggo bhavissatī”ti. “Sādhu, ācariya, tena hi naṃ paṭijaggitvā vayappattakāle",
  "atk-s0514a1:221_10": "amhākaṃ dasseyyāsī”ti vatvā khīramūlaṃ tāva sahassaṃ dāpesi. Purohito taṃ gahetvā",
  "atk-s0514a1:221_11": "nivesanaṃ gantvā brāhmaṇiyā datvā puttassa nāmaggahaṇadivase jātakkhaṇe āvudhānaṃ",
  "atk-s0514a1:221_12": "pajjalitattā “jotipālo”tissa nāmaṃ akāsi.",
  "atk-s0514a1:222_0": "So mahantena parivārena vaḍḍhamāno soḷasavassakāle uttamarūpadharo ahosi. Athassa",
  "atk-s0514a1:222_1": "pitā sarīrasampattiṃ oloketvā sahassaṃ datvā, “tāta, takkasilaṃ gantvā disāpāmokkhassa",
  "atk-s0514a1:222_2": "ācariyassa santike sippaṃ uppaṇhāhī”ti āha. So “sādhū”ti sampaṭicchitvā ācariyabhāgaṃ",
  "atk-s0514a1:222_3": "gahetvā mātāpitaro vanditvā tattha gantvā sahassaṃ datvā sippaṃ paṭṭhapetvā sattāheneva",
  "atk-s0514a1:222_4": "nipphattiṃ pāpuṇi. Athassa ācariyo tussitvā attano santakaṃ khaggaratanaṃ sandhiyuttaṃ",
  "atk-s0514a1:222_5": "meṇḍakasiṅgadhanuṃ sandhiyuttaṃ tūṇīraṃ attano sannāhakañcukaṃ uṇhīsañca datvā “tāta",
  "atk-s0514a1:222_6": "jotipola, ahaṃ mahallako, idāni tvaṃ ime māṇavake sikkhāpehī”ti pañcasatamāṇavakepi",
  "atk-s0514a1:222_7": "tasseva niyyādesi. Bodhisatto sabbaṃ upakaraṇaṃ gahetvā ācariyaṃ vanditvā bārāṇasimeva",
  "atk-s0514a1:222_8": "āgantvā mātāpitaro vanditvā aṭṭhāsi. Atha naṃ vanditvā ṭhitaṃ pitā avoca “uggahitaṃ",
  "atk-s0514a1:222_9": "te, tāta, sippa”nti. “Āma, tātā”ti. So tassa vacanaṃ sutvā rājakulaṃ gantvā “putto",
  "atk-s0514a1:222_10": "me, deva, sippaṃ sikkhitvā āgato, kiṃ karotū”ti āha. “Ācariya, amhe upaṭṭhahatū”ti.",
  "atk-s0514a1:222_11": "“Paribbayamassa jānātha, devā”ti. “So devasikaṃ sahassaṃ labhatū”ti. So “sādhū”ti",
  "atk-s0514a1:222_12": "sampaṭicchitvā gehaṃ gantvā kumāraṃ pakkosāpetvā “tāta, rājānaṃ upaṭṭhahā”ti āha.",
  "atk-s0514a1:222_13": "So tato paṭṭhāya devasikaṃ sahassaṃ labhitvā rājānaṃ upaṭṭhahi.",
  "atk-s0514a1:223_0": "Rājapādamūlikā ujjhāyiṃsu – “mayaṃ jotipālena katakammaṃ na passāma, devasikaṃ sahassaṃ",
  "atk-s0514a1:223_1": "gaṇhāti, mayamassa sippaṃ passitukāmā”ti. Rājā tesaṃ vacanaṃ sutvā purohitassa kathesi.",
  "atk-s0514a1:223_2": "Purohito “sādhu, devā”ti puttassārocesi. So “sādhu, tāta, ito sattame divase dassessāmi",
  "atk-s0514a1:223_3": "sippaṃ, apica rājā attano vijite dhanuggahe sannipātāpetū”ti āha. Purohito gantvā",
  "atk-s0514a1:223_4": "rañño tamatthaṃ ārocesi. Rājā nagare bheriṃ carāpetvā dhanuggahe sannipātāpesi. Saṭṭhisahassā",
  "atk-s0514a1:223_5": "dhanuggahā sannipatiṃsu. Rājā tesaṃ sannipatitabhāvaṃ ñatvā “nagaravāsino jotipālassa",
  "atk-s0514a1:223_6": "sippaṃ passantū”ti nagare bheriṃ carāpetvā rājaṅgaṇaṃ sajjāpetvā mahājanaparivuto",
  "atk-s0514a1:223_7": "pallaṅkavare nisīditvā dhanuggahe pakkosāpetvā “jotipālo āgacchatū”ti pesesi. So",
  "atk-s0514a1:223_8": "ācariyena dinnāni dhanutūṇīrasannāhakañcukauṇhīsāni nivāsanantare ṭhapetvā khaggaṃ",
  "atk-s0514a1:223_9": "gāhāpetvā pakativesena rañño santikaṃ gantvā ekamantaṃ aṭṭhāsi.",
  "atk-s0514a1:224_0": "Dhanuggahā “jotipālo kira dhanusippaṃ dassetuṃ āgato, dhanuṃ aggahetvā pana āgatattā",
  "atk-s0514a1:224_1": "amhākaṃ hatthato dhanuṃ gahetukāmo bhavissati, nāssa dassāmā”ti katikaṃ kariṃsu.",
  "atk-s0514a1:224_2": "Rājā jotipālaṃ āmantetvā “sippaṃ dassehī”ti āha. So sāṇiṃ parikkhipāpetvā antosāṇiyaṃ",
  "atk-s0514a1:224_3": "ṭhito sāṭakaṃ apanetvā sannāhakañcukaṃ pavesetvā uṇhīsaṃ sīse paṭimuñcitvā meṇḍakasiṅgadhanumhi",
  "atk-s0514a1:224_4": "pavālavaṇṇaṃ jiyaṃ āropetvā tūṇīraṃ piṭṭhe bandhitvā khaggaṃ vāmato katvā vajiraggaṃ",
  "atk-s0514a1:224_5": "nārācaṃ nakhapiṭṭhena parivattetvā sāṇiṃ vivaritvā pathaviṃ bhinditvā alaṅkatanāgakumāro",
  "atk-s0514a1:224_6": "viya nikkhamitvā gantvā rañño apacitiṃ dassetvā aṭṭhāsi. Taṃ disvā mahājanā vagganti",
  "atk-s0514a1:224_7": "nadanti apphoṭenti seḷenti. Rājā “dassehi, jotipāla, sippa”nti āha. Deva, tumhākaṃ",
  "atk-s0514a1:224_8": "dhanuggahesu akkhaṇavedhivālavedhisaravedhisaddavedhino cattāro dhanuggahe pakkosāpehīti.",
  "atk-s0514a1:224_9": "Atha rājā pakkosāpesi.",
  "atk-s0514a1:225_0": "Mahāsatto rājaṅgaṇe caturassaparicchedabbhantare maṇḍalaṃ katvā catūsu kaṇṇesu cattāro",
  "atk-s0514a1:225_1": "dhanuggahe ṭhapetvā ekekassa tiṃsa tiṃsa kaṇḍasahassāni dāpetvā ekekassa santike",
  "atk-s0514a1:225_2": "ekekaṃ kaṇḍadāyakaṃ ṭhapetvā sayaṃ vajiraggaṃ nārācaṃ gahetvā maṇḍalamajjhe ṭhatvā",
  "atk-s0514a1:225_3": "“mahārāja, ime cattāro dhanuggahā ekappahāreneva sare khipitvā maṃ vijjhantu, ahaṃ",
  "atk-s0514a1:225_4": "etehi khittakaṇḍāni nivāressāmī”ti āha. Rājā “evaṃ karothā”ti āṇāpesi. Dhanuggahā",
  "atk-s0514a1:225_5": "āhaṃsu, “mahārāja, mayaṃ akkhaṇavedhivālavedhisaravedhisaddavedhino, jotipālo taruṇadārako,",
  "atk-s0514a1:225_6": "na mayaṃ vijjhissāmā”ti. Mahāsatto “sace sakkotha, vijjhatha ma”nti āha. Te “sādhū”ti",
  "atk-s0514a1:225_7": "sampaṭicchitvā ekappahāreneva kaṇḍāni khipiṃsu. Mahāsatto tāni nārācena paharitvā",
  "atk-s0514a1:225_8": "yathā vā tathā vā na pātesi, bodhikoṭṭhakaṃ pana parikkhipanto viya tālena tālaṃ,",
  "atk-s0514a1:225_9": "vālena vālaṃ, daṇḍakena daṇḍakaṃ, vājena vājaṃ anatikkamanto khipitvā saragabbhaṃ",
  "atk-s0514a1:225_10": "akāsi. Dhanuggahānaṃ kaṇḍāni khīṇāni. So tesaṃ kaṇḍakhīṇabhāvaṃ ñatvā saragabbhaṃ",
  "atk-s0514a1:225_11": "avināsentova uppatitvā gantvā rañño santike aṭṭhāsi. Mahājano unnādento vagganto",
  "atk-s0514a1:225_12": "apphoṭento seḷento accharaṃ paharanto mahākolāhalaṃ katvā vatthābharaṇādīni khipi.",
  "atk-s0514a1:225_13": "Evaṃ ekarāsibhūtaṃ aṭṭhārasakoṭisaṅkhyaṃ dhanaṃ ahosi.",
  "atk-s0514a1:226_0": "Atha naṃ rājā pucchi – “kiṃ sippaṃ nāmetaṃ jotipālā”ti? Sarapaṭibāhanaṃ nāma, devāti.",
  "atk-s0514a1:226_1": "Aññe etaṃ jānantā atthīti. Sakalajambudīpe maṃ ṭhapetvā añño natthi, devāti. Aparaṃ",
  "atk-s0514a1:226_2": "dassehi, tātāti. Deva, ete tāva catūsu kaṇṇesu ṭhatvā cattāropi janā maṃ vijjhituṃ",
  "atk-s0514a1:226_3": "na sakkhiṃsu, ahaṃ panete catūsu kaṇṇesu ṭhite ekeneva sarena vijjhissāmīti. Dhanuggahā",
  "atk-s0514a1:226_4": "ṭhātuṃ na ussahiṃsu. Mahāsatto catūsu kaṇṇesu catasso kadaliyo ṭhapāpetvā nārācapuṅkhe",
  "atk-s0514a1:226_5": "rattasuttakaṃ bandhitvā ekaṃ kadaliṃ sandhāya khipi. Nārāco taṃ kadaliṃ vijjhitvā",
  "atk-s0514a1:226_6": "tato dutiyaṃ, tato tatiyaṃ, tato catutthaṃ, tato paṭhamaṃ viddhameva vijjhitvā puna",
  "atk-s0514a1:226_7": "tassa hattheyeva patiṭṭhahi. Kadaliyo suttaparikkhittā aṭṭhaṃsu. Mahājano unnādasahassāni",
  "atk-s0514a1:226_8": "pavattesi. Rājā “kiṃ sippaṃ nāmetaṃ, tātā”ti? Cakkaviddhaṃ nāma, devāti. Aparampi",
  "atk-s0514a1:226_9": "dassehi, tātāti. Mahāsatto saralaṭṭhiṃ nāma, sararajjuṃ nāma, saravedhiṃ nāma dassesi,",
  "atk-s0514a1:226_10": "sarapāsādaṃ nāma, sarasopānaṃ nāma, saramaṇḍapaṃ nāma, sarapākāraṃ nāma, sarapokkharaṇiṃ",
  "atk-s0514a1:226_11": "nāma akāsi, sarapadumaṃ nāma pupphāpesi, saravassaṃ nāma vassāpesi. Iti aññehi asādhāraṇāni",
  "atk-s0514a1:226_12": "imāni dvādasa sippāni dassetvā puna aññehi asādhāraṇeyeva satta mahākāye padālesi,",
  "atk-s0514a1:226_13": "aṭṭhaṅgulabahalaṃ udumbarapadaraṃ vijjhi, caturaṅgulabahalaṃ asanapadaraṃ, dvaṅgulabahalaṃ",
  "atk-s0514a1:226_14": "tambapaṭṭaṃ, ekaṅgulabahalaṃ ayapaṭṭaṃ, ekābaddhaṃ phalakasataṃ vinivijjhitvā palālasakaṭavālukasakaṭapadarasakaṭānaṃ",
  "atk-s0514a1:226_15": "purimabhāgena saraṃ khipitvā pacchābhāgena nikkhamāpesi, pacchābhāgena saraṃ khipitvā",
  "atk-s0514a1:226_16": "purimabhāgena nikkhamāpesi, udake catuusabhaṃ, thale aṭṭhausabhaṭṭhānaṃ kaṇḍaṃ pesesi.",
  "atk-s0514a1:226_17": "Vātiṅgaṇasaññāya usabhamattake vālaṃ vijjhi. Bodhisatto sare khipitvā ākāse sarapāsādādīni",
  "atk-s0514a1:226_18": "katvā puna ekena sarena te sare pātento bhaṅgavibhaṅge akāsīti “sarabhaṅgo”ti nāma",
  "atk-s0514a1:226_19": "paññāto. Tassa ettakāni sippāni dassentasseva sūriyo atthaṅgato.",
  "atk-s0514a1:227_0": "Athassa rājā senāpatiṭṭhānaṃ paṭijānitvā “jotipāla, ajja vikālo, sve tvaṃ senāpatiṭṭhānaṃ",
  "atk-s0514a1:227_1": "sakkāraṃ gaṇhissasi, kesamassuṃ kāretvā nhatvā ehī”ti taṃ divasaṃ paribbayatthāya",
  "atk-s0514a1:227_2": "satasahassaṃ adāsi. Mahāsatto “iminā mayhaṃ attho natthī”ti aṭṭhārasakoṭisaṅkhyaṃ",
  "atk-s0514a1:227_3": "dhanaṃ sāmikānaññeva datvā mahantena parivārena nhāyituṃ nadiṃ gantvā kesamassuṃ",
  "atk-s0514a1:227_4": "kāretvā nhatvā sabbālaṅkārappaṭimaṇḍito anopamāya siriyā nivesanaṃ pavisitvā nānaggarasabhojanaṃ",
  "atk-s0514a1:227_5": "bhuñjitvā sirisayanaṃ abhiruyha nipanno dve yāme sayitvā pacchimayāme pabuddho uṭṭhāya",
  "atk-s0514a1:227_6": "pallaṅkaṃ ābhujitvā sayanapiṭṭhe nisinnova attano sippassa ādimajjhapariyosānaṃ olokento",
  "atk-s0514a1:227_7": "“mama sippassa āditova paramāraṇaṃ paññāyati, majjhe kilesaparibhogo, pariyosāne",
  "atk-s0514a1:227_8": "nirayamhi paṭisandhi, pāṇātipāto kilesaparibhogesu ca adhimattappamādo niraye paṭisandhiṃ",
  "atk-s0514a1:227_9": "deti, raññā mayhaṃ mahantaṃ senāpatiṭṭhānaṃ dinnaṃ, mahantaṃ me issariyaṃ bhavissati,",
  "atk-s0514a1:227_10": "bhariyā ca puttadhītaro ca bahū bhavissanti. Kilesavatthu kho pana vepullagataṃ duccajaṃ",
  "atk-s0514a1:227_11": "hoti, idāneva nikkhamitvā ekakova araññaṃ pavisitvā isipabbajjaṃ pabbajituṃ yuttaṃ",
  "atk-s0514a1:227_12": "mayha”nti mahāsayanato uṭṭhāya kañci ajānāpento pāsādā oruyha aggadvārena nikkhamitvā",
  "atk-s0514a1:227_13": "ekakova araññaṃ pavisitvā godhāvarinadītīre tiyojanikaṃ kapiṭṭhavanaṃ sandhāya pāyāsi.",
  "atk-s0514a1:228_0": "Tassa nikkhantabhāvaṃ ñatvā sakko vissakammaṃ pakkosāpetvā “tāta, jātipālo abhinikkhamanaṃ",
  "atk-s0514a1:228_1": "nikkhanto, mahāsamāgamo bhavissati, godhāvarinadītīre kapiṭṭhavane assamaṃ māpetvā",
  "atk-s0514a1:228_2": "pabbajitaparikkhāre paṭiyādehī”ti āha. So tathā akāsi. Mahāsatto taṃ ṭhānaṃ patvā",
  "atk-s0514a1:228_3": "ekapadikamaggaṃ disvā “pabbajitānaṃ vasanaṭṭhānena bhavitabba”nti tena maggena tattha",
  "atk-s0514a1:228_4": "gantvā kañci apassanto paṇṇasālaṃ pavisitvā pabbajitaparikkhāre disvā “sakko devarājā",
  "atk-s0514a1:228_5": "mama nikkhantabhāvaṃ aññāsi maññe”ti cintetvā sāṭakaṃ apanetvā rattavākaciraṃ nivāsetvā",
  "atk-s0514a1:228_6": "ca pārupitvā ca ajinacammaṃ ekaṃsagataṃ akāsi, jaṭāmaṇḍalaṃ bandhitvā khārikājaṃ",
  "atk-s0514a1:228_7": "aṃse katvā kattaradaṇḍaṃ gahetvā paṇṇasālato nikkhamitvā caṅkamaṃ āruyha katipayavāre",
  "atk-s0514a1:228_8": "aparāparaṃ caṅkamitvā pabbajjāsiriyā vanaṃ upasobhayamāno kasiṇaparikammaṃ katvā",
  "atk-s0514a1:228_9": "pabbajitato sattame divase aṭṭha samāpattiyo pañca abhiññāyo ca nibbattetvā uñchācariyāya",
  "atk-s0514a1:228_10": "vanamūlaphalāhāro ekakova vihāsi. Mātāpitaro mittasuhajjādayo ñātivaggāpissa taṃ",
  "atk-s0514a1:228_11": "apassantā rodantā paridevantā vicaranti.",
  "atk-s0514a1:229_0": "Atheko vanacarako araññaṃ pavisitvā kapiṭṭhakaassamapade nisinnaṃ mahāsattaṃ disvā",
  "atk-s0514a1:229_1": "sañjānitvā gantvā tena saddhiṃ paṭisanthāraṃ katvā nagaraṃ gantvā tassa mātāpitūnaṃ",
  "atk-s0514a1:229_2": "ārocesi. Te rañño ārocayiṃsu. Rājā “etha naṃ passissāmā”ti tassa mātāpitaro gahetvā",
  "atk-s0514a1:229_3": "mahājanaparivuto vanacarakena desitena maggena godhāvarinadītīraṃ pāpuṇi. Bodhisatto",
  "atk-s0514a1:229_4": "nadītīraṃ āgantvā ākāse nisinno dhammaṃ desetvā te sabbe assamapadaṃ pavesetvā tatrapi",
  "atk-s0514a1:229_5": "tesaṃ ākāse nisinnova kāmesu ādīnavaṃ pakāsetvā dhammaṃ desesi. Rājānaṃ ādiṃ katvā",
  "atk-s0514a1:229_6": "sabbeva pabbajiṃsu. Bodhisatto isigaṇaparivuto tattheva vasi. Athassa tattha vasanabhāvo",
  "atk-s0514a1:229_7": "sakalajambudīpe pākaṭo ahosi. Aññepi rājāno raṭṭhavāsīhi saddhiṃ āgantvā tassa santike",
  "atk-s0514a1:229_8": "pabbajiṃsu, samāgamo mahā ahosi. Anupubbena anekasatasahassaparisā ahesuṃ. Yo kāmavitakkaṃ",
  "atk-s0514a1:229_9": "vā byāpādavitakkaṃ vā vihiṃsāvitakkaṃ vā vitakketi, mahāsatto gantvā tassa purato",
  "atk-s0514a1:229_10": "ākāse nisīditvā dhammaṃ deseti, kasiṇaparikammaṃ ācikkhati. Tassovāde ṭhatvā aṭṭha",
  "atk-s0514a1:229_11": "samāpattiyo uppādetvā jhānanipphattiṃ pattā sālissaro meṇḍissaro pabbato kāḷadevilo",
  "atk-s0514a1:229_12": "kisavaccho anusisso nāradoti satta jeṭṭhantevāsino ahesuṃ. Aparabhāge kapiṭṭhakaassamo",
  "atk-s0514a1:229_13": "paripūri. Isigaṇassa vasanokāso nappahoti.",
  "atk-s0514a1:230_0": "Atha mahāsatto sālissaraṃ āmantetvā “sālissara, ayaṃ assamo isigaṇassa nappahoti,",
  "atk-s0514a1:230_1": "tvaṃ imaṃ isigaṇaṃ gahetvā majjharañño vijite kalappacullakanigamaṃ upanissāya vasāhī”ti",
  "atk-s0514a1:230_2": "āha. So “sādhū”ti tassa vacanaṃ sampaṭicchitvā anekasahassaṃ isigaṇaṃ gahetvā gantvā",
  "atk-s0514a1:230_3": "tattha vāsaṃ kappesi. Manussesu āgantvā pabbajantesu puna assamo paripūri. Bodhisatto",
  "atk-s0514a1:230_4": "meṇḍissaraṃ āmantetvā, “meṇḍissara, tvaṃ imaṃ isigaṇaṃ ādāya suraṭṭhajanapadassa",
  "atk-s0514a1:230_5": "sīmantare sātodikā nāma nadī atthi, tassā tīre vasāhī”ti uyyojesi, puna kapiṭṭhakaassamo",
  "atk-s0514a1:230_6": "paripūri. Etenupāyena tatiyavāre pabbataṃ āmantetvā “pabbata, tvaṃ mahāaṭaviyaṃ añjanapabbato",
  "atk-s0514a1:230_7": "nāma atthi, taṃ upanissāya vasāhī”ti pesesi. Catutthavāre kāḷadevilaṃ āmantetvā “kāḷadevila,",
  "atk-s0514a1:230_8": "tvaṃ dakkhiṇapathe avantiraṭṭhe ghanaselapabbato nāma atthi, taṃ upanissāya vasāhī”ti",
  "atk-s0514a1:230_9": "pesesi. Puna kapiṭṭhakaassamo paripūri, pañcasu ṭhānesu anekasatasahassaisigaṇo ahosi.",
  "atk-s0514a1:230_10": "Kisavaccho pana mahāsattaṃ āpucchitvā daṇḍakirañño vijite kumbhavatinagaraṃ nāma",
  "atk-s0514a1:230_11": "atthi, taṃ upanissāya uyyāne vihāsi. Nārado majjhimadese añjanagirināmake pabbatajālantare",
  "atk-s0514a1:230_12": "vihāsi. Anusisso pana mahāsattassa santikeva ahosi.",
  "atk-s0514a1:231_0": "Tasmiṃ kāle daṇḍakirājā ekaṃ laddhasakkāraṃ gaṇikaṃ ṭhānā cāvesi. Sā attano dhammatāya",
  "atk-s0514a1:231_1": "vicarantī uyyānaṃ gantvā kisavacchatāpasaṃ disvā “ayaṃ kāḷakaṇṇī bhavissati, imassa",
  "atk-s0514a1:231_2": "sarīre kaliṃ pavāhetvā nhatvā gamissāmī”ti dantakaṭṭhaṃ khāditvā sabbapaṭhamaṃ tassūpari",
  "atk-s0514a1:231_3": "bahalakheḷaṃ niṭṭhubhantī kisavacchatāpasassa jaṭantare niṭṭhubhitvā dantakaṭṭhampissa",
  "atk-s0514a1:231_4": "sīseyeva khipitvā sayaṃ sīsaṃ nhāyitvā gatā. Rājāpi taṃ saritvā puna pākatikameva",
  "atk-s0514a1:231_5": "akāsi. Sā mohamūḷhā hutvā “kāḷakaṇṇisarīre kaliṃ pavāhetvā mampi rājā puna ṭhāne",
  "atk-s0514a1:231_6": "ṭhapeti mayā yaso laddho”ti saññamakāsi. Tato nacirasseva rājā purohitaṃ ṭhānato",
  "atk-s0514a1:231_7": "cāvesi. So tassā santikaṃ gantvā “tvaṃ kena kāraṇena puna ṭhānaṃ labhasī”ti pucchi.",
  "atk-s0514a1:231_8": "Athassa sā “rājuyyāne kāḷakaṇṇisarīre kalissa pavāhitattā”ti ārocesi. Purohito gantvā",
  "atk-s0514a1:231_9": "tatheva tassa sarīre kaliṃ pavāhesi, tampi rājā puna ṭhāne ṭhapesi. Athassa aparabhāge",
  "atk-s0514a1:231_10": "paccanto kuppi. So senaṅgaparivuto yuddhāya nikkhami. Atha naṃ mohamūḷho purohito,",
  "atk-s0514a1:231_11": "“mahārāja, kiṃ tumhe jayaṃ icchatha, udāhu parājaya”nti pucchitvā “jaya”nti vutte",
  "atk-s0514a1:231_12": "– “tena hi rājuyyāne kāḷakaṇṇī vasati, tassa sarīre kaliṃ pavāhetvā yāhī”ti āha.",
  "atk-s0514a1:231_13": "So tassa kathaṃ gahetvā “ye mayā saddhiṃ āgacchanti, te uyyāne kāḷakaṇṇisarīre kaliṃ",
  "atk-s0514a1:231_14": "pavāhentū”ti vatvā uyyānaṃ pavisitvā dantakaṭṭhaṃ khāditvā sabbapaṭhamaṃ sayameva",
  "atk-s0514a1:231_15": "tassa jaṭantare kheḷaṃ niṭṭhubhitvā dantakaṭṭhañca khipitvā sīsaṃ nhāyi. Balakāyopissa tathā akāsi.",
  "atk-s0514a1:232_0": "Tasmiṃ pakkante senāpati gantvā tāpasaṃ disvā dantakaṭṭhādīni nīharitvā sādhukaṃ",
  "atk-s0514a1:232_1": "nhāpetvā “bhante, rañño kiṃ bhavissatī”ti pucchi. Āvusā mayhaṃ manopadoso natthi,",
  "atk-s0514a1:232_2": "devatā pana kupitā ito sattame divase sakalaraṭṭhaṃ araṭṭhaṃ karissanti, tvaṃ puttadāraṃ",
  "atk-s0514a1:232_3": "gahetvā sīghaṃ palāyitvā aññattha yāhīti. So bhītatasito gantvā rañño ārocesi, rājā",
  "atk-s0514a1:232_4": "tassa vacanaṃ na gaṇhi. So nivattitvā attano gehaṃ gantvā puttadāraṃ ādāya palāyitvā",
  "atk-s0514a1:232_5": "aññaṃ raṭṭhaṃ agamāsi. Sarabhaṅgasatthā taṃ kāraṇaṃ ñatvā dve taruṇatāpase pesetvā",
  "atk-s0514a1:232_6": "“kisavacchaṃ mañcasivikāya ānethā”ti ākāsena āṇāpesi. Rājā yujjhitvā core gahetvā",
  "atk-s0514a1:232_7": "nagarameva paccāgami. Tasmiṃ āgate devatā paṭhamaṃ devaṃ vassāpesuṃ, vassoghena sabbakuṇapesu",
  "atk-s0514a1:232_8": "avahaṭesu suddhavālukavassaṃ vassi, suddhavālukamatthake dibbapupphavassaṃ vassi,",
  "atk-s0514a1:232_9": "dibbapupphamatthake māsakavassaṃ, māsakamatthake kahāpaṇavassaṃ, kahāpaṇamatthake",
  "atk-s0514a1:232_10": "dibbābharaṇavassaṃ vassi, manussā somanassappattā hiraññasuvaṇṇābharaṇāni gaṇhituṃ",
  "atk-s0514a1:232_11": "ārabhiṃsu. Atha nesaṃ sarīre sampajjalitaṃ nānappakāraṃ āvudhavassaṃ vassi, manussā",
  "atk-s0514a1:232_12": "khaṇḍākhaṇḍikaṃ chijjiṃsu. Atha nesaṃ upari mahantamahantā vītaccitaṅgārā patiṃsu,",
  "atk-s0514a1:232_13": "tesaṃ upari mahantamahantāni pajjalitapabbatakūṭāni patiṃsu, tesaṃ upari saṭṭhihatthaṭṭhānaṃ",
  "atk-s0514a1:232_14": "pūrayantaṃ sukhumavālukavassaṃ vassi. Evaṃ saṭṭhiyojanaṭṭhānaṃ araṭṭhaṃ ahosi, tassa",
  "atk-s0514a1:232_15": "evaṃ araṭṭhabhāvo sakalajambudīpe paññāyi.",
  "atk-s0514a1:233_0": "Atha tassa raṭṭhassa anantararaṭṭhādhipatino kāliṅgo, aṭṭhako, bhīmarathoti tayo",
  "atk-s0514a1:233_1": "rājāno cintayiṃsu – “pubbe bārāṇasiyaṃ kalābukāsikarājā khantivāditāpase aparajjhitvā",
  "atk-s0514a1:233_2": "pathaviṃ paviṭṭhoti sūyati, tathā “nāḷikerarājā tāpase sunakhehi khādāpetvā, sahassabāhu",
  "atk-s0514a1:233_3": "ajjuno ca aṅgīrase aparajjhitvā, idāni daṇḍakirājā kisavacche aparajjhitvā saha raṭṭhena",
  "atk-s0514a1:233_4": "vināsaṃ patto”ti sūyati. Imesaṃ pana catunnaṃ rājūnaṃ nibbattaṭṭhānaṃ mayaṃ na jānāma,",
  "atk-s0514a1:233_5": "taṃ no ṭhapetvā sarabhaṅgasatthāraṃ añño kathetuṃ samattho nāma natthi, taṃ upasaṅkamitvā",
  "atk-s0514a1:233_6": "ime pañhe pucchissāmā”ti. Te tayopi mahantena parivārena pañhapucchanatthāya nikkhamiṃsu.",
  "atk-s0514a1:233_7": "Te pana “asukopi nikkhanto”ti na jānanti, ekeko “ahameva gacchāmī”ti maññati, tesaṃ",
  "atk-s0514a1:233_8": "godhāvarinadito avidūre samāgamo ahosi. Te rathehi otaritvā tayopi ekameva rathaṃ",
  "atk-s0514a1:233_9": "abhiruyha godhāvarinadītīraṃ sampāpuṇiṃsu.",
  "atk-s0514a1:234_0": "Tasmiṃ khaṇe sakko paṇḍukambalasilāsane nisinno satta pañhe cintetvā “ime pañhe ṭhapetvā",
  "atk-s0514a1:234_1": "sarabhaṅgasatthāraṃ añño sadevake loke kathetuṃ samattho nāma natthi, taṃ ime pañhe",
  "atk-s0514a1:234_2": "pucchissāmi, imepi tayo rājāno sarabhaṅgasatthāraṃ pañhaṃ pucchituṃ godhāvarinadītīraṃ",
  "atk-s0514a1:234_3": "pattā, etesaṃ pañhepi ahameva pucchissāmī”ti dvīsu devalokesu devatāhi parivuto devalokato",
  "atk-s0514a1:234_4": "otari. Taṃ divasameva kisavaccho kālamakāsi. Tassa sarīrakiccaṃ kāretuṃ catūsu ṭhānesu",
  "atk-s0514a1:234_5": "anekasahassā isayo tattheva gantvā pañcasu ṭhānesu maṇḍapañca kāretvā anekasahassā",
  "atk-s0514a1:234_6": "isigaṇā kisavacchassa tāpasassa candanacitakaṃ katvā sarīraṃ jhāpesuṃ. Āḷāhanassa",
  "atk-s0514a1:234_7": "samantā aḍḍhayojanamatte ṭhāne dibbakusumavassaṃ vassi. Mahāsatto tassa sarīranikkhepaṃ",
  "atk-s0514a1:234_8": "kārāpetvā assamaṃ pavisitvā tehi isigaṇehi parivuto nisīdi. Tesampi rājūnaṃ nadītīraṃ",
  "atk-s0514a1:234_9": "āgatakāle mahāsenāvāhanatūriyasaddo ahosi. Mahāsatto taṃ sutvā anusissaṃ tāpasaṃ",
  "atk-s0514a1:234_10": "āmantetvā “tāta, tvaṃ gantvā tāva jānāhi, kiṃ saddo nāmeso”ti āha. So pānīyaghaṭaṃ",
  "atk-s0514a1:234_11": "ādāya tattha gantvā te rājāno disvā pucchanavasena paṭhamaṃ gāthamāha –",
  "atk-s0514a1:235": "50.",
  "atk-s0514a1:236": "“Alaṅkatā kuṇḍalino suvatthā, veḷuriyamuttātharukhaggabandhā;",
  "atk-s0514a1:237": "Rathesabhā tiṭṭhatha ke nu tumhe, kathaṃ vo jānanti manussaloke”ti.",
  "atk-s0514a1:238_0": "Tattha veḷuriyamuttātharukhaggabandhāti veḷuriyamaṇīhi ceva muttālambakehi ca alaṅkatatharūhi",
  "atk-s0514a1:238_1": "khaggaratanehi samannāgatā. Tiṭṭhathāti ekasmiṃ rathe tiṭṭhatha. Ke nūti ke nāma",
  "atk-s0514a1:238_2": "tumhe, kathaṃ vo sañjānantīti?",
  "atk-s0514a1:239": "Te tassa vacanaṃ sutvā rathā otaritvā vanditvā aṭṭhaṃsu. Tesu aṭṭhakarājā tena saddhiṃ sallapanto dutiyaṃ gāthamāha –",
  "atk-s0514a1:240": "51.",
  "atk-s0514a1:241": "“Ahamaṭṭhako bhīmaratho panāyaṃ, kāliṅgarājā pana uggatoyaṃ;",
  "atk-s0514a1:242": "Susaññatānaṃ isīnaṃ dassanāya, idhāgatā pucchitāyemha pañhe”ti.",
  "atk-s0514a1:243_0": "Tattha uggatoti cando viya sūriyo viya ca pākaṭo paññāto. Susaññatānaṃ isīnanti,",
  "atk-s0514a1:243_1": "bhante, na mayaṃ vanakīḷādīnaṃ atthāya āgatā, atha kho kāyādīhi susaññatānaṃ sīlasampannānaṃ",
  "atk-s0514a1:243_2": "isīnaṃ dassanatthāya idhāgatā. Pucchitāyemha pañheti sarabhaṅgasatthāraṃ pañhe pucchituṃ",
  "atk-s0514a1:243_3": "emha, āgatāmhāti attho. Ya-kāro byañjanasandhikaroti veditabbo.",
  "atk-s0514a1:244_0": "Atha ne tāpaso “sādhu mahārājā, āgantabbaṭṭhānaññeva āgatāttha, tena hi nhatvā vissamitvā",
  "atk-s0514a1:244_1": "assamapadaṃ pavisitvā isigaṇaṃ vanditvā sarabhaṅgasatthārameva pañhaṃ pucchathā”ti",
  "atk-s0514a1:244_2": "tehi saddhiṃ paṭisanthāraṃ katvā pānīyaghaṭaṃ ukkhipitvā udakatheve puñchanto ākāsaṃ",
  "atk-s0514a1:244_3": "olokento sakkaṃ devarājānaṃ devagaṇaparivutaṃ erāvaṇakkhandhavaragataṃ otarantaṃ",
  "atk-s0514a1:244_4": "disvā tena saddhiṃ sallapanto tatiyaṃ gāthamāha –",
  "atk-s0514a1:245": "52.",
  "atk-s0514a1:246": "“Vehāyasaṃ tiṭṭhasi antalikkhe, pathaddhuno pannaraseva cando;",
  "atk-s0514a1:247": "Pucchāmi taṃ yakkha mahānubhāva, kataṃ taṃ jānanti manussaloke”ti.",
  "atk-s0514a1:248": "Tattha vehāyasanti abbhuggantvā antalikkhe ākāse tiṭṭhasi. Pathaddhunoti pathaddhagato, addhapathe gaganamajjhe ṭhitoti attho.",
  "atk-s0514a1:249": "Taṃ sutvā sakko catutthaṃ gāthamāha –",
  "atk-s0514a1:250": "53.",
  "atk-s0514a1:251": "“Yamāhu devesu ‘sujampatī’ti, ‘maghavā’ti taṃ āhu manussaloke;",
  "atk-s0514a1:252": "Sa devarājā idamajja patto, susaññatānaṃ isīnaṃ dassanāyā”ti.",
  "atk-s0514a1:253": "Tattha sa devarājāti so ahaṃ sakko devarājā. Idamajja pattoti idaṃ ṭhānaṃ ajja āgato. Dassanāyāti dassanatthāya vandanatthāya sarabhaṅgasatthārañca pañhaṃ pucchanatthāyāti āha.",
  "atk-s0514a1:254_0": "Atha naṃ anusisso “sādhu, mahārāja, tumhe pacchā āgacchathā”ti vatvā pānīyaghaṭaṃ",
  "atk-s0514a1:254_1": "ādāya assamapadaṃ pavisitvā pānīyaghaṭaṃ paṭisāmetvā tiṇṇaṃ rājūnaṃ devarājassa ca",
  "atk-s0514a1:254_2": "pañhapucchanatthāya āgatabhāvaṃ mahāsattassa ārocesi. So isigaṇaparivuto mahāvisālamāḷake",
  "atk-s0514a1:254_3": "nisīdi. Tayo rājāno āgantvā isigaṇaṃ vanditvā ekamantaṃ nisīdiṃsu. Sakkopi otaritvā",
  "atk-s0514a1:254_4": "isigaṇaṃ upasaṅkamitvā añjaliṃ paggayha ṭhito isigaṇaṃ vaṇṇetvā vandamāno pañcamaṃ gāthamāha –",
  "atk-s0514a1:255": "54.",
  "atk-s0514a1:256": "“Dūre sutā no isayo samāgatā, mahiddhikā iddhiguṇūpapannā;",
  "atk-s0514a1:257": "Vandāmi te ayire pasannacitto, ye jīvalokettha manussaseṭṭhā”ti.",
  "atk-s0514a1:258_0": "Tattha dūre sutā noti, bhante, amhehi tumhe dūre devaloke ṭhitehiyeva sutāti mamāyanto",
  "atk-s0514a1:258_1": "evamāha. Idaṃ vuttaṃ hoti – ime idha samāgatā amhākaṃ isayo dūre sutā yāva brahmalokā",
  "atk-s0514a1:258_2": "vissutā pākaṭāti. Mahiddhikāti mahānubhāvā. Iddhiguṇūpapannāti pañcavidhena iddhiguṇena",
  "atk-s0514a1:258_3": "samannāgatā. Ayireti, ayye. Yeti ye tumhe imasmiṃ jīvaloke manussesu seṭṭhāti.",
  "atk-s0514a1:259": "Evaṃ isigaṇaṃ vaṇṇetvā sakko cha nisajjadose pariharanto ekamantaṃ nisīdi. Atha naṃ isīnaṃ adhovāte nisinnaṃ disvā anusisso chaṭṭhaṃ gāthamāha –",
  "atk-s0514a1:260": "55.",
  "atk-s0514a1:261": "“Gandho isīnaṃ ciradikkhitānaṃ, kāyā cuto gacchati mālutena;",
  "atk-s0514a1:262": "Ito paṭikkamma sahassanetta, gandho isīnaṃ asuci devarājā”ti.",
  "atk-s0514a1:263_0": "Tattha ciradikkhitānanti cirapabbajitānaṃ. Paṭikkammāti paṭikkama apehi. Sahassanettāti",
  "atk-s0514a1:263_1": "ālapanametaṃ. Sakko hi amaccasahassehi cintitaṃ atthaṃ ekakova passati, tasmā “sahassanetto”ti",
  "atk-s0514a1:263_2": "vuccati. Atha vā sahassanettānaṃ pana devānaṃ dassanūpacārātikkamanasamatthoti sahassanettā.",
  "atk-s0514a1:263_3": "Asucīti sedamalādīhi paribhāvitattā duggandho, tumhe ca sucikāmā, tena vo esa gandho bādhatīti.",
  "atk-s0514a1:264": "Taṃ sutvā sakko itaraṃ gāthamāha –",
  "atk-s0514a1:265": "56.",
  "atk-s0514a1:266": "“Gandho isīnaṃ ciradikkhitānaṃ, kāyā cuto gacchatu mālutena;",
  "atk-s0514a1:267": "Vicittapupphaṃ surabhiṃva mālaṃ, gandhañca etaṃ pāṭikaṅkhāma bhante;",
  "atk-s0514a1:268": "Na hettha devā paṭikkūlasaññino”ti.",
  "atk-s0514a1:269_0": "Tattha gacchatūti yathāsukhaṃ pavattatu, nāsapuṭaṃ no paharatūti attho. Pāṭikaṅkhāmāti",
  "atk-s0514a1:269_1": "icchāma patthema. Etthāti etasmiṃ gandhe devā jigucchasaññino na honti. Dussīleyeva",
  "atk-s0514a1:269_2": "hi devā jigucchanti, na sīlavanteti.",
  "atk-s0514a1:270_0": "Evañca pana vatvā “bhante, anusissa ahaṃ mahantena ussāhena pañhaṃ pucchituṃ āgato,",
  "atk-s0514a1:270_1": "okāsaṃ me karohī”ti āha. So tassa vacanaṃ sutvā uṭṭhāyāsanā isigaṇaṃ okāsaṃ karonto gāthādvayamāha –",
  "atk-s0514a1:271": "57.",
  "atk-s0514a1:272": "“Purindado bhūtapatī yasassī, devānamindo sakko maghavā sujampati;",
  "atk-s0514a1:273": "Sa devarājā asuragaṇappamaddano, okāsamākaṅkhati pañha pucchituṃ.",
  "atk-s0514a1:274": "58.",
  "atk-s0514a1:275": "“Ko nevimesaṃ idha paṇḍitānaṃ, pañhe puṭṭho nipuṇe byākarissati;",
  "atk-s0514a1:276": "Tiṇañca raññaṃ manujādhipānaṃ, devānamindassa ca vāsavassā”ti.",
  "atk-s0514a1:277_0": "Tattha “purindado”tiādīni sakkasseva guṇanāmāni. So hi pure dānaṃ dinnattā purindado,",
  "atk-s0514a1:277_1": "bhūtesu jeṭṭhakattā bhūtapati, parivārasampadāya yasassī, paramissaratāya devānamindo,",
  "atk-s0514a1:277_2": "sattannaṃ vattapadānaṃ suṭṭhu katattā sakko, purimajātivasena maghavā, sujāya asurakaññāya",
  "atk-s0514a1:277_3": "patibhāvena sujampati, devānaṃ rañjanatāya devarājā. Ko nevāti ko nu eva. Nipuṇeti",
  "atk-s0514a1:277_4": "saṇhasukhume pañhe. Raññanti rājūnaṃ. Imesaṃ catunnaṃ rājūnaṃ manaṃ gahetvā ko imesaṃ",
  "atk-s0514a1:277_5": "paṇḍitānaṃ isīnaṃ pañhe kathessati, pañhaṃ nesaṃ kathetuṃ samatthaṃ jānāthāti vadati.",
  "atk-s0514a1:278_0": "Taṃ sutvā isigaṇo, “mārisa, anusissa tvaṃ pathaviyaṃ ṭhatvā pathaviṃ apassanto viya",
  "atk-s0514a1:278_1": "kathesi, ṭhapetvā sarabhaṅgasatthāraṃ ko añño etesaṃ pañhaṃ kathetuṃ samattho”ti vatvā gāthamāha –",
  "atk-s0514a1:279": "59.",
  "atk-s0514a1:280": "“Ayaṃ isi sarabhaṅgo tapassī, yato jāto virato methunasmā;",
  "atk-s0514a1:281": "Āceraputto suvinītarūpo, so nesaṃ pañhāni viyākarissatī”ti.",
  "atk-s0514a1:282_0": "Tattha sarabhaṅgoti sare khipitvā ākāse sarapāsādādīni katvā puna ekena sarena te",
  "atk-s0514a1:282_1": "sare pātento bhaṅgavibhaṅge akāsīti sarabhaṅgo. Methunasmāti methunadhammato. So",
  "atk-s0514a1:282_2": "kira methunaṃ asevitvā pabbajito. Āceraputtoti rañño ācariyassa purohitassa putto.",
  "atk-s0514a1:283_0": "Evañca pana vatvā isigaṇo anusissaṃ āha – “mārisa, tvameva satthāraṃ vanditvā isigaṇassa",
  "atk-s0514a1:283_1": "vacanena sakkena pucchitapañhakathanāya okāsaṃ kārehī”ti. So “sādhū”ti sampaṭicchitvā",
  "atk-s0514a1:283_2": "satthāraṃ vanditvā okāsaṃ kārento anantaraṃ gāthamāha –",
  "atk-s0514a1:284": "60.",
  "atk-s0514a1:285": "“Koṇḍañña pañhāni viyākarohi, yācanti taṃ isayo sādhurūpā;",
  "atk-s0514a1:286": "Koṇḍañña eso manujesu dhammo, yaṃ vuddhamāgacchati esa bhāro”ti.",
  "atk-s0514a1:287_0": "Tattha koṇḍaññāti taṃ gottenālapati. Dhammoti sabhāvo. Yaṃ vuddhanti yaṃ paññāya",
  "atk-s0514a1:287_1": "vuddhaṃ purisaṃ esa pañhānaṃ vissajjanabhāro nāma āgacchati, eso manujesu sabhāvo,",
  "atk-s0514a1:287_2": "tasmā candimasūriyasahassaṃ uṭṭhāpento viya pākaṭaṃ katvā devarañño pañhe kathehīti.",
  "atk-s0514a1:288": "Tato mahāpuriso okāsaṃ karonto anantaraṃ gāthamāha –",
  "atk-s0514a1:289": "61.",
  "atk-s0514a1:290": "“Katāvakāsā pucchantu bhonto, yaṃ kiñci pañhaṃ manasābhipatthitaṃ;",
  "atk-s0514a1:291": "Ahañhi taṃ taṃ vo viyākarissaṃ, ñatvā sayaṃ lokamimaṃ parañcā”ti.",
  "atk-s0514a1:292_0": "Tattha yaṃ kiñcīti na kevalaṃ tumhākaṃyeva, atha kho sadevakassapi lokassa yaṃ manasābhipatthitaṃ,",
  "atk-s0514a1:292_1": "taṃ maṃ bhavanto pucchantu. Ahañhi vo idhalokanissitaṃ vā paralokanissitaṃ vā sabbaṃ",
  "atk-s0514a1:292_2": "pañhaṃ imañca parañca lokaṃ sayaṃ paññāya sacchikatvā kathessāmīti sabbaññupavāraṇaṃ sampavāresi.",
  "atk-s0514a1:293": "Evaṃ tena okāse kate sakko attanā abhisaṅkhataṃ pañhaṃ pucchi. Tamatthaṃ pakāsento satthā āha –",
  "atk-s0514a1:294": "62.",
  "atk-s0514a1:295": "“Tato ca maghavā sakko, atthadassī purindado;",
  "atk-s0514a1:296": "Apucchi paṭhamaṃ pañhaṃ, yañcāsi abhipatthitaṃ.",
  "atk-s0514a1:297": "63.",
  "atk-s0514a1:298": "“Kiṃ sū vadhitvā na kadāci socati, kissappahānaṃ isayo vaṇṇayanti;",
  "atk-s0514a1:299": "Kassīdha vuttaṃ pharusaṃ khametha, akkhāhi me koṇḍañña etamattha”nti.",
  "atk-s0514a1:300": "Tattha yañcāsīti yaṃ tassa manasā abhipatthitaṃ āsi, taṃ pucchīti attho. Etanti etaṃ mayā pucchitamatthaṃ akkhāhi meti ekagāthāya tayo pañhe pucchi.",
  "atk-s0514a1:301": "Tato paraṃ byākaronto āha –",
  "atk-s0514a1:302": "64.",
  "atk-s0514a1:303": "“Kodhaṃ vadhitvā na kadāci socati, makkhappahānaṃ isayo vaṇṇayanti;",
  "atk-s0514a1:304": "Sabbesaṃ vuttaṃ pharusaṃ khametha, etaṃ khantiṃ uttamamāhu santo”ti.",
  "atk-s0514a1:305_0": "Tattha kodhaṃ vadhitvāti kodhaṃ māretvā chaḍḍetvā. Socanto hi paṭighacitteneva socati,",
  "atk-s0514a1:305_1": "kodhābhāvā kuto soko. Tena vuttaṃ “na kadāci socatī”ti. Makkhappahānanti parehi attano",
  "atk-s0514a1:305_2": "kataguṇamakkhanalakkhaṇassa akataññubhāvasaṅkhātassa makkhassa pahānaṃ isayo vaṇṇayanti.",
  "atk-s0514a1:305_3": "Sabbesanti hīnamajjhimukkaṭṭhānaṃ sabbesampi pharusaṃ vacanaṃ khametha. Santoti porāṇakā",
  "atk-s0514a1:305_4": "paṇḍitā evaṃ kathenti.",
  "atk-s0514a1:306": "Sakko āha –",
  "atk-s0514a1:307": "65.",
  "atk-s0514a1:308": "“Sakkā ubhinnaṃ vacanaṃ titikkhituṃ, sadisassa vā seṭṭhatarassa vāpi;",
  "atk-s0514a1:309": "Kathaṃ nu hīnassa vaco khametha, akkhāhi me koṇḍañña etamattha”nti.",
  "atk-s0514a1:310": "Sarabhaṅgo āha –",
  "atk-s0514a1:311": "66.",
  "atk-s0514a1:312": "“Bhayā hi seṭṭhassa vaco khametha, sārambhahetū pana sādisassa;",
  "atk-s0514a1:313": "Yo cīdha hīnassa vaco khametha, etaṃ khantiṃ uttamamāhu santo”ti. –",
  "atk-s0514a1:314": "Evamādīnaṃ gāthānaṃ vacanappaṭivacanavasena sambandho veditabbo.",
  "atk-s0514a1:315_0": "Tattha akkhāhi meti, bhante koṇḍañña, tumhehi dve pañhā sukathitā, eko me cittaṃ",
  "atk-s0514a1:315_1": "na gaṇhāti, kathaṃ sakkā attano hīnatarassa vacanaṃ adhivāsetuṃ, taṃ mama akkhāhīti",
  "atk-s0514a1:315_2": "pucchanto evamāha. Etaṃ khantinti yadetaṃ jātigottādihīnassa vacanaṃ khamanaṃ, etaṃ",
  "atk-s0514a1:315_3": "khantiṃ uttamanti porāṇakapaṇḍitā vadanti. Yaṃ panetaṃ jātiādīhi seṭṭhassa bhayena,",
  "atk-s0514a1:315_4": "sadisassa karaṇuttariyalakkhaṇe sārambhe ādīnavadassanena khamanaṃ, nesā adhivāsanakhanti nāmāti attho.",
  "atk-s0514a1:316_0": "Evaṃ vutte sakko mahāsattaṃ āha – “bhante, paṭhamaṃ tumhe ‘sabbesaṃ vuttaṃ pharusaṃ",
  "atk-s0514a1:316_1": "khametha, etaṃ khantiṃ uttamamāhu santo’ti vatvā idāni ‘yo cīdha hīnassa vaco khametha,",
  "atk-s0514a1:316_2": "etaṃ khantiṃ uttamamāhu santo’ti vadatha, na vo purimena pacchimaṃ sametī”ti. Atha",
  "atk-s0514a1:316_3": "naṃ mahāsatto, “sakka, pacchimaṃ mayā ‘ayaṃ hīno’ti ñatvā pharusavacanaṃ adhivāsentassa",
  "atk-s0514a1:316_4": "vasena vuttaṃ, yasmā pana na sakkā rūpadassanamattena sattānaṃ seṭṭhādibhāvo ñātuṃ,",
  "atk-s0514a1:316_5": "tasmā purimaṃ vutta”nti vatvā sattānaṃ aññatra saṃvāsā rūpadassanamattena seṭṭhādibhāvassa",
  "atk-s0514a1:316_6": "duviññeyyataṃ pakāsento gāthamāha –",
  "atk-s0514a1:317": "67.",
  "atk-s0514a1:318": "“Kathaṃ vijaññā catupattharūpaṃ, seṭṭhaṃ sarikkhaṃ athavāpi hīnaṃ;",
  "atk-s0514a1:319": "Virūparūpena caranti santo, tasmā hi sabbesaṃ vaco khamethā”ti.",
  "atk-s0514a1:320_0": "Tattha catupattharūpanti catūhi iriyāpathehi paṭicchannasabhāvaṃ. Virūparūpenāti",
  "atk-s0514a1:320_1": "virūpānaṃ lāmakapuggalānaṃ rūpena uttamaguṇā santopi vicaranti. Imasmiṃ panatthe",
  "atk-s0514a1:320_2": "majjhantikattherassa vatthu kathetabbaṃ.",
  "atk-s0514a1:321": "Taṃ sutvā sakko nikkaṅkho hutvā, “bhante, etāya no khantiyā ānisaṃsaṃ kathehī”ti yāci. Athassa mahāsatto gāthamāha –",
  "atk-s0514a1:322": "68.",
  "atk-s0514a1:323": "“Na hetamatthaṃ mahatīpi senā, sarājikā yujjhamānā labhetha;",
  "atk-s0514a1:324": "Yaṃ khantimā sappuriso labhetha, khantībalassūpasamanti verā”ti.",
  "atk-s0514a1:325": "Tattha etamatthanti etaṃ veravūpasamanippaṭighasabhāvasaṅkhātaṃ atthaṃ.",
  "atk-s0514a1:326_0": "Evaṃ mahāsattena khantiguṇe kathite te rājāno cintayiṃsu – “sakko attanova pañhe",
  "atk-s0514a1:326_1": "pucchati, amhākaṃ pucchanokāsaṃ na dassatī”ti. Atha nesaṃ ajjhāsayaṃ viditvā sakko",
  "atk-s0514a1:326_2": "attanā abhisaṅkhate cattāro pañhe ṭhapetvāva tesaṃ kaṅkhaṃ pucchanto gāthamāha –",
  "atk-s0514a1:327": "69.",
  "atk-s0514a1:328": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:329": "Yathā ahuṃ daṇḍakī nāḷikero, athajjuno kalābu cāpi rājā;",
  "atk-s0514a1:330": "Tesaṃ gatiṃ brūhi supāpakamminaṃ, katthūpapannā isīnaṃ viheṭhakā”ti.",
  "atk-s0514a1:331_0": "Tattha anumodiyānāti idaṃ mayā puṭṭhānaṃ tiṇṇaṃ pañhānaṃ vissajjanasaṅkhātaṃ tava",
  "atk-s0514a1:331_1": "subhāsitaṃ anumoditvā. Yathā ahunti yathā cattāro janā ahesuṃ. Kalābu cāti kalāburājā",
  "atk-s0514a1:331_2": "ca. Athajjunoti atha ajjunarājā.",
  "atk-s0514a1:332": "Athassa vissajjento mahāsatto pañca gāthāyo abhāsi –",
  "atk-s0514a1:333": "70.",
  "atk-s0514a1:334": "“Kisañhi vacchaṃ avakiriya daṇḍakī, ucchinnamūlo sajano saraṭṭho;",
  "atk-s0514a1:335": "Kukkuḷanāme nirayamhi paccati, tassa phuliṅgāni patanti kāye.",
  "atk-s0514a1:336": "71.",
  "atk-s0514a1:337": "“Yo saññate pabbajite aheṭhayi, dhammaṃ bhaṇante samaṇe adūsake;",
  "atk-s0514a1:338": "Taṃ nāḷikeraṃ sunakhā parattha, saṅgamma khādanti viphandamānaṃ.",
  "atk-s0514a1:339": "72.",
  "atk-s0514a1:340": "“Athajjuno niraye sattisūle, avaṃsiro patito uddhaṃpādo;",
  "atk-s0514a1:341": "Aṅgīrasaṃ gotamaṃ heṭhayitvā, khantiṃ tapassiṃ cirabrahmacāriṃ.",
  "atk-s0514a1:342": "73.",
  "atk-s0514a1:343": "“Yo khaṇḍaso pabbajitaṃ achedayi, khantiṃ vadantaṃ samaṇaṃ adūsakaṃ;",
  "atk-s0514a1:344": "Kalābuvīciṃ upapajja paccati, mahāpatāpaṃ kaṭukaṃ bhayānakaṃ.",
  "atk-s0514a1:345": "74.",
  "atk-s0514a1:346": "“Etāni sutvā nirayāni paṇḍito, aññāni pāpiṭṭhatarāni cettha;",
  "atk-s0514a1:347": "Dhammaṃ care samaṇabrāhmaṇesu, evaṃkaro saggamupeti ṭhāna”nti.",
  "atk-s0514a1:348_0": "Tattha kisanti appamaṃsalohitattā kisasarīraṃ. Avakiriyāti avakiritvā niṭṭhubhanadantakaṭṭhapātanena",
  "atk-s0514a1:348_1": "tassa sarīre kaliṃ pavāhetvā. Ucchinnamūloti ucchinnamūlo hutvā. Sajanoti sapariso.",
  "atk-s0514a1:348_2": "Kukkuḷanāme nirayamhīti yojanasatappamāṇe kappasaṇṭhite uṇhachārikaniraye. Phuliṅgānīti",
  "atk-s0514a1:348_3": "vītaccitaṅgārā. Tassa kira tattha uṇhakukkuḷe nimuggassa navahi vaṇamukhehi uṇhā",
  "atk-s0514a1:348_4": "chārikā pavisanti, sīse mahantamahantā aṅgārā patanti. Tesaṃ pana patanakāle sakalasarīraṃ",
  "atk-s0514a1:348_5": "dīparukkho viya jalati, balavavedanā vattanti. So adhivāsetuṃ asakkonto mahāviravaṃ",
  "atk-s0514a1:348_6": "ravati. Sarabhaṅgasatthā pathaviṃ bhinditvā taṃ tattha tathāpaccamānaṃ dassesi, mahājano",
  "atk-s0514a1:348_7": "bhayasantāsamāpajji. Tassa ativiya bhītabhāvaṃ ñatvā mahāsatto taṃ nirayaṃ antaradhāpesi.",
  "atk-s0514a1:349_0": "Dhammaṃ bhaṇanteti dasakusalakammapathadhammaṃ bhāsante. Samaṇeti samitapāpe. Adūsaketi",
  "atk-s0514a1:349_1": "niraparādhe. Nāḷikeranti evaṃnāmakaṃ rājānaṃ. Paratthāti paraloke niraye nibbattaṃ.",
  "atk-s0514a1:349_2": "Saṅgammāti ito cito ca samāgantvā chinditvā mahantamahantā sunakhā khādanti. Tasmiṃ",
  "atk-s0514a1:349_3": "kira kaliṅgaraṭṭhe dantapuranagare nāḷikere nāma raññe rajjaṃ kārayamāne eko mahātāpaso",
  "atk-s0514a1:349_4": "pañcasatatāpasaparivuto himavantā āgamma rājuyyāne vāsaṃ kappetvā mahājanassa dhammaṃ",
  "atk-s0514a1:349_5": "desesi. “Dhammikatāpaso uyyāne vasatī”ti raññopi ārocayiṃsu. Rājā pana adhammiko",
  "atk-s0514a1:349_6": "adhammena rajjaṃ kāresi. So amaccesu tāpasaṃ pasaṃsantesu “ahampi dhammaṃ suṇissāmī”ti",
  "atk-s0514a1:349_7": "uyyānaṃ gantvā tāpasaṃ vanditvā nisīdi. Tāpaso raññā saddhiṃ paṭisanthāraṃ karonto",
  "atk-s0514a1:349_8": "“kiṃ, mahārāja, dhammena rajjaṃ kāresi, janaṃ na pīḷesī”ti āha. So tassa kujjhitvā",
  "atk-s0514a1:349_9": "“ayaṃ kūṭajaṭilo ettakaṃ kālaṃ nāgarānaṃ santike mamaññeva aguṇaṃ kathesi maññe,",
  "atk-s0514a1:349_10": "hotu jānissāmī”ti cintetvā “sve amhākaṃ gharadvāraṃ āgaccheyyāthā”ti nimantetvā punadivase",
  "atk-s0514a1:349_11": "purāṇagūthassa cāṭiyo paripūrāpetvā tāpasesu āgatesu tesaṃ bhikkhābhājanāni gūthassa",
  "atk-s0514a1:349_12": "pūrāpetvā dvāraṃ pidahāpetvā musalāni ca lohadaṇḍe ca gāhāpetvā isīnaṃ sīsāni bhindāpetvā",
  "atk-s0514a1:349_13": "jaṭāsu gāhāpetvā kaḍḍhāpetvā sunakhehi khādāpetvā tattheva bhinnaṃ pathaviṃ pavisitvā",
  "atk-s0514a1:349_14": "sunakhamahāniraye nibbattati, tatrassa tigāvutappamāṇasarīraṃ ahosi. Atha naṃ mahantamahantā",
  "atk-s0514a1:349_15": "mahāhatthippamāṇā pañcavaṇṇā sunakhā anubandhitvā ḍaṃsitvā navayojanāya jalitaayapathaviyā",
  "atk-s0514a1:349_16": "pātetvā mukhapūraṃ luñcantā vipphandamānaṃ khādiṃsu. Mahāsatto pathaviṃ dvidhā bhinditvā",
  "atk-s0514a1:349_17": "taṃ nirayaṃ dassetvā mahājanassa bhītabhāvaṃ ñatvā antaradhāpesi.",
  "atk-s0514a1:350_0": "Athajjunoti sahassabāhurājā. Aṅgīrasanti aṅgehi raṃsīnaṃ niccharaṇato evaṃladdhanāmaṃ.",
  "atk-s0514a1:350_1": "Heṭhayitvāti viheṭhetvā visapītakaṇḍena vijjhitvā jīvitakkhayaṃ pāpetvā. So kira",
  "atk-s0514a1:350_2": "ajjuno nāma rājā mahisakaraṭṭhe ketakarājadhāniyaṃ rajjaṃ kārento migavaṃ gantvā",
  "atk-s0514a1:350_3": "mige vadhitvā aṅgārapakkamaṃsaṃ khādanto vicari. Athekadivasaṃ migānaṃ āgamanaṭṭhāne",
  "atk-s0514a1:350_4": "koṭṭhakaṃ katvā mige olokayamāno aṭṭhāsi. Tadā so tāpaso tassa rañño avidūre ekaṃ",
  "atk-s0514a1:350_5": "kārarukkhaṃ abhiruhitvā phalāni ocinanto ocinitaphalasākhaṃ muñci. Tassā vissaṭṭhāya",
  "atk-s0514a1:350_6": "saddena taṃṭhānaṃ pattā migā palāyiṃsu. Rājā kujjhitvā tāpasaṃ visamissitena sallena",
  "atk-s0514a1:350_7": "vijjhi. So parigalitvā patanto matthakena khadirakhāṇukaṃ āsādetvā sūlaggeyeva kālamakāsi.",
  "atk-s0514a1:350_8": "Rājā taṅkhaṇeyeva dvidhā bhinnaṃ pathaviṃ pavisitvā sattisūlaniraye nibbatti, tigāvutappamāṇaṃ",
  "atk-s0514a1:350_9": "sarīraṃ ahosi. Tatra taṃ nirayapālā jalitehi āvudhehi koṭṭetvā jalitaṃ ayapabbataṃ",
  "atk-s0514a1:350_10": "āropenti. Pabbatamatthake ṭhitakāle vāto paharati, so vātappahārena parigalitvā patati.",
  "atk-s0514a1:350_11": "Tasmiṃ khaṇe heṭṭhā navayojanāya jalitaayapathaviyā mahātālakkhandhappamāṇaṃ jalitaṃ",
  "atk-s0514a1:350_12": "ayasūlaṃ uṭṭhahati. So sūlaggamatthakeyeva āsādetvā sūlāvuto tiṭṭhati. Tasmiṃ khaṇe",
  "atk-s0514a1:350_13": "pathavī jalati, sūlaṃ jalati, tassa sarīraṃ jalati. So tattha mahāravaṃ ravanto paccati.",
  "atk-s0514a1:350_14": "Mahāsatto pathaviṃ dvidhā katvā taṃ nirayaṃ dassetvā mahājanassa bhītabhāvaṃ ñatvā antaradhāpesi.",
  "atk-s0514a1:351_0": "Khaṇḍasoti cattāro hatthapāde kaṇṇanāsañca khaṇḍākhaṇḍaṃ katvā. Adūsakanti niraparādhaṃ.",
  "atk-s0514a1:351_1": "Tathā chedāpetvā dvīhi kasāhi pahārasahassehi tāḷāpetvā jaṭāsu gahetvā ākaḍḍhāpetvā",
  "atk-s0514a1:351_2": "paṭikujjaṃ nipajjāpetvā piṭṭhiyaṃ paṇhiyā paharitvā mahādukkhasamappitaṃ akāsi. Kalābuvīcinti",
  "atk-s0514a1:351_3": "kalābu avīciṃ. Kaṭukanti tikhiṇavedanaṃ, evarūpaṃ nirayaṃ upapajjitvā channaṃ jālānaṃ",
  "atk-s0514a1:351_4": "antare paccati. Vitthārato pana kalāburañño vatthu khantivādijātake kathitameva.",
  "atk-s0514a1:351_5": "Aññāni pāpiṭṭhatarāni cetthāti etehi nirayehi pāpiṭṭhatarāni ca aññāni nirayāni sutvā.",
  "atk-s0514a1:351_6": "Dhammaṃ careti, sakka devarāja, paṇḍito kulaputto na kevalaṃ eteyeva cattāro nirayā,",
  "atk-s0514a1:351_7": "eteyeva ca rājāno nerayikā, atha kho aññepi nirayā, aññepi ca rājāno nirayesu uppannāti",
  "atk-s0514a1:351_8": "viditvā catupaccayadānadhammikārakkhāvaraṇasaṃvidhānasaṅkhātaṃ samaṇabrāhmaṇesu dhammaṃ careyyāti.",
  "atk-s0514a1:352": "Evaṃ mahāsattena catunnaṃ rājūnaṃ nibbattaṭṭhāne dassite tayo rājāno nikkaṅkhā ahesuṃ. Tato sakko avasese cattāro pañhe pucchanto gāthamāha –",
  "atk-s0514a1:353": "75.",
  "atk-s0514a1:354": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:355": "Kathaṃvidhaṃ sīlavantaṃ vadanti, kathaṃvidhaṃ paññavantaṃ vadanti;",
  "atk-s0514a1:356": "Kathaṃvidhaṃ sappurisaṃ vadanti, kathaṃvidhaṃ no siri no jahātī”ti.",
  "atk-s0514a1:357": "Tattha kathaṃvidhaṃ no siri no jahātīti kathaṃvidhaṃ nu purisaṃ paṭiladdhasirī na jahātīti.",
  "atk-s0514a1:358": "Athassa vissajjento mahāsatto catasso gāthāyo abhāsi –",
  "atk-s0514a1:359": "76.",
  "atk-s0514a1:360": "“Kāyena vācāya ca yodha saññato, manasā ca kiñci na karoti pāpaṃ;",
  "atk-s0514a1:361": "Na attahetū alikaṃ bhaṇeti, tathāvidhaṃ sīlavantaṃ vadanti.",
  "atk-s0514a1:362": "77.",
  "atk-s0514a1:363": "“Gambhīrapañhaṃ manasābhicintayaṃ, nāccāhitaṃ kamma karoti luddaṃ;",
  "atk-s0514a1:364": "Kālāgataṃ atthapadaṃ na riñcati, tathāvidhaṃ paññavantaṃ vadanti.",
  "atk-s0514a1:365": "78.",
  "atk-s0514a1:366": "“Yo ve kataññū katavedi dhīro, kalyāṇamitto daḷhabhatti ca hoti;",
  "atk-s0514a1:367": "Dukhitassa sakkacca karoti kiccaṃ, tathāvidhaṃ sappurisaṃ vadanti.",
  "atk-s0514a1:368": "79.",
  "atk-s0514a1:369": "“Etehi sabbehi guṇehupeto, saddho mudū saṃvibhāgī vadaññū;",
  "atk-s0514a1:370": "Saṅgāhakaṃ sakhilaṃ saṇhavācaṃ, tathāvidhaṃ no siri no jahātī”ti.",
  "atk-s0514a1:371_0": "Tattha “kāyenā”tiādīni padāni tividhasucaritadvāravasena vuttāni. Na attahetūti desanāsīsamevetaṃ,",
  "atk-s0514a1:371_1": "attahetu vā parahetu vā yasahetu vā dhanahetu vā lābhahetu vā āmisakiñcikkhahetu",
  "atk-s0514a1:371_2": "vā alikaṃ na kathetīti attho. Kāmañcesa attho “vācāya saññato”ti imināva siddho,",
  "atk-s0514a1:371_3": "musāvādino pana akattabbaṃ pāpaṃ nāma natthīti garubhāvadīpanatthaṃ puna evamāhāti",
  "atk-s0514a1:371_4": "veditabbo. Taṃ puggalaṃ sīlavantaṃ vadanti.",
  "atk-s0514a1:372_0": "Gambhīrapañhanti atthato ca pāḷito ca gambhīraṃ guḷhaṃ paṭicchannaṃ sattubhastajātaka-",
  "atk-s0514a1:372_1": "sambhavajātaka- mahāumaṅgajātakesu āgatasadisaṃ pañhaṃ. Manasābhicintayanti manasā",
  "atk-s0514a1:372_2": "abhicintento atthaṃ paṭivijjhitvā candasahassaṃ sūriyasahassaṃ uṭṭhāpento viya pākaṭaṃ",
  "atk-s0514a1:372_3": "katvā yo kathetuṃ sakkotīti attho. Nāccāhitanti na atiahitaṃ, hitātikkantaṃ luddaṃ",
  "atk-s0514a1:372_4": "pharusaṃ sāhasikakammañca yo na karotīti attho. Imassa panatthassa āvibhāvatthaṃ –",
  "atk-s0514a1:373": "“Na paṇḍitā attasukhassa hetu, pāpāni kammāni samācaranti;",
  "atk-s0514a1:374": "Dukkhena phuṭṭhā piḷitāpi santā, chandā dosā ca na jahanti dhamma”nti. –",
  "atk-s0514a1:375": "Bhūripañho kathetabbo.",
  "atk-s0514a1:376_0": "Kālāgatanti ettha dānaṃ dātabbakāle, sīlaṃ rakkhaṇakāle, uposathaṃ upavāsakāle, saraṇesu",
  "atk-s0514a1:376_1": "patiṭṭhānakāle, pabbajitakāle, samaṇadhammakaraṇakāle, vipassanācārasmiṃ yuñjanakāle",
  "atk-s0514a1:376_2": "cāti imāni dānādīni sampādento kālāgataṃ atthapadaṃ na riñcati na hāpeti na gaḷāpeti",
  "atk-s0514a1:376_3": "nāma. Tathāvidhanti sakka sabbaññubuddhā ca paccekabuddhā ca bodhisattā ca paññavantaṃ",
  "atk-s0514a1:376_4": "kathentā evarūpaṃ puggalaṃ kathenti.",
  "atk-s0514a1:377_0": "“Yo ve”ti gāthāya parena attano kataguṇaṃ jānātīti kataññū. Evaṃ ñatvā pana yenassa",
  "atk-s0514a1:377_1": "guṇo kato, tassa guṇaṃ paṭikaronto katavedī nāma. Dukhitassāti attano sahāyassa dukkhappattassa",
  "atk-s0514a1:377_2": "dukkhaṃ attani āropetvā yo tassa uppannakiccaṃ sahatthena sakkaccaṃ karoti, buddhādayo",
  "atk-s0514a1:377_3": "evarūpaṃ sappurisaṃ nāma kathenti. Apica sappurisā nāma kataññū katavedino hontīti",
  "atk-s0514a1:377_4": "satapattajātaka- cūḷahaṃsajātaka- mahāhaṃsajātakādīni kathetabbāni. Etehi sabbehīti",
  "atk-s0514a1:377_5": "sakka yo etehi heṭṭhā vuttehi sīlādīhi sabbehipi guṇehi upeto. Saddhoti okappanasaddhāya",
  "atk-s0514a1:377_6": "samannāgato. Mudūti piyabhāṇī. Saṃvibhāgīti sīlasaṃvibhāgadānasaṃvibhāgābhiratattā",
  "atk-s0514a1:377_7": "saṃvibhāgī. Yācakānaṃ vacanaṃ ñatvā dānavasena vadaññū. Catūhi saṅgahavatthūhi tesaṃ",
  "atk-s0514a1:377_8": "tesaṃ saṅgaṇhanato saṅgāhakaṃ, madhuravacanatāya sakhilaṃ, maṭṭhavacanatāya saṇhavācaṃ",
  "atk-s0514a1:377_9": "tathāvidhaṃ nu puggalaṃ adhigatayasasobhaggasaṅkhātā sirī no jahāti, nāssa sirī vinassatīti.",
  "atk-s0514a1:378": "Evaṃ mahāsatto gaganatale puṇṇacandaṃ uṭṭhāpento viya cattāro pañhe vissajjesi. Tato paraṃ sesapañhānaṃ pucchā ca vissajjanañca hoti –",
  "atk-s0514a1:379": "80.",
  "atk-s0514a1:380": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:381": "Sīlaṃ siriñcāpi satañca dhammaṃ, paññañca kaṃ seṭṭhataraṃ vadanti.",
  "atk-s0514a1:382": "81.",
  "atk-s0514a1:383": "“Paññā hi seṭṭhā kusalā vadanti, nakkhattarājāriva tārakānaṃ;",
  "atk-s0514a1:384": "Sīlaṃ sirī cāpi satañca dhammo, anvāyikā paññavato bhavanti.",
  "atk-s0514a1:385": "82.",
  "atk-s0514a1:386": "“Subhāsitaṃ te anumodiyāna, aññaṃ taṃ pucchāmi tadiṅgha brūhi;",
  "atk-s0514a1:387": "Kathaṃkaro kintikaro kimācaraṃ, kiṃ sevamāno labhatīdha paññaṃ;",
  "atk-s0514a1:388": "Paññāya dānippaṭipadaṃ vadehi, kathaṃkaro paññavā hoti macco.",
  "atk-s0514a1:389": "83.",
  "atk-s0514a1:390": "“Sevetha vuddhe nipuṇe bahussute, uggāhako ca paripucchako siyā;",
  "atk-s0514a1:391": "Suṇeyya sakkacca subhāsitāni, evaṃkaro paññavā hoti macco.",
  "atk-s0514a1:392": "84.",
  "atk-s0514a1:393": "“Sa paññavā kāmaguṇe avekkhati, aniccato dukkhato rogato ca;",
  "atk-s0514a1:394": "Evaṃ vipassī pajahāti chandaṃ, dukkhesu kāmesu mahabbhayesu.",
  "atk-s0514a1:395": "85.",
  "atk-s0514a1:396": "“Sa vītarāgo pavineyya dosaṃ, mettaṃ cittaṃ bhāvaye appamāṇaṃ;",
  "atk-s0514a1:397": "Sabbesu bhūtesu nidhāya daṇḍaṃ, anindito brahmamupeti ṭhāna”nti.",
  "atk-s0514a1:398_0": "Tattha sīlanti ācārasīlaṃ. Sirinti issariyasiriṃ. Satañca dhammanti sappurisadhammaṃ.",
  "atk-s0514a1:398_1": "Paññanti supaññaṃ. Evaṃ imesaṃ catunnaṃ dhammānaṃ kataraṃ dhammaṃ seṭṭhataraṃ vadantīti",
  "atk-s0514a1:398_2": "pucchati. Paññā hīti, sakka, etesu catūsu dhammesu yā esā paññā nāma, sāva seṭṭhā,",
  "atk-s0514a1:398_3": "iti buddhādayo kusalā vadanti. Yathā hi tārakagaṇā candaṃ parivārenti, candova tesaṃ",
  "atk-s0514a1:398_4": "uttamo. Evaṃ sīlañca sirī cāpi satañca dhammoti ete tayopi anvāyikā paññavato bhavanti",
  "atk-s0514a1:398_5": "paññavantameva anugacchanti, paññāya eva parivārā hontīti attho.",
  "atk-s0514a1:399_0": "“Kathaṃkaro”tiādīni aññamaññavevacanāneva. Kathaṃkaroti kiṃ nāma kammaṃ karonto kiṃ",
  "atk-s0514a1:399_1": "ācaranto kiṃ sevamāno bhajamāno payirupāsamāno idhaloke paññaṃ labhati, paññāyameva",
  "atk-s0514a1:399_2": "paṭipadaṃ vadehi, jānitukāmomhi, kathaṃkaro macco paññavā nāma hotīti pucchati. Vuddheti",
  "atk-s0514a1:399_3": "paññāvuddhippatte paṇḍite. Nipuṇeti sukhumakāraṇajānanasamatthe. Evaṃkaroti yo puggalo",
  "atk-s0514a1:399_4": "evaṃ vuttappakāre puggale sevati bhajati payirupāsati, pāḷiṃ uggaṇhāti, punappunaṃ",
  "atk-s0514a1:399_5": "atthaṃ pucchati, pāsāṇe lekhaṃ khaṇanto viya kañcananāḷiyā sīhavasaṃ sampaṭicchanto",
  "atk-s0514a1:399_6": "viya ohitasoto sakkaccaṃ subhāsitāni suṇāti, ayaṃ evaṃkaro macco paññavā hotīti.",
  "atk-s0514a1:400_0": "Evaṃ mahāsatto pācīnalokadhātuto sūriyaṃ uṭṭhāpento viya paññāya paṭipadaṃ kathetvā",
  "atk-s0514a1:400_1": "idāni tassā paññāya guṇaṃ kathento “sa paññavā”tiādimāha. Tattha kāmaguṇeti kāmakoṭṭhāse",
  "atk-s0514a1:400_2": "hutvā abhāvaṭṭhena aniccato, diṭṭhadhammikasamparāyikānaṃ dukkhānaṃ vatthubhāvena",
  "atk-s0514a1:400_3": "dukkhato, aṭṭhanavutiyā rogamukhānaṃ kāme nissāya uppattisambhavena rogato ca avekkhati",
  "atk-s0514a1:400_4": "oloketi, so evaṃ vipassī etehi kāraṇehi kāmānaṃ aniccāditaṃ passanto “kāme nissāya",
  "atk-s0514a1:400_5": "uppajjanakadukkhānaṃ anto natthi, kāmānaṃ pahānameva sukha”nti viditvā dukkhesu kāmesu",
  "atk-s0514a1:400_6": "mahabbhayesu chandaṃ pajahāti. Sa vītarāgoti, “sakka, so puggalo evaṃ vītarāgo navāghātavatthuvasena",
  "atk-s0514a1:400_7": "uppajjanakasabhāvadosaṃ vinetvā mettacittaṃ bhāveyya, appamāṇasattārammaṇattā appamāṇaṃ",
  "atk-s0514a1:400_8": "taṃ bhāvetvā aparihīnajjhāno agarahito brahmaloke uppajjatī”ti.",
  "atk-s0514a1:401": "Evaṃ mahāsatte kāmānaṃ dosaṃ kathenteyeva tesaṃ tiṇṇampi rājūnaṃ sabalakāyānaṃ tadaṅgappahānena pañcakāmaguṇarāgo pahīno. Taṃ ñatvā mahāsatto tesaṃ pahaṃsanavasena gāthamāha –",
  "atk-s0514a1:402": "86.",
  "atk-s0514a1:403": "“Mahatthiyaṃ āgamanaṃ ahosi, tavamaṭṭhakā bhīmarathassa cāpi;",
  "atk-s0514a1:404": "Kāliṅgarājassa ca uggatassa, sabbesa vo kāmarāgo pahīno”ti.",
  "atk-s0514a1:405": "Tattha mahatthiyanti mahatthaṃ mahāvipphāraṃ mahājutikaṃ. Tavamaṭṭhakāti tava aṭṭhakā. Pahīnoti tadaṅgappahānena pahīno.",
  "atk-s0514a1:406": "Taṃ sutvā rājāno mahāsattassa thutiṃ karontā gāthamāhaṃsu –",
  "atk-s0514a1:407": "87.",
  "atk-s0514a1:408": "“Evametaṃ paracittavedi, sabbesa no kāmarāgo pahīno;",
  "atk-s0514a1:409": "Karohi okāsamanuggahāya, yathā gatiṃ te abhisambhavemā”ti.",
  "atk-s0514a1:410": "Tattha anuggahāyāti pabbajjatthāya okāsaṃ no karohi. Yathā mayaṃ pabbajitvā tava gatiṃ nipphattiṃ abhisambhavema pāpuṇeyyāma, tayā paṭividdhaguṇaṃ paṭivijjheyyāmāti vadiṃsu.",
  "atk-s0514a1:411": "Atha nesaṃ okāsaṃ karonto mahāsatto itaraṃ gāthamāha –",
  "atk-s0514a1:412": "88.",
  "atk-s0514a1:413": "“Karomi okāsamanuggahāya, tathā hi vo kāmarāgo pahīno;",
  "atk-s0514a1:414": "Pharātha kāyaṃ vipulāya pītiyā, yathā gatiṃ me abhisambhavethā”ti.",
  "atk-s0514a1:415": "Tattha pharātha kāyanti jhānapītiyā vipulāya kāyaṃ pharathāti.",
  "atk-s0514a1:416": "Taṃ sutvā te sampaṭicchantā gāthamāhaṃsu –",
  "atk-s0514a1:417": "89.",
  "atk-s0514a1:418": "“Sabbaṃ karissāma tavānusāsaniṃ, yaṃ yaṃ tuvaṃ vakkhasi bhūripañña;",
  "atk-s0514a1:419": "Pharāma kāyaṃ vipulāya pītiyā, yathā gatiṃ te abhisambhavemā”ti.",
  "atk-s0514a1:420": "Atha nesaṃ sabalakāyānaṃ mahāsatto pabbajjaṃ dāpetvā isigaṇaṃ uyyojento gāthamāha –",
  "atk-s0514a1:421": "90.",
  "atk-s0514a1:422": "“Katāya vacchassa kisassa pūjā, gacchantu bhonto isayo sādhurūpā;",
  "atk-s0514a1:423": "Jhāne ratā hotha sadā samāhitā, esā ratī pabbajitassa seṭṭhā”ti.",
  "atk-s0514a1:424": "Tattha gacchantūti attano attano vasanaṭṭhānāni gacchantu.",
  "atk-s0514a1:425_0": "Isayo tassa sarabhaṅgasatthuno vacanaṃ sirasā sampaṭicchitvā vanditvā ākāsaṃ uppatitvā",
  "atk-s0514a1:425_1": "sakāni vasanaṭṭhānāni gamiṃsu. Sakkopi uṭṭhāyāsanā mahāsattassa thutiṃ katvā añjaliṃ",
  "atk-s0514a1:425_2": "paggayha sūriyaṃ namassanto viya mahāsattaṃ namassamāno sapariso pakkāmi. Etamatthaṃ",
  "atk-s0514a1:425_3": "viditvā satthā imā gāthāyo abhāsi –",
  "atk-s0514a1:426": "91.",
  "atk-s0514a1:427": "“Sutvāna gāthā paramatthasaṃhitā, subhāsitā isinā paṇḍitena;",
  "atk-s0514a1:428": "Te vedajātā anumodamānā, pakkāmu devā devapuraṃ yasassino.",
  "atk-s0514a1:429": "92.",
  "atk-s0514a1:430": "“Gāthā imā atthavatī subyañjanā, subhāsitā isinā paṇḍitena;",
  "atk-s0514a1:431": "Yo kocimā aṭṭhikatvā suṇeyya, labhetha pubbāpariyaṃ visesaṃ;",
  "atk-s0514a1:432": "Laddhāna pubbāpariyaṃ visesaṃ, adassanaṃ maccurājassa gacche”ti.",
  "atk-s0514a1:433_0": "Tattha paramatthasaṃhitāti aniccādidīpanena nibbānanissitā. Gāthā imāti idaṃ satthā",
  "atk-s0514a1:433_1": "sarabhaṅgasatthuno nibbānadāyakaṃ subhāsitaṃ vaṇṇento āha. Tattha atthavatīti nibbānadāyakaṭṭhena",
  "atk-s0514a1:433_2": "paramatthanissitā. Subyañjanāti parisuddhabyañjanā. Subhāsitāti sukathitā. Aṭṭhikatvāti",
  "atk-s0514a1:433_3": "attano atthikabhāvaṃ katvā atthiko hutvā sakkaccaṃ suṇeyya. Pubbāpariyanti paṭhamajjhānaṃ",
  "atk-s0514a1:433_4": "pubbaviseso, dutiyajjhānaṃ aparaviseso. Dutiyajjhānaṃ pubbaviseso, tatiyajjhānaṃ",
  "atk-s0514a1:433_5": "aparavisesoti evaṃ aṭṭhasamāpatticatumaggavasena pubbāparabhāvena ṭhitaṃ visesaṃ.",
  "atk-s0514a1:433_6": "Adassananti pariyosāne aparavisesaṃ arahattaṃ labhitvā nibbānaṃ pāpuṇeyya. Nibbānappatto",
  "atk-s0514a1:433_7": "hi puggalo maccurājassa adassanaṃ gato nāma hotīti.",
  "atk-s0514a1:434": "Evaṃ satthā arahattena desanāya kūṭaṃ gaṇhitvā “na, bhikkhave, idāneva, pubbepi moggallānassa āḷāhane pupphavassaṃ vassī”ti vatvā saccāni pakāsetvā jātakaṃ samodhānento āha –",
  "atk-s0514a1:435": "93.",
  "atk-s0514a1:436": "“Sālissaro sāriputto, meṇḍissaro ca kassapo;",
  "atk-s0514a1:437": "Pabbato anuruddho ca, kaccāyano ca devalo;",
  "atk-s0514a1:438": "94.",
  "atk-s0514a1:439": "“Anusisso ca ānando, kisavaccho ca kolito;",
  "atk-s0514a1:440": "Nārado udāyitthero, parisā buddhaparisā;",
  "atk-s0514a1:441": "Sarabhaṅgo lokanātho, evaṃ dhāretha jātaka”nti.",
  "atk-s0514a1:442": "Sarabhaṅgajātakavaṇṇanā dutiyā.",
  "atk-s0514a1:444": "[523] 3. Alambusājātakavaṇṇanā",
  "atk-s0514a1:445_0": "Athabravīti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0514a1:445_1": "Vatthu indriyajātake vitthāritameva. Satthā pana taṃ bhikkhuṃ “saccaṃ kira tvaṃ,",
  "atk-s0514a1:445_2": "bhikkhu, ukkaṇṭhitosī”ti pucchitvā “saccaṃ, bhante”ti vutte “kena ukkaṇṭhāpitosī”ti",
  "atk-s0514a1:445_3": "vatvā “purāṇadutiyikāyā”ti vutte “bhikkhu esā itthī tuyhaṃ anatthakārikā, tvaṃ etaṃ",
  "atk-s0514a1:445_4": "nissāya jhānaṃ nāsetvā tīṇi saṃvaccharāni mūḷho visaññī nipajjitvā uppannāya saññāya",
  "atk-s0514a1:445_5": "mahāparidevaṃ paridevī”ti vatvā atītaṃ āhari.",
  "atk-s0514a1:446_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0514a1:446_1": "vayappatto sabbasippesu nipphattiṃ patvā isipabbajjaṃ pabbajitvā araññāyatane vanamūlaphalāhāro",
  "atk-s0514a1:446_2": "yāpesi. Athekā migī tassa passāvaṭṭhāne sambhavamissakaṃ tiṇaṃ khāditvā udakaṃ pivi.",
  "atk-s0514a1:446_3": "Ettakeneva ca tasmiṃ paṭibaddhacittā gabbhaṃ paṭilabhitvā tato paṭṭhāya katthaci",
  "atk-s0514a1:446_4": "agantvā tattheva tiṇaṃ khāditvā assamassa sāmanteyeva vicarati. Mahāsatto pariggaṇhanto",
  "atk-s0514a1:446_5": "taṃ kāraṇaṃ aññāsi. Sā aparabhāge manussadārakaṃ vijāyi. Mahāsatto taṃ puttasinehena",
  "atk-s0514a1:446_6": "paṭijaggi, “isisiṅgo”tissa nāmaṃ akāsi. Atha naṃ mahāsatto viññutappattaṃ pabbājetvā",
  "atk-s0514a1:446_7": "attano mahallakakāle taṃ ādāya nārivanaṃ nāma gantvā, “tāta, imasmiṃ himavante imehi",
  "atk-s0514a1:446_8": "pupphehi sadisā itthiyo nāma honti, tā attano vasaṃ gate mahāvināsaṃ pāpenti, na",
  "atk-s0514a1:446_9": "tāsaṃ vasaṃ nāma gantuṃ vaṭṭatī”ti ovaditvā aparabhāge brahmalokaparāyaṇo ahosi.",
  "atk-s0514a1:447_0": "Isisiṅgopi jhānakīḷaṃ kīḷanto himavantappadese vāsaṃ kappesi. Ghoratapo paramadhitindriyo",
  "atk-s0514a1:447_1": "ahosi. Athassa sīlatejena sakkassa bhavanaṃ kampi, sakko āvajjento taṃ kāraṇaṃ ñatvā",
  "atk-s0514a1:447_2": "“ayaṃ maṃ sakkattā cāveyya, ekaṃ accharaṃ pesetvā sīlamassa bhindāpessāmī”ti sakaladevalokaṃ",
  "atk-s0514a1:447_3": "upaparikkhanto attano aḍḍhateyyakoṭisaṅkhānaṃ paricārikānaṃ majjhe ekaṃ alambusaṃ",
  "atk-s0514a1:447_4": "nāma accharaṃ ṭhapetvā aññaṃ tassa sīlaṃ bhindituṃ samatthaṃ adisvā taṃ pakkosāpetvā",
  "atk-s0514a1:447_5": "tassa sīlabhedaṃ kātuṃ āṇāpesi. Tamatthaṃ āvikaronto satthā paṭhamaṃ gāthamāha –",
  "atk-s0514a1:448": "95.",
  "atk-s0514a1:449": "“Athabravi brahā indo, vatrabhū jayataṃ pitā;",
  "atk-s0514a1:450": "Devakaññaṃ parābhetvā, sudhammāyaṃ alambusa”nti.",
  "atk-s0514a1:451_0": "Tattha brahāti mahā. Vatrabhūti vatrassa nāma asurassa abhibhavitā. Jayataṃ pitāti",
  "atk-s0514a1:451_1": "jayantānaṃ jayappattānaṃ sesānaṃ tettiṃsāya devaputtānaṃ pitukiccasādhanena pitā.",
  "atk-s0514a1:451_2": "Parābhetvāti hadayaṃ bhinditvā olokento viya taṃ “paṭibalā aya”nti ñatvāti attho.",
  "atk-s0514a1:451_3": "Sudhammāyanti sudhammāyaṃ devasabhāyaṃ.",
  "atk-s0514a1:452": "Paṇḍukambalasilāsane nisinno taṃ alambusaṃ pakkosāpetvā idamāha –",
  "atk-s0514a1:453": "96.",
  "atk-s0514a1:454": "“Misse devā taṃ yācanti, tāvatiṃsā saindakā;",
  "atk-s0514a1:455": "Isippalobhane gaccha, isisiṅgaṃ alambuse”ti.",
  "atk-s0514a1:456_0": "Tattha misseti taṃ ālapati, idañca tassā nāmaṃ, sabbā panitthiyo purise kilesamissanena",
  "atk-s0514a1:456_1": "missanato “missā”ti vuccanti, tena sādhāraṇena guṇanāmenālapanto evamāha. Isippalobhaneti",
  "atk-s0514a1:456_2": "isīnaṃ palobhanasamatthe. Isisiṅganti tassa kira matthake migasiṅgākārena dve cūḷā",
  "atk-s0514a1:456_3": "uṭṭhahiṃsu, tasmā evaṃ vuccati.",
  "atk-s0514a1:457": "Iti sakko “gaccha isisiṅgaṃ upasaṅkamitvā attano vasaṃ ānetvā sīlamassa bhindā”ti alambusaṃ āṇāpesi.",
  "atk-s0514a1:458": "97.",
  "atk-s0514a1:459": "“Purāyaṃ amhe acceti, vattavā brahmacariyavā;",
  "atk-s0514a1:460": "Nibbānābhirato vuddho, tassa maggāni āvarā”ti. – vacanaṃ āha;",
  "atk-s0514a1:461_0": "Tattha purāyanti ayaṃ tāpaso vattasampanno ca brahmacariyavā ca, so panesa dīghāyukatāya",
  "atk-s0514a1:461_1": "nibbānasaṅkhāte magge abhirato guṇavuddhiyā ca vuddho. Tasmā yāva esa amhe nātikkamati,",
  "atk-s0514a1:461_2": "na abhibhavitvā imamhā ṭhānā cāveti, tāvadeva tvaṃ gantvā tassa devalokagamanāni",
  "atk-s0514a1:461_3": "maggāni āvara, yathā idha nāgacchati, evaṃ karohīti attho.",
  "atk-s0514a1:462": "Taṃ sutvā alambusā gāthādvayamāha –",
  "atk-s0514a1:463": "98.",
  "atk-s0514a1:464": "“Devarāja kimeva tvaṃ, mameva tuvaṃ sikkhasi;",
  "atk-s0514a1:465": "Isippalobhane gaccha, santi aññāpi accharā.",
  "atk-s0514a1:466": "99.",
  "atk-s0514a1:467": "“Mādisiyo pavarā ceva, asoke nandane vane;",
  "atk-s0514a1:468": "Tāsampi hotu pariyāyo, tāpi yantu palobhanā”ti.",
  "atk-s0514a1:469_0": "Tattha kimeva tvanti kiṃ nāmetaṃ tvaṃ karosīti dīpeti. Mameva tuvaṃ sikkhasīti imasmiṃ",
  "atk-s0514a1:469_1": "sakaladevaloke mameva tuvaṃ ikkhasi, aññaṃ na passasīti adhippāyena vadati. Sa-kāro",
  "atk-s0514a1:469_2": "panettha byañjanasandhikaro. Isippalobhane gacchāti kiṃkāraṇā maññeva evaṃ vadesīti",
  "atk-s0514a1:469_3": "adhippāyo. Pavarā cevāti mayā uttaritarā ceva. Asoketi sokarahite. Nandaneti nandijanake.",
  "atk-s0514a1:469_4": "Pariyāyoti gamanavāro.",
  "atk-s0514a1:470": "Tato sakko tisso gāthāyo abhāsi –",
  "atk-s0514a1:471": "100.",
  "atk-s0514a1:472": "“Addhā hi saccaṃ bhaṇasi, santi aññāpi accharā;",
  "atk-s0514a1:473": "Tādisiyo pavarā ceva, asoke nandane vane.",
  "atk-s0514a1:474": "101.",
  "atk-s0514a1:475": "“Na tā evaṃ pajānanti, pāricariyaṃ pumaṃ gatā;",
  "atk-s0514a1:476": "Yādisaṃ tvaṃ pajānāsi, nāri sabbaṅgasobhane.",
  "atk-s0514a1:477": "102.",
  "atk-s0514a1:478": "“Tvameva gaccha kalyāṇi, itthīnaṃ pavarā casi;",
  "atk-s0514a1:479": "Taveva vaṇṇarūpena, savasamānayissasī”ti.",
  "atk-s0514a1:480_0": "Tattha pumaṃ gatāti purisaṃ upasaṅkamantā samānā purisapalobhinipāricariyaṃ na jānanti.",
  "atk-s0514a1:480_1": "Vaṇṇarūpenāti sarīravaṇṇena ceva rūpasampattiyā ca. Savasamānayissasīti taṃ tāpasaṃ",
  "atk-s0514a1:480_2": "attano vasaṃ ānessasīti.",
  "atk-s0514a1:481": "Taṃ sutvā alambusā dve gāthā abhāsi –",
  "atk-s0514a1:482": "103.",
  "atk-s0514a1:483": "“Na vāhaṃ na gamissāmi, devarājena pesitā;",
  "atk-s0514a1:484": "Vibhemi cetaṃ āsāduṃ, uggatejo hi brāhmaṇo.",
  "atk-s0514a1:485": "104.",
  "atk-s0514a1:486": "“Aneke nirayaṃ pattā, isimāsādiyā janā;",
  "atk-s0514a1:487": "Āpannā mohasaṃsāraṃ, tasmā lomāni haṃsaye”ti.",
  "atk-s0514a1:488_0": "Tattha na vāhanti na ve ahaṃ. Vibhemīti bhāyāmi. Āsādunti āsādituṃ. Idaṃ vuttaṃ hoti",
  "atk-s0514a1:488_1": "– nāhaṃ, deva, tayā pesitā na gamissāmi, apicāhaṃ taṃ isiṃ sīlabhedanatthāya allīyituṃ",
  "atk-s0514a1:488_2": "bhāyāmi, uggatejo hi soti. Āsādiyāti āsādetvā. Mohasaṃsāranti mohena saṃsāraṃ, mohena",
  "atk-s0514a1:488_3": "isiṃ palobhetvā saṃsāraṃ āpannā vaṭṭadukkhe patiṭṭhitā sattā gaṇanapathaṃ atikkantā.",
  "atk-s0514a1:488_4": "Tasmāti tena kāraṇena. Lomāni haṃsayeti ahaṃ lomāni uṭṭhapemi, “tassa kirāhaṃ sīlaṃ",
  "atk-s0514a1:488_5": "bhindissāmī”ti cintayamānāya me lomāni pahaṃsantīti vadati.",
  "atk-s0514a1:489": "105.",
  "atk-s0514a1:490": "“Idaṃ vatvāna pakkāmi, accharā kāmavaṇṇinī;",
  "atk-s0514a1:491": "Missā missitumicchantī, isisiṅgaṃ alambusā.",
  "atk-s0514a1:492": "106.",
  "atk-s0514a1:493": "“Sā ca taṃ vanamogayha, isisiṅgena rakkhitaṃ;",
  "atk-s0514a1:494": "Bimbijālakasañchannaṃ, samantā addhayojanaṃ.",
  "atk-s0514a1:495": "107.",
  "atk-s0514a1:496": "“Pātova pātarāsamhi, udaṇhasamayaṃ pati;",
  "atk-s0514a1:497": "Aggiṭṭhaṃ parimajjantaṃ, isisiṅgaṃ upāgamī”ti. – imā abhisambuddhagāthā;",
  "atk-s0514a1:498_0": "Tattha pakkāmīti tena hi, devarāja, āvajjeyyāsi manti attano sayanagabbhaṃ pavisitvā",
  "atk-s0514a1:498_1": "alaṅkaritvā isisiṅgaṃ kilesena missituṃ icchantī pakkāmi, bhikkhave, sā accharā tassa",
  "atk-s0514a1:498_2": "assamaṃ gatāti. Bimbijālakasañchannanti rattaṅkuravanena sañchannaṃ. Pātova pātarāsamhīti,",
  "atk-s0514a1:498_3": "bhikkhave, pātarāsavelāya pātova pageyeva atipageva. Udaṇhasamayaṃ patīti sūriyuggamanavelāyameva.",
  "atk-s0514a1:498_4": "Aggiṭṭhanti aggisālaṃ. Rattiṃ padhānamanuyuñjitvā pātova nhatvā udakakiccaṃ katvā",
  "atk-s0514a1:498_5": "paṇṇasālāyaṃ thokaṃ jhānasukhena vītināmetvā nikkhamitvā aggisālaṃ sammajjantaṃ taṃ",
  "atk-s0514a1:498_6": "isisiṅgaṃ sā upāgami, itthivilāsaṃ dassentī tassa purato aṭṭhāsi.",
  "atk-s0514a1:499": "Atha naṃ tāpaso pucchanto āha –",
  "atk-s0514a1:500": "108.",
  "atk-s0514a1:501": "“Kā nu vijjurivābhāsi, osadhī viya tārakā;",
  "atk-s0514a1:502": "Vicittahatthābharaṇā, āmuttamaṇikuṇḍalā.",
  "atk-s0514a1:503": "109.",
  "atk-s0514a1:504": "“Ādiccavaṇṇasaṅkāsā, hemacandanagandhinī;",
  "atk-s0514a1:505": "Saññatūrū mahāmāyā, kumārī cārudassanā.",
  "atk-s0514a1:506": "110.",
  "atk-s0514a1:507": "“Vilaggā mudukā suddhā, pādā te suppatiṭṭhitā;",
  "atk-s0514a1:508": "Gamanā kāmanīyā te, harantiyeva me mano.",
  "atk-s0514a1:509": "111.",
  "atk-s0514a1:510": "“Anupubbā ca te ūrū, nāganāsasamūpamā;",
  "atk-s0514a1:511": "Vimaṭṭhā tuyhaṃ sussoṇī, akkhassa phalakaṃ yathā.",
  "atk-s0514a1:512": "112.",
  "atk-s0514a1:513": "“Uppalasseva kiñjakkhā, nābhi te sādhusaṇṭhitā;",
  "atk-s0514a1:514": "Purā kaṇhañjanasseva, dūrato patidissati.",
  "atk-s0514a1:515": "113.",
  "atk-s0514a1:516": "“Duvidhā jātā urajā, avaṇṭā sādhupaccudā;",
  "atk-s0514a1:517": "Payodharā apatitā, aḍḍhalābusamā thanā.",
  "atk-s0514a1:518": "114.",
  "atk-s0514a1:519": "“Dīghā kambutalābhāsā, gīvā eṇeyyakā yathā;",
  "atk-s0514a1:520": "Paṇḍarāvaraṇā vaggu, catutthamanasannibhā.",
  "atk-s0514a1:521": "115.",
  "atk-s0514a1:522": "“Uddhaggā ca adhaggā ca, dumaggaparimajjitā;",
  "atk-s0514a1:523": "Duvijā nelasambhūtā, dantā tava sudassanā.",
  "atk-s0514a1:524": "116.",
  "atk-s0514a1:525": "“Apaṇḍarā lohitantā, jiñjūkaphalasannibhā;",
  "atk-s0514a1:526": "Āyatā ca visālā ca, nettā tava sudassanā.",
  "atk-s0514a1:527": "117.",
  "atk-s0514a1:528": "“Nātidīghā susammaṭṭhā, kanakabyāsamocitā;",
  "atk-s0514a1:529": "Uttamaṅgaruhā tuyhaṃ, kesā candanagandhikā.",
  "atk-s0514a1:530": "118.",
  "atk-s0514a1:531": "“Yāvatā kasigorakkhā, vāṇijānañca yā gati;",
  "atk-s0514a1:532": "Isīnañca parakkantaṃ, saññatānaṃ tapassinaṃ.",
  "atk-s0514a1:533": "119.",
  "atk-s0514a1:534": "“Na te samasamaṃ passe, asmiṃ pathavimaṇḍale;",
  "atk-s0514a1:535": "Ko vā tvaṃ kassa vā putto, kathaṃ jānemu taṃ maya”nti.",
  "atk-s0514a1:536_0": "Tattha vicittahatthābharaṇāti vicittehi hatthābharaṇehi samannāgatā. Hemacandanagandhinīti",
  "atk-s0514a1:536_1": "suvaṇṇavaṇṇacandanagandhavilepanā. Saññatūrūti suvaṭṭitaghanaūru sampannaūrulakkhaṇā.",
  "atk-s0514a1:536_2": "Vilaggāti saṃkhittamajjhā. Mudukāti mudu sukhumālā. Suddhāti nimmalā. Suppatiṭṭhitāti",
  "atk-s0514a1:536_3": "samaṃ pathaviṃ phusantā suṭṭhu patiṭṭhitā. Gamanāti gacchamānā. Kāmanīyāti kantā",
  "atk-s0514a1:536_4": "kāmitabbayuttakā. Harantiyeva me manoti ete evarūpena paramena itthivilāsena caṅkamantiyā",
  "atk-s0514a1:536_5": "tava pādā mama cittaṃ harantiyeva. Vimaṭṭhāti visālā. Sussoṇīti sundarasoṇī. Akkhassāti",
  "atk-s0514a1:536_6": "sundaravaṇṇassa akkhassa suvaṇṇaphalakaṃ viya visālā te soṇīti vadati. Uppalasseva",
  "atk-s0514a1:536_7": "kiñjakkhāti nīluppalakaṇṇikā viya. Kaṇhañjanassevāti sukhumakaṇhalomacittattā evamāha.",
  "atk-s0514a1:537_0": "“Duvidhā”tigāthaṃ thane vaṇṇayanto āha. Te hi dve hutvā ure jātā vaṇṭassa abhāvā",
  "atk-s0514a1:537_1": "avaṇṭā, ure laggā eva hutvā suṭṭhu nikkhantattā sādhupaccudā, payassa dhāraṇato payodharā,",
  "atk-s0514a1:537_2": "apatitāti na patitā, amilātatāya vā alambanatāya vā na anto paviṭṭhāti apatitā, suvaṇṇaphalake",
  "atk-s0514a1:537_3": "ṭhapitasuvaṇṇamayavaṭṭaalābuno aḍḍhena sadisatāya aḍḍhalābusamā thanā. Eṇeyyakā yathāti",
  "atk-s0514a1:537_4": "eṇīmigassa hi dīghā ca vaṭṭā ca gīvā sobhati yathā, evaṃ tava gīvā thokaṃ dīghā.",
  "atk-s0514a1:537_5": "Kambutalābhāsāti suvaṇṇāliṅgatalasannibhā gīvāti attho. Paṇḍarāvaraṇāti dantāvaraṇā.",
  "atk-s0514a1:537_6": "Catutthamanasannibhāti catutthamano vuccati catutthamanavatthubhūtā jivhā. Abhirattabhāvena",
  "atk-s0514a1:537_7": "jivhāsadisaṃ te oṭṭhapariyosānanti vadati. Uddhaggāti heṭṭhimadantā. Adhaggāti uparimadantā.",
  "atk-s0514a1:537_8": "Dumaggaparimajjitāti dantakaṭṭhaparimajjitā parisuddhā. Duvijāti dvijā. Nelasambhūtāti",
  "atk-s0514a1:537_9": "niddosesu hanumaṃsapariyosānesu sambhūtā.",
  "atk-s0514a1:538_0": "Apaṇḍarāti kaṇhā. Lohitantāti rattapariyantā. Jiñjūkaphalasannibhāti rattaṭṭhāne",
  "atk-s0514a1:538_1": "jiñjukaphalasadisā. Sudassanāti passantānaṃ atittikarā pañcapasādasamannāgatā. Nātidīghāti",
  "atk-s0514a1:538_2": "pamāṇayuttā. Susammaṭṭhāti suṭṭhu sammaṭṭhā. Kanakabyāsamocitāti kanakabyā vuccati",
  "atk-s0514a1:538_3": "suvaṇṇaphaṇikā, tāya gandhatelaṃ ādāya paharitā suracitā. Kasigorakkhāti iminā kasiñca",
  "atk-s0514a1:538_4": "gorakkhañca nissāya jīvanakasatte dasseti. Yā gatīti yattakā nipphatti. Parakkantanti",
  "atk-s0514a1:538_5": "yattakaṃ isīnaṃ parakkantaṃ, vitthārīkatā imasmiṃ himavante yattakā isayo vasantīti",
  "atk-s0514a1:538_6": "attho. Na te samasamanti tesu sabbesu ekampi rūpalīḷāvilāsādisamatāya tayā samānaṃ",
  "atk-s0514a1:538_7": "na passāmi. Ko vā tvanti idaṃ tassā itthibhāvaṃ jānanto purisavohāravasena pucchati.",
  "atk-s0514a1:539": "Evaṃ pādato paṭṭhāya yāva kesā attano vaṇṇaṃ bhāsante tāpase alambusā tuṇhī hutvā tassā kathāya yathānusandhiṃ gatāya tassa sammūḷhabhāvaṃ ñatvā gāthamāha –",
  "atk-s0514a1:540": "120.",
  "atk-s0514a1:541": "“Na pañhakālo bhaddante, kassapevaṃ gate sati;",
  "atk-s0514a1:542": "Ehi samma ramissāma, ubho asmākamassame;",
  "atk-s0514a1:543": "Ehi taṃ upagūhissaṃ, ratīnaṃ kusalo bhavā”ti.",
  "atk-s0514a1:544": "Tattha kassapevaṃ gate satīti kassapagotta evaṃ tava citte pavatte sati pañhakālo na hoti. Sammāti vayassa, piyavacanālapanametaṃ. Ratīnanti pañcakāmaguṇaratīnaṃ.",
  "atk-s0514a1:545_0": "Evaṃ vatvā alambusā cintesi – “nāyaṃ mayi ṭhitāya hatthapāsaṃ āgamissati, gacchantī",
  "atk-s0514a1:545_1": "viya bhavissāmī”ti. Sā itthimāyākusalatāya tāpasaṃ anupasaṅkamitvā āgatamaggābhimukhī",
  "atk-s0514a1:545_2": "pāyāsi. Tamatthaṃ pakāsento satthā āha –",
  "atk-s0514a1:546": "121.",
  "atk-s0514a1:547": "“Idaṃ vatvāna pakkāmi, accharā kāmavaṇṇinī;",
  "atk-s0514a1:548": "Missā missitumicchantī, isisiṅgaṃ alambusā”ti.",
  "atk-s0514a1:549": "Atha naṃ tāpaso gacchantiṃ disvā “ayaṃ gacchatī”ti attano dandhaparakkamaṃ mandagamanaṃ chinditvā vegena dhāvitvā kesesu hatthena parāmasi. Tamatthaṃ pakāsento satthā āha –",
  "atk-s0514a1:550": "122.",
  "atk-s0514a1:551": "“So ca vegena nikkhamma, chetvā dandhaparakkamaṃ;",
  "atk-s0514a1:552": "Tamuttamāsu veṇīsu, ajjhappatto parāmasi.",
  "atk-s0514a1:553": "123.",
  "atk-s0514a1:554": "“Tamudāvatta kalyāṇī, palissaji susobhanā;",
  "atk-s0514a1:555": "Cavitamhi brahmacariyā, yathā taṃ atha tositā.",
  "atk-s0514a1:556": "124.",
  "atk-s0514a1:557": "“Manasā agamā indaṃ, vasantaṃ nandane vane;",
  "atk-s0514a1:558": "Tassā saṅkappamaññāya, maghavā devakuñjaro.",
  "atk-s0514a1:559": "125.",
  "atk-s0514a1:560": "“Pallaṅkaṃ pahiṇī khippaṃ, sovaṇṇaṃ sopavāhanaṃ;",
  "atk-s0514a1:561": "Sauttaracchadapaññāsaṃ, sahassapaṭiyatthataṃ.",
  "atk-s0514a1:562": "126.",
  "atk-s0514a1:563": "“Tamenaṃ tattha dhāresi, ure katvāna sobhanā;",
  "atk-s0514a1:564": "Yathā ekamuhuttaṃva, tīṇi vassāni dhārayi.",
  "atk-s0514a1:565": "127.",
  "atk-s0514a1:566": "“Vimado tīhi vassehi, pabujjhitvāna brāhmaṇo;",
  "atk-s0514a1:567": "Addasāsi haritarukkhe, samantā aggiyāyanaṃ.",
  "atk-s0514a1:568": "128.",
  "atk-s0514a1:569": "“Navapattavanaṃ phullaṃ, kokilaggaṇaghositaṃ;",
  "atk-s0514a1:570": "Samantā paviloketvā, rudaṃ assūni vattayi.",
  "atk-s0514a1:571": "129.",
  "atk-s0514a1:572": "“Na juhe na jape mante, aggihuttaṃ pahāpitaṃ;",
  "atk-s0514a1:573": "Ko nu me pāricariyāya, pubbe cittaṃ palobhayi.",
  "atk-s0514a1:574": "130.",
  "atk-s0514a1:575": "“Araññe me viharato, yo me tejā ha sambhutaṃ;",
  "atk-s0514a1:576": "Nānāratanaparipūraṃ, nāvaṃva gaṇhi aṇṇave”ti.",
  "atk-s0514a1:577_0": "Tattha ajjhappattoti sampatto. Tamudāvatta kalyāṇīti taṃ kese parāmasitvā ṭhitaṃ",
  "atk-s0514a1:577_1": "isiṃ udāvattitvā nivattitvā kalyāṇadassanā sā suṭṭhu sobhanā. Palissajīti āliṅgi.",
  "atk-s0514a1:577_2": "Cavitamhi brahmacariyā, yathā taṃ atha tositāti, bhikkhave, tassa isino tāvadeva",
  "atk-s0514a1:577_3": "jhānaṃ antaradhāyi. Tasmiṃ tamhā jhānā brahmacariyā cavite yathā taṃ sakkena patthitaṃ,",
  "atk-s0514a1:577_4": "tatheva ahosi. Atha sakkassa patthanāya samiddhabhāvaṃ viditvā sā devakaññā tositā,",
  "atk-s0514a1:577_5": "tassa tena brahmacariyavināsena sañjanitapītipāmojjāti attho.",
  "atk-s0514a1:578_0": "Manasā agamāti sā taṃ āliṅgitvā ṭhitā “aho vata sakko pallaṅkaṃ me peseyyā”ti evaṃ",
  "atk-s0514a1:578_1": "pavattena manasā indaṃ agamā. Nandane vaneti nandijananasamatthatāya nandanavanasaṅkhāte",
  "atk-s0514a1:578_2": "tāvatiṃsabhavane vasantaṃ. Devakuñjaroti devaseṭṭho. Pahiṇīti pesesi. “Pāhiṇī”tipi",
  "atk-s0514a1:578_3": "pāṭho. Sopavāhananti saparivāraṃ. Sauttaracchadapaññāsanti paññāsāya uttaracchadehi",
  "atk-s0514a1:578_4": "paṭicchāditaṃ. Sahassapaṭiyatthatanti sahassadibbakojavatthataṃ. Tamenaṃ tatthāti",
  "atk-s0514a1:578_5": "taṃ isisiṅgaṃ tattha dibbapallaṅke nisinnā sā ure katvā dhāresi. Tīṇi vassānīti ekamuhuttaṃ",
  "atk-s0514a1:578_6": "viya manussagaṇanāya tīṇi vassāni taṃ ure nipajjāpetvā tattha nisinnā dhāresi.",
  "atk-s0514a1:579_0": "Vimadoti nimmado vigatasaññabhāvo. So hi tīṇi saṃvaccharāni visañño sayitvā pacchā",
  "atk-s0514a1:579_1": "paṭiladdhasañño pabujjhi. Tasmiṃ pabujjhamāne hatthādiphandanaṃ disvāva alambusā",
  "atk-s0514a1:579_2": "tassa pabujjhanabhāvaṃ ñatvā pallaṅkaṃ antaradhāpetvā sayampi antarahitā aṭṭhāsi.",
  "atk-s0514a1:579_3": "Addasāsīti so assamapadaṃ olokento “kena nu khomhi sīlavināsaṃ pāpito”ti cintetvā",
  "atk-s0514a1:579_4": "mahantena saddena paridevamāno addasāsi. Haritarukkheti aggiyāyanasaṅkhātaṃ aggisālaṃ",
  "atk-s0514a1:579_5": "samantā parivāretvā ṭhite haritapattarukkhe. Navapattavananti taruṇehi navapattehi",
  "atk-s0514a1:579_6": "sañchannaṃ vanaṃ. Rudanti paridevanto.",
  "atk-s0514a1:580_0": "Na juhe na jape manteti ayamassa paridevanagāthā. Pahāpitanti hāpitaṃ, pa-kāro upasaggamattaṃ.",
  "atk-s0514a1:580_1": "Pāricariyāyāti ko nu kilesapāricariyāya ito pubbe mama cittaṃ palobhayīti paridevati.",
  "atk-s0514a1:580_2": "Yo me tejā ha sambhutanti ha-kāro nipātamattaṃ. Yo mama samaṇatejena sambhūtaṃ jhānaguṇaṃ",
  "atk-s0514a1:580_3": "nānāratanaparipuṇṇaṃ mahantaṃ mahaṇṇave nāvaṃ viya gaṇhi, vināsaṃ pāpesi, ko nāmesoti paridevatīti.",
  "atk-s0514a1:581": "Taṃ sutvā alambusā cintesi – “sacāhaṃ na kathessāmi, ayaṃ me abhisapissati, handassa kathessāmī”ti. Sā dissamānena kāyena ṭhatvā gāthamāha –",
  "atk-s0514a1:582": "131.",
  "atk-s0514a1:583": "“Ahaṃ te pāricariyāya, devarājena pesitā;",
  "atk-s0514a1:584": "Avadhiṃ cittaṃ cittena, pamādo tvaṃ na bujjhasī”ti.",
  "atk-s0514a1:585": "So tassā kathaṃ sutvā pitarā dinnaovādaṃ saritvā “pitu vacanaṃ akatvā mahāvināsaṃ pattomhī”ti paridevanto catasso gāthāyo abhāsi –",
  "atk-s0514a1:586": "132.",
  "atk-s0514a1:587": "“Imāni kira maṃ tāto, kassapo anusāsati;",
  "atk-s0514a1:588": "Kamalāsadisitthiyo, tāyo bujjhesi māṇava.",
  "atk-s0514a1:589": "133.",
  "atk-s0514a1:590": "“Uregaṇḍāyo bujjhesi, tāyo bujjhesi māṇava;",
  "atk-s0514a1:591": "Iccānusāsi maṃ tāto, yathā maṃ anukampako.",
  "atk-s0514a1:592": "134.",
  "atk-s0514a1:593": "“Tassāhaṃ vacanaṃ nākaṃ, pitu vuddhassa sāsanaṃ;",
  "atk-s0514a1:594": "Araññe nimmanussamhi, svajja jhāyāmi ekako.",
  "atk-s0514a1:595": "135.",
  "atk-s0514a1:596": "“Sohaṃ tathā karissāmi, dhiratthu jīvitena me;",
  "atk-s0514a1:597": "Puna vā tādiso hessaṃ, maraṇaṃ me bhavissatī”ti.",
  "atk-s0514a1:598_0": "Tattha imānīti imāni vacanāni. Kamalāsadisitthiyoti kamalā vuccati nāripupphalatā,",
  "atk-s0514a1:598_1": "tāsaṃ pupphasadisā itthiyo. Tāyo bujjhesi māṇavāti māṇava tvaṃ tāyo jāneyyāsi, ñatvā",
  "atk-s0514a1:598_2": "dassanapathaṃ agantvā palāpeyyāsīti yāni evarūpāni vacanāni tadā maṃ tāto anusāsati,",
  "atk-s0514a1:598_3": "imāni kira tānīti. Uregaṇḍāyoti uramhi dvīhi gaṇḍehi samannāgatā. Tāyo bujjhesi,",
  "atk-s0514a1:598_4": "māṇavāti, māṇava, tāyo attano vasaṃ gate vināsaṃ pāpentīti tvaṃ jāneyyāsi. Nākanti",
  "atk-s0514a1:598_5": "nākariṃ. Jhāyāmīti pajjhāyāmi paridevāmi. Dhiratthu jīvitena meti dhiratthu garahitaṃ",
  "atk-s0514a1:598_6": "mama jīvitaṃ, jīvitena me ko attho. Puna vāti tathā karissāmi, yathā puna vā tādiso",
  "atk-s0514a1:598_7": "bhavissāmi, naṭṭhaṃ jhānaṃ uppādetvā vītarāgo bhavissāmi, maraṇaṃ vā me bhavissatīti.",
  "atk-s0514a1:599": "So kāmarāgaṃ pahāya puna jhānaṃ uppādesi. Athassa samaṇatejaṃ disvā jhānassa ca uppāditabhāvaṃ ñatvā alambusā bhītā khamāpesi. Tamatthaṃ pakāsento satthā dve gāthāyo abhāsi –",
  "atk-s0514a1:600": "136.",
  "atk-s0514a1:601": "“Tassa tejaṃ vīriyañca, dhitiṃ ñatvā avaṭṭhitaṃ;",
  "atk-s0514a1:602": "Sirasā aggahī pāde, isisiṅgaṃ alambusā.",
  "atk-s0514a1:603": "137.",
  "atk-s0514a1:604": "“Mā me kujjha mahāvīra, mā me kujjha mahāise;",
  "atk-s0514a1:605": "Mahā attho mayā ciṇṇo, tidasānaṃ yasassinaṃ;",
  "atk-s0514a1:606": "Tayā pakampitaṃ āsi, sabbaṃ devapuraṃ tadā”ti.",
  "atk-s0514a1:607": "Atha naṃ so “khamāmi te, bhadde, yathāsukhaṃ gacchā”ti vissajjento gāthamāha –",
  "atk-s0514a1:608": "138.",
  "atk-s0514a1:609": "“Tāvatiṃsā ca ye devā, tidasānañca vāsavo;",
  "atk-s0514a1:610": "Tvañca bhadde sukhī hohi, gaccha kaññe yathāsukha”nti.",
  "atk-s0514a1:611": "Sā taṃ vanditvā teneva suvaṇṇapallaṅkena devapuraṃ gatā. Tamatthaṃ pakāsento satthā tisso gāthāyo abhāsi –",
  "atk-s0514a1:612": "139.",
  "atk-s0514a1:613": "“Tassa pāde gahetvāna, katvā ca naṃ padakkhiṇaṃ;",
  "atk-s0514a1:614": "Añjaliṃ paggahetvāna, tamhā ṭhānā apakkami.",
  "atk-s0514a1:615": "140.",
  "atk-s0514a1:616": "“Yo ca tassāsi pallaṅko, sovaṇṇo sopavāhano;",
  "atk-s0514a1:617": "Sauttaracchadapaññāso, sahassapaṭiyatthato;",
  "atk-s0514a1:618": "Tameva pallaṅkamāruyha, agā devāna santike.",
  "atk-s0514a1:619": "141.",
  "atk-s0514a1:620": "“Tamokkamiva āyantiṃ, jalantiṃ vijjutaṃ yathā;",
  "atk-s0514a1:621": "Patīto sumano vitto, devindo adadā vara”nti.",
  "atk-s0514a1:622": "Tattha okkamivāti dīpakaṃ viya. “Patīto”tiādīhi tuṭṭhākārova dassito adadā varanti āgantvā vanditvā ṭhitāya tuṭṭho varaṃ adāsi.",
  "atk-s0514a1:623": "Sā tassa santike varaṃ gaṇhantī osānagāthamāha –",
  "atk-s0514a1:624": "142.",
  "atk-s0514a1:625": "“Varañce me ado sakka, sabbabhūtānamissara;",
  "atk-s0514a1:626": "Nisippalobhikā gacche, etaṃ sakka varaṃ vare”ti.",
  "atk-s0514a1:627": "Tassattho – “sakka devarāja, sace me tvaṃ varaṃ ado, puna isipalobhikāya na gaccheyyaṃ, mā maṃ etadatthāya pahiṇeyyāsi, etaṃ varaṃ vare yācāmī”ti.",
  "atk-s0514a1:628_0": "Satthā tassa bhikkhuno imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0514a1:628_1": "saccapariyosāne so bhikkhu sotāpattiphale patiṭṭhahi. Tadā alambusā purāṇadutiyikā",
  "atk-s0514a1:628_2": "ahosi, isisiṅgo ukkaṇṭhitabhikkhu, pitā mahāisi pana ahameva ahosinti.",
  "atk-s0514a1:629": "Alambusājātakavaṇṇanā tatiyā.",
  "atk-s0514a1:631": "[524] 4. Saṅkhapālajātakavaṇṇanā",
  "atk-s0514a1:632_0": "Ariyāvakāsosīti idaṃ satthā jetavane viharanto uposathakammaṃ ārabbha kathesi. Tadā",
  "atk-s0514a1:632_1": "hi satthā uposathike upāsake sampahaṃsetvā “porāṇakapaṇḍitā mahatiṃ nāgasampattiṃ",
  "atk-s0514a1:632_2": "pahāya uposathavāsaṃ upavasiṃsuyevā”ti vatvā tehi yācito atītaṃ āhari.",
  "atk-s0514a1:633_0": "Atīte rājagahe magadharājā nāma rajjaṃ kāresi. Tadā bodhisatto tassa rañño aggamahesiyā",
  "atk-s0514a1:633_1": "kucchimhi nibbatti, “duyyodhano”tissa nāmaṃ kariṃsu. So vayappatto takkasilāyaṃ sabbasippāni",
  "atk-s0514a1:633_2": "uggaṇhitvā āgantvā pitu sippaṃ dassesi. Atha naṃ pitā rajje abhisiñcitvā isipabbajjaṃ",
  "atk-s0514a1:633_3": "pabbajitvā uyyāne vasi. Bodhisatto divasassa tikkhattuṃ pitu santikaṃ agamāsi. Tassa",
  "atk-s0514a1:633_4": "mahālābhasakkāro udapādi. So teneva palibodhena kasiṇaparikammamattampi kātuṃ asakkonto",
  "atk-s0514a1:633_5": "cintesi – “mahā me lābhasakkāro, na sakkā mayā idha vasantena imaṃ jaṭaṃ chindituṃ,",
  "atk-s0514a1:633_6": "puttassa me anārocetvāva aññattha gamissāmī”ti. So kañci ajānāpetvā uyyānā nikkhamitvā",
  "atk-s0514a1:633_7": "magadharaṭṭhaṃ atikkamitvā mahisakaraṭṭhe saṅkhapāladahato nāma nikkhantāya kaṇṇaveṇṇāya",
  "atk-s0514a1:633_8": "nadiyā nivattane candakapabbataṃ upanissāya paṇṇasālaṃ katvā tattha vasanto kasiṇaparikammaṃ",
  "atk-s0514a1:633_9": "katvā jhānābhiññā nibbattetvā uñchācariyāya yāpesi. Tamenaṃ saṅkhapālo nāma nāgarājā",
  "atk-s0514a1:633_10": "mahantena parivārena kaṇṇaveṇṇanadito nikkhamitvā antarantarā upasaṅkamati. So tassa",
  "atk-s0514a1:633_11": "dhammaṃ desesi. Athassa putto pitaraṃ daṭṭhukāmo gataṭṭhānaṃ ajānanto anuvicārāpetvā",
  "atk-s0514a1:633_12": "“asukaṭṭhāne nāma vasatī”ti ñatvā tassa dassanatthāya mahantena parivārena tattha",
  "atk-s0514a1:633_13": "gantvā ekamante khandhavāraṃ nivāsetvā katipayehi amaccehi saddhiṃ assamapadābhimukho pāyāsi.",
  "atk-s0514a1:634_0": "Tasmiṃ khaṇe saṅkhapālo mahantena parivārena dhammaṃ suṇanto nisīdi. So taṃ rājānaṃ",
  "atk-s0514a1:634_1": "āgacchantaṃ disvā isiṃ vanditvā uṭṭhāyāsanā pakkāmi. Rājā pitaraṃ vanditvā paṭisanthāraṃ",
  "atk-s0514a1:634_2": "katvā nisīditvā pucchi – “bhante, katararājā nāmesa tumhākaṃ santikaṃ āgato”ti. Tāta,",
  "atk-s0514a1:634_3": "saṅkhapālanāgarājā nāmesoti. So tassa sampattiṃ nissāya nāgabhavane lobhaṃ katvā",
  "atk-s0514a1:634_4": "katipāhaṃ vasitvā pitu bhikkhāhāraṃ nibaddhaṃ dāpetvā attano nagarameva gantvā catūsu",
  "atk-s0514a1:634_5": "dvāresu dānasālāyo kāretvā sakalajambudīpaṃ saṅkhobhento dānaṃ datvā sīlaṃ rakkhitvā",
  "atk-s0514a1:634_6": "uposathakammaṃ katvā nāgabhavanaṃ patthetvā āyupariyosāne nāgabhavane nibbattitvā",
  "atk-s0514a1:634_7": "saṅkhapālanāgarājā ahosi. So gacchante kāle tāya sampattiyā vippaṭisārī hutvā tato",
  "atk-s0514a1:634_8": "paṭṭhāya manussayoniṃ patthento uposathavāsaṃ vasi. Athassa nāgabhavane vasantassa",
  "atk-s0514a1:634_9": "uposathavāso na sampajjati, sīlavināsaṃ pāpuṇāti. So tato paṭṭhāya nāgabhavanā nikkhamitvā",
  "atk-s0514a1:634_10": "kaṇṇaveṇṇāya nadiyā avidūre mahāmaggassa ca ekapadikamaggassa ca antare ekaṃ vammikaṃ",
  "atk-s0514a1:634_11": "parikkhipitvā uposathaṃ adhiṭṭhāya samādinnasīlo “mama cammamaṃsādīhi atthikā cammamaṃsādīni",
  "atk-s0514a1:634_12": "harantū”ti attānaṃ dānamukhe vissajjetvā vammikamatthake nipanno samaṇadhammaṃ karonto",
  "atk-s0514a1:634_13": "cātuddase pannarase vasitvā pāṭipade nāgabhavanaṃ gacchati.",
  "atk-s0514a1:635_0": "Tasmiṃ ekadivasaṃ evaṃ sīlaṃ samādiyitvā nipanne paccantagāmavāsino soḷasa janā “maṃsaṃ",
  "atk-s0514a1:635_1": "āharissāmā”ti āvudhahatthā araññe vicarantā kiñci alabhitvā nikkhantā taṃ vammikamatthake",
  "atk-s0514a1:635_2": "nipannaṃ disvā “mayaṃ ajja godhāpotakampi na labhimhā, imaṃ nāgarājānaṃ vadhitvā",
  "atk-s0514a1:635_3": "khādissāmā”ti cintetvā “mahā kho panesa gayhamāno palāyeyya, yathānipannameva taṃ",
  "atk-s0514a1:635_4": "bhogesu sūlehi vijjhitvā dubbalaṃ katvā gaṇhissāmā”ti sūlāni ādāya upasaṅkamiṃsu.",
  "atk-s0514a1:635_5": "Bodhisattassa sarīraṃ mahantaṃ ekadoṇikanāvappamāṇaṃ vaṭṭetvā ṭhapitasumanapupphadāmaṃ",
  "atk-s0514a1:635_6": "viya jiñjukaphalasannibhehi akkhīhi jayasumanapupphasadisena ca sīsena samannāgataṃ",
  "atk-s0514a1:635_7": "ativiya sobhati. So tesaṃ soḷasannaṃ janānaṃ padasaddena bhogantarato sīsaṃ nīharitvā",
  "atk-s0514a1:635_8": "rattakkhīni ummīletvā te sūlahatthe āgacchante disvā cintesi – “ajja mayhaṃ manoratho",
  "atk-s0514a1:635_9": "matthakaṃ pāpuṇissati, ahaṃ attānaṃ dānamukhe niyyādetvā vīriyaṃ adhiṭṭhahitvā nipanno,",
  "atk-s0514a1:635_10": "ime mama sarīraṃ sattīhi koṭṭetvā chiddāvachiddaṃ karonte kodhavasena akkhīni ummīletvā",
  "atk-s0514a1:635_11": "na olokessāmī”ti attano sīlabhedabhayena daḷhaṃ adhiṭṭhāya sīsaṃ bhogantareyeva pavesetvā",
  "atk-s0514a1:635_12": "nipajji. Atha naṃ te upagantvā naṅguṭṭhe gahetvā kaḍḍhantā bhūmiyaṃ pothetvā tikhiṇasūlehi",
  "atk-s0514a1:635_13": "aṭṭhasu ṭhānesu vijjhitvā sakaṇṭakakāḷavettayaṭṭhiyo pahāramukhehi pavesetvā aṭṭhasu",
  "atk-s0514a1:635_14": "ṭhānesu kājenādāya mahāmaggaṃ paṭipajjiṃsu, mahāsatto sūlehi vijjhanato paṭṭhāya",
  "atk-s0514a1:635_15": "ekaṭṭhānepi kodhavasena akkhīni ummīletvā te na olokesi. Tassa aṭṭhahi kājehi ādāya",
  "atk-s0514a1:635_16": "nīyamānassa sīsaṃ olambetvā bhūmiyaṃ pahari. Atha naṃ “sīsamassa olambatī”ti mahāmagge",
  "atk-s0514a1:635_17": "nipajjāpetvā taruṇasūlena nāsāpuṭaṃ vijjhitvā rajjukaṃ pavesetvā sīsaṃ ukkhipitvā",
  "atk-s0514a1:635_18": "kājakoṭiyaṃ laggitvā punapi ukkhipitvā maggaṃ paṭipajjiṃsu.",
  "atk-s0514a1:636_0": "Tasmiṃ khaṇe videharaṭṭhe mithilanagaravāsī āḷāro nāma kuṭumbiko pañca sakaṭasatāni",
  "atk-s0514a1:636_1": "ādāya sukhayānake nisīditvā gacchanto te bhojaputte bodhisattaṃ tathā gaṇhitvā gacchante",
  "atk-s0514a1:636_2": "disvā tesaṃ soḷasannampi soḷasahi vāhagoṇehi saddhiṃ pasataṃ pasataṃ suvaṇṇamāsake",
  "atk-s0514a1:636_3": "sabbesaṃ nivāsanapārupanāni bhariyānampi nesaṃ vatthābharaṇāni datvā vissajjāpesi.",
  "atk-s0514a1:636_4": "Atha so nāgabhavanaṃ gantvā tattha papañcaṃ akatvā mahantena parivārena nikkhamitvā",
  "atk-s0514a1:636_5": "āḷāraṃ upasaṅkamitvā nāgabhavanassa vaṇṇaṃ kathetvā taṃ ādāya nāgabhavanaṃ gantvā",
  "atk-s0514a1:636_6": "tīhi nāgakaññāsatehi saddhiṃ mahantamassa yasaṃ datvā dibbehi kāmehi santappesi.",
  "atk-s0514a1:636_7": "Āḷāro nāgabhavane ekavassaṃ vasitvā dibbakāme paribhuñjitvā “icchāmahaṃ, samma, pabbajitu”nti",
  "atk-s0514a1:636_8": "nāgarājassa kathetvā pabbajitaparikkhāre gahetvā nāgabhavanato himavantappadesaṃ",
  "atk-s0514a1:636_9": "gantvā pabbajitvā tattha ciraṃ vasitvā aparabhāge cārikaṃ caranto bārāṇasiṃ patvā",
  "atk-s0514a1:636_10": "rājuyyāne vasitvā punadivase bhikkhāya nagaraṃ pavisitvā rājadvāraṃ agamāsi. Atha",
  "atk-s0514a1:636_11": "naṃ bārāṇasirājā disvā iriyāpathe pasīditvā pakkosāpetvā paññattāsane nisīdāpetvā",
  "atk-s0514a1:636_12": "nānaggarasabhojanaṃ bhojetvā aññatarasmiṃ nīce āsane nisinno vanditvā tena saddhiṃ",
  "atk-s0514a1:636_13": "sallapanto paṭhamaṃ gāthamāha –",
  "atk-s0514a1:637": "143.",
  "atk-s0514a1:638": "“Ariyāvakāsosi pasannanetto, maññe bhavaṃ pabbajito kulamhā;",
  "atk-s0514a1:639": "Kathaṃ nu vittāni pahāya bhoge, pabbaji nikkhamma gharā sapaññā”ti.",
  "atk-s0514a1:640_0": "Tattha ariyāvakāsosīti niddosasundarasarīrāvakāsosi, abhirūposīti attho. Pasannanettoti",
  "atk-s0514a1:640_1": "pañcahi pasādehi yuttanetto. Kulamhāti khattiyakulā vā brāhmaṇakulā vā seṭṭhikulā",
  "atk-s0514a1:640_2": "vā pabbajitosīti maññāmi. Kathaṃ nūti kena kāraṇena kiṃ ārammaṇaṃ katvā dhanañca",
  "atk-s0514a1:640_3": "upabhoge ca pahāya gharā nikkhamitvā pabbajitosi sapañña paṇḍitapurisāti pucchati.",
  "atk-s0514a1:641": "Tato paraṃ tāpasassa ca rañño ca vacanappaṭivacanavasena gāthānaṃ sambandho veditabbo –",
  "atk-s0514a1:642": "144.",
  "atk-s0514a1:643": "“Sayaṃ vimānaṃ naradeva disvā, mahānubhāvassa mahoragassa;",
  "atk-s0514a1:644": "Disvāna puññāna mahāvipākaṃ, saddhāyahaṃ pabbajitomhi rāja.",
  "atk-s0514a1:645": "145.",
  "atk-s0514a1:646": "“Na kāmakāmā na bhayā na dosā, vācaṃ musā pabbajitā bhaṇanti;",
  "atk-s0514a1:647": "Akkhāhi me pucchito etamatthaṃ, sutvāna me jāyihitippasādo.",
  "atk-s0514a1:648": "146.",
  "atk-s0514a1:649": "“Vāṇijja raṭṭhādhipa gacchamāno, pathe addasāsimhi bhojaputte;",
  "atk-s0514a1:650": "Pavaḍḍhakāyaṃ uragaṃ mahantaṃ, ādāya gacchante pamodamāne.",
  "atk-s0514a1:651": "147.",
  "atk-s0514a1:652": "“Sohaṃ samāgamma janinda tehi, pahaṭṭhalomo avacamhi bhīto;",
  "atk-s0514a1:653": "Kuhiṃ ayaṃ nīyati bhīmakāyo, nāgena kiṃ kāhatha bhojaputtā.",
  "atk-s0514a1:654": "148.",
  "atk-s0514a1:655": "“Nāgo ayaṃ nīyati bhojanatthā, pavaḍḍhakāyo urago mahanto;",
  "atk-s0514a1:656": "Sāduñca thūlañca muduñca maṃsaṃ, na tvaṃ rasaññāsi videhaputta.",
  "atk-s0514a1:657": "149.",
  "atk-s0514a1:658": "“Ito mayaṃ gantvā sakaṃ niketaṃ, ādāya satthāni vikopayitvā;",
  "atk-s0514a1:659": "Maṃsāni bhokkhāma pamodamānā, mayañhi ve sattavo pannagānaṃ.",
  "atk-s0514a1:660": "150.",
  "atk-s0514a1:661": "“Sace ayaṃ nīyati bhojanatthā, pavaḍḍhakāyo urago mahanto;",
  "atk-s0514a1:662": "Dadāmi vo balibaddāni soḷasa, nāgaṃ imaṃ muñcatha bandhanasmā.",
  "atk-s0514a1:663": "151.",
  "atk-s0514a1:664": "“Addhā hi no bhakkho ayaṃ manāpo, bahū ca no uragā bhuttapubbā;",
  "atk-s0514a1:665": "Karoma te taṃ vacanaṃ aḷāra, mittañca no hohi videhaputta.",
  "atk-s0514a1:666": "152.",
  "atk-s0514a1:667": "“Tadāssu te bandhanā mocayiṃsu, yaṃ natthuto paṭimokkassa pāse;",
  "atk-s0514a1:668": "Mutto ca so bandhanā nāgarājā, pakkāmi pācīnamukho muhuttaṃ.",
  "atk-s0514a1:669": "153.",
  "atk-s0514a1:670": "“Gantvāna pācīnamukho muhuttaṃ, puṇṇehi nettehi palokayī maṃ;",
  "atk-s0514a1:671": "Tadāssahaṃ piṭṭhito anvagacchiṃ, dasaṅguliṃ añjaliṃ paggahetvā.",
  "atk-s0514a1:672": "154.",
  "atk-s0514a1:673": "“Gaccheva kho tvaṃ taramānarūpo, mā taṃ amittā punaraggahesuṃ;",
  "atk-s0514a1:674": "Dukkho hi luddehi punā samāgamo, adassanaṃ bhojaputtāna gaccha.",
  "atk-s0514a1:675": "155.",
  "atk-s0514a1:676": "“Agamāsi so rahadaṃ vippasannaṃ, nīlobhāsaṃ ramaṇīyaṃ sutitthaṃ;",
  "atk-s0514a1:677": "Samotataṃ jambuhi vetasāhi, pāvekkhi nittiṇṇabhayo patīto.",
  "atk-s0514a1:678": "156.",
  "atk-s0514a1:679": "“So taṃ pavissa nacirassa nāgo, dibbena me pāturahū janinda;",
  "atk-s0514a1:680": "Upaṭṭhahī maṃ pitaraṃva putto, hadayaṅgamaṃ kaṇṇasukhaṃ bhaṇanto.",
  "atk-s0514a1:681": "157.",
  "atk-s0514a1:682": "“Tvaṃ mesi mātā ca pitā aḷāra, abbhantaro pāṇadado sahāyo;",
  "atk-s0514a1:683": "Sakañca iddhiṃ paṭilābhakosmi, aḷāra passa me nivesanāni;",
  "atk-s0514a1:684": "Pahūtabhakkhaṃ bahuannapānaṃ, masakkasāraṃ viya vāsavassā”ti.",
  "atk-s0514a1:685_0": "Tattha vimānanti saṅkhapālanāgarañño anekasatanāṭakasampattisampannaṃ kañcanamaṇivimānaṃ.",
  "atk-s0514a1:685_1": "Puññānanti tena katapuññānaṃ mahantaṃ vipākaṃ disvā kammañca phalañca paralokañca",
  "atk-s0514a1:685_2": "saddahitvā pavattāya saddhāya ahaṃ pabbajito. Na kāmakāmāti na vatthukāmenapi bhayenapi",
  "atk-s0514a1:685_3": "dosenapi musā bhaṇanti. Jāyihitīti, bhante, tumhākaṃ vacanaṃ sutvā mayhampi pasādo",
  "atk-s0514a1:685_4": "somanassaṃ jāyissati. Vāṇijjanti vāṇijjakammaṃ karissāmīti gacchanto. Pathe addasāsimhīti",
  "atk-s0514a1:685_5": "pañcannaṃ sakaṭasatānaṃ purato sukhayānake nisīditvā gacchanto mahāmagge janapadamanusse",
  "atk-s0514a1:685_6": "addasaṃ. Pavaḍḍhakāyanti vaḍḍhitakāyaṃ. Ādāyāti aṭṭhahi kājehi gahetvā. Avacamhīti",
  "atk-s0514a1:685_7": "abhāsiṃ. Bhīmakāyoti bhayajanakakāyo. Bhojaputtāti luddaputtake piyasamudācārenālapati.",
  "atk-s0514a1:685_8": "Videhaputtāti videharaṭṭhavāsitāya āḷāraṃ ālapiṃsu. Vikopayitvāti chinditvā. Mayañhi",
  "atk-s0514a1:685_9": "vo sattavoti mayaṃ pana nāgānaṃ verino nāma. Bhojanatthāti bhojanatthāya. Mittañca",
  "atk-s0514a1:685_10": "no hohīti tvaṃ amhākaṃ mitto hohi, kataguṇaṃ jāna.",
  "atk-s0514a1:686_0": "Tadāssu teti, mahārāja, tehi bhojaputtehi evaṃ vutte ahaṃ tesaṃ soḷasa vāhagoṇe nivāsanapārupanāni",
  "atk-s0514a1:686_1": "pasataṃ pasataṃ suvaṇṇamāsake bhariyānañca nesaṃ vatthālaṅkāraṃ adāsiṃ, atha te saṅkhapālanāgarājānaṃ",
  "atk-s0514a1:686_2": "bhūmiyaṃ nipajjāpetvā attano kakkhaḷatāya sakaṇṭakakāḷavettalatāya koṭiyaṃ gahetvā",
  "atk-s0514a1:686_3": "ākaḍḍhituṃ ārabhiṃsu. Athāhaṃ nāgarājānaṃ kilamantaṃ disvā akilamentova asinā tā",
  "atk-s0514a1:686_4": "latā chinditvā dārakānaṃ kaṇṇavedhato vaṭṭinīharaṇaniyāmena adukkhāpento saṇikaṃ",
  "atk-s0514a1:686_5": "nīhariṃ, tasmiṃ kāle te bhojaputtā yaṃ bandhanaṃ assa natthuto pavesetvā pāse paṭimokkaṃ,",
  "atk-s0514a1:686_6": "tasmā bandhanā taṃ uragaṃ mocayiṃsu. Tassa nāsato saha pāsena taṃ rajjukaṃ nīhariṃsūti",
  "atk-s0514a1:686_7": "dīpeti. Iti te uragaṃ vissajjetvā thokaṃ gantvā “ayaṃ urago dubbalo, matakāle naṃ",
  "atk-s0514a1:686_8": "gahetvā gamissāmā”ti nilīyiṃsu.",
  "atk-s0514a1:687_0": "Puṇṇehīti sopi muhuttaṃ pācīnābhimukho gantvā assupuṇṇehi nettehi maṃ palokayi. Tadāssahanti",
  "atk-s0514a1:687_1": "tadā assa ahaṃ. Gacchevāti evaṃ taṃ avacanti vadati. Rahadanti kaṇṇaveṇṇadahaṃ. Samotatanti",
  "atk-s0514a1:687_2": "ubhayatīresu jamburukkhavetasarukkhehi otataṃ vitataṃ. Nittiṇṇabhayo patītoti so",
  "atk-s0514a1:687_3": "kira taṃ dahaṃ pavisanto āḷārassa nipaccakāraṃ dassetvā yāva naṅguṭṭhā otari, udake",
  "atk-s0514a1:687_4": "paviṭṭhaṭṭhānamevassa nibbhayaṃ ahosi, tasmā nittiṇṇabhayo patīto haṭṭhatuṭṭho pāvekkhīti.",
  "atk-s0514a1:687_5": "Pavissāti pavisitvā. Dibbena meti nāgabhavane pamādaṃ anāpajjitvā mayi kaṇṇaveṇṇatīraṃ",
  "atk-s0514a1:687_6": "anatikkanteyeva dibbena parivārena mama purato pāturahosi. Upaṭṭhahīti upāgami. Abbhantaroti",
  "atk-s0514a1:687_7": "hadayamaṃsasadiso. Tvaṃ mama bahupakāro, sakkāraṃ te karissāmi. Passa me nivesanānīti",
  "atk-s0514a1:687_8": "mama nāgabhavanaṃ passa. Masakkasāraṃ viyāti masakkasāro vuccati osakkanaparisakkanābhāvena",
  "atk-s0514a1:687_9": "ghanasāratāya ca sinerupabbatarājā. Ayaṃ tattha māpitaṃ tāvatiṃsabhavanaṃ sandhāyevamāha.",
  "atk-s0514a1:688": "Mahārāja! Evaṃ vatvā so nāgarājā uttari attano nāgabhavanaṃ vaṇṇento gāthādvayamāha –",
  "atk-s0514a1:689": "158.",
  "atk-s0514a1:690": "“Taṃ bhūmibhāgehi upetarūpaṃ, asakkharā ceva mudū subhā ca;",
  "atk-s0514a1:691": "Nīcattiṇā apparajā ca bhūmi, pāsādikā yattha jahanti sokaṃ.",
  "atk-s0514a1:692": "159.",
  "atk-s0514a1:693": "“Anāvakulā veḷuriyūpanīlā, catuddisaṃ ambavanaṃ surammaṃ;",
  "atk-s0514a1:694": "Pakkā ca pesī ca phalā suphullā, niccotukā dhārayantī phalānī”ti.",
  "atk-s0514a1:695_0": "Tattha asakkharāti yā tattha bhūmi pāsāṇasakkhararahitā mudu subhā kañcanarajatamaṇimayā",
  "atk-s0514a1:695_1": "sattaratanavālukākiṇṇā. Nīcattiṇāti indagopakapiṭṭhisadisavaṇṇehi nīcatiṇehi samannāgatā.",
  "atk-s0514a1:695_2": "Apparajāti paṃsurahitā. Yattha jahanti sokanti yattha paviṭṭhamattāva nissokā honti.",
  "atk-s0514a1:695_3": "Anāvakulāti na avakulā akhāṇumā upari ukkulavikulabhāvarahitā vā samasaṇṭhitā. Veḷuriyūpanīlāti",
  "atk-s0514a1:695_4": "veḷuriyena upanīlā, tasmiṃ nāgabhavane veḷuriyamayā pasannasalilā nīlobhāsā anekavaṇṇakamaluppalasañchannā",
  "atk-s0514a1:695_5": "pokkharaṇīti attho. Catuddisanti tassā pokkharaṇiyā catūsu disāsu. Pakkā cāti tasmiṃ",
  "atk-s0514a1:695_6": "ambavane ambarukkhā pakkaphalā ca aḍḍhapakkaphalā ca taruṇaphalā ca phullitāyevāti",
  "atk-s0514a1:695_7": "attho. Niccotukāti channampi utūnaṃ anurūpehi pupphaphalehi samannāgatāti.",
  "atk-s0514a1:696": "160.",
  "atk-s0514a1:697": "Tesaṃ vanānaṃ naradeva majjhe, nivesanaṃ bhassarasannikāsaṃ;",
  "atk-s0514a1:698": "Rajataggaḷaṃ sovaṇṇamayaṃ uḷāraṃ, obhāsatī vijjurivantalikkhe.",
  "atk-s0514a1:699": "161.",
  "atk-s0514a1:700": "“Maṇīmayā soṇṇamayā uḷārā, anekacittā satataṃ sunimmitā;",
  "atk-s0514a1:701": "Paripūrā kaññāhi alaṅkatāhi, suvaṇṇakāyūradharāhi rāja.",
  "atk-s0514a1:702": "162.",
  "atk-s0514a1:703": "“So saṅkhapālo taramānarūpo, pāsādamāruyha anomavaṇṇo;",
  "atk-s0514a1:704": "Sahassathambhaṃ atulānubhāvaṃ, yatthassa bhariyā mahesī ahosi.",
  "atk-s0514a1:705": "163.",
  "atk-s0514a1:706": "“Ekā ca nārī taramānarūpā, ādāya veḷuriyamayaṃ mahagghaṃ;",
  "atk-s0514a1:707": "Subhaṃ maṇiṃ jātimantūpapannaṃ, acoditā āsanamabbhihāsi.",
  "atk-s0514a1:708": "164.",
  "atk-s0514a1:709": "“Tato maṃ urago hatthe gahetvā, nisīdayī pāmukhaāsanasmiṃ;",
  "atk-s0514a1:710": "Idamāsanaṃ atra bhavaṃ nisīdatu, bhavañhi me aññataro garūnaṃ.",
  "atk-s0514a1:711": "165.",
  "atk-s0514a1:712": "“Aññā ca nārī taramānarūpā, ādāya vāriṃ upasaṅkamitvā;",
  "atk-s0514a1:713": "Pādāni pakkhālayī me janinda, bhariyāva bhattū patino piyassa.",
  "atk-s0514a1:714": "166.",
  "atk-s0514a1:715": "“Aparā ca nārī taramānarūpā, paggayha sovaṇṇamayāya pātiyā;",
  "atk-s0514a1:716": "Anekasūpaṃ vividhaṃ viyañjanaṃ, upanāmayī bhatta manuññarūpaṃ.",
  "atk-s0514a1:717": "167.",
  "atk-s0514a1:718": "“Turiyehi maṃ bhārata bhuttavantaṃ, upaṭṭhahuṃ bhattu mano viditvā;",
  "atk-s0514a1:719": "Tatuttariṃ maṃ nipatī mahantaṃ, dibbehi kāmehi anappakehī”ti.",
  "atk-s0514a1:720_0": "Tattha nivesananti pāsādo. Bhassarasannikāsanti pabhassaradassanaṃ. Rajataggaḷanti",
  "atk-s0514a1:720_1": "rajatadvārakavāṭaṃ. Maṇīmayāti evarūpā tattha kūṭāgārā ca gabbhā ca. Paripūrāti sampuṇṇā.",
  "atk-s0514a1:720_2": "So saṅkhapāloti, mahārāja, ahaṃ evaṃ tasmiṃ nāgabhavanaṃ vaṇṇente taṃ daṭṭhukāmo",
  "atk-s0514a1:720_3": "ahosiṃ, atha maṃ tattha netvā so saṅkhapālo hatthe gahetvā taramāno veḷuriyathambhehi",
  "atk-s0514a1:720_4": "sahassathambhaṃ pāsādaṃ āruyha yasmiṃ ṭhāne assa mahesī ahosi, taṃ ṭhānaṃ netīti",
  "atk-s0514a1:720_5": "dīpeti. Ekā cāti mayi pāsādaṃ abhiruḷhe ekā itthī aññehi maṇīhi jātimahantehi upetaṃ",
  "atk-s0514a1:720_6": "subhaṃ veḷuriyāsanaṃ tena nāgarājena avuttāva. Abbhihāsīti abhihari, attharīti vuttaṃ hoti.",
  "atk-s0514a1:721_0": "Pāmukhaāsanasminti pamukhāsanasmiṃ, uttamāsane nisīdāpesīti attho. Garūnanti mātāpitūnaṃ",
  "atk-s0514a1:721_1": "me tvaṃ aññataroti evaṃ vatvā nisīdāpesi. Vividhaṃ viyañjananti vividhaṃ byañjanaṃ.",
  "atk-s0514a1:721_2": "Bhatta manuññarūpanti bhattaṃ manuññarūpaṃ. Bhāratāti rājānaṃ ālapati. Bhuttavantanti",
  "atk-s0514a1:721_3": "bhuttāviṃ katabhattakiccaṃ. Upaṭṭhahunti anekasatehi turiyehi gandhabbaṃ kurumānā",
  "atk-s0514a1:721_4": "upaṭṭhahiṃsu. Bhattu mano viditvāti attano patino cittaṃ jānitvā. Tatuttarinti tato",
  "atk-s0514a1:721_5": "gandhabbakaraṇato uttariṃ. Maṃ nipatīti so nāgarājā maṃ upasaṅkami. Mahantaṃ dibbehīti",
  "atk-s0514a1:721_6": "mahantehi uḷārehi dibbehi kāmehi tehi ca anappakehi.",
  "atk-s0514a1:722": "Evaṃ upasaṅkamitvā ca pana gāthamāha –",
  "atk-s0514a1:723": "168.",
  "atk-s0514a1:724": "“Bhariyā mametā tisatā aḷāra, sabbattamajjhā padumuttarābhā;",
  "atk-s0514a1:725": "Aḷāra etāssu te kāmakārā, dadāmi te tā paricārayassū”ti.",
  "atk-s0514a1:726_0": "Tattha sabbattamajjhāti sabbā attamajjhā, pāṇinā gahitappamāṇamajjhāti attho. Aṭṭhakathāyaṃ",
  "atk-s0514a1:726_1": "pana “sumajjhā”ti pāṭho. Padumuttarābhāti padumavaṇṇauttarābhā, padumavaṇṇauttaracchaviyoti",
  "atk-s0514a1:726_2": "attho. Paricārayassūti tā attano pādaparicārikā karohīti vatvā tīhi itthisatehi saddhiṃ",
  "atk-s0514a1:726_3": "mahāsampattiṃ mayhaṃ adāsi.",
  "atk-s0514a1:727": "So āha –",
  "atk-s0514a1:728": "169.",
  "atk-s0514a1:729": "“Saṃvaccharaṃ dibbarasānubhutvā, tadāssuhaṃ uttarimajjhabhāsiṃ;",
  "atk-s0514a1:730": "Nāgassidaṃ kinti kathañca laddhaṃ, kathajjhagamāsi vimānaseṭṭhaṃ.",
  "atk-s0514a1:731": "170.",
  "atk-s0514a1:732": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0514a1:733": "Pucchāmi taṃ nāgarājetamatthaṃ, kathajjhagamāsi vimānaseṭṭha”nti.",
  "atk-s0514a1:734_0": "Tattha dibbarasānubhutvāti dibbe kāmaguṇarase anubhavitvā. Tadāssuhanti tadā assu",
  "atk-s0514a1:734_1": "ahaṃ. Nāgassidanti bhadramukhassa saṅkhapālanāgarājassa idaṃ sampattijātaṃ kinti",
  "atk-s0514a1:734_2": "kiṃ nāma kammaṃ katvā kathañca katvā laddhaṃ, kathametaṃ vimānaseṭṭhaṃ tvaṃ ajjhagamāsi,",
  "atk-s0514a1:734_3": "iti naṃ ahaṃ pucchiṃ. Adhiccaladdhanti ahetunā laddhaṃ. Pariṇāmajaṃ teti kenaci tava",
  "atk-s0514a1:734_4": "atthāya pariṇāmitattā pariṇāmato jātaṃ. Sayaṃkatanti kārake pakkosāpetvā ratanāni datvā kāritanti.",
  "atk-s0514a1:735": "Tato parā dvinnampi vacanappaṭivacanagāthāva –",
  "atk-s0514a1:736": "171.",
  "atk-s0514a1:737": "“Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;",
  "atk-s0514a1:738": "Sakehi kammehi apāpakehi, puññehi me laddhamidaṃ vimānaṃ.",
  "atk-s0514a1:739": "172.",
  "atk-s0514a1:740": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0514a1:741": "Akkhāhi me nāgarājetamatthaṃ, kathaṃ nu te laddhamidaṃ vimānaṃ.",
  "atk-s0514a1:742": "173.",
  "atk-s0514a1:743": "“Rājā ahosiṃ magadhānamissaro, duyyodhano nāma mahānubhāvo;",
  "atk-s0514a1:744": "So ittaraṃ jīvitaṃ saṃviditvā, asassataṃ vipariṇāmadhammaṃ.",
  "atk-s0514a1:745": "174.",
  "atk-s0514a1:746": "“Annañca pānañca pasannacitto, sakkacca dānaṃ vipulaṃ adāsiṃ;",
  "atk-s0514a1:747": "Opānabhūtaṃ me gharaṃ tadāsi, santappitā samaṇabrāhmaṇā ca.",
  "atk-s0514a1:748": "175.",
  "atk-s0514a1:749": "“Mālañca gandhañca vilepanañca, padīpiyaṃ yānamupassayañca;",
  "atk-s0514a1:750": "Acchādanaṃ sayanamathannapānaṃ, sakkacca dānāni adamha tattha.",
  "atk-s0514a1:751": "176.",
  "atk-s0514a1:752": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0514a1:753": "Teneva me laddhamidaṃ vimānaṃ, pahūtabhakkhaṃ bahuannapānaṃ;",
  "atk-s0514a1:754": "Naccehi gītehi cupetarūpaṃ, ciraṭṭhitikaṃ na ca sassatāyaṃ.",
  "atk-s0514a1:755": "177.",
  "atk-s0514a1:756": "“Appānubhāvā taṃ mahānubhāvaṃ, tejassinaṃ hanti atejavanto;",
  "atk-s0514a1:757": "Kimeva dāṭhāvudha kiṃ paṭicca, hatthattamāgacchi vanibbakānaṃ.",
  "atk-s0514a1:758": "178.",
  "atk-s0514a1:759": "“Bhayaṃ nu te anvagataṃ mahantaṃ, tejo nu te nānvagaṃ dantamūlaṃ;",
  "atk-s0514a1:760": "Kimeva dāṭhāvudha kiṃ paṭicca, kilesamāpajji vanibbakānaṃ.",
  "atk-s0514a1:761": "179.",
  "atk-s0514a1:762": "“Na me bhayaṃ anvagataṃ mahantaṃ, tejo na sakkā mama tehi hantuṃ;",
  "atk-s0514a1:763": "Satañca dhammāni sukittitāni, samuddavelāva duraccayāni.",
  "atk-s0514a1:764": "180.",
  "atk-s0514a1:765": "“Cātuddasiṃ pañcadasiṃ aḷāra, uposathaṃ niccamupāvasāmi;",
  "atk-s0514a1:766": "Athāgamuṃ soḷasa bhojaputtā, rajjuṃ gahetvāna daḷhañca pāsaṃ.",
  "atk-s0514a1:767": "181.",
  "atk-s0514a1:768": "“Bhetvāna nāsaṃ atikassa rajjuṃ, nayiṃsu maṃ samparigayha luddā;",
  "atk-s0514a1:769": "Etādisaṃ dukkhamahaṃ titikkhaṃ, uposathaṃ appaṭikopayanto.",
  "atk-s0514a1:770": "182.",
  "atk-s0514a1:771": "“Ekāyane taṃ pathe addasaṃsu, balena vaṇṇena cupetarūpaṃ;",
  "atk-s0514a1:772": "Siriyā paññāya ca bhāvitosi, kiṃ patthayaṃ nāga tapo karosi.",
  "atk-s0514a1:773": "183.",
  "atk-s0514a1:774": "“Na puttahetū na dhanassa hetū, na āyuno cāpi aḷāra hetu;",
  "atk-s0514a1:775": "Manussayoniṃ abhipatthayāno, tasmā parakkama tapo karomi.",
  "atk-s0514a1:776": "184.",
  "atk-s0514a1:777": "“Tvaṃ lohitakkho vihatantaraṃso, alaṅkato kappitakesamassu;",
  "atk-s0514a1:778": "Surosito lohitacandanena, gandhabbarājāva disā pabhāsasi.",
  "atk-s0514a1:779": "185.",
  "atk-s0514a1:780": "“Deviddhipattosi mahānubhāvo, sabbehi kāmehi samaṅgibhūto;",
  "atk-s0514a1:781": "Pucchāmi taṃ nāgarājetamatthaṃ, seyyo ito kena manussaloko.",
  "atk-s0514a1:782": "186.",
  "atk-s0514a1:783": "“Aḷāra nāññatra manussalokā, suddhīva saṃvijjati saṃyamo vā;",
  "atk-s0514a1:784": "Ahañca laddhāna manussayoniṃ, kāhāmi jātimaraṇassa antaṃ.",
  "atk-s0514a1:785": "187.",
  "atk-s0514a1:786": "“Saṃvaccharo me vasato tavantike, annena pānena upaṭṭhitosmi;",
  "atk-s0514a1:787": "Āmantayitvāna palemi nāga, cirappavuṭṭhosmi ahaṃ janinda.",
  "atk-s0514a1:788": "188.",
  "atk-s0514a1:789": "“Puttā ca dārā anujīvino ca, niccānusiṭṭhā upatiṭṭhathetaṃ;",
  "atk-s0514a1:790": "Kaccinnu taṃ nābhisapittha koci, piyañhi me dassanaṃ tuyhaṃ aḷāra.",
  "atk-s0514a1:791": "189.",
  "atk-s0514a1:792": "“Yathāpi mātū ca pitū agāre, putto piyo paṭivihito vaseyya;",
  "atk-s0514a1:793": "Tatopi mayhaṃ idhameva seyyo, cittañhi te nāga mayī pasannaṃ.",
  "atk-s0514a1:794": "190.",
  "atk-s0514a1:795": "“Maṇī mamaṃ vijjati lohitaṅko, dhanāharo maṇiratanaṃ uḷāraṃ;",
  "atk-s0514a1:796": "Ādāya tvaṃ gaccha sakaṃ niketaṃ, laddhā dhanaṃ taṃ maṇimossajassū”ti.",
  "atk-s0514a1:797_0": "Tattha kiṃ te vatanti kiṃ tava vatasamādānaṃ. Brahmacariyanti seṭṭhacariyaṃ. Opānabhūtanti",
  "atk-s0514a1:797_1": "catumahāpathe khatapokkharaṇī viya dhammikasamaṇabrāhmaṇānaṃ yathāsukhaṃ paribhuñjitabbavibhavaṃ.",
  "atk-s0514a1:797_2": "Na ca sassatāyanti ciraṭṭhitikaṃ samānampi ce taṃ mayhaṃ sassataṃ na hotīti me katheti.",
  "atk-s0514a1:798_0": "Appānubhāvāti bhojaputte sandhāyāha. Hantīti aṭṭhasu ṭhānesu sūlehi vijjhantā kiṃkāraṇā",
  "atk-s0514a1:798_1": "haniṃsu. Kiṃ paṭiccāti kiṃ sandhāya tvaṃ tadā tesaṃ hatthattaṃ āgacchi vasaṃ upagato.",
  "atk-s0514a1:798_2": "Vanibbakānanti bhojaputtā idha “vanibbakā”ti vuttā. Tejo nu te nānvagaṃ dantamūlanti",
  "atk-s0514a1:798_3": "kiṃ nu tava tejo bhojaputte disvā tadā bhayaṃ mahantaṃ anvagataṃ, udāhu visaṃ dantamūlaṃ",
  "atk-s0514a1:798_4": "na anvagataṃ. Kilesanti dukkhaṃ. Vanibbakānanti bhojaputtānaṃ santike, bhojaputte nissāyāti attho.",
  "atk-s0514a1:799_0": "Tejo na sakkā mama tehi hantunti mama visatejo aññassa tejena abhihantumpi na sakkā.",
  "atk-s0514a1:799_1": "Satanti buddhādīnaṃ. Dhammānīti sīlasamādhipaññākhantianuddayamettābhāvanāsaṅkhātāni",
  "atk-s0514a1:799_2": "dhammāni. Sukittitānīti suvaṇṇitāni sukathitāni. Kinti katvā? Samuddavelāva duraccayānīti",
  "atk-s0514a1:799_3": "tehi samuddavelā viya sappurisehi jīvitatthampi duraccayānīti vaṇṇitāni, tasmā ahaṃ",
  "atk-s0514a1:799_4": "sīlabhedabhayena khantimettādisamannāgato hutvā mama kopassa sīlavelantaṃ atikkamituṃ na adāsinti āha.",
  "atk-s0514a1:800_0": "“Imissā pana saṅkhapāladhammadesanāya dasapi pāramiyo labbhanti. Tadā hi mahāsattena",
  "atk-s0514a1:800_1": "sarīrassa pariccattabhāvo dānapāramī nāma hoti, tathārūpenāpi visatejena sīlassa",
  "atk-s0514a1:800_2": "abhinnatā sīlapāramī, nāgabhavanato nikkhamitvā samaṇadhammakaraṇaṃ nekkhammapāramī,",
  "atk-s0514a1:800_3": "‘idañcidañca kātuṃ vaṭṭatī’ti saṃvidahanaṃ paññāpāramī, adhivāsanavīriyaṃ vīriyapāramī,",
  "atk-s0514a1:800_4": "adhivāsanakhanti khantipāramī, saccasamādānaṃ saccapāramī, ‘mama sīlaṃ na bhindissāmī’ti",
  "atk-s0514a1:800_5": "adhiṭṭhānaṃ adhiṭṭhānapāramī, anuddayabhāvo mettāpāramī, vedanāya majjhattabhāvo upekkhāpāramī”ti.",
  "atk-s0514a1:801_0": "Athāgamunti athekadivasaṃ vammikamatthake nipannaṃ disvā soḷasa bhojaputtā khararajjuñca",
  "atk-s0514a1:801_1": "daḷhapāsañca sūlāni ca gahetvā mama santikaṃ āgatā. Bhetvānāti mama sarīraṃ aṭṭhasu",
  "atk-s0514a1:801_2": "ṭhānesu bhinditvā sakaṇṭakakāḷavettalatā pavesetvā. Nāsaṃ atikassa rajjunti thokaṃ",
  "atk-s0514a1:801_3": "gantvā sīsaṃ me olambantaṃ disvā mahāmagge nipajjāpetvā puna nāsampi me bhinditvā",
  "atk-s0514a1:801_4": "vaṭṭarajjuṃ atikassa āvunitvā kājakoṭiyaṃ laggetvā samantato pariggahetvā maṃ nayiṃsu.",
  "atk-s0514a1:802_0": "Addasaṃsūti, samma saṅkhapāla, te bhojaputtā ekāyane ekagamane jaṅghapadikamagge",
  "atk-s0514a1:802_1": "taṃ balena ca vaṇṇena ca upetarūpaṃ passiṃsu, tvaṃ pana issariyasobhaggasiriyā ca",
  "atk-s0514a1:802_2": "paññāya ca bhāvito vaḍḍhito, so tvaṃ evarūpo samānopi kimatthaṃ tapaṃ karosi, kimicchanto",
  "atk-s0514a1:802_3": "uposathavāsaṃ vasasi, sīlaṃ rakkhasi. “Addasāsi”ntipi pāṭho, ahaṃ ekāyane mahāmagge",
  "atk-s0514a1:802_4": "taṃ addasinti attho. Abhipatthayānoti patthento. Tasmāti yasmā manussayoniṃ patthemi,",
  "atk-s0514a1:802_5": "tasmā vīriyena parakkamitvā tapokammaṃ karomi.",
  "atk-s0514a1:803_0": "Surositoti suṭṭhu manulitto. Itoti imamhā nāgabhavanā manussaloko kena uttaritaro.",
  "atk-s0514a1:803_1": "Suddhīti maggaphalanibbānasaṅkhātā visuddhi. Saṃyamoti sīlaṃ. Idaṃ so manussalokeyeva",
  "atk-s0514a1:803_2": "buddhapaccekabuddhānaṃ uppattiṃ sandhāyāha. Kāhāmīti attano appaṭisandhikabhāvaṃ",
  "atk-s0514a1:803_3": "karonto jātijarāmaraṇassantaṃ karissāmīti. Evaṃ, mahārāja, so saṅkhapālo manussalokaṃ",
  "atk-s0514a1:803_4": "vaṇṇesi. Saṃvaccharo meti evaṃ, mahārāja, tasmiṃ manussalokaṃ vaṇṇente ahaṃ pabbajjāya",
  "atk-s0514a1:803_5": "sinehaṃ katvā etadavocaṃ. Tattha upaṭṭhitosmīti annapānena ceva dibbehi ca kāmaguṇehi",
  "atk-s0514a1:803_6": "pariciṇṇo mānito asmi. Palemīti paremi gacchāmi. Cirappavuṭṭhosmīti ahaṃ manussalokato cirappavuṭṭho asmi.",
  "atk-s0514a1:804_0": "Nābhisapitthāti kacci nu kho mama puttādīsu koci taṃ na akkosi na paribhāsīti pucchati.",
  "atk-s0514a1:804_1": "“Nābhisajjethā”tipi pāṭho, na kopesīti attho. Paṭivihitoti paṭijaggito. Maṇī mamanti",
  "atk-s0514a1:804_2": "sace, samma āḷāra, gacchasiyeva, evaṃ sante mama lohitaṅko dhanahārako sabbakāmadado",
  "atk-s0514a1:804_3": "maṇi saṃvijjati, taṃ uḷāraṃ maṇiratanaṃ ādāya tava gehaṃ gaccha, tattha imassānubhāvena",
  "atk-s0514a1:804_4": "yāvadicchakaṃ dhanaṃ laddhā puna imaṃ maṇiṃ ossajassu, ossajanto ca aññattha anossajitvā",
  "atk-s0514a1:804_5": "attano udakacāṭiyaṃ ossajeyyāsīti vatvā mayhaṃ maṇiratanaṃ upanesīti vadati.",
  "atk-s0514a1:805_0": "Evaṃ vatvā āḷāro “athāhaṃ, mahārāja, nāgarājānaṃ etadavocaṃ – ‘samma, nāhaṃ dhanenatthiko,",
  "atk-s0514a1:805_1": "pabbajituṃ pana icchāmī’ti pabbajitaparikkhāraṃ yācitvā teneva saddhiṃ nāgabhavanā",
  "atk-s0514a1:805_2": "nikkhamitvā taṃ nivattetvā himavantaṃ pavisitvā pabbajitomhī”ti vatvā rañño dhammakathaṃ",
  "atk-s0514a1:805_3": "kathento gāthādvayamāha –",
  "atk-s0514a1:806": "191.",
  "atk-s0514a1:807": "“Diṭṭhā mayā mānusakāpi kāmā, asassatā vipariṇāmadhammā;",
  "atk-s0514a1:808": "Ādīnavaṃ kāmaguṇesu disvā, saddhāyahaṃ pabbajitomhi rāja.",
  "atk-s0514a1:809": "192.",
  "atk-s0514a1:810": "“Dumapphalānīva patanti māṇavā, daharā ca vuddhā ca sarīrabhedā;",
  "atk-s0514a1:811": "Etampi disvā pabbajitomhi rāja, apaṇṇakaṃ sāmaññameva seyyo”ti.",
  "atk-s0514a1:812_0": "Tattha saddhāyāti kammañca phalañca nibbānañca saddahitvā. Dumapphalānīva patantīti",
  "atk-s0514a1:812_1": "yathā rukkhaphalāni pakkānipi apakkānipi patanti, tathā māṇavā daharā ca vuddhā ca",
  "atk-s0514a1:812_2": "patanti. Apaṇṇakanti aviraddhaṃ niyyānikaṃ. Sāmaññameva seyyoti pabbajjāva uttamāti",
  "atk-s0514a1:812_3": "pabbajjāya guṇaṃ disvā pabbajitomhi, mahārājāti.",
  "atk-s0514a1:813": "Taṃ sutvā rājā anantaraṃ gāthamāha –",
  "atk-s0514a1:814": "193.",
  "atk-s0514a1:815": "“Addhā have sevitabbā sapaññā, bahussutā ye bahuṭhānacintino;",
  "atk-s0514a1:816": "Nāgañca sutvāna tavañcaḷāra, kāhāmi puññāni anappakānī”ti.",
  "atk-s0514a1:817": "Tattha ye bahuṭhānacintinoti ye bahūni kāraṇāni jānanti. Nāgañcāti tathā appamādavihārinaṃ nāgarājānañca tava ca vacanaṃ sutvā.",
  "atk-s0514a1:818": "Athassa ussāhaṃ janento tāpaso osānagāthamāha –",
  "atk-s0514a1:819": "194.",
  "atk-s0514a1:820": "“Addhā have sevitabbā sapaññā, bahussutā ye bahuṭhānacintino;",
  "atk-s0514a1:821": "Nāgañca sutvāna mamañca rāja, karohi puññāni anappakānī”ti.",
  "atk-s0514a1:822_0": "Evaṃ so rañño dhammaṃ desetvā tattheva cattāro vassānamāse vasitvā puna himavantaṃ",
  "atk-s0514a1:822_1": "gantvā yāvajīvaṃ cattāro brahmavihāre bhāvetvā brahmalokūpago ahosi. Saṅkhapālopi",
  "atk-s0514a1:822_2": "yāvajīvaṃ uposathavāsaṃ vasitvā rājā ca dānādīni puññāni karitvā yathākammaṃ gatā.",
  "atk-s0514a1:823": "Satthā imaṃ dhammadesanaṃ āharitvā jātakaṃ samodhānesi – “tadā pitā tāpaso kassapo ahosi, bārāṇasirājā ānando, āḷāro sāriputto, saṅkhapālanāgarājā pana ahameva ahosi”nti.",
  "atk-s0514a1:824": "Saṅkhapālajātakavaṇṇanā catutthā.",
  "atk-s0514a1:826": "[525] 5. Cūḷasutasomajātakavaṇṇanā",
  "atk-s0514a1:827_0": "Āmantayāmi nigamanti idaṃ satthā jetavane viharanto nekkhammapāramiṃ ārabbha kathesi.",
  "atk-s0514a1:827_1": "Paccuppannavatthu mahānāradakassapajātakasadisameva. Atīte pana bārāṇasī sudassanaṃ",
  "atk-s0514a1:827_2": "nāma nagaraṃ ahosi, tattha brahmadatto nāma rājā ajjhāvasi. Bodhisatto tassa aggamahesiyā",
  "atk-s0514a1:827_3": "kucchimhi nibbatti, dasamāsaccayena mātukucchito nikkhami. Tassa pana puṇṇacandasassirikaṃ",
  "atk-s0514a1:827_4": "mukhaṃ ahosi, tenassa “somakumāro”ti nāmaṃ kariṃsu. So viññutaṃ patto sutavittako",
  "atk-s0514a1:827_5": "savanasīlo ahosi, tena naṃ “sutasomo”ti sañjāniṃsu. So vayappatto takkasilāyaṃ sabbasippāni",
  "atk-s0514a1:827_6": "uggahetvā āgato pitu santakaṃ setacchattaṃ labhitvā dhammena rajjaṃ kāresi, mahantaṃ",
  "atk-s0514a1:827_7": "issariyaṃ ahosi. Tassa candādevippamukhāni soḷasa itthisahassāni ahesuṃ. So aparabhāge",
  "atk-s0514a1:827_8": "puttadhītāhi vaḍḍhanto gharāvāse anabhirato araññaṃ pavisitvā pabbajitukāmo ahosi.",
  "atk-s0514a1:828_0": "So ekadivasaṃ kappakaṃ āmantetvā “yadā me, samma, sirasmiṃ palitaṃ passeyyāsi, tadā",
  "atk-s0514a1:828_1": "me āroceyyāsī”ti āha. Kappako tassa vacanaṃ sampaṭicchitvā aparabhāge palitaṃ disvā",
  "atk-s0514a1:828_2": "ārocetvā “tena hi naṃ, samma kappaka, uddharitvā mama hatthe patiṭṭhapehī”ti vutte",
  "atk-s0514a1:828_3": "suvaṇṇasaṇḍāsena uddharitvā rañño hatthe ṭhapesi. Taṃ disvā mahāsatto “jarāya me",
  "atk-s0514a1:828_4": "sarīraṃ abhibhūta”nti bhīto taṃ palitaṃ gahetvāva pāsādā otaritvā mahājanassa dassanaṭṭhāne",
  "atk-s0514a1:828_5": "paññatte rājapallaṅke nisīditvā senāpatippamukhāni asītiamaccasahassāni purohitappamukhāni",
  "atk-s0514a1:828_6": "saṭṭhibrāhmaṇasahassāni aññe ca raṭṭhikajānapadanegamādayo bahū jane pakkosāpetvā",
  "atk-s0514a1:828_7": "“sirasmiṃ me palitaṃ jātaṃ, ahaṃ mahallakosmi, mama pabbajitabhāvaṃ jānāthā”ti vatvā",
  "atk-s0514a1:828_8": "paṭhamaṃ gāthamāha –",
  "atk-s0514a1:829": "195.",
  "atk-s0514a1:830": "“Āmantayāmi nigamaṃ, mittāmacce parissaje;",
  "atk-s0514a1:831": "Sirasmiṃ palitaṃ jātaṃ, pabbajjaṃ dāni rocaha”nti.",
  "atk-s0514a1:832": "Tattha āmantayāmīti jānāpemi. Rocahanti “rocemi ahaṃ, tassa me, bhonto! Pabbajitabhāvaṃ jānāthā”ti.",
  "atk-s0514a1:833": "Taṃ sutvā tesu eko visāradappatto hutvā gāthamāha –",
  "atk-s0514a1:834": "196.",
  "atk-s0514a1:835": "“Abhuṃ me kathaṃ nu bhaṇasi, sallaṃ me deva urasi kappesi;",
  "atk-s0514a1:836": "Sattasatā te bhariyā, kathaṃ nu te tā bhavissantī”ti.",
  "atk-s0514a1:837_0": "Tattha abhunti avaḍḍhiṃ. Urasi kappesīti urasmiṃ sunisitadhotasattiṃ cāresi. Sattasatāti",
  "atk-s0514a1:837_1": "samajātikā khattiyakaññā sandhāyetaṃ vuttaṃ. Kathaṃ nu te tā bhavissantīti tā tava",
  "atk-s0514a1:837_2": "bhariyā tayi pabbajite anāthā nippaccayā kathaṃ bhavissanti, etā anāthā katvā tumhākaṃ",
  "atk-s0514a1:837_3": "pabbajjā nāma na yuttāti.",
  "atk-s0514a1:838": "Tato mahāsatto tatiyaṃ gāthamāha –",
  "atk-s0514a1:839": "197.",
  "atk-s0514a1:840": "“Paññāyihinti etā, daharā aññampi tā gamissanti;",
  "atk-s0514a1:841": "Saggañca patthayāno, tena ahaṃ pabbajissāmī”ti.",
  "atk-s0514a1:842": "Tattha paññāyihintīti attano kammena paññāyissanti. Ahaṃ etāsaṃ kiṃ homi, sabbāpetā daharā, yo añño rājā bhavissati, taṃ etā gamissantīti.",
  "atk-s0514a1:843_0": "Amaccādayo bodhisattassa paṭivacanaṃ dātuṃ asakkontā tassa mātu santikaṃ gantvā tamatthaṃ",
  "atk-s0514a1:843_1": "ārocesuṃ. Sā turitaturitā āgantvā “saccaṃ kira tvaṃ, tāta, pabbajitukāmosī”ti vatvā",
  "atk-s0514a1:843_2": "dve gāthāyo abhāsi –",
  "atk-s0514a1:844": "198.",
  "atk-s0514a1:845": "“Dulladdhaṃ me āsi sutasoma, yassa te homahaṃ mātā;",
  "atk-s0514a1:846": "Yaṃ me vilapantiyā, anapekkho pabbajasi deva.",
  "atk-s0514a1:847": "199.",
  "atk-s0514a1:848": "“Dulladdhaṃ me āsi sutasoma, yaṃ taṃ ahaṃ vijāyissaṃ;",
  "atk-s0514a1:849": "Yaṃ me vilapantiyā, anapekkho pabbajasi devā”ti.",
  "atk-s0514a1:850_0": "Tattha dulladdhanti yaṃ etaṃ mayā labhantiyā puttaṃ jammaṃ laddhaṃ dulladdhaṃ. Yaṃ",
  "atk-s0514a1:850_1": "meti yena kāraṇena mayi nānappakārakaṃ vipalantiyā tvaṃ pabbajituṃ icchasi, tena",
  "atk-s0514a1:850_2": "kāraṇena tādisassa puttassa labhanaṃ mama dulladdhaṃ nāmāti.",
  "atk-s0514a1:851": "Bodhisatto evaṃ paridevamānāyapi mātarā saddhiṃ kiñci na kathesi. Sā roditvā kanditvā sayameva ekamantaṃ aṭṭhāsi. Athassa pitu ārocesuṃ. So āgantvā ekaṃ tāva gāthamāha –",
  "atk-s0514a1:852": "200.",
  "atk-s0514a1:853": "“Ko nāmeso dhammo, sutasoma kā ca nāma pabbajjā;",
  "atk-s0514a1:854": "Yaṃ no amhe jiṇṇe, anapekkho pabbajasi devā”ti.",
  "atk-s0514a1:855_0": "Tattha yaṃ no amheti yaṃ tvaṃ amhākaṃ putto samāno amhe jiṇṇe paṭijaggitabbakāle",
  "atk-s0514a1:855_1": "appaṭijaggitvā papāte silaṃ pavaṭṭento viya chaḍḍetvā anapekkho pabbajasi, tena taṃ",
  "atk-s0514a1:855_2": "vadāmi ko nāmeso tava dhammoti adhippāyo.",
  "atk-s0514a1:856_0": "Taṃ sutvā mahāsatto tuṇhī ahosi. Atha naṃ pitā, “tāta sutasoma, sacepi te mātāpitūsu",
  "atk-s0514a1:856_1": "sineho natthi, puttadhītaro te bahū taruṇā, tayā vinā vattituṃ na sakkhissanti, tesaṃ",
  "atk-s0514a1:856_2": "vuḍḍhippattakāle pabbajissasī”ti vatvā sattamaṃ gāthamāha –",
  "atk-s0514a1:857": "201.",
  "atk-s0514a1:858": "“Puttāpi tuyhaṃ bahavo, daharā appattayobbanā;",
  "atk-s0514a1:859": "Mañjū tepitaṃ apassantā, maññe dukkhaṃ nigacchantī”ti.",
  "atk-s0514a1:860": "Tattha mañjūti madhuravacanā. Nigacchantīti nigacchissanti kāyikacetasikadukkhaṃ paṭilabhissantīti maññāmi.",
  "atk-s0514a1:861": "Taṃ sutvā mahāsatto gāthamāha –",
  "atk-s0514a1:862": "202.",
  "atk-s0514a1:863": "“Puttehi ca me etehi, daharehi appattayobbanehi;",
  "atk-s0514a1:864": "Mañjūhi sabbehipi tumhehi, cirampi ṭhatvā vināsabhāvo”ti.",
  "atk-s0514a1:865_0": "Tattha sabbehipi tumhehīti, tāta, na kevalaṃ putteheva, atha kho tumhehipi aññehipi",
  "atk-s0514a1:865_1": "sabbasaṅkhārehi ciraṃ ṭhatvāpi dīghamaddhānaṃ ṭhatvāpi vināsabhāvova niyato. Sakalasmimpi",
  "atk-s0514a1:865_2": "hi lokasannivāse ekasaṅkhāropi nicco nāma natthīti.",
  "atk-s0514a1:866_0": "Evaṃ mahāsatto pitu dhammakathaṃ kathesi. So tassa dhammakathaṃ sutvā tuṇhī ahosi.",
  "atk-s0514a1:866_1": "Athassa sattasatānaṃ bhariyānaṃ ārocayiṃsu. Tā ca pāsādā oruyha tassa santikaṃ gantvā",
  "atk-s0514a1:866_2": "gopphakesu gahetvā paridevamānā gāthamāhaṃsu –",
  "atk-s0514a1:867": "203.",
  "atk-s0514a1:868": "“Chinnaṃ nu tuyhaṃ hadayaṃ, adu te karuṇā ca natthi amhesu;",
  "atk-s0514a1:869": "Yaṃ no vikandantiyo, anapekkho pabbajasi devā”ti.",
  "atk-s0514a1:870_0": "Tassattho – sāmi sutasoma, amhe vidhavā katvā gacchantassa appamattakassapi sinehassa",
  "atk-s0514a1:870_1": "abhāvena tava hadayaṃ amhesu chinnaṃ nu, udāhu karuṇāya abhāvena kāruññaṃ vā natthi,",
  "atk-s0514a1:870_2": "yaṃ no evaṃ vikandantiyo pahāya pabbajasīti.",
  "atk-s0514a1:871": "Mahāsatto tāsaṃ pādamūle parivattitvā paridevamānānaṃ paridevanasaddaṃ sutvā anantaraṃ gāthamāha –",
  "atk-s0514a1:872": "204.",
  "atk-s0514a1:873": "“Na ca mayhaṃ chinnaṃ hadayaṃ, atthi karuṇāpi mayhaṃ tumhesu;",
  "atk-s0514a1:874": "Saggañca patthayāno, tena ahaṃ pabbajissāmī”ti.",
  "atk-s0514a1:875": "Tattha saggañcāti ahaṃ saggañca patthayanto yasmā ayaṃ pabbajjā nāma buddhādīhi vaṇṇitā, tasmā pabbajissāmi, tumhe mā cintayitthāti tā assāsesi.",
  "atk-s0514a1:876": "Athassa aggamahesiyā ārocesuṃ. Sā garubhārā paripuṇṇagabbhāpi samānā āgantvā mahāsattaṃ vanditvā ekamantaṃ ṭhitā tisso gāthāyo abhāsi –",
  "atk-s0514a1:877": "205.",
  "atk-s0514a1:878": "“Dulladdhaṃ me āsi sutasoma, yassa te ahaṃ bhariyā;",
  "atk-s0514a1:879": "Yaṃ me vilapantiyā, anapekkho pabbajasi deva.",
  "atk-s0514a1:880": "206.",
  "atk-s0514a1:881": "“Dulladdhaṃ me āsi sutasoma, yassa te ahaṃ bhariyā;",
  "atk-s0514a1:882": "Yaṃ me kucchipaṭisandhiṃ, anapekkho pabbajasi deva.",
  "atk-s0514a1:883": "207.",
  "atk-s0514a1:884": "“Paripakko me gabbho, kucchigato yāva naṃ vijāyāmi;",
  "atk-s0514a1:885": "Māhaṃ ekā vidhavā, pacchā dukkhāni addakkhi”nti.",
  "atk-s0514a1:886_0": "Tattha yaṃ meti yasmā mama vilapantiyā tvaṃ anapekkho pabbajasi, tasmā yaṃ mayā tava",
  "atk-s0514a1:886_1": "santikā aggamahesiṭṭhānaṃ laddhaṃ, taṃ dulladdhameva āsi. Dutiyagāthāya yasmā maṃ",
  "atk-s0514a1:886_2": "tvaṃ kucchipaṭisandhiṃ pahāya anapekkho pabbajasi, tasmā yaṃ mayā tava bhariyattaṃ",
  "atk-s0514a1:886_3": "laddhaṃ, taṃ dulladdhaṃ meti attho. Yāva nanti yāvāhaṃ taṃ gabbhaṃ vijāyāmi, tāva adhivāsehīti.",
  "atk-s0514a1:887": "Tato mahāsatto gāthamāha –",
  "atk-s0514a1:888": "208.",
  "atk-s0514a1:889": "“Paripakko te gabbho, kucchigato iṅgha tvaṃ vijāyassu;",
  "atk-s0514a1:890": "Puttaṃ anomavaṇṇaṃ, taṃ hitvā pabbajissāmī”ti.",
  "atk-s0514a1:891_0": "Tattha puttanti, bhadde, tava gabbho paripakkoti jānāmi, tvaṃ pana vijāyamānā puttaṃ",
  "atk-s0514a1:891_1": "vijāyissasi, na dhītaraṃ, sā tvaṃ sotthinā vijāyassu puttaṃ, ahaṃ pana saddhiṃ tayā",
  "atk-s0514a1:891_2": "taṃ puttaṃ hitvā pabbajissāmiyevāti.",
  "atk-s0514a1:892_0": "Sā tassa vacanaṃ sutvā sokaṃ sandhāretuṃ asakkontī “ito dāni paṭṭhāya, deva, amhākaṃ",
  "atk-s0514a1:892_1": "sirī nāma natthī”ti ubhohi hatthehi hadayaṃ dhārayamānā assūni muñcantī mahāsaddena",
  "atk-s0514a1:892_2": "paridevi. Atha naṃ samassāsento mahāsatto gāthamāha –",
  "atk-s0514a1:893": "209.",
  "atk-s0514a1:894": "“Mā tvaṃ cande rudi, mā soci vanatimiramattakkhi;",
  "atk-s0514a1:895": "Āroha varapāsādaṃ, anapekkho ahaṃ gamissāmī”ti.",
  "atk-s0514a1:896_0": "Tattha mā tvaṃ cande rudīti, bhadde candādevi, tvaṃ mā rodi mā soci. Vanatimiramattakkhīti",
  "atk-s0514a1:896_1": "girikaṇṇikapupphasamānanette. Pāḷiyaṃ pana “koviḷāratambakkhī”ti likhitaṃ, tassā",
  "atk-s0514a1:896_2": "koviḷārapupphaṃ viya tambanetteti attho.",
  "atk-s0514a1:897": "Sā tassa vacanaṃ sutvā ṭhātuṃ asakkontī pāsādaṃ āruyha rodamānā nisīdi. Atha naṃ bodhisattassa jeṭṭhaputto disvā “kiṃ nu kho me mātā rodantī nisinnā”ti taṃ pucchanto gāthamāha –",
  "atk-s0514a1:898": "210.",
  "atk-s0514a1:899": "“Ko taṃ amma kopesi, kiṃ rodasi pekkhasi ca maṃ bāḷhaṃ;",
  "atk-s0514a1:900": "Kaṃ avajjhaṃ ghātemi, ñātīnaṃ udikkhamānāna”nti.",
  "atk-s0514a1:901_0": "Tattha kopesīti, amma! Ko nāma taṃ kopesi, ko te appiyaṃ akāsi. Pekkhasi cāti maṃ",
  "atk-s0514a1:901_1": "bāḷhaṃ pekkhantī kiṃkāraṇā rodasīti adhippāyo. Kaṃ avajjhaṃ ghātemīti aghātetabbampi",
  "atk-s0514a1:901_2": "kaṃ ghātemi attano ñātīnaṃ udikkhamānānaññeva, akkhāhi meti pucchati.",
  "atk-s0514a1:902": "Tato devī gāthamāha –",
  "atk-s0514a1:903": "211.",
  "atk-s0514a1:904": "“Na hi so sakkā hantuṃ, vijitāvī yo maṃ tāta kopesi;",
  "atk-s0514a1:905": "Pitā te maṃ tāta avaca, anapekkho ahaṃ gamissāmī”ti.",
  "atk-s0514a1:906_0": "Tattha vijitāvīti, tāta, yo maṃ imissā pathaviyā vijitāvī kopesi, appiyasamudācārena",
  "atk-s0514a1:906_1": "me hadaye kopañca sokañca pavesesi, so tayā hantuṃ na sakkā, mañhi, tāta, tava pitā",
  "atk-s0514a1:906_2": "“ahaṃ rajjasiriñca tañca pahāya araññaṃ pavisitvā pabbajissāmī”ti avaca, idaṃ me rodanakāraṇanti.",
  "atk-s0514a1:907": "So tassā vacanaṃ sutvā “amma! Kiṃ nāma tvaṃ kathesi, nanu evaṃ sante mayaṃ anāthā nāma bhavissāmā”ti paridevanto gāthamāha –",
  "atk-s0514a1:908": "212.",
  "atk-s0514a1:909": "“Yohaṃ pubbe niyyāmi, uyyānaṃ mattakuñjare ca yodhemi;",
  "atk-s0514a1:910": "Sutasome pabbajite, kathaṃ nu dāni karissāmī”ti.",
  "atk-s0514a1:911_0": "Tassattho – yo ahaṃ pubbe catuājaññayuttaṃ sabbālaṅkārapaṭimaṇḍitaṃ rathaṃ abhiruyha",
  "atk-s0514a1:911_1": "uyyānaṃ gacchāmi, mattakuñjare ca yodhemi, aññehi ca assakīḷādīhi kīḷāmi, svāhaṃ",
  "atk-s0514a1:911_2": "idāni sutasome pabbajite kathaṃ karissāmīti?",
  "atk-s0514a1:912_0": "Athassa kaniṭṭhabhātā sattavassiko te ubhopi rodante disvā mātaraṃ upasaṅkamitvā,",
  "atk-s0514a1:912_1": "“amma! Kiṃkāraṇā tumhe rodathā”ti pucchitvā tamatthaṃ sutvā “tena hi mā rodatha,",
  "atk-s0514a1:912_2": "ahaṃ tātassa pabbajituṃ na dassāmī”ti ubhopi te assāsetvā dhātiyā saddhiṃ pāsādā",
  "atk-s0514a1:912_3": "oruyha pitu santikaṃ gantvā, “tāta, tvaṃ kira amhe akāmake pahāya ‘pabbajāmī’ti vadasi,",
  "atk-s0514a1:912_4": "ahaṃ te pabbajituṃ na dassāmī”ti pitaraṃ gīvāya daḷhaṃ gahetvā gāthamāha –",
  "atk-s0514a1:913": "213.",
  "atk-s0514a1:914": "“Mātucca me rudantyā, jeṭṭhassa ca bhātuno akāmassa;",
  "atk-s0514a1:915": "Hatthepi te gahessaṃ, na hi gacchasi no akāmāna”nti.",
  "atk-s0514a1:916_0": "Mahāsatto cintesi – “ayaṃ me paripanthaṃ karoti, kena nu kho naṃ upāyena paṭikkamāpeyya”nti.",
  "atk-s0514a1:916_1": "Tato dhātiṃ oloketvā, “amma! Dhāti handimaṃ maṇikkhandhapiḷandhanaṃ, taveso hotu",
  "atk-s0514a1:916_2": "hatthe, puttaṃ apanehi, mā me antarāyaṃ karī”ti sayaṃ puttaṃ hatthe gahetvā apanetuṃ",
  "atk-s0514a1:916_3": "asakkonto tassā lañjaṃ paṭijānetvā gāthamāha –",
  "atk-s0514a1:917": "214.",
  "atk-s0514a1:918": "“Uṭṭhehi tvaṃ dhāti, imaṃ kumāraṃ ramehi aññattha;",
  "atk-s0514a1:919": "Mā me paripanthamakāsi, saggaṃ mama patthayānassā”ti.",
  "atk-s0514a1:920": "Tattha imaṃ kumāranti, amma! Dhāti tvaṃ uṭṭhehi, imaṃ kumāraṃ apanetvā āgantvā imaṃ maṇiṃ gahetvā aññattha naṃ abhiramehīti.",
  "atk-s0514a1:921": "Sā lañjaṃ labhitvā kumāraṃ saññāpetvā ādāya aññattha gantvā paridevamānā gāthamāha –",
  "atk-s0514a1:922": "215.",
  "atk-s0514a1:923": "“Yaṃ nūnimaṃ dadeyyaṃ pabhaṅkaraṃ, ko nu me imināttho;",
  "atk-s0514a1:924": "Sutasome pabbajite, kiṃ nu menaṃ karissāmī”ti.",
  "atk-s0514a1:925_0": "Tassattho – yaṃ nūna ahaṃ imaṃ lañjatthāya gahitaṃ pabhaṅkaraṃ suppabhāsaṃ maṇiṃ",
  "atk-s0514a1:925_1": "dadeyyaṃ, ko nu mayhaṃ sutasomanarinde pabbajite iminā attho, kiṃ nu menaṃ karissāmi,",
  "atk-s0514a1:925_2": "ahaṃ tasmiṃ pabbajite imaṃ labhissāmi, labhantīpi ca kiṃ nu kho etaṃ karissāmi, passatha me kammanti.",
  "atk-s0514a1:926": "Tato mahāsenagutto cintesi – “ayaṃ rājā “gehe me dhanaṃ manda’nti saññaṃ karoti maññe, bahubhāvamassa kathessāmī”ti. So uṭṭhāya vanditvā gāthamāha –",
  "atk-s0514a1:927": "216.",
  "atk-s0514a1:928": "“Koso ca tuyhaṃ vipulo, koṭṭhāgārañca tuyhaṃ paripūraṃ;",
  "atk-s0514a1:929": "Pathavī ca tuyhaṃ vijitā, ramassu mā pabbaji devā”ti.",
  "atk-s0514a1:930": "Taṃ sutvā mahāsatto gāthamāha –",
  "atk-s0514a1:931": "217.",
  "atk-s0514a1:932": "“Koso ca mayhaṃ vipulo, koṭṭhāgārañca mayhaṃ paripūraṃ;",
  "atk-s0514a1:933": "Pathavī ca mayhaṃ vijitā, taṃ hitvā pabbajissāmī”ti.",
  "atk-s0514a1:934": "Taṃ sutvā tasmiṃ apagate kulavaḍḍhanaseṭṭhi nāma uṭṭhāya vanditvā gāthamāha –",
  "atk-s0514a1:935": "218.",
  "atk-s0514a1:936": "“Mayhampi dhanaṃ pahūtaṃ, saṅkhyātuṃ nopi deva sakkomi;",
  "atk-s0514a1:937": "Taṃ te dadāmi sabbampi, ramassu mā pabbaji devā”ti.",
  "atk-s0514a1:938": "Taṃ sutvā mahāsatto gāthamāha –",
  "atk-s0514a1:939": "219.",
  "atk-s0514a1:940": "“Jānāmi dhanaṃ pahūtaṃ, kulavaḍḍhana pūjito tayā casmi;",
  "atk-s0514a1:941": "Saggañca patthayāno, tena ahaṃ pabbajissāmī”ti.",
  "atk-s0514a1:942_0": "Taṃ sutvā kulavaḍḍhane apagate mahāsatto somadattaṃ kaniṭṭhabhātaraṃ āmantetvā, “tāta,",
  "atk-s0514a1:942_1": "ahaṃ pañjarapakkhitto vanakukkuṭo viya ukkaṇṭhito, maṃ gharāvāse anabhirati abhibhavati,",
  "atk-s0514a1:942_2": "ajjeva pabbajissāmi, tvaṃ imaṃ rajjaṃ paṭipajjā”ti rajjaṃ niyyādento gāthamāha –",
  "atk-s0514a1:943": "220.",
  "atk-s0514a1:944": "“Ukkaṇṭhitosmi bāḷhaṃ, arati maṃ somadatta āvisati;",
  "atk-s0514a1:945": "Bahukāpi me antarāyā, ajjevāhaṃ pabbajissāmī”ti.",
  "atk-s0514a1:946": "Taṃ sutvā sopi pabbajitukāmo taṃ dīpento itaraṃ gāthamāha –",
  "atk-s0514a1:947": "221.",
  "atk-s0514a1:948": "“Idañca tuyhaṃ rucitaṃ, sutasoma ajjeva dāni tvaṃ pabbaja;",
  "atk-s0514a1:949": "Ahampi pabbajissāmi, na ussahe tayā vinā ahaṃ ṭhātu”nti.",
  "atk-s0514a1:950": "Atha naṃ so paṭikkhipitvā upaḍḍhaṃ gāthamāha –",
  "atk-s0514a1:951": "222.",
  "atk-s0514a1:952": "“Na hi sakkā pabbajituṃ, nagare na hi paccati janapade cā”ti.",
  "atk-s0514a1:953_0": "Tattha na hi paccatīti idāneva tāva mama pabbajjādhippāyaṃ sutvāva imasmiṃ dvādasayojanike",
  "atk-s0514a1:953_1": "sudassananagare ca sakalajanapade ca na paccati, koci uddhane aggiṃ na jāleti, amhesu",
  "atk-s0514a1:953_2": "pana dvīsu pabbajitesu anāthāva raṭṭhavāsino bhavissanti, tasmā na hi sakkā tayā",
  "atk-s0514a1:953_3": "pabbajituṃ, ahameva pabbajissāmīti.",
  "atk-s0514a1:954": "Taṃ sutvā mahājano mahāsattassa pādamūle parivattitvā paridevanto upaḍḍhagāthamāha –",
  "atk-s0514a1:955": "“Sutasome pabbajite, kathaṃ nu dāni karissāmā”ti.",
  "atk-s0514a1:956": "Tato mahāsatto “alaṃ mā socayittha, ahaṃ cirampi ṭhatvā tumhehi vinā bhavissāmi, uppannasaṅkhāro hi nicco nāma natthī”ti mahājanassa dhammaṃ kathento āha –",
  "atk-s0514a1:957": "223.",
  "atk-s0514a1:958": "“Upanīyatidaṃ maññe, parittaṃ udakaṃva caṅkavāramhi;",
  "atk-s0514a1:959": "Evaṃ suparittake jīvite, na ca pamajjituṃ kālo.",
  "atk-s0514a1:960": "224.",
  "atk-s0514a1:961": "“Upanīyatidaṃ maññe, parittaṃ udakaṃva caṅkavāramhi;",
  "atk-s0514a1:962": "Evaṃ suparittake jīvite, andhabālā pamajjanti.",
  "atk-s0514a1:963": "225.",
  "atk-s0514a1:964": "“Te vaḍḍhayanti nirayaṃ, tiracchānayoniñca pettivisayañca;",
  "atk-s0514a1:965": "Taṇhāya bandhanabaddhā, vaḍḍhenti asurakāya”nti.",
  "atk-s0514a1:966_0": "Tattha upanīyatidaṃ maññeti, tāta, “idaṃ jīvitaṃ upanīyatī”ti ahaṃ maññāmi. Aññesu",
  "atk-s0514a1:966_1": "suttesu upasaṃharaṇattho upaniyyanattho, idha pana pariyādānattho. Tasmā yathā parittaṃ",
  "atk-s0514a1:966_2": "udakaṃ rajakānaṃ khāracaṅkavāre pakkhittaṃ sīghaṃ pariyādiyati, tathā jīvitampi.",
  "atk-s0514a1:966_3": "Evaṃ suparittake jīvite taṃ parittakaṃ āyusaṅkhāraṃ gahetvā vicarantānaṃ sattānaṃ",
  "atk-s0514a1:966_4": "na puññakiriyāya pamajjituṃ kālo, appamādova kātuṃ vaṭṭatīti ayamettha attho. Andhabālā",
  "atk-s0514a1:966_5": "pamajjantīti ajarāmarā viya hutvā gūthakalale sūkarā viya hutvā kāmapaṅke nimujjantā",
  "atk-s0514a1:966_6": "pamajjanti. Asurakāyanti kāḷakañjikaasurayoniñca vaḍḍhentīti attho.",
  "atk-s0514a1:967_0": "Evaṃ mahāsatto mahājanassa dhammaṃ desetvā pubbakaṃ nāma pāsādaṃ āruyha sattamāya",
  "atk-s0514a1:967_1": "bhūmiyā ṭhito khaggena cūḷaṃ chinditvā “ahaṃ tumhākaṃ kiñci na homi, attano rājānaṃ",
  "atk-s0514a1:967_2": "gaṇhathā”ti saveṭhanaṃ cūḷaṃ mahājanassa antare khipi. Taṃ gahetvā mahājano bhūmiyaṃ",
  "atk-s0514a1:967_3": "parivaṭṭento parivaṭṭento paridevi. Tasmiṃ ṭhāne mahantaṃ rajaggaṃ uṭṭhahi. Paṭikkamitvā",
  "atk-s0514a1:967_4": "ṭhitajano taṃ oloketvā “raññā cūḷaṃ chinditvā saveṭhanā cūḷā mahājanassa antare khittā",
  "atk-s0514a1:967_5": "bhavissati, tenāyaṃ pāsādassa avidūre rajavaṭṭi uggatā”ti paridevanto gāthamāha –",
  "atk-s0514a1:968": "226.",
  "atk-s0514a1:969": "“Ūhaññate rajaggaṃ avidūre, pubbakamhi ca pāsāde;",
  "atk-s0514a1:970": "Maññe no kesā chinnā, yasassino dhammarājassā”ti.",
  "atk-s0514a1:971_0": "Tattha ūhaññateti uṭṭhahati. Rajagganti rajakkhandho. Avidūreti ito amhākaṃ ṭhitaṭṭhānato",
  "atk-s0514a1:971_1": "avidūre. Pubbakamhīti pubbakapāsādassa samīpe. Maññe noti amhākaṃ dhammarājassa kesā",
  "atk-s0514a1:971_2": "chinnā bhavissantīti maññāma.",
  "atk-s0514a1:972_0": "Mahāsatto paricārikaṃ pesetvā pabbajitaparikkhāre āharāpetvā kappakena kesamassuṃ",
  "atk-s0514a1:972_1": "ohārāpetvā alaṅkāraṃ sayanapiṭṭhe pātetvā rattapaṭānaṃ dasāni chinditvā tāni kāsāyāni",
  "atk-s0514a1:972_2": "nivāsetvā mattikāpattaṃ vāmaaṃsakūṭe laggetvā kattaradaṇḍaṃ ādāya mahātale aparāparaṃ",
  "atk-s0514a1:972_3": "caṅkamitvā pāsādā otaritvā antaravīthiṃ paṭipajji. Gacchantaṃ pana naṃ na koci sañjāni.",
  "atk-s0514a1:972_4": "Athassa sattasatā khattiyakaññā pāsādaṃ abhiruhitvā taṃ adisvā ābharaṇabhaṇḍameva",
  "atk-s0514a1:972_5": "disvā otaritvā avasesānaṃ soḷasasahassānaṃ itthīnaṃ santikaṃ gantvā “amhākaṃ piyasāmiko",
  "atk-s0514a1:972_6": "sutasomamahissaro pabbajito”ti mahāsaddena paridevamānāva bahi nikkhamiṃsu. Tasmiṃ",
  "atk-s0514a1:972_7": "khaṇe mahājano tassa pabbajitabhāvaṃ aññāsi, sakalanagaraṃ saṅkhubhitvā “rājā kira",
  "atk-s0514a1:972_8": "no pabbajito”ti rājadvāre sannipati, mahājano “idha rājā bhavissati, ettha bhavissatī”ti",
  "atk-s0514a1:972_9": "pāsādādīni rañño paribhogaṭṭhānāni gantvā rājānaṃ adisvā –",
  "atk-s0514a1:973": "227.",
  "atk-s0514a1:974": "“Ayamassa pāsādo, sovaṇṇapupphamālyavītikiṇṇo;",
  "atk-s0514a1:975": "Yahimanuvicari rājā, parikiṇṇo itthāgārehi.",
  "atk-s0514a1:976": "228.",
  "atk-s0514a1:977": "“Ayamassa pāsādo, sovaṇṇapupphamālyavītikiṇṇo;",
  "atk-s0514a1:978": "Yahimanuvicari rājā, parikiṇṇo ñātisaṅghena.",
  "atk-s0514a1:979": "229.",
  "atk-s0514a1:980": "“Idamassa kūṭāgāraṃ, sovaṇṇapupphamālyavītikiṇṇaṃ;",
  "atk-s0514a1:981": "Yahimanuvicari rājā, parikiṇṇo itthāgārehi.",
  "atk-s0514a1:982": "230.",
  "atk-s0514a1:983": "“Idamassa kūṭāgāraṃ, sovaṇṇapupphamālyavītikiṇṇaṃ;",
  "atk-s0514a1:984": "Yahimanuvicari rājā, parikiṇṇo ñātisaṅghena.",
  "atk-s0514a1:985": "231.",
  "atk-s0514a1:986": "“Ayamassa asokavanikā, supupphitā sabbakālikā rammā;",
  "atk-s0514a1:987": "Yahimanuvicari rājā, parikiṇṇo itthāgārehi.",
  "atk-s0514a1:988": "232.",
  "atk-s0514a1:989": "“Ayamassa asokavanikā, supupphitā sabbakālikā rammā;",
  "atk-s0514a1:990": "Yahimanuvicari rājā, parikiṇṇo ñātisaṅghena.",
  "atk-s0514a1:991": "233.",
  "atk-s0514a1:992": "“Idamassa uyyānaṃ, supupphitaṃ sabbakālikaṃ rammaṃ;",
  "atk-s0514a1:993": "Yahimanuvicari rājā, parikiṇṇo itthāgārehi.",
  "atk-s0514a1:994": "234.",
  "atk-s0514a1:995": "“Idamassa uyyānaṃ, supupphitaṃ sabbakālikaṃ rammaṃ;",
  "atk-s0514a1:996": "Yahimanuvicari rājā, parikiṇṇo ñātisaṅghena.",
  "atk-s0514a1:997": "235.",
  "atk-s0514a1:998": "“Idamassa kaṇikāravanaṃ, supupphitaṃ sabbakālikaṃ rammaṃ;",
  "atk-s0514a1:999": "Yahimanuvicari rājā, parikiṇṇo itthāgārehi.",
  "atk-s0514a1:1000": "236.",
  "atk-s0514a1:1001": "“Idamassa kaṇikāravanaṃ, supupphitaṃ sabbakālikaṃ rammaṃ;",
  "atk-s0514a1:1002": "Yahimanuvicari rājā, parikiṇṇo ñātisaṅghena.",
  "atk-s0514a1:1003": "237.",
  "atk-s0514a1:1004": "“Idamassa pāṭalivanaṃ, supupphitaṃ sabbakālikaṃ rammaṃ;",
  "atk-s0514a1:1005": "Yahimanuvicari rājā, parikiṇṇo itthāgārehi.",
  "atk-s0514a1:1006": "238.",
  "atk-s0514a1:1007": "“Idamassa pāṭalivanaṃ, supupphitaṃ sabbakālikaṃ rammaṃ;",
  "atk-s0514a1:1008": "Yahimanuvicari rājā, parikiṇṇo ñātisaṅghena.",
  "atk-s0514a1:1009": "239.",
  "atk-s0514a1:1010": "“Idamassa ambavanaṃ, supupphitaṃ sabbakālikaṃ rammaṃ;",
  "atk-s0514a1:1011": "Yahimanuvicari rājā, parikiṇṇo itthāgārehi.",
  "atk-s0514a1:1012": "240.",
  "atk-s0514a1:1013": "“Idamassa ambavanaṃ, supupphitaṃ sabbakālikaṃ rammaṃ;",
  "atk-s0514a1:1014": "Yahimanuvicari rājā, parikiṇṇo ñātisaṅghena.",
  "atk-s0514a1:1015": "241.",
  "atk-s0514a1:1016": "“Ayamassa pokkharaṇī, sañchannā aṇḍajehi vītikiṇṇā;",
  "atk-s0514a1:1017": "Yahimanuvicari rājā, parikiṇṇo itthāgārehi.",
  "atk-s0514a1:1018": "242.",
  "atk-s0514a1:1019": "“Ayamassa pokkharaṇī, sañchannā aṇḍajehi vītikiṇṇā;",
  "atk-s0514a1:1020": "Yahimanuvicari rājā, parikiṇṇo ñātisaṅghenā”ti. –",
  "atk-s0514a1:1021": "Imāhi gāthāhi paridevanto vicari.",
  "atk-s0514a1:1022_0": "Tattha vītikiṇṇoti sovaṇṇapupphehi ca nānāmālyehi ca samokiṇṇo. Parikiṇṇoti parivārito.",
  "atk-s0514a1:1022_1": "Itthāgārehīti dāsiyo upādāya itthiyo itthāgārā nāma. Ñātisaṅghenāti amaccāpi idha",
  "atk-s0514a1:1022_2": "ñātayo eva. Kūṭāgāranti sattaratanavicitto sayanakūṭāgāragabbho. Asokavanikāti asokavanabhūmi.",
  "atk-s0514a1:1022_3": "Sabbakālikāti sabbakālaparibhogakkhamā niccapupphitā vā. Uyyānanti nandanavanacittalatāvanasadisaṃ",
  "atk-s0514a1:1022_4": "uyyānaṃ. Sabbakālikanti chasupi utūsu uppajjanakapupphaphalasañchannaṃ. Kaṇikāravanādīsu",
  "atk-s0514a1:1022_5": "sabbakālikanti sabbakāle supupphitaphalitameva. Sañchannāti nānāvidhehi jalajathalajakusumehi",
  "atk-s0514a1:1022_6": "suṭṭhu sañchannā. Aṇḍajehi vītikiṇṇāti sakuṇasaṅghehi okiṇṇā.",
  "atk-s0514a1:1023": "Evaṃ tesu tesu ṭhānesu paridevitvā mahājano puna rājaṅgaṇaṃ āgantvā –",
  "atk-s0514a1:1024": "243.",
  "atk-s0514a1:1025": "“Rājā vo kho pabbajito, sutasomo rajjaṃ imaṃ pahatvāna;",
  "atk-s0514a1:1026": "Kāsāyavatthavasano, nāgova ekako caratī”ti. –",
  "atk-s0514a1:1027_0": "Gāthaṃ vatvā attano ghare vibhavaṃ pahāya puttadhītaro hatthesu gahetvā nikkhamitvā",
  "atk-s0514a1:1027_1": "bodhisattasseva santikaṃ agamāsi, tathā mātāpitaro puttadārā soḷasasahassā ca nāṭakitthiyo.",
  "atk-s0514a1:1027_2": "Sakalanagaraṃ tucchaṃ viya ahosi, janapadavāsinopi tesaṃ pacchato pacchato gamiṃsu.",
  "atk-s0514a1:1027_3": "Bodhisatto dvādasayojanikaṃ parisaṃ gahetvā himavantābhimukho pāyāsi. Athassa abhinikkhamanaṃ",
  "atk-s0514a1:1027_4": "ñatvā sakko vissakammaṃ āmantetvā, “tāta vissakamma, sutasomamahārājā abhinikkhamanaṃ",
  "atk-s0514a1:1027_5": "nikkhanto, vasanaṭṭhānaṃ laddhuṃ vaṭṭati, samāgamo ca mahā bhavissati, gaccha himavantapadese",
  "atk-s0514a1:1027_6": "gaṅgātīre tiṃsayojanāyāmaṃ pañcadasayojanavitthataṃ assamapadaṃ māpehī”ti pesesi.",
  "atk-s0514a1:1027_7": "So tathā katvā tasmiṃ assamapade pabbajitaparikkhāre paṭiyādetvā ekapadikamaggaṃ",
  "atk-s0514a1:1027_8": "māpetvā devalokameva gato.",
  "atk-s0514a1:1028_0": "Mahāsatto tena maggena gantvā taṃ assamapadaṃ pavisitvā paṭhamaṃ sayaṃ pabbajitvā",
  "atk-s0514a1:1028_1": "pacchā sese pabbājesi, aparabhāge bahū pabbajiṃsu. Tiṃsayojanikaṃ ṭhānaṃ paripūri.",
  "atk-s0514a1:1028_2": "Vissakammena pana assamamāpitaniyāmo ca bahūnaṃ pabbajitaniyāmo ca bodhisattassa",
  "atk-s0514a1:1028_3": "assamapadasaṃvidahitaniyāmo ca hatthipālajātake āgatanayeneva veditabbo. Tattha mahāsatto",
  "atk-s0514a1:1028_4": "yassa yasseva kāmavitakkādi micchāvitakko uppajjati, taṃ taṃ ākāsena upasaṅkamitvā",
  "atk-s0514a1:1028_5": "ākāse pallaṅkena nisīditvā ovadanto gāthādvayamāha –",
  "atk-s0514a1:1029": "244.",
  "atk-s0514a1:1030": "“Māssu pubbe ratikīḷitāni, hasitāni ca anussarittha;",
  "atk-s0514a1:1031": "Mā vo kāmā haniṃsu, rammañhi sudassanaṃ nagaraṃ.",
  "atk-s0514a1:1032": "245.",
  "atk-s0514a1:1033": "“Mettacittañca bhāvetha, appamāṇaṃ divā ca ratto ca;",
  "atk-s0514a1:1034": "Agacchittha devapuraṃ, āvāsaṃ puññakammina”nti.",
  "atk-s0514a1:1035_0": "Tattha ratikīḷitānīti kāmaratiyo ca kāyavācākhiḍḍāvasena pavattakīḷitāni ca. Mā vo",
  "atk-s0514a1:1035_1": "kāmā haniṃsūti mā tumhe vatthukāmakilesakāmā haniṃsu. Rammaṃ hīti sudassananagaraṃ",
  "atk-s0514a1:1035_2": "nāma ramaṇīyaṃ, taṃ mā anussarittha. Mettacittanti idaṃ desanāmattameva, so pana",
  "atk-s0514a1:1035_3": "cattāropi brahmavihāre ācikkhi. Appamāṇanti appamāṇasattārammaṇaṃ. Agacchitthāti",
  "atk-s0514a1:1035_4": "gamissatha. Devapuranti brahmalokaṃ.",
  "atk-s0514a1:1036": "Sopi isigaṇo tassovāde ṭhatvā brahmalokaparāyaṇo ahosīti sabbaṃ hatthipālajātake āgatanayeneva kathetabbaṃ.",
  "atk-s0514a1:1037_0": "Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ",
  "atk-s0514a1:1037_1": "nikkhantoyevā”ti vatvā jātakaṃ samodhānesi “tadā mātāpitaro mahārājakulāni ahesuṃ,",
  "atk-s0514a1:1037_2": "candādevī rāhulamātā, jeṭṭhaputto sāriputto, kaniṭṭhaputto rāhulo, dhāti khujjuttarā,",
  "atk-s0514a1:1037_3": "kulavaḍḍhanaseṭṭhi kassapo, mahāsenagutto moggallāno, somadattakumāro ānando, sesaparisā",
  "atk-s0514a1:1037_4": "buddhaparisā, sutasomarājā pana ahameva ahosi”nti.",
  "atk-s0514a1:1038": "Cūḷasutasomajātakavaṇṇanā pañcamā.",
  "atk-s0514a1:1039": "Jātakuddānaṃ –",
  "atk-s0514a1:1040": "Suvapaṇḍitajambukakuṇḍalino, varakaññamalambusajātakañca;",
  "atk-s0514a1:1041": "Pavaruttamasaṅkhasirīvhayako, sutasomaarindamarājavaro.",
  "atk-s0514a1:1042": "Cattālīsanipātavaṇṇanā niṭṭhitā.",
  "atk-s0514a1:1043": "18. Paṇṇāsanipāto",
  "atk-s0514a1:1045": "[526] 1. Niḷinikājātakavaṇṇanā",
  "atk-s0514a1:1046_0": "Uddayhate janapadoti idaṃ satthā jetavane viharanto purāṇadutiyikāpalobhanaṃ ārabba",
  "atk-s0514a1:1046_1": "kathesi. Kathento ca taṃ bhikkhuṃ “kena ukkaṇṭhāpitosī”ti pucchitvā “purāṇadutiyikāyā”ti",
  "atk-s0514a1:1046_2": "vutte “na esā kho, bhikkhu, idāneva tava anatthakārikā, pubbepi tvaṃ etaṃ nissāya",
  "atk-s0514a1:1046_3": "jhānā parihāyitvā mahāvināsaṃ patto”ti vatvā atītaṃ āhari.",
  "atk-s0514a1:1047_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇamahāsālakule",
  "atk-s0514a1:1047_1": "nibbattitvā vayappatto uggahitasippo isipabbajjaṃ pabbijitvā jhānābhiññā nibbattetvā",
  "atk-s0514a1:1047_2": "himavantapadese vāsaṃ kappesi. Alambusājātake vuttanayeneva taṃ paṭicca ekā migī",
  "atk-s0514a1:1047_3": "gabbhaṃ paṭilabhitvā puttaṃ vijāyi, “isisiṅgo”tvevassa nāmaṃ ahosi. Atha naṃ pitā",
  "atk-s0514a1:1047_4": "vayappattaṃ pabbājetvā kasiṇaparikammaṃ uggaṇhāpesi. So nacirasseva jhānābhiññā uppādetvā",
  "atk-s0514a1:1047_5": "jhānasukhena kīḷi, ghoratapo paramadhitindriyo ahosi. Tassa sīlatejena sakkassa bhavanaṃ",
  "atk-s0514a1:1047_6": "kampi. Sakko āvajjento taṃ kāraṇaṃ ñatvā “upāyenassa sīlaṃ bhindissāmī”ti tīṇi saṃvaccharāni",
  "atk-s0514a1:1047_7": "sakalakāsiraṭṭhe vuṭṭhiṃ nivāresi, raṭṭhaṃ aggidaḍḍhaṃ viya ahosi. Sasse asampajjamāne",
  "atk-s0514a1:1047_8": "dubbhikkhapīḷitā manussā sannipatitvā rājaṅgaṇe upakkosiṃsu. Atha ne rājā vātapāne",
  "atk-s0514a1:1047_9": "ṭhito “kiṃ eta”nti pucchi. “Mahārāja, tīṇi saṃvaccharāni devassa avassantattā sakalaraṭṭhaṃ",
  "atk-s0514a1:1047_10": "uddayhati, manussā dukkhitā, devaṃ vassāpehi, devā”ti. Rājā sīlaṃ samādiyitvā uposathaṃ",
  "atk-s0514a1:1047_11": "upavasantopi vassaṃ vassāpetuṃ nāsakkhi.",
  "atk-s0514a1:1048_0": "Tasmiṃ kāle sakko aḍḍharattasamaye tassa sirigabbhaṃ pavisitvā ekobhāsaṃ katvā vehāse",
  "atk-s0514a1:1048_1": "aṭṭhāsi. Rājā taṃ disvā “kosi tva”nti pucchi. “Sakkohamasmī”ti. “Kenatthenāgatosī”ti?",
  "atk-s0514a1:1048_2": "“Vassati te, mahārāja, raṭṭhe devo”ti? “Na vassatī”ti. “Jānāsi panassa avassanakāraṇa”nti?",
  "atk-s0514a1:1048_3": "“Na jānāmi, sakkā”ti. “Mahārāja, himavantapadese isisiṅgo nāma tāpaso paṭivasati",
  "atk-s0514a1:1048_4": "ghoratapo paramadhitindriyo. So nibaddhaṃ deve vassante kujjhitvā ākāsaṃ olokesi,",
  "atk-s0514a1:1048_5": "tasmā devo na vassatī”ti. “Idāni panettha kiṃ kātabba”nti? “Tassa tape bhinne devo",
  "atk-s0514a1:1048_6": "vassissatī”ti. “Ko panassa tapaṃ bhindituṃ samattho”ti? “Dhītā te, mahārāja, niḷinikā",
  "atk-s0514a1:1048_7": "samatthā, taṃ pakkosāpetvā ‘asukaṭṭhānaṃ nāma gantvā tāpasassa tapaṃ bhindāhī’ti",
  "atk-s0514a1:1048_8": "pesehī”ti. Evaṃ so rājānaṃ anusāsitvā sakaṭṭhānameva agamāsi. Rājā punadivase amaccehi",
  "atk-s0514a1:1048_9": "saddhiṃ mantetvā dhītaraṃ pakkosāpetvā paṭhamaṃ gāthamāha –",
  "atk-s0514a1:1049": "1.",
  "atk-s0514a1:1050": "“Uddayhate janapado, raṭṭhañcāpi vinassati;",
  "atk-s0514a1:1051": "Ehi niḷinike gaccha, taṃ me brāhmaṇamānayā”ti.",
  "atk-s0514a1:1052": "Tattha taṃ meti taṃ mama anatthakāriṃ brāhmaṇaṃ attano vasaṃ ānehi, kilesarativasenassa sīlaṃ bhindāhīti.",
  "atk-s0514a1:1053": "Taṃ sutvā sā dutiyaṃ gāthamāha –",
  "atk-s0514a1:1054": "2.",
  "atk-s0514a1:1055": "“Nāhaṃ dukkhakkhamā rāja, nāhaṃ addhānakovidā;",
  "atk-s0514a1:1056": "Kathaṃ ahaṃ gamissāmi, vanaṃ kuñjarasevita”nti.",
  "atk-s0514a1:1057": "Tattha dukkhakkhamāti ahaṃ, mahārāja, dukkhassa khamā na homi, addhānampi na jānāmi, sāhaṃ kathaṃ gamissāmīti.",
  "atk-s0514a1:1058": "Tato rājā dve gāthāyo abhāsi –",
  "atk-s0514a1:1059": "3.",
  "atk-s0514a1:1060": "“Phītaṃ janapadaṃ gantvā, hatthinā ca rathena ca;",
  "atk-s0514a1:1061": "Dārusaṅghāṭayānena, evaṃ gaccha niḷinike.",
  "atk-s0514a1:1062": "4.",
  "atk-s0514a1:1063": "“Hatthiassarathe pattī, gacchevādāya khattiye;",
  "atk-s0514a1:1064": "Taveva vaṇṇarūpena, vasaṃ tamānayissasī”ti.",
  "atk-s0514a1:1065_0": "Tattha dārusaṅghāṭayānenāti, amma, niḷinike na tvaṃ padasā gamissasi, phītaṃ pana",
  "atk-s0514a1:1065_1": "subhikkhaṃ khemaṃ attano janapadaṃ hatthivāhanehi ca rathavāhanehi ca gantvā tato",
  "atk-s0514a1:1065_2": "parampi ajjhokāse paṭicchannena vayhādinā udakaṭṭhāne nāvāsaṅkhātena dārusaṅghāṭayānena",
  "atk-s0514a1:1065_3": "gaccha. Vaṇṇarūpenāti evaṃ akilamamānā gantvā tava vaṇṇena ceva rūpasampadāya ca",
  "atk-s0514a1:1065_4": "taṃ brāhmaṇaṃ attano vasaṃ ānayissasīti.",
  "atk-s0514a1:1066_0": "Evaṃ so dhītarā saddhiṃ akathetabbampi raṭṭhaparipālanaṃ nissāya kathesi. Sāpi “sādhū”ti",
  "atk-s0514a1:1066_1": "sampaṭicchi. Athassā sabbaṃ dātabbayuttakaṃ datvā amaccehi saddhiṃ uyyojesi. Amaccā",
  "atk-s0514a1:1066_2": "taṃ ādāya paccantaṃ patvā tattha khandhāvāraṃ nivāsāpetvā rājadhītaraṃ ukkhipāpetvā",
  "atk-s0514a1:1066_3": "vanacarakena desitena maggena himavantaṃ pavisitvā pubbaṇhasamaye tassa assamapadassa",
  "atk-s0514a1:1066_4": "samīpaṃ pāpuṇiṃsu. Tasmiṃ khaṇe bodhisatto puttaṃ assamapade nivāsāpetvā sayaṃ phalāphalatthāya",
  "atk-s0514a1:1066_5": "araññaṃ paviṭṭho hoti. Vanacarako sayaṃ assamaṃ agantvā tassa pana dassanaṭṭhāne",
  "atk-s0514a1:1066_6": "ṭhatvā niḷinikāya taṃ dassento dve gāthā abhāsi –",
  "atk-s0514a1:1067": "5.",
  "atk-s0514a1:1068": "“Kadalīdhajapaññāṇo, ābhujīparivārito;",
  "atk-s0514a1:1069": "Eso padissati rammo, isisiṅgassa assamo.",
  "atk-s0514a1:1070": "6.",
  "atk-s0514a1:1071": "“Eso aggissa saṅkhāto, eso dhūmo padissati;",
  "atk-s0514a1:1072": "Maññe no aggiṃ hāpeti, isisiṅgo mahiddhiko”ti.",
  "atk-s0514a1:1073_0": "Tattha kadalīsaṅkhātā dhajā paññāṇaṃ assāti kadalīdhajapaññāṇo. Ābhujīparivāritoti",
  "atk-s0514a1:1073_1": "bhujapattavanaparikkhitto. Saṅkhātoti eso aggi assa isisiṅgassa jhānena saṅkhāto",
  "atk-s0514a1:1073_2": "paccakkhagato jalati. Maññe no agginti aggiṃ no hāpeti juhati paricaratīti maññāmi.",
  "atk-s0514a1:1074_0": "Amaccāpi bodhisattassa araññaṃ paviṭṭhavelāya assamaṃ parivāretvā ārakkhaṃ ṭhapetvā",
  "atk-s0514a1:1074_1": "rājadhītaraṃ isivesaṃ gāhāpetvā suvaṇṇacīrakena nivāsanapārupanaṃ katvā sabbālaṅkārehi",
  "atk-s0514a1:1074_2": "alaṅkaritvā tantubaddhaṃ cittageṇḍukaṃ gāhāpetvā assamapadaṃ pesetvā sayaṃ bahi rakkhantā",
  "atk-s0514a1:1074_3": "aṭṭhaṃsu. Sā tena geṇḍukena kīḷantī caṅkamakoṭiyaṃ otari. Tasmiṃ khaṇe isisiṅgo paṇṇasāladvāre",
  "atk-s0514a1:1074_4": "pāsāṇaphalake nisinno hoti. So taṃ āgacchantiṃ disvā bhītatasito uṭṭhāya paṇṇasālaṃ",
  "atk-s0514a1:1074_5": "pavisitvā aṭṭhāsi. Sāpissa paṇṇasāladvāraṃ gantvā kīḷiyeva. Satthā tañca tato uttari",
  "atk-s0514a1:1074_6": "ca atthaṃ pakāsento tisso gāthā abhāsi –",
  "atk-s0514a1:1075": "7.",
  "atk-s0514a1:1076": "“Tañca disvāna āyantiṃ, āmuttamaṇikuṇḍalaṃ;",
  "atk-s0514a1:1077": "Isisiṅgo pāvisi bhīto, assamaṃ paṇṇachādanaṃ.",
  "atk-s0514a1:1078": "8.",
  "atk-s0514a1:1079": "“Assamassa ca sā dvāre, geṇḍukenassa kīḷati;",
  "atk-s0514a1:1080": "Vidaṃsayantī aṅgāni, guyhaṃ pakāsitāni ca.",
  "atk-s0514a1:1081": "9.",
  "atk-s0514a1:1082": "“Tañca disvāna kīḷantiṃ, paṇṇasālagato jaṭī;",
  "atk-s0514a1:1083": "Assamā nikkhamitvāna, idaṃ vacanamabravī”ti.",
  "atk-s0514a1:1084_0": "Tattha geṇḍukenassāti assa isisiṅgassa assamadvāre geṇḍukena kīḷati. Vidaṃsayantīti",
  "atk-s0514a1:1084_1": "dassentī. Guyhaṃ pakāsitāni cāti guyhañca rahassaṅgaṃ pakāsitāni ca pākaṭāni mukhahatthādīni.",
  "atk-s0514a1:1084_2": "Abravīti so kira paṇṇasālāya ṭhatvā cintesi – “sacāyaṃ yakkho bhaveyya, paṇṇasālaṃ",
  "atk-s0514a1:1084_3": "pavisitvā maṃ murumurāpetvā khādeyya, nāyaṃ yakkho, tāpaso bhavissatī”ti assamā nikkhamitvā",
  "atk-s0514a1:1084_4": "pucchanto gāthamāha –",
  "atk-s0514a1:1085": "10.",
  "atk-s0514a1:1086": "“Ambho ko nāma so rukkho, yassa tevaṃgataṃ phalaṃ;",
  "atk-s0514a1:1087": "Dūrepi khittaṃ pacceti, na taṃ ohāya gacchatī”ti.",
  "atk-s0514a1:1088_0": "Tattha yassa tevaṃgataṃ phalanti yassa tava rukkhassa evaṃgatikaṃ manoramaṃ phalaṃ.",
  "atk-s0514a1:1088_1": "Ko nāma so rukkhoti citrageṇḍukassa adiṭṭhapubbattā “rukkhaphalena tena bhavitabba”nti",
  "atk-s0514a1:1088_2": "maññamāno evaṃ pucchati.",
  "atk-s0514a1:1089": "Athassa sā rukkhaṃ ācikkhantī gāthamāha –",
  "atk-s0514a1:1090": "11.",
  "atk-s0514a1:1091": "“Assamassa mama brahme, samīpe gandhamādane;",
  "atk-s0514a1:1092": "Bahavo tādisā rukkhā, yassa tevaṃgataṃ phalaṃ;",
  "atk-s0514a1:1093": "Dūrepi khittaṃ pacceti, na maṃ ohāya gacchatī”ti.",
  "atk-s0514a1:1094": "Tattha samīpe gandhamādaneti gandhamādanapabbate mama assamassa samīpe. Yassa tevaṃgatanti yassa evaṃgataṃ, ta-kāro byañjanasandhikaroti.",
  "atk-s0514a1:1095": "Iti sā musāvādaṃ abhāsi. Itaropi saddahitvā “tāpaso eso”ti saññāya paṭisanthāraṃ karonto gāthamāha –",
  "atk-s0514a1:1096": "12.",
  "atk-s0514a1:1097": "“Etū bhavaṃ assamimaṃ adetu, pajjañca bhakkhañca paṭiccha dammi;",
  "atk-s0514a1:1098": "Idamāsanaṃ atra bhavaṃ nisīdatu, ito bhavaṃ mūlaphalāni bhuñjatū”ti.",
  "atk-s0514a1:1099_0": "Tattha assamimanti assamaṃ imaṃ bhavaṃ pavisatu. Adetūti yathāsannihitaṃ āhāraṃ paribhuñjatu.",
  "atk-s0514a1:1099_1": "Pajjanti pādabbhañjanaṃ. Bhakkhanti madhuraphalāphalaṃ. Paṭicchāti paṭiggaṇha. Idamāsananti",
  "atk-s0514a1:1099_2": "paviṭṭhakāle evamāha.",
  "atk-s0514a1:1100_0": "Tassā paṇṇasālaṃ pavisitvā kaṭṭhattharaṇe nisīdantiyā suvaṇṇacīrake dvidhā gate sarīraṃ",
  "atk-s0514a1:1100_1": "appaṭicchannaṃ ahosi. Tāpaso mātugāmasarīrassa adiṭṭhapubbattā taṃ disvā “vaṇṇo eso”ti saññāya evamāha –",
  "atk-s0514a1:1101": "13.",
  "atk-s0514a1:1102": "“Kiṃ te idaṃ ūrūnamantarasmiṃ, supicchitaṃ kaṇharivappakāsati;",
  "atk-s0514a1:1103": "Akkhāhi me pucchito etamatthaṃ, kose nu te uttamaṅgaṃ paviṭṭha”nti.",
  "atk-s0514a1:1104_0": "Tattha supicchitanti dvinnaṃ ūrūnaṃ samāgamakāle suphusitaṃ sippipuṭamukhasaṇṭhānaṃ.",
  "atk-s0514a1:1104_1": "Subhalakkhaṇena hi asamannāgatāya taṃ ṭhānaṃ āvāṭadhātukaṃ hoti, samannāgatāya abbhunnataṃ",
  "atk-s0514a1:1104_2": "sippipuṭamukhasaṇṭhānaṃ. Kaṇharivappakāsatīti ubhosu passesu kāḷakaṃ viya khāyati.",
  "atk-s0514a1:1104_3": "Kose nu te uttamaṅgaṃ paviṭṭhanti tava uttamaṅgaṃ liṅgasaṇṭhānaṃ na paññāyati, kiṃ",
  "atk-s0514a1:1104_4": "nu taṃ tava sarīrasaṅkhāte kose paviṭṭhanti pucchati.",
  "atk-s0514a1:1105": "Atha naṃ sā vañcayantī gāthādvayamāha –",
  "atk-s0514a1:1106": "14.",
  "atk-s0514a1:1107": "“Ahaṃ vane mūlaphalesanaṃ caraṃ, āsādayiṃ acchaṃ sughorarūpaṃ;",
  "atk-s0514a1:1108": "So maṃ patitvā sahasājjhapatto, panujja maṃ abbahi uttamaṅgaṃ.",
  "atk-s0514a1:1109": "15.",
  "atk-s0514a1:1110": "“Svāyaṃ vaṇo khajjati kaṇḍuvāyati, sabbañca kālaṃ na labhāmi sātaṃ;",
  "atk-s0514a1:1111": "Paho bhavaṃ kaṇḍumimaṃ vinetuṃ, kurutaṃ bhavaṃ yācito brāhmaṇattha”nti.",
  "atk-s0514a1:1112_0": "Tattha āsādayinti ghaṭṭesiṃ, āgacchantaṃ disvā leḍḍunā paharinti attho. Patitvāti",
  "atk-s0514a1:1112_1": "upadhāvitvā. Sahasājjhappattoti mamaṃ sahasā ajjhappatto sampatto. Panujjāti atha",
  "atk-s0514a1:1112_2": "maṃ potetvā. Abbahīti mukhena mama uttamaṅgaṃ luñcitvā pakkāmi, tato paṭṭhāya imasmiṃ",
  "atk-s0514a1:1112_3": "ṭhāne vaṇo jāto. Svāyanti so ayaṃ tato paṭṭhāya mayhaṃ vaṇo khajjati ceva kaṇḍuvañca",
  "atk-s0514a1:1112_4": "karoti, tappaccayā sāhaṃ sabbakālaṃ kāyikacetasikasukhaṃ na labhāmi. Pahoti pahu",
  "atk-s0514a1:1112_5": "samattho. Brāhmaṇatthanti bhavaṃ mayā yācito imaṃ brāhmaṇassa atthaṃ karotu, idaṃ",
  "atk-s0514a1:1112_6": "me dukkhaṃ harāhīti vadati.",
  "atk-s0514a1:1113": "So tassā musāvādaṃ “sabhāvo”ti saddahitvā “sace te evaṃ sukhaṃ hoti, karissāmī”ti taṃ padesaṃ oloketvā anantaraṃ gāthamāha –",
  "atk-s0514a1:1114": "16.",
  "atk-s0514a1:1115": "“Gambhīrarūpo te vaṇo salohito, apūtiko vaṇagandho mahā ca;",
  "atk-s0514a1:1116": "Karomi te kiñci kasāyayogaṃ, yathā bhavaṃ paramasukhī bhaveyyā”ti.",
  "atk-s0514a1:1117": "Tattha salohitoti rattobhāso. Apūtikoti pūtimaṃsarahito. Vaṇagandhoti thokaṃ duggandho. Kasāyayoganti ahaṃ keci rukkhakasāye gahetvā tava ekaṃ kasāyayogaṃ karomīti.",
  "atk-s0514a1:1118": "Tato niḷinikā gāthamāha",
  "atk-s0514a1:1119": "17.",
  "atk-s0514a1:1120": "“Na mantayogā na kasāyayogā, na osadhā brahmacāri kamanti;",
  "atk-s0514a1:1121": "Yaṃ te mudu tena vinehi kaṇḍuṃ, yathā ahaṃ paramasukhī bhaveyya”nti.",
  "atk-s0514a1:1122_0": "Tattha kamantīti, bho brahmacāri, imasmiṃ mama vaṇe neva mantayogā, na kasāyayogā,",
  "atk-s0514a1:1122_1": "na pupphaphalādīni osadhāni kamanti, anekavāraṃ katehipi tehi etassa phāsukabhāvo",
  "atk-s0514a1:1122_2": "na bhūtapubbo. Yaṃ pana te etaṃ mudu aṅgajātaṃ, tena ghaṭṭiyamānasseva tassa kaṇḍu",
  "atk-s0514a1:1122_3": "na hoti, tasmā tena vinehi kaṇḍunti.",
  "atk-s0514a1:1123_0": "So “saccaṃ eso bhaṇatī”ti sallakkhetvā “methunasaṃsaggena sīlaṃ bhijjati, jhānaṃ",
  "atk-s0514a1:1123_1": "antaradhāyatī”ti ajānanto mātugāmassa adiṭṭhapubbattā methunadhammassa ca ajānanabhāvena",
  "atk-s0514a1:1123_2": "“bhesajja”nti vadantiyā tāya methunaṃ paṭisevi. Tāvadevassa sīlaṃ bhijji, jhānaṃ",
  "atk-s0514a1:1123_3": "parihāyi. So dve tayo vāre saṃsaggaṃ katvā kilanto hutvā nikkhamitvā saraṃ oruyha",
  "atk-s0514a1:1123_4": "nhatvā paṭippassaddhadaratho āgantvā paṇṇasālāyaṃ nisīditvā punapi taṃ “tāpaso”ti",
  "atk-s0514a1:1123_5": "maññamāno vasanaṭṭhānaṃ pucchanto gāthamāha –",
  "atk-s0514a1:1124": "18.",
  "atk-s0514a1:1125": "“Ito nu bhoto katamena assamo, kacci bhavaṃ abhiramasi araññe;",
  "atk-s0514a1:1126": "Kacci nu te mūlaphalaṃ pahūtaṃ, kacci bhavantaṃ na vihiṃsanti vāḷā”ti.",
  "atk-s0514a1:1127": "Tattha katamenāti ito katamena disābhāgena bhoto assamo. Bhavanti ālapanametaṃ.",
  "atk-s0514a1:1128": "Tato niḷinikā catasso gāthāyo abhāsi –",
  "atk-s0514a1:1129": "19.",
  "atk-s0514a1:1130": "“Ito ujuṃ uttarāyaṃ disāyaṃ, khemā nadī himavatā pabhāvī;",
  "atk-s0514a1:1131": "Tassā tīre assamo mayha rammo, aho bhavaṃ assamaṃ mayhaṃ passe.",
  "atk-s0514a1:1132": "20.",
  "atk-s0514a1:1133": "“Ambā ca sālā tilakā ca jambuyo, uddālakā pāṭaliyo ca phullā;",
  "atk-s0514a1:1134": "Samantato kimpurisābhigītaṃ, aho bhavaṃ assamaṃ mayhaṃ passe.",
  "atk-s0514a1:1135": "21.",
  "atk-s0514a1:1136": "“Tālā ca mūlā ca phalā ca mettha, vaṇṇena gandhena upetarūpaṃ;",
  "atk-s0514a1:1137": "Taṃ bhūmibhāgehi upetarūpaṃ, aho bhavaṃ assamaṃ mayhaṃ passe.",
  "atk-s0514a1:1138": "22.",
  "atk-s0514a1:1139": "“Phalā ca mūlā ca pahūtamettha, vaṇṇena gandhena rasenupetā;",
  "atk-s0514a1:1140": "Āyanti ca luddakā taṃ padesaṃ, mā me tato mūlaphalaṃ ahāsu”nti.",
  "atk-s0514a1:1141_0": "Tattha uttarāyanti uttarāya. Khemāti evaṃnāmikā nadī. Himavatā pabhāvīti himavantato",
  "atk-s0514a1:1141_1": "pavattati. Ahoti patthanatthe nipāto. Uddālakāti vātaghātakā. Kimpurisābhigītanti",
  "atk-s0514a1:1141_2": "samantato parivāretvā madhurasaddena gāyantehi kimpurisehi abhigītaṃ. Tālā ca mūlā",
  "atk-s0514a1:1141_3": "ca phalā ca metthāti ettha mama assame pāsādikā tālarukkhā ca tesaññeva vaṇṇagandhādisampannā",
  "atk-s0514a1:1141_4": "kandasaṅkhātā mūlā ca phalā ca. Pahūtametthāti nānārukkhaphalā ca rukkhavallimūlā",
  "atk-s0514a1:1141_5": "ca pahūtā ettha. Mā me tatoti taṃ mama assamapadaṃ sambahulā luddakā āgacchanti,",
  "atk-s0514a1:1141_6": "mayā cettha āharitvā ṭhapitaṃ bahu madhurasamūlaphalāphalaṃ atthi, te mayi cirāyante",
  "atk-s0514a1:1141_7": "mūlaphalāphalaṃ hareyyuṃ. Te tato mama mūlaphalāphalaṃ mā hariṃsu, tasmā sacepi mayā",
  "atk-s0514a1:1141_8": "saddhiṃ āgantukāmo, ehi, no ce, ahaṃ gamissāmīti āha.",
  "atk-s0514a1:1142": "Taṃ sutvā tāpaso yāva pitu āgamanā adhivāsāpetuṃ gāthamāha –",
  "atk-s0514a1:1143": "23.",
  "atk-s0514a1:1144": "“Pitā mamaṃ mūlaphalesanaṃ gato, idāni āgacchati sāyakāle;",
  "atk-s0514a1:1145": "Ubhova gacchāmase assamaṃ taṃ, yāva pitā mūlaphalato etū”ti.",
  "atk-s0514a1:1146": "Tattha ubhova gacchāmaseti mama pitu ārocetvā ubhova gamissāma.",
  "atk-s0514a1:1147_0": "Tato sā cintesi – “ayaṃ tāva araññeva vaḍḍhitabhāvena mama itthibhāvaṃ na jānāti,",
  "atk-s0514a1:1147_1": "pitā panassa maṃ disvāva jānitvā ‘tvaṃ idha kiṃ karosī’ti kājakoṭiyā paharitvā sīsampi",
  "atk-s0514a1:1147_2": "me bhindeyya, tasmiṃ anāgateyeva mayā gantuṃ vaṭṭati, āgamanakammampi me niṭṭhita”nti.",
  "atk-s0514a1:1147_3": "Sā tassa āgamanūpāyaṃ ācikkhantī itaraṃ gāthamāha –",
  "atk-s0514a1:1148": "24.",
  "atk-s0514a1:1149": "“Aññe bahū isayo sādhurūpā, rājīsayo anumagge vasanti;",
  "atk-s0514a1:1150": "Teyeva pucchesi mamassamaṃ taṃ, te taṃ nayissanti mamaṃ sakāse”ti.",
  "atk-s0514a1:1151_0": "Tattha rājīsayoti, samma, mayā na sakkā cirāyituṃ, aññe pana sādhusabhāvā rājisayo",
  "atk-s0514a1:1151_1": "ca brāhmaṇisayo ca anumagge mama assamamaggapasse vasanti, ahaṃ tesaṃ ācikkhitvā",
  "atk-s0514a1:1151_2": "gamissāmi, tvaṃ te puccheyyāsi, te taṃ mama santikaṃ nayissantīti.",
  "atk-s0514a1:1152_0": "Evaṃ sā attano palāyanūpāyaṃ katvā paṇṇasālato nikkhamitvā taṃ olokentameva “tvaṃ",
  "atk-s0514a1:1152_1": "nivattā”ti vatvā āgamanamaggeneva amaccānaṃ santikaṃ agamāsi. Te taṃ gahetvā khandhāvāraṃ",
  "atk-s0514a1:1152_2": "gantvā anupubbena bārāṇasiṃ pāpuṇiṃsu. Sakkopi taṃ divasameva tussitvā sakalaraṭṭhe",
  "atk-s0514a1:1152_3": "devaṃ vassāpesi, tato subhikkhaṃ janapadaṃ ahosi. Isisiṅgatāpasassapi tāya pakkantamattāya",
  "atk-s0514a1:1152_4": "eva kāye ḍāho uppajji. So kampanto paṇṇasālaṃ pavisitvā vākacīraṃ pārupitvā socanto",
  "atk-s0514a1:1152_5": "nipajji. Bodhisatto sāyaṃ āgantvā puttaṃ apassanto “kahaṃ nu kho gato”ti kājaṃ otāretvā",
  "atk-s0514a1:1152_6": "paṇṇasālaṃ pavisitvā taṃ nipannakaṃ disvā “tāta, kiṃ karosī”ti piṭṭhiṃ parimajjanto",
  "atk-s0514a1:1152_7": "tisso gāthā abhāsi –",
  "atk-s0514a1:1153": "25.",
  "atk-s0514a1:1154": "“Na te kaṭṭhāni bhinnāni, na te udakamābhataṃ;",
  "atk-s0514a1:1155": "Aggīpi te na hāpito, kiṃ nu mandova jhāyasi.",
  "atk-s0514a1:1156": "26.",
  "atk-s0514a1:1157": "“Bhinnāni kaṭṭhāni huto ca aggi, tapanīpi te samitā brahmacārī;",
  "atk-s0514a1:1158": "Pīṭhañca mayhaṃ udakañca hoti, ramasi tuvaṃ brahmabhūto puratthā.",
  "atk-s0514a1:1159": "27.",
  "atk-s0514a1:1160": "“Abhinnakaṭṭhosi anābhatodako, ahāpitaggīsi asiddhabhojano;",
  "atk-s0514a1:1161": "Na me tuvaṃ ālapasī mamajja, naṭṭhaṃ nu kiṃ cetasikañca dukkha”nti.",
  "atk-s0514a1:1162_0": "Tattha bhinnānīti araññato uddhaṭāni. Na hāpitoti na jalito. Bhinnānīti pubbe tayā",
  "atk-s0514a1:1162_1": "mamāgamanavelāya kaṭṭhāni uddhaṭāneva honti. Huto ca aggīti aggi ca huto hoti. Tapanīti",
  "atk-s0514a1:1162_2": "visibbanaaggisaṅkhātā tapanīpi te samitāva sayameva saṃvidahitāva hoti. Pīṭhanti",
  "atk-s0514a1:1162_3": "mama āsanatthāya pīṭhañca paññattameva hoti. Udakañcāti pādadhovanaudakampi upaṭṭhāpitameva",
  "atk-s0514a1:1162_4": "hoti. Brahmabhūtoti tuvampi ito puratthā seṭṭhabhūto imasmiṃ assame abhiramasi. Abhinnakaṭṭhosīti",
  "atk-s0514a1:1162_5": "so dāni ajja anuddhaṭakaṭṭhosi. Asiddhabhojanoti na te kiñci amhākaṃ kandamūlaṃ vā",
  "atk-s0514a1:1162_6": "paṇṇaṃ vā seditaṃ. Mamajjāti, mama putta, ajja na me tvaṃ ālapasi. Naṭṭhaṃ nu kinti",
  "atk-s0514a1:1162_7": "kiṃ nu te naṭṭhaṃ vā, kiṃ cetasikaṃ vā dukkhaṃ, akkhāhi me nipannakāraṇanti pucchati.",
  "atk-s0514a1:1163": "So pitu vacanaṃ sutvā taṃ kāraṇaṃ kathento āha –",
  "atk-s0514a1:1164": "28.",
  "atk-s0514a1:1165": "“Idhāgamā jaṭilo brahmacārī, sudassaneyyo sutanū vineti;",
  "atk-s0514a1:1166": "Nevātidīgho na panātirasso, sukaṇhakaṇhacchadanehi bhoto.",
  "atk-s0514a1:1167": "29.",
  "atk-s0514a1:1168": "“Amassujāto apurāṇavaṇṇī, ādhārarūpañca panassa kaṇṭhe;",
  "atk-s0514a1:1169": "Dve yamā gaṇḍā ure sujātā, suvaṇṇatindukanibhā pabhassarā.",
  "atk-s0514a1:1170": "30.",
  "atk-s0514a1:1171": "“Mukhañca tassa bhusadassaneyyaṃ, kaṇṇesu lambanti ca kuñcitaggā;",
  "atk-s0514a1:1172": "Te jotare carato māṇavassa, suttañca yaṃ saṃyamanaṃ jaṭānaṃ.",
  "atk-s0514a1:1173": "31.",
  "atk-s0514a1:1174": "“Aññā ca tassa saṃyamāni catasso, nīlā pītā lohitikā ca setā;",
  "atk-s0514a1:1175": "Tā piṃsare carato māṇavassa, tiriṭisaṅghāriva pāvusamhi.",
  "atk-s0514a1:1176": "32.",
  "atk-s0514a1:1177": "“Na mikhalaṃ muñjamayaṃ dhāreti, na santhare no pana pabbajassa;",
  "atk-s0514a1:1178": "Tā jotare jaghanantare vilaggā, sateratā vijjurivantalikkhe.",
  "atk-s0514a1:1179": "33.",
  "atk-s0514a1:1180": "“Akhīlakāni ca avaṇṭakāni, heṭṭhā nabhyā kaṭisamohitāni;",
  "atk-s0514a1:1181": "Aghaṭṭitā niccakīḷaṃ karonti, haṃ tāta kiṃrukkhaphalāni tāni.",
  "atk-s0514a1:1182": "34.",
  "atk-s0514a1:1183": "“Jaṭā ca tassa bhusadassaneyyā, parosataṃ vellitaggā sugandhā;",
  "atk-s0514a1:1184": "Dvedhā siro sādhu vibhattarūpo, aho nu kho mayha tathā jaṭāssu.",
  "atk-s0514a1:1185": "35.",
  "atk-s0514a1:1186": "“Yadā ca so pakirati tā jaṭāyo, vaṇṇena gandhena upetarūpā;",
  "atk-s0514a1:1187": "Nīluppalaṃ vātasameritaṃva, tatheva saṃvāti panassamo ayaṃ.",
  "atk-s0514a1:1188": "36.",
  "atk-s0514a1:1189": "“Paṅko ca tassa bhusadassaneyyo, netādiso yādiso mayhaṃ kāye;",
  "atk-s0514a1:1190": "So vāyati erito mālutena, vanaṃ yathā aggagimhe suphullaṃ.",
  "atk-s0514a1:1191": "37.",
  "atk-s0514a1:1192": "“Nihanti so rukkhaphalaṃ pathabyā, sucittarūpaṃ ruciraṃ dassaneyyaṃ;",
  "atk-s0514a1:1193": "Khittañca tassa punarehi hatthaṃ, haṃ tāta kiṃrukkhaphalaṃ nu kho taṃ.",
  "atk-s0514a1:1194": "38.",
  "atk-s0514a1:1195": "“Dantā ca tassa bhusadassaneyyā, suddhā samā saṅkhavarūpapannā;",
  "atk-s0514a1:1196": "Mano pasādenti vivariyamānā, na hi nūna so sākamakhādi tehi.",
  "atk-s0514a1:1197": "39.",
  "atk-s0514a1:1198": "“Akakkasaṃ aggaḷitaṃ muhuṃ muduṃ, ujuṃ anuddhataṃ acapalamassa bhāsitaṃ;",
  "atk-s0514a1:1199": "Rudaṃ manuññaṃ karavīkasussaraṃ, hadayaṅgamaṃ rañjayateva me mano.",
  "atk-s0514a1:1200": "40.",
  "atk-s0514a1:1201": "“Bindussaro nātivisaṭṭhavākyo, na nūna sajjhāyamatippayutto;",
  "atk-s0514a1:1202": "Icchāmi bho taṃ punadeva daṭṭhuṃ, mitto hi me māṇavohu puratthā.",
  "atk-s0514a1:1203": "41.",
  "atk-s0514a1:1204": "“Susandhi sabbattha vimaṭṭhimaṃ vaṇaṃ, puthū sujātaṃ kharapattasannibhaṃ;",
  "atk-s0514a1:1205": "Teneva maṃ uttariyāna māṇavo, vivaritaṃ ūruṃ jaghanena piḷayi.",
  "atk-s0514a1:1206": "42.",
  "atk-s0514a1:1207": "“Tapanti ābhanti virocare ca, sateratā vijjurivantalikkhe;",
  "atk-s0514a1:1208": "Bāhā mudū añjanalomasādisā, vicitravaṭṭaṅgulikāssa sobhare.",
  "atk-s0514a1:1209": "43.",
  "atk-s0514a1:1210": "“Akakkasaṅgo na ca dīghalomo, nakhāssa dīghā api lohitaggā;",
  "atk-s0514a1:1211": "Mudūhi bāhāhi palissajanto, kalyāṇarūpo ramayaṃ upaṭṭhahi.",
  "atk-s0514a1:1212": "44.",
  "atk-s0514a1:1213": "“Dumassa tūlūpanibhā pabhassarā, suvaṇṇakambutalavaṭṭasucchavi;",
  "atk-s0514a1:1214": "Hatthā mudū tehi maṃ samphusitvā, ito gato tena maṃ dahanti tāta.",
  "atk-s0514a1:1215": "45.",
  "atk-s0514a1:1216": "“Na nūna so khārividhaṃ ahāsi, na nūna so kaṭṭhāni sayaṃ abhañji;",
  "atk-s0514a1:1217": "Na nūna so hanti dume kuṭhāriyā, na hissa hatthesu khilāni atthi.",
  "atk-s0514a1:1218": "46.",
  "atk-s0514a1:1219": "“Accho ca kho tassa vaṇaṃ akāsi, so maṃbravi ‘sukhitaṃ maṃ karohi’;",
  "atk-s0514a1:1220": "Tāhaṃ kariṃ tena mamāsi sokhyaṃ, so cabravi ‘sukhitosmī’ti brahme.",
  "atk-s0514a1:1221": "47.",
  "atk-s0514a1:1222": "“Ayañca te māluvapaṇṇasanthatā, vikiṇṇarūpāva mayā ca tena ca;",
  "atk-s0514a1:1223": "Kilantarūpā udake ramitvā, punappunaṃ paṇṇakuṭiṃ vajāma.",
  "atk-s0514a1:1224": "48.",
  "atk-s0514a1:1225": "“Na majja mantā paṭibhanti tāta, na aggihuttaṃ napi yaññatantaṃ;",
  "atk-s0514a1:1226": "Na cāpi te mūlaphalāni bhuñje, yāva na passāmi taṃ brahmacāriṃ.",
  "atk-s0514a1:1227": "49.",
  "atk-s0514a1:1228": "“Addhā pajānāsi tuvampi tāta, yassaṃ disaṃ vasate brahmacārī;",
  "atk-s0514a1:1229": "Taṃ maṃ disaṃ pāpaya tāta khippaṃ, mā te ahaṃ amarimassamamhi.",
  "atk-s0514a1:1230": "50.",
  "atk-s0514a1:1231": "“Vicitraphullañhi vanaṃ sutaṃ mayā, dijābhighuṭṭhaṃ dijasaṅghasevitaṃ;",
  "atk-s0514a1:1232": "Taṃ maṃ vanaṃ pāpaya tāta khippaṃ, purā te pāṇaṃ vijahāmi assame”ti.",
  "atk-s0514a1:1233_0": "Tattha idhāgamāti, tāta, imaṃ assamapadaṃ āgato. Sudassaneyyoti suṭṭhu dassaneyyo.",
  "atk-s0514a1:1233_1": "Sutanūti suṭṭhu tanuko nātikiso nātithūlo. Vinetīti attano sarīrappabhāya assamapadaṃ",
  "atk-s0514a1:1233_2": "ekobhāsaṃ viya vineti pūreti. Sukaṇhakaṇhacchadanehi bhototi, tāta, tassa bhoto sukaṇhehi",
  "atk-s0514a1:1233_3": "kaṇhacchadanehi bhamaravaṇṇehi kesehi sukaṇhasīsaṃ sumajjitamaṇimayaṃ viya khāyati.",
  "atk-s0514a1:1233_4": "Amassūjātoti na tāvassa massu jāyati, taruṇoyeva. Apurāṇavaṇṇīti acirapabbajito.",
  "atk-s0514a1:1233_5": "Ādhārarūpañca panassa kaṇṭheti kaṇṭhe ca panassa amhākaṃ bhikkhābhājanaṭṭhapanaṃ",
  "atk-s0514a1:1233_6": "pattādhārasadisaṃ piḷandhanaṃ atthīti muttāhāraṃ sandhāya vadati. Gaṇḍāti thane sandhāyāha.",
  "atk-s0514a1:1233_7": "Ure sujātāti uramhi sujātā. “Urato”tipi pāṭho. Pabhassarāti pabhāsampannā. “Pabhāsare”tipi",
  "atk-s0514a1:1233_8": "pāṭho, obhāsantīti attho.",
  "atk-s0514a1:1234_0": "Bhusadassaneyyanti ativiya dassanīyaṃ. Kuñcitaggāti sīhakuṇḍalaṃ sandhāya vadati.",
  "atk-s0514a1:1234_1": "Suttañcāti yaṃ tassa jaṭābandhanasuttaṃ, tampi jotati pabhaṃ muñcati. “Saṃyamāni",
  "atk-s0514a1:1234_2": "catasso”ti iminā maṇisuvaṇṇapavāḷarajatamayāni cattāri piḷandhanāni dasseti. Tā piṃsareti",
  "atk-s0514a1:1234_3": "tāni piḷandhanāni pāvusamhi pavuṭṭhe deve tiriṭisaṅghā viya viravanti. Mikhalanti",
  "atk-s0514a1:1234_4": "mekhalaṃ, ayameva vā pāṭho. Idaṃ nivatthakañcanacīrakaṃ sandhāyāha. Na santhareti",
  "atk-s0514a1:1234_5": "na vāke. Idaṃ vuttaṃ hoti – tāta, yathā mayaṃ tiṇamayaṃ vā vākamayaṃ vā cīrakaṃ dhārema,",
  "atk-s0514a1:1234_6": "na tathā so, so pana suvaṇṇacīrakaṃ dhāretīti. Akhīlakānīti atacāni nippaṇṇāni. Kaṭisamohitānīti",
  "atk-s0514a1:1234_7": "kaṭiyaṃ baddhāni. Niccakīḷaṃ karontīti aghaṭṭitānipi niccakālaṃ kīḷāyanti. Haṃ, tātāti",
  "atk-s0514a1:1234_8": "hambho, tāta. Kiṃ rukkhaphalāni tānīti tāni tassa māṇavassa suttāruḷhāni kaṭiyaṃ",
  "atk-s0514a1:1234_9": "baddhāni katararukkhaphalāni nāmāti maṇisaṅghāṭiṃ sandhāyāha.",
  "atk-s0514a1:1235_0": "Jaṭāti jaṭāmaṇḍalākārena baddharatanamissakakesavaṭṭiyo sandhāyāha. Vellitaggāti",
  "atk-s0514a1:1235_1": "kuñcitaggā. Dvedhāsiroti tassa sīsaṃ dvedhā katvā baddhānaṃ jaṭānaṃ vasena suṭṭhu",
  "atk-s0514a1:1235_2": "vibhattarūpaṃ. Tathāti yathā tassa māṇavassa jaṭā, tathā tumhehi mama na baddhā,",
  "atk-s0514a1:1235_3": "aho vata mamapi tathā assūti patthento āha. Upetarūpāti upetasabhāvā. Vātasameritaṃvāti",
  "atk-s0514a1:1235_4": "yathā nāma nīluppalaṃ vātena samīritaṃ, tatheva ayaṃ imasmiṃ vanasaṇḍe assamo saṃvāti.",
  "atk-s0514a1:1235_5": "Netādisoti, tāta, yādiso mama kāye paṅko, netādiso tassa sarīre. So hi dassanīyo",
  "atk-s0514a1:1235_6": "ceva sugandho ca. Aggagimheti vasantasamaye.",
  "atk-s0514a1:1236_0": "Nihantīti paharati. Kiṃ rukkhaphalaṃ nu kho tanti katararukkhassa nu kho taṃ phalaṃ.",
  "atk-s0514a1:1236_1": "Saṅkhavarūpapannāti sudhotasaṅkhapaṭibhāgā. Na hi nūna so sākamakhādi tehīti na nūna",
  "atk-s0514a1:1236_2": "so māṇavo mayaṃ viya tehi dantehi rukkhapaṇṇāni ceva mūlaphalāphalāni ca khādi. Amhākañhi",
  "atk-s0514a1:1236_3": "tāni khādantānaṃ sabalā paṇṇavaṇṇā dantāti dīpeti.",
  "atk-s0514a1:1237_0": "Akakkasanti, tāta, tassa bhāsitaṃ apharusaṃ agaḷitaṃ, punappunaṃ vadantassāpi madhuratāya",
  "atk-s0514a1:1237_1": "muhuṃ muduṃ, apamussatāya ujuṃ, avikkhittatāya anuddhaṭaṃ, patiṭṭhitatāya acapalaṃ.",
  "atk-s0514a1:1237_2": "Rudanti bhāsamānassa sarasaṅkhātaṃ rudampi manoharaṃ karavīkassa viya sussaraṃ sumadhuraṃ.",
  "atk-s0514a1:1237_3": "Rañjayatevāti mama mano rañjatiyeva. Bindussaroti piṇḍitassaro. Māṇavohūti so hi",
  "atk-s0514a1:1237_4": "māṇavo puratthā mama mitto ahu.",
  "atk-s0514a1:1238_0": "Susandhi sabbattha vimaṭṭhimaṃ vaṇanti tāta tassa māṇavassa ūrūnaṃ antare ekaṃ vaṇaṃ",
  "atk-s0514a1:1238_1": "atthi, taṃ susandhi suphusitaṃ sippipuṭamukhasadisaṃ, sabbattha vimaṭṭhaṃ samantato",
  "atk-s0514a1:1238_2": "maṭṭhaṃ. Puthūti mahantaṃ. Sujātanti susaṇṭhitaṃ. Kharapattasannibhanti supupphitapadumamakuḷasannibhaṃ.",
  "atk-s0514a1:1238_3": "Uttariyānāti uttaritvā avattharitvā. Piḷayīti pīḷesi. Tapantīti tassa māṇavassa sarīrato",
  "atk-s0514a1:1238_4": "niccharantā suvaṇṇavaṇṇaraṃsiyo jalanti obhāsanti virocanti ca. Bāhāti bāhāpissa",
  "atk-s0514a1:1238_5": "mudū. Añjanalomasādisāti añjanasadisehi lomehi samannāgatā. Vicitravaṭṭaṅgulikāssa",
  "atk-s0514a1:1238_6": "sobhareti hatthāpissa varalakkhaṇavicitrāhi pavālaṅkurasadisāhi vaṭṭaṅgulīhi samannāgatā sobhanti.",
  "atk-s0514a1:1239_0": "Akakkasaṅgoti kacchupīḷakādirahitaaṅgapaccaṅgo. Ramayaṃ upaṭṭhahīti maṃ ramayanto",
  "atk-s0514a1:1239_1": "upaṭṭhahi paricari. Tūlūpanibhāti mudubhāvassa upamā. Suvaṇṇakambutalavaṭṭasucchavīti",
  "atk-s0514a1:1239_2": "suvaṇṇamayaṃ ādāsatalaṃ viya vaṭṭā ca succhavi ca, parimaṇḍalatalā ceva sundaracchavi",
  "atk-s0514a1:1239_3": "cāti attho. Samphusitvāti suṭṭhu phusitvā attano hatthasamphassaṃ mama sarīre pharāpetvā.",
  "atk-s0514a1:1239_4": "Ito gatoti mama olokentasseva ito gato. Tena maṃ dahantīti tena tassa hatthasamphassena",
  "atk-s0514a1:1239_5": "idāni maṃ dahanti. Tathā hi tassa gatakālato paṭṭhāya mama sarīre ḍāho uṭṭhito, tenamhi",
  "atk-s0514a1:1239_6": "domanassappatto nipannoti.",
  "atk-s0514a1:1240_0": "Na nūna so khārividhanti, tāta, nūna so māṇavo na khāribhāraṃ ukkhipitvā vicari.",
  "atk-s0514a1:1240_1": "Khilānīti kilāni, “ayameva vā pāṭho. Sokhyanti sukhaṃ. Māluvapaṇṇasanthatā vikiṇṇarūpāvāti,",
  "atk-s0514a1:1240_2": "tāta, ayaṃ tava māluvapaṇṇasanthatā ajja mayā ca tena ca aññamaññaṃ parāmasanāliṅganavasena",
  "atk-s0514a1:1240_3": "parivattantehi vikiṇṇā viya ākulabyākulā jātā. Punappunaṃ paṇṇakuṭiṃ vajāmāti, tāta,",
  "atk-s0514a1:1240_4": "ahañca so ca abhiramitvā kilantarūpā paṇṇasālato nikkhamitvā udakaṃ pavisitvā ramitvā",
  "atk-s0514a1:1240_5": "vigatadarathā punappunaṃ imameva kuṭiṃ pavisāmāti vadati.",
  "atk-s0514a1:1241_0": "Na majja mantāti ajja mama tassa gatakālato paṭṭhāya neva mantā paṭibhanti na upaṭṭhahanti",
  "atk-s0514a1:1241_1": "na ruccanti. Na aggihuttaṃ napi yaññatantanti mahābrahmuno ārādhanatthāya kattabbahomavidhūpanādiyaññakiriyāpi",
  "atk-s0514a1:1241_2": "me na paṭibhāti na upaṭṭhāti na ruccati. Na cāpi teti tayā ābhatamūlaphalāphalānipi",
  "atk-s0514a1:1241_3": "na bhuñjāmi. Yassaṃ disanti yassaṃ disāyaṃ. Vananti tassa māṇavassa assamaṃ parivāretvā ṭhitavananti.",
  "atk-s0514a1:1242": "Tassevaṃ vilapantassa taṃ vilāpaṃ sutvā mahāsatto “ekāya itthiyā imassa sīlaṃ bhinnaṃ bhavissatī”ti ñatvā taṃ ovadanto cha gāthāyo abhāsi –",
  "atk-s0514a1:1243": "51.",
  "atk-s0514a1:1244": "“Imasmāhaṃ jotirase vanamhi, gandhabbadevaccharasaṅghasevite;",
  "atk-s0514a1:1245": "Isīnamāvāse sanantanamhi, netādisaṃ aratiṃ pāpuṇetha.",
  "atk-s0514a1:1246": "52.",
  "atk-s0514a1:1247": "“Bhavanti mittāni atho na honti, ñātīsu mittesu karonti pemaṃ;",
  "atk-s0514a1:1248": "Ayañca jammo kissa vā niviṭṭho, yo neva jānāti ‘kutomhi āgato’.",
  "atk-s0514a1:1249": "53.",
  "atk-s0514a1:1250": "“Saṃvāsena hi mittāni, sandhīyanti punappunaṃ;",
  "atk-s0514a1:1251": "Sveva mitto asaṃgantu, asaṃvāsena jīrati.",
  "atk-s0514a1:1252": "54.",
  "atk-s0514a1:1253": "“Sace tuvaṃ dakkhasi brahmacāriṃ, sace tuvaṃ sallape brahmacārinā;",
  "atk-s0514a1:1254": "Sampannasassaṃva mahodakena, tapoguṇaṃ khippamimaṃ pahissasi.",
  "atk-s0514a1:1255": "55.",
  "atk-s0514a1:1256": "“Punapi ce dakkhasi brahmacāriṃ, punapi ce sallape brahmacārinā;",
  "atk-s0514a1:1257": "Sampannasassaṃva mahodakena, usmāgataṃ khippamimaṃ pahissasi.",
  "atk-s0514a1:1258": "56.",
  "atk-s0514a1:1259": "“Bhūtāni hetāni caranti tāta, virūparūpena manussaloke;",
  "atk-s0514a1:1260": "Na tāni sevetha naro sapañño, āsajja naṃ nassati brahmacārī”ti.",
  "atk-s0514a1:1261_0": "Tattha imasmāti imasmiṃ. Hanti nipātamattaṃ. Jotiraseti hūyamānassa jotino raṃsiobhāsite.",
  "atk-s0514a1:1261_1": "Sanantanamhīti porāṇake. Pāpuṇethāti pāpuṇeyya. Idaṃ vuttaṃ hoti – tāta, evarūpe",
  "atk-s0514a1:1261_2": "vane vasanto yaṃ aratiṃ tvaṃ patto, etādisaṃ na pāpuṇeyya paṇḍito kulaputto, pattuṃ nārahatīti attho.",
  "atk-s0514a1:1262_0": "“Bhavantī”ti imaṃ gāthaṃ mahāsatto antogatameva bhāsati. Ayamettha adhippāyo – loke",
  "atk-s0514a1:1262_1": "sattānaṃ mittāni nāma hontipi na hontipi tattha yesaṃ honti, te attano ñātīsu ca",
  "atk-s0514a1:1262_2": "mittesu ca pemaṃ karonti. Ayañca jammoti migasiṅgo lāmako. Kissa vā niviṭṭhoti kena",
  "atk-s0514a1:1262_3": "nāma kāraṇena tasmiṃ mātugāme mittasaññāya niviṭṭho, so migiyā kucchismiṃ nibbattitvā",
  "atk-s0514a1:1262_4": "araññe vaḍḍhitattā “kutomhi āgato”ti attano āgataṭṭhānamattampi na jānāti, pageva ñātimitteti.",
  "atk-s0514a1:1263_0": "Punappunanti, tāta, mittāni nāma punappunaṃ saṃvāsena saṃsevanena sandhīyanti ghaṭīyanti.",
  "atk-s0514a1:1263_1": "Sveva mittoti so eva mitto asaṃgantu asamāgacchantassa purisassa tena asamāgamasaṅkhātena",
  "atk-s0514a1:1263_2": "asaṃvāsena jīrati vinassati. Saceti tasmā, tāta, sace tvaṃ punapi taṃ dakkhasi, tena",
  "atk-s0514a1:1263_3": "vā sallapissasi, atha yathā nāma nipphannasassaṃ mahoghena harīyati, evaṃ imaṃ attano",
  "atk-s0514a1:1263_4": "tapoguṇaṃ pahissasi hāressasīti attho. Usmāgatanti samaṇatejaṃ.",
  "atk-s0514a1:1264_0": "Virūparūpenāti vividharūpena. Idaṃ vuttaṃ hoti – tāta, manussalokasmiñhi etāni yakkhinisaṅkhātāni",
  "atk-s0514a1:1264_1": "bhūtāni vividharūpapaṭicchannena attano rūpena attano vasaṃ gate khādituṃ caranti,",
  "atk-s0514a1:1264_2": "tāni sapañño naro na sevetha. Tādisañhi bhūtaṃ āsajja naṃ patvā nassati brahmacārī,",
  "atk-s0514a1:1264_3": "diṭṭhosi tāya yakkhiniyā na khāditoti puttaṃ ovadi.",
  "atk-s0514a1:1265_0": "So pitu kathaṃ sutvā “yakkhinī kira sā”ti bhīto cittaṃ nivattetvā “tāta, etto na",
  "atk-s0514a1:1265_1": "gamissāmi, khamatha me”ti khamāpesi. Sopi naṃ samassāsetvā “ehi tvaṃ, māṇava, mettaṃ",
  "atk-s0514a1:1265_2": "bhāvehi, karuṇaṃ, muditaṃ, upekkha”nti brahmavihārabhāvanaṃ ācikkhi. So tathā paṭipajjitvā",
  "atk-s0514a1:1265_3": "puna jhānābhiññā nibbattesi.",
  "atk-s0514a1:1266_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0514a1:1266_1": "ukkaṇṭhitabhikkhu sotāpattiphale patiṭṭhahi. Tadā niḷinikā purāṇadutiyikā ahosi,",
  "atk-s0514a1:1266_2": "isisiṅgo ukkaṇṭhitabhikkhu, pitā pana ahameva ahosinti.",
  "atk-s0514a1:1267": "Niḷinikājātakavaṇṇanā paṭhamā.",
  "atk-s0514a1:1269": "[527] 2. Ummādantījātakavaṇṇanā",
  "atk-s0514a1:1270_0": "Nivesanaṃ kassanudaṃ sunandāti idaṃ satthā jetavane viharanto ukkaṇṭhitabhikkhuṃ",
  "atk-s0514a1:1270_1": "ārabbha kathesi. So kirekadivasaṃ sāvatthiyaṃ piṇḍāya caranto ekaṃ alaṅkatapaṭiyattaṃ",
  "atk-s0514a1:1270_2": "uttamarūpadharaṃ itthiṃ oloketvā paṭibaddhacitto hutvā cittaṃ nivattetuṃ asakkonto",
  "atk-s0514a1:1270_3": "vihārameva āgantvā tato paṭṭhāya sallaviddho viya rāgāturo bhantamigapaṭibhāgo kiso",
  "atk-s0514a1:1270_4": "dhamanīsanthatagatto uppaṇḍuppaṇḍukajāto anabhirato ekiriyāpathepi cittassādaṃ alabhanto",
  "atk-s0514a1:1270_5": "ācariyavattādīni pahāya uddesaparipucchākammaṭṭhānānuyogarahito vihāsi. So sahāyabhikkhūhi",
  "atk-s0514a1:1270_6": "“pubbe tvaṃ, āvuso, santindriyo vippasannamukhavaṇṇo, idāni no tathā, kiṃ nu kho",
  "atk-s0514a1:1270_7": "kāraṇa”nti puṭṭho, “āvuso, anabhiratomhī”ti āha. Atha naṃ te “abhiramāvuso, sāsane,",
  "atk-s0514a1:1270_8": "buddhuppādo nāma dullabho, tathā saddhammassavanaṃ manussapaṭilābho ca, so tvaṃ manussapaṭilābhaṃ",
  "atk-s0514a1:1270_9": "paṭilabhitvā dukkhassantakiriyaṃ patthayamāno assumukhaṃ ñātijanaṃ pahāya saddhāya",
  "atk-s0514a1:1270_10": "pabbajitvā kiṃkāraṇā kilesavasaṃ yāsi, kilesā nāmete gaṇḍuppādakapāṇakaṃ upādāya",
  "atk-s0514a1:1270_11": "sabbabālajanasādhāraṇā, ye tesaṃ vatthubhūtā, tepi appassādā kāmā bahudukkhā bahupāyāsā,",
  "atk-s0514a1:1270_12": "ādīnavo ettha bhiyyo. Aṭṭhikaṅkalūpamā kāmā, maṃsapesūpamā kāmā, tiṇukkūpamā kāmā,",
  "atk-s0514a1:1270_13": "aṅgārakāsūpamā kāmā, supinakūpamā kāmā, yācitakūpamā kāmā, rukkhaphalūpamā kāmā,",
  "atk-s0514a1:1270_14": "asisūnūpamā kāmā, sattisūlūpamā kāmā, sappasirūpamā kāmā, aggikkhandhūpamā kāmā,",
  "atk-s0514a1:1270_15": "tvaṃ nāma evarūpe buddhasāsane pabbajitvā evaṃ anatthakārakānaṃ kilesānaṃ vasaṃ gatosī”ti",
  "atk-s0514a1:1270_16": "ovaditvā attano kathaṃ gāhāpetuṃ asakkontā satthu santikaṃ dhammasabhaṃ netvā “kiṃ,",
  "atk-s0514a1:1270_17": "bhikkhave, anicchamānakaṃ bhikkhuṃ ānayitthā”ti vutte, “bhante, ayaṃ kira bhikkhu",
  "atk-s0514a1:1270_18": "ukkaṇṭhito”ti āhaṃsu. Satthā “saccaṃ kirā”ti pucchitvā “saccaṃ, bhante”ti vutte “bhikkhu",
  "atk-s0514a1:1270_19": "porāṇakapaṇḍitā rajjaṃ anusāsantāpi kilese uppanne tassa vasaṃ agantvā cittaṃ nivāretvā",
  "atk-s0514a1:1270_20": "na ayuttakaṃ kariṃsū”ti vatvā atītaṃ āhari.",
  "atk-s0514a1:1271_0": "Atīte siviraṭṭhe ariṭṭhapuranagare sivi nāma rājā rajjaṃ kāresi. Bodhisatto tassa",
  "atk-s0514a1:1271_1": "aggamahesiyā kucchismiṃ nibbatti, “sivikumāro”tvevassa nāmaṃ kariṃsu. Senāpatissapi",
  "atk-s0514a1:1271_2": "putto jāyi, “abhipārako”tissa nāmaṃ kariṃsu. Te ubhopi sahāyā hutvā abhivaḍḍhantā",
  "atk-s0514a1:1271_3": "soḷasavassikā hutvā takkasilaṃ gantvā sippaṃ uggaṇhitvā āgamiṃsu. Rājā puttassa rajjaṃ",
  "atk-s0514a1:1271_4": "adāsi. Sopi abhipārakaṃ senāpatiṭṭhāne ṭhapetvā dhammena rajjaṃ kāresi. Tasmiṃyeva",
  "atk-s0514a1:1271_5": "nagare tiriṭivacchassa nāma asītikoṭivibhavassa seṭṭhino dhītā nibbatti uttamarūpadharā",
  "atk-s0514a1:1271_6": "sobhaggappattā subhalakkhaṇena samannāgatā, tassā nāmaggahaṇadivase “ummādantī”ti",
  "atk-s0514a1:1271_7": "nāmaṃ kariṃsu. Sā soḷasavassikakāle atikkantamānusavaṇṇā devaccharā viya abhirūpā",
  "atk-s0514a1:1271_8": "dassanīyā pāsādikā paramāya vaṇṇapokkharatāya samannāgatā ahosi. Ye ye puthujjanā",
  "atk-s0514a1:1271_9": "taṃ passanti, te te sakabhāvena saṇṭhātuṃ asakkontā surāpānamadamattā viya kilesamadena",
  "atk-s0514a1:1271_10": "mattā hutvā satiṃ paccupaṭṭhāpetuṃ samatthā nāma nāhesuṃ.",
  "atk-s0514a1:1272_0": "Athassā pitā tiriṭivaccho rājānaṃ upasaṅkamitvā “deva, mama gehe itthiratanaṃ uppannaṃ,",
  "atk-s0514a1:1272_1": "raññova anucchavikaṃ, lakkhaṇapāṭhake brāhmaṇe pesetvā taṃ vīmaṃsāpetvā yathāruci",
  "atk-s0514a1:1272_2": "karohī”ti āha. Rājā “sādhū”ti vatvā brāhmaṇe pesesi. Te seṭṭhigehaṃ gantvā katasakkārasammānā",
  "atk-s0514a1:1272_3": "pāyāsaṃ paribhuñjiṃsu. Tasmiṃ khaṇe ummādantī sabbālaṅkārapaṭimaṇḍitā tesaṃ santikaṃ",
  "atk-s0514a1:1272_4": "agamāsi. Te taṃ disvā satiṃ paccupaṭṭhāpetuṃ asakkontā kilesamadamattā hutvā attano",
  "atk-s0514a1:1272_5": "vippakatabhojanabhāvaṃ na jāniṃsu. Ekacce ālopaṃ gahetvā “bhuñjissāmā”ti saññāya",
  "atk-s0514a1:1272_6": "sīse ṭhapesuṃ, ekacce upakacchantare khipiṃsu, ekacce bhittiṃ pahariṃsu, sabbeva",
  "atk-s0514a1:1272_7": "ummattakā ahesuṃ. Sā te disvā “ime kira mama lakkhaṇaṃ vīmaṃsissanti, gīvāyaṃ ne",
  "atk-s0514a1:1272_8": "gahetvā nīharathā”ti nīharāpesi. Te maṅkubhūtā rājanivesanaṃ gantvā ummādantiyā kuddhā",
  "atk-s0514a1:1272_9": "“deva, sā itthī kāḷakaṇṇī, na tumhākaṃ anucchavikā”ti vadiṃsu. Rājā “kāḷakaṇṇī kirā”ti",
  "atk-s0514a1:1272_10": "na taṃ āṇāpesi. Sā taṃ pavattiṃ sutvā “ahaṃ kira kāḷakaṇṇīti raññā na gahitā, kāḷakaṇṇiyo",
  "atk-s0514a1:1272_11": "nāma na evarūpā hontī”ti vatvā “hotu, sace pana taṃ rājānaṃ passissāmi, jānissāmī”ti",
  "atk-s0514a1:1272_12": "tasmiṃ āghātaṃ bandhi. Atha naṃ pitā abhipārakassa adāsi, sā tassa piyā ahosi manāpā.",
  "atk-s0514a1:1273_0": "Kassa pana kammassa nissandena sā evaṃ abhirūpā ahosīti? Rattavatthadānassa nissandenāti.",
  "atk-s0514a1:1273_1": "Sā kira atīte bārāṇasiyaṃ daliddakule nibbattitvā ussavadivase puññasampannā itthiyo",
  "atk-s0514a1:1273_2": "kusumbharattavatthaṃ nivāsetvā alaṅkatā kīḷantiyo disvā tādisaṃ vatthaṃ nivāsetvā",
  "atk-s0514a1:1273_3": "kīḷitukāmā hutvā mātāpitūnaṃ ārocetvā tehi, “amma, mayaṃ daliddā, kuto no evarūpaṃ",
  "atk-s0514a1:1273_4": "vattha”nti vutte “tena hi maṃ ekasmiṃ aḍḍhakule bhatiṃ kātuṃ anujānātha, te mama",
  "atk-s0514a1:1273_5": "guṇaṃ ñatvā dassantī”ti vatvā tehi anuññātā ekaṃ kulaṃ upasaṅkamitvā “kusumbharattavatthena",
  "atk-s0514a1:1273_6": "bhatiṃ karomī”ti āha. Atha naṃ te “tīṇi saṃvaccharāni kamme kate tava guṇaṃ ñatvā",
  "atk-s0514a1:1273_7": "dassāmā”ti vadiṃsu. Sā “sādhū”ti paṭissuṇitvā kammaṃ paṭipajji. Te tassā guṇaṃ ñatvā",
  "atk-s0514a1:1273_8": "aparipuṇṇesuyeva tīsu saṃvaccharesu tassā ghanakusumbharattavatthena saddhiṃ aññampi",
  "atk-s0514a1:1273_9": "vatthaṃ datvā “tava sahāyikāhi saddhiṃ gantvā nhatvā nivāsehī”ti taṃ pesayiṃsu. Sā",
  "atk-s0514a1:1273_10": "sahāyikā ādāya gantvā rattavatthaṃ nadītīre ṭhapetvā nhāyi.",
  "atk-s0514a1:1274_0": "Tasmiṃ khaṇe eko kassapadasabalassa sāvako acchinnacīvaro sākhābhaṅgaṃ nivāsetvā",
  "atk-s0514a1:1274_1": "ca pārupitvā ca taṃ padesaṃ pāpuṇi. Sā taṃ disvā “ayaṃ bhadanto acchinnacīvaro bhavissati,",
  "atk-s0514a1:1274_2": "pubbepi adinnabhāvena me nivāsanaṃ dullabhaṃ jāta”nti taṃ vatthaṃ dvidhā phāletvā",
  "atk-s0514a1:1274_3": "“ekaṃ koṭṭhāsaṃ ayyassa dassāmī”ti cintetvā uttaritvā attano nivāsanaṃ nivāsetvā",
  "atk-s0514a1:1274_4": "“tiṭṭhatha, bhante”ti vatvā theraṃ vanditvā rattavatthaṃ majjhe phāletvā tassekaṃ",
  "atk-s0514a1:1274_5": "koṭṭhāsaṃ adāsi. So ekamante paṭicchanne ṭhatvā sākhābhaṅgaṃ chaḍḍetvā tassekaṃ kaṇṇaṃ",
  "atk-s0514a1:1274_6": "nivāsetvā ekaṃ pārupitvā nikkhami. Athassa vatthobhāsena sakalasarīraṃ taruṇasūriyo",
  "atk-s0514a1:1274_7": "viya ekobhāsaṃ ahosi. Sā taṃ disvā “mayhaṃ ayyo paṭhamaṃ na sobhati, idāni taruṇasūriyo",
  "atk-s0514a1:1274_8": "viya virocati, idampi etasseva dassāmī”ti dutiyampi koṭṭhāsaṃ datvā “bhante, ahaṃ",
  "atk-s0514a1:1274_9": "bhave bhave vicarantī uttamarūpadharā bhaveyyaṃ, maṃ disvā koci puriso sakabhāvena",
  "atk-s0514a1:1274_10": "saṇṭhātuṃ mā asakkhi, mayā abhirūpatarā nāma aññā mā hotū”ti patthanaṃ paṭṭhapesi.",
  "atk-s0514a1:1274_11": "Theropi anumodanaṃ katvā pakkāmi.",
  "atk-s0514a1:1275_0": "Sā devaloke saṃsarantī tasmiṃ kāle ariṭṭhapure nibbattitvā tathā abhirūpā ahosi.",
  "atk-s0514a1:1275_1": "Atha tasmiṃ nagare kattikachaṇaṃ ghosayiṃsu, kattikapuṇṇamāyaṃ nagaraṃ sajjayiṃsu.",
  "atk-s0514a1:1275_2": "Abhipārako attano ārakkhaṭṭhānaṃ gacchanto taṃ āmantetvā “bhadde, ummādanti ajja",
  "atk-s0514a1:1275_3": "kattikarattivāro chaṇo, rājā nagaraṃ padakkhiṇaṃ karonto paṭhamaṃ imaṃ gehadvāraṃ",
  "atk-s0514a1:1275_4": "āgamissati, mā kho tassa attānaṃ dassesi, sopi taṃ disvā satiṃ upaṭṭhāpetuṃ na sakkhissatī”ti",
  "atk-s0514a1:1275_5": "āha. Sā “gaccha tvaṃ, sāmi, ahaṃ jānissāmī”ti sampaṭicchitvā tasmiṃ gate dāsiṃ āṇāpesi",
  "atk-s0514a1:1275_6": "“rañño imaṃ gehadvāraṃ āgatakāle mayhaṃ āroceyyāsī”ti. Atha sūriye atthaṅgate uggahe",
  "atk-s0514a1:1275_7": "puṇṇacande devanagare viya nagare alaṅkate sabbadisāsu dīpesu jalitesu rājā sabbālaṅkārapaṭimaṇḍito",
  "atk-s0514a1:1275_8": "ājaññarathavaragato amaccagaṇaparivuto mahantena yasena nagaraṃ padakkhiṇaṃ karonto",
  "atk-s0514a1:1275_9": "paṭhamameva abhipārakassa gehadvāraṃ agamāsi. Taṃ pana gehaṃ manosilāvaṇṇapākāraparikkhittaṃ",
  "atk-s0514a1:1275_10": "alaṅkatadvāraṭṭālakaṃ sobhaggappattaṃ pāsādikaṃ. Tasmiṃ khaṇe dāsī ummādantiyā ārocesi.",
  "atk-s0514a1:1275_11": "Sā pupphasamuggaṃ gāhāpetvā kinnarilīḷāya vātapānaṃ nissāya ṭhitā rañño pupphāni",
  "atk-s0514a1:1275_12": "khipi. So taṃ ulloketvā kilesamadamatto satiṃ upaṭṭhāpetuṃ asakkonto “abhipārakassetaṃ",
  "atk-s0514a1:1275_13": "geha”nti sañjānitumpi nāsakkhi, atha sārathiṃ āmantetvā pucchanto dve gāthā abhāsi –",
  "atk-s0514a1:1276": "57.",
  "atk-s0514a1:1277": "“Nivesanaṃ kassa nudaṃ sunanda, pākārena paṇḍumayena guttaṃ;",
  "atk-s0514a1:1278": "Kā dissati aggisikhāva dūre, vehāyasaṃ pabbataggeva acci.",
  "atk-s0514a1:1279": "58.",
  "atk-s0514a1:1280": "“Dhītā nvayaṃ kassa sunanda hoti, suṇisā nvayaṃ kassa athopi bhariyā;",
  "atk-s0514a1:1281": "Akkhāhi me khippamidheva puṭṭho, avāvaṭā yadi vā atthi bhattā”ti.",
  "atk-s0514a1:1282_0": "Tattha kassa nudanti kassa nu idaṃ. Paṇḍumayenāti rattiṭṭhakamayena. Dissatīti vātapāne",
  "atk-s0514a1:1282_1": "ṭhitā paññāyati. Accīti analajālakkhandho. Dhītā nvayanti dhītā nu ayaṃ. Avāvaṭāti",
  "atk-s0514a1:1282_2": "apetāvaraṇā apariggahā. Bhattāti yadi vā assā sāmiko atthi, etaṃ me akkhāhīti.",
  "atk-s0514a1:1283": "Athassa so ācikkhanto dve gāthā abhāsi –",
  "atk-s0514a1:1284": "59.",
  "atk-s0514a1:1285": "“Ahañhi jānāmi janinda etaṃ, matyā ca petyā ca athopi assā;",
  "atk-s0514a1:1286": "Taveva so puriso bhūmipāla, rattindivaṃ appamatto tavatthe.",
  "atk-s0514a1:1287": "60.",
  "atk-s0514a1:1288": "“Iddho ca phīto ca suvaḍḍhito ca, amacco ca te aññataro janinda;",
  "atk-s0514a1:1289": "Tassesā bhariyābhipārakassa, ummādantī nāmadheyyena rājā”ti.",
  "atk-s0514a1:1290_0": "Tattha matyā ca petyā cāti mātito ca pitito cetaṃ jānāmi. Athopi assāti atha sāmikampi",
  "atk-s0514a1:1290_1": "assā jānāmīti vadati. Iddhoti samiddho. Phītoti vatthālaṅkārehi supupphito. Suvaḍḍhitoti",
  "atk-s0514a1:1290_2": "suṭṭhu vuddho. Nāmadheyyenāti nāmena. Ayañhi yo naṃ passati, taṃ ummādeti, satimassa",
  "atk-s0514a1:1290_3": "paccupaṭṭhāpetuṃ na deti, tasmā ummādantīti vuccati.",
  "atk-s0514a1:1291": "Taṃ sutvā rājā nāmamassā thomento anantaraṃ gāthamāha –",
  "atk-s0514a1:1292": "61.",
  "atk-s0514a1:1293": "“Ambho ambho nāmamidaṃ imissā, matyā ca petyā ca kataṃ susādhu;",
  "atk-s0514a1:1294": "Tadā hi mayhaṃ avalokayantī, ummattakaṃ ummadantī akāsī”ti.",
  "atk-s0514a1:1295": "Tattha matyā ca petyā cāti mātarā ca pitarā ca. Mayhanti upayogatthe sampadānavacanaṃ. Avalokayantīti mayā avalokitā sayampi maṃ avalokayantī maṃ ummattakaṃ akāsīti attho.",
  "atk-s0514a1:1296_0": "Sā tassa kampitabhāvaṃ ñatvā vātapānaṃ thaketvā sirigabbhameva agamāsi. Raññopi tassā",
  "atk-s0514a1:1296_1": "diṭṭhakālato paṭṭhāya nagaraṃ padakkhiṇakaraṇe cittameva nāhosi. So sārathiṃ āmantetvā,",
  "atk-s0514a1:1296_2": "“samma sunanda, rathaṃ nivattehi, ayaṃ chaṇo amhākaṃ nānucchaviko, abhipārakassa",
  "atk-s0514a1:1296_3": "senāpatissevānucchaviko, rajjampi tassevānucchavika”nti rathaṃ nivattāpetvā pāsādaṃ",
  "atk-s0514a1:1296_4": "abhiruyha sirisayane nipajjitvā vippalapanto āha –",
  "atk-s0514a1:1297": "62.",
  "atk-s0514a1:1298": "“Yā puṇṇamāse migamandalocanā, upāvisi puṇḍarīkattacaṅgī;",
  "atk-s0514a1:1299": "Dve puṇṇamāyo tadahū amaññahaṃ, disvāna pārāvatarattavāsiniṃ.",
  "atk-s0514a1:1300": "63.",
  "atk-s0514a1:1301": "“Aḷārapamhehi subhehi vaggubhi, palobhayantī maṃ yadā udikkhati;",
  "atk-s0514a1:1302": "Vijambhamānā harateva me mano, jātā vane kimpurisīva pabbate.",
  "atk-s0514a1:1303": "64.",
  "atk-s0514a1:1304": "“Tadā hi brahatī sāmā, āmuttamaṇikuṇḍalā;",
  "atk-s0514a1:1305": "Ekaccavasanā nārī, migī bhantāvudikkhati.",
  "atk-s0514a1:1306": "65.",
  "atk-s0514a1:1307": "“Kadāssu maṃ tambanakhā sulomā, bāhā mudū candanasāralittā;",
  "atk-s0514a1:1308": "Vaṭṭaṅgulī sannatadhīrakuttiyā, nārī upaññissati sīsato subhā.",
  "atk-s0514a1:1309": "66.",
  "atk-s0514a1:1310": "“Kadāssu maṃ kañcanajāluracchadā, dhītā tirīṭissa vilaggamajjhā;",
  "atk-s0514a1:1311": "Mudūhi bāhāhi palissajissati, brahāvane jātadumaṃva māluvā.",
  "atk-s0514a1:1312": "67.",
  "atk-s0514a1:1313": "“Kadāssu lākhārasarattasucchavī, bindutthanī puṇḍarīkattacaṅgī;",
  "atk-s0514a1:1314": "Mukhaṃ mukhena upanāmayissati, soṇḍova soṇḍassa surāya thālaṃ.",
  "atk-s0514a1:1315": "68.",
  "atk-s0514a1:1316": "“Yadāddasaṃ taṃ tiṭṭhantiṃ, sabbabhaddaṃ manoramaṃ;",
  "atk-s0514a1:1317": "Tato sakassa cittassa, nāvabodhāmi kañcinaṃ.",
  "atk-s0514a1:1318": "69.",
  "atk-s0514a1:1319": "“Ummādantimahaṃ daṭṭhā, āmuttamaṇikuṇḍalaṃ;",
  "atk-s0514a1:1320": "Na supāmi divārattiṃ, sahassaṃva parājito.",
  "atk-s0514a1:1321": "70.",
  "atk-s0514a1:1322": "“Sakko ce me varaṃ dajjā, so ca labbhetha me varo;",
  "atk-s0514a1:1323": "Ekarattaṃ dirattaṃ vā, bhaveyyaṃ abhipārako;",
  "atk-s0514a1:1324": "Ummādantyā ramitvāna, sivirājā tato siya”nti.",
  "atk-s0514a1:1325_0": "Tattha puṇṇamāseti puṇṇacandāya rattiyā. Migamandalocanāti kaṇḍasantāsena palāyitvā",
  "atk-s0514a1:1325_1": "vanantare ṭhatvā luddaṃ olokentiyā migiyā viya mandāni locanāni assāti migamandalocanā.",
  "atk-s0514a1:1325_2": "Upāvisīti padumavaṇṇena karatalena pupphāni khipitvā maṃ olokentī vātapāne nisīdi.",
  "atk-s0514a1:1325_3": "Puṇḍarīkattacaṅgīti rattapadumavaṇṇasarīrā. Dve puṇṇamāyoti ahaṃ tadahu tasmiṃ chaṇadivase",
  "atk-s0514a1:1325_4": "taṃ pārāvatapādasamānavaṇṇarattavatthanivatthaṃ disvā tassā mukhasobhaṃ olokento",
  "atk-s0514a1:1325_5": "ekassa pācīnalokadhātuto ekassa abhipārakassa senāpatino nivesaneti dvinnaṃ puṇṇacandānaṃ",
  "atk-s0514a1:1325_6": "uggatattā dve puṇṇamāyo amaññiṃ. Aḷārapamhehīti visālapakhumehi. Subhehīti parisuddhehi.",
  "atk-s0514a1:1325_7": "Vaggubhīti madhurākārehi. Udikkhatīti evarūpehi nettehi yasmiṃ khaṇe oloketi. Pabbateti",
  "atk-s0514a1:1325_8": "yathā himavantapabbate supupphitavane vīṇaṃ ādāya tantissarena attano saraṃ saṃsandantī",
  "atk-s0514a1:1325_9": "kimpurisī kimpurisassa manaṃ harati, evaṃ harateva me manoti vippalapati.",
  "atk-s0514a1:1326_0": "Brahatīti uḷārā. Sāmāti suvaṇṇavaṇṇasāmā. Ekaccavasanāti ekaccikavasanā, ekavatthanivatthāti",
  "atk-s0514a1:1326_1": "attho. Bhantāvudikkhatīti saṇhakesā puthunalāṭā āyatabhamū visālakkhī tuṅganāsā rattoṭṭhā",
  "atk-s0514a1:1326_2": "setadantā tikhiṇadāṭhā suvaṭṭitagīvā sutanubāhu susaṇṭhitapayodharā karamitamajjhā",
  "atk-s0514a1:1326_3": "visālasoṇī suvaṇṇakadalisamānoru sā uttamitthī tasmiṃ khaṇe maṃ udikkhantī bhayena",
  "atk-s0514a1:1326_4": "vanaṃ pavisitvā puna nivattitvā luddaṃ udikkhantī bhantā migīva maṃ udikkhatīti vadati.",
  "atk-s0514a1:1326_5": "Bāhāmudūti mudubāhā. Sannatadhīrakuttiyāti suphusitachekakaraṇā. Upaññissati manti",
  "atk-s0514a1:1326_6": "sā subhā nārī kadā nu maṃ tehi tambanakhehi sīsato paṭṭhāya sannatena dhīrena karaṇena",
  "atk-s0514a1:1326_7": "paritosessatīti patthento vilapati.",
  "atk-s0514a1:1327_0": "Kañcanajāluracchadāti kañcanamayauracchadālaṅkārā. Vilaggamajjhāti vilaggasarīrā",
  "atk-s0514a1:1327_1": "tanumajjhimā. Brahāvaneti mahāvane. Lākhārasarattasucchavīti hatthapādatalaagganakhaoṭṭhamaṃsesu",
  "atk-s0514a1:1327_2": "lākhārasarattamaṇipavālavaṇṇā. Bindutthanīti udakapupphuḷaparimaṇḍalatthanī. Tatoti",
  "atk-s0514a1:1327_3": "yadā taṃ tiṭṭhantiṃ addasaṃ, tato paṭṭhāya. Sakassa cittassāti attano cittassa anissaro",
  "atk-s0514a1:1327_4": "jātomhīti adhippāyo. Kañcinanti kañci “ayaṃ asuko nāmā”ti na jānāmi, ummattako jātomhīti",
  "atk-s0514a1:1327_5": "vadati. Daṭṭhāti disvā. Na supāmīti neva rattiṃ, na divā niddaṃ labhāmi. So ca labbhethāti",
  "atk-s0514a1:1327_6": "yaṃ me sakko varaṃ dadeyya, so ca me varo labbhetha, labheyyāhaṃ taṃ varanti attho.",
  "atk-s0514a1:1328_0": "Atha te amaccā abhipārakassapi ārocayiṃsu – “sāmi rājā, nagaraṃ padakkhiṇaṃ karonto",
  "atk-s0514a1:1328_1": "tumhākaṃ gharadvāraṃ patvā nivattitvā pāsādaṃ abhiruhī”ti. So attano gehaṃ gantvā",
  "atk-s0514a1:1328_2": "ummādantiṃ āmantetvā “bhadde, kacci rañño attānaṃ dassesī”ti pucchi. “Sāmi, eko mahodaro",
  "atk-s0514a1:1328_3": "mahādāṭhiko rathe ṭhatvā āgato puriso atthi, ahaṃ taṃ rājā vā arājā vāti na jānāmi,",
  "atk-s0514a1:1328_4": "eko issaroti pana vutte vātapāne ṭhatvā pupphāni khipiṃ, so tāvadeva nivattitvā gato”ti.",
  "atk-s0514a1:1328_5": "So taṃ sutvā “nāsitomhi tayā”ti punadivase pātova rājanivesanaṃ āruyha sirigabbhadvāre",
  "atk-s0514a1:1328_6": "ṭhatvā rañño ummādantiṃ nissāya vippalāpaṃ sutvā “ayaṃ ummādantiyā paṭibaddhacitto",
  "atk-s0514a1:1328_7": "jāto, taṃ alabhanto marissati, rañño ca mama ca aguṇaṃ mocetvā imassa mayā jīvitaṃ",
  "atk-s0514a1:1328_8": "dātuṃ vaṭṭatī”ti attano nivesanaṃ gantvā ekaṃ daḷhamantaṃ upaṭṭhākaṃ pakkosāpetvā,",
  "atk-s0514a1:1328_9": "“tāta, asukaṭṭhāne susiracetiyarukkho atthi, tvaṃ kañci ajānāpetvā atthaṅgate sūriye",
  "atk-s0514a1:1328_10": "tattha gantvā antorukkhe nisīda, ahaṃ tattha balikammaṃ karonto taṃ ṭhānaṃ patvā",
  "atk-s0514a1:1328_11": "devatā namassanto, ‘sāmi devarāja, amhākaṃ rājā nagaramhi chaṇe vattamāne akīḷitvā",
  "atk-s0514a1:1328_12": "sirigabbhaṃ pavisitvā vippalapantova nipanno, mayaṃ tattha kāraṇaṃ na jānāma, rājā",
  "atk-s0514a1:1328_13": "devatānaṃ bahūpakāro, anusaṃvaccharaṃ sahassaṃ vissajjetvā balikammaṃ karoti, idaṃ",
  "atk-s0514a1:1328_14": "nāma nissāya rājā vippalapatīti ācikkhatha, rañño no jīvitadānaṃ dethā’ti yācissāmi,",
  "atk-s0514a1:1328_15": "tvaṃ tasmiṃ khaṇe saddaṃ parivattitvā, ‘senāpati, tumhākaṃ rañño byādhi nāma natthi,",
  "atk-s0514a1:1328_16": "so pana tava bhariyāya ummādantiyā paṭibaddhacitto. Sace naṃ labhissati, jīvissati,",
  "atk-s0514a1:1328_17": "no ce, marissati. Sace tassa jīvitaṃ icchasi, ummādantimassa dehī’ti vadeyyāsī”ti",
  "atk-s0514a1:1328_18": "evaṃ taṃ uggaṇhāpetvā uyyojesi.",
  "atk-s0514a1:1329_0": "So gantvā tasmiṃ rukkhe nisīditvā punadivase senāpatinā amaccagaṇaparivutena taṃ",
  "atk-s0514a1:1329_1": "ṭhānaṃ gantvā yācito tathā abhāsi. Senāpati “sādhū”ti vatvā devataṃ vanditvā amacce",
  "atk-s0514a1:1329_2": "jānāpetvā nagaraṃ pavisitvā rājanivesanaṃ āruyha sirigabbhadvāraṃ ākoṭesi. Rājā satiṃ",
  "atk-s0514a1:1329_3": "upaṭṭhapetvā “ko eso”ti pucchi. Ahaṃ, deva, abhipārakoti. Athassa rājā dvāraṃ vivari.",
  "atk-s0514a1:1329_4": "So pavisitvā rājānaṃ vanditvā gāthamāha –",
  "atk-s0514a1:1330": "71.",
  "atk-s0514a1:1331": "“Bhūtāni me bhūtapatī namassato, āgamma yakkho idametadabravi;",
  "atk-s0514a1:1332": "Rañño mano ummadantyā niviṭṭho, dadāmi te taṃ paricārayassū”ti.",
  "atk-s0514a1:1333": "Tattha namassatoti tumhākaṃ vippalāpakāraṇajānanatthaṃ balikammaṃ katvā namassantassa. Tanti ahaṃ taṃ ummādantiṃ tumhākaṃ paricārikaṃ katvā dadāmīti.",
  "atk-s0514a1:1334_0": "Atha naṃ rājā, “samma abhipāraka, mama ummādantiyā paṭibaddhacittatāya vippalapitabhāvaṃ",
  "atk-s0514a1:1334_1": "yakkhāpi jānantī”ti pucchi. Āma, devāti. So “sabbalokena kira me lāmakabhāvo ñāto”ti",
  "atk-s0514a1:1334_2": "lajjidhamme patiṭṭhāya anantaraṃ gāthamāha –",
  "atk-s0514a1:1335": "72.",
  "atk-s0514a1:1336": "“Puññā ca dhaṃse amaro na camhi, jano ca me pāpamidañca jaññā;",
  "atk-s0514a1:1337": "Bhuso ca tyassa manaso vighāto, datvā piyaṃ ummadantiṃ adaṭṭhā”ti.",
  "atk-s0514a1:1338_0": "Tattha dhaṃseti, samma abhipāraka, ahaṃ tāya saddhiṃ kilesavasena paricārento puññato",
  "atk-s0514a1:1338_1": "ca dhaṃseyyaṃ, tāya saddhiṃ paricāritamattena amaro ca na homi, mahājano ca me imaṃ",
  "atk-s0514a1:1338_2": "lāmakabhāvaṃ jāneyya, tato “ayuttaṃ raññā kata”nti garaheyya, tañca mama datvā pacchā",
  "atk-s0514a1:1338_3": "piyabhariyaṃ adaṭṭhā tava manaso vighāto cassāti attho.",
  "atk-s0514a1:1339": "Sesā ubhinnampi vacanapaṭivacanagāthā honti –",
  "atk-s0514a1:1340": "73.",
  "atk-s0514a1:1341": "“Janinda nāññatra tayā mayā vā, sabbāpi kammassa katassa jaññā;",
  "atk-s0514a1:1342": "Yaṃ te mayā ummadantī padinnā, bhusehi rājā vanathaṃ sajāhi.",
  "atk-s0514a1:1343": "74.",
  "atk-s0514a1:1344": "“Yo pāpakaṃ kammakaraṃ manusso, so maññati māyida maññiṃsu aññe;",
  "atk-s0514a1:1345": "Passanti bhūtāni karontametaṃ, yuttā ca ye honti narā pathabyā.",
  "atk-s0514a1:1346": "75.",
  "atk-s0514a1:1347": "“Añño nu te koci naro pathabyā, saddheyya lokasmi na me piyāti;",
  "atk-s0514a1:1348": "Bhuso ca tyassa manuso vighāto, datvā piyaṃ ummadantiṃ adaṭṭhā.",
  "atk-s0514a1:1349": "76.",
  "atk-s0514a1:1350": "“Addhā piyā mayha janinda esā, na sā mamaṃ appiyā bhūmipāla;",
  "atk-s0514a1:1351": "Gaccheva tvaṃ ummadantiṃ bhadante, sīhova selassa guhaṃ upeti.",
  "atk-s0514a1:1352": "77.",
  "atk-s0514a1:1353": "“Na pīḷitā attadukhena dhīrā, sukhapphalaṃ kamma pariccajanti;",
  "atk-s0514a1:1354": "Sammohitā vāpi sukhena mattā, na pāpakammañca samācaranti.",
  "atk-s0514a1:1355": "78.",
  "atk-s0514a1:1356": "“Tuvañhi mātā ca pitā ca mayhaṃ, bhattā patī posako devatā ca;",
  "atk-s0514a1:1357": "Dāso ahaṃ tuyha saputtadāro, yathāsukhaṃ sāmi karohi kāmaṃ.",
  "atk-s0514a1:1358": "79.",
  "atk-s0514a1:1359": "“Yo ‘issaromhī’ti karoti pāpaṃ, katvā ca so nuttasate paresaṃ;",
  "atk-s0514a1:1360": "Na tena so jīvati dīghamāyu, devāpi pāpena samekkhare naṃ.",
  "atk-s0514a1:1361": "80.",
  "atk-s0514a1:1362": "“Aññātakaṃ sāmikehī padinnaṃ, dhamme ṭhitā ye paṭicchanti dānaṃ;",
  "atk-s0514a1:1363": "Paṭicchakā dāyakā cāpi tattha, sukhapphalaññeva karonti kammaṃ.",
  "atk-s0514a1:1364": "81.",
  "atk-s0514a1:1365": "“Añño nu te koci naro pathabyā, saddheyya lokasmi na me piyāti;",
  "atk-s0514a1:1366": "Bhuso ca tyassa manaso vighāto, datvā piyaṃ ummadantiṃ adaṭṭhā.",
  "atk-s0514a1:1367": "82.",
  "atk-s0514a1:1368": "“Addhā piyā mayha janinda esā, na sā mamaṃ appiyā bhūmipāla;",
  "atk-s0514a1:1369": "Yaṃ te mayā ummadantī padinnā, bhusehi rājā vanathaṃ sajāhi.",
  "atk-s0514a1:1370": "83.",
  "atk-s0514a1:1371": "“Yo attadukkhena parassa dukkhaṃ, sukhena vā attasukhaṃ dahāti;",
  "atk-s0514a1:1372": "Yathevidaṃ mayha tathā paresaṃ, yo evaṃ jānāti sa vedi dhammaṃ.",
  "atk-s0514a1:1373": "84.",
  "atk-s0514a1:1374": "“Añño nu te koci naro pathabyā, saddheyya lokasmi na me piyāti;",
  "atk-s0514a1:1375": "Bhuso ca tyassa manaso vighāto, datvā piyaṃ ummadantiṃ adaṭṭhā.",
  "atk-s0514a1:1376": "85.",
  "atk-s0514a1:1377": "“Janinda jānāsi piyā mamesā, na sā mamaṃ appiyā bhūmipāla;",
  "atk-s0514a1:1378": "Piyena te dammi piyaṃ janinda, piyadāyino deva piyaṃ labhanti.",
  "atk-s0514a1:1379": "86.",
  "atk-s0514a1:1380": "“So nūnāhaṃ vadhissāmi, attānaṃ kāmahetukaṃ;",
  "atk-s0514a1:1381": "Na hi dhammaṃ adhammena, ahaṃ vadhitumussahe.",
  "atk-s0514a1:1382": "87.",
  "atk-s0514a1:1383": "“Sace tuvaṃ mayha satiṃ janinda, na kāmayāsi naravīra seṭṭha;",
  "atk-s0514a1:1384": "Cajāmi naṃ sabbajanassa sibyā, mayā pamuttaṃ tato avhayesi naṃ.",
  "atk-s0514a1:1385": "88.",
  "atk-s0514a1:1386": "“Adūsiyaṃ ce abhipāraka tvaṃ, cajāsi katte ahitāya tyassa;",
  "atk-s0514a1:1387": "Mahā ca te upavādopi assa, na cāpi tyassa nagaramhi pakkho.",
  "atk-s0514a1:1388": "89.",
  "atk-s0514a1:1389": "“Ahaṃ sahissaṃ upavādametaṃ, nindaṃ pasaṃsaṃ garahañca sabbaṃ;",
  "atk-s0514a1:1390": "Mametamāgacchatu bhūmipāla, yathāsukhaṃ sivi karohi kāmaṃ.",
  "atk-s0514a1:1391": "90.",
  "atk-s0514a1:1392": "“Yo neva nindaṃ na panappasaṃsaṃ, ādiyati garahaṃ nopi pūjaṃ;",
  "atk-s0514a1:1393": "Sirī ca lakkhī ca apeti tamhā, āpo suvuṭṭhīva yathā thalamhā.",
  "atk-s0514a1:1394": "91.",
  "atk-s0514a1:1395": "“Yaṃ kiñci dukkhañca sukhañca etto, dhammātisārañca manovighātaṃ;",
  "atk-s0514a1:1396": "Urasā ahaṃ paccuttarissāmi sabbaṃ, pathavī yathā thāvarānaṃ tasānaṃ.",
  "atk-s0514a1:1397": "92.",
  "atk-s0514a1:1398": "“Dhammātisārañca manovighātaṃ, dukkhañca nicchāmi ahaṃ paresaṃ;",
  "atk-s0514a1:1399": "Ekovimaṃ hārayissāmi bhāraṃ, dhamme ṭhito kiñci ahāpayanto.",
  "atk-s0514a1:1400": "93.",
  "atk-s0514a1:1401": "“Saggūpagaṃ puññakammaṃ janinda, mā me tuvaṃ antarāyaṃ akāsi;",
  "atk-s0514a1:1402": "Dadāmi te ummadantiṃ pasanno, rājāva yaññe dhanaṃ brāhmaṇānaṃ.",
  "atk-s0514a1:1403": "94.",
  "atk-s0514a1:1404": "“Addhā tuvaṃ katte hitesi mayhaṃ, sakhā mamaṃ ummadantī tuvañca;",
  "atk-s0514a1:1405": "Nindeyyu devā pitaro ca sabbe, pāpañca passaṃ abhisamparāyaṃ.",
  "atk-s0514a1:1406": "95.",
  "atk-s0514a1:1407": "“Na hetadhammaṃ sivirāja vajjuṃ, sanegamā jānapadā ca sabbe;",
  "atk-s0514a1:1408": "Yaṃ te mayā ummadantī padinnā, bhusehi rājā vanathaṃ sajāhi.",
  "atk-s0514a1:1409": "96.",
  "atk-s0514a1:1410": "“Addhā tuvaṃ katte hitesi mayhaṃ, sakhā mamaṃ ummadantī tuvañca;",
  "atk-s0514a1:1411": "Satañca dhammāni sukittitāni, samuddavelāva duraccayāni.",
  "atk-s0514a1:1412": "97.",
  "atk-s0514a1:1413": "“Āhuneyyo mesi hitānukampī, dhātā vidhātā casi kāmapālo;",
  "atk-s0514a1:1414": "Tayī hutā rāja mahapphalā hi, kāmena me ummadantiṃ paṭiccha.",
  "atk-s0514a1:1415": "98.",
  "atk-s0514a1:1416": "“Addhā hi sabbaṃ abhipāraka tvaṃ, dhammaṃ acārī mama kattuputta;",
  "atk-s0514a1:1417": "Añño nu te ko idha sotthikattā, dvipado naro aruṇe jīvaloke.",
  "atk-s0514a1:1418": "99.",
  "atk-s0514a1:1419": "“Tuvaṃ nu seṭṭho tvamanuttarosi, tvaṃ dhammagutto dhammavidū sumedho;",
  "atk-s0514a1:1420": "So dhammagutto cirameva jīva, dhammañca me desaya dhammapāla.",
  "atk-s0514a1:1421": "100.",
  "atk-s0514a1:1422": "“Tadiṅgha abhipāraka, suṇohi vacanaṃ mama;",
  "atk-s0514a1:1423": "Dhammaṃ te desayissāmi, sataṃ āsevitaṃ ahaṃ.",
  "atk-s0514a1:1424": "101.",
  "atk-s0514a1:1425": "“Sādhu dhammarucī rājā, sādhu paññāṇavā naro;",
  "atk-s0514a1:1426": "Sādhu mittānamaddubbho, pāpassākaraṇaṃ sukhaṃ.",
  "atk-s0514a1:1427": "102.",
  "atk-s0514a1:1428": "“Akkodhanassa vijite, ṭhitadhammassa rājino;",
  "atk-s0514a1:1429": "Sukhaṃ manussā āsetha, sītacchāyāya saṅghare.",
  "atk-s0514a1:1430": "103.",
  "atk-s0514a1:1431": "“Na cāhametaṃ abhirocayāmi, kammaṃ asamekkhakataṃ asādhu;",
  "atk-s0514a1:1432": "Ye vāpi ñatvāna sayaṃ karonti, upamā imā mayhaṃ tuvaṃ suṇohi.",
  "atk-s0514a1:1433": "104.",
  "atk-s0514a1:1434": "“Gavaṃ ce taramānānaṃ, jimhaṃ gacchati puṅgavo;",
  "atk-s0514a1:1435": "Sabbā tā jimhaṃ gacchanti, nette jimhaṃ gate sati.",
  "atk-s0514a1:1436": "105.",
  "atk-s0514a1:1437": "“Evameva manussesu, yo hoti seṭṭhasammato;",
  "atk-s0514a1:1438": "So ce adhammaṃ carati, pageva itarā pajā;",
  "atk-s0514a1:1439": "Sabbaṃ raṭṭhaṃ dukhaṃ seti, rājā ce hoti adhammiko.",
  "atk-s0514a1:1440": "106.",
  "atk-s0514a1:1441": "“Gavaṃ ce taramānānaṃ, ujuṃ gacchati puṅgavo;",
  "atk-s0514a1:1442": "Sabbā gāvī ujuṃ yanti, nette ujuṃ gate sati.",
  "atk-s0514a1:1443": "107.",
  "atk-s0514a1:1444": "“Evameva manussesu, yo hoti seṭṭhasammato;",
  "atk-s0514a1:1445": "So sace dhammaṃ carati, pageva itarā pajā;",
  "atk-s0514a1:1446": "Sabbaṃ raṭṭhaṃ sukhaṃ seti, rājā ce hoti dhammiko.",
  "atk-s0514a1:1447": "108.",
  "atk-s0514a1:1448": "“Na cāpāhaṃ adhammena, amarattamabhipatthaye;",
  "atk-s0514a1:1449": "Imaṃ vā pathaviṃ sabbaṃ, vijetuṃ abhipāraka.",
  "atk-s0514a1:1450": "109.",
  "atk-s0514a1:1451": "“Yañhi kiñci manussesu, ratanaṃ idha vijjati;",
  "atk-s0514a1:1452": "Gāvo dāso hiraññañca, vatthiyaṃ haricandanaṃ.",
  "atk-s0514a1:1453": "110.",
  "atk-s0514a1:1454": "“Assitthiyo ratanaṃ maṇikañca, yañcāpi me candimasūriyā abhipālayanti;",
  "atk-s0514a1:1455": "Na tassa hetu visamaṃ careyyaṃ, majjhe sivīnaṃ usabhomhi jāto.",
  "atk-s0514a1:1456": "111.",
  "atk-s0514a1:1457": "“Netā hitā uggato raṭṭhapālo, dhammaṃ sivīnaṃ apacāyamāno;",
  "atk-s0514a1:1458": "So dhammamevānuvicintayanto, tasmā sake cittavase na vatto.",
  "atk-s0514a1:1459": "112.",
  "atk-s0514a1:1460": "“Addhā tuvaṃ mahārāja, niccaṃ abyasanaṃ sivaṃ;",
  "atk-s0514a1:1461": "Karissasi ciraṃ rajjaṃ, paññā hi tava tādisī.",
  "atk-s0514a1:1462": "113.",
  "atk-s0514a1:1463": "“Etaṃ te anumodāma, yaṃ dhammaṃ nappamajjasi;",
  "atk-s0514a1:1464": "Dhammaṃ pamajja khattiyo, raṭṭhā cavati issaro.",
  "atk-s0514a1:1465": "114.",
  "atk-s0514a1:1466": "“Dhammaṃ cara mahārāja, mātāpitūsu khattiya;",
  "atk-s0514a1:1467": "Idha dhammaṃ caritvāna, rāja saggaṃ gamissasi.",
  "atk-s0514a1:1468": "115.",
  "atk-s0514a1:1469": "“Dhammaṃ cara mahārāja, puttadāresu khattiya;",
  "atk-s0514a1:1470": "Idha dhammaṃ caritvāna, rāja saggaṃ gamissasi.",
  "atk-s0514a1:1471": "116.",
  "atk-s0514a1:1472": "“Dhammaṃ cara mahārāja, mittāmaccesu khattiya;",
  "atk-s0514a1:1473": "Idha dhammaṃ caritvāna, rāja saggaṃ gamissasi.",
  "atk-s0514a1:1474": "117.",
  "atk-s0514a1:1475": "“Dhammaṃ cara mahārāja, vāhanesu balesu ca;",
  "atk-s0514a1:1476": "Idha dhammaṃ caritvāna, rāja saggaṃ gamissasi.",
  "atk-s0514a1:1477": "118.",
  "atk-s0514a1:1478": "“Dhammaṃ cara mahārāja, gāmesu nigamesu ca;",
  "atk-s0514a1:1479": "Idha dhammaṃ caritvāna, rāja saggaṃ gamissasi.",
  "atk-s0514a1:1480": "119.",
  "atk-s0514a1:1481": "“Dhammaṃ cara mahārāja, raṭṭhesu janapadesu ca;",
  "atk-s0514a1:1482": "Idha dhammaṃ caritvāna, rāja saggaṃ gamissasi.",
  "atk-s0514a1:1483": "120.",
  "atk-s0514a1:1484": "“Dhammaṃ cara mahārāja, samaṇabrāhmaṇesu ca;",
  "atk-s0514a1:1485": "Idha dhammaṃ caritvāna, rāja saggaṃ gamissasi.",
  "atk-s0514a1:1486": "121.",
  "atk-s0514a1:1487": "“Dhammaṃ cara mahārāja, migapakkhīsu khattiya;",
  "atk-s0514a1:1488": "Idha dhammaṃ caritvāna, rāja saggaṃ gamissasi.",
  "atk-s0514a1:1489": "122.",
  "atk-s0514a1:1490": "“Dhammaṃ cara mahārāja, dhammo ciṇṇo sukhāvaho;",
  "atk-s0514a1:1491": "Idha dhammaṃ caritvāna, rāja saggaṃ gamissasi.",
  "atk-s0514a1:1492": "123.",
  "atk-s0514a1:1493": "“Dhammaṃ cara mahārāja, saindā devā sabrahmakā;",
  "atk-s0514a1:1494": "Suciṇṇena divaṃ pattā, mā dhammaṃ rāja pāmado”ti.",
  "atk-s0514a1:1495_0": "Tattha sabbāpīti, janinda, ahametaṃ ekakova paṭicchādetvā ānessāmi, tasmā ṭhapetvā",
  "atk-s0514a1:1495_1": "mamañca tuvañca aññā sabbāpi pajā imassa katassa ākāramattampi na jaññā na jānissanti.",
  "atk-s0514a1:1495_2": "Bhusehīti tāya saddhiṃ abhiramanto attano taṇhāvanathaṃ bhusaṃ karohi vaḍḍhehi manorathaṃ",
  "atk-s0514a1:1495_3": "pūrehi. Sajāhīti manorathaṃ pana pūretvā sace te na ruccati, atha naṃ sajāhi mayhameva",
  "atk-s0514a1:1495_4": "paṭidehi. Kammakaranti, samma abhipāraka, yo manusso pāpakaṃ kammaṃ karonto, so pacchā",
  "atk-s0514a1:1495_5": "mā idha aññe idaṃ pāpakammaṃ maññiṃsu mā jānantūti maññati cinteti, ducintitametaṃ",
  "atk-s0514a1:1495_6": "tassa. Kiṃkāraṇā? Passanti bhūtāni karontametanti ye ca buddhā paccekabuddhā buddhaputtā",
  "atk-s0514a1:1495_7": "iddhiyā yuttā, te ca naṃ passantiyeva. Na me piyāti, samma abhipāraka, añño nu te",
  "atk-s0514a1:1495_8": "koci “idha lokasmiṃ sakalāyapi pathaviyā na me ummādantī piyā”ti evaṃ saddaheyya.",
  "atk-s0514a1:1496_0": "Sīhova selassa guhanti, mahārāja, sace tvaṃ taṃ idha na ānesi, atha yathā sīho kilesapariḷāhe",
  "atk-s0514a1:1496_1": "uppanne sīhapotikāya vasanaṭṭhānaṃ maṇiguhaṃ upeti, evaṃ tassā vasanaṭṭhānaṃ gaccha,",
  "atk-s0514a1:1496_2": "tattha attano patthanaṃ pūrehīti. Sukhapphalanti, samma abhipāraka, paṇḍitā attano",
  "atk-s0514a1:1496_3": "dukkhena phuṭṭhā samānā na sukhavipākadāyakakammaṃ pariccajanti, sammohitā vāpi hutvā",
  "atk-s0514a1:1496_4": "mohena mūḷhā sukhena mattā pāpakammaṃ nāma na samācaranti. Yathāsukhaṃ, sāmi, karohi",
  "atk-s0514a1:1496_5": "kāmanti, sāmi sivirāja, attano dāsiṃ paricārentassa garahā nāma natthi, tvaṃ yathāsukhaṃ",
  "atk-s0514a1:1496_6": "yathājjhāsayaṃ kāmaṃ karohi, attano icchaṃ pūrehīti. Na tena so jīvatīti, samma abhipāraka,",
  "atk-s0514a1:1496_7": "yo “issaromhī”ti pāpaṃ karoti, katvā ca kiṃ maṃ devamanussā vakkhantīti na uttasati",
  "atk-s0514a1:1496_8": "na ottappati, so tena kammena na ca dīghakālaṃ jīvati, khippameva marati, devatāpi",
  "atk-s0514a1:1496_9": "pana “kiṃ imassa pāparañño rajjena, varamassa vāḷukaghaṭaṃ gale bandhitvā maraṇa”nti",
  "atk-s0514a1:1496_10": "lāmakena cakkhunā olokenti.",
  "atk-s0514a1:1497_0": "Aññātakanti, mahārāja, aññesaṃ santakaṃ tehi sāmikehi padinnaṃ dānaṃ ye attano dhamme",
  "atk-s0514a1:1497_1": "ṭhitā paṭicchanti, te tattha paṭicchakā ca dāyakā ca sabbepi sukhapphalameva kammaṃ",
  "atk-s0514a1:1497_2": "karonti. Paṭiggāhake hi paṭiggaṇhante taṃ dānaṃ dāyakassa mahantaṃ vipākaṃ detīti.",
  "atk-s0514a1:1497_3": "Yo attadukkhenāti, samma abhipāraka, yo attano dukkhena pīḷito taṃ parassa dahati,",
  "atk-s0514a1:1497_4": "attano sarīrato apanetvā parassa sarīre khipati, parassa vā sukhena attano sukhaṃ",
  "atk-s0514a1:1497_5": "dahati, parassa sukhaṃ gahetvā attani pakkhipati, “attano dukkhaṃ harissāmī”ti paraṃ",
  "atk-s0514a1:1497_6": "dukkhitaṃ karoti, “attānaṃ sukhessāmī”ti paraṃ dukkhitaṃ karoti, “attānaṃ sukhessāmī”ti",
  "atk-s0514a1:1497_7": "parassa sukhaṃ nāseti, na so dhammaṃ jānāti. Yo pana evaṃ jānāti “yathevidaṃ mayhaṃ",
  "atk-s0514a1:1497_8": "sukhadukkhaṃ, tathā paresa”nti, sa vedi dhammaṃ jānāti nāmāti ayametissā gāthāya attho.",
  "atk-s0514a1:1498_0": "Piyena te dammīti piyena kāraṇabhūtena piyaṃ phalaṃ patthento dammīti attho. Piyaṃ",
  "atk-s0514a1:1498_1": "labhantīti saṃsāre saṃsarantā piyameva labhanti. Kāmahetukanti, samma abhipāraka,",
  "atk-s0514a1:1498_2": "kāmahetukaṃ ayuttaṃ katvā “attānaṃ vadhissāmī”ti me parivitakko uppajjati. Mayha",
  "atk-s0514a1:1498_3": "satinti mama santakaṃ. “Mayha satī”tipi pāṭho, mama santakāti evaṃ maññamāno sace",
  "atk-s0514a1:1498_4": "tvaṃ taṃ na kāmesīti attho. Sabbajanassāti sabbā seniyo sannipātāpetvā tassa sabbajanassa",
  "atk-s0514a1:1498_5": "ayaṃ mayhaṃ ahitāti pariccajissāmi. Tato avhayesīti tato taṃ apariggahitattā āneyyāsi.",
  "atk-s0514a1:1498_6": "Adūsiyanti anaparādhaṃ. Katteti tameva aparena nāmena ālapati. So hi rañño hitaṃ",
  "atk-s0514a1:1498_7": "karoti, tasmā “kattā”ti vuccati. Na cāpi tyassāti evaṃ akiccakārīti nagare tava koci",
  "atk-s0514a1:1498_8": "pakkhopi na bhaveyya.",
  "atk-s0514a1:1499_0": "Nindanti na kevalaṃ upavādameva, sacepi maṃ koci sammukhā nindissati vā pasaṃsissati",
  "atk-s0514a1:1499_1": "vā, dosaṃ vā pana āropento garahissati, tampāhaṃ nindaṃ pasaṃsaṃ garahañca sabbaṃ",
  "atk-s0514a1:1499_2": "sahissāmi, sabbametaṃ mama āgacchatūti vadati. Tamhāti yo ete nindādayo na gaṇhāti,",
  "atk-s0514a1:1499_3": "tamhā purisā issariyasaṅkhātā sirī ca paññāsaṅkhātā lakkhī ca thalaṭṭhānato suvuṭṭhisaṅkhāto",
  "atk-s0514a1:1499_4": "āpo viya apeti na patiṭṭhātīti. Ettoti ito mama tassā pariccattakāraṇā. Dhammātisārañcāti",
  "atk-s0514a1:1499_5": "dhammaṃ atikkamitvā pavattaṃ akusalaṃ vā yaṃ kiñci hoti. Paccuttarissāmīti sampaṭicchissāmi",
  "atk-s0514a1:1499_6": "dhārayissāmi. Thāvarānaṃ tasānanti yathā mahāpathavī khīṇāsavānañca puthujjanānañca",
  "atk-s0514a1:1499_7": "kiñci sampaṭicchati sabbaṃ adhivāseti, tathevāhampi sabbametaṃ sampaṭicchissāmi adhivāsessāmīti",
  "atk-s0514a1:1499_8": "dīpeti. Ekovimanti ahaṃ ekova imampi attano dukkhabhāraṃ hārayissāmi dhārayissāmi",
  "atk-s0514a1:1499_9": "vahissāmi. Dhamme ṭhitoti vinicchayadhamme paveṇidhamme tividhasucaritadhamme ca ṭhito hutvā.",
  "atk-s0514a1:1500_0": "Saggūpaganti, deva, puññakammaṃ nāmetaṃ saggūpagaṃ hoti. Yaññe dhananti yaññadhanaṃ,",
  "atk-s0514a1:1500_1": "ayameva vā pāṭho. Sakhāti ummādantīpi mama sahāyikā, tvampi sahāyako. Pitaroti brahmāno.",
  "atk-s0514a1:1500_2": "Sabbeti na kevalaṃ devabrahmānova, sabbe raṭṭhavāsinopi maṃ passatha, “bho, sahāyakassa",
  "atk-s0514a1:1500_3": "bhariyā sahāyikā iminā gehe katā”ti nindeyyuṃ. Na hetadhammanti na hi etaṃ adhammikaṃ.",
  "atk-s0514a1:1500_4": "Yaṃ te mayāti yasmā mayā sā tuyhaṃ dinnā, tasmā etaṃ adhammoti na vadissanti. Satanti",
  "atk-s0514a1:1500_5": "santānaṃ buddhādīnaṃ khantimettābhāvanāsīlācārasaṅkhātāni dhammāni suvaṇṇitāni samuddavelāva",
  "atk-s0514a1:1500_6": "duraccayāni, tasmā yathā samuddo velaṃ nātikkamati, evamahampi sīlavelaṃ nātikkamissāmīti vadati.",
  "atk-s0514a1:1501_0": "Āhuneyyo mesīti, mahārāja, tvaṃ mama āhunapāhunasakkārassānucchaviko. Dhātā vidhātā",
  "atk-s0514a1:1501_1": "casi kāmapāloti tvaṃ mama, deva, dhāraṇato dhātā issariyasukhassa vidahanato vidhātā",
  "atk-s0514a1:1501_2": "icchitapatthitānaṃ kāmānaṃ pālanato kāmapālo. Tayī hutāti tuyhaṃ dinnā. Kāmena meti",
  "atk-s0514a1:1501_3": "mama kāmena mama patthanāya ummādantiṃ paṭicchāti evaṃ abhipārako rañño deti. Rājā",
  "atk-s0514a1:1501_4": "“na mayhaṃ attho”ti paṭikkhipati. Bhūmiyaṃ patitaṃ sākuṇikapacchiṃ piṭṭhipādena paharitvā",
  "atk-s0514a1:1501_5": "aṭaviyaṃ khipantā viya ubhopi naṃ jahanteva. Idāni rājā puna akathanatthāya taṃ santajjento",
  "atk-s0514a1:1501_6": "“addhā hī”ti gāthamāha. Tattha kattuputtāti pitāpissa kattāva, tena naṃ evaṃ ālapati.",
  "atk-s0514a1:1501_7": "Idaṃ vuttaṃ hoti – addhā tvaṃ ito pubbe mayhaṃ sabbadhammaṃ acari, hitameva vuḍḍhimeva",
  "atk-s0514a1:1501_8": "akāsi, idāni pana paṭipakkho hutvā bahuṃ kathesi, “mā evaṃ vippalapasi, añño nu te",
  "atk-s0514a1:1501_9": "dvipado naro, ko idha jīvaloke aruṇeyeva sotthikattā, sace hi ahaṃ viya añño rājā",
  "atk-s0514a1:1501_10": "tava bhariyāya paṭibaddhacitto abhavissa, antoaruṇeyeva tava sīsaṃ chindāpetvā taṃ",
  "atk-s0514a1:1501_11": "attano ghare kareyya, ahaṃ pana akusalabhayeneva na karomi, tuṇhī hohi, na me etāya",
  "atk-s0514a1:1501_12": "attho”ti taṃ santajjesi.",
  "atk-s0514a1:1502_0": "So taṃ sutvā puna kiñci vattuṃ asakkonto rañño thutivasena “tuvaṃ nū”ti gāthamāha.",
  "atk-s0514a1:1502_1": "Tassattho – mahārāja, tvaññeva sakalajambudīpe sabbesaṃ narindānaṃ seṭṭho, tvaṃ anuttaro,",
  "atk-s0514a1:1502_2": "tvaṃ vinicchayadhammapaveṇidhammasucaritadhammānaṃ gopāyanena dhammagutto, tesaṃ",
  "atk-s0514a1:1502_3": "viditattā dhammavidū tvaṃ sumedho, so tvaṃ yaṃ dhammaṃ gopesi, teneva gutto cīraṃ",
  "atk-s0514a1:1502_4": "jīva, dhammañca me desehi dhammapālaka, dhammagopaka, rājavarāti.",
  "atk-s0514a1:1503_0": "Atha rājā dhammaṃ desento “tadiṅghā”tiādimāha. Tattha iṅghāti codanatthe nipāto,",
  "atk-s0514a1:1503_1": "yasmā maṃ tvaṃ codesi, tasmāti attho. Satanti buddhādīhi sappurisehi āsevitaṃ. Sādhūti",
  "atk-s0514a1:1503_2": "sundaro pasattho. Vinicchayapaveṇisucaritadhamme rocetīti dhammaruci. Tādiso hi jīvitaṃ",
  "atk-s0514a1:1503_3": "jahantopi akiccaṃ na karoti, tasmā sādhu. Paññāṇavāti ñāṇasampanno. Mittānamaddubbhoti",
  "atk-s0514a1:1503_4": "mittassa adussanabhāvo. Ṭhitadhammassāti patiṭṭhitatividhadhammassa. Āsethāti āseyyuṃ",
  "atk-s0514a1:1503_5": "nisīdeyyuṃ. Desanāsīsameva cetaṃ, cattāropi iriyāpathe sukhaṃ kappeyyunti ayaṃ panettha",
  "atk-s0514a1:1503_6": "attho. Sītacchāyāyāti puttadārañātimittānaṃ sītalāya chāyāya. Saṅghareti sakaghare,",
  "atk-s0514a1:1503_7": "attano geheti attho. Adhammabalidaṇḍādīhi anupaddutā sukhaṃ vaseyyunti dasseti. Na",
  "atk-s0514a1:1503_8": "cāhametanti, samma abhipāraka, yametaṃ asamekkhitvā kataṃ asādhukammaṃ, etaṃ ahaṃ",
  "atk-s0514a1:1503_9": "na rocayāmi. Ye vāpi ñatvānāti ye vā pana rājāno ñatvā tuletvā tīretvā sayaṃ karonti,",
  "atk-s0514a1:1503_10": "tesāhaṃ kammaṃ rocemīti adhippāyo. Upamā imāti imasmiṃ panatthe tvaṃ mayhaṃ imā dve upamā suṇohi.",
  "atk-s0514a1:1504_0": "Jimhanti vaṅkaṃ. Netteti yo gāviyo neti, tasmiṃ jeṭṭhakausabhe. Pagevāti tasmiṃ adhammaṃ",
  "atk-s0514a1:1504_1": "carante itarā pajā pageva carati, ativiya karotīti attho. Dhammikoti cattāri agatigamanāni",
  "atk-s0514a1:1504_2": "pahāya dhammena rajjaṃ kārento. Amarattanti devattaṃ. Ratananti saviññāṇakāviññāṇakaratanaṃ.",
  "atk-s0514a1:1504_3": "Vatthiyanti kāsikavatthameva. Assitthiyoti vātasamagatiassepi uttamarūpadharā itthiyopi.",
  "atk-s0514a1:1504_4": "Ratanaṃ maṇikañcāti sattavidharatanañca mahagghabhaṇḍakañca. Abhipālayantīti ālokaṃ",
  "atk-s0514a1:1504_5": "karontā rakkhanti. Na tassāti tassa cakkavattirajjassapi hetu na visamaṃ careyyaṃ.",
  "atk-s0514a1:1504_6": "Usabhomhīti yasmā ahaṃ sivīnaṃ majjhe jeṭṭhakarājā hutvā jāto, tasmā cakkavattirajjakāraṇampi",
  "atk-s0514a1:1504_7": "na visamaṃ carāmīti attho. Netāti mahājanaṃ kusale patiṭṭhāpetvā devanagaraṃ netā,",
  "atk-s0514a1:1504_8": "hitakaraṇena tassa hitā, “sivirājā kira dhammacārī”ti sakalajambudīpe ñātattā uggato,",
  "atk-s0514a1:1504_9": "samena raṭṭhapālanato raṭṭhapālo. Apacāyamānoti sivīnaṃ porāṇakarājūnaṃ paveṇidhammaṃ",
  "atk-s0514a1:1504_10": "apacāyamāno. Soti so ahaṃ tameva dhammaṃ anuvicintayanto tasmā tena kāraṇena attano",
  "atk-s0514a1:1504_11": "cittassa vase na vattāmi.",
  "atk-s0514a1:1505_0": "Evaṃ mahāsattassa dhammakathaṃ sutvā abhipārako thutiṃ karonto “addhā”tiādimāha.",
  "atk-s0514a1:1505_1": "Nappamajjasīti attanā kathitadhammaṃ nappamajjasi tattheva vattesi. Dhammaṃ pamajjāti",
  "atk-s0514a1:1505_2": "dhammaṃ pamussitvā agativasena gantvā. Evaṃ so tassa thutiṃ katvā “dhammaṃ carā”ti",
  "atk-s0514a1:1505_3": "dhammacariyāya niyyojento uttaripi dasa ovādagāthā abhāsi. Tāsamattho heṭṭhā tesakuṇajātake vaṇṇitova.",
  "atk-s0514a1:1506": "Evaṃ abhipārakasenāpatinā rañño dhamme desite rājā ummādantiyā paṭibaddhacittaṃ vinodesi.",
  "atk-s0514a1:1507_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0514a1:1507_1": "so bhikkhu sotāpattiphale patiṭṭhāsi. Tadā sunandasārathi ānando ahosi, abhipārako",
  "atk-s0514a1:1507_2": "sāriputto, ummādantī uppalavaṇṇā, sesaparisā buddhaparisā, sivirājā ahameva ahosinti.",
  "atk-s0514a1:1508": "Ummādantījātakavaṇṇanā dutiyā.",
  "atk-s0514a1:1510": "[528] 3. Mahābodhijātakavaṇṇanā",
  "atk-s0514a1:1511_0": "Kiṃ nu daṇḍaṃ kimajinanti idaṃ satthā jetavane viharanto paññāpāramiṃ ārabbha kathesi.",
  "atk-s0514a1:1511_1": "Vatthu mahāumaṅgajātake āvi bhavissati. Tadā pana satthā “na, bhikkhave, idāneva,",
  "atk-s0514a1:1511_2": "pubbepi tathāgato paññavā parappavādappamaddanoyevā”ti vatvā atītaṃ āhari.",
  "atk-s0514a1:1512_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe asītikoṭivibhavassa",
  "atk-s0514a1:1512_1": "udiccabrāhmaṇamahāsālassa kule nibbatti, “bodhikumāro”tissa nāmaṃ kariṃsu. So vayappatto",
  "atk-s0514a1:1512_2": "takkasilāyaṃ uggahitasippo paccāgantvā agāramajjhe vasanto aparabhāge kāme pahāya",
  "atk-s0514a1:1512_3": "himavantapadesaṃ pavisitvā paribbājakapabbajjaṃ pabbajitvā tattheva vanamūlaphalāhāro",
  "atk-s0514a1:1512_4": "ciraṃ vasitvā vassārattasamaye himavantā oruyha cārikaṃ caranto anupubbena bārāṇasiṃ",
  "atk-s0514a1:1512_5": "patvā rājuyyāne vasitvā punadivase paribbājakasāruppena nagare bhikkhāya caranto",
  "atk-s0514a1:1512_6": "rājadvāraṃ pāpuṇi tamenaṃ sīhapañjare ṭhito rājā disvā tassa upasame pasīditvā taṃ",
  "atk-s0514a1:1512_7": "attano bhavanaṃ pavesetvā rājapallaṅke nisīdāpetvā katapaṭisanthāro thokaṃ dhammakathaṃ",
  "atk-s0514a1:1512_8": "sutvā nānaggarasabhojanaṃ dāpesi. Mahāsatto bhattaṃ gahetvā cintesi – “idaṃ rājakulaṃ",
  "atk-s0514a1:1512_9": "nāma bahudosaṃ bahupaccāmittaṃ hoti, ko nu kho mama uppannaṃ bhayaṃ nittharissatī”ti.",
  "atk-s0514a1:1512_10": "So avidūre ṭhitaṃ rājavallabhaṃ ekaṃ piṅgalasunakhaṃ disvā mahantaṃ bhattapiṇḍaṃ",
  "atk-s0514a1:1512_11": "gahetvā tassa dātukāmatākāraṃ dassesi. Rājā ñatvā sunakhassa bhājanaṃ āharāpetvā",
  "atk-s0514a1:1512_12": "bhattaṃ gāhāpetvā dāpesi. Mahāsattopi tassa datvā bhattakiccaṃ niṭṭhapesi. Rājāpissa",
  "atk-s0514a1:1512_13": "paṭiññaṃ gahetvā antonagare rājuyyāne paṇṇasālaṃ kāretvā pabbajitaparikkhāre datvā",
  "atk-s0514a1:1512_14": "taṃ tattha vāsāpesi, devasikañcassa dve tayo vāre upaṭṭhānaṃ agamāsi. Bhojanakāle",
  "atk-s0514a1:1512_15": "pana mahāsatto niccaṃ rājapallaṅkeyeva nisīditvā rājabhojanameva bhuñjati. Evaṃ dvādasa",
  "atk-s0514a1:1512_16": "saṃvaccharāni atītāni.",
  "atk-s0514a1:1513_0": "Tassa pana rañño pañca amaccā atthañca dhammañca anusāsanti. Tesu eko ahetukavādī,",
  "atk-s0514a1:1513_1": "eko issarakatavādī, eko pubbekatavādī, eko ucchedavādī, eko khattavijjavādī. Tesu",
  "atk-s0514a1:1513_2": "ahetukavādī “ime sattā saṃsārasuddhikā”ti mahājanaṃ uggaṇhāpesi. Issarakatavādī “ayaṃ",
  "atk-s0514a1:1513_3": "loko issaranimmito”ti mahājanaṃ uggaṇhāpesi. Pubbekatavādī “imesaṃ sattānaṃ sukhaṃ",
  "atk-s0514a1:1513_4": "vā dukkhaṃ vā uppajjamānaṃ pubbekateneva uppajjatī”ti mahājanaṃ uggaṇhāpesi. Ucchedavādī",
  "atk-s0514a1:1513_5": "“ito paralokaṃ gato nāma natthi, ayaṃ loko ucchijjatī”ti mahājanaṃ uggaṇhāpesi. Khattavijjavādī",
  "atk-s0514a1:1513_6": "“mātāpitaropi māretvā attanova attho kātabbo”ti mahājanaṃ uggaṇhāpesi. Te rañño vinicchaye",
  "atk-s0514a1:1513_7": "niyuttā lañjakhādakā hutvā assāmikaṃ sāmikaṃ, sāmikaṃ assāmikaṃ karonti.",
  "atk-s0514a1:1514_0": "Athekadivasaṃ eko puriso kūṭaṭṭaparājito mahāsattaṃ bhikkhāya carantaṃ rājagehaṃ",
  "atk-s0514a1:1514_1": "pavisantaṃ disvā vanditvā, “bhante, tumhe rājagehe bhuñjamānā vinicchayāmacce lañjaṃ",
  "atk-s0514a1:1514_2": "gahetvā lokaṃ vināsente kasmā ajjhupekkhatha, idāni pañcahi amaccehi kūṭaṭṭakārakassa",
  "atk-s0514a1:1514_3": "hatthato lañjaṃ gahetvā sāmikova samāno assāmiko kato”ti paridevi. So tasmiṃ kāruññavasena",
  "atk-s0514a1:1514_4": "vinicchayaṃ gantvā dhammena vinicchinitvā sāmikaññeva sāmikaṃ akāsi. Mahājano ekappahāreneva",
  "atk-s0514a1:1514_5": "mahāsaddena sādhukāraṃ adāsi. Rājā taṃ saddaṃ sutvā “kiṃsaddo nāmāya”nti pucchitvā",
  "atk-s0514a1:1514_6": "tamatthaṃ sutvā katabhattakiccaṃ mahāsattaṃ upanisīditvā pucchi – “bhante, ajja kira",
  "atk-s0514a1:1514_7": "vo aṭṭo vinicchito”ti. “Āma, mahārājā”ti. “Bhante, tumhesu vinicchinantesu mahājanassa",
  "atk-s0514a1:1514_8": "vuḍḍhi bhavissati, ito paṭṭhāya tumheva vinicchinathā”ti. “Mahārāja, mayaṃ pabbajitā",
  "atk-s0514a1:1514_9": "nāma, netaṃ kammaṃ amhākaṃ kamma”nti. “Bhante, mahājane kāruññena kātuṃ vaṭṭati,",
  "atk-s0514a1:1514_10": "tumhe sakaladivasaṃ mā vinicchinatha, uyyānato pana idhāgacchantā vinicchayaṭṭhānaṃ",
  "atk-s0514a1:1514_11": "gantvā pātova cattāro aṭṭe vinicchinatha, bhutvā uyyānaṃ gacchantā cattāro, evaṃ",
  "atk-s0514a1:1514_12": "mahājanassa vuḍḍhi bhavissatī”ti. So tena punappunaṃ yāciyamāno “sādhū”ti sampaṭicchitvā",
  "atk-s0514a1:1514_13": "tato paṭṭhāya tathā akāsi.",
  "atk-s0514a1:1515_0": "Kūṭaṭṭakārakā okāsaṃ na labhiṃsu. Tepi amaccā lañjaṃ alabhantā duggatā hutvā cintayiṃsu",
  "atk-s0514a1:1515_1": "– “bodhiparibbājakassa vinicchinanakālato paṭṭhāya mayaṃ kiñci na labhāma, handa",
  "atk-s0514a1:1515_2": "naṃ ‘rājaveriko’ti vatvā rañño antare paribhinditvā mārāpessāmā”ti. Te rājānaṃ upasaṅkamitvā,",
  "atk-s0514a1:1515_3": "“mahārāja, bodhiparibbājako tumhākaṃ anatthakāmo”ti vatvā asaddahantena raññā “sīlavā",
  "atk-s0514a1:1515_4": "esa ñāṇasampanno, na evaṃ karissatī”ti vutte, “mahārāja, tena sakalanagaravāsino",
  "atk-s0514a1:1515_5": "attano hatthe katvā kevalaṃ amheyeva pañca jane kātuṃ na sakkā, sace amhākaṃ vacanaṃ",
  "atk-s0514a1:1515_6": "na saddahatha, tassa idhāgamanakāle parisaṃ olokethā”ti āhaṃsu. Rājā “sādhū”ti sīhapañjare",
  "atk-s0514a1:1515_7": "ṭhito taṃ āgacchantaṃ olokento parivāraṃ disvā attano aññāṇena aṭṭakārakamanusse",
  "atk-s0514a1:1515_8": "“tassa parivārā”ti maññamāno bhijjitvā te amacce pakkosāpetvā “kinti karomā”ti pucchi.",
  "atk-s0514a1:1515_9": "“Gaṇhāpetha naṃ, devā”ti. “Oḷārikaṃ aparādhaṃ apassantā kathaṃ gaṇhāmā”ti. “Tena",
  "atk-s0514a1:1515_10": "hi, mahārāja, pakatiparihāramassa hāpetha, taṃ parihāyantaṃ disvā paṇḍito paribbājako",
  "atk-s0514a1:1515_11": "kassaci anārocetvā sayameva palāyissatī”ti.",
  "atk-s0514a1:1516_0": "Rājā “sādhū”ti vatvā anupubbena tassa parihāraṃ parihāpesi. Paṭhamadivasaṃ tāva naṃ",
  "atk-s0514a1:1516_1": "tucchapallaṅkeyeva nisīdāpesuṃ. So tucchapallaṅkaṃ disvāva rañño paribhinnabhāvaṃ",
  "atk-s0514a1:1516_2": "ñatvā sayameva uyyānaṃ gantvā taṃ divasameva pakkamitukāmo hutvāpi “ekantena ñatvā",
  "atk-s0514a1:1516_3": "pakkamissāmī”ti na pakkāmi. Athassa punadivase tucchapallaṅke nisinnassa raññopakatibhattañca",
  "atk-s0514a1:1516_4": "aññañca gahetvā missakabhattaṃ adaṃsu. Tatiyadivase mahātalaṃ pavisituṃ adatvā sopānasīseyeva",
  "atk-s0514a1:1516_5": "ṭhapetvā missakabhattaṃ adaṃsu. So tampi ādāya uyyānaṃ gantvā bhattakiccaṃ akāsi.",
  "atk-s0514a1:1516_6": "Catutthadivase heṭṭhāpāsāde ṭhapetvā kaṇājakabhattaṃ adaṃsu. So tampi gahetvā uyyānaṃ",
  "atk-s0514a1:1516_7": "gantvā bhattakiccaṃ akāsi. Rājā amacce pucchi – “bodhiparibbājako sakkāre parihāpitepi",
  "atk-s0514a1:1516_8": "na pakkamati, kinti naṃ karomā”ti? “Deva, na so bhattatthāya carati, chattatthāya",
  "atk-s0514a1:1516_9": "pana carati. Sace bhattatthāya careyya, paṭhamadivasaṃyeva palāyeyyā”ti. “Idāni kiṃ",
  "atk-s0514a1:1516_10": "karomā”ti? “Sve ghātāpetha naṃ, mahārājā”ti. So “sādhū”ti tesaññeva hatthe khagge",
  "atk-s0514a1:1516_11": "ṭhapetvā “sve antaradvāre ṭhatvā pavisantassevassa sīsaṃ chinditvā khaṇḍākhaṇḍikaṃ",
  "atk-s0514a1:1516_12": "katvā kañci ajānāpetvā vaccakuṭiyaṃ pakkhipitvā nhatvā āgaccheyyāthā”ti āha. Te “sādhū”ti",
  "atk-s0514a1:1516_13": "sampaṭicchitvā “sve āgantvā evaṃ karissāmā”ti aññamaññaṃ vicāretvā evaṃ attano nivesanaṃ agamaṃsu.",
  "atk-s0514a1:1517_0": "Rājāpi sāyaṃ bhuttabhojano sirisayane nipajjitvā mahāsattassa guṇe anussari. Athassa",
  "atk-s0514a1:1517_1": "tāvadeva soko uppajji, sarīrato sedā mucciṃsu, sayane assāsaṃ alabhanto aparāparaṃ",
  "atk-s0514a1:1517_2": "parivatti. Athassa aggamahesī upanipajji, so tāya saddhiṃ sallāpamattampi na kari.",
  "atk-s0514a1:1517_3": "Atha naṃ sā “kiṃ nu kho, mahārāja, sallāpamattampi na karotha, api nu kho me koci",
  "atk-s0514a1:1517_4": "aparādho atthī”ti pucchi. “Natthi devi, apica kho bodhiparibbājako kira amhākaṃ paccatthiko",
  "atk-s0514a1:1517_5": "jātoti tassa sve ghātanatthāya pañca amacce āṇāpesiṃ, te pana naṃ māretvā khaṇḍākhaṇḍikaṃ",
  "atk-s0514a1:1517_6": "katvā vaccakūpe pakkhipissanti, so pana amhākaṃ dvādasa saṃvaccharāni bahuṃ dhammaṃ",
  "atk-s0514a1:1517_7": "desesi, ekāparādhopissa mayā paccakkhato na diṭṭhapubbo, parapattiyena hutvā tassa",
  "atk-s0514a1:1517_8": "mayā vadho āṇatto, tena kāraṇena socāmī”ti. Atha naṃ sā “sace te deva so paccatthiko",
  "atk-s0514a1:1517_9": "jāto, taṃ ghātento kiṃ socasi, paccatthikaṃ nāma puttampi ghātetvā attano sotthibhāvo",
  "atk-s0514a1:1517_10": "kātabbova, mā socitthā”ti assāsesi. So tassā vacanena paṭiladdhassāso niddaṃ okkami.",
  "atk-s0514a1:1518_0": "Tasmiṃ khaṇe koleyyako piṅgalasunakho taṃ kathaṃ sutvā “sve mayā attano balenassa",
  "atk-s0514a1:1518_1": "jīvitaṃ dātuṃ vaṭṭatī”ti cintetvā punadivase pātova pāsādā oruyha mahādvāraṃ āgantvā",
  "atk-s0514a1:1518_2": "ummāre sīsaṃ katvā mahāsattassa āgamanamaggaṃ olokentova nipajji. Tepi amaccā pātova",
  "atk-s0514a1:1518_3": "khaggahatthā āgantvā dvārantare aṭṭhaṃsu. Bodhisattopi velaṃ sallakkhetvā uyyānā",
  "atk-s0514a1:1518_4": "nikkhamma rājadvāraṃ āgañchi. Atha naṃ sunakho disvā mukhaṃ vivaritvā catasso dāṭhā",
  "atk-s0514a1:1518_5": "dassetvā “kiṃ tvaṃ, bhante, jambudīpatale aññattha bhikkhaṃ na labhasi, amhākaṃ rājā",
  "atk-s0514a1:1518_6": "tava māraṇatthāya pañca amacce khaggahatthe dvārantare ṭhapesi, mā tvaṃ nalāṭena",
  "atk-s0514a1:1518_7": "maccuṃ gahetvā āgami, sīghaṃ pakkamā”ti mahāsaddena viravi. So sabbarutaññutāya tamatthaṃ",
  "atk-s0514a1:1518_8": "ñatvā tatova nivattitvā uyyānaṃ gantvā pakkamanatthāya parikkhāre ādiyi. Rājā sīhapañjare",
  "atk-s0514a1:1518_9": "ṭhito taṃ āgacchantaṃ gacchantañca disvā “sace ayaṃ mama paccatthiko bhaveyya, uyyānaṃ",
  "atk-s0514a1:1518_10": "gantvā balaṃ sannipātāpetvā kammasajjo bhavissati. No ce, attano parikkhāre gahetvā",
  "atk-s0514a1:1518_11": "gamanasajjo bhavissati, jānissāmi tāvassa kiriya”nti uyyānaṃ gantvā mahāsattaṃ attano",
  "atk-s0514a1:1518_12": "parikkhāre ādāya “gamissāmī”ti paṇṇasālato nikkhantaṃ caṅkamanakoṭiyaṃ disvāva vanditvā",
  "atk-s0514a1:1518_13": "ekamantaṃ ṭhito paṭhamaṃ gāthamāha –",
  "atk-s0514a1:1519": "124.",
  "atk-s0514a1:1520": "“Kiṃ nu daṇḍaṃ kimajinaṃ, kiṃ chattaṃ kimupāhanaṃ;",
  "atk-s0514a1:1521": "Kimaṅkusañca pattañca, saṅghāṭiñcāpi brāhmaṇa;",
  "atk-s0514a1:1522": "Taramānarūpohāsi, kiṃ nu patthayase disa”nti.",
  "atk-s0514a1:1523_0": "Tassattho – bhante, pubbe tvaṃ amhākaṃ gharaṃ āgacchanto daṇḍādīni na gaṇhāsi, ajja",
  "atk-s0514a1:1523_1": "pana kena kāraṇena daṇḍañca ajinañca chattūpāhanañca mattikapasibbakolambanaaṅkusañca",
  "atk-s0514a1:1523_2": "mattikapattañca saṅghāṭiñcāti sabbepime parikkhāre taramānarūpo gaṇhāsi, kataraṃ",
  "atk-s0514a1:1523_3": "nu disaṃ patthesi, kattha gantukāmosīti pucchi.",
  "atk-s0514a1:1524": "Taṃ sutvā mahāsatto “ayaṃ attanā katakammaṃ na jānātīti maññati, jānāpessāmi na”nti dve gāthā abhāsi –",
  "atk-s0514a1:1525": "125.",
  "atk-s0514a1:1526": "“Dvādasetāni vassāni, vusitāni tavantike;",
  "atk-s0514a1:1527": "Nābhijānāmi soṇena, piṅgalenābhikūjitaṃ.",
  "atk-s0514a1:1528": "126.",
  "atk-s0514a1:1529": "“Svāyaṃ dittova nadati, sukkadāṭhaṃ vidaṃsayaṃ;",
  "atk-s0514a1:1530": "Tava sutvā sabhariyassa, vītasaddhassa maṃ patī”ti.",
  "atk-s0514a1:1531_0": "Tattha abhikūjitanti etena tava sunakhena evaṃ mahāviravena viravitaṃ na jānāmi.",
  "atk-s0514a1:1531_1": "Ditto vāti dappito viya. Sabhariyassāti tava sabhariyassa mama māraṇatthāya pañcannaṃ",
  "atk-s0514a1:1531_2": "amaccānaṃ āṇattabhāvaṃ kathentassa sutvā “kiṃ tvaṃ aññattha bhikkhaṃ na labhasi,",
  "atk-s0514a1:1531_3": "raññā te vadho āṇatto, idha māgacchī”ti dittova nadati. Vītasaddhassa maṃ patīti",
  "atk-s0514a1:1531_4": "mamantare vigatasaddhassa tava vacanaṃ sutvā eva nadatīti āha.",
  "atk-s0514a1:1532": "Tato rājā attano dosaṃ sampaṭicchitvā taṃ khamāpento catutthaṃ gāthamāha –",
  "atk-s0514a1:1533": "127.",
  "atk-s0514a1:1534": "“Ahu esa kato doso, yathā bhāsasi brāhmaṇa;",
  "atk-s0514a1:1535": "Esa bhiyyo pasīdāmi, vasa brāhmaṇa māgamā”ti.",
  "atk-s0514a1:1536": "Tattha bhiyyoti saccaṃ mayā evaṃ āṇattaṃ, ayaṃ me doso, esa panāhaṃ idāni adhikataraṃ tayi pasīdāmi, idheva vasa, mā aññattha gamīti.",
  "atk-s0514a1:1537": "Taṃ sutvā mahāsatto, “mahārāja, paṇḍitā nāma tādisena parapattiyena apaccakkhakārinā saddhiṃ na vasantī”ti vatvā tassa anācāraṃ pakāsento āha –",
  "atk-s0514a1:1538": "128.",
  "atk-s0514a1:1539": "“Sabbaseto pure āsi, tatopi sabalo ahu;",
  "atk-s0514a1:1540": "Sabbalohitako dāni, kālo pakkamituṃ mama.",
  "atk-s0514a1:1541": "129.",
  "atk-s0514a1:1542": "“Abbhantaraṃ pure āsi, tato majjhe tato bahi;",
  "atk-s0514a1:1543": "Purā niddhamanā hoti, sayameva vajāmahaṃ.",
  "atk-s0514a1:1544": "130.",
  "atk-s0514a1:1545": "“Vītasaddhaṃ na seveyya, upadānaṃvanodakaṃ;",
  "atk-s0514a1:1546": "Sacepi naṃ anukhaṇe, vāri kaddamagandhikaṃ.",
  "atk-s0514a1:1547": "131.",
  "atk-s0514a1:1548": "“Pasannameva seveyya, appasannaṃ vivajjaye;",
  "atk-s0514a1:1549": "Pasannaṃ payirupāseyya, rahadaṃvudakatthiko.",
  "atk-s0514a1:1550": "132.",
  "atk-s0514a1:1551": "“Bhaje bhajantaṃ purisaṃ, abhajantaṃ na bhajjaye;",
  "atk-s0514a1:1552": "Asappurisadhammo so, yo bhajantaṃ na bhajjati.",
  "atk-s0514a1:1553": "133.",
  "atk-s0514a1:1554": "“Yo bhajantaṃ na bhajati, sevamānaṃ na sevati;",
  "atk-s0514a1:1555": "Sa ve manussapāpiṭṭho, migo sākhassito yathā.",
  "atk-s0514a1:1556": "134.",
  "atk-s0514a1:1557": "“Accābhikkhaṇasaṃsaggā, asamosaraṇena ca;",
  "atk-s0514a1:1558": "Etena mittā jīranti, akāle yācanāya ca.",
  "atk-s0514a1:1559": "135.",
  "atk-s0514a1:1560": "“Tasmā nābhikkhaṇaṃ gacche, na ca gacche cirāciraṃ;",
  "atk-s0514a1:1561": "Kālena yācaṃ yāceyya, evaṃ mittā na jīyare.",
  "atk-s0514a1:1562": "136.",
  "atk-s0514a1:1563": "“Aticiraṃ nivāsena, piyo bhavati appiyo;",
  "atk-s0514a1:1564": "Āmanta kho taṃ gacchāma, purā te homa appiyā”ti.",
  "atk-s0514a1:1565_0": "Tattha sabbasetoti, mahārāja, paṭhamameva tava nivesane mama odano sabbaseto ahosi,",
  "atk-s0514a1:1565_1": "yaṃ tvaṃ bhuñjasi, tameva dāpesīti attho. Tatoti tato pacchā paribhedakānaṃ vacanaṃ",
  "atk-s0514a1:1565_2": "gahetvā tava mayi virattakāle sabalo missakodano jāto. Dānīti idāni sabbalohitako",
  "atk-s0514a1:1565_3": "jāto. Kāloti aguṇaññussa tava santikā idāni mama pakkamituṃ kālo. Abbhantaranti paṭhamaṃ",
  "atk-s0514a1:1565_4": "mama abbhantaraṃ āsanaṃ āsi, alaṅkatamahātalamhi ussitasetacchatte rājapallaṅkeyeva",
  "atk-s0514a1:1565_5": "maṃ nisīdāpesuṃ. Majjheti sopānamatthake. Purā niddhamanā hotīti yāva gīvāyaṃ gahetvā",
  "atk-s0514a1:1565_6": "nikkaḍḍhanā na hoti.",
  "atk-s0514a1:1566_0": "Anukhaṇeti sacepi anudakaṃ udapānaṃ patto puriso udakaṃ apassanto kalalaṃ viyūhitvā",
  "atk-s0514a1:1566_1": "anukhaṇeyya, tathāpi taṃ vāri kaddamagandhikaṃ bhaveyya, amanuññatāya na piveyya,",
  "atk-s0514a1:1566_2": "tatheva vītasaddhaṃ payirupāsantena laddhapaccayāpi parittā ceva lūkhā ca, amanuññā",
  "atk-s0514a1:1566_3": "aparibhogārahāti attho. Pasannanti patiṭṭhitasaddhaṃ. Rahadanti gambhīraṃ mahārahadaṃ.",
  "atk-s0514a1:1566_4": "Bhajantanti attānaṃ bhajantameva bhajeyya. Abhajantanti paccatthikaṃ. Na bhajjayeti",
  "atk-s0514a1:1566_5": "na bhajeyya. Na bhajjatīti yo puriso attānaṃ bhajantaṃ hitacittaṃ puggalaṃ na bhajati,",
  "atk-s0514a1:1566_6": "so asappurisadhammo nāmāti. Manussapāpiṭṭhoti manussalāmako patikuṭṭho sabbapacchimako.",
  "atk-s0514a1:1566_7": "Sākhassitoti makkaṭo.",
  "atk-s0514a1:1567_0": "Accābhikkhaṇasaṃsaggāti ativiya abhiṇhasaṃsaggena. Akāleti ayuttappattakāle parassa",
  "atk-s0514a1:1567_1": "piyabhaṇḍaṃ yācanāya mittā jīranti nāma, tvampi aticiraṃ nivāsena mayi mittiṃ bhindi.",
  "atk-s0514a1:1567_2": "Tasmāti yasmā accābhikkhaṇasaṃsaggena asamosaraṇena ca mittā jīranti, tasmā. Cirāciranti",
  "atk-s0514a1:1567_3": "cirakālaṃ vītināmetvā ciraṃ na gacche na upasaṅkameyya. Yācanti yācitabbaṃ bhaṇḍakaṃ",
  "atk-s0514a1:1567_4": "yuttakāle yāceyya. Na jīyareti evaṃ mittā na jīranti. Purā te homa appiyāti yāva",
  "atk-s0514a1:1567_5": "tava appiyā na homa, tāva āmantetvāva taṃ gacchāmāti.",
  "atk-s0514a1:1568": "Rājā āha –",
  "atk-s0514a1:1569": "137.",
  "atk-s0514a1:1570": "“Evaṃ ce yācamānānaṃ, añjaliṃ nāvabujjhasi;",
  "atk-s0514a1:1571": "Paricārakānaṃ sataṃ, vacanaṃ na karosi no;",
  "atk-s0514a1:1572": "Evaṃ taṃ abhiyācāma, puna kayirāsi pariyāya”nti.",
  "atk-s0514a1:1573": "Tattha nāvabujjhasīti sace, bhante, evaṃ yācantena mayā kataṃ añjaliṃ na jānāsi, na paṭiggaṇhasīti attho. Pariyāyanti puna idhāgamanāya ekavāraṃ kareyyāsīti yācati.",
  "atk-s0514a1:1574": "Bodhisatto āha –",
  "atk-s0514a1:1575": "138.",
  "atk-s0514a1:1576": "“Evaṃ ce no viharataṃ, antarāyo na hessati;",
  "atk-s0514a1:1577": "Tuyhaṃ vāpi mahārāja, mayhaṃ vā raṭṭhavaddhana;",
  "atk-s0514a1:1578": "Appeva nāma passema, ahorattānamaccaye”ti.",
  "atk-s0514a1:1579": "Tattha evaṃ ce noti sace, mahārāja, evaṃ nānā hutvā viharantānaṃ amhākaṃ antarāyo na hessati, tuyhaṃ vā mayhaṃ vā jīvitaṃ pavattissatīti dīpeti. Passemāti api nāma passeyyāma.",
  "atk-s0514a1:1580_0": "Evaṃ vatvā mahāsatto rañño dhammaṃ desetvā “appamatto hohi, mahārājā”ti vatvā uyyānā",
  "atk-s0514a1:1580_1": "nikkhamitvā ekasmiṃ sabhāgaṭṭhāne bhikkhāya caritvā bārāṇasito nikkhamma anupubbena",
  "atk-s0514a1:1580_2": "himavantokāsameva gantvā kiñci kālaṃ vasitvā puna otaritvā ekaṃ paccantagāmaṃ nissāya",
  "atk-s0514a1:1580_3": "araññe vasi. Tassa pana gatakālato paṭṭhāya te amaccā puna vinicchaye nisīditvā vilopaṃ",
  "atk-s0514a1:1580_4": "karontā cintayiṃsu – “sace mahābodhiparibbājako punāgamissati, jīvitaṃ no natthi,",
  "atk-s0514a1:1580_5": "kiṃ nu khvassa anāgamanakāraṇaṃ kareyyāmā”ti. Atha nesaṃ etadahosi – “ime sattā paṭibaddhaṭṭhānaṃ",
  "atk-s0514a1:1580_6": "nāma jahituṃ na sakkonti, kiṃ nu khvassa idha paṭibaddhaṭṭhāna”nti. Tato “rañño aggamahesī”ti",
  "atk-s0514a1:1580_7": "ñatvā “ṭhānaṃ kho panetaṃ vijjati, yaṃ so imaṃ nissāya āgaccheyya, paṭikacceva naṃ",
  "atk-s0514a1:1580_8": "mārāpessāmā”ti te rājānaṃ etadavocuṃ – “deva, imasmiṃ divase nagare ekā kathā sūyatī”ti.",
  "atk-s0514a1:1580_9": "“Kiṃ kathā nāmā”ti? “Mahābodhiparibbājako ca kira devī ca aññamaññaṃ sāsanapaṭisāsanaṃ",
  "atk-s0514a1:1580_10": "pesentī”ti. “Kinti katvā”ti? Tena kira deviyā pesitaṃ “sakkā nu kho attano balena",
  "atk-s0514a1:1580_11": "rājānaṃ mārāpetvā mama setacchattaṃ dātu”nti. Tāyapissa pesitaṃ “rañño māraṇaṃ nāma",
  "atk-s0514a1:1580_12": "mama bhāro, mahābodhiparibbājako khippaṃ āgacchatū”ti rājā tesaṃ punappunaṃ kathentānaṃ",
  "atk-s0514a1:1580_13": "saddahitvā “idāni kiṃ kattabba”nti pucchitvā “deviṃ māretuṃ vaṭṭatī”ti vutte anupaparikkhitvāva",
  "atk-s0514a1:1580_14": "“tena hi naṃ tumheva māretvā khaṇḍākhaṇḍikaṃ chinditvā vaccakūpe khipathā”ti āha.",
  "atk-s0514a1:1580_15": "Te tathā kariṃsu. Tassā māritabhāvo sakalanagare pākaṭo ahosi.",
  "atk-s0514a1:1581_0": "Athassā cattāro puttā “iminā no niraparādhā mātā māritā”ti rañño paccatthikā ahesuṃ.",
  "atk-s0514a1:1581_1": "Rājā mahābhayappatto ahosi. Mahāsatto paramparāya taṃ pavattiṃ sutvā cintesi – “ṭhapetvā",
  "atk-s0514a1:1581_2": "maṃ añño te kumāre saññāpetvā pitaraṃ khamāpetuṃ samattho nāma natthi, rañño ca jīvitaṃ",
  "atk-s0514a1:1581_3": "dassāmi, kumāre ca pāpato mocessāmī”ti. So punadivase paccantagāmaṃ pavisitvā manussehi",
  "atk-s0514a1:1581_4": "dinnaṃ makkaṭamaṃsaṃ khāditvā tassa cammaṃ yācitvā gahetvā assamapade sukkhāpetvā",
  "atk-s0514a1:1581_5": "niggandhaṃ katvā nivāsesipi pārupesipi aṃsepi ṭhapesi. Kiṃkāraṇā? “Bahūpakāro me”ti",
  "atk-s0514a1:1581_6": "vacanatthāya. So taṃ cammaṃ ādāya anupubbena bārāṇasiṃ gantvā kumāre upasaṅkamitvā",
  "atk-s0514a1:1581_7": "“pitughātakakammaṃ nāma dāruṇaṃ, taṃ vo na kātabbaṃ, ajarāmaro satto nāma natthi,",
  "atk-s0514a1:1581_8": "ahaṃ tumhe aññamaññaṃ samagge karissāmicceva āgato, tumhe mayā pahite sāsane āgaccheyyāthā”ti",
  "atk-s0514a1:1581_9": "kumāre ovaditvā antonagare uyyānaṃ pavisitvā makkaṭacammaṃ attharitvā silāpaṭṭe nisīdi.",
  "atk-s0514a1:1582_0": "Atha naṃ uyyānapālako disvā vegena gantvā rañño ārocesi. Rājā sutvāva sañjātasomanasso",
  "atk-s0514a1:1582_1": "hutvā te amacce ādāya tattha gantvā mahāsattaṃ vanditvā ekamantaṃ nisīditvā paṭisanthāraṃ",
  "atk-s0514a1:1582_2": "kātuṃ ārabhi. Mahāsatto tena saddhiṃ asammoditvā makkaṭacammameva parimajji. Atha",
  "atk-s0514a1:1582_3": "naṃ evamāha – “bhante, tumhe maṃ akathetvā makkaṭacammameva parimajjatha, kiṃ vo",
  "atk-s0514a1:1582_4": "idaṃ mayā bahūpakāratara”nti? “Āma mahārāja, bahūpakāro me esa vānaro, ahamassa piṭṭhe",
  "atk-s0514a1:1582_5": "nisīditvā vicariṃ, ayaṃ me pānīyaghaṭaṃ āhari, vasanaṭṭhānaṃ sammajji, ābhisamācārikavattapaṭivattaṃ",
  "atk-s0514a1:1582_6": "mama akāsi, ahaṃ pana attano dubbalacittatāya assa maṃsaṃ khāditvā cammaṃ sukkhāpetvā",
  "atk-s0514a1:1582_7": "attharitvā nisīdāmi ceva nipajjāmi ca, evaṃ bahūpakāro esa mayha”nti. Iti so tesaṃ",
  "atk-s0514a1:1582_8": "vāde bhindanatthāya vānaracamme vānaravohāraṃ āropetvā taṃ taṃ pariyāyaṃ sandhāya",
  "atk-s0514a1:1582_9": "imaṃ kathaṃ kathesi. So hi tassa nivutthapubbattā “piṭṭhe nisīditvā vicari”nti āha;",
  "atk-s0514a1:1582_10": "taṃ aṃse katvā pānīyaghaṭassa āhaṭapubbattā “pānīyaghaṭaṃ āharī”ti āha; tena cammena",
  "atk-s0514a1:1582_11": "bhūmiyaṃ sammaṭṭhapubbattā “vasanaṭṭhānaṃ sammajjī”ti āha; nipannakāle tena cammena",
  "atk-s0514a1:1582_12": "piṭṭhiyā, akkantakāle pādānaṃ phuṭṭhapubbattā “vattapaṭivattaṃ me akāsī”ti āha. Chātakāle",
  "atk-s0514a1:1582_13": "pana tassa maṃsaṃ labhitvā khāditattā “ahaṃ pana attano dubbalacittatāya tassa maṃsaṃ khādi”nti āha.",
  "atk-s0514a1:1583_0": "Taṃ sutvā te amaccā “pāṇātipāto tena kato”ti saññāya “passatha, bho, pabbajitassa",
  "atk-s0514a1:1583_1": "kammaṃ, makkaṭaṃ kira māretvā maṃsaṃ khāditvā cammaṃ gahetvā vicaratī”ti pāṇiṃ paharitvā",
  "atk-s0514a1:1583_2": "parihāsamakaṃsu. Mahāsatto te tathā karonte disvā “ime attano vādabhedanatthāya mama",
  "atk-s0514a1:1583_3": "cammaṃ ādāya āgatabhāvaṃ na jānanti, jānāpessāmi ne”ti ahetukavādiṃ tāva āmantetvā",
  "atk-s0514a1:1583_4": "pucchi – “āvuso, tvaṃ kasmā maṃ parihasasī”ti? “Mittadubbhikammassa ceva pāṇātipātassa",
  "atk-s0514a1:1583_5": "ca katattā”ti. Tato mahāsatto “yo pana gatiyā ceva diṭṭhiyā ca te saddahitvā evaṃ",
  "atk-s0514a1:1583_6": "kareyya, tena kiṃ dukkaṭa”nti tassa vādaṃ bhindanto āha –",
  "atk-s0514a1:1584": "139.",
  "atk-s0514a1:1585": "“Udīraṇā ce saṃgatyā, bhāvāyamanuvattati;",
  "atk-s0514a1:1586": "Akāmā akaraṇīyaṃ vā, karaṇīyaṃ vāpi kubbati;",
  "atk-s0514a1:1587": "Akāmakaraṇīyamhi, kvidha pāpena lippati.",
  "atk-s0514a1:1588": "140.",
  "atk-s0514a1:1589": "“So ce attho ca dhammo ca, kalyāṇo na ca pāpako;",
  "atk-s0514a1:1590": "Bhoto ce vacanaṃ saccaṃ, suhato vānaro mayā.",
  "atk-s0514a1:1591": "141.",
  "atk-s0514a1:1592": "“Attano ce hi vādassa, aparādhaṃ vijāniyā;",
  "atk-s0514a1:1593": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1594_0": "Tattha udīraṇāti kathā. Saṃgatyāti saṃgatiyā channaṃ abhijātīnaṃ taṃ taṃ abhijātiṃ",
  "atk-s0514a1:1594_1": "upagamanena. Bhāvāyamanuvattatīti bhāvena anuvattati, karaṇatthe sampadānaṃ. Akāmāti",
  "atk-s0514a1:1594_2": "akāmena anicchāya. Akaraṇīyaṃ vā karaṇīyaṃ vāpīti akattabbaṃ pāpaṃ vā kattabbaṃ kusalaṃ",
  "atk-s0514a1:1594_3": "vā. Kubbatīti karoti. Kvidhāti ko idha. Idaṃ vuttaṃ hoti – tvaṃ ahetukavādī “natthi",
  "atk-s0514a1:1594_4": "hetu natthi paccayo sattānaṃ saṃkilesāyā”tiādidiṭṭhiko, ayaṃ loko saṃgatiyā ceva",
  "atk-s0514a1:1594_5": "sabhāvena ca anuvattati pariṇamati, tattha tattha sukhadukkhaṃ paṭisaṃvedeti. Akāmakova",
  "atk-s0514a1:1594_6": "pāpaṃ vā puññaṃ vā karotīti vadasi, ayaṃ tava udīraṇā sace tathā, evaṃ sante akāmakaraṇīyasmiṃ",
  "atk-s0514a1:1594_7": "attano dhammatāya pavattamāne pāpe ko idha satto pāpena lippati, sace hi attanā akatena",
  "atk-s0514a1:1594_8": "pāpena lippati, na koci na lippeyyāti.",
  "atk-s0514a1:1595_0": "So ceti so ahetukavādasaṅkhāto tava bhāsitattho ca atthajotako dhammo ca kalyāṇo",
  "atk-s0514a1:1595_1": "na ca pāpako. “Ahetū appaccayā sattā saṃkilissanti, sukhadukkhaṃ paṭisaṃvediyantī”ti",
  "atk-s0514a1:1595_2": "idaṃ bhoto vacanaṃ saccaṃ ce, suhato vānaro mayā, ko ettha mama dosoti attho. Vijāniyāti,",
  "atk-s0514a1:1595_3": "samma, sace hi tvaṃ attano vādassa aparādhaṃ jāneyyāsi, na maṃ garaheyyāsi. Kiṃkāraṇā?",
  "atk-s0514a1:1595_4": "Bhoto vādo hi tādiso, tasmā ayaṃ mama vādaṃ karotīti maṃ pasaṃseyyāsi, attano pana",
  "atk-s0514a1:1595_5": "vādaṃ ajānanto maṃ garahasīti.",
  "atk-s0514a1:1596_0": "Evaṃ mahāsatto taṃ niggaṇhitvā appaṭibhāṇaṃ akāsi. Sopi rājaparisati maṅkubhūto pattakkhandho",
  "atk-s0514a1:1596_1": "nisīdi. Mahāsattopi tassa vādaṃ bhinditvā issarakatavādiṃ āmantetvā “tvaṃ, āvuso,",
  "atk-s0514a1:1596_2": "maṃ kasmā parihasasi, yadi issaranimmitavādaṃ sārato paccesī”ti vatvā āha –",
  "atk-s0514a1:1597": "142.",
  "atk-s0514a1:1598": "“Issaro sabbalokassa, sace kappeti jīvitaṃ;",
  "atk-s0514a1:1599": "Iddhiṃ byasanabhāvañca, kammaṃ kalyāṇapāpakaṃ;",
  "atk-s0514a1:1600": "Niddesakārī puriso, issaro tena lippati.",
  "atk-s0514a1:1601": "143.",
  "atk-s0514a1:1602": "“So ce attho ca dhammo ca, kalyāṇo na ca pāpako;",
  "atk-s0514a1:1603": "Bhoto ce vacanaṃ saccaṃ, suhato vānaro mayā.",
  "atk-s0514a1:1604": "144.",
  "atk-s0514a1:1605": "“Attano ce hi vādassa, aparādhaṃ vijāniyā;",
  "atk-s0514a1:1606": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1607_0": "Tattha kappeti jīvitanti sace brahmā vā añño vā koci issaro “tvaṃ kasiyā jīva, tvaṃ",
  "atk-s0514a1:1607_1": "gorakkhenā”ti evaṃ sabbalokassa jīvitaṃ saṃvidahati vicāreti. Iddhiṃ byasanabhāvañcāti",
  "atk-s0514a1:1607_2": "issariyādibhedā iddhiyo ca ñātivināsādikaṃ byasanabhāvañca sesañca kalyāṇapāpakaṃ",
  "atk-s0514a1:1607_3": "kammaṃ sabbaṃ yadi issarova kappeti karoti. Niddesakārīti yadi tassa niddesaṃ āṇattimeva",
  "atk-s0514a1:1607_4": "seso yo koci puriso karoti, evaṃ sante yo koci puriso pāpaṃ karoti, tassa issarena",
  "atk-s0514a1:1607_5": "katattā issarova tena pāpena lippati. Sesaṃ purimanayeneva veditabbaṃ. Yathā ca idha, evaṃ sabbattha.",
  "atk-s0514a1:1608_0": "Iti so ambatova muggaraṃ gahetvā ambaṃ pātento viya issarakaraṇeneva issarakatavādaṃ",
  "atk-s0514a1:1608_1": "bhinditvā pubbekatavādiṃ āmantetvā “tvaṃ, āvuso, maṃ kiṃ parihasasi, yadi pubbekatavādaṃ",
  "atk-s0514a1:1608_2": "saccaṃ maññasī”ti vatvā āha –",
  "atk-s0514a1:1609": "145.",
  "atk-s0514a1:1610": "“Sace pubbekatahetu, sukhadukkhaṃ nigacchati;",
  "atk-s0514a1:1611": "Porāṇakaṃ kataṃ pāpaṃ, tameso muccate iṇaṃ;",
  "atk-s0514a1:1612": "Porāṇaka iṇamokkho, kvidha pāpena lippati.",
  "atk-s0514a1:1613": "146.",
  "atk-s0514a1:1614": "“So ce attho ca dhammo ca, kalyāṇo na ca pāpako;",
  "atk-s0514a1:1615": "Bhoto ce vacanaṃ saccaṃ, suhato vānaro mayā.",
  "atk-s0514a1:1616": "147.",
  "atk-s0514a1:1617": "“Attano ce hi vādassa, aparādhaṃ vijāniyā;",
  "atk-s0514a1:1618": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1619_0": "Tattha pubbekatahetūti pubbakatahetu purimabhave katakammakāraṇeneva. Tameso muccate",
  "atk-s0514a1:1619_1": "iṇanti yo vadhabandhādīhi dukkhaṃ pāpuṇāti, yadi so yaṃ tena porāṇakaṃ kataṃ pāpaṃ,",
  "atk-s0514a1:1619_2": "taṃ idāni iṇaṃ muccati, evaṃ sante mamapi esa porāṇakaiṇato mokkho, anena hi makkaṭena",
  "atk-s0514a1:1619_3": "pubbe paribbājakena hutvā ahaṃ makkaṭo samāno māretvā khādito bhavissāmi, svāyaṃ",
  "atk-s0514a1:1619_4": "idha makkaṭattaṃ patto mayā paribbājakattaṃ pattena māretvā khādito bhavissati, ko",
  "atk-s0514a1:1619_5": "idha pāpena lippatīti.",
  "atk-s0514a1:1620_0": "Iti so tassapi vādaṃ bhinditvā ucchedavādiṃ abhimukhaṃ katvā “tvaṃ, āvuso, ‘itthi",
  "atk-s0514a1:1620_1": "dinna’ntiādīni vatvā ‘idheva sattā ucchijjanti, paralokaṃ gatā nāma natthī’ti maññamāno",
  "atk-s0514a1:1620_2": "kasmā maṃ parihasasī”ti santajjetvā āha –",
  "atk-s0514a1:1621": "148.",
  "atk-s0514a1:1622": "“Catunnaṃyevupādāya, rūpaṃ sambhoti pāṇinaṃ;",
  "atk-s0514a1:1623": "Yato ca rūpaṃ sambhoti, tatthevānupagacchati;",
  "atk-s0514a1:1624": "Idheva jīvati jīvo, pecca pecca vinassati.",
  "atk-s0514a1:1625": "149.",
  "atk-s0514a1:1626": "“Ucchijjati ayaṃ loko, ye bālā ye ca paṇḍitā;",
  "atk-s0514a1:1627": "Ucchijjamāne lokamhi, kvidha pāpena lippati.",
  "atk-s0514a1:1628": "150.",
  "atk-s0514a1:1629": "“So ce attho ca dhammo ca, kalyāṇo na ca pāpako;",
  "atk-s0514a1:1630": "Bhoto ce vacanaṃ saccaṃ, suhato vānaro mayā.",
  "atk-s0514a1:1631": "151.",
  "atk-s0514a1:1632": "“Attano ce hi vādassa, aparādhaṃ vijāniyā;",
  "atk-s0514a1:1633": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1634_0": "Tattha catunnanti pathavīādīnaṃ bhūtānaṃ. Rūpanti rūpakkhandho. Tatthevāti yato taṃ",
  "atk-s0514a1:1634_1": "rūpaṃ sambhoti, nirujjhanakālepi tattheva anupagacchati. Iminā tassa “cātumahābhūtiko",
  "atk-s0514a1:1634_2": "ayaṃ puriso yadā kālaṃ karoti, tadā pathavī pathavīkāyaṃ anupeti anupagacchati, āpo…",
  "atk-s0514a1:1634_3": "tejo… vāyo vāyokāyaṃ anupeti anupagacchati, ākāsaṃ indriyāni saṅkamanti, āsandhipañcamā",
  "atk-s0514a1:1634_4": "purisā mataṃ ādāya gacchanti, yāva āḷāhanā padāni paññāyanti, kāpotakāni aṭṭhīni",
  "atk-s0514a1:1634_5": "bhavanti, bhasmantā āhutiyo, dattupaññattaṃ yadidaṃ dānaṃ, tesaṃ tucchā musā vilāpo,",
  "atk-s0514a1:1634_6": "ye keci atthikavādaṃ vadanti, bāle ca paṇḍite ca kāyassa bhedā ucchijjanti vinassanti,",
  "atk-s0514a1:1634_7": "na honti paraṃ maraṇā”ti imaṃ diṭṭhiṃ patiṭṭhāpesi. Idhevāti imasmiṃyeva loke jīvo",
  "atk-s0514a1:1634_8": "jīvati. Pecca pecca vinassatīti paraloke nibbatto satto gativasena idha anāgantvā",
  "atk-s0514a1:1634_9": "tattheva paraloke vinassati ucchijjati. Evaṃ ucchijjamāne lokasmiṃ ko idha pāpena lippatīti.",
  "atk-s0514a1:1635_0": "Iti so tassapi vādaṃ bhinditvā khattavijjavādiṃ āmantetvā “tvaṃ, āvuso, ‘mātāpitaropi",
  "atk-s0514a1:1635_1": "māretvā attano attho kātabbo’ti imaṃ laddhiṃ ukkhipitvā vicaranto kasmā maṃ parihasasī”ti vatvā āha –",
  "atk-s0514a1:1636": "152.",
  "atk-s0514a1:1637": "“Āhu khattavidā loke, bālā paṇḍitamānino;",
  "atk-s0514a1:1638": "Mātaraṃ pitaraṃ haññe, atho jeṭṭhampi bhātaraṃ;",
  "atk-s0514a1:1639": "Haneyya puttadāre ca, attho ce tādiso siyā”ti.",
  "atk-s0514a1:1640_0": "Tattha khattavidāti khattavijjā, ayameva vā pāṭho. Khattavijjācariyānaṃ etaṃ nāmaṃ.",
  "atk-s0514a1:1640_1": "Bālā paṇḍitamāninoti bālā samānāpi “paṇḍitā mayaṃ attano paṇḍitabhāvaṃ pakāsemā”ti",
  "atk-s0514a1:1640_2": "maññamānā paṇḍitamānino hutvā evamāhu. Attho ceti sace attano yathārūpo koci attho",
  "atk-s0514a1:1640_3": "siyā, na kiñci parivajjeyya, sabbaṃ haneyyevāti vadanti, tvampi nesaṃ aññataroti.",
  "atk-s0514a1:1641": "Evaṃ tassa laddhiṃ patiṭṭhapetvā attano laddhiṃ pakāsento āha –",
  "atk-s0514a1:1642": "153.",
  "atk-s0514a1:1643": "“Yassa rukkhassa chāyāya, nisīdeyya sayeyya vā;",
  "atk-s0514a1:1644": "Na tassa sākhaṃ bhañjeyya, mittadubbho hi pāpako.",
  "atk-s0514a1:1645": "154.",
  "atk-s0514a1:1646": "“Atha atthe samuppanne, samūlamapi abbahe;",
  "atk-s0514a1:1647": "Attho me sambalenāpi, suhato vānaro mayā.",
  "atk-s0514a1:1648": "155.",
  "atk-s0514a1:1649": "“So ce attho ca dhammo ca, kalyāṇo na ca pāpako;",
  "atk-s0514a1:1650": "Bhoto ce vacanaṃ saccaṃ, suhato vānaro mayā.",
  "atk-s0514a1:1651": "156.",
  "atk-s0514a1:1652": "“Attano ce hi vādassa, aparādhaṃ vijāniyā;",
  "atk-s0514a1:1653": "Na maṃ tvaṃ garaheyyāsi, bhoto vādo hi tādiso”ti.",
  "atk-s0514a1:1654_0": "Tattha ambho khattavida amhākaṃ pana ācariyā evaṃ vaṇṇayanti. Attanā paribhuttacchāyassa",
  "atk-s0514a1:1654_1": "rukkhassapi sākhaṃ vā paṇṇaṃ vā na bhañjeyya. Kiṃkāraṇā? Mittadubbho hi pāpako. Tvaṃ",
  "atk-s0514a1:1654_2": "pana evaṃ vadesi – “atha atthe samuppanne samūlamapi abbahe”ti, mama ca pātheyyena",
  "atk-s0514a1:1654_3": "attho ahosi, tasmā sacepesa mayā hato, tathāpi attho me sambalenāpi, suhato vānaro mayā.",
  "atk-s0514a1:1655_0": "Evaṃ so tassapi vādaṃ bhinditvā pañcasu tesu apaṭibhānesu nisinnesu rājānaṃ āmantetvā,",
  "atk-s0514a1:1655_1": "“mahārāja, tvaṃ ime pañca raṭṭhavilopake mahācore gahetvā vicarasi, aho bālo, evarūpānañhi",
  "atk-s0514a1:1655_2": "saṃsaggena puriso diṭṭhadhammikampi samparāyikampi mahādukkhaṃ pāpuṇeyyā”ti vatvā",
  "atk-s0514a1:1655_3": "rañño dhammaṃ desento āha –",
  "atk-s0514a1:1656": "157.",
  "atk-s0514a1:1657": "“Ahetuvādo puriso, yo ca issarakuttiko;",
  "atk-s0514a1:1658": "Pubbekatī ca ucchedī, yo ca khattavido naro.",
  "atk-s0514a1:1659": "158.",
  "atk-s0514a1:1660": "“Ete asappurisā loke, bālā paṇḍitamānino;",
  "atk-s0514a1:1661": "Kareyya tādiso pāpaṃ, atho aññampi kāraye;",
  "atk-s0514a1:1662": "Asappurisasaṃsaggo, dukkhanto kaṭukudrayo”ti.",
  "atk-s0514a1:1663_0": "Tattha tādisoti, mahārāja, yādisā ete pañca diṭṭhigatikā, tādiso puriso sayampi pāpaṃ",
  "atk-s0514a1:1663_1": "kareyya. Yvāssa vacanaṃ suṇāti, taṃ aññampi kāraye. Dukkhantoti evarūpehi asappurisehi",
  "atk-s0514a1:1663_2": "saddhiṃ saṃsaggo idhalokepi paralokepi dukkhanto kaṭukudrayova hoti. Imassa panatthassa",
  "atk-s0514a1:1663_3": "pakāsanatthaṃ “yāni kānici, bhikkhave, bhayāni uppajjanti, sabbāni tāni bālato”ti",
  "atk-s0514a1:1663_4": "suttaṃ āharitabbaṃ. Godhajātaka- sañjīvajātaka- akittijātakādīhi cāyamattho dīpetabbo.",
  "atk-s0514a1:1664": "Idānī opammadassanavasena dhammadesanaṃ vaḍḍhento āha –",
  "atk-s0514a1:1665": "159.",
  "atk-s0514a1:1666": "“Urabbharūpena vakassu pubbe, asaṃkito ajayūthaṃ upeti;",
  "atk-s0514a1:1667": "Hantvā uraṇiṃ ajikaṃ ajañca, utrāsayitvā yenakāmaṃ paleti.",
  "atk-s0514a1:1668": "160.",
  "atk-s0514a1:1669": "“Tathāvidheke samaṇabrāhmaṇāse, chadanaṃ katvā vañcayanti manusse;",
  "atk-s0514a1:1670": "Anāsakā thaṇḍilaseyyakā ca, rajojallaṃ ukkuṭikappadhānaṃ;",
  "atk-s0514a1:1671": "Pariyāyabhattañca apānakattā, pāpācārā arahanto vadānā.",
  "atk-s0514a1:1672": "161.",
  "atk-s0514a1:1673": "“Ete asappurisā loke, bālā paṇḍitamānino;",
  "atk-s0514a1:1674": "Kareyya tādiso pāpaṃ, atho aññampi kāraye;",
  "atk-s0514a1:1675": "Asappurisasaṃsaggo, dukkhanto kaṭukudrayo.",
  "atk-s0514a1:1676": "162.",
  "atk-s0514a1:1677": "“Yamāhu natthi vīriyanti, ahetuñca pavadanti ye;",
  "atk-s0514a1:1678": "Parakāraṃ attakārañca, ye tucchaṃ samavaṇṇayuṃ.",
  "atk-s0514a1:1679": "163.",
  "atk-s0514a1:1680": "“Ete asappurisā loke, bālā paṇḍitamānino;",
  "atk-s0514a1:1681": "Kareyya tādiso pāpaṃ, atho aññampi kāraye;",
  "atk-s0514a1:1682": "Asappurisasaṃsaggo, dukkhanto kaṭukudrayo.",
  "atk-s0514a1:1683": "164.",
  "atk-s0514a1:1684": "“Sace hi vīriyaṃ nāssa, kammaṃ kalyāṇapāpakaṃ;",
  "atk-s0514a1:1685": "Na bhare vaḍḍhakiṃ rājā, napi yantāni kāraye.",
  "atk-s0514a1:1686": "165.",
  "atk-s0514a1:1687": "“Yasmā ca vīriyaṃ atthi, kammaṃ kalyāṇapāpakaṃ;",
  "atk-s0514a1:1688": "Tasmā yantāni kāreti, rājā bharati vaḍḍhakiṃ.",
  "atk-s0514a1:1689": "166.",
  "atk-s0514a1:1690": "“Yadi vassasataṃ devo, na vasse na himaṃ pate;",
  "atk-s0514a1:1691": "Ucchijjeyya ayaṃ loko, vinasseyya ayaṃ pajā.",
  "atk-s0514a1:1692": "167.",
  "atk-s0514a1:1693": "“Yasmā ca vassatī devo, himañcānuphusāyati;",
  "atk-s0514a1:1694": "Tasmā sassāni paccanti, raṭṭhañca pālite ciraṃ.",
  "atk-s0514a1:1695": "168.",
  "atk-s0514a1:1696": "“Gavaṃ ce taramānānaṃ, jimhaṃ gacchati puṅgavo;",
  "atk-s0514a1:1697": "Sabbā tā jimhaṃ gacchanti, nette jimhaṃ gate sati.",
  "atk-s0514a1:1698": "169.",
  "atk-s0514a1:1699": "“Evameva manussesu, yo hoti seṭṭhasammato;",
  "atk-s0514a1:1700": "So ce adhammaṃ carati, pageva itarā pajā;",
  "atk-s0514a1:1701": "Sabbaṃ raṭṭhaṃ dukhaṃ seti, rājā ce hoti adhammiko.",
  "atk-s0514a1:1702": "170.",
  "atk-s0514a1:1703": "“Gavaṃ ce taramānānaṃ, ujuṃ gacchati puṅgavo;",
  "atk-s0514a1:1704": "Sabbā gāvī ujuṃ yanti, nette ujuṃ gate sati.",
  "atk-s0514a1:1705": "171.",
  "atk-s0514a1:1706": "“Evameva manussesu, yo hoti seṭṭhasammato;",
  "atk-s0514a1:1707": "So sace dhammaṃ carati, pageva itarā pajā;",
  "atk-s0514a1:1708": "Sabbaṃ raṭṭhaṃ sukhaṃ seti, rājā ce hoti dhammiko.",
  "atk-s0514a1:1709": "172.",
  "atk-s0514a1:1710": "“Mahārukkhassa phalino, āmaṃ chindati yo phalaṃ;",
  "atk-s0514a1:1711": "Rasañcassa na jānāti, bījañcassa vinassati.",
  "atk-s0514a1:1712": "173.",
  "atk-s0514a1:1713": "“Mahārukkhūpamaṃ raṭṭhaṃ, adhammena pasāsati;",
  "atk-s0514a1:1714": "Rasañcassa na jānāti, raṭṭhañcassa vinassati.",
  "atk-s0514a1:1715": "174.",
  "atk-s0514a1:1716": "“Mahārukkhassa phalino, pakkaṃ chindati yo phalaṃ;",
  "atk-s0514a1:1717": "Rasañcassa vijānāti, bījañcassa na nassati.",
  "atk-s0514a1:1718": "175.",
  "atk-s0514a1:1719": "“Mahārukkhūpamaṃ raṭṭhaṃ, dhammena yo pasāsati;",
  "atk-s0514a1:1720": "Rasañcassa vijānāti, raṭṭhañjassa na nassati.",
  "atk-s0514a1:1721": "176.",
  "atk-s0514a1:1722": "“Yo ca rājā janapadaṃ, adhammena pasāsati;",
  "atk-s0514a1:1723": "Sabbosadhīhi so rājā, viruddho hoti khattiyo.",
  "atk-s0514a1:1724": "177.",
  "atk-s0514a1:1725": "“Tatheva negame hiṃsaṃ, ye yuttā kayavikkaye;",
  "atk-s0514a1:1726": "Ojadānabalīkāre, sa kosena virujjhati.",
  "atk-s0514a1:1727": "178.",
  "atk-s0514a1:1728": "“Pahāravarakhettaññū, saṅgāme katanissame;",
  "atk-s0514a1:1729": "Ussite hiṃsayaṃ rājā, sa balena virujjhati.",
  "atk-s0514a1:1730": "179.",
  "atk-s0514a1:1731": "“Tatheva isayo hiṃsaṃ, saññate brahmacārino;",
  "atk-s0514a1:1732": "Adhammacārī khattiyo, so saggena virujjhati.",
  "atk-s0514a1:1733": "180.",
  "atk-s0514a1:1734": "“Yo ca rājā adhammaṭṭho, bhariyaṃ hanti adūsikaṃ;",
  "atk-s0514a1:1735": "Luddhaṃ pasavate ṭhānaṃ, puttehi ca virujjhati.",
  "atk-s0514a1:1736": "181.",
  "atk-s0514a1:1737": "“Dhammaṃ care jānapade, negamesu balesu ca;",
  "atk-s0514a1:1738": "Isayo ca na hiṃseyya, puttadāre samaṃ care.",
  "atk-s0514a1:1739": "182.",
  "atk-s0514a1:1740": "“Sa tādiso bhūmipati, raṭṭhapālo akodhano;",
  "atk-s0514a1:1741": "Sapatte sampakampeti, indova asurādhipo”ti.",
  "atk-s0514a1:1742_0": "Tattha vakassūti vako assu, assūti nipātamattaṃ. Idaṃ vuttaṃ hoti – mahārāja, pubbe",
  "atk-s0514a1:1742_1": "eko urabbharūpo vako ahosi, tassa naṅguṭṭhamattameva dīghaṃ, taṃ pana so antarasattimhi",
  "atk-s0514a1:1742_2": "pakkhipitvā urabbharūpena asaṃkito ajayūthaṃ upeti. Tattha uraṇikañca ajikañca ajañca",
  "atk-s0514a1:1742_3": "hantvā yenakāmaṃ paleti. Tathāvidheketi tathāvidhā eke samaṇabrāhmaṇā pabbajjāliṅgena",
  "atk-s0514a1:1742_4": "chadanaṃ katvā attānaṃ chādetvā madhuravacanādīhi hitakāmā viya hutvā lokaṃ vañcenti.",
  "atk-s0514a1:1742_5": "“Anāsakā”tiādi tesaṃ chadanassa dassanatthaṃ vuttaṃ. Ekacce hi “mayaṃ anāsakā na",
  "atk-s0514a1:1742_6": "kiñci āhāremā”ti manusse vañcenti, apare “mayaṃ thaṇḍilaseyyakā”ti. Aññesaṃ pana",
  "atk-s0514a1:1742_7": "rajojallaṃ chadanaṃ, aññesaṃ ukkuṭikappadhānaṃ, te gacchantāpi uppatitvā ukkuṭikāva",
  "atk-s0514a1:1742_8": "gacchanti. Aññesaṃ sattāhadasāhādivārabhojanasaṅkhātaṃ pariyāyabhattachadanaṃ, apare",
  "atk-s0514a1:1742_9": "apānakattā honti, “mayaṃ pānīyaṃ na pivāmā”ti vadanti. Arahanto vadānāti pāpācārā",
  "atk-s0514a1:1742_10": "hutvāpi “mayaṃ arahanto”ti vadantā vicaranti. Eteti, mahārāja, ime vā pañca janā",
  "atk-s0514a1:1742_11": "hontu aññe vā, yāvanto diṭṭhigatikā nāma, sabbepi ete asappurisā. Yamāhūti ye āhu, ye vadanti.",
  "atk-s0514a1:1743_0": "Sace hi vīriyaṃ nāssāti, mahārāja, sace ñāṇasampayuttaṃ kāyikacetasikavīriyaṃ na",
  "atk-s0514a1:1743_1": "bhaveyya. Kammanti kalyāṇapāpakaṃ kammampi yadi na bhaveyya. Na bhareti evaṃ sante",
  "atk-s0514a1:1743_2": "vaḍḍhakiṃ vā aññe vā kārake rājā na poseyya, napi yantānīti napi tehi sattabhūmikapāsādādīni",
  "atk-s0514a1:1743_3": "yantāni kāreyya. Kiṃkāraṇā? Vīriyassa ceva kammassa ca abhāvā. Ucchijjeyyāti, mahārāja,",
  "atk-s0514a1:1743_4": "yadi ettakaṃ kālaṃ neva devo vasseyya, na himaṃ pateyya, atha kappuṭṭhānakālo viya",
  "atk-s0514a1:1743_5": "ayaṃ loko ucchijjeyya. Ucchedavādinā kathitaniyāmena pana ucchedo nāma natthi. Pāliteti pālayati.",
  "atk-s0514a1:1744_0": "“Gavaṃ ce”ti catasso gāthā rañño dhammadesanāyameva vuttā, tathā “mahārukkhassā”tiādikā.",
  "atk-s0514a1:1744_1": "Tattha mahārukkhassāti madhuraambarukkhassa. Adhammenāti agatigamanena. Rasañcassa",
  "atk-s0514a1:1744_2": "na jānātīti adhammiko rājā raṭṭhassa rasaṃ ojaṃ na jānāti, āyasampattiṃ na labhati.",
  "atk-s0514a1:1744_3": "Vinassatīti suññaṃ hoti, manussā gāmanigame chaḍḍetvā paccantaṃ pabbatavisamaṃ bhajanti,",
  "atk-s0514a1:1744_4": "sabbāni āyamukhāni pacchijjanti. Sabbosadhīhīti sabbehi mūlatacapattapupphaphalādīhi",
  "atk-s0514a1:1744_5": "ceva sappinavanītādīhi ca osadhehi virujjhati, tāni na sampajjanti. Adhammikarañño",
  "atk-s0514a1:1744_6": "hi pathavī nirojā hoti, tassā nirojatāya osadhānaṃ ojā na hoti, tāni rogañca vūpasametuṃ",
  "atk-s0514a1:1744_7": "na sakkonti. Iti so tehi viruddho nāma hoti.",
  "atk-s0514a1:1745_0": "Negameti nigamavāsikuṭumbike. Hiṃsanti hiṃsanto pīḷento. Ye yuttāti ye kayavikkaye",
  "atk-s0514a1:1745_1": "yuttā āyānaṃ mukhā thalajalapathavāṇijā, te ca hiṃsanto. Ojadānabalīkāreti tato tato",
  "atk-s0514a1:1745_2": "bhaṇḍāharaṇasuṅkadānavasena ojadānañceva chabhāgadasabhāgādibhedaṃ baliñca karonte.",
  "atk-s0514a1:1745_3": "Sa kosenāti so ete hiṃsanto adhammikarājā dhanadhaññehi parihāyanto kosena virujjhati",
  "atk-s0514a1:1745_4": "nāma. Pahāravarakhettaññūti “imasmiṃ ṭhāne vijjhituṃ vaṭṭatī”ti evaṃ pahāravarānaṃ",
  "atk-s0514a1:1745_5": "khettaṃ jānante dhanuggahe. Saṅgāme katanissameti yuddhe sukatakamme mahāyodhe. Ussiteti",
  "atk-s0514a1:1745_6": "uggate paññāte mahāmatte. Hi sayanti evarūpe sayaṃ vā hiṃsanto parehi vā hiṃsāpento.",
  "atk-s0514a1:1745_7": "Balenāti balakāyena. Tathāvidhañhi rājānaṃ “ayaṃ bahukāre attano rajjadāyakepi hiṃsati,",
  "atk-s0514a1:1745_8": "kimaṅgaṃ pana amhe”ti avasesāpi yodhā vijahantiyeva. Iti so balena viruddho nāma hoti.",
  "atk-s0514a1:1746_0": "Tatheva isayo hiṃsanti yathā ca negamādayo, tatheva esitaguṇe pabbajite akkosanapaharaṇādīhi",
  "atk-s0514a1:1746_1": "hiṃsanto adhammacārī rājā kāyassa bhedā apāyameva upeti, sagge nibbattituṃ na sakkotīti",
  "atk-s0514a1:1746_2": "saggena viruddho nāma hoti. Bhariyaṃ hanti adūsikanti attano bāhucchāyāya vaḍḍhitaṃ",
  "atk-s0514a1:1746_3": "puttadhītāhi saṃvaḍḍhaṃ sīlavatiṃ bhariyaṃ mittapatirūpakānaṃ corānaṃ vacanaṃ gahetvā",
  "atk-s0514a1:1746_4": "māreti. Luddhaṃ pasavate ṭhānanti so attano nirayūpapattiṃ pasavati nipphādeti. Puttehi",
  "atk-s0514a1:1746_5": "cāti imasmiññeva attabhāve attano puttehi saddhiṃ virujjhatīti.",
  "atk-s0514a1:1747_0": "Evamassa so tesaṃ pañcannaṃ janānaṃ kathaṃ gahetvā deviyā māritabhāvañca puttānaṃ",
  "atk-s0514a1:1747_1": "viruddhabhāvañca sandhimukhe coraṃ cūḷāyaṃ gaṇhanto viya kathesi. Mahāsatto hi tesaṃ",
  "atk-s0514a1:1747_2": "amaccānaṃ niggaṇhanañca dhammadesanañca deviyā tehi māritabhāvassa āvikaraṇatthañca",
  "atk-s0514a1:1747_3": "tattha anupubbena kathaṃ āharitvā okāsaṃ katvā etamatthaṃ kathesi. Rājā tassa vacanaṃ",
  "atk-s0514a1:1747_4": "sutvā attano aparādhaṃ jāni. Atha naṃ mahāsatto “ito paṭṭhāya, mahārāja, evarūpānaṃ",
  "atk-s0514a1:1747_5": "pāpānaṃ kathaṃ gahetvā mā puna evamakāsī”ti vatvā ovadanto “dhammaṃ care”tiādimāha.",
  "atk-s0514a1:1748_0": "Tattha dhammaṃ careti, mahārāja, rājā nāma janapadaṃ adhammikena balinā apīḷento",
  "atk-s0514a1:1748_1": "janapade dhammaṃ careyya, sāmike asāmike akaronto negamesu dhammaṃ careyya, aṭṭhāne",
  "atk-s0514a1:1748_2": "akilamento balesu dhammaṃ careyya. Vadhabandhaakkosaparibhāse pariharanto paccaye",
  "atk-s0514a1:1748_3": "ca nesaṃ dadanto isayo na vihiṃseyya, dhītaro yuttaṭṭhāne patiṭṭhāpento putte ca",
  "atk-s0514a1:1748_4": "sippāni sikkhāpetvā sammā pariharanto bhariyaṃ issariyavossaggaalaṅkāradānasammānanādīhi",
  "atk-s0514a1:1748_5": "anuggaṇhanto puttadāre samaṃ careyya. Sa tādisoti so tādiso rājā paveṇiṃ abhinditvā",
  "atk-s0514a1:1748_6": "dhammena samena rajjaṃ kārento rājāṇāya rājatejena sapatte sampakampeti tāseti cāleti.",
  "atk-s0514a1:1748_7": "“Indovā”ti idaṃ upamatthaṃ vuttaṃ. Yathā asure jetvā abhibhavitvā ṭhitakālato paṭṭhāya",
  "atk-s0514a1:1748_8": "asurādhipoti saṅkhyaṃ gato indo attano sapattabhūte asure kampesi, tathā kampetīti.",
  "atk-s0514a1:1749_0": "Evaṃ mahāsatto rañño dhammaṃ desetvā cattāropi kumāre pakkosāpetvā ovaditvā rañño",
  "atk-s0514a1:1749_1": "katakammaṃ pakāsetvā rājānaṃ khamāpetvā “mahārāja, ito paṭṭhāya atuletvā paribhedakānaṃ",
  "atk-s0514a1:1749_2": "kathaṃ gahetvā mā evarūpaṃ sāhasikakammaṃ akāsi, tumhepi kumārā mā rañño dubbhitthā”ti",
  "atk-s0514a1:1749_3": "sabbesaṃ ovādaṃ adāsi. Atha naṃ rājā āha – “ahaṃ, bhante, tumhesu ca deviyā ca aparajjhanto",
  "atk-s0514a1:1749_4": "ime nissāya etesaṃ kathaṃ gahetvā etaṃ pāpakammaṃ kariṃ, ime pañcapi māremī”ti. Na",
  "atk-s0514a1:1749_5": "labbhā, mahārāja, evaṃ kātunti. Tena hi tesaṃ hatthapāde chedāpemīti. Idampi na labbhā",
  "atk-s0514a1:1749_6": "kātunti. Rājā “sādhu, bhante”ti sampaṭicchitvā te sabbasaṃharaṇe katvā pañcacūḷākaraṇagaddūlabandhanagomayāsiñcanehi",
  "atk-s0514a1:1749_7": "avamānetvā raṭṭhā pabbājesi. Bodhisatto tattha katipāhaṃ vasitvā “appamatto hohī”ti",
  "atk-s0514a1:1749_8": "rājānaṃ ovaditvā himavantaṃyeva gantvā jhānābhiññā nibbattetvā yāvajīvaṃ brahmavihāre",
  "atk-s0514a1:1749_9": "bhāvetvā brahmalokūpago ahosi.",
  "atk-s0514a1:1750_0": "Satthā imaṃ desanaṃ āharitvā “na, bhikkhave, idāneva, pubbepi tathāgato paññavāyeva",
  "atk-s0514a1:1750_1": "parappavādappamaddanoyevā”ti vatvā jātakaṃ samodhānesi “tadā pañca diṭṭhigatikā pūraṇakassapamakkhaligosālapakudhakaccānaajitakesakambalanigaṇṭhanāṭaputtā",
  "atk-s0514a1:1750_2": "ahesuṃ, piṅgalasunakho ānando, mahābodhiparibbājako pana ahameva ahosi”nti.",
  "atk-s0514a1:1751": "Mahābodhijātakavaṇṇanā tatiyā.",
  "atk-s0514a1:1752": "Jātakuddānaṃ –",
  "atk-s0514a1:1753": "Saniḷīnikamavhayano paṭhamo, dutiyo pana saummadantivaro;",
  "atk-s0514a1:1754": "Tatiyo pana bodhisirīvhayano, kathitā pana tīṇi jinena subhāti.",
  "atk-s0514a1:1755": "Paṇṇāsanipātavaṇṇanā niṭṭhitā.",
  "atk-s0514a1:1756": "19. Saṭṭhinipāto",
  "atk-s0514a1:1758": "[529] 1. Soṇakajātakavaṇṇanā",
  "atk-s0514a1:1759_0": "Kassa sutvā sataṃ dammīti idaṃ satthā jetavane viharanto nekkhammapāramiṃ ārabbha",
  "atk-s0514a1:1759_1": "kathesi. Tadā hi bhagavā dhammasabhāyaṃ nekkhammapāramiṃ vaṇṇayantānaṃ bhikkhūnaṃ",
  "atk-s0514a1:1759_2": "majjhe nisīditvā “na, bhikkhave, idāneva, pubbepi tathāgato mahābhinikkhamanaṃ nikkhantoyevā”ti vatvā atītaṃ āhari.",
  "atk-s0514a1:1760_0": "Atīte rājagahe magadharājā nāma rajjaṃ kāresi. Bodhisatto tassa aggamahesiyā kucchismiṃ",
  "atk-s0514a1:1760_1": "nibbatti, nāmaggahaṇadivase cassa “arindamakumāro”ti nāmaṃ kariṃsu. Tassa jātadivaseyeva",
  "atk-s0514a1:1760_2": "purohitassapi putto jāyi, “soṇakakumāro”tissa nāmaṃ kariṃsu. Te ubhopi ekatova vaḍḍhitvā",
  "atk-s0514a1:1760_3": "vayappattā uttamarūpadharā rūpena nibbisesā hutvā takkasilaṃ gantvā uggahitasippā",
  "atk-s0514a1:1760_4": "tato nikkhamitvā “sabbasamayasippañca desacārittañca jānissāmā”ti anupubbena cārikaṃ",
  "atk-s0514a1:1760_5": "carantā bārāṇasiṃ patvā rājuyyāne vasitvā punadivase nagaraṃ pavisiṃsu. Taṃ divasañca",
  "atk-s0514a1:1760_6": "ekacce manussā “brāhmaṇavācanakaṃ karissāmā”ti pāyāsaṃ paṭiyādetvā āsanāni paññāpetvā",
  "atk-s0514a1:1760_7": "āgacchante te kumāre disvā gharaṃ pavesetvā paññattāsane nisīdāpesuṃ. Tattha bodhisattassa",
  "atk-s0514a1:1760_8": "paññattāsane suddhavatthaṃ atthataṃ ahosi, soṇakassa rattakambalaṃ. So taṃ nimittaṃ",
  "atk-s0514a1:1760_9": "disvāva “ajja me piyasahāyo arindamakumāro bārāṇasirājā bhavissati, mayhaṃ pana senāpatiṭṭhānaṃ",
  "atk-s0514a1:1760_10": "dassatī”ti aññāsi. Te ubhopi katabhattakiccā uyyānameva agamaṃsu.",
  "atk-s0514a1:1761_0": "Tadā bārāṇasirañño kālakatassa sattamo divaso hoti, aputtakaṃ rājakulaṃ. Amaccādayo",
  "atk-s0514a1:1761_1": "pātova sasīsaṃ nhātā sannipatitvā “rajjārahassa santikaṃ gamissatī”ti phussarathaṃ",
  "atk-s0514a1:1761_2": "yojetvā vissajjesuṃ. So nagarā nikkhamitvā anupubbena rājuyyānaṃ gantvā uyyānadvāre",
  "atk-s0514a1:1761_3": "nivattitvā ārohaṇasajjo hutvā aṭṭhāsi. Bodhisatto maṅgalasilāpaṭṭesasīsaṃ pārupitvā",
  "atk-s0514a1:1761_4": "nipajji, soṇakakumāro tassa santike nisīdi. So tūriyasaddaṃ sutvā “arindamassa phussaratho",
  "atk-s0514a1:1761_5": "āgacchati, ajjesa rājā hutvā mama senāpatiṭṭhānaṃ dassati, na kho pana mayhaṃ issariyenattho,",
  "atk-s0514a1:1761_6": "etasmiṃ gate nikkhamitvā pabbajissāmī”ti cintetvā ekamante paṭicchanne aṭṭhāsi. Purohito",
  "atk-s0514a1:1761_7": "uyyānaṃ pavisitvā mahāsattaṃ nipannakaṃ disvā tūriyāni paggaṇhāpesi. Mahāsatto pabujjhitvā",
  "atk-s0514a1:1761_8": "parivattitvā thokaṃ nipajjitvā uṭṭhāya silāpaṭṭe pallaṅkena nisīdi. Atha naṃ purohito",
  "atk-s0514a1:1761_9": "añjaliṃ paggaṇhitvā āha – “rajjaṃ te, deva, pāpuṇātī”ti. “Kiṃ aputtakaṃ rājakula”nti?",
  "atk-s0514a1:1761_10": "“Evaṃ, devā”ti. “Tena hi sādhū”ti. Atha naṃ te tattheva abhisiñcitvā rathaṃ āropetvā",
  "atk-s0514a1:1761_11": "mahantena parivārena nagaraṃ pavesesuṃ. So nagaraṃ padakkhiṇaṃ katvā pāsādaṃ abhirūhi.",
  "atk-s0514a1:1761_12": "So yasamahantatāya soṇakakumāraṃ na sari.",
  "atk-s0514a1:1762_0": "Sopi tasmiṃ nagaraṃ paviṭṭhe pacchā āgantvā silāpaṭṭe nisīdi. Athassa purato bandhanā",
  "atk-s0514a1:1762_1": "pavuttaṃ sālarukkhato paṇḍupalāsaṃ pati. So taṃ disvāva “yathevetaṃ, tathā mamapi",
  "atk-s0514a1:1762_2": "sarīraṃ jaraṃ patvā patissatī”ti aniccādivasena vipassanaṃ paṭṭhapetvā paccekabodhiṃ",
  "atk-s0514a1:1762_3": "pāpuṇi. Taṃkhaṇaññevassa gihiliṅgaṃ antaradhāyi, pabbajitaliṅgaṃ pāturahosi. So “natthi",
  "atk-s0514a1:1762_4": "dāni punabbhavo”ti udānaṃ udānento nandamūlakapabbhāraṃ agamāsi. Mahāsattopi cattālīsamattānaṃ",
  "atk-s0514a1:1762_5": "saṃvaccharānaṃ accayena saritvā “kahaṃ nu kho me sahāyo soṇako”ti soṇakaṃ punappunaṃ",
  "atk-s0514a1:1762_6": "sarantopi “mayā suto vā diṭṭho vā”ti vattāraṃ alabhitvā alaṅkatamahātale rājapallaṅke",
  "atk-s0514a1:1762_7": "nisinno gandhabbanāṭakanaccagītādīhi parivuto sampattimanubhavanto “yo me kassaci",
  "atk-s0514a1:1762_8": "santike sutvā ‘asukaṭṭhāne nāma soṇako vasatī’ti ācikkhissati, tassa sataṃ dassāmi,",
  "atk-s0514a1:1762_9": "yo me sāmaṃ disvā ārocessati, tassa sahassa”nti ekaṃ udānaṃ abhisaṅkharitvā gītavasena",
  "atk-s0514a1:1762_10": "udānento paṭhamaṃ gāthamāha –",
  "atk-s0514a1:1763": "“Kassa sutvā sataṃ dammi, sahassaṃ diṭṭha soṇakaṃ;",
  "atk-s0514a1:1764": "Ko me soṇakamakkhāti, sahāyaṃ paṃsukīḷita”nti.",
  "atk-s0514a1:1765_0": "Athassa mukhato luñcantī viya gahetvā ekā nāṭakītthī taṃ gāyi. Athaññā athaññāti",
  "atk-s0514a1:1765_1": "“amhākaṃ rañño piyagīta”nti sabbā orodhā gāyiṃsu. Anukkamena nagaravāsinopi jānapadāpi",
  "atk-s0514a1:1765_2": "tameva gītaṃ gāyiṃsu. Rājāpi punappunaṃ tameva gītaṃ gāyati. Paṇṇāsamattānaṃ saṃvaccharānaṃ",
  "atk-s0514a1:1765_3": "accayena panassa bahū puttadhītaro ahesuṃ, jeṭṭhaputto dīghāvukumāro nāma ahosi.",
  "atk-s0514a1:1765_4": "Tadā soṇakapaccekabuddho “arindamarājā maṃ daṭṭhukāmo, ahaṃ tattha gantvā kāmesu",
  "atk-s0514a1:1765_5": "ādīnavaṃ nekkhamme cānisaṃsaṃ kathetvā pabbajjanākāraṃ karomī”ti cintetvā iddhiyā",
  "atk-s0514a1:1765_6": "ākāsenāgantvā uyyāne nisīdi. Tadā eko sattavassiko pañcacūḷakakumārako mātarā pahito",
  "atk-s0514a1:1765_7": "gantvā uyyānavane dārūni uddharanto punappunaṃ tameva gītaṃ gāyi. Atha naṃ so pakkositvā",
  "atk-s0514a1:1765_8": "“kumāraka, tvaṃ aññaṃ agāyitvā ekameva gītaṃ gāyasi, kiṃ aññaṃ na jānāsī”ti pucchi.",
  "atk-s0514a1:1765_9": "“Jānāmi, bhante, amhākaṃ pana rañño idameva piyaṃ, tena naṃ punnappunaṃ gāyāmī”ti.",
  "atk-s0514a1:1765_10": "“Etassa pana te gītassa paṭigītaṃ gāyanto koci diṭṭhapubbo”ti. “Na diṭṭhapubbo, bhante”ti.",
  "atk-s0514a1:1765_11": "“Ahaṃ taṃ sikkhāpessāmi, sakkhissasi rañño santikaṃ gantvā paṭigītaṃ gāyitu”nti.",
  "atk-s0514a1:1765_12": "“Āma, bhante”ti. Athassa so paṭigītaṃ ācikkhanto “mayhaṃ sutvā”tiādimāha. Uggaṇhāpetvā",
  "atk-s0514a1:1765_13": "ca pana taṃ uyyojesi – “gaccha, kumāraka, imaṃ paṭigītaṃ raññā saddhiṃ gāyāhi, rājā",
  "atk-s0514a1:1765_14": "te mahantaṃ issariyaṃ dassati, kiṃ te dārūhi, vegena yāhī”ti.",
  "atk-s0514a1:1766_0": "So “sādhū”ti taṃ paṭigītaṃ uggaṇhitvā vanditvā, “bhante, yāvāhaṃ rājānaṃ ānemi, tāva",
  "atk-s0514a1:1766_1": "idheva hothā”ti vatvā vegena mātu santikaṃ gantvā, “amma, khippaṃ maṃ nhāpetvā alaṅkarotha,",
  "atk-s0514a1:1766_2": "ajja taṃ daliddabhāvato mocessāmī”ti vatvā nhātamaṇḍito rājadvāraṃ gantvā “ayya dovārika,",
  "atk-s0514a1:1766_3": "‘eko dārako tumhehi saddhiṃ paṭigītaṃ gāyissāmīti āgantvā dvāre ṭhito’ti rañño arocehī”ti",
  "atk-s0514a1:1766_4": "āha. So vegena gantvā rañño ārocesi. Rājā “āgacchatū”ti pakkosāpetvā, “tāta, tvaṃ",
  "atk-s0514a1:1766_5": "mayā saddhiṃ paṭigītaṃ gāyissasī”ti āha. “Āma, devā”ti. “Tena hi gāyassū”ti. “Deva,",
  "atk-s0514a1:1766_6": "imasmiṃ ṭhāne na gāyāmi, nagare pana bheriṃ carāpetvā mahājanaṃ sannipātāpetha, mahājanamajjhe",
  "atk-s0514a1:1766_7": "gāyissāmī”ti. Rājā tathā kāretvā alaṅkatamaṇḍape pallaṅkamajjhe nisīditvā tassānurūpaṃ",
  "atk-s0514a1:1766_8": "āsanaṃ dāpetvā “idāni tava gītaṃ gāyassū”ti āha. “Deva, tumhe tāva gāyatha, athāhaṃ",
  "atk-s0514a1:1766_9": "paṭigītaṃ gāyissāmī”ti. Tato rājā paṭhamaṃ gāyanto gāthamāha –",
  "atk-s0514a1:1767": "1.",
  "atk-s0514a1:1768": "“Kassa sutvā sataṃ dammi, sahassaṃ diṭṭha soṇakaṃ;",
  "atk-s0514a1:1769": "So me soṇakamakkhāti, sahāyaṃ paṃsukīḷita”nti.",
  "atk-s0514a1:1770_0": "Tattha sutvāti “asukaṭṭhāne nāma te piyasahāyo soṇako vasatī”ti tassa vasanaṭṭhānaṃ",
  "atk-s0514a1:1770_1": "sutvā ārocentassa kassa sataṃ dammi. Diṭṭhāti “asukaṭṭhāne nāma mayā diṭṭho”ti disvā",
  "atk-s0514a1:1770_2": "ārocentassa kassa sahassaṃ dammīti.",
  "atk-s0514a1:1771": "Evaṃ raññā paṭhamaṃ udānagāthāya gītāya pañcacūḷakadārakena paṭigītabhāvaṃ pakāsento satthā abhisambuddho hutvā dīyaḍḍhagāthā abhāsi –",
  "atk-s0514a1:1772": "2.",
  "atk-s0514a1:1773": "“Athabravī māṇavako, daharo pañcacūḷako;",
  "atk-s0514a1:1774": "Mayhaṃ sutvā sataṃ dehi, sahassaṃ diṭṭha soṇakaṃ;",
  "atk-s0514a1:1775": "Ahaṃ te soṇakakkhissaṃ, sahāyaṃ paṃsukīḷita”nti.",
  "atk-s0514a1:1776_0": "Tena vuttagāthāya pana ayamattho – mahārāja, yaṃ tvaṃ “sutvā ārocentassa sataṃ dammī”ti",
  "atk-s0514a1:1776_1": "vadasi, tampi mameva dehi, yaṃ “disvā ārocentassa sahassaṃ dammī”ti vadasi, tampi",
  "atk-s0514a1:1776_2": "mayhameva dehi, ahaṃ te piyasahāyaṃ idāneva paccakkhatova “ayaṃ soṇako”ti ācikkhissanti.",
  "atk-s0514a1:1777": "Ito paraṃ suviññeyyā sambuddhagāthā pāḷinayeneva veditabbā –",
  "atk-s0514a1:1778": "3.",
  "atk-s0514a1:1779": "“Katamasmiṃ so janapade, raṭṭhesu nigamesu ca;",
  "atk-s0514a1:1780": "Kattha soṇakamaddakkhi, taṃ me akkhāhi pucchito.",
  "atk-s0514a1:1781": "4.",
  "atk-s0514a1:1782": "“Taveva deva vijite, tavevuyyānabhūmiyaṃ;",
  "atk-s0514a1:1783": "Ujuvaṃsā mahāsālā, nīlobhāsā manoramā.",
  "atk-s0514a1:1784": "5.",
  "atk-s0514a1:1785": "“Tiṭṭhanti meghasamānā, rammā aññoññanissitā;",
  "atk-s0514a1:1786": "Tesaṃ mūlamhi soṇako, jhāyatī anupādano;",
  "atk-s0514a1:1787": "Upādānesu lokesu, ḍayhamānesu nibbuto.",
  "atk-s0514a1:1788": "6.",
  "atk-s0514a1:1789": "“Tato ca rājā pāyāsi, senāya caturaṅgiyā;",
  "atk-s0514a1:1790": "Kārāpetvā samaṃ maggaṃ, agamā yena soṇako.",
  "atk-s0514a1:1791": "7.",
  "atk-s0514a1:1792": "“Uyyānabhūmiṃ gantvāna, vicaranto brahāvane;",
  "atk-s0514a1:1793": "Āsīnaṃ soṇakaṃ dakkhi, ḍayhamānesu nibbuta”nti.",
  "atk-s0514a1:1794_0": "Tattha ujuvaṃsāti ujukkhandhā. Mahāsālāti mahārukkhā. Meghasamānāti nīlameghasadisā.",
  "atk-s0514a1:1794_1": "Rammāti ramaṇīyā. Aññoññanissitāti sākhāhi sākhaṃ, mūlena mūlaṃ saṃsibbitvā ṭhitā.",
  "atk-s0514a1:1794_2": "Tesanti tesaṃ evarūpānaṃ tava uyyānavane sālānaṃ heṭṭhā. Jhāyatīti lakkhaṇūpanijjhānaārammaṇūpanijjhānasaṅkhātehi",
  "atk-s0514a1:1794_3": "jhānehi jhāyati. Anupādanoti kāmupādānādivirahito. Ḍayhamānesūti ekādasahi aggīhi",
  "atk-s0514a1:1794_4": "ḍayhamānesu sattesu. Nibbutoti te aggī nibbāpetvā sītalena hadayena jhāyamāno tava",
  "atk-s0514a1:1794_5": "uyyāne maṅgalasālarukkhamūle silāpaṭṭe nisinno esa te sahāyo kañcanapaṭimā viya sobhamāno",
  "atk-s0514a1:1794_6": "paṭimānetīti. Tato cāti, bhikkhave, tato so arindamo rājā tassa vacanaṃ sutvāva “soṇakapaccekabuddhaṃ",
  "atk-s0514a1:1794_7": "passissāmī”ti caturaṅginiyā senāya pāyāsi nikkhami. Vicarantoti ujukameva agantvā",
  "atk-s0514a1:1794_8": "tasmiṃ mahante vanasaṇḍe vicaranto tassa santikaṃ gantvā taṃ āsīnaṃ addakkhi.",
  "atk-s0514a1:1795": "So taṃ avanditvā ekamantaṃ nisīditvā attano kilesābhiratattā taṃ “kapaṇo”ti maññamāno imaṃ gāthamāha –",
  "atk-s0514a1:1796": "8.",
  "atk-s0514a1:1797": "“Kapaṇo vatayaṃ bhikkhu, muṇḍo saṅghāṭipāruto;",
  "atk-s0514a1:1798": "Amātiko apitiko, rukkhamūlasmi jhāyatī”ti.",
  "atk-s0514a1:1799": "Tattha jhāyatīti nimmātiko nippitiko kāruññappatto jhāyati.",
  "atk-s0514a1:1800": "9.",
  "atk-s0514a1:1801": "“Imaṃ vākyaṃ nisāmetvā, soṇako etadabravi;",
  "atk-s0514a1:1802": "Na rāja kapaṇo hoti, dhammaṃ kāyena phassayaṃ.",
  "atk-s0514a1:1803": "10.",
  "atk-s0514a1:1804": "“Yo ca dhammaṃ niraṃkatvā, adhammamanuvattati;",
  "atk-s0514a1:1805": "Sa rāja kapaṇo hoti, pāpo pāpaparāyaṇo”ti.",
  "atk-s0514a1:1806_0": "Tattha imanti tassa kilesābhiratassa pabbajjaṃ arocentassa imaṃ pabbajjāgarahavacanaṃ",
  "atk-s0514a1:1806_1": "sutvā. Etadabravīti pabbajjāya guṇaṃ pakāsento etaṃ abravi. Phassayanti phassayanto",
  "atk-s0514a1:1806_2": "yena ariyamaggadhammo nāmakāyena phassito, so kapaṇo nāma na hotīti dassento evamāha.",
  "atk-s0514a1:1806_3": "Niraṃkatvāti attabhāvato nīharitvā. Pāpo pāpaparāyaṇoti sayaṃ pāpānaṃ karaṇena pāpo,",
  "atk-s0514a1:1806_4": "aññesampi karontānaṃ patiṭṭhābhāvena pāpaparāyaṇoti.",
  "atk-s0514a1:1807": "Evaṃ so bodhisattaṃ garahi. So attano garahitabhāvaṃ ajānanto viya hutvā nāmagottaṃ kathetvā tena saddhiṃ paṭisanthāraṃ karonto gāthamāha –",
  "atk-s0514a1:1808": "11.",
  "atk-s0514a1:1809": "“Arindamoti me nāmaṃ, kāsirājāti maṃ vidū;",
  "atk-s0514a1:1810": "Kacci bhoto sukhasseyyā, idha pattassa soṇakā”ti.",
  "atk-s0514a1:1811": "Tattha kaccīti amhākaṃ tāva na kiñci aphāsukaṃ, bhoto pana kacci idha pattassa imasmiṃ uyyāne vasato sukhavihāroti pucchati.",
  "atk-s0514a1:1812": "Atha naṃ paccekabuddho, “mahārāja, na kevalaṃ idha, aññatrāpi vasantassa me asukhaṃ nāma natthī”ti vatvā tassa samaṇabhadragāthāyo nāma ārabhi –",
  "atk-s0514a1:1813": "12.",
  "atk-s0514a1:1814": "“Sadāpi bhadramadhanassa, anāgārassa bhikkhuno;",
  "atk-s0514a1:1815": "Na tesaṃ koṭṭhe openti, na kumbhiṃ na kaḷopiyaṃ;",
  "atk-s0514a1:1816": "Paraniṭṭhitamesānā, tena yāpenti subbatā.",
  "atk-s0514a1:1817": "13.",
  "atk-s0514a1:1818": "“Dutiyampi bhadramadhanassa, anāgārassa bhikkhuno;",
  "atk-s0514a1:1819": "Anavajjapiṇḍo bhottabbo, na ca kocūparodhati.",
  "atk-s0514a1:1820": "14.",
  "atk-s0514a1:1821": "“Tatiyampi bhadramadhanassa, anāgārassa bhikkhuno;",
  "atk-s0514a1:1822": "Nibbuto piṇḍo bhottabbo, na ca kocūparodhati.",
  "atk-s0514a1:1823": "15.",
  "atk-s0514a1:1824": "“Catutthampi bhadramadhanassa, anāgārassa bhikkhuno;",
  "atk-s0514a1:1825": "Muttassa raṭṭhe carato, saṅgo yassa na vijjati.",
  "atk-s0514a1:1826": "16.",
  "atk-s0514a1:1827": "“Pañcamampi bhadramadhanassa, anāgārassa bhikkhuno;",
  "atk-s0514a1:1828": "Nagaramhi ḍayhamānamhi, nāssa kiñci aḍayhatha.",
  "atk-s0514a1:1829": "17.",
  "atk-s0514a1:1830": "“Chaṭṭhampi bhadramadhanassa, anāgārassa bhikkhuno;",
  "atk-s0514a1:1831": "Raṭṭhe vilumpamānamhi, nāssa kiñci ahīratha.",
  "atk-s0514a1:1832": "18.",
  "atk-s0514a1:1833": "“Sattamampi bhadramadhanassa, anāgārassa bhikkhuno;",
  "atk-s0514a1:1834": "Corehi rakkhitaṃ maggaṃ, ye caññe paripanthikā;",
  "atk-s0514a1:1835": "Pattacīvaramādāya, sotthiṃ gacchati subbato.",
  "atk-s0514a1:1836": "19.",
  "atk-s0514a1:1837": "“Aṭṭhamampi bhadramadhanassa, anāgārassa bhikkhuno;",
  "atk-s0514a1:1838": "Yaṃ yaṃ disaṃ pakkamati, anapekkhova gacchatī”ti.",
  "atk-s0514a1:1839_0": "Tattha anāgārassāti, mahārāja, gharāvāsaṃ pahāya anāgāriyabhāvaṃ pattassa adhanassa",
  "atk-s0514a1:1839_1": "akiñcanassa bhikkhuno sabbakālaṃ bhadrameva. Na tesanti, mahārāja, tesaṃ adhanānaṃ",
  "atk-s0514a1:1839_2": "bhikkhūnaṃ na koṭṭhāgāre dhanadhaññāni openti, na kumbhiyaṃ, na pacchiyaṃ, te pana",
  "atk-s0514a1:1839_3": "subbatā paraniṭṭhitaṃ paresaṃ ghare pakkaṃ āhāraṃ saṅghāṭiṃ pārupitvā kapālamādāya",
  "atk-s0514a1:1839_4": "gharapaṭipāṭiyā esānā pariyesantā tena tato laddhena piṇḍena taṃ āhāraṃ navannaṃ",
  "atk-s0514a1:1839_5": "pāṭikulyānaṃ vasena paccavekkhitvā paribhuñjitvā jīvitavuttiṃ yāpenti.",
  "atk-s0514a1:1840_0": "Anavajjapiṇḍo bhottabboti vejjakammādikāya anesanāya vā kuhanā lapanā nemittikatā",
  "atk-s0514a1:1840_1": "nippesikatā lābhena lābhaṃ nijigīsanatāti evarūpena micchājīvena vā uppāditā cattāro",
  "atk-s0514a1:1840_2": "paccayā, dhammena uppāditāpi apaccavekkhitvā paribhuttā sāvajjapiṇḍo nāma. Anesanaṃ",
  "atk-s0514a1:1840_3": "pana pahāya micchājīvaṃ vajjetvā dhammena samena uppāditā “paṭisaṅkhā yoniso cīvaraṃ",
  "atk-s0514a1:1840_4": "paṭisevāmī”ti vuttanayeneva paccavekkhitvā paribhuttā anavajjapiṇḍo nāma. Yena evarūpo",
  "atk-s0514a1:1840_5": "anavajjapiṇḍo bhottabbo paribhuñjitabbo, yañca evarūpaṃ anavajjaṃ piṇḍaṃ bhuñjamānānaṃ",
  "atk-s0514a1:1840_6": "paccaye nissāya koci appamattakopi kileso na uparodhati na pīḷeti, tassa dutiyampi",
  "atk-s0514a1:1840_7": "bhadraṃ adhanassa anāgārassa bhikkhuno.",
  "atk-s0514a1:1841_0": "Nibbutoti puthujjanabhikkhuno dhammena uppannapiṇḍopi paccavekkhitvā paribhuñjiyamāno",
  "atk-s0514a1:1841_1": "nibbutapiṇḍo nāma, ekantato pana khīṇāsavassa piṇḍova nibbutapiṇḍo nāma. Kiṃkāraṇā?",
  "atk-s0514a1:1841_2": "So hi theyyaparibhogo, iṇaparibhogo, dāyajjaparibhogo, sāmiparibhogoti imesu catūsu",
  "atk-s0514a1:1841_3": "paribhogesu sāmiparibhogavasena taṃ bhuñjati, taṇhādāsabyaṃ atīto sāmī hutvā paribhuñjati,",
  "atk-s0514a1:1841_4": "na taṃ tappaccayā koci appamattakopi kileso uparodhati.",
  "atk-s0514a1:1842_0": "Muttassa raṭṭhe caratoti upaṭṭhākakulādīsu alaggamānasassa chinnavalāhakassa viya",
  "atk-s0514a1:1842_1": "rāhumukhā pamuttassa vimalacandamaṇḍalassa viya ca yassa gāmanigamādīsu carantassa",
  "atk-s0514a1:1842_2": "rāgasaṅgādīsu ekopi saṅgo natthi. Ekacco hi kulehi saṃsaṭṭho viharati sahasokī sahanandī,",
  "atk-s0514a1:1842_3": "ekacco mātāpitūsupi alaggamānaso vicarati korunagaragāmavāsī daharo viya, evarūpassa",
  "atk-s0514a1:1842_4": "puthujjanassapi bhadrameva.",
  "atk-s0514a1:1843_0": "Nāssa kiñcīti yo hi bahuparikkhāro hoti, so “mā me corā parikkhāre hariṃsū”ti atirekāni",
  "atk-s0514a1:1843_1": "ca cīvarādīni antonagare upaṭṭhākakule nikkhipati, atha nagaramhi ḍayhamāne “asukakule",
  "atk-s0514a1:1843_2": "nāma aggi uṭṭhito”ti sutvā socati kilamati, evarūpassa bhadraṃ nāma natthi. Yo pana,",
  "atk-s0514a1:1843_3": "mahārāja, sakuṇavattaṃ pūreti, kāyapaṭibaddhaparikkhārova hoti, tassa tādisassa na",
  "atk-s0514a1:1843_4": "kiñci aḍayhatha, tenassa pañcamampi bhadrameva.",
  "atk-s0514a1:1844_0": "Vilumpamānamhīti viluppamānamhi, ayameva vā pāṭho. Ahīrathāti yathā pabbatagahanādīhi",
  "atk-s0514a1:1844_1": "nikkhamitvā raṭṭhaṃ vilumpamānesu coresu bahuparikkhārassa antogāme ṭhapitaṃ vilumpati",
  "atk-s0514a1:1844_2": "harati, tathā yassa adhanassa kāyapaṭibaddhaparikkhārassa na kiñci ahīratha tassa",
  "atk-s0514a1:1844_3": "chaṭṭhampi bhadrameva.",
  "atk-s0514a1:1845_0": "Ye caññe paripanthikāti ye ca aññepi tesu tesu ṭhānesu suṅkagahaṇatthāya ṭhapitā",
  "atk-s0514a1:1845_1": "paripanthikā, tehi ca rakkhitaṃ. Pattacīvaranti corānaṃ anupakāraṃ suṅkikānaṃ asuṅkārahaṃ",
  "atk-s0514a1:1845_2": "mattikāpattañceva katadaḷhīkammaparibhaṇḍaṃ paṃsukūlacīvarañca appagghāni kāyabandhanaparissāvanasūcivāsipattatthavikāni",
  "atk-s0514a1:1845_3": "cāti sabbepi aṭṭha parikkhāre kāyapaṭibaddhe katvā maggappaṭipanno kenaci aviheṭhiyamāno",
  "atk-s0514a1:1845_4": "sotthiṃ gacchati. Subbatoti lobhanīyāni hi cīvarādīni disvā corā haranti, suṅkikāpi",
  "atk-s0514a1:1845_5": "“kiṃ nu kho etassa hatthe”ti pattatthavikādīni sodhenti, subbato pana sallahukavutti",
  "atk-s0514a1:1845_6": "tesaṃ passantānaññeva sotthiṃ gacchati, tenassa sattamampi bhadrameva.",
  "atk-s0514a1:1846_0": "Anapekkhova gacchatīti kāyapaṭibaddhato atirekassa vihāre paṭisāmitassa kassaci parikkhārassa",
  "atk-s0514a1:1846_1": "abhāvā vasanaṭṭhānaṃ nivattitvāpi na oloketi. Yaṃ yaṃ disaṃ gantukāmo hoti, taṃ taṃ",
  "atk-s0514a1:1846_2": "gacchanto anapekkhova gacchati anurādhapurā nikkhamitvā thūpārāme pabbajitānaṃ dvinnaṃ",
  "atk-s0514a1:1846_3": "kulaputtānaṃ vuḍḍhataro viya.",
  "atk-s0514a1:1847_0": "Iti soṇakapaccekabuddho aṭṭha samaṇabhadrakāni kathesi. Tato uttariṃ pana satampi",
  "atk-s0514a1:1847_1": "sahassampi aparimāṇāni samaṇabhadrakāni esa kathetuṃ samatthoyeva. Rājā pana kāmābhiratattā",
  "atk-s0514a1:1847_2": "tassa kathaṃ pacchinditvā “mayhaṃ samaṇabhadrakehi attho natthī”ti attano kāmādhimuttataṃ pakāsento āha –",
  "atk-s0514a1:1848": "20.",
  "atk-s0514a1:1849": "“Bahūni samaṇabhadrāni, ye tvaṃ bhikkhu pasaṃsasi;",
  "atk-s0514a1:1850": "Ahañca giddho kāmesu, kathaṃ kāhāmi soṇaka.",
  "atk-s0514a1:1851": "21.",
  "atk-s0514a1:1852": "“Piyā me mānusā kāmā, atho dibyāpi me piyā;",
  "atk-s0514a1:1853": "Atha kena nu vaṇṇena, ubho loke labhāmase”ti.",
  "atk-s0514a1:1854": "Tattha vaṇṇenāti kāraṇena.",
  "atk-s0514a1:1855": "Atha naṃ paccekabuddho āha –",
  "atk-s0514a1:1856": "22.",
  "atk-s0514a1:1857": "“Kāme giddhā kāmaratā, kāmesu adhimuccitā;",
  "atk-s0514a1:1858": "Narā pāpāni katvāna, upapajjanti duggatiṃ.",
  "atk-s0514a1:1859": "23.",
  "atk-s0514a1:1860": "“Ye ca kāme pahantvāna, nikkhantā akutobhayā;",
  "atk-s0514a1:1861": "Ekodibhāvādhigatā, na te gacchanti duggatiṃ.",
  "atk-s0514a1:1862": "24.",
  "atk-s0514a1:1863": "“Upamaṃ te karissāmi, taṃ suṇohi arindama;",
  "atk-s0514a1:1864": "Upamāya midhekacce, atthaṃ jānanti paṇḍitā.",
  "atk-s0514a1:1865": "25.",
  "atk-s0514a1:1866": "“Gaṅgāya kuṇapaṃ disvā, vuyhamānaṃ mahaṇṇave;",
  "atk-s0514a1:1867": "Vāyaso samacintesi, appapañño acetaso.",
  "atk-s0514a1:1868": "26.",
  "atk-s0514a1:1869": "“Yānañca vatidaṃ laddhaṃ, bhakkho cāyaṃ anappako;",
  "atk-s0514a1:1870": "Tattha rattiṃ tattha divā, tattheva nirato mano.",
  "atk-s0514a1:1871": "27.",
  "atk-s0514a1:1872": "“Khādaṃ nāgassa maṃsāni, pivaṃ bhāgīrathodakaṃ;",
  "atk-s0514a1:1873": "Sampassaṃ vanacetyāni, na palettha vihaṅgamo.",
  "atk-s0514a1:1874": "28.",
  "atk-s0514a1:1875": "“Tañca otaraṇī gaṅgā, pamattaṃ kuṇape rataṃ;",
  "atk-s0514a1:1876": "Samuddaṃ ajjhagāhāsi, agatī yattha pakkhinaṃ.",
  "atk-s0514a1:1877": "29.",
  "atk-s0514a1:1878": "“So ca bhakkhaparikkhīṇo, udapatvā vihaṅgamo;",
  "atk-s0514a1:1879": "Na pacchato na purato, nuttaraṃ nopi dakkhiṇaṃ.",
  "atk-s0514a1:1880": "30.",
  "atk-s0514a1:1881": "“Dīpaṃ so najjhagāgañchi, agatī yattha pakkhinaṃ;",
  "atk-s0514a1:1882": "So ca tattheva pāpattha, yathā dubbalako tathā.",
  "atk-s0514a1:1883": "31.",
  "atk-s0514a1:1884": "“Tañca sāmuddikā macchā, kumbhīlā makarā susū;",
  "atk-s0514a1:1885": "Pasayhakārā khādiṃsu, phandamānaṃ vipakkhakaṃ.",
  "atk-s0514a1:1886": "32.",
  "atk-s0514a1:1887": "“Evameva tuvaṃ rāja, ye caññe kāmabhogino;",
  "atk-s0514a1:1888": "Giddhā ce na vamissanti, kākapaññāva te vidū.",
  "atk-s0514a1:1889": "33.",
  "atk-s0514a1:1890": "“Esā te upamā rāja, atthasandassanī katā;",
  "atk-s0514a1:1891": "Tvañca paññāyase tena, yadi kāhasi vā na vā”ti.",
  "atk-s0514a1:1892_0": "Tattha pāpānīti, mahārāja, tvaṃ kāmagiddho, narā ca kāme nissāya kāyaduccaritādīni",
  "atk-s0514a1:1892_1": "pāpāni katvā yattha supinantepi dibbā ca mānusikā ca kāmā na labbhanti, taṃ duggatiṃ",
  "atk-s0514a1:1892_2": "upapajjantīti attho. Pahantvānāti kheḷapiṇḍaṃ viya pahāya. Akutobhayāti rāgādīsu",
  "atk-s0514a1:1892_3": "kutoci anāgatabhayā. Ekodibhāvādhigatāti ekodibhāvaṃ ekavihārikataṃ adhigatā. Na",
  "atk-s0514a1:1892_4": "teti te evarūpā pabbajitā duggatiṃ na gacchanti.",
  "atk-s0514a1:1893_0": "Upamaṃ teti, mahārāja, dibbamānusake kāme patthentassa hatthikuṇape paṭibaddhakākasadisassa",
  "atk-s0514a1:1893_1": "tava ekaṃ upamaṃ karissāmi, taṃ suṇohīti attho. Kuṇapanti hatthikaḷevaraṃ. Mahaṇṇaveti",
  "atk-s0514a1:1893_2": "gambhīraputhule udake. Eko kira mahāvāraṇo gaṅgātīre caranto gaṅgāyaṃ patitvā uttarituṃ",
  "atk-s0514a1:1893_3": "asakkento tattheva mato gaṅgāya vuyhi, taṃ sandhāyetaṃ vuttaṃ. Vāyasoti ākāsena gacchanto",
  "atk-s0514a1:1893_4": "eko kāko. Yānañca vatidanti so evaṃ cintetvā tattha nilīyitvā “idaṃ mayā hatthiyānaṃ",
  "atk-s0514a1:1893_5": "laddhaṃ, ettha nilīno sukhaṃ carissāmi, ayameva ca me anappako bhakkho bhavissati,",
  "atk-s0514a1:1893_6": "idāni mayā aññattha gantuṃ na vaṭṭatī”ti sanniṭṭhānamakāsi. Tattha rattinti tattha",
  "atk-s0514a1:1893_7": "rattiñca divā ca tattheva mano abhirato ahosi. Na paletthāti na uppatitvā pakkāmi.",
  "atk-s0514a1:1894_0": "Otaraṇīti samuddābhimukhī otaramānā. “Ohāriṇī”tipi pāṭho, sā samuddābhimukhī avahāriṇīti",
  "atk-s0514a1:1894_1": "attho. Agatī yatthāti samuddamajjhaṃ sandhāyāha. Bhakkhaparikkhīṇoti parikkhīṇabhakkho.",
  "atk-s0514a1:1894_2": "Udapatvāti khīṇe camme ca maṃse ca aṭṭhisaṅghāto ūmivegena bhinno udake nimujji.",
  "atk-s0514a1:1894_3": "Atha so kāko udake patiṭṭhātuṃ asakkonto uppati, evaṃ uppatitvāti attho. Agatī yattha",
  "atk-s0514a1:1894_4": "pakkhinanti yasmiṃ samuddamajjhe pakkhīnaṃ agati, tattha so evaṃ uppatito pacchimaṃ",
  "atk-s0514a1:1894_5": "disaṃ gantvā tattha patiṭṭhaṃ alabhitvā puratthimaṃ, tato uttaraṃ, tato dakkhiṇanti",
  "atk-s0514a1:1894_6": "catassopi disā gantvā attano patiṭṭhānaṃ na ajjhagā nāgañchīti attho. Atha vā vāyaso",
  "atk-s0514a1:1894_7": "evaṃ uppatitvā pacchimādīsu ekekaṃ disaṃ āgañchi, dīpaṃ pana najjhāgamāti evamettha",
  "atk-s0514a1:1894_8": "attho daṭṭhabbo. Pāpatthāti papatito. Yathā dubbalakoti yathā dubbalako pateyya,",
  "atk-s0514a1:1894_9": "tatheva patito. Susūti susunāmakā caṇḍamacchā. Pasayhakārāti anicchamānakaṃyeva balakkārena.",
  "atk-s0514a1:1894_10": "Vipakkhakanti viddhastapakkhakaṃ.",
  "atk-s0514a1:1895_0": "Giddhā ce na vamissantīti yadi giddhā hutvā kāme na vamissanti, na chaḍḍessanti.",
  "atk-s0514a1:1895_1": "Kākapaññāva teti kākassa samānapaññā iti te buddhādayo paṇḍitā vidū vidanti, jānantīti",
  "atk-s0514a1:1895_2": "attho. Atthasandassanīti atthappakāsikā. Tvañca paññāyaseti tvañca paññāyissasi.",
  "atk-s0514a1:1895_3": "Idaṃ vuttaṃ hoti – mahārāja, mayā hitakāmena tava ovādo dinno, taṃ pana tvaṃ yadi",
  "atk-s0514a1:1895_4": "kāhasi, devaloke nibbattissasi, yadi na kāhasi, kāmapaṅke nimuggo jīvitapariyosāne",
  "atk-s0514a1:1895_5": "niraye nibbattissasīti evaṃ tvameva tena kāraṇena vā akāraṇena vā sagge vā niraye",
  "atk-s0514a1:1895_6": "vā paññāyissasi. Ahaṃ pana sabbabhavehi mutto appaṭisandhikoti.",
  "atk-s0514a1:1896_0": "Imaṃ pana ovādaṃ dentena paccekabuddhena nadī dassitā, tāya vuyhamānaṃ hatthikuṇapaṃ",
  "atk-s0514a1:1896_1": "dassitaṃ, kuṇapakhādako kāko dassito, tassa kuṇapaṃ khāditvā pānīyapivanakālo dassito,",
  "atk-s0514a1:1896_2": "ramaṇīyavanasaṇḍadassanakālo dassito, kuṇapassa nadiyā vuyhamānassa samuddapaveso",
  "atk-s0514a1:1896_3": "dassito, samuddamajjhe kākassa hatthikuṇape patiṭṭhaṃ alabhitvā vināsaṃ pattakālo",
  "atk-s0514a1:1896_4": "dassito. Tattha nadī viya anamataggo saṃsāro daṭṭhabbo, nadiyā vuyhamānaṃ hatthikuṇapaṃ",
  "atk-s0514a1:1896_5": "viya saṃsāre pañca kāmaguṇā, kāko viya bālaputhujjano, kākassa kuṇapaṃ khāditvā pānīyapivanakālo",
  "atk-s0514a1:1896_6": "viya puthujjanassa kāmaguṇe paribhuñjitvā somanassikakālo, kākassa kuṇape laggasseva",
  "atk-s0514a1:1896_7": "ramaṇīyavanasaṇḍadassanaṃ viya puthujjanassa kāmaguṇesu laggasseva savanavasena aṭṭhatiṃsārammaṇadassanaṃ,",
  "atk-s0514a1:1896_8": "kuṇape samuddaṃ paviṭṭhe kākassa patiṭṭhaṃ labhituṃ asakkontassa vināsaṃ pattakālo",
  "atk-s0514a1:1896_9": "viya bālaputhujjanassa kāmaguṇagiddhassa pāpaparāyaṇassa kusaladhamme patiṭṭhaṃ labhituṃ",
  "atk-s0514a1:1896_10": "asakkontassa mahāniraye mahāvināsapatti daṭṭhabbāti.",
  "atk-s0514a1:1897": "Evamassa so imāya upamāya ovādaṃ datvā idāni tameva ovādaṃ thiraṃ katvā patiṭṭhapetuṃ gāthamāha –",
  "atk-s0514a1:1898": "34.",
  "atk-s0514a1:1899": "“Ekavācampi dvivācaṃ, bhaṇeyya anukampako;",
  "atk-s0514a1:1900": "Tatuttariṃ na bhāseyya, dāsovayyassa santike”ti.",
  "atk-s0514a1:1901_0": "Tattha na bhāseyyāti vacanaṃ aggaṇhantassa hi tato uttariṃ bhāsamāno sāmikassa santike",
  "atk-s0514a1:1901_1": "dāso viya hoti. Dāso hi sāmike kathaṃ gaṇhantepi aggaṇhantepi kathetiyeva. Tena vuttaṃ",
  "atk-s0514a1:1901_2": "“tatuttariṃ na bhāseyyā”ti.",
  "atk-s0514a1:1902": "35.",
  "atk-s0514a1:1903": "“Idaṃ vatvāna pakkāmi, soṇako amitabuddhimā;",
  "atk-s0514a1:1904": "Vehāse antalikkhasmiṃ, anusāsitvāna khattiya”nti. –",
  "atk-s0514a1:1905": "Ayaṃ abhisambuddhagāthā.",
  "atk-s0514a1:1906_0": "Tattha idaṃ vatvānāti, bhikkhave, so paccekabuddho amitāya lokuttarabuddhiyā amitabuddhimā",
  "atk-s0514a1:1906_1": "idaṃ vatvā iddhiyā uppatitvā “sace pabbajissasi, taveva, no ce pabbajissasi, taveva,",
  "atk-s0514a1:1906_2": "dinno te mayā ovādo, appamatto hohī”ti evaṃ anusāsitvāna khattiyaṃ pakkāmi.",
  "atk-s0514a1:1907_0": "Bodhisattopi taṃ ākāsena gacchantaṃ yāva dassanapathā olokento ṭhatvā tasmiṃ cakkhupathe",
  "atk-s0514a1:1907_1": "atikkante saṃvegaṃ paṭilabhitvā cintesi – “ayaṃ brāhmaṇo hīnajacco samāno asambhinne",
  "atk-s0514a1:1907_2": "khattiyavaṃse jātassa mama matthake attano pādarajaṃ okiranto ākāsaṃ uppatitvā gato,",
  "atk-s0514a1:1907_3": "mayāpi ajjeva nikkhamitvā pabbajituṃ vaṭṭatī”ti. So rajjaṃ niyyādetvā pabbajitukāmo gāthādvayamāha –",
  "atk-s0514a1:1908": "36.",
  "atk-s0514a1:1909": "“Ko nume rājakattāro, suddā veyyattamāgatā;",
  "atk-s0514a1:1910": "Rajjaṃ niyyādayissāmi, nāhaṃ rajjena matthiko.",
  "atk-s0514a1:1911": "37.",
  "atk-s0514a1:1912": "“Ajjeva pabbajissāmi, ko jaññā maraṇaṃ suve;",
  "atk-s0514a1:1913": "Māhaṃ kākova dummedho, kāmānaṃ vasamanvaga”nti.",
  "atk-s0514a1:1914_0": "Tattha ko numeti kuhiṃ nu ime. Rājakattāroti ye rājārahaṃ abhisiñcitvā rājānaṃ karonti.",
  "atk-s0514a1:1914_1": "Suddā veyyattamāgatāti suddā ca ye ca aññe byattabhāvaṃ āgatā mukhamaṅgalikā. Rajjena",
  "atk-s0514a1:1914_2": "matthikoti rajjena atthiko. Ko jaññā maraṇaṃ suveti maraṇaṃ ajja vā suve vāti idaṃ",
  "atk-s0514a1:1914_3": "ko jānituṃ samattho.",
  "atk-s0514a1:1915": "Evaṃ rajjaṃ niyyādentassa sutvā amaccā āhaṃsu –",
  "atk-s0514a1:1916": "38.",
  "atk-s0514a1:1917": "“Atthi te daharo putto, dīghāvu raṭṭhavaḍḍhano;",
  "atk-s0514a1:1918": "Taṃ rajje abhisiñcassu, so no rājā bhavissatī”ti.",
  "atk-s0514a1:1919": "Tato paraṃ raññā vuttagāthamādiṃ katvā udānasambandhagāthā pāḷinayeneva veditabbā –",
  "atk-s0514a1:1920": "39.",
  "atk-s0514a1:1921": "“Khippaṃ kumāramānetha, dīghāvuṃ raṭṭhavaḍḍhanaṃ;",
  "atk-s0514a1:1922": "Taṃ rajje abhisiñcissaṃ, so vo rājā bhavissati.",
  "atk-s0514a1:1923": "40.",
  "atk-s0514a1:1924": "“Tato kumāramānesuṃ, dīghāvuṃ raṭṭhavaḍḍhanaṃ;",
  "atk-s0514a1:1925": "Taṃ disvā ālapī rājā, ekaputtaṃ manoramaṃ.",
  "atk-s0514a1:1926": "41.",
  "atk-s0514a1:1927": "“Saṭṭhi gāmasahassāni, paripuṇṇāni sabbaso;",
  "atk-s0514a1:1928": "Te putta paṭipajjasu, rajjaṃ niyyādayāmi te.",
  "atk-s0514a1:1929": "42.",
  "atk-s0514a1:1930": "“Ajjeva pabbajissāmi, ko jaññā maraṇaṃ suve;",
  "atk-s0514a1:1931": "Māhaṃ kāko va dummedho, kāmānaṃ vasamanvagaṃ.",
  "atk-s0514a1:1932": "43.",
  "atk-s0514a1:1933": "“Saṭṭhi nāgasahassāni, sabbālaṅkārabhūsitā;",
  "atk-s0514a1:1934": "Suvaṇṇakacchā mātaṅgā, hemakappanavāsasā.",
  "atk-s0514a1:1935": "44.",
  "atk-s0514a1:1936": "“Ārūḷhā gāmaṇīyebhi, tomaraṅkusapāṇibhi;",
  "atk-s0514a1:1937": "Te putta paṭipajjassu, rajjaṃ niyyādayāmi te.",
  "atk-s0514a1:1938": "45.",
  "atk-s0514a1:1939": "“Ajjeva pabbajissāmi, ko jaññā maraṇaṃ suve;",
  "atk-s0514a1:1940": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1941": "46.",
  "atk-s0514a1:1942": "“Saṭṭhi assasahassāni, sabbālaṅkārabhūsitā;",
  "atk-s0514a1:1943": "Ājānīyāva jātiyā, sindhavā sīghavāhino.",
  "atk-s0514a1:1944": "47.",
  "atk-s0514a1:1945": "“Ārūḷhā gāmaṇīyebhi, illiyācāpadhāribhi;",
  "atk-s0514a1:1946": "Te putta paṭipajjassu, rajjaṃ niyyādayāmi te.",
  "atk-s0514a1:1947": "48.",
  "atk-s0514a1:1948": "“Ajjeva pabbajissāmi, ko jaññā maraṇaṃ suve;",
  "atk-s0514a1:1949": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1950": "49.",
  "atk-s0514a1:1951": "“Saṭṭhi rathasahassāni, sannaddhā ussitaddhajā;",
  "atk-s0514a1:1952": "Dīpā athopi veyyagghā, sabbālaṅkārabhūsitā.",
  "atk-s0514a1:1953": "50.",
  "atk-s0514a1:1954": "“Ārūḷhā gāmaṇīyebhi, cāpahatthehi vammibhi;",
  "atk-s0514a1:1955": "Te putta paṭipajjassu, rajjaṃ niyyādayāmi te.",
  "atk-s0514a1:1956": "51.",
  "atk-s0514a1:1957": "“Ajjeva pabbajissāmi, ko jaññā maraṇaṃ suve;",
  "atk-s0514a1:1958": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1959": "52.",
  "atk-s0514a1:1960": "“Saṭṭhi dhenusahassāni, rohaññā puṅgavūsabhā;",
  "atk-s0514a1:1961": "Tā putta paṭipajjassu, rajjaṃ niyyādayāmi te.",
  "atk-s0514a1:1962": "53.",
  "atk-s0514a1:1963": "“Ajjeva pabbajissāmi, ko jaññā maraṇaṃ suve;",
  "atk-s0514a1:1964": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1965": "54.",
  "atk-s0514a1:1966": "“Soḷasitthisahassāni, sabbālaṅkārabhūsitā;",
  "atk-s0514a1:1967": "Vicitravatthābharaṇā, āmuttamaṇikuṇḍalā;",
  "atk-s0514a1:1968": "Tā putta paṭipajjassu, rajjaṃ niyyādayāmi te.",
  "atk-s0514a1:1969": "55.",
  "atk-s0514a1:1970": "“Ajjeva pabbajissāmi, ko jaññā maraṇaṃ suve;",
  "atk-s0514a1:1971": "Māhaṃ kākova dummedho, kāmānaṃ vasamanvagaṃ.",
  "atk-s0514a1:1972": "56.",
  "atk-s0514a1:1973": "“Daharasseva me tāta, mātā matāti me sutaṃ;",
  "atk-s0514a1:1974": "Tayā vinā ahaṃ tāta, jīvitumpi na ussahe.",
  "atk-s0514a1:1975": "57.",
  "atk-s0514a1:1976": "“Yathā āraññakaṃ nāgaṃ, poto anveti pacchato;",
  "atk-s0514a1:1977": "Jessantaṃ giriduggesu, samesu visamesu ca.",
  "atk-s0514a1:1978": "58.",
  "atk-s0514a1:1979": "“Evaṃ taṃ anugacchāmi, pattamādāya pacchato;",
  "atk-s0514a1:1980": "Subharo te bhavissāmi, na te hessāmi dubbharo.",
  "atk-s0514a1:1981": "59.",
  "atk-s0514a1:1982": "“Yathā sāmuddikaṃ nāvaṃ, vāṇijānaṃ dhanesinaṃ;",
  "atk-s0514a1:1983": "Vohāro tattha gaṇheyya, vāṇijā byasanī siyā.",
  "atk-s0514a1:1984": "60.",
  "atk-s0514a1:1985": "“Evamevāyaṃ puttakali, antarāyakaro mama;",
  "atk-s0514a1:1986": "Imaṃ kumāraṃ pāpetha, pāsādaṃ rativaḍḍhanaṃ.",
  "atk-s0514a1:1987": "61.",
  "atk-s0514a1:1988": "“Tattha kambusahatthāyo, yathā sakkaṃva accharā;",
  "atk-s0514a1:1989": "Tā naṃ tattha ramessanti, tāhi ceso ramissati.",
  "atk-s0514a1:1990": "62.",
  "atk-s0514a1:1991": "“Tato kumāraṃ pāpesuṃ, pāsādaṃ rativaḍḍhanaṃ;",
  "atk-s0514a1:1992": "Taṃ disvā avacuṃ kaññā, dīghāvuṃ raṭṭhavaḍḍhanaṃ.",
  "atk-s0514a1:1993": "63.",
  "atk-s0514a1:1994": "“Devatānusi gandhabbo, adu sakko purindado;",
  "atk-s0514a1:1995": "Ko vā tvaṃ kassa vā putto, kathaṃ jānemu taṃ mayaṃ.",
  "atk-s0514a1:1996": "64.",
  "atk-s0514a1:1997": "“Namhi devo na gandhabbo, nāpi sakko purindado;",
  "atk-s0514a1:1998": "Kāsirañño ahaṃ putto, dīghāvu raṭṭhavaḍḍhano;",
  "atk-s0514a1:1999": "Mamaṃ bharatha bhaddaṃ vo, ahaṃ bhattā bhavāmi vo.",
  "atk-s0514a1:2000": "65.",
  "atk-s0514a1:2001": "“Taṃ tattha avacuṃ kaññā, dīghāvuṃ raṭṭhavaḍḍhanaṃ;",
  "atk-s0514a1:2002": "Kuhiṃ rājā anuppatto, ito rājā kuhiṃ gato.",
  "atk-s0514a1:2003": "66.",
  "atk-s0514a1:2004": "“Paṅkaṃ rājā atikkanto, thale rājā patiṭṭhito;",
  "atk-s0514a1:2005": "Akaṇḍakaṃ agahanaṃ, paṭipanno mahāpathaṃ.",
  "atk-s0514a1:2006": "67.",
  "atk-s0514a1:2007": "“Ahañca paṭipannosmi, maggaṃ duggatigāminaṃ;",
  "atk-s0514a1:2008": "Sakaṇṭakaṃ sagahanaṃ, yena gacchanti duggatiṃ.",
  "atk-s0514a1:2009": "68.",
  "atk-s0514a1:2010": "“Tassa te svāgataṃ rāja, sīhasseva giribbajaṃ;",
  "atk-s0514a1:2011": "Anusāsa mahārāja, tvaṃ no sabbāsamissaro”ti.",
  "atk-s0514a1:2012_0": "Tattha khippanti tena hi naṃ sīghaṃ ānetha. Ālapīti “saṭṭhi gāmasahassānī”tiādīni",
  "atk-s0514a1:2012_1": "vadanto ālapi. Sabbālaṅkārabhūsitāti te nāgā sabbehi sīsūpagādīhi alaṅkārehi bhūsitā.",
  "atk-s0514a1:2012_2": "Hemakappanavāsasāti suvaṇṇakhacitena kappanena paṭicchannasarīrā. Gāmaṇīyebhīti hatthācariyehi.",
  "atk-s0514a1:2012_3": "Ājānīyāvāti kāraṇākāraṇavijānanakā va. Jātiyāti sindhavajātiyā sindhuraṭṭhe sindhunadītīre",
  "atk-s0514a1:2012_4": "jātā. Gāmaṇīyebhīti assācariyehi. Illiyā cāpadhāribhīti illiyāvudhañca cāpāvudhañca",
  "atk-s0514a1:2012_5": "dhārentehi. Dīpā athopi veyyagghāti dīpicammabyagghacammaparivārā. Gāmaṇīyebhīti",
  "atk-s0514a1:2012_6": "rathikehi. Vammibhīti sannaddhavammehi. Rohaññāti rattavaṇṇā. Puṅgavūsabhāti usabhasaṅkhātena",
  "atk-s0514a1:2012_7": "jeṭṭhakapuṅgavena samannāgatā.",
  "atk-s0514a1:2013_0": "Daharasseva me, tātāti atha naṃ kumāro, tāta, mama daharasseva sato mātā matā iti",
  "atk-s0514a1:2013_1": "mayā sutaṃ, sohaṃ tayā vinā jīvituṃ na sakkhissāmīti āha. Pototi taruṇapotako. Jessantanti",
  "atk-s0514a1:2013_2": "vicarantaṃ. Sāmuddikanti samudde vicarantaṃ. Dhanesinanti dhanaṃ pariyesantānaṃ.",
  "atk-s0514a1:2013_3": "Vohāroti vicitravohāro heṭṭhākaḍḍhanako vāḷamaccho vā udakarakkhaso vā āvaṭṭo vā.",
  "atk-s0514a1:2013_4": "Tatthāti tasmiṃ samudde. Vāṇijā byasanī siyāti atha te vāṇijā byasanappattā bhaveyyuṃ.",
  "atk-s0514a1:2013_5": "“Siyyunti”pi pāṭho. Puttakalīti puttalāmako puttakāḷakaṇṇī. Kumāro puna kiñci vattuṃ",
  "atk-s0514a1:2013_6": "na visahi. Atha rājā amacce āṇāpento “ima”ntiādimāha. Tattha kambusahatthāyoti kambusaṃ",
  "atk-s0514a1:2013_7": "vuccati suvaṇṇaṃ, suvaṇṇābharaṇabhūsitahatthāyoti attho. Yathāti yathā icchanti, tathā karonti.",
  "atk-s0514a1:2014_0": "Evaṃ vatvā mahāsatto tattheva taṃ abhisiñcāpetvā nagaraṃ pāhesi. Sayaṃ pana ekakova",
  "atk-s0514a1:2014_1": "uyyānā nikkhamitvā himavantaṃ pavisitvā ramaṇīye bhūmibhāge paṇṇasālaṃ māpetvā isipabbajjaṃ",
  "atk-s0514a1:2014_2": "pabbajitvā vanamūlaphalāhāro yāpesi. Mahājanopi kumāraṃ bārāṇasiṃ pavesesi. So nagaraṃ",
  "atk-s0514a1:2014_3": "padakkhiṇaṃ katvā pāsādaṃ abhiruhi. Tamatthaṃ pakāsento satthā “tato”tiādimāha. Taṃ",
  "atk-s0514a1:2014_4": "disvā avacuṃ kaññāti taṃ mahantena parivārena sirisobhaggena āgataṃ disvā “asuko",
  "atk-s0514a1:2014_5": "nāmeso”ti ajānantiyova tā nāṭakitthiyo gantvā avocuṃ. Mamaṃ bharathāti mamaṃ icchatha.",
  "atk-s0514a1:2014_6": "Paṅkanti rāgādikilesapaṅkaṃ. Thaleti pabbajjāya. Akaṇṭakanti rāgakaṇṭakādivirahitaṃ.",
  "atk-s0514a1:2014_7": "Teheva gahanehi agahanaṃ. Mahāpathanti saggamokkhagāminaṃ mahāmaggaṃ paṭipanno. Yenāti",
  "atk-s0514a1:2014_8": "yena micchāmaggena duggatiṃ gacchanti, taṃ ahaṃ paṭipannoti vadati. Tato tā cintesuṃ",
  "atk-s0514a1:2014_9": "– “rājā tāva amhe pahāya pabbajito, ayampi kāmesu virattacittarūpo, sace naṃ nābhiramessāma,",
  "atk-s0514a1:2014_10": "nikkhamitvā pabbajeyya, abhiramanākāramassa karissāmā”ti. Atha naṃ abhinandantiyo",
  "atk-s0514a1:2014_11": "osānagāthamāhaṃsu. Tattha giribbajanti sīhapotakānaṃ vasanaṭṭhānaṃ kañcanaguhaṃ kesarasīhassa",
  "atk-s0514a1:2014_12": "āgataṃ viya tassa tava āgataṃ suāgataṃ. Tvaṃ noti tvaṃ sabbāsampi amhākaṃ issaro, sāmīti.",
  "atk-s0514a1:2015_0": "Evañca pana vatvā sabbā tūriyāni paggaṇhiṃsu, nānappakārāni naccagītāni pavattiṃsu.",
  "atk-s0514a1:2015_1": "Yaso mahā ahosi, so yasamadamatto pitaraṃ na sari, dhammena rajjaṃ kāretvā yathākammaṃ",
  "atk-s0514a1:2015_2": "gato. Bodhisattopi jhānābhiññā nibbattetvā āyupariyosāne brahmalokūpago ahosi.",
  "atk-s0514a1:2016_0": "Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahābhinikkhamanaṃ",
  "atk-s0514a1:2016_1": "nikkhantoyevā”ti vatvā jātakaṃ samodhānesi – “tadā paccekabuddho parinibbāyi, putto",
  "atk-s0514a1:2016_2": "rāhulakumāro ahosi, sesaparisā buddhaparisā, arindamarājā pana ahameva ahosi”nti.",
  "atk-s0514a1:2017": "Soṇakajātakavaṇṇanā paṭhamā.",
  "atk-s0514a1:2019": "[530] 2. Saṃkiccajātakavaṇṇanā",
  "atk-s0514a1:2020_0": "Disvā nisinnaṃ rājānanti idaṃ satthā jīvakambavane viharanto ajātasattussa pitughātakammaṃ",
  "atk-s0514a1:2020_1": "ārabbha kathesi. So hi devadattaṃ nissāya tassa vacanena pitaraṃ ghātāpetvā devadattassa",
  "atk-s0514a1:2020_2": "saṅghabhedāvasāne bhinnaparisassa roge uppanne “tathāgataṃ khamāpessāmī”ti mañcasivikāya",
  "atk-s0514a1:2020_3": "sāvatthiṃ gacchantassa jetavanadvāre pathaviṃ paviṭṭhabhāvaṃ sutvā “devadatto sammāsambuddhassa",
  "atk-s0514a1:2020_4": "paṭipakkho hutvā pathaviṃ pavisitvā avīciparāyaṇo jāto, mayāpi taṃ nissāya pitā dhammiko",
  "atk-s0514a1:2020_5": "dhammarājā ghātito, ahampi nu kho pathaviṃ pavisissāmī”ti bhīto rajjasiriyā cittassādaṃ",
  "atk-s0514a1:2020_6": "na labhi, “thokaṃ niddāyissāmī”ti niddaṃ upagatamattova navayojanabahalāyaṃ ayamahāpathaviyaṃ",
  "atk-s0514a1:2020_7": "pātetvā ayasūlehi koṭṭiyamāno viya sunakhehi luñjitvā khajjamāno viya bheravaravena viravanto uṭṭhāti.",
  "atk-s0514a1:2021_0": "Athekadivasaṃ komudiyā cātumāsiniyā amaccagaṇaparivuto attano yasaṃ oloketvā “mama",
  "atk-s0514a1:2021_1": "pitu yaso ito mahantataro, tathārūpaṃ nāma ahaṃ dhammarājānaṃ devadattaṃ nissāya",
  "atk-s0514a1:2021_2": "ghātesi”nti cintesi. Tassevaṃ cintentasseva kāye ḍāho uppajji, sakalasarīraṃ sedatintaṃ",
  "atk-s0514a1:2021_3": "ahosi. Tato “ko nu kho me imaṃ bhayaṃ vinodetuṃ sakkhissatī”ti cintetvā “ṭhapetvā",
  "atk-s0514a1:2021_4": "dasabalaṃ añño natthī”ti ñatvā “ahaṃ tathāgatassa mahāparādho, ko nu kho maṃ netvā",
  "atk-s0514a1:2021_5": "dassessatī”ti cintento “na añño koci aññatra jīvakā”ti sallakkhetvā tassa gahetvā",
  "atk-s0514a1:2021_6": "gamanūpāyaṃ karonto “ramaṇīyā vata, bho, dosinā rattī”ti udānaṃ udānetvā “kaṃ nu",
  "atk-s0514a1:2021_7": "khvajja samaṇaṃ vā brāhmaṇaṃ vā payirupāseyyāmī”ti vatvā pūraṇasāvakādīhi pūraṇādīnaṃ",
  "atk-s0514a1:2021_8": "guṇe kathite tesaṃ vacanaṃ anādiyitvā jīvakaṃ paṭipucchitvā tena tathāgatassa guṇaṃ",
  "atk-s0514a1:2021_9": "kathetvā “taṃ devo bhagavantaṃ payirupāsatū”ti vutto hatthiyānāni kappāpetvā jīvakambavanaṃ",
  "atk-s0514a1:2021_10": "gantvā tathāgataṃ upasaṅkamitvā vanditvā tathāgatena katapaṭisanthāro sandiṭṭhikaṃ",
  "atk-s0514a1:2021_11": "sāmaññaphalaṃ pucchitvā tathāgatassa madhuraṃ sāmaññaphaladhammadesanaṃ sutvā suttapariyosāne",
  "atk-s0514a1:2021_12": "upāsakattaṃ paṭiveditvā tathāgataṃ khamāpetvā pakkāmi. So tato paṭṭhāya dānaṃ dento",
  "atk-s0514a1:2021_13": "sīlaṃ rakkhanto tathāgatena saddhiṃ saṃsaggaṃ katvā madhuradhammakathaṃ suṇanto kalyāṇamittasaṃsaggena",
  "atk-s0514a1:2021_14": "pahīnabhayo vigatalomahaṃso hutvā cittassādaṃ paṭilabhitvā sukhena cattāro iriyāpathe kappesi.",
  "atk-s0514a1:2022_0": "Athekadivasaṃ dhammasabhāyaṃ kathaṃ samuṭṭhāpesuṃ – “āvuso, ajātasattu pitughātakammaṃ",
  "atk-s0514a1:2022_1": "katvā bhayappatto ahosi, rajjasiriṃ nissāya cittassādaṃ alabhanto sabbairiyāpathesu",
  "atk-s0514a1:2022_2": "dukkhaṃ anubhoti, so dāni tathāgataṃ āgamma kalyāṇamittasaṃsaggena vigatabhayo issariyasukhaṃ",
  "atk-s0514a1:2022_3": "anubhotī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0514a1:2022_4": "pucchitvā “imāya nāmā”ti vutte “na, bhikkhave, idāneva, pubbepesa pitughātakammaṃ",
  "atk-s0514a1:2022_5": "katvā maṃ nissāya sukhaṃ sayī”ti vatvā atītaṃ āhari.",
  "atk-s0514a1:2023_0": "Atīte bārāṇasiyaṃ brahmadatto rajjaṃ kārento brahmadattakumāraṃ nāma puttaṃ paṭilabhi.",
  "atk-s0514a1:2023_1": "Tadā bodhisatto purohitassa gehe paṭisandhiṃ gaṇhi, jātassevassa “saṃkiccakumāro”ti",
  "atk-s0514a1:2023_2": "nāmaṃ kariṃsu. Te ubhopi rājanivesane ekatova vaḍḍhiṃsu. Aññamaññaṃ sahāyakā hutvā",
  "atk-s0514a1:2023_3": "vayappattā takkasilaṃ gantvā sabbasippāni uggaṇhitvā paccāgamiṃsu. Atha rājā puttassa",
  "atk-s0514a1:2023_4": "uparajjaṃ adāsi. Bodhisattopi uparājasseva santike ahosi. Athekadivasaṃ uparājā pitu",
  "atk-s0514a1:2023_5": "uyyānakīḷaṃ gacchantassa mahantaṃ yasaṃ disvā tasmiṃ lobhaṃ uppādetvā “mayhaṃ pitā",
  "atk-s0514a1:2023_6": "mama bhātikasadiso, sace etassa maraṇaṃ olokessāmi, mahallakakāle rajjaṃ labhissāmi,",
  "atk-s0514a1:2023_7": "tadā laddhenapi rajjena ko attho, pitaraṃ māretvā rajjaṃ gaṇhissāmī”ti cintetvā bodhisattassa",
  "atk-s0514a1:2023_8": "tamatthaṃ ārocesi. Bodhisatto, “samma, pitughātakammaṃ nāma bhāriyaṃ, nirayamaggo,",
  "atk-s0514a1:2023_9": "na sakkā etaṃ kātuṃ, mā karī”ti paṭibāhi. So punappunampi kathetvā yāvatatiyaṃ tena",
  "atk-s0514a1:2023_10": "paṭibāhito pādamūlikehi saddhiṃ mantesi. Tepi sampaṭicchitvā rañño māraṇūpāyaṃ vīmaṃsiṃsu.",
  "atk-s0514a1:2023_11": "Bodhisatto taṃ pavattiṃ ñatvā “nāhaṃ etehi saddhiṃ ekato bhavissāmī”ti mātāpitaro",
  "atk-s0514a1:2023_12": "anāpucchitvāva aggadvārena nikkhamitvā himavantaṃ pavisitvā isipabbajjaṃ pabbajitvā",
  "atk-s0514a1:2023_13": "jhānābhiññā nibbattetvā vanamūlaphalāhāro vihāsi.",
  "atk-s0514a1:2024_0": "Rājakumāropi tasmiṃ gate pitaraṃ mārāpetvā mahantaṃ yasaṃ anubhavi. “Saṃkiccakumāro",
  "atk-s0514a1:2024_1": "kira isipabbajjaṃ pabbajito”ti sutvā bahū kulaputtā nikkhamitvā tassa santike pabbajiṃsu.",
  "atk-s0514a1:2024_2": "So mahatā isigaṇena parivuto tattha vasi. Sabbepi samāpattilābhinoyeva. Rājāpi pitaraṃ",
  "atk-s0514a1:2024_3": "māretvā appamattakaṃyeva kālaṃ rajjasukhaṃ anubhavitvā tato paṭṭhāya bhīto cittassādaṃ",
  "atk-s0514a1:2024_4": "alabhanto niraye kammakaraṇappatto viya ahosi. So bodhisattaṃ anussaritvā “sahāyo",
  "atk-s0514a1:2024_5": "me ‘pitughātakammaṃ bhāriyaṃ, mā karī’ti paṭisedhetvā maṃ attano kathaṃ gāhāpetuṃ",
  "atk-s0514a1:2024_6": "asakkonto attānaṃ niddosaṃ katvā palāyi. Sace so idha abhavissa, na me pitughātakammaṃ",
  "atk-s0514a1:2024_7": "kātuṃ adassa, idampi me bhayaṃ hareyya, kahaṃ nu kho so etarahi viharati. Sace tassa",
  "atk-s0514a1:2024_8": "vasanaṭṭhānaṃ jāneyyaṃ, pakkosāpeyyaṃ, ko nu kho me tassa vasanaṭṭhānaṃ āroceyyā”ti",
  "atk-s0514a1:2024_9": "cintesi. So tato paṭṭhāya antepure ca rājasabhāyañca bodhisattasseva vaṇṇaṃ bhāsati.",
  "atk-s0514a1:2025_0": "Evaṃ addhāne gate bodhisatto “rājā maṃ sarati, mayā tattha gantvā tassa dhammaṃ desetvā",
  "atk-s0514a1:2025_1": "taṃ nibbhayaṃ katvā āgantuṃ vaṭṭatī”ti paṇṇāsa vassāni himavante vasitvā pañcasatatāpasaparivuto",
  "atk-s0514a1:2025_2": "ākāsenāgantvā dāyapasse nāma uyyāne otaritvā isigaṇaparivuto silāpaṭṭe nisīdi. Uyyānapālo",
  "atk-s0514a1:2025_3": "taṃ disvā “bhante, gaṇasatthā konāmo”ti pucchitvā “saṃkiccapaṇḍito nāmā”ti ca sutvā",
  "atk-s0514a1:2025_4": "sayampi sañjānitvā “bhante, yāvāhaṃ rājānaṃ ānemi, tāva idheva hotha, amhākaṃ rājā",
  "atk-s0514a1:2025_5": "tumhe daṭṭhukāmo”ti vatvā vegena rājakulaṃ gantvā tassa āgatabhāvaṃ rañño ārocesi.",
  "atk-s0514a1:2025_6": "Rājā tassa santikaṃ gantvā kattabbayuttakaṃ upahāraṃ katvā pañhaṃ pucchi. Tamatthaṃ",
  "atk-s0514a1:2025_7": "pakāsento satthā āha –",
  "atk-s0514a1:2026": "69.",
  "atk-s0514a1:2027": "“Disvā nisinnaṃ rājānaṃ, brahmadattaṃ rathesabhaṃ;",
  "atk-s0514a1:2028": "Athassa paṭivedesi, yassāsi anukampako.",
  "atk-s0514a1:2029": "70.",
  "atk-s0514a1:2030": "“Saṃkiccāyaṃ anuppatto, isīnaṃ sādhusammato;",
  "atk-s0514a1:2031": "Taramānarūpo niyyāhi, khippaṃ passa mahesinaṃ.",
  "atk-s0514a1:2032": "71.",
  "atk-s0514a1:2033": "“Tato ca rājā taramāno, yuttamāruyha sandanaṃ;",
  "atk-s0514a1:2034": "Mittāmaccaparibyūḷho, agamāsi rathesabho.",
  "atk-s0514a1:2035": "72.",
  "atk-s0514a1:2036": "“Nikkhippa pañca kakudhāni, kāsīnaṃ raṭṭhavaḍḍhano;",
  "atk-s0514a1:2037": "Vālabījanimuṇhīsaṃ, khaggaṃ chattañcupāhanaṃ.",
  "atk-s0514a1:2038": "73.",
  "atk-s0514a1:2039": "“Oruyha rājā yānamhā, ṭhapayitvā paṭicchadaṃ;",
  "atk-s0514a1:2040": "Āsīnaṃ dāyapassasmiṃ, saṃkiccamupasaṅkami.",
  "atk-s0514a1:2041": "74.",
  "atk-s0514a1:2042": "“Upasaṅkamitvā so rājā, sammodi isinā saha;",
  "atk-s0514a1:2043": "Taṃ kathaṃ vītisāretvā, ekamantaṃ upāvisi.",
  "atk-s0514a1:2044": "75.",
  "atk-s0514a1:2045": "“Ekamantaṃ nisinnova, atha kālaṃ amaññatha;",
  "atk-s0514a1:2046": "Tato pāpāni kammāni, pucchituṃ paṭipajjatha.",
  "atk-s0514a1:2047": "76.",
  "atk-s0514a1:2048": "“Isiṃ pucchāma saṃkiccaṃ, isīnaṃ sādhusammataṃ;",
  "atk-s0514a1:2049": "Āsīnaṃ dāyapassasmiṃ, isisaṅghapurakkhataṃ.",
  "atk-s0514a1:2050": "77.",
  "atk-s0514a1:2051": "“Kaṃ gatiṃ pecca gacchanti, narā dhammāticārino;",
  "atk-s0514a1:2052": "Aticiṇṇo mayā dhammo, taṃ me akkhāhi pucchito”ti.",
  "atk-s0514a1:2053_0": "Tattha disvāti, bhikkhave, so uyyānapālo rājānaṃ rājasabhāyaṃ nisinnaṃ disvā athassa",
  "atk-s0514a1:2053_1": "paṭivedesi, “yassāsī”ti vadanto ārocesīti attho. Yassāsīti, mahārāja, yassa tvaṃ",
  "atk-s0514a1:2053_2": "anukampako muducitto ahosi, yassa abhiṇhaṃ vaṇṇaṃ payirudāhāsi, so ayaṃ saṃkicco",
  "atk-s0514a1:2053_3": "isīnaṃ antare sādhu laddhakoti sammato anuppatto tava uyyāne silāpaṭṭe isigaṇaparivuto",
  "atk-s0514a1:2053_4": "kañcanapaṭimā viya nisinno. Taramānarūpoti, mahārāja, pabbajitā nāma kule vā gaṇe",
  "atk-s0514a1:2053_5": "vā alaggā tumhākaṃ gacchantānaññeva pakkameyyuṃ, tasmā taramānarūpo khippaṃ niyyāhi,",
  "atk-s0514a1:2053_6": "mahantānaṃ sīlādiguṇānaṃ esitattā passa mahesinaṃ.",
  "atk-s0514a1:2054_0": "Tatoti, bhikkhave, so rājā tassa vacanaṃ sutvā tato tassa vacanato anantarameva.",
  "atk-s0514a1:2054_1": "Nikkhippāti nikkhipitvā tassa kira uyyānadvāraṃ patvāva etadahosi – “pabbajitā nāma",
  "atk-s0514a1:2054_2": "garuṭṭhāniyā, saṃkiccatāpasassa santikaṃ uddhatavesena gantuṃ ayutta”nti. So maṇicittasuvaṇṇadaṇḍaṃ",
  "atk-s0514a1:2054_3": "vālabījaniṃ, kañcanamayaṃ uṇhīsapaṭṭaṃ, suparikkhittaṃ maṅgalakhaggaṃ, setacchattaṃ,",
  "atk-s0514a1:2054_4": "sovaṇṇapādukāti imāni pañca rājakakudhabhaṇḍāni apanesi. Tena vuttaṃ “nikkhippā”ti.",
  "atk-s0514a1:2054_5": "Paṭicchadanti tameva rājakakudhabhaṇḍaṃ ṭhapayitvā bhaṇḍāgārikassa hatthe datvā.",
  "atk-s0514a1:2054_6": "Dāyapassasminti evaṃnāmake uyyāne. Atha kālaṃ amaññathāti atha so idāni me pañhaṃ",
  "atk-s0514a1:2054_7": "pucchituṃ kāloti jāni. Pāḷiyaṃ pana “yathākāla”nti āgataṃ, tassa kālānurūpena pañhapucchanaṃ",
  "atk-s0514a1:2054_8": "amaññathāti attho. Paṭipajjathāti paṭipajji. Peccāti paṭigantvā, paralokassa vā nāmetaṃ,",
  "atk-s0514a1:2054_9": "tasmā paraloketi attho. Mayāti, bhante, mayā sucaritadhammo aticiṇṇo pitughātakammaṃ",
  "atk-s0514a1:2054_10": "kataṃ, taṃ me akkhāhi, kaṃ gatiṃ pitughātakā gacchanti, katarasmiṃ niraye paccantīti pucchati.",
  "atk-s0514a1:2055": "Taṃ sutvā bodhisatto “tena hi, mahārāja, suṇohī”ti vatvā ovādaṃ tāva adāsi. Satthā tamatthaṃ pakāsento āha –",
  "atk-s0514a1:2056": "78.",
  "atk-s0514a1:2057": "“Isī avaca saṃkicco, kāsīnaṃ raṭṭhavaḍḍhanaṃ;",
  "atk-s0514a1:2058": "Āsīnaṃ dāyapassasmiṃ, mahārāja suṇohi me.",
  "atk-s0514a1:2059": "79.",
  "atk-s0514a1:2060": "“Uppathena vajantassa, yo maggamanusāsati;",
  "atk-s0514a1:2061": "Tassa ce vacanaṃ kayirā, nāssa maggeyya kaṇṭako.",
  "atk-s0514a1:2062": "80.",
  "atk-s0514a1:2063": "“Adhammaṃ paṭipannassa, yo dhammamanusāsati;",
  "atk-s0514a1:2064": "Tassa ce vacanaṃ kayirā, na so gaccheyya duggati”nti.",
  "atk-s0514a1:2065_0": "Tattha uppathenāti corehi pariyuṭṭhitamaggena. Maggamanusāsatīti khemamaggaṃ akkhāti.",
  "atk-s0514a1:2065_1": "Nāssa maggeyya kaṇṭakoti tassa ovādakarassa purisassa mukhaṃ corakaṇṭako na passeyya.",
  "atk-s0514a1:2065_2": "Yo dhammanti yo sucaritadhammaṃ. Na soti so puriso nirayādibhedaṃ duggatiṃ na gaccheyya.",
  "atk-s0514a1:2065_3": "Uppathasadiso hi, mahārāja, adhammo, khemamaggasadiso sucaritadhammo, tvaṃ pana pubbe",
  "atk-s0514a1:2065_4": "“pitaraṃ ghātetvā rājā homī”ti mayhaṃ kathetvā mayā paṭibāhito mama vacanaṃ akatvā",
  "atk-s0514a1:2065_5": "pitaraṃ ghātetvā idāni socasi, paṇḍitānaṃ ovādaṃ akaronto nāma coramaggapaṭipanno",
  "atk-s0514a1:2065_6": "viya mahābyasanaṃ pāpuṇātīti.",
  "atk-s0514a1:2066": "Evamassa ovādaṃ datvā upari dhammaṃ desento āha –",
  "atk-s0514a1:2067": "81.",
  "atk-s0514a1:2068": "“Dhammo patho mahārāja, adhammo pana uppatho;",
  "atk-s0514a1:2069": "Adhammo nirayaṃ neti, dhammo pāpeti suggatiṃ.",
  "atk-s0514a1:2070": "82.",
  "atk-s0514a1:2071": "“Adhammacārino rāja, narā visamajīvino;",
  "atk-s0514a1:2072": "Yaṃ gatiṃ pecca gacchanti, niraye te suṇohi me.",
  "atk-s0514a1:2073": "83.",
  "atk-s0514a1:2074": "“Sañjīvo kāḷasutto ca, saṅghāto dve ca roruvā;",
  "atk-s0514a1:2075": "Athāparo mahāvīci, tāpano ca patāpano.",
  "atk-s0514a1:2076": "84.",
  "atk-s0514a1:2077": "“Iccete aṭṭha nirayā, akkhātā duratikkamā;",
  "atk-s0514a1:2078": "Ākiṇṇā luddakammehi, paccekā soḷasussadā.",
  "atk-s0514a1:2079": "85.",
  "atk-s0514a1:2080": "“Kadariyatāpanā ghorā, accimanto mahabbhayā;",
  "atk-s0514a1:2081": "Lomahaṃsanarūpā ca, bhesmā paṭibhayā dukhā.",
  "atk-s0514a1:2082": "86.",
  "atk-s0514a1:2083": "“Catukkaṇṇā catudvārā, vibhattā bhāgaso mitā;",
  "atk-s0514a1:2084": "Ayopākārapariyantā, ayasā paṭikujjitā.",
  "atk-s0514a1:2085": "87.",
  "atk-s0514a1:2086": "“Tesaṃ ayomayā bhūmi, jalitā tejasā yutā;",
  "atk-s0514a1:2087": "Samantā yojanasataṃ, phuṭā tiṭṭhanti sabbadā.",
  "atk-s0514a1:2088": "88.",
  "atk-s0514a1:2089": "“Ete patanti niraye, uddhaṃpādā avaṃsirā;",
  "atk-s0514a1:2090": "Isīnaṃ ativattāro, saññatānaṃ tapassinaṃ.",
  "atk-s0514a1:2091": "89.",
  "atk-s0514a1:2092": "“Te bhūnahuno paccanti, macchā bilakatā yathā;",
  "atk-s0514a1:2093": "Saṃvacchare asaṅkheyye, narā kibbisakārino.",
  "atk-s0514a1:2094": "90.",
  "atk-s0514a1:2095": "“Ḍayhamānena gattena, niccaṃ santarabāhiraṃ;",
  "atk-s0514a1:2096": "Nirayā nādhigacchanti, dvāraṃ nikkhamanesino.",
  "atk-s0514a1:2097": "91.",
  "atk-s0514a1:2098": "“Puratthimena dhāvanti, tato dhāvanti pacchato;",
  "atk-s0514a1:2099": "Uttarenapi dhāvanti, tato dhāvanti dakkhiṇaṃ;",
  "atk-s0514a1:2100": "Yaṃ yañhi dvāraṃ gacchanti, taṃ tadeva pidhīyare.",
  "atk-s0514a1:2101": "92.",
  "atk-s0514a1:2102": "“Bahūni vassasahassāni, janā nirayagāmino;",
  "atk-s0514a1:2103": "Bāhā paggayha kandanti, patvā dukkhaṃ anappakaṃ.",
  "atk-s0514a1:2104": "93.",
  "atk-s0514a1:2105": "“Āsīvisaṃva kupitaṃ, tejassiṃ duratikkamaṃ;",
  "atk-s0514a1:2106": "Na sādhurūpe āsīde, saññatānaṃ tapassinaṃ.",
  "atk-s0514a1:2107": "94.",
  "atk-s0514a1:2108": "“Atikāyo mahissāso, ajjuno kekakādhipo;",
  "atk-s0514a1:2109": "Sahassabāhu ucchinno, isimāsajja gotamaṃ.",
  "atk-s0514a1:2110": "95.",
  "atk-s0514a1:2111": "“Arajaṃ rajasā vacchaṃ, kisaṃ avakiriya daṇḍakī;",
  "atk-s0514a1:2112": "Tālova mūlato chinno, sa rājā vibhavaṅgato.",
  "atk-s0514a1:2113": "96.",
  "atk-s0514a1:2114": "“Upahacca manaṃ majjho, mātaṅgasmiṃ yasassine;",
  "atk-s0514a1:2115": "Sapārisajjo ucchinno, majjhāraññaṃ tadā ahu.",
  "atk-s0514a1:2116": "97.",
  "atk-s0514a1:2117": "“Kaṇhadīpāyanāsajja, isiṃ andhakaveṇḍayo;",
  "atk-s0514a1:2118": "Aññoññaṃ musalā hantvā, sampattā yamasādhanaṃ.",
  "atk-s0514a1:2119": "98.",
  "atk-s0514a1:2120": "“Athāyaṃ isinā satto, antalikkhacaro pure;",
  "atk-s0514a1:2121": "Pāvekkhi pathaviṃ cecco, hīnatto pattapariyāyaṃ.",
  "atk-s0514a1:2122": "99.",
  "atk-s0514a1:2123": "“Tasmā hi chandāgamanaṃ, nappasaṃsanti paṇḍitā;",
  "atk-s0514a1:2124": "Aduṭṭhacitto bhāseyya, giraṃ saccūpasaṃhitaṃ.",
  "atk-s0514a1:2125": "100.",
  "atk-s0514a1:2126": "“Manasā ce paduṭṭhena, yo naro pekkhate muniṃ;",
  "atk-s0514a1:2127": "Vijjācaraṇasampannaṃ, gantā so nirayaṃ adho.",
  "atk-s0514a1:2128": "101.",
  "atk-s0514a1:2129": "“Ye vuḍḍhe paribhāsanti, pharusūpakkamā janā;",
  "atk-s0514a1:2130": "Anapaccā adāyādā, tālavatthu bhavanti te.",
  "atk-s0514a1:2131": "102.",
  "atk-s0514a1:2132": "“Yo ca pabbajitaṃ hanti, katakiccaṃ mahesinaṃ;",
  "atk-s0514a1:2133": "Sa kāḷasutte niraye, cirarattāya paccati.",
  "atk-s0514a1:2134": "103.",
  "atk-s0514a1:2135": "“Yo ca rājā adhammaṭṭho, raṭṭhaviddhaṃsano mago;",
  "atk-s0514a1:2136": "Tāpayitvā janapadaṃ, tāpane pecca paccati.",
  "atk-s0514a1:2137": "104.",
  "atk-s0514a1:2138": "“So ca vassasahassāni, sataṃ dibbāni paccati;",
  "atk-s0514a1:2139": "Accisaṅghapareto so, dukkhaṃ vedeti vedanaṃ.",
  "atk-s0514a1:2140": "105.",
  "atk-s0514a1:2141": "“Tassa aggisikhā kāyā, niccharanti pabhassarā;",
  "atk-s0514a1:2142": "Tejobhakkhassa gattāni, lomehi ca nakhehi ca.",
  "atk-s0514a1:2143": "106.",
  "atk-s0514a1:2144": "“Ḍayhamānena gattena, niccaṃ santarabāhiraṃ;",
  "atk-s0514a1:2145": "Dukkhābhitunno nadati, nāgo tuttaṭṭito yathā.",
  "atk-s0514a1:2146": "107.",
  "atk-s0514a1:2147": "“Yo lobhā pitaraṃ hanti, dosā vā purisādhamo;",
  "atk-s0514a1:2148": "Sa kāḷasutte niraye, cirarattāya paccati.",
  "atk-s0514a1:2149": "108.",
  "atk-s0514a1:2150": "“Sa tādiso paccati lohakumbhiyaṃ, pakkañca sattīhi hananti nittacaṃ;",
  "atk-s0514a1:2151": "Andhaṃ karitvā muttakarīsabhakkhaṃ, khāre nimujjanti tathāvidhaṃ naraṃ.",
  "atk-s0514a1:2152": "109.",
  "atk-s0514a1:2153": "“Tattaṃ pakkuthitamayoguḷañca, dīghe ca phāle cirarattatāpite;",
  "atk-s0514a1:2154": "Vikkhambhamādāya vibandharajjubhi, vivaṭe mukhe sampavisanti rakkhasā.",
  "atk-s0514a1:2155": "110.",
  "atk-s0514a1:2156": "“Sāmā ca soṇā sabalā ca gijjhā, kākolasaṅghā ca dijā ayomukhā;",
  "atk-s0514a1:2157": "Saṅgamma khādanti vipphandamānaṃ, jivhaṃ vibhajja vighāsaṃ salohitaṃ.",
  "atk-s0514a1:2158": "111.",
  "atk-s0514a1:2159": "“Taṃ daḍḍhatālaṃ paribhinnagattaṃ, nippothayantā anuvicaranti rakkhasā;",
  "atk-s0514a1:2160": "Ratī hi tesaṃ dukhino panītare, etādisasmiṃ niraye vasanti;",
  "atk-s0514a1:2161": "Ye keci loke idha pettighātino.",
  "atk-s0514a1:2162": "112.",
  "atk-s0514a1:2163": "“Putto ca mātaraṃ hantvā, ito gantvā yamakkhayaṃ;",
  "atk-s0514a1:2164": "Bhusamāpajjate dukkhaṃ, attakammaphalūpago.",
  "atk-s0514a1:2165": "113.",
  "atk-s0514a1:2166": "“Amanussā atibalā, hantāraṃ janayantiyā;",
  "atk-s0514a1:2167": "Ayomayehi vālehi, pīḷayanti punappunaṃ.",
  "atk-s0514a1:2168": "114.",
  "atk-s0514a1:2169": "“Tamassavaṃ sakā gattā, rudhiraṃ attasambhavaṃ;",
  "atk-s0514a1:2170": "Tambalohavilīnaṃva, tattaṃ pāyenti mattighaṃ.",
  "atk-s0514a1:2171": "115.",
  "atk-s0514a1:2172": "“Jigucchaṃ kuṇapaṃ pūtiṃ, duggandhaṃ gūthakaddamaṃ;",
  "atk-s0514a1:2173": "Pubbalohitasaṅkāsaṃ, rahadamogayha tiṭṭhati.",
  "atk-s0514a1:2174": "116.",
  "atk-s0514a1:2175": "“Tamenaṃ kimayo tattha, atikāyā ayomukhā;",
  "atk-s0514a1:2176": "Chaviṃ bhetvāna khādanti, saṃgiddhā maṃsalohite.",
  "atk-s0514a1:2177": "117.",
  "atk-s0514a1:2178": "“So ca taṃ nirayaṃ patto, nimuggo sataporisaṃ;",
  "atk-s0514a1:2179": "Pūtikaṃ kuṇapaṃ vāti, samantā satayojanaṃ.",
  "atk-s0514a1:2180": "118.",
  "atk-s0514a1:2181": "“Cakkhumāpi hi cakkhūhi, tena gandhena jīyati;",
  "atk-s0514a1:2182": "Etādisaṃ brahmadatta, mātugho labhate dukhaṃ.",
  "atk-s0514a1:2183": "119.",
  "atk-s0514a1:2184": "“Khuradhāramanukkamma, tikkhaṃ durabhisambhavaṃ;",
  "atk-s0514a1:2185": "Patanti gabbhapātiyo, duggaṃ vetaraṇiṃ nadiṃ.",
  "atk-s0514a1:2186": "120.",
  "atk-s0514a1:2187": "“Ayomayā simbaliyo, soḷasaṅgulakaṇṭakā;",
  "atk-s0514a1:2188": "Ubhato abhilambanti, duggaṃ vetaraṇiṃ nadiṃ.",
  "atk-s0514a1:2189": "121.",
  "atk-s0514a1:2190": "“Te accimanto tiṭṭhanti, aggikkhandhāva ārakā;",
  "atk-s0514a1:2191": "Ādittā jātavedena, uddhaṃ yojanamuggatā.",
  "atk-s0514a1:2192": "122.",
  "atk-s0514a1:2193": "“Ete vajanti niraye, tatte tikhiṇakaṇṭake;",
  "atk-s0514a1:2194": "Nāriyo ca aticārā, narā ca paradāragū.",
  "atk-s0514a1:2195": "123.",
  "atk-s0514a1:2196": "“Te patanti adhokkhandhā, vivattā vihatā puthū;",
  "atk-s0514a1:2197": "Sayanti vinividdhaṅgā, dīghaṃ jagganti sabbadā.",
  "atk-s0514a1:2198": "124.",
  "atk-s0514a1:2199": "“Tato ratyā vivasāne, mahatiṃ pabbatūpamaṃ;",
  "atk-s0514a1:2200": "Lohakumbhiṃ pavajjanti, tattaṃ aggisamūdakaṃ.",
  "atk-s0514a1:2201": "125.",
  "atk-s0514a1:2202": "“Evaṃ divā ca ratto ca, dussīlā mohapārutā;",
  "atk-s0514a1:2203": "Anubhonti sakaṃ kammaṃ, pubbe dukkaṭamattano.",
  "atk-s0514a1:2204": "126.",
  "atk-s0514a1:2205": "“Yā ca bhariyā dhanakkītā, sāmikaṃ atimaññati;",
  "atk-s0514a1:2206": "Sassuṃ vā sasuraṃ vāpi, jeṭṭhaṃ vāpi nanandaraṃ.",
  "atk-s0514a1:2207": "127.",
  "atk-s0514a1:2208": "“Tassā vaṅkena jivhaggaṃ, nibbahanti sabandhanaṃ;",
  "atk-s0514a1:2209": "Sa byāmamattaṃ kiminaṃ, jivhaṃ passati attani;",
  "atk-s0514a1:2210": "Viññāpetuṃ na sakkoti, tāpane pecca paccati.",
  "atk-s0514a1:2211": "128.",
  "atk-s0514a1:2212": "“Orabbhikā sūkarikā, macchikā migabandhakā;",
  "atk-s0514a1:2213": "Corā goghātakā luddā, avaṇṇe vaṇṇakārakā.",
  "atk-s0514a1:2214": "129.",
  "atk-s0514a1:2215": "“Sattīhi lohakūṭehi, nettiṃsehi usūhi ca;",
  "atk-s0514a1:2216": "Haññamānā khāranadiṃ, papatanti avaṃsirā.",
  "atk-s0514a1:2217": "130.",
  "atk-s0514a1:2218": "“Sāyaṃ pāto kūṭakārī, ayokūṭehi haññati;",
  "atk-s0514a1:2219": "Tato vantaṃ durattānaṃ, paresaṃ bhuñjare sadā.",
  "atk-s0514a1:2220": "131.",
  "atk-s0514a1:2221": "“Dhaṅkā bheraṇḍakā gijjhā, kākolā ca ayomukhā;",
  "atk-s0514a1:2222": "Vipphandamānaṃ khādanti, naraṃ kibbisakārakaṃ.",
  "atk-s0514a1:2223": "132.",
  "atk-s0514a1:2224": "“Ye migena migaṃ hanti, pakkhiṃ vā pana pakkhinā;",
  "atk-s0514a1:2225": "Asanto rajasā channā, gantā te nirayussada”nti.",
  "atk-s0514a1:2226_0": "Tattha dhammo pathoti dasakusalakammapathadhammo khemo appaṭibhayo sugatimaggo. Visamajīvinoti",
  "atk-s0514a1:2226_1": "adhammena kappitajīvikā. Niraye teti te etesaṃ nibbattaniraye kathemi. Suṇohi meti",
  "atk-s0514a1:2226_2": "mahāsatto raññā pitughātakānaṃ nibbattanirayaṃ pucchitopi pathamaṃ taṃ adassetvā",
  "atk-s0514a1:2226_3": "aṭṭha mahāniraye soḷasa ca ussadaniraye dassetuṃ evamāha. Kiṃkāraṇā? Paṭhamañhi tasmiṃ",
  "atk-s0514a1:2226_4": "dassiyamāne rājā phalitena hadayena tattheva mareyya, imesu pana nirayesu paccamānasatte",
  "atk-s0514a1:2226_5": "disvā diṭṭhānugatiko hutvā “ahaṃ viya aññepi bahū pāpakammino atthi, ahaṃ etesaṃ",
  "atk-s0514a1:2226_6": "antare paccissāmī”ti sañjātupatthambho arogo bhavissatīti te pana niraye dassento",
  "atk-s0514a1:2226_7": "mahāsatto paṭhamaṃ iddhibalena pathaviṃ dvidhā katvā pacchā dassesi.",
  "atk-s0514a1:2227_0": "Tesaṃ vacanattho – nirayapālehi pajjalitāni nānāvudhāni gahetvā khaṇḍākhaṇḍikaṃ chinnā",
  "atk-s0514a1:2227_1": "hīraṃ hīraṃ katā nerayikasattā punappunaṃ sañjīvanti etthāti sañjīvo. Nirayapālā",
  "atk-s0514a1:2227_2": "punappunaṃ nadantā vaggantā pajjalitāni nānāvudhāni gahetvā jalitāya lohapathaviyaṃ",
  "atk-s0514a1:2227_3": "nerayike satte aparāparaṃ anubandhitvā paharitvā jalitapathaviyaṃ patite jalitakāḷasuttaṃ",
  "atk-s0514a1:2227_4": "pātetvā jalitapharasuṃ gahetvā sayaṃ unnadantā mahantena aṭṭassarena viravante aṭṭhaṃse",
  "atk-s0514a1:2227_5": "soḷasaṃse karontā ettha tacchantīti kāḷasutto. Mahantā jalitaayapabbatā ghātenti",
  "atk-s0514a1:2227_6": "etthāti saṅghāto. Tattha kira satte navayojanāya jalitāya ayapathaviyā yāva kaṭito",
  "atk-s0514a1:2227_7": "pavesetvā niccale karonti. Atha puratthimato jalito ayapabbato samuṭṭhāya asani viya",
  "atk-s0514a1:2227_8": "viravanto āgantvā te satte saṇhakaraṇiyaṃ tile pisanto viya gantvā pacchimadisāya",
  "atk-s0514a1:2227_9": "tiṭṭhati, pacchimadisato samuṭṭhitopi tatheva gantvā puratthimadisāya tiṭṭhati. Dve",
  "atk-s0514a1:2227_10": "pana ekato samāgantvā ucchuyante ucchukhaṇḍāni viya pīḷenti. Evaṃ tattha bahūni vassasatasahassāni dukkhaṃ anubhonti.",
  "atk-s0514a1:2228_0": "Dve ca roruvāti jālaroruvo, dhūmaroruvo cāti dve. Tattha jālaroruvo kappena saṇṭhitāhi",
  "atk-s0514a1:2228_1": "rattalohajālāhi puṇṇo, dhūmaroruvo khāradhūmena puṇṇo. Tesu jālaroruve paccantānaṃ",
  "atk-s0514a1:2228_2": "navahi vaṇṇamukhehi jālā pavisitvā sarīraṃ dahanti, dhūmaroruve paccantānaṃ navahi",
  "atk-s0514a1:2228_3": "vaṇamukhehi khāradhūmo pavisitvā piṭṭhaṃ viya sarīraṃ sedeti. Ubhayatthapi paccantā",
  "atk-s0514a1:2228_4": "sattā mahāviravaṃ viravantīti dvepi “roruvā”ti vuttā. Jālānaṃ vā paccanasattānaṃ",
  "atk-s0514a1:2228_5": "vā tesaṃ dukkhassa vā vīci antaraṃ natthi etthāti avīci, mahanto avīci mahāvīci.",
  "atk-s0514a1:2228_6": "Tattha hi puratthimādīhi bhittīhi jālā uṭṭhahitvā pacchimādīsu paṭihaññati, tā ca",
  "atk-s0514a1:2228_7": "bhittiyo vinivijjhitvā purato yojanasataṃ gaṇhāti. Heṭṭhā uṭṭhitā jālā upari paṭihaññati,",
  "atk-s0514a1:2228_8": "upari uṭṭhitā heṭṭhā paṭihaññati. Evaṃ tāvettha jālānaṃ vīci nāma natthi. Tassa pana",
  "atk-s0514a1:2228_9": "anto yojanasataṃ ṭhānaṃ khīravallipiṭṭhassa pūritanāḷi viya sattehi nirantaraṃ pūritaṃ",
  "atk-s0514a1:2228_10": "catūhi iriyāpathehi paccantānaṃ sattānaṃ pamāṇaṃ natthi, na ca aññamaññaṃ byābādhenti,",
  "atk-s0514a1:2228_11": "sakaṭṭhāneyeva paccanti. Evamettha sattānaṃ vīci nāma natthi. Yathā pana jivhagge",
  "atk-s0514a1:2228_12": "cha madhubindūni sattamassa tambalohabinduno anudahanabalavatāya abbohārikāni honti,",
  "atk-s0514a1:2228_13": "tathā tattha anudahanabalavatāya sesā cha akusalavipākupekkhā abbohārikā honti, dukkhameva",
  "atk-s0514a1:2228_14": "nirantaraṃ paññāyati. Evamettha dukkhassa vīci nāma natthi. Svāyaṃ saha bhittīhi",
  "atk-s0514a1:2228_15": "vikkhambhato aṭṭhārasādhikatiyojanasato, āvaṭṭato pana catupaṇṇāsādhikanavayojanasato,",
  "atk-s0514a1:2228_16": "saha ussadehi dasa yojanasahassāni. Evamassa mahantatā veditabbā.",
  "atk-s0514a1:2229_0": "Niccale satte tapatīti tāpano. Ativiya tāpetīti patāpano. Tattha tāpanasmiṃ tāva",
  "atk-s0514a1:2229_1": "satte tālakkhandhappamāṇe jalitaayasūle nisīdāpenti. Tato heṭṭhā pathavī jalati,",
  "atk-s0514a1:2229_2": "sūlāni jalanti, sattā jalanti. Evaṃ so nirayo niccale satte tapati. Itarasmiṃ pana",
  "atk-s0514a1:2229_3": "nibbattasatte jalantehi āvudhehi paharitvā jalitaṃ ayapabbataṃ āropenti. Tesaṃ pabbatamatthake",
  "atk-s0514a1:2229_4": "ṭhitakāle kammapaccayo vāto paharati. Te tattha saṇṭhātuṃ asakkontā uddhaṃpādā adhosirā",
  "atk-s0514a1:2229_5": "patanti. Atha heṭṭhā ayapathavito jalitāni ayasūlāni uṭṭhahanti. Te tāni matthakeneva",
  "atk-s0514a1:2229_6": "paharitvā tesu vinividdhasarīrā jalantā paccanti. Evamesa ativiya tāpetīti.",
  "atk-s0514a1:2230_0": "Bodhisatto pana ete niraye dassento paṭhamaṃ sañjīvaṃ dassetvā tattha paccante nerayikasatte",
  "atk-s0514a1:2230_1": "disvā mahājanassa mahābhaye uppanne taṃ antaradhāpetvā puna pathaviṃ dvidhā katvā",
  "atk-s0514a1:2230_2": "kāḷasuttaṃ dassesi, tatthapi paccamāne satte disvā mahājanassa mahābhaye uppanne",
  "atk-s0514a1:2230_3": "tampi antaradhāpesīti evaṃ paṭipāṭiyā dassesi. Tato rājānaṃ āmantetvā, “mahārāja,",
  "atk-s0514a1:2230_4": "tayā imesu aṭṭhasu mahānirayesu paccamāne satte disvā appamādaṃ kātuṃ vaṭṭatī”ti",
  "atk-s0514a1:2230_5": "vatvā puna tesaññeva mahānirayānaṃ kiccaṃ kathetuṃ “iccete”tiādimāha. Tattha akkhātāti",
  "atk-s0514a1:2230_6": "mayā ca tuyhaṃ kathitā, porāṇakehi ca kathitāyeva. Ākiṇṇāti paripuṇṇā. Paccekā soḷasussadāti",
  "atk-s0514a1:2230_7": "etesaṃ nirayānaṃ ekekassa catūsu dvāresu ekekasmiṃ cattāro cattāro katvā soḷasa soḷasa",
  "atk-s0514a1:2230_8": "ussadanirayāti sabbepi sataṃ aṭṭhavīsati ca ussadanirayā aṭṭha ca mahānirayāti chattiṃsanirayasataṃ.",
  "atk-s0514a1:2230_9": "Kadariyatāpanāti sabbete kadariyānaṃ tāpanā. Balavadukkhatāya ghorā. Kammanibbattānaṃ",
  "atk-s0514a1:2230_10": "accīnaṃ atthitāya accimanto. Bhayassa mahantatāya mahabbhayā. Diṭṭhamattā vā sutamattā",
  "atk-s0514a1:2230_11": "vā lomāni haṃsantīti lomahaṃsanarūpā ca. Bhīsanatāya bhesmā. Bhayajananatāya paṭibhayā.",
  "atk-s0514a1:2230_12": "Sukhābhāvena dukhā. Catukkaṇṇāti sabbepi caturassamañjūsasadisā. Vibhattāti catudvāravasena",
  "atk-s0514a1:2230_13": "vibhattā. Bhāgaso mitāti dvāravīthīnaṃ vasena koṭṭhāse ṭhapetvā mitā. Ayasā paṭikujjitāti",
  "atk-s0514a1:2230_14": "sabbepi navayojanikena ayakapālena paṭicchannā. Phuṭā tiṭṭhantīti sabbepi ettakaṃ",
  "atk-s0514a1:2230_15": "ṭhānaṃ anupharitvā tiṭṭhanti.",
  "atk-s0514a1:2231_0": "Uddhaṃpādā avaṃsirāti evaṃ tesu tesu nirayesu samparivattitvā punappunaṃ patamāne",
  "atk-s0514a1:2231_1": "sandhāyāha. Ativattāroti pharusavācāhi atikkamitvā vattāro. Mahānirayesu kira yebhuyyena",
  "atk-s0514a1:2231_2": "dhammikasamaṇabrāhmaṇesu katāparādhāva paccanti, tasmā evamāha. Te bhūnahunoti te",
  "atk-s0514a1:2231_3": "isīnaṃ ativattāro attano vuḍḍhiyā hatattā bhūnahuno koṭṭhāsakatā macchā viya paccanti.",
  "atk-s0514a1:2231_4": "Asaṅkheyyeti gaṇetuṃ asakkuṇeyye. Kibbisakārinoti dāruṇakammakārino. Nikkhamanesinoti",
  "atk-s0514a1:2231_5": "nirayā nikkhamanaṃ esantāpi gavesantāpi nikkhamanadvāraṃ nādhigacchanti. Puratthimenāti",
  "atk-s0514a1:2231_6": "yadā taṃ dvāraṃ apārutaṃ hoti, atha tadabhimukhā dhāvanti, tesaṃ tattha chaviādīni",
  "atk-s0514a1:2231_7": "jhāyanti. Dvārasamīpaṃ pattānañca tesaṃ taṃ pidhīyati, pacchimadvāraṃ apārutaṃ viya",
  "atk-s0514a1:2231_8": "khāyati. Esa nayo sabbattha. Na sādhurūpeti vuttappakāraṃ sappaṃ viya sādhurūpe isayo",
  "atk-s0514a1:2231_9": "na āsīde, na pharusavacanena kāyakammena vā ghaṭṭento upagaccheyya. Kiṃkāraṇā? Saññatānaṃ",
  "atk-s0514a1:2231_10": "tapassīnaṃ āsāditattā aṭṭhasu mahānirayesu mahādukkhassa anubhavitabbattā.",
  "atk-s0514a1:2232_0": "Idāni ye rājāno tathārūpe āsādetvā taṃ dukkhaṃ pattā, te dassetuṃ “atikāyo”tiādimāha.",
  "atk-s0514a1:2232_1": "Tattha atikāyoti balasampanno mahākāyo. Mahissāsoti mahādhanuggaho. Kekakādhipoti",
  "atk-s0514a1:2232_2": "kekakaraṭṭhādhipati. Sahassabāhūti pañcahi dhanuggahasatehi bāhusahassena āropetabbaṃ",
  "atk-s0514a1:2232_3": "dhanuṃ āropanasamatthatāya sahassabāhu. Vibhavaṅgatoti vināsaṃ patto. Vatthūni pana",
  "atk-s0514a1:2232_4": "sarabhaṅgajātake vitthāritāni. Upahacca mananti attano cittaṃ padūsetvā. Mātaṅgasminti",
  "atk-s0514a1:2232_5": "mātaṅgapaṇḍite. Vatthu mātaṅgajātake vaṇṇitaṃ. Kaṇhadīpāyanāsajjāti kaṇhadīpāyanaṃ",
  "atk-s0514a1:2232_6": "āsajja. Yamasādhananti nirayapālakarañño āṇāpavattaṭṭhānaṃ. Vatthu ghaṭapaṇḍitajātake",
  "atk-s0514a1:2232_7": "vitthāritaṃ. Isināti kapilatāpasena. Pāvekkhīti paviṭṭho. Ceccoti cetiyarājā. Hīnattoti",
  "atk-s0514a1:2232_8": "parihīnattabhāvo antarahitaiddhi. Pattapariyāyanti pariyāyaṃ maraṇakālaṃ patvā. Vatthu",
  "atk-s0514a1:2232_9": "cetiyajātake kathitaṃ.",
  "atk-s0514a1:2233_0": "Tasmā hīti yasmā cittavasiko hutvā isīsu aparajjhitvā aṭṭhasu mahānirayesu paccati,",
  "atk-s0514a1:2233_1": "tasmā hi. Chandāgamananti chandādicatubbidhampi agatigamanaṃ. Paduṭṭhenāti kuddhena.",
  "atk-s0514a1:2233_2": "Gantā so nirayaṃ adhoti so tena adhogamaniyena kammena adhonirayameva gacchati. Pāḷiyaṃ",
  "atk-s0514a1:2233_3": "pana “nirayussada”nti likhitaṃ, tassa ussadanirayaṃ gacchatīti attho. Vuḍḍheti vayovuḍḍhe",
  "atk-s0514a1:2233_4": "ca guṇavuḍḍhe ca. Anapaccāti bhavantarepi apaccaṃ vā dāyādaṃ vā na labhantīti attho.",
  "atk-s0514a1:2233_5": "Tālavatthūti diṭṭhadhammepi chinnamūlatālo viya mahāvināsaṃ patvā niraye nibbattanti.",
  "atk-s0514a1:2233_6": "Yo ca pabbajitaṃ hantīti yo bālajano samaṇaṃ hanati. Cirarattāyāti ciraṃ kālaṃ.",
  "atk-s0514a1:2234_0": "Evaṃ mahāsatto isiviheṭhakānaṃ paccananiraye dassetvā upari adhammikarājūnaṃ paccananiraye",
  "atk-s0514a1:2234_1": "dassento “yo cā”tiādimāha. Tattha raṭṭhaviddhaṃsanoti chandādivasena gantvā raṭṭhassa",
  "atk-s0514a1:2234_2": "viddhaṃsano. Accisaṅghaparetoti accisamūhaparikkhitto. Tejobhakkhassāti aggimeva",
  "atk-s0514a1:2234_3": "khādantassa. Gattānīti tigāvute sarīre sabbaṅgapaccaṅgāni. Lomehi ca nakhehi cāti",
  "atk-s0514a1:2234_4": "etehi saddhiṃ sabbāni ekajālāni honti. Tuttaṭṭītoti āneñjakāraṇaṃ kāriyamāno tuttehi",
  "atk-s0514a1:2234_5": "viddho nāgo yathā nadati.",
  "atk-s0514a1:2235_0": "Evaṃ mahāsatto adhammikarājūnaṃ paccananiraye dassetvā idāni pitughātakādīnaṃ paccananiraye",
  "atk-s0514a1:2235_1": "dassetuṃ “yo lobhā”tiādimāha. Tattha lobhāti yasadhanalobhena. Dosā vāti duṭṭhacittatāya",
  "atk-s0514a1:2235_2": "vā. Nittacanti lohakumbhiyaṃ bahūni vasasahassāni pakkaṃ nīharitvā tigāvutamassa",
  "atk-s0514a1:2235_3": "sarīraṃ nittacaṃ katvā jalitāya lohapathaviyaṃ pātetvā tiṇhehi ayasūlehi koṭṭetvā",
  "atk-s0514a1:2235_4": "cuṇavicuṇṇaṃ karonti. Andhaṃ karitvāti, mahārāja, taṃ pitughātakaṃ nirayapālā jalitalohapathaviyaṃ",
  "atk-s0514a1:2235_5": "uttānaṃ pātetvā jalitehi ayasūlehi akkhīni bhinditvā andhaṃ karitvā mukhe uṇhaṃ muttakarīsaṃ",
  "atk-s0514a1:2235_6": "pakkhipitvā palālapīṭhaṃ viya naṃ parivattetvā kappena saṇṭhite khāre lohaudake nimujjāpenti.",
  "atk-s0514a1:2235_7": "Tattaṃ pakkuthitamayoguḷañcāti puna pakkuthitaṃ gūthakalalañceva jalitaayoguḷañca",
  "atk-s0514a1:2235_8": "khādāpenti. So pana taṃ āhariyamānaṃ disvā mukhaṃ pidheti. Athassa dīghe ciratāpite",
  "atk-s0514a1:2235_9": "jalamāne phāle ādāya mukhaṃ vikkhambhetvā vivaritvā rajjubaddhaṃ ayabalisaṃ khipitvā",
  "atk-s0514a1:2235_10": "jivhaṃ nīharitvā tasmiṃ vivaṭe mukhe taṃ ayoguḷaṃ sampavisanti pakkhipanti. Rakkhasāti nirayapālā.",
  "atk-s0514a1:2236_0": "Sāmā cāti, mahārāja, tassa pitughātakassa jivhaṃ balisena nikkaḍḍhitvā ayasaṅkūhi",
  "atk-s0514a1:2236_1": "pathaviyaṃ nīhataṃ jivhaṃ sāmā soṇā sabalavaṇṇā sunakhā ca lohatuṇḍā gijjhā ca kākolasaṅghā",
  "atk-s0514a1:2236_2": "ca aññe ca nānappakārā sakuṇā samāgantvā āvudhehi chindantā viya vibhajja kākapadākārena",
  "atk-s0514a1:2236_3": "koṭṭhāse katvā vipphandamānaṃ salohitaṃ vighāsaṃ khādantā viya satte bhakkhayantīti",
  "atk-s0514a1:2236_4": "attho. Taṃ daḍḍhatālanti taṃ pitughātakaṃ jhāyamānatālaṃ viya jalitasarīraṃ. Paribhinnagattanti",
  "atk-s0514a1:2236_5": "tattha tattha paribhinnagattaṃ. Nippothayantāti jalitehi ayamuggarehi paharantā.",
  "atk-s0514a1:2236_6": "Ratī hi tesanti tesaṃ nirayapālānaṃ sā rati kīḷā hoti. Dukhino panītareti itare pana",
  "atk-s0514a1:2236_7": "nerayikasattā dukkhitā honti. Pettighātinoti pitughātakā. Iti imaṃ pitughātakānaṃ",
  "atk-s0514a1:2236_8": "paccananirayaṃ disvā rājā bhītatasito ahosi.",
  "atk-s0514a1:2237_0": "Atha naṃ mahāsatto samassāsetvā mātughātakānaṃ paccananirayaṃ dassesi. Yamakkhayanti",
  "atk-s0514a1:2237_1": "yamanivesanaṃ, nirayanti attho. Attakammaphalūpagoti attano kammaphalena upagato.",
  "atk-s0514a1:2237_2": "Amanussāti nirayapālā. Hantāraṃ janayantiyāti mātughātakaṃ. Vālehīti ayamakacivālehi",
  "atk-s0514a1:2237_3": "veṭhetvā ayayantena pīḷayanti. Tanti taṃ mātughātakaṃ. Pāyentīti tassa pīḷiyamānassa",
  "atk-s0514a1:2237_4": "ruhiraṃ gaḷitvā ayakapallaṃ pūreti. Atha naṃ yantato nīharanti, tāvadevassa sarīraṃ",
  "atk-s0514a1:2237_5": "pākatikaṃ hoti. Taṃ pathaviyaṃ uttānaṃ nipajjāpetvā vilīnaṃ tambalohaṃ viya pakkuthitaṃ",
  "atk-s0514a1:2237_6": "lohitaṃ pāyenti. Ogayha tiṭṭhatīti taṃ bahūni vassasahassāni ayayantehi pīḷetvā jegucche",
  "atk-s0514a1:2237_7": "duggandhe paṭikūle mahante gūthakalalaāvāṭe khipanti, so taṃ rahadaṃ ogayha ogāhitvā",
  "atk-s0514a1:2237_8": "tiṭṭhati. Atikāyāti ekadoṇikanāvappamāṇasarīrā. Ayomukhāti ayasūcimukhā. Chaviṃ bhetvānāti",
  "atk-s0514a1:2237_9": "chavimādiṃ katvā yāva aṭṭhimpi bhetvā aṭṭhimiñjampi khādanti. Saṃgiddhāti gadhitā",
  "atk-s0514a1:2237_10": "mucchitā. Na kevalañca khādanteva, adhomaggādīhi pana pavisitvā mukhādīhi nikkhamanti,",
  "atk-s0514a1:2237_11": "vāmapassādīhi pavisitvā dakkhiṇapassādīhi nikkhamanti, sakalampi sarīraṃ chiddāvachiddaṃ",
  "atk-s0514a1:2237_12": "karonti, so tattha atidukkhapareto viravanto paccati. So cāti so mātughātako ca taṃ",
  "atk-s0514a1:2237_13": "sataporisaṃ nirayaṃ patto sasīsako nimuggova hoti, tañca kuṇapaṃ samantā yojanasataṃ",
  "atk-s0514a1:2237_14": "pūtikaṃ hutvā vāyati. Mātughoti mātughātako.",
  "atk-s0514a1:2238_0": "Evaṃ mahāsatto mātughātakānaṃ paccananirayaṃ dassetvā puna gabbhapātakānaṃ paccananirayaṃ",
  "atk-s0514a1:2238_1": "dassento gāthamāha. Khuradhāramanukkammāti khuradhāranirayaṃ atikkamitvā. Tattha",
  "atk-s0514a1:2238_2": "kira nirayapālā mahantamahante khure upari dhāre katvā santharanti, tato yāhi gabbhapātanakharabhesajjāni",
  "atk-s0514a1:2238_3": "pivitvā gabbhā pātitā, tā gabbhapātiniyo itthiyo jalitehi āvudhehi pothentā anubandhanti,",
  "atk-s0514a1:2238_4": "tā tikhiṇakhuradhārāsu khaṇḍākhaṇḍikā hutvā punappunaṃ uṭṭhāya taṃ durabhisambhavaṃ",
  "atk-s0514a1:2238_5": "khuradhāranirayaṃ akkamantiyo atikkamitvā nirayapālehi anubaddhā duggaṃ duratikkamaṃ",
  "atk-s0514a1:2238_6": "visamaṃ vetaraṇiṃ nadiṃ patanti. Tattha kammakāraṇaṃ nimijātake āvi bhavissati.",
  "atk-s0514a1:2239_0": "Evaṃ gabbhapātinīnaṃ nirayaṃ dassetvā mahāsatto yattha paradārikā ca aticāriniyo",
  "atk-s0514a1:2239_1": "ca patantā paccanti, taṃ kaṇṭakasimbalinirayaṃ dassento “ayomayā”tiādimāha. Tattha",
  "atk-s0514a1:2239_2": "ubhato abhilambantīti vetaraṇiyā ubhosu tīresu tāsaṃ simbalīnaṃ sākhā olambanti.",
  "atk-s0514a1:2239_3": "Te accimantoti te pajjalitasarīrā sattā accimanto hutvā tiṭṭhanti. Yojananti tigāvutaṃ",
  "atk-s0514a1:2239_4": "tesaṃ sarīraṃ, tato uṭṭhitajālāya pana saddhiṃ yojanaubbedhā honti. Ete vajantīti",
  "atk-s0514a1:2239_5": "te paradārikā sattā nānāvidhehi āvudhehi koṭṭiyamānā ete simbaliniraye abhiruhanti.",
  "atk-s0514a1:2239_6": "Te patantīti te bahūni vassasahassāni rukkhaviṭapesu laggā jhāyitvā puna nirayapālehi",
  "atk-s0514a1:2239_7": "āvudhehi vihatā vivattā hutvā parivattitvā adhosīsakā patanti. Puthūti bahū. Vinividdhaṅgāti",
  "atk-s0514a1:2239_8": "tesaṃ tato patanakāle heṭṭhā ayapathavito sūlāni uṭṭhahitvā tesaṃ matthakaṃ paṭicchanti,",
  "atk-s0514a1:2239_9": "tāni tesaṃ adhomaggena nikkhamanti, te evaṃ sūlesu viddhasarīrā cirarattā sayanti.",
  "atk-s0514a1:2239_10": "Dīghanti supinepi niddaṃ alabhantā dīgharattaṃ jaggantīti attho. Ratyā vivasāneti",
  "atk-s0514a1:2239_11": "rattīnaṃ accayena, cirakālātikkamenāti attho. Pavajjantīti saṭṭhiyojanikaṃ jalitaṃ",
  "atk-s0514a1:2239_12": "lohakumbhiṃ kappena saṇṭhitaṃ jalitatambaloharasapuṇṇaṃ lohakumbhiṃ nirayapālehi",
  "atk-s0514a1:2239_13": "khittā paccanti. Dussīlāti paradārikā.",
  "atk-s0514a1:2240_0": "Evaṃ mahāsatto paradārikaaticārikānaṃ paccanasimbalinirayaṃ dassetvā ito paraṃ sāmikavattasassusasuravattādīni",
  "atk-s0514a1:2240_1": "apūrentīnaṃ paccanaṭṭhānaṃ pakāsento “yā cā”tiādimāha. Tattha atimaññatīti bhisajātake",
  "atk-s0514a1:2240_2": "vuttaṃ sāmikavattaṃ akarontī atikkamitvā maññati. Jeṭṭhaṃ vāti sāmikassa jeṭṭhabhātaraṃ.",
  "atk-s0514a1:2240_3": "Nanandaranti sāmikassa bhaginiṃ. Etesampi hi aññatarassa hatthapādapiṭṭhiparikammanhāpanabhojanādibhedaṃ",
  "atk-s0514a1:2240_4": "vattaṃ apūrentī tesu hirottappaṃ anupaṭṭhapentī te atimaññati nāma, sāpi niraye nibbatti.",
  "atk-s0514a1:2240_5": "Vaṅkenāti tassā sāmikavattādīnaṃ aparipūrikāya sāmikādayo akkositvā paribhāsitvā",
  "atk-s0514a1:2240_6": "niraye nibbattāya lohapathaviyaṃ nipajjāpetvā ayasaṅkunā mukhaṃ vivaritvā balisena",
  "atk-s0514a1:2240_7": "jivhaggaṃ nibbahanti, rajjubandhanena sabandhanaṃ kaḍḍhanti. Kiminanti kimibharitaṃ.",
  "atk-s0514a1:2240_8": "Idaṃ vuttaṃ hoti – mahārāja, so nerayikasatto evaṃ nikkaḍḍhitaṃ attano byāmena byāmamattaṃ",
  "atk-s0514a1:2240_9": "jivhaṃ āvudhehi koṭṭitakoṭṭitaṭṭhāne sañjātehi mahādoṇippamāṇehi kimīhi bharitaṃ",
  "atk-s0514a1:2240_10": "passati. Viññāpetuṃ na sakkotīti nirayapāle yācitukāmopi kiñci vattuṃ na sakkoti.",
  "atk-s0514a1:2240_11": "Tāpaneti evaṃ sā tattha bahūni vassasahassāni paccitvā puna tāpanamahāniraye paccati.",
  "atk-s0514a1:2241_0": "Evaṃ mahāsatto sāmikavattasassusasuravattādīni apūrentīnaṃ paccananirayaṃ dassetvā",
  "atk-s0514a1:2241_1": "idāni sūkarikādīnaṃ paccananiraye dassento “orabbhikā”tiādimāha. Tattha avaṇṇe vaṇṇakārakāti",
  "atk-s0514a1:2241_2": "pesuññakārakā. Khāranadinti ete orabbhikādayo etehi sattiādīhi haññamānā vetaraṇiṃ",
  "atk-s0514a1:2241_3": "nadiṃ patantīti attho. Sesāni orabbhikādīnaṃ paccanaṭṭhānāni nimijātake āvi bhavissanti.",
  "atk-s0514a1:2241_4": "Kuṭakārīti kūṭavinicchayassa ceva tulākūṭādīnañca kārake sandhāyetaṃ vuttaṃ. Tattha",
  "atk-s0514a1:2241_5": "kūṭavinicchayakūṭaṭṭakārakakūṭaagghāpanikānaṃ paccananirayā nimijātake āvi bhavissanti.",
  "atk-s0514a1:2241_6": "Vantanti vamitakaṃ. Durattānanti duggatattabhāvānaṃ. Idaṃ vuttaṃ hoti – mahārāja,",
  "atk-s0514a1:2241_7": "te durattabhāvā sattā ayakūṭehi matthake bhijjamāne vamanti, tato taṃ vantaṃ jalitaayakapallehi",
  "atk-s0514a1:2241_8": "tesu ekaccānaṃ mukhe khipanti, iti te paresaṃ vantaṃ bhuñjanti nāma. Bheraṇḍakāti",
  "atk-s0514a1:2241_9": "siṅgālā. Vipphandamānanti adhomukhaṃ nipajjāpitaṃ nikkaḍḍhitajivhaṃ ito cito ca vipphandamānaṃ.",
  "atk-s0514a1:2241_10": "Migenāti okacārakamigena. Pakkhināti tathārūpeneva. Gantā teti gantāro te. Nirayussadanti",
  "atk-s0514a1:2241_11": "ussadanirayaṃ. Pāḷiyaṃ pana “nirayaṃ adho”ti likhitaṃ. Ayaṃ pana nirayo nimijātake āvi bhavissatīti.",
  "atk-s0514a1:2242": "Iti mahāsatto ettake niraye dassetvā idāni devalokavivaraṇaṃ katvā rañño devaloke dassento āha –",
  "atk-s0514a1:2243": "133.",
  "atk-s0514a1:2244": "“Santo ca uddhaṃ gacchanti, suciṇṇenidha kammunā;",
  "atk-s0514a1:2245": "Suciṇṇassa phalaṃ passa, saindā devā sabrahmakā.",
  "atk-s0514a1:2246": "134.",
  "atk-s0514a1:2247": "“Taṃ taṃ brūmi mahārāja, dhammaṃ raṭṭhapatī cara;",
  "atk-s0514a1:2248": "Tathā rāja carāhi dhammaṃ, yathā taṃ suciṇṇaṃ nānutappeyya pacchā”ti.",
  "atk-s0514a1:2249_0": "Tattha santoti kāyādīhi upasantā. Uddhanti devalokaṃ. Saindāti tattha tattha indehi",
  "atk-s0514a1:2249_1": "saddhiṃ. Mahāsatto hissa cātumahārājādike deve dassento, “mahārāja, cātumahārājike",
  "atk-s0514a1:2249_2": "deve passa, cattāro mahārājāno passa, tāvatiṃse passa, sakkaṃ passā”ti evaṃ sabbepi",
  "atk-s0514a1:2249_3": "saindake sabrahmake ca deve dassento “idampi suciṇṇassa phalaṃ idampi phala”nti dassesi.",
  "atk-s0514a1:2249_4": "Taṃ taṃ brūmīti tasmā taṃ bhaṇāmi. Dhammanti ito paṭṭhāya pāṇātipātādīni pañca verāni",
  "atk-s0514a1:2249_5": "pahāya dānādīni puññāni karohīti. Yathā taṃ suciṇṇaṃ nānutappeyyāti yathā taṃ dānādipuññakammaṃ",
  "atk-s0514a1:2249_6": "suciṇṇaṃ pitughātakammapaccayaṃ vippaṭisāraṃ paṭicchādetuṃ samatthatāya taṃ nānutappeyya,",
  "atk-s0514a1:2249_7": "tathā taṃ suciṇṇaṃ cara, bahuṃ puññaṃ karohīti attho.",
  "atk-s0514a1:2250": "So mahāsattassa dhammakathaṃ sutvā tato paṭṭhāya assāsaṃ paṭilabhi. Bodhisatto pana kiñci kālaṃ tattha vasitvā attano vasanaṭṭhānaññeva gato.",
  "atk-s0514a1:2251_0": "Satthā imaṃ dhammadesanaṃ āharitvā “na, bhikkhave, idāneva, pubbepesa mayā assāsitoyevā”ti",
  "atk-s0514a1:2251_1": "vatvā jātakaṃ samodhānesi “tadā rājā ajātasattu ahosi, isigaṇo buddhaparisā, saṃkiccapaṇḍito",
  "atk-s0514a1:2251_2": "pana ahameva ahosi”nti.",
  "atk-s0514a1:2252": "Saṃkiccajātakavaṇṇanā dutiyā.",
  "atk-s0514a1:2253": "Jātakuddānaṃ –",
  "atk-s0514a1:2254": "Atha saṭṭhinipātamhi, suṇātha mama bhāsitaṃ;",
  "atk-s0514a1:2255": "Jātakasavhayano pavaro, soṇakaarindamasavhayano;",
  "atk-s0514a1:2256": "Tathā vuttarathesabhakiccavaroti.",
  "atk-s0514a1:2257": "Saṭṭhinipātavaṇṇanā niṭṭhitā.",
  "atk-s0514a1:2258": "20. Sattatinipāto",
  "atk-s0514a1:2260": "[531] 1. Kusajātakavaṇṇanā",
  "atk-s0514a1:2261_0": "Idaṃ te raṭṭhanti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0514a1:2261_1": "Eko kira sāvatthivāsī kulaputto sāsane uraṃ datvā pabbajito ekadivasaṃ sāvatthiyaṃ",
  "atk-s0514a1:2261_2": "piṇḍāya caranto ekaṃ alaṅkataitthiṃ disvā subhanimittaggāhavasena oloketvā kilesābhibhūto",
  "atk-s0514a1:2261_3": "anabhirato vihāsi dīghakesanakho kiliṭṭhacīvaro uppaṇḍuppaṇḍukajāto dhamanīsanthatagatto.",
  "atk-s0514a1:2261_4": "Yathā hi devalokā cavanadhammānaṃ devaputtānaṃ pañca pubbanimittāni paññāyanti, mālā",
  "atk-s0514a1:2261_5": "milāyanti, vatthāni kilissanti, sarīre dubbaṇṇiyaṃ okkamati, ubhohi kacchehi sedā",
  "atk-s0514a1:2261_6": "muccanti, devo devāsane nābhiramati, evameva sāsanā cavanadhammānaṃ ukkaṇṭhitabhikkhūnaṃ",
  "atk-s0514a1:2261_7": "pañca pubbanimittāni paññāyanti, saddhāpupphāni milāyanti, sīlavatthāni kilissanti,",
  "atk-s0514a1:2261_8": "sarīre maṅkutāya ceva ayasavasena ca dubbaṇṇiyaṃ okkamati, kilesasedā muccanti, araññarukkhamūlasuññāgāresu",
  "atk-s0514a1:2261_9": "nābhiramanti. Tassapi tāni paññāyiṃsu. Atha naṃ bhikkhū satthu santikaṃ netvā “ayaṃ,",
  "atk-s0514a1:2261_10": "bhante, ukkaṇṭhito”ti dassesuṃ. Satthā “saccaṃ kira tvaṃ, bhikkhu, ukkaṇṭhitosī”ti",
  "atk-s0514a1:2261_11": "taṃ pucchitvā “saccaṃ, bhante”ti vutte “mā, bhikkhu, kilesavasiko hohi, mātugāmo",
  "atk-s0514a1:2261_12": "nāmesa pāpo, tasmiṃ paṭibaddhacittataṃ vinodehi, sāsane abhirama, mātugāme paṭibaddhacittatāya",
  "atk-s0514a1:2261_13": "hi tejavantopi porāṇakapaṇḍitā nittejā hutvā anayabyasanaṃ pāpuṇiṃsū”ti vatvā atītaṃ āhari.",
  "atk-s0514a1:2262_0": "Atīte mallaraṭṭhe kusāvatīrājadhāniyaṃ okkāko nāma rājā dhammena samena rajjaṃ kāresi.",
  "atk-s0514a1:2262_1": "Tassa soḷasannaṃ itthisahassānaṃ jeṭṭhikā sīlavatī nāma aggamahesī ahosi, sā neva",
  "atk-s0514a1:2262_2": "puttaṃ, na dhītaraṃ labhi. Athassa nāgarā ceva raṭṭhavāsino ca rājanivesanadvāre",
  "atk-s0514a1:2262_3": "sannipatitvā “raṭṭhaṃ nassissati, raṭṭhaṃ nassissatī”ti upakkosiṃsu. Rājā sīhapañjaraṃ",
  "atk-s0514a1:2262_4": "ugghāṭetvā “mayi rajjaṃ kārente adhammakāro nāma natthi, kasmā upakkosathā”ti pucchi.",
  "atk-s0514a1:2262_5": "“Saccaṃ, deva, adhammakāro nāma natthi, apica vaṃsānurakkhako pana vo putto natthi,",
  "atk-s0514a1:2262_6": "añño rajjaṃ gahetvā raṭṭhaṃ nāsessati, tasmā dhammena rajjaṃ kāretuṃ samatthaṃ puttaṃ",
  "atk-s0514a1:2262_7": "patthethā”ti. “Puttaṃ patthento kiṃ karomī”ti? “Paṭhamaṃ tāva ekaṃ sattāhaṃ cullanāṭakaṃ",
  "atk-s0514a1:2262_8": "dhammanāṭakaṃ katvā vissajjetha, sace sā puttaṃ labhissati, sādhu, no ce, atha majjhimanāṭakaṃ",
  "atk-s0514a1:2262_9": "vissajjetha, tato jeṭṭhanāṭakaṃ, avassaṃ ettakāsu itthīsu ekā puññavatī puttaṃ labhissatī”ti.",
  "atk-s0514a1:2262_10": "Rājā tesaṃ vacanena tathā katvā satta divase yathāsukhaṃ abhiramitvā āgatāgataṃ pucchi",
  "atk-s0514a1:2262_11": "– “kacci vo putto laddho”ti? Sabbā “na labhāma, devā”ti āhaṃsu. Rājā “na me putto",
  "atk-s0514a1:2262_12": "uppajjissatī”ti anattamano ahosi. Nāgarā puna tatheva upakkosiṃsu. Rājā “kiṃ upakkosatha,",
  "atk-s0514a1:2262_13": "mayā tumhākaṃ vacanena nāṭakāni vissaṭṭhāni, ekāpi puttaṃ na labhati, idāni kiṃ karomā”ti",
  "atk-s0514a1:2262_14": "āha. “Deva, etā dussīlā bhavissanti nippuññā, natthi etāsaṃ puttalābhāya puññaṃ,",
  "atk-s0514a1:2262_15": "tumhe etāsu puttaṃ alabhantīsupi mā appossukkataṃ āpajjatha, aggamahesī vo sīlavatī",
  "atk-s0514a1:2262_16": "devī sīlasampannā, taṃ vissajjetha, tassā putto uppajjissatī”ti.",
  "atk-s0514a1:2263_0": "So “sādhū”ti sampaṭicchitvā “ito kira sattame divase rājā sīlavatiṃ deviṃ dhammanāṭakaṃ",
  "atk-s0514a1:2263_1": "katvā vissajjessati, purisā sannipatantū”ti bheriṃ carāpetvā sattame divase deviṃ",
  "atk-s0514a1:2263_2": "alaṅkārāpetvā rājanivesanā otāretvā vissajjesi. Tassā sīlatejena sakkassa bhavanaṃ",
  "atk-s0514a1:2263_3": "uṇhākāraṃ dassesi. Sakko “kiṃ nu kho”ti āvajjento deviyā puttapatthanabhāvaṃ ñatvā",
  "atk-s0514a1:2263_4": "“etissā mayā puttaṃ dātuṃ vaṭṭati, atthi nu kho devaloke etissā anucchaviko putto”ti",
  "atk-s0514a1:2263_5": "upadhārento bodhisattaṃ addasa. So kira tadā tāvatiṃsabhavane āyuṃ khepetvā uparidevaloke",
  "atk-s0514a1:2263_6": "nibbattitukāmo ahosi. Sakko tassa vimānadvāraṃ gantvā taṃ pakkositvā, “mārisa, tayā",
  "atk-s0514a1:2263_7": "manussalokaṃ gantvā okkākarañño aggamahesiyā kucchimhi paṭisandhiṃ gaṇhituṃ vaṭṭatī”ti",
  "atk-s0514a1:2263_8": "sampaṭicchāpetvā aparampi devaputtaṃ “tvampi etissā eva putto bhavissasī”ti vatvā",
  "atk-s0514a1:2263_9": "“mā kho panassā koci sīlaṃ bhindatū”ti mahallakabrāhmaṇavesena rañño nivesanadvāraṃ agamāsi.",
  "atk-s0514a1:2264_0": "Mahājanopi nhāto alaṅkato “ahaṃ deviṃ gaṇhissāmi, ahaṃ deviṃ gaṇhissāmī”ti rājadvāre",
  "atk-s0514a1:2264_1": "sannipatitvā sakkañca disvā “tvaṃ kasmā āgatosī”ti parihāsamakāsi. Sakko “kiṃ maṃ",
  "atk-s0514a1:2264_2": "tumhe garahatha, sacepi me sarīraṃ jiṇṇaṃ, rāgo pana na jīrati, sace sīlavatiṃ labhissāmi,",
  "atk-s0514a1:2264_3": "ādāya naṃ gamissāmīti āgatomhī”ti vatvā attano ānubhāvena sabbesaṃ puratova aṭṭhāsi.",
  "atk-s0514a1:2264_4": "Añño koci tassa tejena purato bhavituṃ nāsakkhi. So taṃ sabbālaṅkārapaṭimaṇḍitaṃ",
  "atk-s0514a1:2264_5": "nivesanā nikkhamantiññeva hatthe gahetvā pakkāmi. Atha naṃ tattha tattha ṭhitā garahiṃsu",
  "atk-s0514a1:2264_6": "“passatha, bho, mahallakabrāhmaṇo evaṃ uttamarūpadharaṃ deviṃ ādāya gacchati, attano",
  "atk-s0514a1:2264_7": "yuttaṃ na jānātī”ti. Devīpi “mahallako maṃ gahetvā gacchatī”ti na aṭṭīyati na harāyati.",
  "atk-s0514a1:2264_8": "Rājāpi vātapāne ṭhatvā “ko nu kho deviṃ gahetvā gacchatī”ti olokento taṃ disvā anattamano ahosi.",
  "atk-s0514a1:2265_0": "Sakko taṃ ādāya nagaradvārato nikkhamitvā dvārasamīpe ekaṃ gharaṃ māpesi vivaṭadvāraṃ",
  "atk-s0514a1:2265_1": "paññattakaṭṭhattharikaṃ. Atha naṃ sā “idaṃ te nivesana”nti pucchi. So “āma, bhadde,",
  "atk-s0514a1:2265_2": "pubbe panāhaṃ eko, idānimhā mayaṃ dve janā, ahaṃ bhikkhāya caritvā taṇḍulādīni āharissāmi,",
  "atk-s0514a1:2265_3": "tvaṃ imissā kaṭṭhattharikāya nipajjāhī”ti vatvā taṃ mudunā hatthena parāmasanto dibbasamphassaṃ",
  "atk-s0514a1:2265_4": "pharāpetvā tattha nipajjāpesi. Sā dibbasamphassapharaṇena saññaṃ vissajjesi. Atha",
  "atk-s0514a1:2265_5": "naṃ attano ānubhāvena tāvatiṃsabhavanaṃ netvā alaṅkatavimāne dibbasayane nipajjāpesi.",
  "atk-s0514a1:2265_6": "Sā sattame divase pabujjhitvā taṃ sampattiṃ disvā “na so brāhmaṇo manusso, sakko",
  "atk-s0514a1:2265_7": "bhavissatī”ti aññāsi. Sakkopi tasmiṃ samaye pāricchattakamūle dibbanāṭakaparivuto",
  "atk-s0514a1:2265_8": "nisinno ahosi. Sā sayanā uṭṭhāya tassa santikaṃ gantvā vanditvā ekamantaṃ aṭṭhāsi.",
  "atk-s0514a1:2265_9": "Atha naṃ sakko “varaṃ te, devi, dadāmi, gaṇhāhī”ti āha. “Tena hi, deva, ekaṃ puttaṃ",
  "atk-s0514a1:2265_10": "me dehī”ti. “Devi, tiṭṭhatu eko putto, ahaṃ te dve putte dassāmi. Tesu pana eko paññavā",
  "atk-s0514a1:2265_11": "bhavissati virūpavā, eko rūpavā na paññavā. Tesu kataraṃ paṭhamaṃ icchasī”ti? “Paññavantaṃ,",
  "atk-s0514a1:2265_12": "devā”ti. So “sādhū”ti vatvā tassā kusatiṇaṃ dibbavatthaṃ dibbacandanaṃ pāricchattakapupphaṃ",
  "atk-s0514a1:2265_13": "kokanudañca nāma vīṇaṃ datvā taṃ ādāya rañño sayanagharaṃ pavisitvā raññā saddhiṃ",
  "atk-s0514a1:2265_14": "ekasayane nipajjāpetvā aṅguṭṭhakena tassā nābhiṃ parāmasi. Tasmiṃ khaṇe bodhisatto",
  "atk-s0514a1:2265_15": "tassā kucchimhi paṭisandhiṃ gaṇhi. Sakkopi sakaṭṭhānameva gato. Paṇḍitā devī gabbhassa",
  "atk-s0514a1:2265_16": "patiṭṭhitabhāvaṃ jāni.",
  "atk-s0514a1:2266_0": "Atha naṃ pabuddho rājā disvā, “devi, kena nītāsī”ti pucchi. “Sakkena, devā”ti. “Ahaṃ",
  "atk-s0514a1:2266_1": "paccakkhato ekaṃ mahallakabrāhmaṇaṃ taṃ ādāya gacchantaṃ addasaṃ, kasmā maṃ vañcesī”ti?",
  "atk-s0514a1:2266_2": "“Saddahatha, deva, sakko maṃ gahetvā devalokaṃ nesī”ti. “Na saddahāmi, devī”ti. Athassa",
  "atk-s0514a1:2266_3": "sā sakkadattiyaṃ kusatiṇaṃ dassetvā “saddahathā”ti āha. Rājā “kusatiṇaṃ nāma yato",
  "atk-s0514a1:2266_4": "kutoci labbhatī”ti na saddahi. Athassa sā dibbavatthādīni dassesi. Rājā tāni disvā",
  "atk-s0514a1:2266_5": "saddahitvā, “bhadde, sakko tāva taṃ netu, putto pana te laddho”ti pucchi. “Laddho",
  "atk-s0514a1:2266_6": "mahārāja, gabbho me patiṭṭhito”ti. So tuṭṭho tassā gabbhaparihāraṃ adāsi. Sā dasamāsaccayena",
  "atk-s0514a1:2266_7": "puttaṃ vijāyi, tassa aññaṃ nāmaṃ akatvā kusatiṇanāmameva akaṃsu. Kusakumārassa padasā",
  "atk-s0514a1:2266_8": "gamanakāle itaro devaputto tassā kucchiyaṃ paṭisandhiṃ gaṇhi. Sā dasamāse paripuṇṇe",
  "atk-s0514a1:2266_9": "puttaṃ vijāyi, tassa “jayampatī”ti nāmaṃ kariṃsu. Te mahantena yasena vaḍḍhiṃsu.",
  "atk-s0514a1:2266_10": "Bodhisatto paññavā ācariyassa santike kiñci sippaṃ anuggahetvā attanova paññāya sabbasippesu nipphattiṃ pāpuṇi.",
  "atk-s0514a1:2267_0": "Athassa soḷasavassakāle rājā rajjaṃ dātukāmo deviṃ āmantetvā “bhadde, puttassa te",
  "atk-s0514a1:2267_1": "rajjaṃ datvā nāṭakāni upaṭṭhapessāma, mayaṃ jīvantāyeva naṃ rajje patiṭṭhitaṃ passissāma,",
  "atk-s0514a1:2267_2": "sakalajambudīpe kho pana yassa rañño dhītaraṃ icchati, tamassa ānetvā aggamahesiṃ",
  "atk-s0514a1:2267_3": "karissāma, cittamassa jānāhi, kataraṃ rājadhītaraṃ rocesī”ti āha. Sā “sādhū”ti sampaṭicchitvā",
  "atk-s0514a1:2267_4": "“kumārassa imaṃ pavattiṃ ārocetvā cittaṃ jānāhī”ti ekaṃ paricārikaṃ pesesi. Sā gantvā",
  "atk-s0514a1:2267_5": "tassa taṃ pavattiṃ ārocesi. Taṃ sutvā mahāsatto cintesi – “ahaṃ na rūpavā, rūpasampannā",
  "atk-s0514a1:2267_6": "rājadhītā ānītāpi maṃ disvā ‘kiṃ me iminā virūpenā’ti palāyissati iti no lajjitabbakaṃ",
  "atk-s0514a1:2267_7": "bhavissati, kiṃ me gharāvāsena, dharamāne mātāpitaro upaṭṭhahitvā tesaṃ accayena",
  "atk-s0514a1:2267_8": "nikkhamitvā pabbajissāmī”ti. So “mayhaṃ neva rajjenattho, na nāṭakehi, ahaṃ mātāpitūnaṃ",
  "atk-s0514a1:2267_9": "accayena pabbajissāmī”ti āha. Sā gantvā tassa kathaṃ deviyā ārocesi, devīpi rañño",
  "atk-s0514a1:2267_10": "ārocesi. Rājā anattamano hutvā puna katipāhaccayena sāsanaṃ pesesi. Sopi paṭibāhatiyeva.",
  "atk-s0514a1:2267_11": "Evaṃ yāvatatiyaṃ paṭibāhitvā catutthavāre cintesi – “mātāpitūhi saddhiṃ ekantena",
  "atk-s0514a1:2267_12": "paṭipakkhabhāvo nāma na yutto, ekaṃ upāyaṃ karissāmī”ti.",
  "atk-s0514a1:2268_0": "So kammārajeṭṭhakaṃ pakkosāpetvā bahuṃ suvaṇṇaṃ datvā “ekaṃ itthirūpakaṃ karohī”ti",
  "atk-s0514a1:2268_1": "uyyojetvā tasmiṃ pakkante aññaṃ suvaṇṇaṃ gahetvā sayampi itthirūpakaṃ akāsi. Bodhisattānañhi",
  "atk-s0514a1:2268_2": "adhippāyo nāma samijjhati. Taṃ suvaṇṇarūpakaṃ jivhāya avaṇṇanīyasobhaṃ ahosi. Atha",
  "atk-s0514a1:2268_3": "naṃ mahāsatto khomaṃ nivāsāpetvā sirigabbhe ṭhapāpesi. So kammārajeṭṭhakena ābhatarūpakaṃ",
  "atk-s0514a1:2268_4": "disvā taṃ garahitvā “gaccha amhākaṃ sirigabbhe ṭhapitarūpakaṃ āharā”ti āha. So sirigabbhaṃ",
  "atk-s0514a1:2268_5": "paviṭṭho taṃ disvā “kumārena saddhiṃ abhiramituṃ ekā devaccharā, āgatā bhavissatī”ti",
  "atk-s0514a1:2268_6": "hatthaṃ pasāretuṃ avisahanto nikkhamitvā “deva, sirigabbhe ayyā ekikāva ṭhitā, upagantuṃ",
  "atk-s0514a1:2268_7": "na sakkomī”ti āha. “Tāta, gaccha, suvaṇṇarūpakaṃ etaṃ, āharā”ti puna pesito āhari.",
  "atk-s0514a1:2268_8": "Kumāro kammārena kataṃ rūpakaṃ suvaṇṇagabbhe nikkhipāpetvā attanā kataṃ alaṅkārāpetvā",
  "atk-s0514a1:2268_9": "rathe ṭhapāpetvā “evarūpaṃ labhanto gaṇhāmī”ti mātu santikaṃ pahiṇi.",
  "atk-s0514a1:2269_0": "Sā amacce pakkosāpetvā, “tātā, mayhaṃ putto mahāpuñño sakkadattiyo anucchavikaṃ kumārikaṃ",
  "atk-s0514a1:2269_1": "labhissati, tumhe evarūpaṃ labhantā gaṇhissatha, imaṃ rūpakaṃ paṭicchannayāne ṭhapetvā",
  "atk-s0514a1:2269_2": "sakalajambudīpaṃ carantā yassa rañño evarūpaṃ dhītaraṃ passatha, tassetaṃ datvā ‘okkākarājā",
  "atk-s0514a1:2269_3": "tumhehi saddhiṃ āvāhaṃ karissatī’ti divasaṃ vavatthapetvā āgacchathā”ti āha. Te “sādhū”ti",
  "atk-s0514a1:2269_4": "taṃ ādāya mahantena parivārena nikkhamitvā vicarantā yaṃ rājadhāniṃ pāpuṇanti, tattha",
  "atk-s0514a1:2269_5": "sāyanhasamaye mahājanassa samosaraṇaṭṭhāne taṃ rūpakaṃ vatthapupphālaṅkārehi alaṅkaritvā",
  "atk-s0514a1:2269_6": "suvaṇṇasivikaṃ āropetvā titthamagge ṭhapetvā amaccā sayaṃ paṭikkamitvā āgatāgatānaṃ",
  "atk-s0514a1:2269_7": "kathāsavanatthaṃ ekamante tiṭṭhanti. Mahājano taṃ oloketvā “suvaṇṇarūpaka”nti saññaṃ",
  "atk-s0514a1:2269_8": "akatvā “ayaṃ manussitthī samānāpi devaccharapaṭibhāgā ativiya sobhati, kiṃ nu kho",
  "atk-s0514a1:2269_9": "ettha ṭhitā, kuto vā āgatā, amhākaṃ nagare evarūpā natthī”ti vaṇṇento pakkamati.",
  "atk-s0514a1:2269_10": "Taṃ sutvā amaccā “sace idha evarūpā dārikā bhaveyya, ‘asukā rājadhītā viya asukā",
  "atk-s0514a1:2269_11": "amaccadhītā viyā’ti vadeyyuṃ, addhā idha evarūpā natthī”ti taṃ ādāya aññaṃ nagaraṃ gacchanti.",
  "atk-s0514a1:2270_0": "Te evaṃ vicarantā anupubbena maddaraṭṭhe sāgalanagaraṃ sampāpuṇiṃsu. Tattha maddarañño",
  "atk-s0514a1:2270_1": "aṭṭha dhītaro uttamarūpadharā devaccharapaṭibhāgā, tāsaṃ sabbajeṭṭhikā pabhāvatī",
  "atk-s0514a1:2270_2": "nāma. Tassā sarīrato bālasūriyassa pabhā viya pabhā niccharanti, andhakārepi catuhatthe",
  "atk-s0514a1:2270_3": "antogabbhe padīpakiccaṃ natthi, sabbo gabbho ekobhāsova hoti. Dhātī panassā khujjā,",
  "atk-s0514a1:2270_4": "sā pabhāvatiṃ bhojetvā tassā sīsanhāpanatthaṃ aṭṭhahi vaṇṇadāsīhi aṭṭha ghaṭe gāhāpetvā",
  "atk-s0514a1:2270_5": "sāyanhasamaye udakatthāya gacchantī titthamagge ṭhitaṃ taṃ rūpakaṃ disvā “pabhāvatī”ti",
  "atk-s0514a1:2270_6": "saññāya “ayaṃ dubbinītā ‘sīsaṃ nhāyissāmī’ti amhe udakatthāya pesetvā paṭhamataraṃ",
  "atk-s0514a1:2270_7": "āgantvā titthamagge ṭhitā”ti kujjhitvā “are kulalajjāpanike amhehi purimataraṃ āgantvā",
  "atk-s0514a1:2270_8": "kasmā idha ṭhitāsi, sace rājā jānissati, nāsessati no”ti vatvā hatthena gaṇḍapasse",
  "atk-s0514a1:2270_9": "pahari, hatthatalaṃ bhijjamānaṃ viya jātaṃ. Tato “suvaṇṇarūpaka”nti ñatvā hasamānā",
  "atk-s0514a1:2270_10": "tāsaṃ vaṇṇadāsīnaṃ santikaṃ gacchantī “passathetaṃ me kammaṃ, mama dhītātisaññāya",
  "atk-s0514a1:2270_11": "pahāraṃ adāsiṃ, ayaṃ mama dhītu santike kimagghati, kevalaṃ me hattho dukkhāpito”ti āha.",
  "atk-s0514a1:2271_0": "Atha naṃ rājadūtā gahetvā “tvaṃ ‘mama dhītā ito abhirūpatarā’ti vadantī kaṃ nāma",
  "atk-s0514a1:2271_1": "kathesī”ti āhaṃsu. “Maddarañño dhītaraṃ pabhāvatiṃ, idaṃ rūpakaṃ tassā soḷasimpi",
  "atk-s0514a1:2271_2": "kalaṃ na agghatī”ti. Te tuṭṭhamānasā rājadvāraṃ gantvā “okkākarañño dūtā dvāre ṭhitā”ti",
  "atk-s0514a1:2271_3": "paṭihāresuṃ. Rājā āsanā vuṭṭhāya ṭhitakova “pakkosathā”ti āha. Te pavisitvā rājānaṃ",
  "atk-s0514a1:2271_4": "vanditvā “mahārāja, amhākaṃ rājā tumhākaṃ ārogyaṃ pucchatī”ti vatvā katasakkārasammānā",
  "atk-s0514a1:2271_5": "“kimatthaṃ āgatatthā”ti puṭṭhā “amhākaṃ rañño sīhassaro putto kusakumāro nāma, rājā",
  "atk-s0514a1:2271_6": "tassa rajjaṃ dātukāmo amhe tumhākaṃ santikaṃ pahiṇi, tumhākaṃ kira dhītā pabhāvatī,",
  "atk-s0514a1:2271_7": "taṃ tassa detha, imañca suvaṇṇarūpakaṃ deyyadhammaṃ gaṇhathā”ti taṃ rūpakaṃ tassa",
  "atk-s0514a1:2271_8": "adaṃsu. Sopi “evarūpena mahārājena saddhiṃ vivāhamaṅgalaṃ bhavissatī”ti tuṭṭhacitto",
  "atk-s0514a1:2271_9": "sampaṭicchi. Atha naṃ dūtā āhaṃsu – “mahārāja, amhehi na sakkā papañcaṃ kātuṃ, kumārikāya",
  "atk-s0514a1:2271_10": "laddhabhāvaṃ rañño ārocessāma, atha naṃ so āgantvā ādāya gamissatī”ti. So “sādhū”ti",
  "atk-s0514a1:2271_11": "vatvā tesaṃ sakkāraṃ katvā vissajjesi. Te gantvā rañño ca deviyā ca ārocesuṃ. Rājā",
  "atk-s0514a1:2271_12": "mahantena parivārena kusāvatito nikkhamitvā anupubbena sāgalanagaraṃ pāpuṇi. Maddarājā",
  "atk-s0514a1:2271_13": "paccuggantvā taṃ nagaraṃ pavesetvā mahantaṃ sakkāramakāsi.",
  "atk-s0514a1:2272_0": "Sīlavatī devī paṇḍitattā “ko jānāti, kiṃ bhavissatī”ti ekāhadvīhaccayena maddarājānaṃ",
  "atk-s0514a1:2272_1": "āha – “mahārāja, suṇisaṃ daṭṭhukāmāmhī”ti. So “sādhū”ti sampaṭicchitvā taṃ pakkosāpesi.",
  "atk-s0514a1:2272_2": "Pabhāvatī sabbālaṅkārapaṭimaṇḍitā dhātigaṇaparivutā āgantvā sassuṃ vandi. Sā taṃ",
  "atk-s0514a1:2272_3": "disvā cintesi – “ayaṃ kumārikā abhirūpā, mayhaṃ putto virūpo. Sace esā taṃ passissati,",
  "atk-s0514a1:2272_4": "ekāhampi avasitvā palāyissati, upāyaṃ karissāmī”ti. Sā maddarājānaṃ āmantetvā, “mahārāja,",
  "atk-s0514a1:2272_5": "suṇisā me puttassa anucchavikā, apica kho pana amhākaṃ kulapaveṇiyā āgataṃ cārittaṃ",
  "atk-s0514a1:2272_6": "atthi, sace ayaṃ tasmiṃ cāritte vattissati, nessāmi na”nti āha. “Kiṃ pana vo cāritta”nti.",
  "atk-s0514a1:2272_7": "“Amhākaṃ vaṃse yāva ekassa gabbhassa patiṭṭhānaṃ hoti, tāva divā sāmikaṃ passituṃ",
  "atk-s0514a1:2272_8": "na labhati. Sace esā tathā karissati, nessāmi na”nti. Rājā “kiṃ, amma, sakkhissasi",
  "atk-s0514a1:2272_9": "evaṃ vattitu”nti dhītaraṃ pucchi. Sā “āma tātā”ti āha. Tato okkākarājā maddarañño",
  "atk-s0514a1:2272_10": "bahuṃ dhanaṃ datvā taṃ ādāya pakkāmi. Maddarājāpi mahantena parivārena dhītaraṃ uyyojesi.",
  "atk-s0514a1:2273_0": "Okkāko kusāvatiṃ gantvā nagaraṃ alaṅkārāpetvā sabbabandhanāni mocetvā puttassa abhisekaṃ",
  "atk-s0514a1:2273_1": "katvā rajjaṃ datvā pabhāvatiṃ aggamahesiṃ kāretvā nagare “kusarājassa āṇā”ti bheriṃ",
  "atk-s0514a1:2273_2": "carāpesi. Sakalajambudīpatale rājāno yesaṃ dhītaro atthi, te kusarañño dhītaro pahiṇiṃsu.",
  "atk-s0514a1:2273_3": "Yesaṃ puttā atthi, te tena saddhiṃ mittabhāvaṃ ākaṅkhantā putte upaṭṭhāke katvā pahiṇiṃsu.",
  "atk-s0514a1:2273_4": "Bodhisattassa nāṭakaparivāro mahā ahosi, mahantena yasena rajjaṃ kāresi. So pabhāvatiṃ",
  "atk-s0514a1:2273_5": "divā passituṃ na labhati, sāpi taṃ divā passituṃ na labhati, ubhinnaṃ rattidassanameva",
  "atk-s0514a1:2273_6": "hoti. Tattha pabhāvatiyā sarīrappabhāpi abbohārikā ahosi. Bodhisatto sirigabbhato",
  "atk-s0514a1:2273_7": "rattiṃyeva nikkhamati.",
  "atk-s0514a1:2274_0": "So katipāhaccayena pabhāvatiṃ divā daṭṭhukāmo mātuyā ārocesi. Sā “mā te tāta, rucci,",
  "atk-s0514a1:2274_1": "yāva ekaṃ puttaṃ labhasi, tāva āgamehī”ti, paṭikkhipi. So punappunaṃ yāciyeva. Atha",
  "atk-s0514a1:2274_2": "naṃ sā āha – “tena hi hatthisālaṃ gantvā hatthimeṇḍavesena tiṭṭha, ahaṃ taṃ tattha",
  "atk-s0514a1:2274_3": "ānessāmi, atha naṃ akkhīni pūretvā olokeyyāsi, mā ca attānaṃ jānāpehī”ti. So “sādhū”ti",
  "atk-s0514a1:2274_4": "sampaṭicchitvā hatthisālaṃ agamāsi. Athassa mātā hatthisālaṃ alaṅkārāpetvā pabhāvatiṃ",
  "atk-s0514a1:2274_5": "“ehi sāmikassa hatthino passāmā”ti tattha netvā “ayaṃ hatthī asuko nāma, ayaṃ hatthī",
  "atk-s0514a1:2274_6": "asuko nāmā”ti tassā dassesi. Tattha taṃ rājā mātu pacchato gacchantiṃ disvā hatthigopakavesena",
  "atk-s0514a1:2274_7": "hatthichakaṇapiṇḍena piṭṭhiyaṃ pahari. Sā kuddhā “rañño kathetvā te hatthaṃ chindāpessāmī”ti",
  "atk-s0514a1:2274_8": "vatvā deviṃ ujjhāpesi. Rājamātā “mā amma kujjhī”ti suṇisaṃ saññāpetvā piṭṭhiṃ parimajji.",
  "atk-s0514a1:2274_9": "Punapi rājā taṃ daṭṭhukāmo hutvā assasālāya assagopakavesena taṃ disvā tatheva assachakaṇapiṇḍena",
  "atk-s0514a1:2274_10": "pahari. Tadāpi taṃ kuddhaṃ sassu saññāpesi.",
  "atk-s0514a1:2275_0": "Punekadivase pabhāvatī mahāsattaṃ passitukāmā hutvā sassuyā ārocetvā “alaṃ mā te",
  "atk-s0514a1:2275_1": "ruccī”ti paṭikkhittāpi punappunaṃ yāci. Atha naṃ sā āha – “tena hi sve mama putto",
  "atk-s0514a1:2275_2": "nagaraṃ padakkhiṇaṃ karissati, tvaṃ sīhapañjaraṃ vivaritvā taṃ passeyyāsī”ti. Evañca",
  "atk-s0514a1:2275_3": "pana vatvā punadivase nagaraṃ alaṅkārāpetvā jayampatikumāraṃ rājavesaṃ gāhāpetvā",
  "atk-s0514a1:2275_4": "hatthipiṭṭhe nisīdāpetvā bodhisattaṃ pacchimāsane nisīdāpetvā nagaraṃ padakkhiṇaṃ",
  "atk-s0514a1:2275_5": "kārāpesi. Sā pabhāvatiṃ ādāya sīhapañjare ṭhatvā “passa tava sāmikassa sirisobhagga”nti",
  "atk-s0514a1:2275_6": "āha. Sā “anucchaviko me sāmiko laddho”ti attamanā ahosi. Taṃ divasaṃ pana mahāsatto",
  "atk-s0514a1:2275_7": "hatthimeṇḍavesena jayampatissa pacchimāsane nisīditvā yathādhippāyena pabhāvatiṃ",
  "atk-s0514a1:2275_8": "olokento hatthavikārādivasena cittaruciyā keḷiṃ dassesi. Hatthimhi atikkante rājamātā",
  "atk-s0514a1:2275_9": "pabhāvatiṃ pucchi – “diṭṭho te, amma, sāmiko”ti. “Āma ayye, pacchimāsane panassa",
  "atk-s0514a1:2275_10": "nisinno hatthimeṇḍo ativiya dubbinīto, mayhaṃ hatthavikārādīni dassesi, kasmā evarūpaṃ",
  "atk-s0514a1:2275_11": "alakkhikaṃ rañño pacchimāsane nisīdāpesuṃ, nīharāpehi na”nti? “Amma, rañño pacchimāsane",
  "atk-s0514a1:2275_12": "rakkhā nāma icchitabbā”ti.",
  "atk-s0514a1:2276_0": "Sā cintesi – “ayaṃ hatthimeṇḍo ativiya nibbhayo, rājānaṃ ‘rājā’tipi na maññati, kiṃ",
  "atk-s0514a1:2276_1": "nu kho esova kusarājā, addhā hi eso ativiya virūpo eva bhavissati, teneva maṃ na",
  "atk-s0514a1:2276_2": "dassentī”ti. Sā khujjaṃ kaṇṇamūle āha – “amma, gaccha tāva jānāhi, kiṃ purimāsane",
  "atk-s0514a1:2276_3": "nisinnako rājā, udāhu pacchimāsane”ti? “Kathaṃ panāhaṃ jānissāmī”ti. “Sace hi so",
  "atk-s0514a1:2276_4": "rājā bhavissati, paṭhamataraṃ hatthipiṭṭhito otarissati, imāya saññāya jānāhī”ti.",
  "atk-s0514a1:2276_5": "Sā gantvā ekamante ṭhitā paṭhamaṃ mahāsattaṃ otarantaṃ addasa, pacchā jayampatikumāraṃ.",
  "atk-s0514a1:2276_6": "Mahāsattopi ito cito ca olokento khujjaṃ disvā “iminā nāma kāraṇena esā āgatā bhavissatī”ti",
  "atk-s0514a1:2276_7": "ñatvā taṃ pakkosāpetvā “imaṃ antaraṃ pabhāvatiyā mā kathehī”ti daḷhaṃ vatvā uyyojesi.",
  "atk-s0514a1:2276_8": "Sā gantvā “purimāsane nisinno paṭhamaṃ otarī”ti āha. Pabhāvatī tassā vacanaṃ saddahi.",
  "atk-s0514a1:2277_0": "Mahāsattopi puna daṭṭhukāmo hutvā mātaraṃ yāci. Sā paṭikkhipituṃ asakkontī “tena",
  "atk-s0514a1:2277_1": "hi aññātakavesena uyyānaṃ gacchāhī”ti āha. So uyyānaṃ gantvā pokkharaṇiyaṃ galappamāṇaṃ",
  "atk-s0514a1:2277_2": "udakaṃ pavisitvā paduminipattena sīsaṃ chādetvā pupphitapadumena mukhaṃ āvaritvā",
  "atk-s0514a1:2277_3": "aṭṭhāsi. Mātāpissa pabhāvatiṃ uyyānaṃ netvā sāyanhasamaye “ime rukkhe passa, sakuṇe",
  "atk-s0514a1:2277_4": "passa, mige passā”ti palobhayamānā pokkharaṇītīraṃ pāyāsi. Sā pañcavidhapadumasañchannaṃ",
  "atk-s0514a1:2277_5": "pokkharaṇiṃ disvā nhāyitukāmā paricārikāhi saddhiṃ pokkharaṇiṃ otaritvā kīḷantī taṃ",
  "atk-s0514a1:2277_6": "padumaṃ disvā vicinitukāmā hatthaṃ pasāresi. Atha naṃ rājā paduminipattaṃ apanetvā",
  "atk-s0514a1:2277_7": "“ahaṃ kusarājā”ti vatvā hatthe gaṇhi. Sā tassa mukhaṃ disvā “yakkho maṃ gaṇhī”ti",
  "atk-s0514a1:2277_8": "viravitvā tattheva visaññitaṃ pattā. Athassā rājā hatthaṃ muñci. Sā saññaṃ paṭilabhitvā",
  "atk-s0514a1:2277_9": "“kusarājā kira maṃ hatthe gaṇhi, imināvāhaṃ hatthisālāya hatthichakaṇapiṇḍena, assasālāya",
  "atk-s0514a1:2277_10": "assachakaṇapiṇḍena pahaṭā, ayameva maṃ hatthissa pacchimāsane nisīditvā uppaṇḍesi,",
  "atk-s0514a1:2277_11": "kiṃ me evarūpena dummukhena patinā, imaṃ jahitvā ahaṃ jīvantī aññaṃ patiṃ labhissāmī”ti",
  "atk-s0514a1:2277_12": "cintetvā attanā saddhiṃ āgate amacce pakkosāpetvā “mama yānavāhanaṃ sajjaṃ karotha,",
  "atk-s0514a1:2277_13": "ajjeva gamissāmī”ti āhaṃ. Te rañño ārocesuṃ. Rājā cintesi – “sace gantuṃ na labhissati,",
  "atk-s0514a1:2277_14": "hadayamassā phalissati, gacchatu puna taṃ attano balena ānessāmī”ti cintetvā athassā",
  "atk-s0514a1:2277_15": "gamanaṃ anujāni. Sā pitunagarameva agamāsi.",
  "atk-s0514a1:2278_0": "Mahāsattopi uyyānato nagaraṃ pavisitvā alaṅkatapāsādaṃ abhiruhi. Bodhisattañhi sā",
  "atk-s0514a1:2278_1": "pubbapatthanāvasena na icchi, sopi pubbakammavaseneva virūpo ahosi. Atīte kira bārāṇasiyaṃ",
  "atk-s0514a1:2278_2": "dvāragāme uparimavīthiyā ca heṭṭhimavīthiyā ca dve kulāni vasiṃsu. Ekassa kulassa",
  "atk-s0514a1:2278_3": "dve puttā ahesuṃ. Ekassa ekāva dhītā ahosi. Dvīsu puttesu bodhisatto kaniṭṭho. Taṃ",
  "atk-s0514a1:2278_4": "kumārikaṃ jeṭṭhakassa adaṃsu. Kaniṭṭho adārabharaṇo bhātu santikeyeva vasi. Athekadivasaṃ",
  "atk-s0514a1:2278_5": "tasmiṃ ghare atirasakapūve paciṃsu. Bodhisatto araññaṃ gato hoti. Tassa pūvaṃ ṭhapetvā",
  "atk-s0514a1:2278_6": "avasese bhājetvā khādiṃsu. Tasmiṃ khaṇe paccekabuddho bhikkhāya gharadvāraṃ agamāsi.",
  "atk-s0514a1:2278_7": "Bodhisattassa bhātujāyā “cūḷapatino aññaṃ pūvaṃ pacissāmī”ti taṃ gahetvā paccekabuddhassa",
  "atk-s0514a1:2278_8": "adāsi. Sopi taṃ khaṇaññeva araññato āgacchi. Atha naṃ sā āha – “sāmi, cittaṃ pasādehi,",
  "atk-s0514a1:2278_9": "tava koṭṭhāso paccekabuddhassa dinno”ti. So “tava koṭṭhāsaṃ khāditvā mama koṭṭhāsaṃ",
  "atk-s0514a1:2278_10": "desi, ahaṃ kiṃ khādissāmī”ti kuddho paccekabuddhaṃ anugantvā pattato pūvaṃ gaṇhi.",
  "atk-s0514a1:2278_11": "Sā mātu gharaṃ gantvā navavilīnaṃ campakapupphavaṇṇaṃ sappiṃ āharitvā paccekabuddhassa",
  "atk-s0514a1:2278_12": "pattaṃ pūresi, taṃ obhāsaṃ muñci. Sā taṃ disvā patthanaṃ paṭṭhapesi – “bhante, iminā",
  "atk-s0514a1:2278_13": "dānabalena nibbattanibbattaṭṭhāne me sarīraṃ obhāsajātaṃ hotu, uttamarūpadharā ca",
  "atk-s0514a1:2278_14": "bhaveyyaṃ, iminā ca me asappurisena saddhiṃ ekaṭṭhāne vāso mā ahosī”ti. Iti sā imissā",
  "atk-s0514a1:2278_15": "pubbapatthanāya vasena taṃ na icchi. Bodhisattopi taṃ pūva tasmiṃ sappipatte osīdāpetvā",
  "atk-s0514a1:2278_16": "patthanaṃ paṭṭhapesi – “bhante, imaṃ yojanasate vasantimpi ānetvā mama pādaparicārikaṃ",
  "atk-s0514a1:2278_17": "kātuṃ samattho bhaveyya”nti. Tattha yaṃ so kuddho gantvā pūvaṃ gaṇhi, tassa pubbakammassa",
  "atk-s0514a1:2278_18": "vasena virūpo ahosi, pubbapatthanāya sā ca taṃ na icchīti.",
  "atk-s0514a1:2279_0": "So pabhāvatiyā gatāya sokappatto ahosi, nānākārehi paricārayamānāpi naṃ sesitthiyo",
  "atk-s0514a1:2279_1": "olokāpetumpi nāsakkhiṃsu,, pabhāvatirahitamassa sakalampi nivesanaṃ tucchaṃ viya",
  "atk-s0514a1:2279_2": "khāyi. So “idāni sāgalanagaraṃ pattā bhavissatī”ti paccūsasamaye mātu santikaṃ gantvā,",
  "atk-s0514a1:2279_3": "“amma, ahaṃ pabhāvatiṃ ānessāmi, tumhe rajjaṃ anusāsathā”ti vadanto paṭhamaṃ gāthamāha –",
  "atk-s0514a1:2280": "1.",
  "atk-s0514a1:2281": "“Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;",
  "atk-s0514a1:2282": "Idaṃ te rajjaṃ anusāsa amma, gacchāmahaṃ yattha piyā pabhāvatī”ti.",
  "atk-s0514a1:2283_0": "Tattha sayogganti hatthiyoggādisahitaṃ. Sakāyuranti sapañcarājakakudhabhaṇḍaṃ. Anusāsa,",
  "atk-s0514a1:2283_1": "ammāti so kira purisassa rajjaṃ datvā puna gaṇhanaṃ nāma na yuttanti pitu vā bhātu",
  "atk-s0514a1:2283_2": "vā aniyyādetvā mātu niyyādento evamāha.",
  "atk-s0514a1:2284_0": "Sā tassa kathaṃ sutvā “tena hi, tāta, appamatto bhaveyyāsi, mātugāmo nāma aparisuddhahadayo”ti",
  "atk-s0514a1:2284_1": "vatvā nānaggarasabhojanassa suvaṇṇakaroṭiṃ pūretvā “idaṃ antarāmagge bhuñjeyyāsī”ti",
  "atk-s0514a1:2284_2": "vatvā uyyojesi. So taṃ ādāya mātaraṃ vanditvā tikkhattuṃ padakkhiṇaṃ katvā “jīvanto",
  "atk-s0514a1:2284_3": "puna tumhe passissāmī”ti vatvā sirigabbhaṃ pavisitvā pañcāvudhaṃ sannayhitvā bhattakaroṭiyā",
  "atk-s0514a1:2284_4": "saddhiṃ kahāpaṇasahassaṃ pasibbake katvā kokanudañca vīṇaṃ ādāya nagarā nikkhamitvā",
  "atk-s0514a1:2284_5": "maggaṃ paṭipajjitvā mahabbalo mahāthāmo yāva majjhanhikā paṇṇāsa yojanāni gantvā",
  "atk-s0514a1:2284_6": "bhattaṃ bhuñjitvā sesadivasabhāgena puna paṇṇāsa yojanāni gantvā ekāheneva yojanasatikaṃ",
  "atk-s0514a1:2284_7": "maggaṃ khepetvā sāyanhasamaye nhatvā sāgalanagaraṃ pāvisi. Tasmiṃ paviṭṭhamatteyeva",
  "atk-s0514a1:2284_8": "tassa tejena pabhāvatī sayanapiṭṭhe saṇṭhātuṃ asakkontī otaritvā bhūmiyaṃ nipajji.",
  "atk-s0514a1:2284_9": "Bodhisattaṃ kilantindriyaṃ vīthiyā gacchantaṃ aññatarā itthī disvā pakkosāpetvā nisīdāpetvā",
  "atk-s0514a1:2284_10": "pāde dhovāpetvā sayanaṃ dāpesi. So kilantakāyo nipajjitvā niddaṃ okkami.",
  "atk-s0514a1:2285_0": "Atha sā tasmiṃ niddamupagate bhattaṃ sampādetvā taṃ pabodhetvā bhattaṃ bhojesi. So",
  "atk-s0514a1:2285_1": "tuṭṭho tassā saddhiṃ bhattakaroṭiyā kahāpaṇasahassaṃ adāsi. So pañcāvudhaṃ tattheva",
  "atk-s0514a1:2285_2": "ṭhapetvā “gantabbaṭṭhānaṃ me atthī”ti vatvā vīṇaṃ ādāya hatthisālaṃ gantvā “ajja",
  "atk-s0514a1:2285_3": "me idha vasituṃ detha, gandhabbaṃ vo karissāmī”ti vatvā hatthigopakehi anuññāto ekamante",
  "atk-s0514a1:2285_4": "nipajjitvā thokaṃ niddāyitvā paṭippassaddhadaratho uṭṭhāya vīṇaṃ muñcitvā “sāgalanagaravāsino",
  "atk-s0514a1:2285_5": "imaṃ saddaṃ suṇantū”ti vīṇaṃ vādento gāyi. Pabhāvatī bhūmiyaṃ nipannā taṃ saddaṃ",
  "atk-s0514a1:2285_6": "sutvāva “ayaṃ na aññassa vīṇāsaddo, nissaṃsayaṃ kusarājā mamatthāya āgato”ti aññāsi.",
  "atk-s0514a1:2285_7": "Maddarājāpi taṃ saddaṃ sutvā “ativiya madhuraṃ vādeti, sve etaṃ pakkosāpetvā mama",
  "atk-s0514a1:2285_8": "gandhabbaṃ kāressāmī”ti cintesi.",
  "atk-s0514a1:2286_0": "Bodhisatto “na sakkā idha vasamānena pabhāvatī daṭṭhuṃ, aṭṭhānameta”nti pātova nikkhamitvā",
  "atk-s0514a1:2286_1": "sāyaṃ bhuttageheyeva pātarāsaṃ bhuñjitvā vīṇaṃ ṭhapetvā rājakumbhakārassa santikaṃ",
  "atk-s0514a1:2286_2": "gantvā tassa antevāsikabhāvaṃ upagantvā ekadivaseneva gharaṃ mattikāya pūretvā “bhājanāni",
  "atk-s0514a1:2286_3": "karomi ācariyā”ti vatvā, “āma, kārohī”ti vutte ekaṃ mattikāpiṇḍaṃ cakke ṭhapetvā",
  "atk-s0514a1:2286_4": "cakkaṃ āviñchi, sakiṃ āviddhameva yāva majjhanhikātikkamā bhamiyeva. So nānāvaṇṇāni",
  "atk-s0514a1:2286_5": "khuddakamahantāni bhājanāni katvā pabhāvatiyā atthāya bhājanaṃ karonto nānārūpāni",
  "atk-s0514a1:2286_6": "samuṭṭhāpesi. Bodhisattānañhi adhippāyo nāma samijjhati, “tāni rūpāni pabhāvatīyeva",
  "atk-s0514a1:2286_7": "passatū”ti adhiṭṭhāsi. So sabbabhājanāni sukkhāpetvā pacitvā gehaṃ pūresi. Kumbhakāro",
  "atk-s0514a1:2286_8": "nānābhājanāni gahetvā rājakulaṃ agamāsi. Rājā disvā “kenimāni katānī”ti pucchi. “Mayā,",
  "atk-s0514a1:2286_9": "devā”ti. “Ahaṃ tayā katāni jānāmi, kathehi, kena katānī”ti? “Antevāsikena me devā”ti.",
  "atk-s0514a1:2286_10": "“Na te so antevāsī, ācariyo te so, tvaṃ tassa santike sippaṃ sikkha, ito paṭṭhāya",
  "atk-s0514a1:2286_11": "ca so mama dhītānaṃ bhājanāni karotu, imañcassa sahassaṃ dehī”ti sahassaṃ dāpetvā",
  "atk-s0514a1:2286_12": "“nānāvaṇṇāni imāni khuddakabhājanāni mama dhītānaṃ dehī”ti āha.",
  "atk-s0514a1:2287_0": "So tāni tāsaṃ santikaṃ netvā “imāni vo kīḷanatthāya khuddakabhājanānī”ti āha. Tā",
  "atk-s0514a1:2287_1": "sabbā āgamiṃsu. Kumbhakāro mahāsattena pabhāvatiyā atthāya katabhājanameva tassā",
  "atk-s0514a1:2287_2": "adāsi. Sā ca bhājanaṃ gahetvā tattha attano ca mahāsattassa ca khujjāya ca rūpaṃ",
  "atk-s0514a1:2287_3": "passitvā “idaṃ na aññena kataṃ, kusarājeneva kata”nti ñatvā kujjhitvā bhūmiyaṃ khipitvā",
  "atk-s0514a1:2287_4": "“iminā mayhaṃ attho natthi, icchantānaṃ dehī”ti āha. Athassā bhaginiyo kuddhabhāvaṃ",
  "atk-s0514a1:2287_5": "ñatvā “khuddakabhājanaṃ kusaraññā katanti maññasi, idaṃ tena na kataṃ, kumbhakāreneva",
  "atk-s0514a1:2287_6": "kataṃ, gaṇhāhi na”nti avahasiṃsu. Sā tena katabhāvaṃ tassa ca āgatabhāvaṃ tāsaṃ na",
  "atk-s0514a1:2287_7": "kathesi. Kumbhakāro sahassaṃ bodhisattassa datvā “tāta, rājā te tuṭṭho, ito kira",
  "atk-s0514a1:2287_8": "paṭṭhāya rājadhītānaṃ bhājanāni kareyyāsi, ahaṃ tāsaṃ harissāmī”ti āha.",
  "atk-s0514a1:2288_0": "So “idhāpi vasantena na sakkā pabhāvatī daṭṭhu”nti taṃ sahassaṃ tasseva datvā rājupaṭṭhākassa",
  "atk-s0514a1:2288_1": "naḷakārassa santikaṃ gantvā tassa antevāsiko hutvā pabhāvatiyā atthāya tālavaṇṭaṃ",
  "atk-s0514a1:2288_2": "katvā tattheva setacchattañca āpānabhūmiñca vatthaṃ gahetvā ṭhitaṃ pabhāvatiñcāti",
  "atk-s0514a1:2288_3": "nānārūpāni dassesi. Naḷakāro tañca aññañca tena katabhaṇḍakaṃ ādāya rājakulaṃ agamāsi.",
  "atk-s0514a1:2288_4": "Rājā disvā “kenimāni katānī”ti pucchitvā purimanayeneva sahassaṃ datvā “imāni naḷakārabhaṇḍāni",
  "atk-s0514a1:2288_5": "mama dhītānaṃ dehī”ti āha. Sopi bodhisattena pabhāvatiyā atthāya kataṃ tālavaṇṭaṃ",
  "atk-s0514a1:2288_6": "tassāyeva adāsi. Tatrapi rūpāni añño jano na passati, pabhāvatī pana disvā kusaraññā",
  "atk-s0514a1:2288_7": "katabhāvaṃ ñatvā “gaṇhitukāmā gaṇhantū”ti kuddhā bhūmiyaṃ khipi. Atha naṃ sesā avahasiṃsu.",
  "atk-s0514a1:2288_8": "Naḷakāro sahassaṃ āharitvā bodhisattassa datvā taṃ pavattiṃ ārocesi.",
  "atk-s0514a1:2289_0": "So “idampi mayhaṃ avasanaṭṭhāna”nti sahassaṃ tasseva datvā rājamālākārassa santikaṃ",
  "atk-s0514a1:2289_1": "gantvā antevāsikabhāvaṃ upagantvā nānāvidhaṃ mālāvikatiṃ ganthitvā pabhāvatiyā atthāya",
  "atk-s0514a1:2289_2": "nānārūpavicitraṃ ekaṃ cumbaṭakaṃ akāsi. Mālākāro taṃ sabbaṃ ādāya rājakulaṃ agamāsi.",
  "atk-s0514a1:2289_3": "Rājā disvā “kenimāni ganthitānī”ti pucchi. “Mayā, devā”ti. “Ahaṃ tayā ganthitāni",
  "atk-s0514a1:2289_4": "jānāmi, kathehi, kena ganthitānī”ti? “Antevāsikena me, devā”ti. “Na so antevāsī,",
  "atk-s0514a1:2289_5": "ācariyo te so, tvaṃ tassa santike sippaṃ sikkha, ito paṭṭhāya ca so mama dhītānaṃ",
  "atk-s0514a1:2289_6": "pupphāni ganthatu, imañcassa sahassaṃ dehī”ti sahassaṃ datvā “imāni pupphāni mama",
  "atk-s0514a1:2289_7": "dhītānaṃ dehī”ti āha. Sopi bodhisattena pabhāvatiyā atthāya kataṃ cumbaṭakaṃ tassāyeva",
  "atk-s0514a1:2289_8": "adāsi. Sā tattha attano ca rañño ca rūpehi saddhiṃ nānārūpāni disvā tena katabhāvaṃ",
  "atk-s0514a1:2289_9": "ñatvā kujjhitvā bhūmiyaṃ khipi. Sesā bhaginiyo taṃ tatheva avahasiṃsu. Mālākāropi",
  "atk-s0514a1:2289_10": "sahassaṃ āharitvā bodhisattassa datvā taṃ pavattiṃ ārocesi.",
  "atk-s0514a1:2290_0": "So “idampi mayhaṃ avasanaṭṭhāna”nti sahassaṃ tasseva datvā rañño sūdassa santikaṃ",
  "atk-s0514a1:2290_1": "gantvā antevāsikabhāvaṃ upagacchi. Athekadivasaṃ sūdo rañño bhojanavikatiṃ haranto",
  "atk-s0514a1:2290_2": "attano atthāya pacituṃ bodhisattassa aṭṭhimaṃsaṃ adāsi. So taṃ tathā sampādesi, yathāssa",
  "atk-s0514a1:2290_3": "gandho sakalanagaraṃ avatthari. Rājā taṃ ghāyitvā “kiṃ te mahānase aññampi maṃsaṃ",
  "atk-s0514a1:2290_4": "pacasī”ti pucchi. “Natthi, deva, apica kho pana me antevāsikassa aṭṭhimaṃsaṃ pacanatthāya",
  "atk-s0514a1:2290_5": "dinnaṃ, tasseva so gandho bhavissatī”ti. Rājā āharāpetvā tato thokaṃ jivhagge ṭhapesi,",
  "atk-s0514a1:2290_6": "tāvadeva satta rasaharaṇisahassāni khobhentaṃ phari. Rājā rasataṇhāya bajjhitvā sahassaṃ",
  "atk-s0514a1:2290_7": "datvā “ito paṭṭhāya tava antevāsinā mama ca dhītānañca me bhattaṃ pacāpetvā tvaṃ",
  "atk-s0514a1:2290_8": "mayhaṃ āhara, so me dhītānaṃ haratū”ti āha. Sūdo gantvā tassa ārocesi. So taṃ sutvā",
  "atk-s0514a1:2290_9": "“idāni me manoratho matthakaṃ patto, idāni panāhaṃ pabhāvatiṃ daṭṭhuṃ labhissāmī”ti",
  "atk-s0514a1:2290_10": "tuṭṭho taṃ sahassaṃ tasseva datvā punadivase bhattaṃ sampādetvā rañño bhattabhājanāni",
  "atk-s0514a1:2290_11": "pesetvā rājadhītānaṃ bhattakājaṃ sayaṃ gahetvā pabhāvatiyā vasanapāsādaṃ abhiruhi.",
  "atk-s0514a1:2290_12": "Sā taṃ bhattakājaṃ ādāya pāsādaṃ abhiruhantaṃ disvā cintesi – “ayaṃ attano ananucchavikaṃ",
  "atk-s0514a1:2290_13": "dāsakammakarehi kattabbaṃ karoti. Sace panāhaṃ katipāhaṃ tuṇhī bhavissāmi, ‘idāni",
  "atk-s0514a1:2290_14": "maṃ esā rocatī’ti saññī hutvā katthaci agantvā maṃ olokento idheva vasissati, idāneva",
  "atk-s0514a1:2290_15": "taṃ akkositvā paribhāsitvā muhuttampi idha vasituṃ adatvā palāpessāmī”ti. Sā dvāraṃ",
  "atk-s0514a1:2290_16": "aḍḍhavivaṭaṃ katvā ekaṃ hatthaṃ kavāṭe laggetvā ekena hatthena aggaḷaṃ uppīḷetvā dutiyaṃ gāthamāha –",
  "atk-s0514a1:2291": "2.",
  "atk-s0514a1:2292": "“Anujjubhūtena haraṃ mahantaṃ, divā ca ratto ca nisīthakāle;",
  "atk-s0514a1:2293": "Paṭigaccha tvaṃ khippaṃ kusāvatiṃ kusa, nicchāmi dubbaṇṇamahaṃ vasanta”nti.",
  "atk-s0514a1:2294_0": "Tassattho – mahārāja, tvaṃ bhattakārako hutvā ujukena cittena yopi te sīsaṃ bhindeyya,",
  "atk-s0514a1:2294_1": "tassapetaṃ kammaṃ na karosi, anujubhūtena pana cittena mamatthāya etaṃ mahantaṃ kājaṃ",
  "atk-s0514a1:2294_2": "haranto divā ca ratto ca nisīthakāle ca mahantaṃ dukkhaṃ anubhavissasi, kiṃ te tena",
  "atk-s0514a1:2294_3": "anubhūtena dukkhena, tvaṃ attano nagaraṃ kusāvatimeva paṭigaccha, aññaṃ attanā sadisiṃ",
  "atk-s0514a1:2294_4": "atirasakapūvasaṇṭhānamukhiṃ yakkhiniṃ aggamahesiṃ katvā rajjaṃ kārehīti. Nicchāmi",
  "atk-s0514a1:2294_5": "dubbaṇṇamahaṃ vasantanti ahaṃ pana taṃ dubbaṇṇaṃ dussaṇṭhitaṃ idha vasantaṃ na icchāmīti.",
  "atk-s0514a1:2295": "So “pabhāvatiyā me santikā kathā laddhā”ti tuṭṭhacitto tisso gāthā abhāsi –",
  "atk-s0514a1:2296": "3.",
  "atk-s0514a1:2297": "“Nāhaṃ gamissāmi ito kusāvatiṃ, pabhāvatī vaṇṇapalobhito tava;",
  "atk-s0514a1:2298": "Ramāmi maddassa niketaramme, hitvāna raṭṭhaṃ tava dassane rato.",
  "atk-s0514a1:2299": "4.",
  "atk-s0514a1:2300": "“Pabhāvatī vaṇṇapalobhito tava, sammūḷharūpo vicarāmi mediniṃ;",
  "atk-s0514a1:2301": "Disaṃ na jānāmi kutomhi āgato, tayamhi matto migamandalocane.",
  "atk-s0514a1:2302": "5.",
  "atk-s0514a1:2303": "“Suvaṇṇacīravasane, jātarūpasumekhale;",
  "atk-s0514a1:2304": "Sussoṇi tava kāmā hi, nāhaṃ rajjena matthiko”ti.",
  "atk-s0514a1:2305_0": "Tattha ramāmīti abhiramāmi na ukkaṇṭhāmi. Sammūḷharūpoti kilesasammūḷho hutvā. Tayamhi",
  "atk-s0514a1:2305_1": "mattoti tayi mattomhi, tayā vā mattomhi. Suvaṇṇacīravasaneti suvaṇṇakhacitavatthavasane.",
  "atk-s0514a1:2305_2": "Nāhaṃ rajjena matthikoti na ahaṃ rajjena atthiko.",
  "atk-s0514a1:2306_0": "Evaṃ vutte sā cintesi – “ahaṃ etaṃ ‘vippaṭisārī bhavissatī’ti paribhāsāmi, ayaṃ pana",
  "atk-s0514a1:2306_1": "rajjitvāva katheti, sace kho pana maṃ ‘ahaṃ kusarājā’ti vatvā hatthe gaṇheyya, ko",
  "atk-s0514a1:2306_2": "taṃ nivāreyya, koci no imaṃ kathaṃ suṇeyyā”ti dvāraṃ thaketvā sūciṃ datvā anto aṭṭhāsi.",
  "atk-s0514a1:2306_3": "Sopi bhattakājaṃ āharitvā bhattaṃ vaḍḍhetvā rājadhītaro bhojesi. Pabhāvatī “gaccha",
  "atk-s0514a1:2306_4": "kusarājena pakkabhattaṃ āharā”ti khujjaṃ pesesi. Sā āharitvā “bhuñjāhī”ti āha. Nāhaṃ",
  "atk-s0514a1:2306_5": "tena pakkabhattaṃ bhuñjāmi, tvaṃ bhuñjitvā attano laddhanivāpaṃ gahetvā bhattaṃ pacitvā",
  "atk-s0514a1:2306_6": "āhara, kusarañño āgatabhāvañca mā kassaci ārocesīti. Khujjā tato paṭṭhāya tassā koṭṭhāsaṃ",
  "atk-s0514a1:2306_7": "āharitvā sayaṃ bhuñjati, attano koṭṭhāsaṃ tassā upaneti. Kusarājāpi tato paṭṭhāya",
  "atk-s0514a1:2306_8": "taṃ passituṃ alabhanto cintesi – “atthi nu kho pabhāvatiyā mayi sineho, udāhu natthi,",
  "atk-s0514a1:2306_9": "vīmaṃsissāmi na”nti. So pana rājadhītaro bhojetvā bhattakājaṃ ādāya nikkhanto tassā",
  "atk-s0514a1:2306_10": "gabbhadvāre pāsādatalaṃ pādena paharitvā bhājanāni ghaṭṭetvā nitthunitvā visaññī",
  "atk-s0514a1:2306_11": "hutvā viya avakujjo pati. Sā tassa nitthunitasaddena dvāraṃ vivaritvā taṃ bhattakājena",
  "atk-s0514a1:2306_12": "otthataṃ disvā cintesi – “ayaṃ sakalajambudīpe aggarājā maṃ nissāya rattindivaṃ dukkhaṃ",
  "atk-s0514a1:2306_13": "anubhoti, sukhumālatāya bhattakājena avatthato patati, jīvati nu kho, no vā”ti. Sā",
  "atk-s0514a1:2306_14": "gabbhato nikkhamitvā tassa nāsavātaṃ upadhāretuṃ gīvaṃ pasāretvā mukhaṃ olokesi.",
  "atk-s0514a1:2306_15": "So mukhapūraṃ kheḷaṃ gahetvā tassā sarīre pātesi. Sā taṃ paribhāsitvā gabbhaṃ pavisitvā",
  "atk-s0514a1:2306_16": "dvāraṃ aḍḍhavivaṭaṃ thaketvā ṭhitā gāthamāha –",
  "atk-s0514a1:2307": "6.",
  "atk-s0514a1:2308": "“Abbhūti tassa bho hoti, yo anicchantamicchati;",
  "atk-s0514a1:2309": "Akāmaṃ rāja kāmesi, akantaṃ kantumicchasī”ti.",
  "atk-s0514a1:2310": "Tattha abbhūtīti abhūti, avuḍḍhīti attho.",
  "atk-s0514a1:2311": "So pana paṭibaddhacittatāya akkosiyamānopi paribhāsiyamānopi vippaṭisāraṃ anuppādetvāva anantaraṃ gāthamāha –",
  "atk-s0514a1:2312": "7.",
  "atk-s0514a1:2313": "“Akāmaṃ vā sakāmaṃ vā, yo naro labhate piyaṃ;",
  "atk-s0514a1:2314": "Lābhamettha pasaṃsāma, alābho tattha pāpako”ti.",
  "atk-s0514a1:2315": "Sāpi tasmiṃ evaṃ kathentepi anosakkitvā thaddhataravacanaṃ vatvā palāpetukāmā itaraṃ gāthamāha –",
  "atk-s0514a1:2316": "8.",
  "atk-s0514a1:2317": "“Pāsāṇasāraṃ khaṇasi, kaṇikārassa dārunā;",
  "atk-s0514a1:2318": "Vātaṃ jālena bādhesi, yo anicchantamicchasī”ti.",
  "atk-s0514a1:2319": "Tattha kaṇikārassa dārunāti kaṇikārakaṭṭhena. Bādhesīti bandhasīti.",
  "atk-s0514a1:2320": "Taṃ sutvā rājā tisso gāthāyo abhāsi –",
  "atk-s0514a1:2321": "9.",
  "atk-s0514a1:2322": "“Pāsāṇo nūna te hadaye, ohito mudulakkhaṇe;",
  "atk-s0514a1:2323": "Yo te sātaṃ na vindāmi, tirojanapadāgato.",
  "atk-s0514a1:2324": "10.",
  "atk-s0514a1:2325": "“Yadā maṃ bhakuṭiṃ katvā, rājaputtī udikkhati;",
  "atk-s0514a1:2326": "Āḷāriko tadā homi, rañño maddassantepure.",
  "atk-s0514a1:2327": "11.",
  "atk-s0514a1:2328": "“Yadā umhayamānā maṃ, rājaputtī udikkhati;",
  "atk-s0514a1:2329": "Nāḷāriko tadā homi, rājā homi tadā kuso”ti.",
  "atk-s0514a1:2330_0": "Tattha mudulakkhaṇeti mudunā itthilakkhaṇena samannāgate. Yoti yo ahaṃ tiroraṭṭhā",
  "atk-s0514a1:2330_1": "āgato tava santike vasanto paṭisanthāramattampi sātaṃ na labhāmi, so evaṃ maññāmi,",
  "atk-s0514a1:2330_2": "mayi sinehuppattinivāraṇāya nūna tava hadaye pāsāṇo ṭhapito. Bhakuṭiṃ katvāti kodhavasena",
  "atk-s0514a1:2330_3": "valivisamaṃ nalāṭaṃ katvā. Āḷārikoti bhattakārako. Tasmiṃ khaṇe ahaṃ maddarañño antepure",
  "atk-s0514a1:2330_4": "bhattakārakadāso viya homīti vadati. Umhayamānāti pahaṭṭhākāraṃ dassetvā hasamānā.",
  "atk-s0514a1:2330_5": "Rājā homīti tasmiṃ khaṇe ahaṃ kusāvatīnagare rajjaṃ kārento rājā viya homi, kasmāsi",
  "atk-s0514a1:2330_6": "evaṃ pharusā, ito paṭṭhāya mā evarūpaṃ kari, bhaddeti.",
  "atk-s0514a1:2331": "Sā tassa vacanaṃ sutvā cintesi – “ayaṃ ativiya allīyitvā katheti, musāvādaṃ katvā upāyena naṃ ito palāpessāmī”ti gāthamāha –",
  "atk-s0514a1:2332": "12.",
  "atk-s0514a1:2333": "“Sace hi vacanaṃ saccaṃ, nemittānaṃ bhavissati;",
  "atk-s0514a1:2334": "Neva me tvaṃ patī assa, kāmaṃ chindantu sattadhā”ti.",
  "atk-s0514a1:2335_0": "Tassattho – mahārāja, mayā “ayaṃ kusarājā mayhaṃ pati bhavissati, na bhavissatī”ti",
  "atk-s0514a1:2335_1": "bahū nimittapāṭhakā pucchitā, te “kāmaṃ kira maṃ sattadhā chindantu, neva me tvaṃ",
  "atk-s0514a1:2335_2": "pati bhavissasī”ti vadiṃsūti.",
  "atk-s0514a1:2336_0": "Taṃ sutvā rājā taṃ paṭibāhanto “bhadde, mayāpi attano raṭṭhe nemittakā pucchitā,",
  "atk-s0514a1:2336_1": "te ‘aññatra sīhassarakusarājato tava pati nāma añño natthī’ti byākariṃsu, ahampi",
  "atk-s0514a1:2336_2": "attano ñāṇabalanimittena evameva kathesi”nti vatvā anantaraṃ gāthamāha –",
  "atk-s0514a1:2337": "13.",
  "atk-s0514a1:2338": "“Sace hi vacanaṃ saccaṃ, aññesaṃ yadi vā mama;",
  "atk-s0514a1:2339": "Neva tuyhaṃ patī atthi, añño sīhassarā kusā”ti.",
  "atk-s0514a1:2340": "Tassattho – yadi hi aññesaṃ nemittānaṃ vacanaṃ saccaṃ, yadi vā mama vacanaṃ saccaṃ, tava añño pati nāma natthīti.",
  "atk-s0514a1:2341_0": "Sā tassa vacanaṃ sutvā “na sakkā imaṃ lajjāpetuṃ vā palāpetuṃ vā, kiṃ me iminā”ti",
  "atk-s0514a1:2341_1": "dvāraṃ pidhāya attānaṃ na dassesi. Sopi kājaṃ gahetvā otari, tato paṭṭhāya taṃ daṭṭhuṃ",
  "atk-s0514a1:2341_2": "na labhati, bhattakārakakammaṃ karonto ativiya kilamati, bhuttapātarāso dārūni phāleti,",
  "atk-s0514a1:2341_3": "bhājanāni dhovati, kājena udakaṃ āharati, sayanto ambaṇapiṭṭhe sayati, pāto vuṭṭhāya",
  "atk-s0514a1:2341_4": "yāguādīni pacati harati bhojeti, nandirāgaṃ nissāya atidukkhaṃ anubhoti. So ekadivasaṃ",
  "atk-s0514a1:2341_5": "bhattagehadvārena gacchantiṃ khujjaṃ disvā pakkosi. Sā pabhāvatiyā bhayena tassa",
  "atk-s0514a1:2341_6": "santikaṃ gantuṃ avisahantī turitaturitā viya gacchati. Atha naṃ vegena upagantvā “khujje”ti āha.",
  "atk-s0514a1:2342_0": "Sā nivattitvā ṭhitā “ko eso”ti vatvā “tumhākaṃ saddaṃ na suṇāmī”ti āha. Atha naṃ",
  "atk-s0514a1:2342_1": "“khujje tvampi sāminīpi te ubhopi ativiya thaddhā, ettakaṃ kālaṃ tumhākaṃ santike",
  "atk-s0514a1:2342_2": "vasanto ārogyasāsanamattampi na labhāmi, deyyadhammaṃ pana kiṃ dassatha, tiṭṭhatu",
  "atk-s0514a1:2342_3": "tāvetaṃ, api me pabhāvatiṃ mudukaṃ katvā dassetuṃ sakkhissasī”ti āha. Sā “sādhū”ti",
  "atk-s0514a1:2342_4": "sampaṭicchi. Atha naṃ “sace me taṃ dassetuṃ sakkhissasi, khujjabhāvaṃ te ujukaṃ katvā",
  "atk-s0514a1:2342_5": "gīveyyakaṃ dassāmī”ti palobhento pañca gāthāyo abhāsi –",
  "atk-s0514a1:2343": "14.",
  "atk-s0514a1:2344": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2345": "Sace maṃ nāganāsūrū, olokeyya pabhāvatī.",
  "atk-s0514a1:2346": "15.",
  "atk-s0514a1:2347": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2348": "Sace maṃ nāganāsūrū, ālapeyya pabhāvatī.",
  "atk-s0514a1:2349": "16.",
  "atk-s0514a1:2350": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2351": "Sace maṃ nāganāsūrū, umhāyeyya pabhāvatī.",
  "atk-s0514a1:2352": "17.",
  "atk-s0514a1:2353": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2354": "Sace maṃ nāganāsūrū, pamhāyeyya pabhāvatī.",
  "atk-s0514a1:2355": "18.",
  "atk-s0514a1:2356": "“Nekkhaṃ gīvaṃ te kāressaṃ, patvā khujje kusāvatiṃ;",
  "atk-s0514a1:2357": "Sace maṃ nāganāsūrū, pāṇīhi upasamphuse”ti.",
  "atk-s0514a1:2358_0": "Tattha nekkhaṃ gīvaṃ teti tava gīveyyaṃ sabbasuvaṇṇamayameva kāressāmīti attho. “Nekkhaṃ",
  "atk-s0514a1:2358_1": "gīvaṃ te karissāmī”tipi pāṭho, tava gīvāya nekkhamayaṃ piḷandhanaṃ piḷandhessāmīti",
  "atk-s0514a1:2358_2": "attho. Olokeyyāti sace tava vacanena maṃ pabhāvatī olokeyya, sace maṃ tāya olokāpetuṃ",
  "atk-s0514a1:2358_3": "sakkhissasīti attho. “Ālapeyyā”tiādīsupi eseva nayo. Ettha pana umhāyeyyāti mandahasitavasena",
  "atk-s0514a1:2358_4": "parihāseyya. Pamhāyeyyāti mahāhasitavasena parihāseyya.",
  "atk-s0514a1:2359_0": "Sā tassa vacanaṃ sutvā “gacchatha tumhe, deva, katipāhaccayena naṃ tumhākaṃ vase",
  "atk-s0514a1:2359_1": "karissāmi, passatha me parakkama”nti vatvā taṃ karaṇīyaṃ tīretvā pabhāvatiyā santikaṃ",
  "atk-s0514a1:2359_2": "gantvā tassā vasanagabbhaṃ sodhentī viya paharaṇayoggaṃ leḍḍukhaṇḍampi asesetvā antamaso",
  "atk-s0514a1:2359_3": "pādukāpi nīharitvā sakalagabbhaṃ sammajjitvā gabbhadvāre ummāraṃ antaraṃ katvā uccāsanaṃ",
  "atk-s0514a1:2359_4": "paññapetvā pabhāvatiyā ekaṃ nīcapīṭhakaṃ attharitvā “ehi, amma, sīse te ūkā vicinissāmī”ti",
  "atk-s0514a1:2359_5": "taṃ tattha pīṭhake nisīdāpetvā attano ūruantare tassā sīsaṃ ṭhapetvā thokaṃ kaṇḍuyitvā",
  "atk-s0514a1:2359_6": "“aho imissā sīse bahū ūkā”ti sakasīsato ūkā gahetvā tassā hatthe ṭhapetvā “passa",
  "atk-s0514a1:2359_7": "kittakā te sīse ūkā”ti piyakathaṃ kathetvā mahāsattassa guṇaṃ kathentī gāthamāha –",
  "atk-s0514a1:2360": "19.",
  "atk-s0514a1:2361": "“Na hi nūnāyaṃ rājaputtī, kuse sātampi vindati;",
  "atk-s0514a1:2362": "Āḷārike bhate pose, vetanena anatthike”ti.",
  "atk-s0514a1:2363_0": "Tassattho – ekaṃsena ayaṃ rājaputtī pubbe kusāvatīnagare kusanarindassa santike mālāgandhavilepanavatthālaṅkāravasena",
  "atk-s0514a1:2363_1": "appamattakampi sātaṃ na vindati na labhati, tambūlamattampi etena etissā dinnapubbaṃ",
  "atk-s0514a1:2363_2": "na bhavissati. Kiṃkāraṇā? Itthiyo nāma ekadivasampi aṅkaṃ avattharitvā nipannasāmikamhi",
  "atk-s0514a1:2363_3": "hadayaṃ bhindituṃ na sakkonti, ayaṃ pana āḷārike bhate pose āḷārikattañca bhatakattañca",
  "atk-s0514a1:2363_4": "upagate etasmiṃ purise mūlenapi anatthike kevalaṃ taṃyeva nissāya rajjaṃ pahāya āgantvā",
  "atk-s0514a1:2363_5": "evaṃ dukkhaṃ anubhavante paṭisanthāramattampi na karoti, sacepi te, amma, tasmiṃ",
  "atk-s0514a1:2363_6": "sineho natthi, sakalajambudīpe aggarājā maṃ nissāya kilamatīti tassa kiñcideva dātuṃ arahasīti.",
  "atk-s0514a1:2364_0": "Sā taṃ sutvā khujjāya kujjhi. Atha naṃ khujjā gīvāyaṃ gahetvā antogabbhe khipitvā",
  "atk-s0514a1:2364_1": "sayaṃ bahi hutvā dvāraṃ pidhāya āviñchanarajjumhi olambantī aṭṭhāsi. Pabhāvatī taṃ",
  "atk-s0514a1:2364_2": "gahetuṃ asakkontī dvāramūle ṭhatvā akkosantī itaraṃ gāthamāha –",
  "atk-s0514a1:2365": "20.",
  "atk-s0514a1:2366": "“Na hi nūnāyaṃ sā khujjā, labhati jivhāya chedanaṃ;",
  "atk-s0514a1:2367": "Sunisitena satthena, evaṃ dubbhāsitaṃ bhaṇa”nti.",
  "atk-s0514a1:2368": "Tattha sunisitenāti suṭṭhu nisitena tikhiṇasatthena. Evaṃ dubbhāsitanti evaṃ asotabbayuttakaṃ dubbhāsitaṃ bhaṇantī.",
  "atk-s0514a1:2369_0": "Atha khujjā āviñcanarajjuṃ gahetvā ṭhitāva “nippaññe dubbinīte tava rūpaṃ kiṃ karissati,",
  "atk-s0514a1:2369_1": "kiṃ mayaṃ tava rūpaṃ khāditvā yāpessāmā”ti vatvā terasahi gāthāhi bodhisattassa guṇaṃ",
  "atk-s0514a1:2369_2": "pakāsentī khujjāgajjitaṃ nāma gajji –",
  "atk-s0514a1:2370": "21.",
  "atk-s0514a1:2371": "“Mā naṃ rūpena pāmesi, ārohena pabhāvati;",
  "atk-s0514a1:2372": "Mahāyasoti katvāna, karassu rucire piyaṃ.",
  "atk-s0514a1:2373": "22.",
  "atk-s0514a1:2374": "“Mā naṃ rūpena pāmesi, ārohena pabhāvati;",
  "atk-s0514a1:2375": "Mahaddhanoti katvāna, karassu rucire piyaṃ.",
  "atk-s0514a1:2376": "23.",
  "atk-s0514a1:2377": "“Mā naṃ rūpena pāmesi, ārohena pabhāvati;",
  "atk-s0514a1:2378": "Mahabbaloti katvāna, karassu rucire piyaṃ.",
  "atk-s0514a1:2379": "24.",
  "atk-s0514a1:2380": "“Mā naṃ rūpena pāmesi, ārohena pabhāvati;",
  "atk-s0514a1:2381": "Mahāraṭṭhoti katvāna, karassu rucire piyaṃ.",
  "atk-s0514a1:2382": "25.",
  "atk-s0514a1:2383": "“Mā naṃ rūpena pāmesi, ārohena pabhāvati;",
  "atk-s0514a1:2384": "Mahārājāti katvāna, karassu rucire piyaṃ.",
  "atk-s0514a1:2385": "26.",
  "atk-s0514a1:2386": "“Mā naṃ rūpena pāmesi, ārohena pabhāvati;",
  "atk-s0514a1:2387": "Sīhassaroti katvāna, karassu rucire piyaṃ.",
  "atk-s0514a1:2388": "27.",
  "atk-s0514a1:2389": "“Mā naṃ rūpena pāmesi, ārohena pabhāvati;",
  "atk-s0514a1:2390": "Vaggussaroti katvāna, karassu rucire piyaṃ.",
  "atk-s0514a1:2391": "28.",
  "atk-s0514a1:2392": "“Mā naṃ rūpena pāmesi, ārohena pabhāvati;",
  "atk-s0514a1:2393": "Bindussaroti katvāna, karassu rucire piyaṃ.",
  "atk-s0514a1:2394": "29.",
  "atk-s0514a1:2395": "“Mā naṃ rūpena pāmesi, ārohena pabhāvati;",
  "atk-s0514a1:2396": "Mañjussaroti katvāna, karassu rucire piyaṃ.",
  "atk-s0514a1:2397": "30.",
  "atk-s0514a1:2398": "“Mā naṃ rūpena pāmesi, ārohena pabhāvati;",
  "atk-s0514a1:2399": "Madhussaroti katvāna, karassu rucire piyaṃ.",
  "atk-s0514a1:2400": "31.",
  "atk-s0514a1:2401": "“Mā naṃ rūpena pāmesi, ārohena pabhāvati;",
  "atk-s0514a1:2402": "Satasippoti katvāna, karassu rucire piyaṃ.",
  "atk-s0514a1:2403": "32.",
  "atk-s0514a1:2404": "“Mā naṃ rūpena pāmesi, ārohena pabhāvati;",
  "atk-s0514a1:2405": "Khattiyotipi katvāna, karassu rucire piyaṃ.",
  "atk-s0514a1:2406": "33.",
  "atk-s0514a1:2407": "“Mā naṃ rūpena pāmesi, ārohena pabhāvati;",
  "atk-s0514a1:2408": "Kusarājāti katvāna, karassu rucire piya”nti.",
  "atk-s0514a1:2409_0": "Tattha mā naṃ rūpena pāmesi, ārohena, pabhāvatīti are pabhāvati, mā tvaṃ etaṃ kusanarindaṃ",
  "atk-s0514a1:2409_1": "attano rūpena ārohapariṇāhena pamini, evaṃ pamāṇaṃ gaṇhi. Mahāyasoti mahānubhāvo",
  "atk-s0514a1:2409_2": "soti evaṃ hadaye katvāna rucire piyadassane karassu tassa piyaṃ. Ānubhāvoyeva hissa",
  "atk-s0514a1:2409_3": "rūpanti vadati. Esa nayo sabbattha. Api ca mahāyasoti mahāparivāro. Mahaddhanoti",
  "atk-s0514a1:2409_4": "mahābhogo. Mahabbaloti mahāthāmo. Mahāraṭṭhoti vipularaṭṭho. Mahārājāti sakalajambudīpe",
  "atk-s0514a1:2409_5": "aggarājā. Sīhassaroti sīhasaddasamānasaddo. Vaggussaroti līlāyuttassaro. Bindussaroti",
  "atk-s0514a1:2409_6": "sampiṇḍitaghanassaro. Mañjussaroti sundarassaro. Madhussaroti madhurayuttassaro.",
  "atk-s0514a1:2409_7": "Satasippoti paresaṃ santike asikkhitvā attano baleneva nipphannaanekasatasippo. Khattiyoti",
  "atk-s0514a1:2409_8": "okkākapaveṇiyaṃ jāto asambhinnakhattiyo. Kusarājāti sakkadattiyakusatiṇasamānanāmo",
  "atk-s0514a1:2409_9": "rājā. Evarūpo hi añño rājā nāma natthīti jānitvā etassa piyaṃ karohīti khujjā ettakāhi",
  "atk-s0514a1:2409_10": "gāthāhi tassa guṇaṃ kathesi.",
  "atk-s0514a1:2410_0": "Pabhāvatī tassā vacanaṃ sutvā “khujje ativiya gajjasi, hatthena pāpuṇantī sasāmikabhāvaṃ",
  "atk-s0514a1:2410_1": "te jānāpessāmī”ti khujjaṃ tajjesi. Sāpi taṃ “ahaṃ taṃ rakkhamānā pituno te kusarājassa",
  "atk-s0514a1:2410_2": "āgatabhāvaṃ nārocesiṃ, hotu, ajja rañño ārocessāmī”ti mahantena saddena bhāyāpesi.",
  "atk-s0514a1:2410_3": "Sāpi “kocideva suṇeyyā”ti khujjaṃ saññāpesi. Bodhisattopi taṃ passituṃ alabhanto",
  "atk-s0514a1:2410_4": "satta māse dubbhojanena dukkhaseyyāya kilamanto cintesi – “ko me etāya attho, satta",
  "atk-s0514a1:2410_5": "māse vasanto etaṃ passitumpi na labhāmi, ativiya kakkhaḷā sāhasikā, gantvā mātāpitaro",
  "atk-s0514a1:2410_6": "passissāmī”ti. Tasmiṃ khaṇe sakko āvajjento tassa ukkaṇṭhitabhāvaṃ ñatvā “rājā satta",
  "atk-s0514a1:2410_7": "māse pabhāvatiṃ daṭṭhumpi na labhi, labhanākāramassa karissāmī”ti maddarañño dūte",
  "atk-s0514a1:2410_8": "katvā sattannaṃ rājūnaṃ dūtaṃ pāhento “pabhāvatī, kusarājaṃ chaḍḍetvā āgatā, āgacchantu",
  "atk-s0514a1:2410_9": "pabhāvatiṃ gaṇhantū”ti ekekassa visuṃ visuṃ sāsanaṃ pahiṇi. Te mahāparivārena gantvā",
  "atk-s0514a1:2410_10": "nagaraṃ patvā aññamaññassa āgatakāraṇaṃ na jānanti. Te “tvaṃ kasmā āgato, tvaṃ kasmā",
  "atk-s0514a1:2410_11": "āgatosī”ti pucchitvā tamatthaṃ ñatvā kujjhitvā “ekaṃ kira dhītaraṃ sattannaṃ dassati,",
  "atk-s0514a1:2410_12": "passathassa anācāraṃ, uppaṇḍeti no, gaṇhatha na”nti “sabbesampi amhākaṃ pabhāvatiṃ",
  "atk-s0514a1:2410_13": "detu yuddhaṃ vā”ti sāsanāni pahiṇitvā nagaraṃ parivārayiṃsu. Maddarājā sāsanaṃ sutvā",
  "atk-s0514a1:2410_14": "bhītatasito amacce āmantetvā “kiṃ karomā”ti pucchi. Atha naṃ amaccā “deva, sattapi",
  "atk-s0514a1:2410_15": "rājāno pabhāvatiṃ nissāya āgatā, ‘sace na dassati, pākāraṃ bhinditvā nagaraṃ pavisitvā",
  "atk-s0514a1:2410_16": "jīvitakkhayaṃ pāpetvā taṃ gaṇhissāmā’ti vadanti, pākāre abhinneyeva tesaṃ pabhāvatiṃ",
  "atk-s0514a1:2410_17": "pesessāmā”ti vatvā gāthamāhaṃsu –",
  "atk-s0514a1:2411": "34.",
  "atk-s0514a1:2412": "“Ete nāgā upatthaddhā, sabbe tiṭṭhanti vammitā;",
  "atk-s0514a1:2413": "Purā maddanti pākāraṃ, ānentetaṃ pabhāvati”nti.",
  "atk-s0514a1:2414_0": "Tattha upatthaddhāti atithaddhā dappitā. Ānentetaṃ pabhāvatinti ānentu etaṃ pabhāvatinti",
  "atk-s0514a1:2414_1": "sāsanāni pahiṇiṃsu. Tasmā yāva ete nāgā pākāraṃ na maddanti, tāva nesaṃ pabhāvatiṃ pesehi, mahārājāti.",
  "atk-s0514a1:2415_0": "Taṃ sutvā rājā “sacāhaṃ ekassa pabhāvatiṃ pesessāmi, sesā yuddhaṃ karissanti, na",
  "atk-s0514a1:2415_1": "sakkā ekassa dātuṃ, sakalajambudīpe aggarājānaṃ ‘virūpo’ti chaḍḍetvā āgatā āgamanassa",
  "atk-s0514a1:2415_2": "phalaṃ labhatu, vadhitvāna naṃ satta khaṇḍāni katvā sattannaṃ khattiyānaṃ pesessāmī”ti",
  "atk-s0514a1:2415_3": "vadanto anantaraṃ gāthamāha –",
  "atk-s0514a1:2416": "35.",
  "atk-s0514a1:2417": "“Satta bile karitvāna, ahametaṃ pabhāvatiṃ;",
  "atk-s0514a1:2418": "Khattiyānaṃ padassāmi, ye maṃ hantuṃ idhāgatā”ti.",
  "atk-s0514a1:2419_0": "Tassa sā kathā sakalanivesane pākaṭā ahosi. Paricārikā gantvā “rājā kira taṃ satta",
  "atk-s0514a1:2419_1": "khaṇḍāni katvā sattannaṃ rājūnaṃ pesessatī”ti pabhāvatiyā ārocesuṃ. Sā maraṇabhayabhītā",
  "atk-s0514a1:2419_2": "āsanā vuṭṭhāya bhaginīhi parivutā mātu sirigabbhaṃ agamāsi. Tamatthaṃ pakāsento satthā āha –",
  "atk-s0514a1:2420": "36.",
  "atk-s0514a1:2421": "“Avuṭṭhahi rājaputtī, sāmā koseyyavāsinī;",
  "atk-s0514a1:2422": "Assupuṇṇehi nettehi, dāsīgaṇapurakkhatā”ti.",
  "atk-s0514a1:2423": "Tattha sāmāti suvaṇṇavaṇṇā. Koseyyavāsinīti suvaṇṇakhacitakoseyyanivasanā.",
  "atk-s0514a1:2424": "Sā mātu santikaṃ gantvā mātaraṃ vanditvā paridevamānā āha –",
  "atk-s0514a1:2425": "37.",
  "atk-s0514a1:2426": "“Taṃ nūna kakkūpanisevitaṃ mukhaṃ, ādāsadantātharupaccavekkhitaṃ;",
  "atk-s0514a1:2427": "Subhaṃ sunettaṃ virajaṃ anaṅgaṇaṃ, chuddhaṃ vane ṭhassati khattiyehi.",
  "atk-s0514a1:2428": "38.",
  "atk-s0514a1:2429": "“Te nūna me asite vellitagge, kese mudū candanasāralitte;",
  "atk-s0514a1:2430": "Samākule sīvathikāya majjhe, pādehi gijjhā parikaḍḍhissanti.",
  "atk-s0514a1:2431": "39.",
  "atk-s0514a1:2432": "“Tā nūna me tambanakhā sulomā, bāhā mudū candanasāralittā;",
  "atk-s0514a1:2433": "Chinnā vane ujjhitā khattiyehi, gayha dhaṅko gacchati yenakāmaṃ.",
  "atk-s0514a1:2434": "40.",
  "atk-s0514a1:2435": "“Te nūna tālūpanibhe alambe, nisevite kāsikacandanena;",
  "atk-s0514a1:2436": "Thanesu me lambissati siṅgālo, mātūva putto taruṇo tanūjo.",
  "atk-s0514a1:2437": "41.",
  "atk-s0514a1:2438": "“Taṃ nūna soṇiṃ puthulaṃ sukoṭṭitaṃ, nisevitaṃ kañcanamekhalāhi;",
  "atk-s0514a1:2439": "Chinnaṃ vane khattiyehī avatthaṃ, siṅgālasaṅghā parikaḍḍhissanti.",
  "atk-s0514a1:2440": "42.",
  "atk-s0514a1:2441": "“Soṇā dhaṅkā siṅgālā ca, ye caññe santi dāṭhino;",
  "atk-s0514a1:2442": "Ajarā nūna hessanti, bhakkhayitvā pabhāvatiṃ.",
  "atk-s0514a1:2443": "43.",
  "atk-s0514a1:2444": "“Sace maṃsāni hariṃsu, khattiyā dūragāmino;",
  "atk-s0514a1:2445": "Aṭṭhīni amma yācitvā, anupathe dahātha naṃ.",
  "atk-s0514a1:2446": "44.",
  "atk-s0514a1:2447": "“Khettāni amma kāretvā, kaṇikārettha ropaya;",
  "atk-s0514a1:2448": "Yadā te pupphitā assu, hemantānaṃ himaccaye;",
  "atk-s0514a1:2449": "Sareyyātha mamaṃ amma, evaṃvaṇṇā pabhāvatī”ti.",
  "atk-s0514a1:2450_0": "Tattha kakkūpanisevitantila kakkūpanisevitanti sāsapakakkaloṇakakkamattikakakkatilakakkahaliddikakkamukhacuṇṇakehi",
  "atk-s0514a1:2450_1": "imehi pañcahi kakkehi upanisevitaṃ. Ādāsadantātharupaccavekkhitanti dantamayatharumhi",
  "atk-s0514a1:2450_2": "ādāse paccavekkhitaṃ tattha oloketvā maṇḍitaṃ. Subhanti subhamukhaṃ. Virajanti vigatarajaṃ",
  "atk-s0514a1:2450_3": "nimmalaṃ. Anaṅgaṇanti gaṇḍapiḷakādidosarahitaṃ. Chuddhanti amma evarūpaṃ mama mukhaṃ",
  "atk-s0514a1:2450_4": "addhā idāni khattiyehi chaḍḍitaṃ vane araññe ṭhassatīti paridevati. Asiteti kāḷake.",
  "atk-s0514a1:2450_5": "Vellitaggeti unnatagge. Sīvathikāyāti susānamhi. Parikaḍḍhissantīti evarūpe mama",
  "atk-s0514a1:2450_6": "kese manussamaṃsakhādakā gijjhā pādehi paharitvā nūna parikaḍḍhissanti. Gayha dhaṅko",
  "atk-s0514a1:2450_7": "gacchati yenakāmanti amma mama evarūpaṃ bāhaṃ nūna dhaṅko gahetvā luñjitvā khādanto",
  "atk-s0514a1:2450_8": "yenakāmaṃ gacchissati.",
  "atk-s0514a1:2451_0": "Tālūpanibheti suvaṇṇatālaphalasadise. Kāsikacandanenāti sukhumacandanena nisevite.",
  "atk-s0514a1:2451_1": "Thanesu meti amma mama susāne patitāya evarūpe thane disvā mukhena ḍaṃsitvā tesu",
  "atk-s0514a1:2451_2": "me thanesu attano tanujo mātu taruṇaputto viya nūna siṅgālo lambissati. Soṇinti kaṭiṃ.",
  "atk-s0514a1:2451_3": "Sukoṭṭitanti gohanukena paharitvā suvaḍḍhitaṃ. Avatthanti chaḍḍitaṃ. Bhakkhayitvāti",
  "atk-s0514a1:2451_4": "amma ete ettakā nūna mama maṃsaṃ khāditvā ajarā bhavissanti.",
  "atk-s0514a1:2452_0": "Sace maṃsāni hariṃsūti amma sace te khattiyā mayiṃ paṭibaddhacittā mama maṃsāni hareyyuṃ,",
  "atk-s0514a1:2452_1": "atha tumhe aṭṭhīni yācitvā anupathe dahāthanaṃ, jaṅghamaggamahāmaggānaṃ antare daheyyāthāti",
  "atk-s0514a1:2452_2": "vadati. Khettānīti amma mama jhāpitaṭṭhāne mālādivatthūni kāretvā ettha etesu khettesu",
  "atk-s0514a1:2452_3": "kaṇikārarukkhe ropaya. Himaccayeti himapātātikkame phagguṇamāse. Sareyyāthāti tesaṃ",
  "atk-s0514a1:2452_4": "pupphānaṃ suvaṇṇacaṅkoṭakaṃ pūretvā ūrūsu ṭhapetvā mama dhītā pabhāvatī evaṃvaṇṇāti sareyyātha.",
  "atk-s0514a1:2453_0": "Iti sā maraṇabhayatajjitā mātu santike vilapi. Maddarājāpi “pharasuñca gaṇḍikañca",
  "atk-s0514a1:2453_1": "gahetvā coraghātako idheva āgacchatū”ti āṇāpesi. Tassa āgamanaṃ sakalarājagehe pākaṭaṃ",
  "atk-s0514a1:2453_2": "ahosi. Athassa āgatabhāvaṃ sutvā pabhāvatiyā mātā uṭṭhāyāsanā sokasamappitā rañño",
  "atk-s0514a1:2453_3": "santikaṃ agamāsi. Tamatthaṃ pakāsento satthā āha –",
  "atk-s0514a1:2454": "45.",
  "atk-s0514a1:2455": "“Tassā mātā udaṭṭhāsi, khattiyā devavaṇṇinī;",
  "atk-s0514a1:2456": "Disvā asiñca sūnañca, rañño maddassantepure”ti.",
  "atk-s0514a1:2457_0": "Tattha udaṭṭhāsīti āsanā uṭṭhāya rañño santikaṃ gantvā aṭṭhāsi. Disvā asiñca sūnañcāti",
  "atk-s0514a1:2457_1": "antepuramhi alaṅkatamahātale rañño purato nikkhittaṃ pharasuñca gaṇḍikañca disvā",
  "atk-s0514a1:2457_2": "vilapantī gāthamāha –",
  "atk-s0514a1:2458": "46.",
  "atk-s0514a1:2459": "“Iminā nūna asinā, susaññaṃ tanumajjhimaṃ;",
  "atk-s0514a1:2460": "Dhītaraṃ madda hantvāna, khattiyānaṃ padassasī”ti.",
  "atk-s0514a1:2461": "Tattha asināti pharasuṃ sandhāyāha. So hi imasmiṃ ṭhāne asi nāma jāto. Susaññaṃ tanumajjhimanti suṭṭhu saññātaṃ tanumajjhimaṃ.",
  "atk-s0514a1:2462_0": "Atha naṃ rājā saññāpento āha – “devi, kiṃ kathesi, tava dhītā sakalajambudīpe aggarājānaṃ",
  "atk-s0514a1:2462_1": "‘virūpo’ti chaḍḍetvā gatamagge padavalañje avinaṭṭheyeva maccuṃ nalāṭenādāya āgatā,",
  "atk-s0514a1:2462_2": "idāni attano rūpaṃ nissāya īdisaṃ phalaṃ labhatū”ti. Sā tassa vacanaṃ sutvā dhītu",
  "atk-s0514a1:2462_3": "santikaṃ gantvā vilapantī āha –",
  "atk-s0514a1:2463": "47.",
  "atk-s0514a1:2464": "“Na me akāsi vacanaṃ, atthakāmāya puttike;",
  "atk-s0514a1:2465": "Sājja lohitasañchannā, gacchasi yamasādhanaṃ.",
  "atk-s0514a1:2466": "48.",
  "atk-s0514a1:2467": "“Evamāpajjatī poso, pāpiyañca nigacchati;",
  "atk-s0514a1:2468": "Yo ve hitānaṃ vacanaṃ, na karoti atthadassinaṃ.",
  "atk-s0514a1:2469": "49.",
  "atk-s0514a1:2470": "“Sace ca ajja dhāresi, kumāraṃ cārudassanaṃ;",
  "atk-s0514a1:2471": "Kusena jātaṃ khattiyaṃ, suvaṇṇamaṇimekhalaṃ;",
  "atk-s0514a1:2472": "Pūjitaṃ ñātisaṅghehi, na gacchasi yamakkhayaṃ.",
  "atk-s0514a1:2473": "50.",
  "atk-s0514a1:2474": "“Yatthassu bherī nadati, kuñjaro ca nikūjati;",
  "atk-s0514a1:2475": "Khattiyānaṃ kule bhadde, kinnu sukhataraṃ tato.",
  "atk-s0514a1:2476": "51.",
  "atk-s0514a1:2477": "“Asso ca sisati dvāre, kumāro uparodati;",
  "atk-s0514a1:2478": "Khattiyānaṃ kule bhadde, kinnu sukhataraṃ tato.",
  "atk-s0514a1:2479": "52.",
  "atk-s0514a1:2480": "“Mayūrakoñcābhirude, kokilābhinikūjite;",
  "atk-s0514a1:2481": "Khattiyānaṃ kule bhadde, kinnu sukhataraṃ tato”ti.",
  "atk-s0514a1:2482_0": "Tattha puttiketi taṃ ālapati. Idaṃ vuttaṃ hoti – amma, idha kiṃ karissasi, sāmikassa",
  "atk-s0514a1:2482_1": "santikaṃ gaccha, mā rūpamadena majjīti evaṃ yācantiyāpi me vacanaṃ na akāsi, sā tvaṃ",
  "atk-s0514a1:2482_2": "ajja lohitasañchannā gacchasi yamasādhanaṃ, maccurājassa bhavanaṃ gamissasīti. Pāpiyañcāti",
  "atk-s0514a1:2482_3": "ito pāpatarañca nigacchati. Sace ca ajja dhāresīti, amma, sace tvaṃ cittassa vasaṃ",
  "atk-s0514a1:2482_4": "agantvā kusanarindaṃ paṭicca laddhaṃ attano rūpena sadisaṃ cārudassanaṃ kumāraṃ ajja",
  "atk-s0514a1:2482_5": "dhārayissasi. Yamakkhayanti evaṃ sante yamanivesanaṃ na gaccheyyāsi. Tato yamhi khattiyakule",
  "atk-s0514a1:2482_6": "ayaṃ vibhūti, tamhā nānābherisaddena ceva mattavāraṇakoñcanādena ca ninnāditā kusāvatīrājakulā",
  "atk-s0514a1:2482_7": "kiṃ nu sukhataraṃ disvā idhāgatāsīti attho. Sisatīti hasati. Kumāroti susikkhito",
  "atk-s0514a1:2482_8": "gandhabbakumāro. Uparodatīti nānātūriyāni gahetvā upahāraṃ karoti. Kokilābhinikūjiteti",
  "atk-s0514a1:2482_9": "kusarājakule sāyaṃ pāto pavattanaccagītavāditūpahāraṃ paṭippharantī viya kokilehi abhinikūjite.",
  "atk-s0514a1:2483_0": "Iti sāpi ettakāhi gāthāhi tāya saddhiṃ sallapitvā “sace ajja kusanarindo idha assa,",
  "atk-s0514a1:2483_1": "ime satta rājāno palāpetvā mama dhītaraṃ dukkhā pamocetvā ādāya gaccheyyā”ti cintetvā gāthamāha –",
  "atk-s0514a1:2484": "53.",
  "atk-s0514a1:2485": "“Kahaṃ nu kho sattumaddano, pararaṭṭhappamaddano;",
  "atk-s0514a1:2486": "Kuso soḷārapaññāṇo, yo no dukkhā pamocaye”ti.",
  "atk-s0514a1:2487": "Tattha soḷārapaññāṇoti uḷārapañño.",
  "atk-s0514a1:2488": "Tato pabhāvatī “mama mātu kusassa vaṇṇaṃ bhaṇantiyā mukhaṃ nappahoti, ācikkhissāmi tāvassā tassa idheva āḷārikakammaṃ katvā vasanabhāva”nti cintetvā gāthamāha –",
  "atk-s0514a1:2489": "54.",
  "atk-s0514a1:2490": "“Idheva so sattumaddano, pararaṭṭhappamaddano;",
  "atk-s0514a1:2491": "Kuso soḷārapaññāṇo, yo te sabbe vadhissatī”ti.",
  "atk-s0514a1:2492": "Athassā mātā “ayaṃ maraṇabhayabhītā vippalapatī”ti cintetvā gāthamāha –",
  "atk-s0514a1:2493": "55.",
  "atk-s0514a1:2494": "“Ummattikā nu bhaṇasi, andhabālā pabhāsasi;",
  "atk-s0514a1:2495": "Kuso ce āgato assa, kiṃ na jānemu taṃ maya”nti.",
  "atk-s0514a1:2496_0": "Tattha andhabālāti sammūḷhā aññāṇā hutvā. Kiṃ na jānemūti kena kāraṇena taṃ na jāneyyāma.",
  "atk-s0514a1:2496_1": "So hi antarāmagge ṭhitova amhākaṃ sāsanaṃ peseyya, samussitaddhajā caturaṅginīsenā",
  "atk-s0514a1:2496_2": "paññāyetha, tvaṃ pana maraṇabhayena kathesīti.",
  "atk-s0514a1:2497_0": "Sā evaṃ vutte “na me mātā saddahati, tassa idhāgantvā satta māse vasanabhāvaṃ na",
  "atk-s0514a1:2497_1": "jānāti, dassessāmi na”nti cintetvā mātaraṃ hatthe gahetvā sīhapañjaraṃ vivaritvā",
  "atk-s0514a1:2497_2": "hatthaṃ pasāretvā dassentī gāthamāha –",
  "atk-s0514a1:2498": "56.",
  "atk-s0514a1:2499": "“Eso āḷāriko poso, kumārīpuramantare;",
  "atk-s0514a1:2500": "Daḷhaṃ katvāna saṃvelliṃ, kumbhiṃ dhovati oṇato”ti.",
  "atk-s0514a1:2501": "Tattha kumārīpuramantareti vātapāne ṭhitā tava dhītānaṃ kumārīnaṃ vasanaṭṭhānantare naṃ olokehi. Saṃvellinti kacchaṃ bandhitvā kumbhiṃ dhovati.",
  "atk-s0514a1:2502_0": "So kira tadā “ajja me manoratho matthakaṃ pāpuṇissati, addhā maraṇabhayatajjitā,",
  "atk-s0514a1:2502_1": "pabhāvatī, mama āgatabhāvaṃ kathessati, bhājanāni dhovitvā paṭisāmessāmī”ti udakaṃ",
  "atk-s0514a1:2502_2": "āharitvā bhājanāni dhovituṃ ārabhi. Atha naṃ mātā paribhāsantī gāthamāha –",
  "atk-s0514a1:2503": "57.",
  "atk-s0514a1:2504": "“Veṇī tvamasi caṇḍālī, adūsi kulagandhinī;",
  "atk-s0514a1:2505": "Kathaṃ maddakule jātā, dāsaṃ kayirāsi kāmuka”nti.",
  "atk-s0514a1:2506": "Tattha veṇīti tacchikā. Adūsi kulagandhinīti udāhu tvaṃ kuladūsikā. Kāmukanti kathaṃ nāma tvaṃ evarūpe kule jātā attano sāmikaṃ dāsaṃ kareyyāsīti.",
  "atk-s0514a1:2507": "Tato pabhāvatī “mama mātā imassa maṃ nissāya evaṃ vasanabhāvaṃ na jānāti maññe”ti cintetvā itaraṃ gāthamāha –",
  "atk-s0514a1:2508": "58.",
  "atk-s0514a1:2509": "“Namhi veṇī na caṇḍālī, na camhi kulagandhinī;",
  "atk-s0514a1:2510": "Okkākaputto bhaddante, tvaṃ nu dāsoti maññasī”ti.",
  "atk-s0514a1:2511": "Tattha okkākaputtoti, amma, esa okkākaputto, tvaṃ pana “dāso”ti maññasi, kasmā naṃ ahaṃ “dāso”ti kathessāmīti.",
  "atk-s0514a1:2512": "Idānissa yasaṃ vaṇṇentī āha –",
  "atk-s0514a1:2513": "59.",
  "atk-s0514a1:2514": "“Yo brāhmaṇasahassāni, sadā bhojeti vīsatiṃ;",
  "atk-s0514a1:2515": "Okkākaputto bhaddante, tvaṃ nu dāsoti maññasi.",
  "atk-s0514a1:2516": "60.",
  "atk-s0514a1:2517": "Yassa nāgasahassāni, sadā yojenti vīsatiṃ;",
  "atk-s0514a1:2518": "Okkākaputto bhaddante, tvaṃ nu dāsoti maññasi.",
  "atk-s0514a1:2519": "61.",
  "atk-s0514a1:2520": "“Yassa assasahassāni, sadā yojenti vīsatiṃ;",
  "atk-s0514a1:2521": "Okkākaputto bhaddante, tvaṃ nu dāsoti maññasi.",
  "atk-s0514a1:2522": "62.",
  "atk-s0514a1:2523": "“Yassa rathasahassāni, sadā yojenti vīsatiṃ;",
  "atk-s0514a1:2524": "Okkākaputto bhaddante, tvaṃ nu dāsoti maññasi;",
  "atk-s0514a1:2525": "Yassa usabhasahassāni, sadā yojenti vīsatiṃ;",
  "atk-s0514a1:2526": "Okkākaputto bhaddante, tvaṃ nu dāsoti maññasi.",
  "atk-s0514a1:2527": "63.",
  "atk-s0514a1:2528": "“Yassa dhenusahassāni, sadā duhanti vīsatiṃ;",
  "atk-s0514a1:2529": "Okkākaputto bhaddante, tvaṃ nu dāsoti maññasī”ti.",
  "atk-s0514a1:2530_0": "Evaṃ tāya pañcahi gāthāhi mahāsattassa yaso vaṇṇito. Athassā mātā “ayaṃ asambhitā",
  "atk-s0514a1:2530_1": "kathaṃ katheti, addhā evameta”nti saddahitvā rañño santikaṃ gantvā tamatthaṃ ārocesi.",
  "atk-s0514a1:2530_2": "So vegena pabhāvatiyā santikaṃ gantvā “saccaṃ kira, amma, kusarājā idhāgato”ti. “Āma",
  "atk-s0514a1:2530_3": "tāta, ajjassa satta māsā atikkantā tava dhītānaṃ āḷārikattaṃ karontassā”ti. So tassā",
  "atk-s0514a1:2530_4": "asaddahanto khujjaṃ pucchitvā yathābhūtaṃ sutvā dhītaraṃ garahanto gāthamāha –",
  "atk-s0514a1:2531": "64.",
  "atk-s0514a1:2532": "“Taggha te dukkaṭaṃ bāle, yaṃ khattiyaṃ mahabbalaṃ;",
  "atk-s0514a1:2533": "Nāgaṃ maṇḍūkavaṇṇena, na taṃ akkhāsidhāgata”nti.",
  "atk-s0514a1:2534": "Tattha tagghāti ekaṃseneva.",
  "atk-s0514a1:2535": "So dhītaraṃ garahitvā vegena tassa santikaṃ gantvā katapaṭisanthāro añjaliṃ paggayha attano accayaṃ dassento gāthamāha –",
  "atk-s0514a1:2536": "65.",
  "atk-s0514a1:2537": "“Aparādhaṃ mahārāja, tvaṃ no khama rathesabha;",
  "atk-s0514a1:2538": "Yaṃ taṃ aññātavesena, nāññāsimhā idhāgata”nti.",
  "atk-s0514a1:2539": "Taṃ sutvā mahāsatto “sacāhaṃ pharusaṃ vakkhāmi, idhevassa hadayaṃ phalissati, assāsessāmi na”nti cintetvā bhājanantare ṭhitova itaraṃ gāthamāha –",
  "atk-s0514a1:2540": "66.",
  "atk-s0514a1:2541": "“Mādisassa na taṃ channaṃ, yohaṃ āḷāriko bhave;",
  "atk-s0514a1:2542": "Tvaññeva me pasīdassu, natthi te deva dukkaṭa”nti.",
  "atk-s0514a1:2543": "Rājā tassa santikā paṭisanthāraṃ labhitvā pāsādaṃ abhiruhitvā pabhāvatiṃ pakkosāpetvā khamāpanatthāya pesetuṃ gāthamāha –",
  "atk-s0514a1:2544": "67.",
  "atk-s0514a1:2545": "“Gaccha bāle khamāpehi, kusarājaṃ mahabbalaṃ;",
  "atk-s0514a1:2546": "Khamāpito kuso rājā, so te dassati jīvita”nti.",
  "atk-s0514a1:2547_0": "Sā pitu vacanaṃ sutvā bhaginīhi ceva paricārikāhi ca parivutā tassa santikaṃ agamāsi.",
  "atk-s0514a1:2547_1": "Sopi kammakāravesena ṭhitova tassā attano santikaṃ āgamanaṃ ñatvā “ajja pabhāvatiyā",
  "atk-s0514a1:2547_2": "mānaṃ bhinditvā pādamūle naṃ kalale nipajjāpessāmī”ti sabbaṃ attanā ābhataṃ udakaṃ",
  "atk-s0514a1:2547_3": "chaḍḍetvā khalamaṇḍalamattaṃ ṭhānaṃ madditvā ekakalalaṃ akāsi. Sā tassa santikaṃ",
  "atk-s0514a1:2547_4": "gantvā tassa pādesu nipatitvā kalalapiṭṭhe nipannā taṃ khamāpesi. Tamatthaṃ pakāsento satthā āha –",
  "atk-s0514a1:2548": "68.",
  "atk-s0514a1:2549": "“Pitussa vacanaṃ sutvā, devavaṇṇī pabhāvatī;",
  "atk-s0514a1:2550": "Sirasā aggahī pāde, kusarājaṃ mahabbala”nti.",
  "atk-s0514a1:2551": "Tattha sirasāti sirasā nipatitvā kusarājānaṃ pāde aggahesīti.",
  "atk-s0514a1:2552": "Gahetvā ca pana naṃ khamāpentī tisso gāthāyo abhāsi –",
  "atk-s0514a1:2553": "69.",
  "atk-s0514a1:2554": "“Yāmā ratyo atikkantā, tāmā deva tayā vinā;",
  "atk-s0514a1:2555": "Vande te sirasā pāde, mā me kujjha rathesabha.",
  "atk-s0514a1:2556": "70.",
  "atk-s0514a1:2557": "“Sabbaṃ te paṭijānāmi, mahārāja suṇohi me;",
  "atk-s0514a1:2558": "Na cāpi appiyaṃ tuyhaṃ, kareyyāmi ahaṃ puna.",
  "atk-s0514a1:2559": "71.",
  "atk-s0514a1:2560": "“Evaṃ ce yācamānāya, vacanaṃ me na kāhasi;",
  "atk-s0514a1:2561": "Idāni maṃ tāto hantvā, khattiyānaṃ padassatī”ti.",
  "atk-s0514a1:2562_0": "Tattha ratyoti rattiyo. Tāmāti tā imā sabbāpi tayā vinā atikkantā. Sabbaṃ te paṭijānāmīti,",
  "atk-s0514a1:2562_1": "mahārāja, ettakaṃ kālaṃ mayā tava appiyameva kataṃ, idaṃ te ahaṃ sabbaṃ paṭijānāmi,",
  "atk-s0514a1:2562_2": "aparampi suṇohi me, ito paṭṭhāyāhaṃ puna tuyhaṃ appiyaṃ na karissāmi. Evaṃ ceti sace",
  "atk-s0514a1:2562_3": "evaṃ yācamānāya mama tvaṃ vacanaṃ na karissasīti.",
  "atk-s0514a1:2563": "Taṃ sutvā rājā “sacāhaṃ ‘imaṃ tvañceva jānissasī’ti vakkhāmi, hadayamassā phalissati, assāsessāmi na”nti cintetvā āha –",
  "atk-s0514a1:2564": "72.",
  "atk-s0514a1:2565": "“Evaṃ te yācamānāya, kiṃ na kāhāmi te vaco;",
  "atk-s0514a1:2566": "Vikuddho tyasmi kalyāṇi, mā tvaṃ bhāyi pabhāvati.",
  "atk-s0514a1:2567": "73.",
  "atk-s0514a1:2568": "“Sabbaṃ te paṭijānāmi, rājaputti suṇohi me;",
  "atk-s0514a1:2569": "Na cāpi appiyaṃ tuyhaṃ, kareyyāmi ahaṃ puna.",
  "atk-s0514a1:2570": "74.",
  "atk-s0514a1:2571": "“Tava kāmā hi sussoṇi, pahu dukkhaṃ titikkhisaṃ;",
  "atk-s0514a1:2572": "Bahuṃ maddakulaṃ hantvā, nayituṃ taṃ pabhāvatī”ti.",
  "atk-s0514a1:2573_0": "Tattha kiṃ na kāhāmīti kiṃkāraṇā tava vacanaṃ na karissāmi. Vikuddho tyasmīti vikuddho",
  "atk-s0514a1:2573_1": "nikkopo te asmiṃ. Sabbaṃ teti vikuddhabhāvañca idāni appiyakaraṇañca ubhayaṃ te idaṃ",
  "atk-s0514a1:2573_2": "sabbameva paṭijānāmi. Tava kāmāti tava kāmena taṃ icchamāno. Titikkhisanti adhivāsemi.",
  "atk-s0514a1:2573_3": "Bahuṃ maddakulaṃ hantvā nayituṃ tanti bahumaddarājakulaṃ hanitvā balakkārena taṃ netuṃ samatthoti.",
  "atk-s0514a1:2574_0": "Atha so sakkassa devarañño paricārikaṃ viya taṃ attano paricārikaṃ disvā khattiyamānaṃ",
  "atk-s0514a1:2574_1": "uppādetvā “mayi kira dharamāneyeva mama bhariyaṃ aññe gahetvā gamissantī”ti sīho",
  "atk-s0514a1:2574_2": "viya rājaṅgaṇe vijambhamāno “sakalanagaravāsino me āgatabhāvaṃ jānantū”ti vagganto",
  "atk-s0514a1:2574_3": "nadanto seḷento apphoṭento “idāni te jīvaggāhaṃ gahessāmi, rathādayo me yojentū”ti",
  "atk-s0514a1:2574_4": "anantaraṃ gāthamāha –",
  "atk-s0514a1:2575": "75.",
  "atk-s0514a1:2576": "“Yojayantu rathe asse, nānācitte samāhite;",
  "atk-s0514a1:2577": "Atha dakkhatha me vegaṃ, vidhamantassa sattavo”ti.",
  "atk-s0514a1:2578": "Tattha nānācitteti nānālaṅkāravicitte. Samāhiteti asse sandhāya vuttaṃ, susikkhite nibbisevaneti attho. Atha dakkhatha me veganti atha me parakkamaṃ passissathāti.",
  "atk-s0514a1:2579_0": "Sattūnaṃ gaṇhanaṃ nāma mayhaṃ bhāro, gaccha tvaṃ nhatvā alaṅkaritvā pāsādaṃ āruhāti",
  "atk-s0514a1:2579_1": "taṃ uyyojesi. Maddarājāpissa parihārakaraṇatthaṃ amacce pahiṇi. Te tassa mahānasadvāreyeva",
  "atk-s0514a1:2579_2": "sāṇiṃ parikkhipitvā kappake upaṭṭhapesuṃ. So katamassukammo sīsaṃnhāto sabbālaṅkārapaṭimaṇḍito",
  "atk-s0514a1:2579_3": "amaccādīhi parivuto “pāsādaṃ abhiruhissāmī”ti disā viloketvā apphoṭesi. Olokitaolokitaṭṭhānaṃ",
  "atk-s0514a1:2579_4": "vikampi. So “idāni me parakkamaṃ passissathā”ti āha. Tamatthaṃ pakāsento satthā anantaraṃ gāthamāha –",
  "atk-s0514a1:2580": "76.",
  "atk-s0514a1:2581": "“Tañca tattha udikkhiṃsu, rañño maddassantepure;",
  "atk-s0514a1:2582": "Vijambhamānaṃ sīhaṃva, phoṭentaṃ diguṇaṃ bhuja”nti.",
  "atk-s0514a1:2583": "Tassattho – tañca tattha vijambhantaṃ apphoṭentaṃ rañño antepure vātapānāni vivaritvā itthiyo udikkhiṃsūti.",
  "atk-s0514a1:2584_0": "Athassa maddarājā kataāneñjakāraṇaṃ alaṅkatavaravāraṇaṃ pesesi. So samussitasetacchattaṃ",
  "atk-s0514a1:2584_1": "hatthikkhandhaṃ āruyha “pabhāvatiṃ ānethā”ti tampi pacchato nisīdāpetvā caturaṅginiyā",
  "atk-s0514a1:2584_2": "senāya parivuto pācīnadvārena nikkhamitvā parasenaṃ oloketvā “ahaṃ kusarājā, jīvitatthikā",
  "atk-s0514a1:2584_3": "urena nipajjantū”ti tikkhattuṃ sīhanādaṃ naditvā sattumaddanaṃ akāsi. Tamatthaṃ pakāsento satthā āha –",
  "atk-s0514a1:2585": "77.",
  "atk-s0514a1:2586": "“Hatthikkhandhañca āruyha, āropetvā pabhāvatiṃ;",
  "atk-s0514a1:2587": "Saṅgāmaṃ otaritvāna, sīhanādaṃ nadī kuso.",
  "atk-s0514a1:2588": "78.",
  "atk-s0514a1:2589": "“Tassa taṃ nadato sutvā, sīhassevitare migā;",
  "atk-s0514a1:2590": "Khattiyā vipalāyiṃsu, kusasaddabhayaṭṭitā.",
  "atk-s0514a1:2591": "79.",
  "atk-s0514a1:2592": "“Hatthārohā anīkaṭṭhā, rathikā pattikārakā;",
  "atk-s0514a1:2593": "Aññamaññassa chindanti, kusasaddabhayaṭṭitā.",
  "atk-s0514a1:2594": "80.",
  "atk-s0514a1:2595": "“Tasmiṃ saṅgāmasīsasmiṃ, passitvā haṭṭhamānaso;",
  "atk-s0514a1:2596": "Kusassa rañño devindo, adā verocanaṃ maṇiṃ.",
  "atk-s0514a1:2597": "81.",
  "atk-s0514a1:2598": "“So taṃ vijjhitvā saṅgāmaṃ, laddhā verocanaṃ maṇiṃ;",
  "atk-s0514a1:2599": "Hatthikkhandhagato rājā, pāvekkhi nagaraṃ puraṃ.",
  "atk-s0514a1:2600": "82.",
  "atk-s0514a1:2601": "“Jīvaggāhaṃ gahetvāna, bandhitvā satta khattiye;",
  "atk-s0514a1:2602": "Sasurassūpanāmesi, ime te deva sattavo.",
  "atk-s0514a1:2603": "83.",
  "atk-s0514a1:2604": "“Sabbeva te vasaṃ gatā, amittā vihatā tava;",
  "atk-s0514a1:2605": "Kāmaṃ karohi te tayā, muñca vā te hanassu vā”ti.",
  "atk-s0514a1:2606_0": "Tattha vipalāyiṃsūti satiṃ paccupaṭṭhāpetuṃ asakkontā vipallatthacittā bhijjiṃsu.",
  "atk-s0514a1:2606_1": "Kusasaddabhayaṭṭitāti kusarañño saddaṃ nissāya jātena bhayena upaddutā mūḷhacittā.",
  "atk-s0514a1:2606_2": "Aññamaññassa chindantīti aññamaññaṃ chindanti maddanti. “Bhindiṃsū”tipi pāṭho. Tasminti",
  "atk-s0514a1:2606_3": "evaṃ bodhisattassa saddasavaneneva saṅgāme bhinne tasmiṃ saṅgāmasīse taṃ mahāsattassa",
  "atk-s0514a1:2606_4": "parakkamaṃ passitvā tuṭṭhahadayo sakko verocanaṃ nāma maṇikkhandhaṃ tassa adāsi.",
  "atk-s0514a1:2606_5": "Nagaraṃ puranti nagarasaṅkhātaṃ puraṃ. Bandhitvāti tesaññeva uttari sāṭakena pacchābāhaṃ",
  "atk-s0514a1:2606_6": "bandhitvā. Kāmaṃ karohi te tayāti tvaṃ attano kāmaṃ icchaṃ ruciṃ karohi, ete hi tayā dāsā katāyevāti.",
  "atk-s0514a1:2607": "Rājā āha –",
  "atk-s0514a1:2608": "84.",
  "atk-s0514a1:2609": "“Tuyheva sattavo ete, na hi te mayha sattavo;",
  "atk-s0514a1:2610": "Tvaññeva no mahārāja, muñca vā te hanassu vā”ti.",
  "atk-s0514a1:2611": "Tattha tvaññeva noti, mahārāja, tvaṃyeva amhākaṃ issaroti.",
  "atk-s0514a1:2612": "Evaṃ vutte mahāsatto “kiṃ imehi māritehi, mā tesaṃ āgamanaṃ niratthakaṃ hotu, pabhāvatiyā kaniṭṭhā satta maddarājadhītaro atthi, tā nesaṃ dāpessāmī”ti cintetvā gāthamāha –",
  "atk-s0514a1:2613": "85.",
  "atk-s0514a1:2614": "“Imā te dhītaro satta, devakaññūpamā subhā;",
  "atk-s0514a1:2615": "Dadāhi nesaṃ ekekaṃ, hontu jāmātaro tavā”ti.",
  "atk-s0514a1:2616": "Atha naṃ rājā āha –",
  "atk-s0514a1:2617": "86.",
  "atk-s0514a1:2618": "“Amhākañceva tāsañca, tvaṃ no sabbesamissaro;",
  "atk-s0514a1:2619": "Tvaññeva no mahārāja, dehi nesaṃ yadicchasī”ti.",
  "atk-s0514a1:2620_0": "Tattha tvaṃ no sabbesanti, mahārāja kusanarinda, kiṃ vadesi, tvaññeva etesañca sattannaṃ",
  "atk-s0514a1:2620_1": "rājūnaṃ mamañca imāsañca sabbesaṃ no issaro. Yadicchasīti yadi icchasi, yassa vā",
  "atk-s0514a1:2620_2": "yaṃ dātuṃ icchasi, tassa taṃ dehīti.",
  "atk-s0514a1:2621": "Evaṃ vutte so tā sabbāpi alaṅkārāpetvā ekekassa rañño ekekaṃ adāsi. Tamatthaṃ pakāsento satthā pañca gāthāyo abhāsi –",
  "atk-s0514a1:2622": "87.",
  "atk-s0514a1:2623": "“Ekamekassa ekekaṃ, adā sīhassaro kuso;",
  "atk-s0514a1:2624": "Khattiyānaṃ tadā tesaṃ, rañño maddassa dhītaro.",
  "atk-s0514a1:2625": "88.",
  "atk-s0514a1:2626": "“Pīṇitā tena lābhena, tuṭṭhā sīhassare kuse;",
  "atk-s0514a1:2627": "Sakaraṭṭhāni pāyiṃsu, khattiyā satta tāvade.",
  "atk-s0514a1:2628": "89.",
  "atk-s0514a1:2629": "“Pabhāvatiñca ādāya, maṇiṃ verocanaṃ subhaṃ;",
  "atk-s0514a1:2630": "Kusāvatiṃ kuso rājā, agamāsi mahabbalo.",
  "atk-s0514a1:2631": "90.",
  "atk-s0514a1:2632": "“Tyassu ekarathe yantā, pavisantā kusāvatiṃ;",
  "atk-s0514a1:2633": "Samānā vaṇṇarūpena, nāññamaññātirocisuṃ.",
  "atk-s0514a1:2634": "91.",
  "atk-s0514a1:2635": "“Mātā puttena saṃgacchi, ubhayo ca jayampatī;",
  "atk-s0514a1:2636": "Samaggā te tadā āsuṃ, phītaṃ dharaṇimāvasu”nti.",
  "atk-s0514a1:2637_0": "Tattha pīṇitāti santappitā. Pāyiṃsūti idāni appamattā bhaveyyāthāti kusanarindena",
  "atk-s0514a1:2637_1": "ovaditā agamaṃsu. Agamāsīti katipāhaṃ vasitvā “amhākaṃ raṭṭhaṃ gamissāmā”ti sasuraṃ",
  "atk-s0514a1:2637_2": "āpucchitvā gato. Ekarathe yantāti dvepi ekarathaṃ abhiruyha gacchantā. Samānā vaṇṇarūpenāti",
  "atk-s0514a1:2637_3": "vaṇṇena ca rūpena ca samānā hutvā. Nāññamaññātirocisunti eko ekaṃ nātikkami. Maṇiratanānubhāvena",
  "atk-s0514a1:2637_4": "kira mahāsatto abhirūpo ahosi suvaṇṇavaṇṇo sobhaggappatto, so kira pubbe paccekabuddhassa",
  "atk-s0514a1:2637_5": "piṇḍapātanissandena buddhapaṭimākaraṇanissandena ca evaṃ tejavanto ahosi. Saṃgacchīti",
  "atk-s0514a1:2637_6": "athassa mātā mahāsattassa āgamanaṃ sutvā nagare bheriṃ carāpetvā mahāsattassa bahuṃ",
  "atk-s0514a1:2637_7": "paṇṇākāraṃ ādāya paccuggamanaṃ katvā samāgacchi. Sopi mātarā saddhiṃyeva nagaraṃ",
  "atk-s0514a1:2637_8": "padakkhiṇaṃ katvā sattāhaṃ chaṇakīḷaṃ kīḷitvā alaṅkatapāsādatalaṃ abhiruhi. Tepi",
  "atk-s0514a1:2637_9": "ubho jayampatikā samaggā ahesuṃ, tato paṭṭhāya yāvajīvaṃ samaggā sammodamānā phītaṃ",
  "atk-s0514a1:2637_10": "dharaṇiṃ ajjhāvasiṃsūti.",
  "atk-s0514a1:2638_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0514a1:2638_1": "ukkaṇṭhitabhikkhu sotāpattiphale patiṭṭhahi. Tadā mātāpitaro mahārājakulāni ahesuṃ,",
  "atk-s0514a1:2638_2": "kaniṭṭho ānando, khujjā khujjuttarā, pabhāvatī rāhulamātā, parisā buddhaparisā, kusarājā",
  "atk-s0514a1:2638_3": "pana ahameva ahosinti.",
  "atk-s0514a1:2639": "Kusajātakavaṇṇanā paṭhamā.",
  "atk-s0514a1:2641": "[532] 2. Soṇanandajātakavaṇṇanā",
  "atk-s0514a1:2642_0": "Devatā nusi gandhabboti idaṃ satthā jetavane viharanto mātuposakabhikkhuṃ ārabbha",
  "atk-s0514a1:2642_1": "kathesi. Vatthu sāmajātake vatthusadisaṃ. Tadā pana satthā “mā, bhikkhave, imaṃ bhikkhuṃ",
  "atk-s0514a1:2642_2": "ujjhāyittha, porāṇakapaṇḍitā sakalajambudīpe rajjaṃ labhamānāpi taṃ aggahetvā mātāpitaro",
  "atk-s0514a1:2642_3": "posiṃsuyevā”ti vatvā atītaṃ āhari.",
  "atk-s0514a1:2643_0": "Atīte bārāṇasī brahmavaḍḍhanaṃ nāma nagaraṃ ahosi. Tattha manojo nāma rājā rajjaṃ",
  "atk-s0514a1:2643_1": "kāresi. Tattha aññataro asītikoṭivibhavo brāhmaṇamahāsālo aputtako ahosi. Tassa brāhmaṇī",
  "atk-s0514a1:2643_2": "teneva “bhoti puttaṃ patthehī”ti vuttā patthesi. Atha bodhisatto brahmalokā cavitvā",
  "atk-s0514a1:2643_3": "tassā kucchismiṃ paṭisandhiṃ gaṇhi, jātassa cassa “soṇakumāro”ti nāmaṃ kariṃsu. Tassa",
  "atk-s0514a1:2643_4": "padasā gamanakāle aññopi satto brahmalokā cavitvā tassāyeva kucchimhi paṭisandhiṃ",
  "atk-s0514a1:2643_5": "gaṇhi, tassa jātassa “nandakumāro”ti nāmaṃ kariṃsu. Tesaṃ uggahitavedānaṃ sabbasippesu",
  "atk-s0514a1:2643_6": "nipphattiṃ pattānaṃ vayappattānaṃ rūpasampadaṃ disvā brāhmaṇo brāhmaṇiṃ āmantetvā",
  "atk-s0514a1:2643_7": "“bhoti puttaṃ soṇakumāraṃ gharabandhanena bandhissāmā”ti āha. Sā “sādhū”ti sampaṭicchitvā",
  "atk-s0514a1:2643_8": "puttassa tamatthaṃ ācikkhi. So “alaṃ, amma, mayhaṃ gharāvāsena, ahaṃ yāvajīvaṃ tumhe",
  "atk-s0514a1:2643_9": "paṭijaggitvā tumhākaṃ accayena himavantaṃ pavisitvā pabbajissāmī”ti āha. Sā brāhmaṇassa etamatthaṃ ārocesi.",
  "atk-s0514a1:2644_0": "Te punappunaṃ kathentāpi tassa cittaṃ alabhitvā nandakumāraṃ āmantetvā “tāta, tena",
  "atk-s0514a1:2644_1": "hi tvaṃ kuṭumbaṃ paṭipajjāhī”ti vatvā “nāhaṃ bhātarā chaḍḍitakheḷaṃ sīsena ukkhipāmi,",
  "atk-s0514a1:2644_2": "ahampi tumhākaṃ accayena bhātarāva saddhiṃ pabbajissāmī”ti vutte tesaṃ vacanaṃ sutvā",
  "atk-s0514a1:2644_3": "“ime dve evaṃ taruṇāva kāme pajahanti, kimaṅgaṃ pana mayaṃ, sabbeyeva pabbajissāmā”ti",
  "atk-s0514a1:2644_4": "cintetvā, “tātā, kiṃ vo amhākaṃ accayena pabbajjāya, idāneva sabbe mayaṃ pabbajissāmā”ti",
  "atk-s0514a1:2644_5": "rañño ārocetvā sabbaṃ dhanaṃ dānamukhe vissajjetvā dāsajanaṃ bhujissaṃ katvā ñātīnaṃ",
  "atk-s0514a1:2644_6": "dātabbayuttakaṃ datvā cattāropi janā brahmavaḍḍhananagarā nikkhamitvā himavantapadese",
  "atk-s0514a1:2644_7": "pañcapadumasañchannaṃ saraṃ nissāya ramaṇīye vanasaṇḍe assamaṃ māpetvā pabbajitvā",
  "atk-s0514a1:2644_8": "tattha vasiṃsu. Ubhopi bhātaro mātāpitaro paṭijaggiṃsu, tesaṃ pātova dantakaṭṭhañca",
  "atk-s0514a1:2644_9": "mukhadhovanañca datvā paṇṇasālañca pariveṇañca sammajjitvā pānīyaṃ paribhojanīyaṃ",
  "atk-s0514a1:2644_10": "upaṭṭhapetvā araññato madhuraphalāphalāni āharitvā mātāpitaro khādāpenti, uṇhena",
  "atk-s0514a1:2644_11": "vā sītena vā vārinā nhāpenti, jaṭā sodhenti, pādaparikammādīni tesaṃ karonti.",
  "atk-s0514a1:2645_0": "Evaṃ addhāne gate nandapaṇḍito “mayā ābhataphalāphalāneva paṭhamaṃ mātāpitaro khādāpessāmī”ti",
  "atk-s0514a1:2645_1": "purato gantvā hiyyo ca parahiyyo ca gahitaṭṭhānato yāni vā tāni vā pātova āharitvā",
  "atk-s0514a1:2645_2": "mātāpitaro khādāpesi. Te tāni khāditvā mukhaṃ vikkhāletvā uposathikā bhavanti. Soṇapaṇḍito",
  "atk-s0514a1:2645_3": "pana dūraṃ gantvā madhuramadhurāni supakkasupakkāni āharitvā upanāmesi. Atha naṃ,",
  "atk-s0514a1:2645_4": "“tāta, kaniṭṭhena te ābhatāni mayaṃ pātova khāditvā uposathikā jātā, na idāni no",
  "atk-s0514a1:2645_5": "attho”ti vadanti. Iti tassa phalāphalāni paribhogaṃ na labhanti vinassanti, punadivasesupi",
  "atk-s0514a1:2645_6": "tathevāti. Evaṃ so pañcābhiññatāya dūraṃ gantvāpi āharati, te pana na khādanti.",
  "atk-s0514a1:2646_0": "Atha mahāsatto cintesi – “mātāpitaro me sukhumālā, nando ca yāni vā tāni vā apakkaduppakkāni",
  "atk-s0514a1:2646_1": "phalāphalāni āharitvā khādāpeti, evaṃ sante ime na cīraṃ pavattissanti, vāressāmi",
  "atk-s0514a1:2646_2": "na”nti. Atha naṃ so āmantetvā “nanda, ito paṭṭhāya phalāphalaṃ āharitvā mamāgamanaṃ",
  "atk-s0514a1:2646_3": "paṭimānehi, ubhopi ekatova khādāpessāmā”ti āha. So evaṃ vuttepi attano puññaṃ paccāsīsanto",
  "atk-s0514a1:2646_4": "na tassa vacanamakāsi. Mahāsatto “nando mama vacanaṃ akaronto ayuttaṃ karoti, palāpessāmi",
  "atk-s0514a1:2646_5": "naṃ, tato ekakova mātāpitaro paṭijaggissāmī”ti cintetvā “nanda, tvaṃ anovādako paṇḍitānaṃ",
  "atk-s0514a1:2646_6": "vacanaṃ na karosi, ahaṃ jeṭṭho, mātāpitaro mameva bhāro, ahameva nesaṃ paṭijaggissāmi,",
  "atk-s0514a1:2646_7": "tvaṃ idha vasituṃ na lacchasi, aññattha yāhī”ti tassa accharaṃ pahari.",
  "atk-s0514a1:2647_0": "So tena palāpito tassa santike ṭhātuṃ asakkonto taṃ vanditvā mātāpitaro upasaṅkamitvā",
  "atk-s0514a1:2647_1": "tamatthaṃ ārocetvā attano paṇṇasālaṃ pavisitvā kasiṇaṃ oloketvā taṃ divasameva pañca",
  "atk-s0514a1:2647_2": "abhiññāyo aṭṭha samāpattiyo nibbattetvā cintesi – “ahaṃ sīnerupādato ratanavālukā",
  "atk-s0514a1:2647_3": "āharitvā mama bhātu paṇṇasālāya pariveṇe okiritvā bhātaraṃ khamāpetuṃ pahomi, evampi",
  "atk-s0514a1:2647_4": "na sobhissati, anotattato udakaṃ āharitvā mama bhātu paṇṇasālāya pariveṇe osiñcitvā",
  "atk-s0514a1:2647_5": "bhātaraṃ khamāpetuṃ pahomi, evampi na sobhissati, sace me bhātaraṃ devatānaṃ vasena",
  "atk-s0514a1:2647_6": "khamāpeyyaṃ, cattāro ca mahārājāno sakkañca ānetvā bhātaraṃ khamāpetuṃ pahomi, evampi",
  "atk-s0514a1:2647_7": "na sobhissati, sakalajambudīpe manojaṃ aggarājānaṃ ādiṃ katvā rājāno ānetvā khamāpessāmi,",
  "atk-s0514a1:2647_8": "evaṃ sante mama bhātu guṇo sakalajambudīpe avattharitvā gamissati, candimasūriyo",
  "atk-s0514a1:2647_9": "viya paññāyissatī”ti. So tāvadeva iddhiyā gantvā brahmavaḍḍhananagare tassa rañño",
  "atk-s0514a1:2647_10": "nivesanadvāre otaritvā ṭhito “eko kira vo tāpaso daṭṭhukāmo”ti rañño ārocāpesi. Rājā",
  "atk-s0514a1:2647_11": "“kiṃ pabbajitassa mayā diṭṭhena, āhāratthāya āgato bhavissatī”ti bhattaṃ pahiṇi,",
  "atk-s0514a1:2647_12": "so bhattaṃ na icchi. Taṇḍulaṃ pahiṇi, taṇḍulaṃ na icchi. Vatthāni pahiṇi, vatthāni",
  "atk-s0514a1:2647_13": "na icchi. Tambūlaṃ pahiṇi, tambūlaṃ na icchi. Athassa santike dūtaṃ pesesi, “kimatthaṃ",
  "atk-s0514a1:2647_14": "āgatosī”ti. So dūtena puṭṭho “rājānaṃ upaṭṭhahituṃ āgatomhī”ti āha. Rājā taṃ sutvā",
  "atk-s0514a1:2647_15": "“bahū mama upaṭṭhākā, attanova tāpasadhammaṃ karotū”ti pesesi. So taṃ sutvā “ahaṃ",
  "atk-s0514a1:2647_16": "tumhākaṃ attano balena sakalajambudīpe rajjaṃ gahetvā dassāmī”ti āha.",
  "atk-s0514a1:2648_0": "Taṃ sutvā rājā cintesi – “pabbajitā nāma paṇḍitā, kiñci upāyaṃ jānissantī”ti taṃ",
  "atk-s0514a1:2648_1": "pakkosāpetvā āsane nisīdāpetvā vanditvā “bhante, tumhe kira mayhaṃ sakalajambudīparajjaṃ",
  "atk-s0514a1:2648_2": "gahetvā dassathā”ti pucchi. “Āma mahārājā”ti. “Kathaṃ gaṇhissathā”ti? “Mahārāja,",
  "atk-s0514a1:2648_3": "antamaso khuddakamakkhikāya pivanamattampi lohitaṃ kassaci anuppādetvā tava dhanacchedaṃ",
  "atk-s0514a1:2648_4": "akatvā attano iddhiyāva gahetvā dassāmi, apica kevalaṃ papañcaṃ akatvā ajjeva nikkhamituṃ",
  "atk-s0514a1:2648_5": "vaṭṭatī”ti. So tassa vacanaṃ saddahitvā senaṅgaparivuto nagarā nikkhami. Sace senāya",
  "atk-s0514a1:2648_6": "uṇhaṃ hoti, nandapaṇḍito attano iddhiyā chāyaṃ katvā sītaṃ karoti, deve vassante",
  "atk-s0514a1:2648_7": "senāya upari vassituṃ na deti, sītaṃ vā uṇhaṃ vā vāreti, magge khāṇukaṇṭakādayo sabbaparissaye",
  "atk-s0514a1:2648_8": "antaradhāpeti, maggaṃ kasiṇamaṇḍalaṃ viya samaṃ katvā sayaṃ ākāse cammakhaṇḍaṃ pattharitvā",
  "atk-s0514a1:2648_9": "pallaṅkena nisinno senāya parivuto gacchati.",
  "atk-s0514a1:2649_0": "Evaṃ senaṃ ādāya paṭhamaṃ kosalaraṭṭhaṃ gantvā nagarassāvidūre khandhāvāraṃ nivāsāpetvā",
  "atk-s0514a1:2649_1": "“yuddhaṃ vā no detu setacchattaṃ vā”ti kosalarañño dūtaṃ pāhesi. So kujjhitvā “kiṃ",
  "atk-s0514a1:2649_2": "ahaṃ na rājā”ti “yuddhaṃ dammī”ti senāya purakkhato nikkhami. Dve senā yujjhituṃ",
  "atk-s0514a1:2649_3": "ārabhiṃsu. Nandapaṇḍito dvinnampi antare attano nisīdanaṃ ajinacammaṃ mahantaṃ katvā",
  "atk-s0514a1:2649_4": "pasāretvā dvīhipi senāhi khittasare cammeneva sampaṭicchi. Ekasenāyapi koci kaṇḍena",
  "atk-s0514a1:2649_5": "viddho nāma natthi, hatthagatānaṃ pana kaṇḍānaṃ khayena dvepi senā nirussāhā aṭṭhaṃsu.",
  "atk-s0514a1:2649_6": "Nandapaṇḍito manojarājassa santikaṃ gantvā “mā bhāyi, mahārājā”ti assāsetvā kosalassa",
  "atk-s0514a1:2649_7": "santikaṃ gantvā “mahārāja, mā bhāyi, natthi te paripantho, tava rajjaṃ taveva bhavissati,",
  "atk-s0514a1:2649_8": "kevalaṃ manojarañño vasavattī hohī”ti āha. So tassa saddahitvā “sādhū”ti sampaṭicchi.",
  "atk-s0514a1:2649_9": "Atha naṃ manojassa santikaṃ netvā “mahārāja, kosalarājā te vase vattati, imassa rajjaṃ",
  "atk-s0514a1:2649_10": "imasseva hotū”ti āha. So “sādhū”ti sampaṭicchitvā taṃ attano vase vattetvā dve senā",
  "atk-s0514a1:2649_11": "ādāya aṅgaraṭṭhaṃ gantvā aṅgaṃ gahetvā tato magadharaṭṭhanti etenupāyena sakalajambudīpe",
  "atk-s0514a1:2649_12": "rājāno attano vase vattetvā tato tehi parivuto brahmavaḍḍhananagarameva gato. Rajjaṃ",
  "atk-s0514a1:2649_13": "gaṇhanto panesa sattannaṃ saṃvaccharānaṃ upari sattadivasādhikehi sattamāsehi gaṇhi.",
  "atk-s0514a1:2649_14": "So ekekarājadhānito nānappakāraṃ khajjabhojanaṃ āharāpetvā ekasatarājāno gahetvā",
  "atk-s0514a1:2649_15": "tehi saddhiṃ sattāhaṃ mahāpānaṃ pivi.",
  "atk-s0514a1:2650_0": "Nandapaṇḍito “yāva rājā sattāhaṃ issariyasukhaṃ anubhoti, tāvassa attānaṃ na dassessāmī”ti",
  "atk-s0514a1:2650_1": "uttarakurumhi piṇḍāya caritvā himavante kañcanaguhādvāre sattāhaṃ vasi. Manojopi",
  "atk-s0514a1:2650_2": "sattame divase attano mahantaṃ sirivibhavaṃ oloketvā “ayaṃ yaso na mayhaṃ mātāpitūhi,",
  "atk-s0514a1:2650_3": "na aññehi dinno, nandatāpasaṃ nissāya uppanno, taṃ kho pana me apassantassa ajja",
  "atk-s0514a1:2650_4": "sattamo divaso, kahaṃ nu kho me yasadāyako”ti nandapaṇḍitaṃ sari. So tassa anussaraṇabhāvaṃ",
  "atk-s0514a1:2650_5": "ñatvā āgantvā purato ākāse aṭṭhāsi. Rājā taṃ disvā cintesi – “ahaṃ imassa tāpasassa",
  "atk-s0514a1:2650_6": "devatābhāvaṃ vā manussabhāvaṃ vā na jānāmi, sace esa manusso bhaveyya, sakalajambudīparajjaṃ",
  "atk-s0514a1:2650_7": "etasseva dassāmi. Atha devo, sakkāramassa karissāmī”ti. So taṃ vīmaṃsanto paṭhamaṃ gāthamāha –",
  "atk-s0514a1:2651": "92.",
  "atk-s0514a1:2652": "“Devatā nuti gandhabbo, adu sakko purindado;",
  "atk-s0514a1:2653": "Manussabhūto iddhimā, kathaṃ jānemu taṃ maya”nti.",
  "atk-s0514a1:2654": "So tassa vacanaṃ sutvā sabhāvameva kathento dutiyaṃ gāthamāha –",
  "atk-s0514a1:2655": "93.",
  "atk-s0514a1:2656": "“Nāpi devo na gandhabbo, nāpi sakko purindado;",
  "atk-s0514a1:2657": "Manussabhūto iddhimā, evaṃ jānāhi bhāradhā”ti.",
  "atk-s0514a1:2658": "Tattha bhāradhāti raṭṭhabhāradhāritāya naṃ evaṃ ālapati.",
  "atk-s0514a1:2659": "Taṃ sutvā rājā “manussabhūto kirāyaṃ mayhaṃ evaṃ bahupakāro, mahantena yasena naṃ santappessāmī”ti cintetvā āha –",
  "atk-s0514a1:2660": "94.",
  "atk-s0514a1:2661": "“Katarūpamidaṃ bhoto, veyyāvaccaṃ anappakaṃ;",
  "atk-s0514a1:2662": "Devamhi vassamānamhi, anovassaṃ bhavaṃ akā.",
  "atk-s0514a1:2663": "95.",
  "atk-s0514a1:2664": "“Tato vātātape ghore, sītacchāyaṃ bhavaṃ akā;",
  "atk-s0514a1:2665": "Tato amittamajjhesu, saratāṇaṃ bhavaṃ akā.",
  "atk-s0514a1:2666": "96.",
  "atk-s0514a1:2667": "“Tato phītāni raṭṭhāni, vasino te bhavaṃ akā;",
  "atk-s0514a1:2668": "Tato ekasataṃ khatye, anuyante bhavaṃ akā.",
  "atk-s0514a1:2669": "97.",
  "atk-s0514a1:2670": "“Patītāssu mayaṃ bhoto, vada taṃ bhañjamicchasi;",
  "atk-s0514a1:2671": "Hatthiyānaṃ assarathaṃ, nāriyo ca alaṅkatā;",
  "atk-s0514a1:2672": "Nivesanāni rammāni, mayaṃ bhoto dadāmase.",
  "atk-s0514a1:2673": "98.",
  "atk-s0514a1:2674": "“Atha vaṅge vā magadhe, mayaṃ bhoto dadāmase;",
  "atk-s0514a1:2675": "Atha vā assakāvantī, sumanā damma te mayaṃ.",
  "atk-s0514a1:2676": "99.",
  "atk-s0514a1:2677": "“Upaḍḍhaṃ vāpi rajjassa, mayaṃ bhoto dadāmase;",
  "atk-s0514a1:2678": "Sace te attho rajjena, anusāsa yadicchasī”ti.",
  "atk-s0514a1:2679_0": "Tattha katarūpamidanti katasabhāvaṃ. Veyyāvaccanti kāyaveyyāvatikakammaṃ. Anovassanti",
  "atk-s0514a1:2679_1": "avassaṃ, yathā devo na vassati, tathā katanti attho. Sītacchāyanti sītalaṃ chāyaṃ.",
  "atk-s0514a1:2679_2": "Vasino teti te raṭṭhavāsino amhākaṃ vasavattino. Khatyeti khattiye, aṭṭhakathāyaṃ",
  "atk-s0514a1:2679_3": "pana ayameva pāṭho. Patītāssu mayanti tuṭṭhā mayaṃ. Vada taṃ bhañjamicchasīti bhañjanti",
  "atk-s0514a1:2679_4": "ratanassetaṃ nāmaṃ, varaṃ te dadāmi, yaṃ ratanaṃ icchasi, taṃ vadehīti attho. “Hatthiyāna”ntiādīhi",
  "atk-s0514a1:2679_5": "sarūpato taṃ taṃ ratanaṃ dasseti. Assakāvantīassakaraṭṭhaṃ vā avantiraṭṭhaṃ vā. Rajjenāti",
  "atk-s0514a1:2679_6": "sacepi te sakalajambudīparajjena attho, tampi te datvā ahaṃ phalakāvudhahattho tumhākaṃ",
  "atk-s0514a1:2679_7": "rathassa purato gamissāmīti dīpeti. Yadicchasīti etesu mayā vuttappakāresu yaṃ icchasi,",
  "atk-s0514a1:2679_8": "taṃ anusāsa āṇāpehīti.",
  "atk-s0514a1:2680": "Taṃ sutvā nandapaṇḍito attano adhippāyaṃ āvikaronto āha –",
  "atk-s0514a1:2681": "100.",
  "atk-s0514a1:2682": "“Na me atthopi rajjena, nagarena dhanena vā;",
  "atk-s0514a1:2683": "Athopi janapadena, attho mayhaṃ na vijjatī”ti.",
  "atk-s0514a1:2684": "“Sace te mayi sineho atthi, ekaṃ me vacanaṃ karohī”ti vatvā gāthādvayamāha –",
  "atk-s0514a1:2685": "101.",
  "atk-s0514a1:2686": "“Bhotova raṭṭhe vijite, araññe atthi assamo;",
  "atk-s0514a1:2687": "Pitā mayhaṃ janettī ca, ubho sammanti assame.",
  "atk-s0514a1:2688": "102.",
  "atk-s0514a1:2689": "“Tesāhaṃ pubbācariyesu, puññaṃ na labhāmi kātave;",
  "atk-s0514a1:2690": "Bhavantaṃ ajjhāvaraṃ katvā, soṇaṃ yācemu saṃvara”nti.",
  "atk-s0514a1:2691_0": "Tattha raṭṭheti rajje. Vijiteti āṇāpavattiṭṭhāne. Assamoti himavantāraññe eko assamo",
  "atk-s0514a1:2691_1": "atthi. Sammantīti tasmiṃ assame vasanti. Tesāhanti tesu ahaṃ. Kātaveti vattapaṭivattaphalāphalāharaṇasaṅkhātaṃ",
  "atk-s0514a1:2691_2": "puññaṃ kātuṃ na labhāmi, bhātā me soṇapaṇḍito nāma mamekasmiṃ aparādhe mā idha vasīti",
  "atk-s0514a1:2691_3": "maṃ palāpesi. Ajjhāvaranti adhiāvaraṃ te mayaṃ bhavantaṃ saparivāraṃ katvā soṇapaṇḍitaṃ",
  "atk-s0514a1:2691_4": "saṃvaraṃ yācemu, āyatiṃ saṃvaraṃ yācāmāti attho. “Yācemimaṃ vara”ntipi pāṭho, mayaṃ",
  "atk-s0514a1:2691_5": "tayā saddhiṃ soṇaṃ yāceyyāma khamāpeyyāma, imaṃ varaṃ tava santikā gaṇhāmīti attho.",
  "atk-s0514a1:2692": "Atha naṃ rājā āha –",
  "atk-s0514a1:2693": "103.",
  "atk-s0514a1:2694": "“Karomi te taṃ vacanaṃ, yaṃ maṃ bhaṇasi brāhmaṇa;",
  "atk-s0514a1:2695": "Etañca kho no akkhāhi, kīvanto hontu yācakā”ti.",
  "atk-s0514a1:2696": "Tattha karomīti ahaṃ sakalajambudīparajjaṃ dadamāno ettakaṃ kiṃ na karissāmi, karomīti vadati. Kīvantoti kittakā.",
  "atk-s0514a1:2697": "Nandapaṇḍito āha –",
  "atk-s0514a1:2698": "104.",
  "atk-s0514a1:2699": "“Parosataṃ jānapadā, mahāsālā ca brāhmaṇā;",
  "atk-s0514a1:2700": "Ime ca khattiyā sabbe, abhijātā yasassino;",
  "atk-s0514a1:2701": "Bhavañca rājā manojo, alaṃ hessanti yācakā”ti.",
  "atk-s0514a1:2702": "Tattha jānapadāti gahapatī. Mahāsālā ca brāhmaṇāti sārappattā brāhmaṇā ca parosatāyeva. Alaṃ hessantīti pariyattā bhavissanti. Yācakāti mamatthāya soṇapaṇḍitassa khamāpakā.",
  "atk-s0514a1:2703": "Atha naṃ rājā āha –",
  "atk-s0514a1:2704": "105.",
  "atk-s0514a1:2705": "“Hatthī asse ca yojentu, rathaṃ sannayha sārathi;",
  "atk-s0514a1:2706": "Ābandhanāni gaṇhātha, pādāsussārayaddhaje;",
  "atk-s0514a1:2707": "Assamaṃ taṃ gamissāmi, yattha sammati kosiyo”ti.",
  "atk-s0514a1:2708_0": "Tattha yojentūti hatthārohā hatthī, assārohā ca asse kappentu. Rathaṃ sannayha sārathīti",
  "atk-s0514a1:2708_1": "sammasārathi tvampi rathaṃ sannayha. Ābandhanānīti hatthiassarathesu ābandhitabbāni",
  "atk-s0514a1:2708_2": "bhaṇḍāni ca gaṇhatha. Pādāsussārayaddhajeti rathe ṭhapitadhajapādāsu dhaje ussārayantu",
  "atk-s0514a1:2708_3": "ussāpentu. Kosiyoti yasmiṃ assame kosiyagotto vasatīti.",
  "atk-s0514a1:2709": "106.",
  "atk-s0514a1:2710": "“Tato ca rājā pāyāsi, senāya caturaṅginī;",
  "atk-s0514a1:2711": "Agamā assamaṃ rammaṃ, yattha sammati kosiyo”ti. – ayaṃ abhisambuddhagāthā;",
  "atk-s0514a1:2712_0": "Tattha tato cāti, bhikkhave, evaṃ vatvā tato so rājā ekasatakhattiye gahetvā mahatiyā",
  "atk-s0514a1:2712_1": "senāya parivuto nandapaṇḍitaṃ purato katvā nagarā nikkhami. Caturaṅgīnīti caturaṅginiyā",
  "atk-s0514a1:2712_2": "senāya agamāsi, antaramagge vattamānopi avassaṃ gāmitāya evaṃ vutto. Catuvīsatiakkhobhaṇisaṅkhātena",
  "atk-s0514a1:2712_3": "balakāyena saddhiṃ maggaṃ paṭipannassa tassa nandapaṇḍito iddhānubhāvena aṭṭhusabhavitthataṃ",
  "atk-s0514a1:2712_4": "maggaṃ samaṃ māpetvā ākāse cammakhaṇḍaṃ pattharitvā tattha pallaṅkena nisīditvā senāya",
  "atk-s0514a1:2712_5": "parivuto alaṅkatahatthikkhandhe nisīditvā gacchantena raññā saddhiṃ dhammayuttakathaṃ",
  "atk-s0514a1:2712_6": "kathento sītauṇhādiparissaye vārento agamāsi.",
  "atk-s0514a1:2713_0": "Athassa assamaṃ pāpuṇanadivase soṇapaṇḍito “mama kaniṭṭhassa atirekasattamāsasattadivasādhikāni",
  "atk-s0514a1:2713_1": "satta vassāni nikkhantassā”ti āvajjetvā “kahaṃ nu kho so etarahī”ti dibbena cakkhunā",
  "atk-s0514a1:2713_2": "olokento “catuvīsatiakkhobhaṇiparivārena saddhiṃ ekasatarājāno gahetvā mamaññeva",
  "atk-s0514a1:2713_3": "khamāpetuṃ āgacchatī”ti disvā cintesi – “imehi rājūhi ceva parisāhi ca mama kaniṭṭhassa",
  "atk-s0514a1:2713_4": "bahūni pāṭihāriyāni diṭṭhāni, mamānubhāvaṃ ajānitvā ‘ayaṃ kūṭajaṭilo attano pamāṇaṃ",
  "atk-s0514a1:2713_5": "na jānāti, amhākaṃ ayyena saddhiṃ payojesī’ti maṃ vambhentā kathentā avīciparāyaṇā",
  "atk-s0514a1:2713_6": "bhaveyyuṃ, iddhipāṭihāriyaṃ nesaṃ dassessāmī”ti. So caturaṅgulamattena aṃsaṃ aphusantaṃ",
  "atk-s0514a1:2713_7": "ākāse kājaṃ ṭhapetvā anotattato udakaṃ āharituṃ rañño avidūre ākāsena pāyāsi. Nandapaṇḍito",
  "atk-s0514a1:2713_8": "taṃ āgacchantaṃ disvā attānaṃ dassetuṃ avisahanto nisinnaṭṭhāneyeva antaradhāyitvā",
  "atk-s0514a1:2713_9": "palāyitvā himavantaṃ pāvisi. Manojarājā pana taṃ ramaṇīyena isivesena tathā āgacchantaṃ disvā gāthamāha –",
  "atk-s0514a1:2714": "107.",
  "atk-s0514a1:2715": "“Kassa kādambayo kājo, vehāsaṃ caturaṅgulaṃ;",
  "atk-s0514a1:2716": "Aṃsaṃ asamphusaṃ eti, udahārāya gacchato”ti.",
  "atk-s0514a1:2717_0": "Tattha kādambayoti kadambarukkhamayo. Aṃsaṃ asamphusaṃ etīti aṃsaṃ asamphusanto sayameva",
  "atk-s0514a1:2717_1": "āgacchati. Udahārāyāti udakaṃ āharituṃ gacchantassa kassa esa kājo evaṃ eti, ko nāma",
  "atk-s0514a1:2717_2": "tvaṃ, kuto vā āgacchasīti.",
  "atk-s0514a1:2718": "Evaṃ vutte mahāsatto gāthādvayamāha –",
  "atk-s0514a1:2719": "108.",
  "atk-s0514a1:2720": "“Ahaṃ soṇo mahārāja, tāpaso sahitabbato;",
  "atk-s0514a1:2721": "Bharāmi mātāpitaro, rattindivamatandito.",
  "atk-s0514a1:2722": "109.",
  "atk-s0514a1:2723": "“Vane phalañca mūlañca, āharitvā disampati;",
  "atk-s0514a1:2724": "Posemi mātāpitaro, pubbe katamanussara”nti.",
  "atk-s0514a1:2725_0": "Tattha sahitabbatoti sahitavato sīlācārasampanno eko tāpaso ahanti vadati. Bharāmīti",
  "atk-s0514a1:2725_1": "posemi. Atanditoti analaso hutvā. Pubbe katamanussaranti tehi pubbe kataṃ mayhaṃ",
  "atk-s0514a1:2725_2": "guṇaṃ anussarantoti.",
  "atk-s0514a1:2726": "Taṃ sutvā rājā tena saddhiṃ vissāsaṃ kattukāmo anantaraṃ gāthamāha –",
  "atk-s0514a1:2727": "110.",
  "atk-s0514a1:2728": "“Icchāma assamaṃ gantuṃ, yattha sammati kosiyo;",
  "atk-s0514a1:2729": "Maggaṃ no soṇa akkhāhi, yena gacchemu assama”nti.",
  "atk-s0514a1:2730": "Tattha assamanti tumhākaṃ assamapadaṃ.",
  "atk-s0514a1:2731": "Atha mahāsatto attano ānubhāvena assamapadagāmimaggaṃ māpetvā gāthamāha –",
  "atk-s0514a1:2732": "111.",
  "atk-s0514a1:2733": "“Ayaṃ ekapadī rāja, yenetaṃ meghasannibhaṃ;",
  "atk-s0514a1:2734": "Koviḷārehi sañchannaṃ, ettha sammati kosiyo”ti.",
  "atk-s0514a1:2735_0": "Tassattho – mahārāja, ayaṃ ekapadiko jaṅghamaggo, iminā gacchatha, yena disābhāgena",
  "atk-s0514a1:2735_1": "etaṃ meghavaṇṇaṃ supupphitakoviḷārasañchannaṃ vanaṃ dissati, ettha mama pitā kosiyagotto",
  "atk-s0514a1:2735_2": "vasati, etassa so assamoti.",
  "atk-s0514a1:2736": "112.",
  "atk-s0514a1:2737": "“Idaṃ vatvāna pakkāmi, taramāno mahāisi;",
  "atk-s0514a1:2738": "Vehāse antalikkhasmiṃ, anusāsitvāna khattiye.",
  "atk-s0514a1:2739": "113.",
  "atk-s0514a1:2740": "“Assamaṃ parimajjitvā, paññāpetvāna āsanaṃ;",
  "atk-s0514a1:2741": "Paṇṇasālaṃ pavisitvā, pitaraṃ patibodhayi.",
  "atk-s0514a1:2742": "114.",
  "atk-s0514a1:2743": "“Ime āyanti rājāno, abhijātā yasassino;",
  "atk-s0514a1:2744": "Assamā nikkhamitvāna, nisīda tvaṃ mahāise.",
  "atk-s0514a1:2745": "115.",
  "atk-s0514a1:2746": "“Tassa taṃ vacanaṃ sutvā, taramāno mahāisi;",
  "atk-s0514a1:2747": "Assamā nikkhamitvāna, sadvāramhi upāvisī”ti. – imā abhisambuddhagāthā;",
  "atk-s0514a1:2748_0": "Tattha pakkāmīti anotattaṃ agamāsi. Assamaṃ parimajjitvāti, bhikkhave, so isi vegena",
  "atk-s0514a1:2748_1": "anotattaṃ gantvā pānīyaṃ ādāya tesu rājūsu assamaṃ asampattesuyeva āgantvā pānīyaghaṭe",
  "atk-s0514a1:2748_2": "pānīyamāḷake ṭhapetvā “mahājano pivissatī”ti vanakusumehi vāsetvā sammajjaniṃ ādāya",
  "atk-s0514a1:2748_3": "assamaṃ sammajjitvā paṇṇasāladvāre pitu āsanaṃ paññāpetvā pavisitvā pitaraṃ jānāpesīti",
  "atk-s0514a1:2748_4": "attho. Upāvisīti uccāsane nisīdi.",
  "atk-s0514a1:2749_0": "Bodhisattassa mātā pana tassa pacchato nīcaṭṭhāne ekamantaṃ nisīdi. Mahāsatto nīcāsane",
  "atk-s0514a1:2749_1": "nisīdi. Nandapaṇḍitopi bodhisattassa anotattato pānīyaṃ ādāya assamaṃ āgatakāle rañño",
  "atk-s0514a1:2749_2": "santikaṃ āgantvā assamassa avidūre khandhāvāraṃ nivāsesi. Atha rājā nhatvā sabbālaṅkārapaṭimaṇḍito",
  "atk-s0514a1:2749_3": "ekasatarājaparivuto nandapaṇḍitaṃ gahetvā mahantena sirisobhaggena bodhisattaṃ khamāpetuṃ",
  "atk-s0514a1:2749_4": "assamaṃ pāvisi. Atha naṃ tathā āgacchantaṃ bodhisattassa pitā disvā bodhisattaṃ pucchi,",
  "atk-s0514a1:2749_5": "sopissa ācikkhi. Tamatthaṃ pakāsento satthā āha –",
  "atk-s0514a1:2750": "116.",
  "atk-s0514a1:2751": "“Tañca disvāna āyantaṃ, jalantaṃriva tejasā;",
  "atk-s0514a1:2752": "Khatyasaṅghaparibyūḷhaṃ, kosiyo etadabravi.",
  "atk-s0514a1:2753": "117.",
  "atk-s0514a1:2754": "“Kassa bherī mudiṅgā ca, saṅkhā paṇavadindimā;",
  "atk-s0514a1:2755": "Purato paṭipannāni, hāsayantā rathesabhaṃ.",
  "atk-s0514a1:2756": "118.",
  "atk-s0514a1:2757": "“Kassa kañcanapaṭṭena, puthunā vijjuvaṇṇinā;",
  "atk-s0514a1:2758": "Yuvā kalāpasannaddho, ko eti siriyā jalaṃ.",
  "atk-s0514a1:2759": "119.",
  "atk-s0514a1:2760": "“Ukkāmukhapahaṭṭhaṃva, khadiraṅgārasannibhaṃ;",
  "atk-s0514a1:2761": "Mukhañca rucirā bhāti, ko eti siriyā jalaṃ.",
  "atk-s0514a1:2762": "120.",
  "atk-s0514a1:2763": "“Kassa paggahitaṃ chattaṃ, sasalākaṃ manoramaṃ;",
  "atk-s0514a1:2764": "Ādiccaraṃsāvaraṇaṃ, ko eti siriyā jalaṃ.",
  "atk-s0514a1:2765": "121.",
  "atk-s0514a1:2766": "“Kassa aṅgaṃ pariggayha, vālabījanimuttamaṃ;",
  "atk-s0514a1:2767": "Caranti varapuññassa, hatthikkhandhena āyato.",
  "atk-s0514a1:2768": "122.",
  "atk-s0514a1:2769": "“Kassa setāni chattāni, ājānīyā ca vammitā;",
  "atk-s0514a1:2770": "Samantā parikīrenti, ko eti siriyā jalaṃ.",
  "atk-s0514a1:2771": "123.",
  "atk-s0514a1:2772": "“Kassa ekasataṃ khatyā, anuyantā yasassino;",
  "atk-s0514a1:2773": "Samantānupariyanti, ko eti siriyā jalaṃ.",
  "atk-s0514a1:2774": "124.",
  "atk-s0514a1:2775": "“Hatthiassarathapatti, senā ca caturaṅginī;",
  "atk-s0514a1:2776": "Samantānupariyanti, ko eti siriyā jalaṃ.",
  "atk-s0514a1:2777": "125.",
  "atk-s0514a1:2778": "“Kassesā mahatī senā, piṭṭhito anuvattati;",
  "atk-s0514a1:2779": "Akkhobhaṇī apariyantā, sāgarasseva ūmiyo.",
  "atk-s0514a1:2780": "126.",
  "atk-s0514a1:2781": "“Rājābhirājā manojo, indova jayataṃ pati;",
  "atk-s0514a1:2782": "Nandassajjhāvaraṃ eti, assamaṃ brahmacārinaṃ.",
  "atk-s0514a1:2783": "127.",
  "atk-s0514a1:2784": "“Tassesā mahatī senā, piṭṭhito anuvattati;",
  "atk-s0514a1:2785": "Akkhobhaṇī apariyantā, sāgarasseva ūmiyo”ti.",
  "atk-s0514a1:2786_0": "Tattha jalantaṃrivāti jalantaṃ viya. Paṭipannānīti etāni tūriyāni kassa purato āgacchantīti",
  "atk-s0514a1:2786_1": "attho. Hāsayantāti tosentā. Kañcanapaṭṭenāti, tāta, kassa kañcanamayena vijjuvaṇṇena",
  "atk-s0514a1:2786_2": "uṇhīsapaṭṭena nalāṭanto parikkhittoti pucchati. Yuvāti taruṇo. Kalāpasannaddhoti",
  "atk-s0514a1:2786_3": "sannaddhasaratūṇīro. Ukkāmukhapahaṭṭhaṃ vāti kammārānaṃ uddhane pahaṭṭhaṃ suvaṇṇaṃ",
  "atk-s0514a1:2786_4": "viya. Khadiraṅgārasannibhanti vītaccitakhadiraṅgāravaṇṇaṃ. Ādiccaraṃsāvaraṇantiādiccaraṃsīnaṃ",
  "atk-s0514a1:2786_5": "āvaraṇaṃ. Aṅgaṃ pariggayhāti aṅgaṃ pariggahetvā, sarīraṃ parikkhipitvāti attho. Vālabījanimuttamanti",
  "atk-s0514a1:2786_6": "vālabījaniṃ uttamaṃ. Carantīti sañcaranti. Chattānīti ājānīyapiṭṭhe nisinnānaṃ dhāritachattāni.",
  "atk-s0514a1:2786_7": "Parikīrentīti tassa samantā sabbadisābhāgesu parikīrayanti. Caturaṅginīti etehi hatthiādīhi",
  "atk-s0514a1:2786_8": "catūhi aṅgehi samannāgatā. Akkhobhaṇīti khobhetuṃ na sakkā. Sāgarassevāti sāgarassa",
  "atk-s0514a1:2786_9": "ūmiyo viya apariyantā. Rājābhirājāti ekasatarājūnaṃ pūjito, tesaṃ vā adhiko rājāti",
  "atk-s0514a1:2786_10": "rājābhirājā. Jayataṃ patīti jayappattānaṃ tāvatiṃsānaṃ jeṭṭhako. Ajjhāvaranti mamaṃ",
  "atk-s0514a1:2786_11": "khamāpanatthāya nandassa parisabhāvaṃ upagantvā eti.",
  "atk-s0514a1:2787": "Satthā āha –",
  "atk-s0514a1:2788": "128.",
  "atk-s0514a1:2789": "“Anulittā candanena, kāsikuttamadhārino;",
  "atk-s0514a1:2790": "Sabbe pañjalikā hutvā, isīnaṃ ajjhupāgamu”nti.",
  "atk-s0514a1:2791": "Tattha isīnaṃ ajjhupāgamunti, bhikkhave, sabbepi te rājāno surabhicandanena anulittā uttamakāsikavatthadhārino sirasi patiṭṭhāpitaañjalī hutvā isīnaṃ santikaṃ upagatā.",
  "atk-s0514a1:2792": "Tato manojo rājā taṃ vanditvā ekamantaṃ nisinno paṭisanthāraṃ karonto gāthādvayamāha –",
  "atk-s0514a1:2793": "129.",
  "atk-s0514a1:2794": "“Kacci nu bhoto kusalaṃ, kacci bhoto anāmayaṃ;",
  "atk-s0514a1:2795": "Kacci uñchena yāpetha, kacci mūlaphalā bahū.",
  "atk-s0514a1:2796": "130.",
  "atk-s0514a1:2797": "“Kacci ḍaṃsā makasā ca, appameva sarīsapā;",
  "atk-s0514a1:2798": "Vane vāḷamigākiṇṇe, kacci hiṃsā na vijjatī”ti.",
  "atk-s0514a1:2799": "Tato paraṃ ubhinnaṃ tesaṃ vacanapaṭivacanavasena kathitagāthā honti –",
  "atk-s0514a1:2800": "131.",
  "atk-s0514a1:2801": "“Kusalañceva no rāja, atho rāja anāmayaṃ;",
  "atk-s0514a1:2802": "Atho uñchena yāpema, atho mūlaphalā bahū.",
  "atk-s0514a1:2803": "132.",
  "atk-s0514a1:2804": "“Atho ḍaṃsā makasā ca, appameva sarīsapā;",
  "atk-s0514a1:2805": "Vane vāḷamigākiṇṇe, hiṃsā mayhaṃ na vijjati.",
  "atk-s0514a1:2806": "133.",
  "atk-s0514a1:2807": "“Bahūni vassapūgāni, assame sammataṃ idha;",
  "atk-s0514a1:2808": "Nābhijānāmi uppannaṃ, ābādhaṃ amanoramaṃ.",
  "atk-s0514a1:2809": "134.",
  "atk-s0514a1:2810": "“Svāgataṃ te mahārāja, atho te adurāgataṃ;",
  "atk-s0514a1:2811": "Issarosi anuppatto, yaṃ idhatthi pavedaya.",
  "atk-s0514a1:2812": "135.",
  "atk-s0514a1:2813": "“Tindukāni piyālāni, madhuke kāsumāriyo;",
  "atk-s0514a1:2814": "Phalāni khuddakappāni, bhuñja rāja varaṃ varaṃ.",
  "atk-s0514a1:2815": "136.",
  "atk-s0514a1:2816": "“Idampi pānīyaṃ sītaṃ, ābhataṃ girigabbharā;",
  "atk-s0514a1:2817": "Tato piva mahārāja, sace tvaṃ abhikaṅkhasi.",
  "atk-s0514a1:2818": "137.",
  "atk-s0514a1:2819": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a1:2820": "Nandassāpi nisāmetha, vacanaṃ so pavakkhati.",
  "atk-s0514a1:2821": "138.",
  "atk-s0514a1:2822": "“Ajjhāvaramhā nandassa, bhoto santikamāgatā;",
  "atk-s0514a1:2823": "Suṇātu bhavaṃ vacanaṃ, nandassa parisāya cā”ti.",
  "atk-s0514a1:2824_0": "Imā yebhuyyena pākaṭasambandhāyeva, yaṃ panettha apākaṭaṃ, tadeva vakkhāma. Pavedayāti",
  "atk-s0514a1:2824_1": "yaṃ imasmiṃ ṭhāne tava abhirucitaṃ atthi, taṃ no kathehīti vadati. Khuddakappānīti",
  "atk-s0514a1:2824_2": "etāni nānārukkhaphalāni khuddakamadhupaṭibhāgāni madhurāni. Varaṃ varanti ito uttamuttamaṃ",
  "atk-s0514a1:2824_3": "gahetvā bhuñja. Girigabbharāti anotattato. Sabbassa agghiyanti yena mayaṃ āpucchitā,",
  "atk-s0514a1:2824_4": "taṃ amhehi paṭiggahitaṃ nāma tumhehi ca dinnameva nāma, ettāvatā imassa janassa sabbassa",
  "atk-s0514a1:2824_5": "agghiyaṃ tumhehi kataṃ. Nandassāpīti amhākaṃ tāva sabbaṃ kataṃ, idāni pana nandapaṇḍito",
  "atk-s0514a1:2824_6": "kiñci vattukāmo, tassapi tāva vacanaṃ suṇātha. Ajjhāvaramhāti mayañhi na aññena kammena",
  "atk-s0514a1:2824_7": "āgatā, nandassa pana parisā hutvā tumhākaṃ khamāpanatthāya āgatāti vadati. Bhavanti",
  "atk-s0514a1:2824_8": "bhavaṃ soṇapaṇḍito suṇātu.",
  "atk-s0514a1:2825": "Evaṃ vutte nandapaṇḍito uṭṭhāyāsanā mātāpitaro ca bhātarañca vanditvā sakaparisāya saddhiṃ sallapanto āha –",
  "atk-s0514a1:2826": "139.",
  "atk-s0514a1:2827": "“Parosataṃ jānapadā, mahāsālā ca brāhmaṇā;",
  "atk-s0514a1:2828": "Ime ca khattiyā sabbe, abhijātā yasassino;",
  "atk-s0514a1:2829": "Bhavañca rājā manojo, anumaññantu me vaco.",
  "atk-s0514a1:2830": "140.",
  "atk-s0514a1:2831": "“Ye ca santi samītāro, yakkhāni idha massame;",
  "atk-s0514a1:2832": "Araññe bhūtabhabyāni, suṇantu vacanaṃ mama.",
  "atk-s0514a1:2833": "141.",
  "atk-s0514a1:2834": "“Namo katvāna bhūtānaṃ, isiṃ vakkhāmi subbataṃ;",
  "atk-s0514a1:2835": "So tyāhaṃ dakkhiṇā bāhu, tava kosiya sammato.",
  "atk-s0514a1:2836": "142.",
  "atk-s0514a1:2837": "“Pitaraṃ me janettiñca, bhattukāmassa me sato;",
  "atk-s0514a1:2838": "Vīra puññamidaṃ ṭhānaṃ, mā maṃ kosiya vāraya.",
  "atk-s0514a1:2839": "143.",
  "atk-s0514a1:2840": "“Sabbhi hetaṃ upaññātaṃ, mametaṃ upanissaja;",
  "atk-s0514a1:2841": "Uṭṭhānapāricariyāya, dīgharattaṃ tayā kataṃ;",
  "atk-s0514a1:2842": "Dhātāpitūsu puññāni, mama lokadado bhava.",
  "atk-s0514a1:2843": "144.",
  "atk-s0514a1:2844": "“Tatheva santi manujā, dhamme dhammapadaṃ vidū;",
  "atk-s0514a1:2845": "Maggo saggassa lokassa, yathā jānāsi tvaṃ ise.",
  "atk-s0514a1:2846": "145.",
  "atk-s0514a1:2847": "“Uṭṭhānapāricariyāya, mātāpitusukhāvahaṃ;",
  "atk-s0514a1:2848": "Taṃ maṃ puññā nivāreti, ariyamaggāvaro naro”ti.",
  "atk-s0514a1:2849_0": "Tattha anumaññantūti anubujjhantu, sādhukaṃ sutvā paccakkhaṃ karontūti attho. Samītāroti",
  "atk-s0514a1:2849_1": "samāgatā. Araññe bhūtabhabyānīti asmiṃ himavantāraññe yāni bhūtāni ceva vuḍḍhimariyādappattāni",
  "atk-s0514a1:2849_2": "bhabyāni ca taruṇadevatāni, tānipi sabbāni mama vacanaṃ suṇantūti attho. “Namo katvānā”ti",
  "atk-s0514a1:2849_3": "idaṃ so parisāya saññaṃ datvā tasmiṃ vanasaṇḍe nibbattadevatānaṃ namakkāraṃ katvā",
  "atk-s0514a1:2849_4": "āha. Tassattho – ajja bahūhi devatāhi mama bhātikassa dhammakathāsavanatthaṃ āgatāhi",
  "atk-s0514a1:2849_5": "bhavitabbaṃ, ahaṃ vo namakkāro, tumhepi mayhaṃ sahāyā hothāti. So devatānaṃ añjaliṃ",
  "atk-s0514a1:2849_6": "paggahetvā parisaṃ jānāpetvā “isiṃ vakkhāmī”tiādimāha. Tattha isinti soṇapaṇḍitaṃ",
  "atk-s0514a1:2849_7": "sandhāya vadati. Sammatoti bhātaro nāma aṅgasamā honti, tasmā so te ahaṃ dakkhiṇā",
  "atk-s0514a1:2849_8": "bāhūti sammato. Tena me khamituṃ arahathāti dīpeti.",
  "atk-s0514a1:2850_0": "Vīrāti vīriyavanta mahāparakkama. Puññamidaṃ ṭhānanti idaṃ mātāpituupaṭṭhānaṃ nāma",
  "atk-s0514a1:2850_1": "puññaṃ saggasaṃvattanikakāraṇaṃ, taṃ karontaṃ maṃ mā vārayāti vadati. Sabbhi hetanti",
  "atk-s0514a1:2850_2": "etañhi mātāpituupaṭṭhānaṃ nāma paṇḍitehi upaññātaṃ upagantvā ñātañceva vaṇṇitañca.",
  "atk-s0514a1:2850_3": "Mametaṃ upanissajāti idaṃ tvaṃ mayhaṃ nissaja vissajjehi dehi. Uṭṭhānapāricariyāyāti",
  "atk-s0514a1:2850_4": "uṭṭhānena ca pāricariyāya ca. Katanti dīgharattaṃ tayā kusalaṃ kataṃ. Puññānīti idāni",
  "atk-s0514a1:2850_5": "ahaṃ mātāpitūsu puññāni kattukāmo. Mama lokadadoti tassa mama tvaṃ saggalokadado",
  "atk-s0514a1:2850_6": "hoti, ahañhi tesaṃ vattaṃ upaṭṭhānaṃ katvā devaloke aparimāṇaṃ yasaṃ labhissāmi,",
  "atk-s0514a1:2850_7": "tassa me tvaṃ dāyako hohīti vadati.",
  "atk-s0514a1:2851_0": "Tathevāti yathā tvaṃ jānāsi, tatheva aññepi manujā imissaṃ parisāyaṃ santi, te nānappakāre",
  "atk-s0514a1:2851_1": "dhamme idaṃ jeṭṭhāpacāyikabhāvasaṅkhātaṃ dhammakoṭṭhāsaṃ vadanti. Kinti? Maggo saggassa",
  "atk-s0514a1:2851_2": "lokassāti. Sukhāvahanti uṭṭhānena ca pāricariyāya ca mātāpitūnaṃ sukhāvahaṃ. Taṃ",
  "atk-s0514a1:2851_3": "manti taṃ maṃ evaṃ sammāpaṭipannampi bhātā soṇapaṇḍito tamhā puññā abhivāreti. Ariyamaggāvaroti",
  "atk-s0514a1:2851_4": "so evaṃ vārento ayaṃ naro mama piyadassanatāya ariyasaṅkhātassa vedalokassa maggāvaraṇo nāma hotīti.",
  "atk-s0514a1:2852": "Evaṃ nandapaṇḍitena vutte mahāsatto “imassa tāva tumhehi vacanaṃ sutaṃ, idāni mamapi suṇāthā”ti sāvento āha –",
  "atk-s0514a1:2853": "146.",
  "atk-s0514a1:2854": "“Suṇantu bhonto vacanaṃ, bhāturajjhāvarā mama;",
  "atk-s0514a1:2855": "Kulavaṃsaṃ mahārāja, porāṇaṃ parihāpayaṃ;",
  "atk-s0514a1:2856": "Adhammacārī jeṭṭhesu, nirayaṃ sopapajjati.",
  "atk-s0514a1:2857": "147.",
  "atk-s0514a1:2858": "“Ye ca dhammassa kusalā, porāṇassa disampati;",
  "atk-s0514a1:2859": "Cārittena ca sampannā, na te gacchanti duggatiṃ.",
  "atk-s0514a1:2860": "148.",
  "atk-s0514a1:2861": "“Mātā pitā ca bhātā ca, bhaginī ñāti bandhavā;",
  "atk-s0514a1:2862": "Sabbe jeṭṭhassa te bhārā, evaṃ jānāhi bhāradha.",
  "atk-s0514a1:2863": "149.",
  "atk-s0514a1:2864": "“Ādiyitvā garuṃ bhāraṃ, nāviko viya ussahe;",
  "atk-s0514a1:2865": "Dhammañca nappamajjāmi, jeṭṭho casmi rathesabhā”ti.",
  "atk-s0514a1:2866_0": "Tattha bhāturajjhāvarāti mama bhātu parisā hutvā āgatā bhonto sabbepi rājāno mamapi",
  "atk-s0514a1:2866_1": "tāva vacanaṃ suṇantu. Parihāpayanti parihāpento. Dhammassāti jeṭṭhāpacāyanadhammassa",
  "atk-s0514a1:2866_2": "paveṇīdhammassa. Kusalāti chekā. Cārittena cāti ācārasīlena sampannā. Bhārāti sabbe",
  "atk-s0514a1:2866_3": "ete jeṭṭhena vahitabbā paṭijaggitabbāti tassa bhārā nāma. Nāviko viyāti yathā nāvāya",
  "atk-s0514a1:2866_4": "garuṃ bhāraṃ ādiyitvā samuddamajjhe nāvaṃ sotthinā netuṃ nāviko ussaheti vāyamati,",
  "atk-s0514a1:2866_5": "saha nāvāya sabbabhaṇḍañca jano ca tasseva bhāro hoti, tathā mameva sabbe ñātakā",
  "atk-s0514a1:2866_6": "bhāroti, ahañca te ussahāmi paṭijaggituṃ sakkomi, tañca jeṭṭhāpacāyanadhammaṃ nappamajjāmi,",
  "atk-s0514a1:2866_7": "na kevalañca etesaññeva, sakalassapi lokassa jeṭṭho ca asmi, tasmā ahameva saddhiṃ",
  "atk-s0514a1:2866_8": "nandena paṭijaggituṃ yuttoti.",
  "atk-s0514a1:2867_0": "Taṃ sutvā sabbepi te rājāno attamanā hutvā “jeṭṭhabhātikassa kira avasesā bhārāti",
  "atk-s0514a1:2867_1": "ajja amhehi ñāta”nti nandapaṇḍitaṃ pahāya mahāsattaṃ sannissitā hutvā tassa thutiṃ",
  "atk-s0514a1:2867_2": "karontā dve gāthā abhāsiṃsu –",
  "atk-s0514a1:2868": "150.",
  "atk-s0514a1:2869": "“Adhigamā tame ñāṇaṃ, jālaṃva jātavedato;",
  "atk-s0514a1:2870": "Evameva no bhavaṃ dhammaṃ, kosiyo pavidaṃsayi.",
  "atk-s0514a1:2871": "151.",
  "atk-s0514a1:2872": "“Yathā udayamādicco, vāsudevo pabhaṅkaro;",
  "atk-s0514a1:2873": "Pāṇīnaṃ pavidaṃseti, rūpaṃ kalyāṇapāpakaṃ;",
  "atk-s0514a1:2874": "Evameva no bhavaṃ dhammaṃ, kosiyo pavidaṃsayī”ti.",
  "atk-s0514a1:2875_0": "Tattha adhigamāti mayaṃ ito pubbe jeṭṭhāpacāyanadhammapaṭicchādake tame vattamānā",
  "atk-s0514a1:2875_1": "na jānāma, ajja jātavedato jālaṃva ñāṇaṃ adhigatā. Evameva noti yathā mahandhakāre",
  "atk-s0514a1:2875_2": "pabbatamatthake jalito jātavedo samantā ālokaṃ pharanto rūpāni dasseti, tathā no",
  "atk-s0514a1:2875_3": "bhavaṃ kosiyagotto dhammaṃ pavidaṃsayīti attho. Vāsudevoti vasudevo vasujotano, dhanapakāsanoti attho.",
  "atk-s0514a1:2876_0": "Iti mahāsatto ettakaṃ kālaṃ nandapaṇḍitassa pāṭihāriyāni disvā tasmiṃ pasannacitte",
  "atk-s0514a1:2876_1": "te rājāno ñāṇabalena tasmiṃ pasādaṃ bhinditvā attano kathaṃ gāhāpetvā sabbeva attano",
  "atk-s0514a1:2876_2": "mukhaṃ ullokite akāsi. Atha nandapaṇḍito “bhātā me paṇḍito byatto dhammakathiko sabbepime",
  "atk-s0514a1:2876_3": "rājāno bhinditvā attano pakkhe kari, ṭhapetvā imaṃ añño mayhaṃ paṭisaraṇaṃ natthi,",
  "atk-s0514a1:2876_4": "imameva yācissāmī”ti cintetvā gāthamāha –",
  "atk-s0514a1:2877": "152.",
  "atk-s0514a1:2878": "“Evaṃ me yācamānassa, añjaliṃ nāvabujjhatha;",
  "atk-s0514a1:2879": "Tava baddhacaro hessaṃ, vuṭṭhito paricārako”ti.",
  "atk-s0514a1:2880_0": "Tassatthā – sace tumhe mama evaṃ yācamānassa khamāpanatthāya paggahitaṃ añjaliṃ nāvabujjhatha",
  "atk-s0514a1:2880_1": "na paṭiggaṇhatha, tumheva mātāpitaro upaṭṭhahatha, ahaṃ pana tumhākaṃ baddhacaro",
  "atk-s0514a1:2880_2": "veyyāvaccakaro hessaṃ, rattindivaṃ analasabhāvena vuṭṭhito paricārako ahaṃ tumhe paṭijaggissāmīti.",
  "atk-s0514a1:2881_0": "Mahāsattassa pakatiyāpi nandapaṇḍite doso vā veraṃ vā natthi, atithaddhaṃ vacanaṃ",
  "atk-s0514a1:2881_1": "kathentassa panassa mānahāpanatthaṃ niggahavasena tathā katvā idānissa vacanaṃ sutvā",
  "atk-s0514a1:2881_2": "tuṭṭhacitto tasmiṃ pasādaṃ uppādetvā “idāni te khamāmi, mātāpitaro ca paṭijaggituṃ",
  "atk-s0514a1:2881_3": "labhissasī”ti tassa guṇaṃ pakāsento āha –",
  "atk-s0514a1:2882": "153.",
  "atk-s0514a1:2883": "“Addhā nanda vijānāsi, saddhammaṃ sabbhi desitaṃ;",
  "atk-s0514a1:2884": "Ariyo ariyasamācāro, bāḷhaṃ tvaṃ mama ruccasi.",
  "atk-s0514a1:2885": "154.",
  "atk-s0514a1:2886": "“Bhavantaṃ vadāmi bhotiñca, suṇātha vacanaṃ mama;",
  "atk-s0514a1:2887": "Nāyaṃ bhāro bhāramato, ahu mayhaṃ kudācanaṃ.",
  "atk-s0514a1:2888": "155.",
  "atk-s0514a1:2889": "“Taṃ maṃ upaṭṭhitaṃ santaṃ, mātāpitu sukhāvahaṃ;",
  "atk-s0514a1:2890": "Nando ajjhāvaraṃ katvā, upaṭṭhānāya yācati.",
  "atk-s0514a1:2891": "156.",
  "atk-s0514a1:2892": "“Yo ve icchati kāmena, santānaṃ brahmacārinaṃ;",
  "atk-s0514a1:2893": "Nandaṃ vo varatha eko, kaṃ nando upatiṭṭhatū”ti.",
  "atk-s0514a1:2894_0": "Tattha ariyoti sundaro. Ariyasamācāroti sundarasamācāropi jāto. Bāḷhanti idāni tvaṃ",
  "atk-s0514a1:2894_1": "mama ativiya ruccasi. Suṇāthāti amma tātā tumhe mama vacanaṃ suṇātha. Nāyaṃ bhāroti",
  "atk-s0514a1:2894_2": "ayaṃ tumhākaṃ paṭijagganabhāro na kadāci mama bhāramato ahu. Taṃ manti taṃ bhāroti",
  "atk-s0514a1:2894_3": "amaññitvāva maṃ tumhe upaṭṭhitaṃ samānaṃ. Upaṭṭhānāya yācatīti tumhe upaṭṭhātuṃ maṃ",
  "atk-s0514a1:2894_4": "yācati. Yo ve icchatīti mayhañhi tvaṃ me mātaraṃ vā pitaraṃ vā upaṭṭhahāti vattuṃ",
  "atk-s0514a1:2894_5": "na yuttaṃ, tumhākaṃ pana santānaṃ brahmacārīnaṃ yo eko icchati, taṃ vadāmi kāmena",
  "atk-s0514a1:2894_6": "nandaṃ vo varatha, taṃ mama kaniṭṭhaṃ nandaṃ rocetha, tumhesu kaṃ esa upaṭṭhātu,",
  "atk-s0514a1:2894_7": "ubhopi hi mayaṃ tumhākaṃ puttāyevāti.",
  "atk-s0514a1:2895_0": "Athassa mātā āsanā vuṭṭhāya, “tāta soṇapaṇḍita, cirappavuttho te kaniṭṭho, evaṃ cirāgatampi",
  "atk-s0514a1:2895_1": "taṃ yācituṃ na visahāmi, mayañhi taṃ nissitā, idāni pana tayā anuññātā ahaṃ etaṃ",
  "atk-s0514a1:2895_2": "brahmacārinaṃ bāhāhi upagūhitvā sīse upasiṅghāyituṃ labheyya”nti imamatthaṃ pakāsentī gāthamāha –",
  "atk-s0514a1:2896": "157.",
  "atk-s0514a1:2897": "“Tayā tāta anuññātā, soṇa taṃ nissitā mayaṃ;",
  "atk-s0514a1:2898": "Upaghātuṃ labhe nandaṃ, muddhani brahmacārina”nti.",
  "atk-s0514a1:2899_0": "Atha mahāsatto “tena hi, amma, anujānāmi, tvaṃ gaccha, puttaṃ nandaṃ āliṅgitvā sīse",
  "atk-s0514a1:2899_1": "ghāyitvā cumbitvā tava hadaye sokaṃ nibbāpehī”ti āha. Sā tassa santikaṃ gantvā nandapaṇḍitaṃ",
  "atk-s0514a1:2899_2": "parisamajjheyeva āliṅgitvā sīsaṃ ghāyitvā cumbitvā hadaye sokaṃ nibbāpetvā mahāsattena",
  "atk-s0514a1:2899_3": "saddhiṃ sallapantī āha –",
  "atk-s0514a1:2900": "158.",
  "atk-s0514a1:2901": "“Assatthasseva taruṇaṃ, pavāḷaṃ māluteritaṃ;",
  "atk-s0514a1:2902": "Cirassaṃ nandaṃ disvāna, hadayaṃ me pavedhati.",
  "atk-s0514a1:2903": "159.",
  "atk-s0514a1:2904": "“Yadā suttāpi supine, nandaṃ passāmi āgataṃ;",
  "atk-s0514a1:2905": "Udaggā sumanā homi, nando no āgato ayaṃ.",
  "atk-s0514a1:2906": "160.",
  "atk-s0514a1:2907": "“Yadā ca paṭibujjhitvā, nandaṃ passāmi nāgataṃ;",
  "atk-s0514a1:2908": "Bhiyyo āvisatī soko, domanassañcanappakaṃ.",
  "atk-s0514a1:2909": "161.",
  "atk-s0514a1:2910": "“Sāhaṃ ajja cirassampi, nandaṃ passāmi āgataṃ;",
  "atk-s0514a1:2911": "Bhattucca mayhañca piyo, nando no pāvisī gharaṃ.",
  "atk-s0514a1:2912": "162.",
  "atk-s0514a1:2913": "“Pitupi nando suppiyo, yaṃ nando nappavase gharā;",
  "atk-s0514a1:2914": "Labhatū tāta nando taṃ, maṃ nando upatiṭṭhatū”ti.",
  "atk-s0514a1:2915_0": "Tattha māluteritanti yathā vātāhataṃ assatthassa pallavaṃ kampati, evaṃ cirassaṃ",
  "atk-s0514a1:2915_1": "nandaṃ disvā ajja mama hadayaṃ kampatīti vadati. Suttāti, tāta soṇa, yadāhaṃ suttāpi",
  "atk-s0514a1:2915_2": "supine nandaṃ āgataṃ passāmi, tadāpi udaggā homi. Bhattuccāti sāmikassa ca me mayhañca",
  "atk-s0514a1:2915_3": "piyo. Nando no pāvisī gharanti, tāta, putto no nando paṇṇasālaṃ pavisatu. Yanti yasmā",
  "atk-s0514a1:2915_4": "pitupi suṭṭhu piyo, tasmā puna imamhā gharā na vippavaseyya. Nando tanti, tāta, nando",
  "atk-s0514a1:2915_5": "yaṃ icchati, taṃ labhatu. Maṃ nandoti, tāta soṇa, tava pitaraṃ tvaṃ upaṭṭhaha, maṃ nando upaṭṭhātu.",
  "atk-s0514a1:2916_0": "Mahāsatto “evaṃ hotū”ti mātu vacanaṃ sampaṭicchitvā “nanda, tayā jeṭṭhakakoṭṭhāso",
  "atk-s0514a1:2916_1": "laddho, mātā nāma atiguṇakārikā, appamatto hutvā paṭijaggeyyāsī”ti ovaditvā mātu",
  "atk-s0514a1:2916_2": "guṇaṃ pakāsento dve gāthā abhāsi –",
  "atk-s0514a1:2917": "163.",
  "atk-s0514a1:2918": "“Anukampikā patiṭṭhā ca, pubbe rasadadī ca no;",
  "atk-s0514a1:2919": "Maggo saggassa lokassa, mātā taṃ varate ise.",
  "atk-s0514a1:2920": "164.",
  "atk-s0514a1:2921": "“Pubbe rasadadī gottī, mātā puññūpasaṃhitā;",
  "atk-s0514a1:2922": "Maggo saggassa lokassa, mātā taṃ varate ise”ti.",
  "atk-s0514a1:2923_0": "Tattha anukampikāti muduhadayā. Pubbe rasadadīti paṭhamameva attano khīrasaṅkhātassa",
  "atk-s0514a1:2923_1": "rasassa dāyikā. Mātā tanti mama mātā maṃ na icchati, taṃ varati icchati. Gottīti",
  "atk-s0514a1:2923_2": "gopāyikā. Puññūpasaṃhitāti puññūpanissitā puññadāyikā.",
  "atk-s0514a1:2924_0": "Evaṃ mahāsatto dvīhi gāthāhi mātu guṇaṃ kathetvā punāgantvā tassā āsane nisinnakāle",
  "atk-s0514a1:2924_1": "“nanda, tvaṃ dukkarakārikaṃ mātaraṃ labhasi, ubhopi mayaṃ mātarā dukkhena saṃvaḍḍhitā,",
  "atk-s0514a1:2924_2": "taṃ idāni tvaṃ appamatto paṭijaggāhi, amadhurāni phalāphalāni mā khādāpehī”ti vatvā",
  "atk-s0514a1:2924_3": "parisamajjheyeva mātu dukkarakārikataṃ pakāsento āha –",
  "atk-s0514a1:2925": "165.",
  "atk-s0514a1:2926": "“Ākaṅkhamānā puttaphalaṃ, devatāya namassati;",
  "atk-s0514a1:2927": "Nakkhattāni ca pucchati, utusaṃvaccharāni ca.",
  "atk-s0514a1:2928": "166.",
  "atk-s0514a1:2929": "“Tassā utumhi nhātāya, hoti gabbhassa vokkamo;",
  "atk-s0514a1:2930": "Tena dohaḷinī hoti, suhadā tena vuccati.",
  "atk-s0514a1:2931": "167.",
  "atk-s0514a1:2932": "“Saṃvaccharaṃ vā ūnaṃ vā, pariharitvā vijāyati;",
  "atk-s0514a1:2933": "Tena sā janayantīti, janetti tena vuccati.",
  "atk-s0514a1:2934": "168.",
  "atk-s0514a1:2935": "“Thanakhīrena gītena, aṅgapāvuraṇena ca;",
  "atk-s0514a1:2936": "Rodantaṃ puttaṃ toseti, tosentī tena vuccati.",
  "atk-s0514a1:2937": "169.",
  "atk-s0514a1:2938": "“Tato vātātape ghore, mamaṃ katvā udikkhati;",
  "atk-s0514a1:2939": "Dārakaṃ appajānantaṃ, posentī tena vuccati.",
  "atk-s0514a1:2940": "170.",
  "atk-s0514a1:2941": "“Yañca mātudhanaṃ hoti, yañca hoti pituddhanaṃ;",
  "atk-s0514a1:2942": "Ubhayampetassa gopeti, api puttassa no siyā.",
  "atk-s0514a1:2943": "171.",
  "atk-s0514a1:2944": "“Evaṃ putta aduṃ putta, iti mātā vihaññati;",
  "atk-s0514a1:2945": "Pamattaṃ paradāresu, nisīthe pattayobbane;",
  "atk-s0514a1:2946": "Sāyaṃ puttaṃ anāyantaṃ, iti mātā vihaññati.",
  "atk-s0514a1:2947": "172.",
  "atk-s0514a1:2948": "“Evaṃ kicchā bhato poso, mātu aparicārako;",
  "atk-s0514a1:2949": "Mātari micchā caritvāna, nirayaṃ sopapajjati.",
  "atk-s0514a1:2950": "173.",
  "atk-s0514a1:2951": "“Evaṃ kicchā bhato poso, pitu aparicārako;",
  "atk-s0514a1:2952": "Pitari micchā caritvāna, nirayaṃ sopapajjati.",
  "atk-s0514a1:2953": "174.",
  "atk-s0514a1:2954": "“Dhanāpi dhanakāmānaṃ, nassati iti me sutaṃ;",
  "atk-s0514a1:2955": "Mātaraṃ aparicaritvāna, kicchaṃ vā so nigacchati.",
  "atk-s0514a1:2956": "175.",
  "atk-s0514a1:2957": "“Dhanāpi dhanakāmānaṃ, nassati iti me sutaṃ;",
  "atk-s0514a1:2958": "Pitaraṃ aparicaritvāna, kicchaṃ vā so nigacchati.",
  "atk-s0514a1:2959": "176.",
  "atk-s0514a1:2960": "“Ānando ca pamodo ca, sadā hasitakīḷitaṃ;",
  "atk-s0514a1:2961": "Mātaraṃ paricaritvāna, labbhametaṃ vijānato.",
  "atk-s0514a1:2962": "177.",
  "atk-s0514a1:2963": "“Ānando ca pamodo ca, sadā hasitakīḷitaṃ;",
  "atk-s0514a1:2964": "Pitaraṃ paricaritvāna, labbhametaṃ vijānato.",
  "atk-s0514a1:2965": "178.",
  "atk-s0514a1:2966": "“Dānañca piyavācā ca, atthacariyā ca yā idha;",
  "atk-s0514a1:2967": "Samānattatā ca dhammesu, tattha tattha yathārahaṃ;",
  "atk-s0514a1:2968": "Ete kho saṅgahā loke, rathassāṇīva yāyato.",
  "atk-s0514a1:2969": "179.",
  "atk-s0514a1:2970": "“Ete ca saṅgahā nāssu, na mātā puttakāraṇā;",
  "atk-s0514a1:2971": "Labhetha mānaṃ pūjaṃ vā, pitā vā puttakāraṇā.",
  "atk-s0514a1:2972": "180.",
  "atk-s0514a1:2973": "“Yasmā ca saṅgahā ete, sammapekkhanti paṇḍitā;",
  "atk-s0514a1:2974": "Tasmā mahattaṃ papponti, pāsaṃsā ca bhavanti te.",
  "atk-s0514a1:2975": "181.",
  "atk-s0514a1:2976": "“Brahmāti mātāpitaro, pubbācariyāti vuccare;",
  "atk-s0514a1:2977": "Āhuneyyā ca puttānaṃ, pajāya anukampakā.",
  "atk-s0514a1:2978": "182.",
  "atk-s0514a1:2979": "“Tasmā hi ne namasseyya, sakkareyya ca paṇḍito;",
  "atk-s0514a1:2980": "Annena atho pānena, vatthena sayanena ca;",
  "atk-s0514a1:2981": "Ucchādanena nhāpanena, pādānaṃ dhovanena ca.",
  "atk-s0514a1:2982": "183.",
  "atk-s0514a1:2983": "“Tāya naṃ pāricariyāya, mātāpitūsu paṇḍitā;",
  "atk-s0514a1:2984": "Idheva naṃ pasaṃsanti, pecca sagge pamodatī”ti.",
  "atk-s0514a1:2985_0": "Tattha puttaphalanti puttasaṅkhātaṃ phalaṃ. Devatāya namassatīti “putto me uppajjatū”ti",
  "atk-s0514a1:2985_1": "devatāya namakkāraṃ karoti āyācati. Pucchatīti “katarena nakkhattena jāto putto dīghāyuko",
  "atk-s0514a1:2985_2": "hoti, katarena appāyuko”ti evaṃ nakkhattāni ca pucchati. Utusaṃvaccharāni cāti “channaṃ",
  "atk-s0514a1:2985_3": "utūnaṃ katarasmiṃ utumhi jāto dīghāyuko hoti, katarasmiṃ utumhi appāyuko, kativassāya",
  "atk-s0514a1:2985_4": "vā mātuyā jāto putto dīghāyuko hoti, kativassāya appāyuko”ti evaṃ utusaṃvaccharāni",
  "atk-s0514a1:2985_5": "ca pucchati. Utumhi nhātāyāti pupphe uppanne utumhi nhātāya. Vokkamoti tiṇṇaṃ sannipātā",
  "atk-s0514a1:2985_6": "gabbhāvakkanti hoti, kucchiyaṃ gabbho patiṭṭhāti. Tenāti tena gabbhena sā dohaḷinī",
  "atk-s0514a1:2985_7": "hoti. Tenāti tadā tassā kucchimhi nibbattapajāya sineho uppajjati, tena kāraṇena",
  "atk-s0514a1:2985_8": "“suhadā”ti vuccati. Tenāti tena kāraṇena sā “janayantī”ti ca “janettī”ti ca vuccati.",
  "atk-s0514a1:2986_0": "Aṅgapāvuraṇena cāti thanantare nipajjāpetvā sarīrasamphassaṃ pharāpentī aṅgasaṅkhāteneva",
  "atk-s0514a1:2986_1": "pāvuraṇena. Tosentīti saññāpentī hāsentī. Mamaṃ katvā udikkhatīti “puttassa me upari",
  "atk-s0514a1:2986_2": "vāto paharati, ātapo pharatī”ti evaṃ mamaṃkāraṃ katvā siniddhena hadayena udikkhati.",
  "atk-s0514a1:2986_3": "Ubhayampetassāti ubhayampi etaṃ dhanaṃ etassa puttassa atthāya aññesaṃ adassetvā",
  "atk-s0514a1:2986_4": "sāragabbhādīsu mātā gopeti. Evaṃ putta, aduṃ puttāti “andhabāla putta, evaṃ rājakulādīsu",
  "atk-s0514a1:2986_5": "appamatto hohi, aduñca kammaṃ mā karohī”ti sikkhāpentī iti mātā vihaññati kilamati.",
  "atk-s0514a1:2986_6": "Pattayobbaneti putte pattayobbane taṃ puttaṃ nisīthe paradāresu pamattaṃ sāyaṃ anāgacchantaṃ",
  "atk-s0514a1:2986_7": "ñatvā assupuṇṇehi nettehi maggaṃ olokentī vihaññati kilamati.",
  "atk-s0514a1:2987_0": "Kicchā bhatoti kicchena bhato paṭijaggito. Micchā caritvānāti mātaraṃ apaṭijaggitvā.",
  "atk-s0514a1:2987_1": "Dhanāpīti dhanampi, ayameva vā pāṭho. Idaṃ vuttaṃ hoti – dhanakāmānaṃ uppannaṃ dhanampi",
  "atk-s0514a1:2987_2": "mātaraṃ apaṭijaggantānaṃ nassatīti me sutanti. Kicchaṃ vā soti iti dhanaṃ vā tassa",
  "atk-s0514a1:2987_3": "nassati, dukkhaṃ vāso puriso nigacchati. Labbhametanti etaṃ idhaloke ca paraloke",
  "atk-s0514a1:2987_4": "ca ānandādisukhaṃ mātaraṃ paricaritvā vijānato paṇḍitassa labbhaṃ, sakkā laddhuṃ tādisenāti attho.",
  "atk-s0514a1:2988_0": "Dānañcāti mātāpitūnaṃ dānaṃ dātabbaṃ, piyavacanaṃ bhaṇitabbaṃ, uppannakiccasādhanavasena",
  "atk-s0514a1:2988_1": "attho caritabbo. Dhammesūti jeṭṭhāpacāyanadhammesu tattha tattha parisamajjhe vā",
  "atk-s0514a1:2988_2": "rahogatānaṃ vā abhivādanādivasena samānattatā kātabbā, na raho abhivādanādīni katvā",
  "atk-s0514a1:2988_3": "parisati na kātabbāni, sabbattha samāneneva bhavitabbaṃ. Ete ca saṅgahā nāssūti sace",
  "atk-s0514a1:2988_4": "ete cattāro saṅgahā na bhaveyyuṃ. Sammapekkhantīti sammā nayena kāraṇena pekkhanti.",
  "atk-s0514a1:2988_5": "Mahattanti seṭṭhattaṃ. Brahmāti puttānaṃ brahmasamā uttamā seṭṭhā. Pubbācariyāti",
  "atk-s0514a1:2988_6": "paṭhamācariyā. Āhuneyyāti āhunapaṭiggāhakā yassa kassaci sakkārassa anucchavikā.",
  "atk-s0514a1:2988_7": "Annena athoti annena ceva attho pānena ca. Peccāti kālakiriyāya pariyosāne ito gantvā sagge pamodatīti.",
  "atk-s0514a1:2989_0": "Evaṃ mahasatto sineruṃ pavaṭṭento viya dhammadesanaṃ niṭṭhāpesi. Taṃ sutvā sabbepi",
  "atk-s0514a1:2989_1": "te rājāno balakāyā ca pasīdiṃsu. Atha ne pañcasu sīlesu patiṭṭhāpetvā “dānādīsu appamattā",
  "atk-s0514a1:2989_2": "hothā”ti ovaditvā uyyojesi. Sabbepi dhammena rajjaṃ kāretvā āyupariyosāne devanagaraṃ",
  "atk-s0514a1:2989_3": "pūrayiṃsu. Soṇapaṇḍitanandapaṇḍitāpi yāvatāyukaṃ mātāpitaro paricaritvā brahmalokaparāyaṇā ahesuṃ.",
  "atk-s0514a1:2990_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0514a1:2990_1": "mātuposakabhikkhu sotāpattiphale patiṭṭhahi. Tadā mātāpitaro māhārājakulāni ahesuṃ,",
  "atk-s0514a1:2990_2": "nandapaṇḍito ānando, manojarājā sāriputto, ekasatarājāno asītimahātherā ceva aññataratherā",
  "atk-s0514a1:2990_3": "ca, catuvīsati akkhobhaṇiyo buddhaparisā, soṇapaṇḍito pana ahameva ahosinti.",
  "atk-s0514a1:2991": "Soṇanandajātakavaṇṇanā dutiyā.",
  "atk-s0514a1:2992": "Jātakuddānaṃ –",
  "atk-s0514a1:2993": "Atha sattatimamhi nipātavare, sabhāvantu kusāvatirājavaro;",
  "atk-s0514a1:2994": "Atha soṇasunandavaro ca puna, abhivāsitasattatimamhi suteti.",
  "atk-s0514a1:2995": "Sattatinipātavaṇṇanā niṭṭhitā.",
  "atk-s0514a1:2996": "21. Asītinipāto",
  "atk-s0514a1:2998": "[533] 1. Cūḷahaṃsajātakavaṇṇanā",
  "atk-s0514a1:2999_0": "Sumukhāti idaṃ satthā veḷuvane viharanto āyasmato ānandassa jīvitapariccāgaṃ ārabbha",
  "atk-s0514a1:2999_1": "kathesi. Devadattena hi tathāgataṃ jīvitā voropetuṃ payojitesu dhanuggahesu sabbapaṭhamaṃ",
  "atk-s0514a1:2999_2": "pesitena āgantvā “nāhaṃ, bhante, sakkomi taṃ bhagavantaṃ jīvitā voropetuṃ, mahiddhiko",
  "atk-s0514a1:2999_3": "so bhagavā mahānubhāvo”ti vutte devadatto “alaṃ, āvuso, mā tvaṃ samaṇaṃ gotamaṃ jīvitā",
  "atk-s0514a1:2999_4": "voropehi, ahameva samaṇaṃ gotamaṃ jīvitā voropessāmī”ti vatvā tathāgate gijjhakūṭapabbatassa",
  "atk-s0514a1:2999_5": "pacchimachāyāya caṅkamante sayaṃ gijjhakūṭaṃ pabbataṃ abhiruhitvā yantavegena mahatiṃ",
  "atk-s0514a1:2999_6": "silaṃ pavijjhi, “imāya silāya samaṇaṃ gotamaṃ jīvitā voropessāmī”ti. Tadā dve pabbatakūṭā",
  "atk-s0514a1:2999_7": "samāgantvā taṃ silaṃ sampaṭicchiṃsu. Tato papaṭikā uppatitvā bhagavato pādaṃ paharitvā",
  "atk-s0514a1:2999_8": "ruhiraṃ uppādesi, balavavedanā pavattiṃsu. Jīvako tathāgatassa pādaṃ satthakena phāletvā",
  "atk-s0514a1:2999_9": "duṭṭhalohitaṃ vametvā pūtimaṃsaṃ apanetvā dhovitvā bhesajjaṃ ālimpitvā nirogamakāsi.",
  "atk-s0514a1:2999_10": "Satthā purimasadisameva bhikkhusaṅghaparivuto mahatiyā buddhalīlāya vicari.",
  "atk-s0514a1:3000_0": "Atha naṃ disvā devadatto cintesi – “samaṇassa gotamassa rūpasobhaggappattaṃ sarīraṃ",
  "atk-s0514a1:3000_1": "disvā koci manussabhūto upasaṅkamituṃ na sakkoti, rañño kho pana nāḷāgiri nāma hatthī",
  "atk-s0514a1:3000_2": "caṇḍo pharuso manussaghātako buddhadhammasaṅghaguṇe na jānāti, so taṃ jīvitakkhayaṃ",
  "atk-s0514a1:3000_3": "pāpessatī”ti. So gantvā rañño tamatthaṃ ārocesi. Rājā “sādhū”ti sampaṭicchitvā hatthācariyaṃ",
  "atk-s0514a1:3000_4": "pakkosāpetvā “samma, sve nāḷāgiriṃ mattaṃ katvā pātova samaṇena gotamena paṭipannavīthiyaṃ",
  "atk-s0514a1:3000_5": "vissajjehī”ti āha. Devadattopi naṃ “aññesu divasesu hatthī kittakaṃ suraṃ pivatī”ti",
  "atk-s0514a1:3000_6": "pucchitvā “aṭṭha ghaṭe, bhante”ti vutte “tena hi sve tvaṃ taṃ soḷasa ghaṭe pāyetvā",
  "atk-s0514a1:3000_7": "samaṇena gotamena paṭipannavīthiyaṃ abhimukhaṃ kareyyāsī”ti āha. So “sādhū”ti sampaṭicchi.",
  "atk-s0514a1:3000_8": "Rājā nagare bheriṃ carāpesi – “sve nāḷāgiriṃ mattaṃ katvā nagare vissajjessati, nāgarā",
  "atk-s0514a1:3000_9": "pātova sabbakiccāni katvā antaravīthiṃ mā paṭipajjiṃsū”ti. Devadattopi rājanivesanā",
  "atk-s0514a1:3000_10": "oruyha hatthisālaṃ gantvā hatthigopake āmantetvā “mayaṃ bhaṇe uccaṭṭhāniyaṃ nīcaṭṭhāne,",
  "atk-s0514a1:3000_11": "nīcaṭṭhāniyaṃ vā uccaṭṭhāne kātuṃ samatthā, sace vo yasena attho, sve pātova nāḷāgiriṃ",
  "atk-s0514a1:3000_12": "tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi",
  "atk-s0514a1:3000_13": "vijjhitvā kujjhāpetvā hatthisālaṃ bhindāpetvā samaṇena gotamena paṭipannavīthiyaṃ",
  "atk-s0514a1:3000_14": "abhimukhaṃ katvā samaṇaṃ gotamaṃ jīvitakkhayaṃ pāpethā”ti āha. Te “sādhū”ti sampaṭicchiṃsu.",
  "atk-s0514a1:3001_0": "Sā pavatti sakalanagare vitthārikā ahosi. Buddhadhammasaṅghamāmakā upāsakā taṃ sutvā",
  "atk-s0514a1:3001_1": "satthāraṃ upasaṅkamitvā “bhante, devadatto raññā saddhiṃ ekato hutvā sve tumhehi",
  "atk-s0514a1:3001_2": "paṭipannavīthiyaṃ nāḷāgiriṃ vissajjāpessati, sve piṇḍāya apavisitvā idheva hotha,",
  "atk-s0514a1:3001_3": "mayaṃ vihāreyeva buddhappamukhassa bhikkhusaṅghassa bhikkhaṃ dassāmā”ti vadiṃsu.",
  "atk-s0514a1:3001_4": "Satthāpi “sve piṇḍāya na pavisissāmī”ti avatvāva “ahaṃ sve nāḷāgiriṃ dametvā pāṭihāriyaṃ",
  "atk-s0514a1:3001_5": "katvā titthiye madditvā rājagahe piṇḍāya acaritvāva bhikkhusaṅghaparivuto nagarā",
  "atk-s0514a1:3001_6": "nikkhamitvā veḷuvanameva āgamissāmi, rājagahavāsinopi bahūni bhattabhājanāni gahetvā",
  "atk-s0514a1:3001_7": "veḷuvanameva āgamissanti, sve vihāreyeva bhattaggaṃ bhavissatī”ti iminā kāraṇena",
  "atk-s0514a1:3001_8": "tesaṃ adhivāsesi. Te tathāgatassa adhivāsanaṃ viditvā bhattabhājanāni āharitvā “vihāreyeva",
  "atk-s0514a1:3001_9": "dānaṃ dassāmā”ti pakkamiṃsu.",
  "atk-s0514a1:3002_0": "Satthāpi paṭhamayāme dhammaṃ desetvā majjhimayāme devatānaṃ pañhaṃ vissajjetvā pacchimayāmassa",
  "atk-s0514a1:3002_1": "paṭhamakoṭṭhāse sīhaseyyaṃ kappetvā dutiyakoṭṭhāse phalasamāpattiyā vītināmetvā tatiyakoṭṭhāse",
  "atk-s0514a1:3002_2": "mahākaruṇāsamāpattiṃ samāpajjitvā vuṭṭhāya bodhaneyyabandhave olokento nāḷāgiridamane",
  "atk-s0514a1:3002_3": "caturāsītiyā pāṇasahassānaṃ dhammābhisamayaṃ disvā vibhātāya rattiyā katasarīrapaṭijaggano",
  "atk-s0514a1:3002_4": "hutvā āyasmantaṃ ānandaṃ āmantetvā, “ānanda, ajja rājagahaparivattakesu aṭṭhārasasu",
  "atk-s0514a1:3002_5": "mahāvihāresu sabbesampi bhikkhūnaṃ mayāsaddhiṃ rājagahaṃ pavisituṃ ārocehī”ti āha.",
  "atk-s0514a1:3002_6": "Thero tathā akāsi. Sabbepi bhikkhū veḷuvane sannipatiṃsu. Satthā mahābhikkhusaṅghaparivuto",
  "atk-s0514a1:3002_7": "rājagahaṃ pāvisi. Atha hatthimeṇḍā yathānusiṭṭhaṃ paṭipajjiṃsu, mahanto samāgamo",
  "atk-s0514a1:3002_8": "ahosi. Saddhāsampannā manussā “ajja kira buddhanāgassa tiracchānanāgena saṅgāmo bhavissati,",
  "atk-s0514a1:3002_9": "anūpamāya buddhalīlāya nāḷāgiridamanaṃ passissāmā”ti pāsādahammiyagehacchadanādīni",
  "atk-s0514a1:3002_10": "abhiruhitvā aṭṭhaṃsu. Asaddhā pana micchādiṭṭhikā “ayaṃ nāḷāgiri caṇḍo pharuso manussaghātako",
  "atk-s0514a1:3002_11": "buddhādīnaṃ guṇaṃ na jānāti, so ajja samaṇassa gotamassa suvaṇṇavaṇṇaṃ sarīraṃ viddhaṃsetvā",
  "atk-s0514a1:3002_12": "jīvitakkhayaṃ pāpessati, ajja paccāmittassa piṭṭhiṃ passissāmā”ti pāsādādīsu aṭṭhaṃsu.",
  "atk-s0514a1:3003_0": "Hatthīpi bhagavantaṃ āgacchantaṃ disvā manusse tāsento gehāni viddhaṃsento sakaṭāni",
  "atk-s0514a1:3003_1": "saṃcuṇṇento soṇḍaṃ ussāpetvā pahaṭṭhakaṇṇavālo pabbato viya ajjhottharanto yena bhagavā",
  "atk-s0514a1:3003_2": "tenābhidhāvi. Taṃ āgacchantaṃ disvā bhikkhū bhagavantaṃ etadavocuṃ – “ayaṃ, bhante,",
  "atk-s0514a1:3003_3": "nāḷāgiri caṇḍo pharuso manussaghātako imaṃ racchaṃ paṭipanno, na kho panāyaṃ buddhādiguṇaṃ",
  "atk-s0514a1:3003_4": "jānāti, paṭikkamatu, bhante, bhagavā, paṭikkamatu sugato”ti. Mā, bhikkhave, bhāyittha,",
  "atk-s0514a1:3003_5": "paṭibalo ahaṃ nāḷāgiriṃ dametunti. Athāyasmā sāriputto satthāraṃ yāci – “bhante,",
  "atk-s0514a1:3003_6": "pitu uppannakiccaṃ nāma jeṭṭhaputtassa bhāro, ahameva taṃ damemī”ti. Atha naṃ satthā,",
  "atk-s0514a1:3003_7": "“sāriputta, buddhabalaṃ nāma aññaṃ, sāvakabalaṃ aññaṃ, tiṭṭha tva”nti paṭibāhi. Evaṃ",
  "atk-s0514a1:3003_8": "yebhuyyena asīti mahātherā yāciṃsu. Satthā sabbepi paṭibāhi. Atha āyasmā ānando satthari",
  "atk-s0514a1:3003_9": "balavasinehena adhivāsetuṃ asakkonto “ayaṃ hatthī paṭhamaṃ maṃ māretū”ti tathāgatassatthāya",
  "atk-s0514a1:3003_10": "jīvitaṃ pariccajitvā gantvā satthu purato aṭṭhāsi. Atha naṃ satthā “apehi, ānanda,",
  "atk-s0514a1:3003_11": "mā me purato aṭṭhāsī”ti āha. “Bhante, ayaṃ hatthī caṇḍo pharuso manussaghātako kappuṭṭhānaggisadiso",
  "atk-s0514a1:3003_12": "paṭhamaṃ maṃ māretvā pacchā tumhākaṃ santikaṃ āgacchatū”ti thero avaca. Yāvatatiyaṃ",
  "atk-s0514a1:3003_13": "vuccamānopi tatheva aṭṭhāsi na paṭikkami. Atha naṃ bhagavā iddhibalena paṭikkamāpetvā",
  "atk-s0514a1:3003_14": "bhikkhūnaṃ antare ṭhapesi.",
  "atk-s0514a1:3004_0": "Tasmiṃ khaṇe ekā itthī nāḷāgiriṃ disvā maraṇabhayabhītā palāyamānā aṅkena gahitaṃ",
  "atk-s0514a1:3004_1": "dārakaṃ hatthino ca tathāgatassa ca antare chaḍḍetvā palāyi. Hatthī taṃ anubandhitvā",
  "atk-s0514a1:3004_2": "nivattitvā dārakassa santikaṃ agamāsi. Tadā dārako mahāravaṃ ravi. Satthā nāḷāgiriṃ",
  "atk-s0514a1:3004_3": "odissakamettāya pharitvā sumadhuraṃ brahmassaraṃ nicchāretvā “ambho nāḷāgiri taṃ",
  "atk-s0514a1:3004_4": "soḷasa surāghaṭe pāyetvā mattaṃ karontā na ‘aññaṃ gaṇhissatī’ti kariṃsu, ‘maṃ gaṇhissatī’ti",
  "atk-s0514a1:3004_5": "pana kariṃsu, mā akāraṇena jaṅghāyo kilamento vicari, ito ehī”ti pakkosi. So satthu",
  "atk-s0514a1:3004_6": "vacanaṃ sutvā akkhīni ummīletvā bhagavato rūpasiriṃ oloketvā paṭiladdhasaṃvego buddhatejena",
  "atk-s0514a1:3004_7": "pacchinnasurāmado soṇḍaṃ olambento kaṇṇe cālento āgantvā tathāgatassa pādesu pati.",
  "atk-s0514a1:3004_8": "Atha naṃ satthā, “nāḷāgiri, tvaṃ tiracchānahatthī, ahaṃ buddhavāraṇo, ito paṭṭhāya",
  "atk-s0514a1:3004_9": "mā caṇḍo pharuso manussaghātako bhava, sabbasattesu mettacittaṃ paṭilabhā”ti vatvā",
  "atk-s0514a1:3004_10": "dakkhiṇahatthaṃ pasāretvā kumbhe parāmasitvā –",
  "atk-s0514a1:3005": "“Mā kuñjara nāgamāsado, dukkho hi kuñjara nāgamāsado;",
  "atk-s0514a1:3006": "Na hi nāgahatassa kuñjara, sugati hoti ito paraṃ yato.",
  "atk-s0514a1:3007": "“Mā ca mado mā ca pamādo, na hi pamattā sugatiṃ vajanti te;",
  "atk-s0514a1:3008": "Tvaññeva tathā karissasi, yena tvaṃ sugatiṃ gamissasī”ti. –",
  "atk-s0514a1:3009": "Dhammaṃ desesi.",
  "atk-s0514a1:3010_0": "Tassa sakalasarīraṃ pītiyā nirantaraṃ phuṭaṃ ahosi. Sace kira tiracchānagato nābhavissā,",
  "atk-s0514a1:3010_1": "sotāpattiphalaṃ adhigamissā. Manussā taṃ pāṭihāriyaṃ disvā unnadiṃsu apphoṭiṃsu,",
  "atk-s0514a1:3010_2": "sañjātasomanassā nānābharaṇāni khipiṃsu, tāni hatthissa sarīraṃ paṭicchādayiṃsu.",
  "atk-s0514a1:3010_3": "Tato paṭṭhāya nāḷāgiri dhanapālako nāma jāto. Tasmiṃ kho pana dhanapālakasamāgame",
  "atk-s0514a1:3010_4": "caturāsīti pāṇasahassāni amataṃ piviṃsu. Satthā dhanapālakaṃ pañcasu sīlesu patiṭṭhāpesi.",
  "atk-s0514a1:3010_5": "So soṇḍāya bhagavato pāde paṃsūni gahetvā upari muddhani ākiritvā paṭikuṭitova paṭikkamitvā",
  "atk-s0514a1:3010_6": "dassanūpacāre ṭhito dasabalaṃ vanditvā nivattitvā hatthisālaṃ pāvisi. Tato paṭṭhāya",
  "atk-s0514a1:3010_7": "dantasudanto hutvā na kañci viheṭheti. Satthā nipphannamanoratho “yehi yaṃ dhanaṃ",
  "atk-s0514a1:3010_8": "khittaṃ, tesaññeva taṃ hotū”ti adhiṭṭhāya “ajja mayā mahantaṃ pāṭihāriyaṃ kataṃ,",
  "atk-s0514a1:3010_9": "imasmiṃ nagare piṇḍāya caraṇaṃ appaṭirūpa”nti titthiye madditvā bhikkhusaṅghaparivuto",
  "atk-s0514a1:3010_10": "jayappatto viya khattiyo nagarā nikkhamitvā veḷuvanameva gato. Nagaravāsino bahuṃ",
  "atk-s0514a1:3010_11": "annapānakhādanīyaṃ ādāya vihāraṃ gantvā mahādānaṃ pavattayiṃsu.",
  "atk-s0514a1:3011_0": "Taṃ divasaṃ sāyanhasamaye dhammasabhaṃ pūretvā sannisinnā bhikkhū kathaṃ samuṭṭhāpesuṃ",
  "atk-s0514a1:3011_1": "– “āvuso, āyasmatā ānandena tathāgatassatthāya attano jīvitaṃ pariccajantena dukkaraṃ",
  "atk-s0514a1:3011_2": "kataṃ, nāḷāgiriṃ disvā satthārā tikkhattuṃ paṭibāhiyamānopi nāpagato, aho dukkarakārako,",
  "atk-s0514a1:3011_3": "āvuso, āyasmā ānando”ti. Satthā “ānandassa guṇakathā pavattati, gantabbaṃ mayā etthā”ti",
  "atk-s0514a1:3011_4": "gandhakuṭito nikkhamitvā āgantvā “kāya nuttha, bhikkhave, etarahi kathāya sannisinnā”ti",
  "atk-s0514a1:3011_5": "pucchitvā “imāya nāmā”ti vutte “na, bhikkhave, idāneva, pubbepi ānando tiracchānayoniyaṃ",
  "atk-s0514a1:3011_6": "nibbattopi mamatthāya jīvitaṃ pariccajiyevā”ti vatvā tehi yācito atītaṃ āhari.",
  "atk-s0514a1:3012_0": "Atīte mahiṃsakaraṭṭhe sāgalanagare sāgalo nāma rājā dhammena rajjaṃ kāresi. Tadā",
  "atk-s0514a1:3012_1": "nagarato avidūre ekasmiṃ nesādagāmake aññataro nesādo pāsehi sakuṇe bandhitvā nagare",
  "atk-s0514a1:3012_2": "vikkiṇanto jīvikaṃ kappesi. Nagarato ca avidūre āvaṭṭato dvādasayojano mānusiyo nāma",
  "atk-s0514a1:3012_3": "padumasaro ahosi pañcavaṇṇapadumasañchanno. Tattha nānappakāro sakuṇasaṅgho otari.",
  "atk-s0514a1:3012_4": "So nesādo tattha aniyāmena pāse oḍḍesi. Tasmiṃ kāle dhataraṭṭho haṃsarājā channavutihaṃsasahassaparivāro",
  "atk-s0514a1:3012_5": "cittakūṭapabbate suvaṇṇaguhāyaṃ vasati, sumukho nāmassa senāpati ahosi. Athekadivasaṃ",
  "atk-s0514a1:3012_6": "tato haṃsayūthā katipayā suvaṇṇahaṃsā mānusiyaṃ saraṃ gantvā pahūtagocare tasmiṃ",
  "atk-s0514a1:3012_7": "yathāsukhaṃ vicaritvā suhitā cittakūṭaṃ āgantvā dhataraṭṭhassa ārocesuṃ – “mahārāja,",
  "atk-s0514a1:3012_8": "manussapathe mānusiyo nāma padumasaro sampannagocaro, tattha gocaraṃ gaṇhituṃ gacchāmā”ti.",
  "atk-s0514a1:3012_9": "So “manussapatho nāma sāsaṅko sappaṭibhayo, mā vo ruccitthā”ti paṭikkhipitvāpi tehi",
  "atk-s0514a1:3012_10": "punappunaṃ vuccamāno “sace tumhākaṃ ruccati, gacchāmā”ti saparivāro taṃ saraṃ agamāsi.",
  "atk-s0514a1:3012_11": "So ākāsā otaranto pādaṃ pāse pavesentoyeva otari. Athassa pāso pādaṃ ayapaṭṭakena",
  "atk-s0514a1:3012_12": "kaḍḍhanto viya ābandhitvā gaṇhi. Athassa “chindissāmi na”nti ākaḍḍhantassa paṭhamavāre",
  "atk-s0514a1:3012_13": "cammaṃ chijji, dutiyavāre maṃsaṃ chijji, tatiyavāre nhāru chijji, pāso aṭṭhiṃ āhacca",
  "atk-s0514a1:3012_14": "aṭṭhāsi, lohitaṃ pagghari, balavavedanā pavattiṃsu.",
  "atk-s0514a1:3013_0": "So cintesi – “sacāhaṃ baddharavaṃ ravissāmi, ñātakā me utrastā hutvā gocaraṃ aggaṇhitvā",
  "atk-s0514a1:3013_1": "chātajjhattāva palāyantā dubbalatāya mahāsamudde patissantī”ti. So vedanaṃ adhivāsetvā",
  "atk-s0514a1:3013_2": "ñātīnaṃ yāvadatthaṃ caritvā haṃsānaṃ kīḷanakāle mahantena saddena baddharavaṃ ravi.",
  "atk-s0514a1:3013_3": "Taṃ sutvā te haṃsā maraṇabhayatajjitā vaggavaggā hutvā cittakūṭābhimukhā pakkamiṃsu.",
  "atk-s0514a1:3013_4": "Tesu pakkantesu sumukho haṃsasenāpati “kacci nu kho idaṃ bhayaṃ mahārājassa uppannaṃ,",
  "atk-s0514a1:3013_5": "jānissāmi na”nti vegena pakkhanditvā purato gacchantassa haṃsagaṇassa antare mahāsattaṃ",
  "atk-s0514a1:3013_6": "adisvā majjhimahaṃsagaṇaṃ vicini, tatthapi adisvā pacchimahaṃsagaṇaṃ vicini, tatthapi",
  "atk-s0514a1:3013_7": "adisvā “nissaṃsayaṃ tassevedaṃ bhayaṃ uppanna”nti nivattitvā āgacchanto mahāsattaṃ",
  "atk-s0514a1:3013_8": "pāse baddhaṃ lohitamakkhitaṃ dukkhāturaṃ paṅkapiṭṭhe nipannaṃ disvā “mā bhāyi, mahārāja,",
  "atk-s0514a1:3013_9": "ahaṃ mama jīvitaṃ pariccajitvā tumhe pāsato mocessāmī”ti vadanto otaritvā mahāsattaṃ",
  "atk-s0514a1:3013_10": "assāsentova paṅkapiṭṭhe nisīdi. Atha naṃ vīmaṃsanto mahāsatto paṭhamaṃ gāthamāha –",
  "atk-s0514a1:3014": "1.",
  "atk-s0514a1:3015": "“Sumukha anupacinantā, pakkamanti vihaṅgamā;",
  "atk-s0514a1:3016": "Gaccha tuvampi mā kaṅkhi, natthi baddhe sahāyatā”ti.",
  "atk-s0514a1:3017_0": "Tattha anupacinantāti sinehena ālayavasena anolokentā. Pakkamantīti ete channavuti",
  "atk-s0514a1:3017_1": "haṃsasahassā ñātivihaṅgamā maṃ chaḍḍetvā gacchanti, tvampi gaccha, mā idha vāsaṃ",
  "atk-s0514a1:3017_2": "ākaṅkhi, evañhi pāsena baddhe mayi sahāyatā nāma natthi, na hi te ahaṃ idāni kiñci",
  "atk-s0514a1:3017_3": "sahāyakiccaṃ kātuṃ sakkhissāmi, kiṃ te mayā nirūpakārena, papañcaṃ akatvā gacchevāti vadati.",
  "atk-s0514a1:3018": "Ito paraṃ –",
  "atk-s0514a1:3019": "2.",
  "atk-s0514a1:3020": "“Gacche vāhaṃ na vā gacche, na tena amaro siyaṃ;",
  "atk-s0514a1:3021": "Sukhitaṃ taṃ upāsitvā, dukkhitaṃ taṃ kathaṃ jahe.",
  "atk-s0514a1:3022": "3.",
  "atk-s0514a1:3023": "“Maraṇaṃ vā tayā saddhiṃ, jīvitaṃ vā tayā vinā;",
  "atk-s0514a1:3024": "Tadeva maraṇaṃ seyyo, yañce jīve tayā vinā.",
  "atk-s0514a1:3025": "4.",
  "atk-s0514a1:3026": "“Nesa dhammo mahārāja, yaṃ taṃ evaṃ gataṃ jahe;",
  "atk-s0514a1:3027": "Yā gati tuyhaṃ sā mayhaṃ, ruccate vihagādhipa.",
  "atk-s0514a1:3028": "5.",
  "atk-s0514a1:3029": "“Kā nu pāsena baddhassa, gati aññā mahānasā;",
  "atk-s0514a1:3030": "Sā kathaṃ cetayānassa, muttassa tava ruccati.",
  "atk-s0514a1:3031": "6.",
  "atk-s0514a1:3032": "“Kaṃ vā tvaṃ passase atthaṃ, mama tuyhañca pakkhima;",
  "atk-s0514a1:3033": "Ñātīnaṃ vāvasiṭṭhānaṃ, ubhinnaṃ jīvitakkhaye.",
  "atk-s0514a1:3034": "7.",
  "atk-s0514a1:3035": "“Yaṃ na kañcanadepiñcha, andhena tamasā gataṃ;",
  "atk-s0514a1:3036": "Tādise sañcajaṃ pāṇaṃ, kamatthamabhijotaye.",
  "atk-s0514a1:3037": "8.",
  "atk-s0514a1:3038": "“Kathaṃ nu patataṃ seṭṭha, dhamme atthaṃ na bujjhasi;",
  "atk-s0514a1:3039": "Dhammo apacito santo, atthaṃ dasseti pāṇinaṃ.",
  "atk-s0514a1:3040": "9.",
  "atk-s0514a1:3041": "“Sohaṃ dhammaṃ apekkhāno, dhammā catthaṃ samuṭṭhitaṃ;",
  "atk-s0514a1:3042": "Bhattiñca tayi sampassaṃ, nāvakaṅkhāmi jīvitaṃ.",
  "atk-s0514a1:3043": "10. “Addhā eso sataṃ dhammo, yo mitto mittamāpade.",
  "atk-s0514a1:3044": "Na caje jīvitassāpi, hetudhammamanussaraṃ.",
  "atk-s0514a1:3045": "11.",
  "atk-s0514a1:3046": "“Svāyaṃ dhammo ca te ciṇṇo, bhatti ca viditā mayi;",
  "atk-s0514a1:3047": "Kāmaṃ karassu mayhetaṃ, gacchevānumato mayā.",
  "atk-s0514a1:3048": "12.",
  "atk-s0514a1:3049": "“Api tvevaṃ gate kāle, yaṃ khaṇḍaṃ ñātinaṃ mayā;",
  "atk-s0514a1:3050": "Tayā taṃ buddhisampannaṃ, assa paramasaṃvutaṃ.",
  "atk-s0514a1:3051": "13.",
  "atk-s0514a1:3052": "“Iccevaṃ mantayantānaṃ, ariyānaṃ ariyavuttinaṃ;",
  "atk-s0514a1:3053": "Paccadissatha nesādo, āturānamivantako.",
  "atk-s0514a1:3054": "14.",
  "atk-s0514a1:3055": "“Te sattumabhisañcikkha, dīgharattaṃ hitā dijā;",
  "atk-s0514a1:3056": "Tuṇhīmāsittha ubhayo, na sañcalesumāsanā.",
  "atk-s0514a1:3057": "15.",
  "atk-s0514a1:3058": "“Dhataraṭṭhe ca disvāna, samuḍḍente tato tato;",
  "atk-s0514a1:3059": "Abhikkhamatha vegena, dijasattu dijādhipe.",
  "atk-s0514a1:3060": "16.",
  "atk-s0514a1:3061": "“So ca vegenabhikkamma, āsajja parame dije;",
  "atk-s0514a1:3062": "Paccakamittha nesādo, baddhā iti vicintayaṃ.",
  "atk-s0514a1:3063": "17.",
  "atk-s0514a1:3064": "“Ekaṃva baddhamāsīnaṃ, abaddhañca punāparaṃ;",
  "atk-s0514a1:3065": "Āsajja baddhamāsīnaṃ, pekkhamānamadīnavaṃ.",
  "atk-s0514a1:3066": "18.",
  "atk-s0514a1:3067": "“Tato so vimatoyeva, paṇḍare ajjhabhāsatha;",
  "atk-s0514a1:3068": "Pavaḍḍhakāye āsīne, dijasaṅghagaṇādhipe.",
  "atk-s0514a1:3069": "19.",
  "atk-s0514a1:3070": "“Yaṃ nu pāsena mahatā, baddho na kurute disaṃ;",
  "atk-s0514a1:3071": "Atha kasmā abaddho tvaṃ, balī pakkhi na gacchasi.",
  "atk-s0514a1:3072": "20.",
  "atk-s0514a1:3073": "“Kiṃ nu tyāyaṃ dijo hoti, mutto baddhaṃ upāsasi;",
  "atk-s0514a1:3074": "Ohāya sakuṇā yanti, kiṃ eko avahīyasi.",
  "atk-s0514a1:3075": "21.",
  "atk-s0514a1:3076": "“Rājā me so dijāmitta, sakhā pāṇasamo ca me;",
  "atk-s0514a1:3077": "Neva naṃ vijahissāmi, yāva kālassa pariyāyaṃ.",
  "atk-s0514a1:3078": "22.",
  "atk-s0514a1:3079": "“Kathaṃ panāyaṃ vihaṅgo, nāddasa pāsamoḍḍitaṃ;",
  "atk-s0514a1:3080": "Padañhetaṃ mahantānaṃ, boddhumarahanti āpadaṃ.",
  "atk-s0514a1:3081": "23.",
  "atk-s0514a1:3082": "“Yadā parābhavo hoti, poso jīvitasaṅkhaye;",
  "atk-s0514a1:3083": "Atha jālañca pāsañca, āsajjāpi na bujjhati.",
  "atk-s0514a1:3084": "24.",
  "atk-s0514a1:3085": "“Api tveva mahāpañña, pāsā bahuvidhā tatā;",
  "atk-s0514a1:3086": "Guyhamāsajja bajjhanti, athevaṃ jīvitakkhaye”ti. –",
  "atk-s0514a1:3087": "Imāsaṃ gāthānaṃ sambandho pāḷinayeneva veditabbo.",
  "atk-s0514a1:3088_0": "Tattha gacche vāti, mahārāja, ahaṃ ito gaccheyyaṃ vā na vā, nāhaṃ tena gamanena vā",
  "atk-s0514a1:3088_1": "agamanena vā amaro siyaṃ, ahañhi ito gatopi agatopi maraṇato amuttova, ito pubbe",
  "atk-s0514a1:3088_2": "pana sukhitaṃ taṃ upāsitvā idāni dukkhitaṃ taṃ kathaṃ jaheyyanti vadati. Maraṇaṃ",
  "atk-s0514a1:3088_3": "vāti mama agacchantassa vā tayā saddhiṃ maraṇaṃ bhaveyya, gacchantassa vā tayā vinā",
  "atk-s0514a1:3088_4": "jīvitaṃ. Tesu dvīsu yaṃ tayā saddhiṃ maraṇaṃ, tadeva me varaṃ, yaṃ tayā vinā jīveyyaṃ,",
  "atk-s0514a1:3088_5": "na me taṃ varanti attho. Ruccateti yā tava gati nipphatti, sāva mayhaṃ ruccati. Sā",
  "atk-s0514a1:3088_6": "kathanti samma sumukha mama tāva daḷhena vālapāsena baddhassa parahatthaṃ gatassa",
  "atk-s0514a1:3088_7": "sā gati ruccatu, tava pana cetayānassa sacetanassa paññavato muttassa kathaṃ ruccati.",
  "atk-s0514a1:3089_0": "Pakkhimāti pakkhasampanna. Ubhinnanti amhākaṃ dvinnaṃ jīvitakkhaye sati tvaṃ mama",
  "atk-s0514a1:3089_1": "vā tava vā avasiṭṭhañātīnaṃ vā kaṃ atthaṃ passasi. Yaṃ nāti ettha na-kāro upamāne.",
  "atk-s0514a1:3089_2": "Kañcanadepiñchāti kañcanadvepiñcha, ayameva vā pāṭho, kañcanasadisaubhayapakkhāti",
  "atk-s0514a1:3089_3": "attho. Tamasāti tamasi. Gatanti kataṃ, ayameva vā pāṭho. Purimassa na-kārassa iminā",
  "atk-s0514a1:3089_4": "sambandho, “na kata”nti kataṃ viyāti attho. Idaṃ vuttaṃ hoti – tayi pāṇaṃ cajantepi",
  "atk-s0514a1:3089_5": "acajantepi mama jīvitassa abhāvā yaṃ tava pāṇasañcajanaṃ, taṃ andhena tamasi kataṃ",
  "atk-s0514a1:3089_6": "viya kiñcideva rūpakammaṃ apaccakkhaguṇaṃ, tādise tava apaccakkhaguṇe pāṇasañcajane",
  "atk-s0514a1:3089_7": "tvaṃ pāṇaṃ sañcajanto kamatthaṃ joteyyāsīti.",
  "atk-s0514a1:3090_0": "Dhammo apacito santoti dhammo pūjito mānito samāno. Atthaṃ dassetīti vuddhiṃ dasseti.",
  "atk-s0514a1:3090_1": "Apekkhānoti apekkhanto. Dhammā catthanti dhammato ca atthaṃ samuṭṭhitaṃ passanto.",
  "atk-s0514a1:3090_2": "Bhattinti sinehaṃ. Sataṃ dhammoti paṇḍitānaṃ sabhāvo. Yo mittoti yo mitto āpadāsu",
  "atk-s0514a1:3090_3": "mittaṃ na caje, tassa acajantassa mittassa esa sabhāvo nāma addhā sataṃ dhammo. Viditāti",
  "atk-s0514a1:3090_4": "pākaṭā jātā. Kāmaṃ karassūti etaṃ mama kāmaṃ mayā icchitaṃ mama vacanaṃ karassu.",
  "atk-s0514a1:3090_5": "Api tvevaṃ gate kāleti api tu evaṃ gate kāle mayi imasmiṃ ṭhāne pāsena baddhe. Paramasaṃvutanti paramaparipuṇṇaṃ.",
  "atk-s0514a1:3091_0": "Iccevaṃ mantayantānanti “gaccha, na gacchāmī”ti evaṃ kathentānaṃ ariyānanti ācāraariyānaṃ.",
  "atk-s0514a1:3091_1": "Paccadissathāti kāsāyāni nivāsetvā rattamālaṃ piḷandhitvā muggaraṃ ādāya āgacchanto",
  "atk-s0514a1:3091_2": "adissatha. Āturānanti gilānānaṃ maccu viya. Abhisañcikkhāti, bhikkhave, te ubhopi",
  "atk-s0514a1:3091_3": "sattuṃ āyantaṃ passitvā. Hitāti dīgharattaṃ aññamaññassa hitā muducittā. Na sañcalesumāsanāti",
  "atk-s0514a1:3091_4": "āsanato na caliṃsu, yathānisinnāva ahesuṃ. Sumukho pana “ayaṃ nesādo āgantvā paharanto",
  "atk-s0514a1:3091_5": "maṃ paṭhamaṃ paharatū”ti cintetvā mahāsattaṃ pacchato katvā nisīdi.",
  "atk-s0514a1:3092_0": "Dhataraṭṭheti haṃse. Samuḍḍenteti maraṇabhayena ito cito ca uppatante disvā. Āsajjāti",
  "atk-s0514a1:3092_1": "itare dve jane upagantvā. Paccakamitthāti “baddhā, na baddhā”ti cintento upadhārento",
  "atk-s0514a1:3092_2": "akamittha, vegaṃ hāpetvā saṇikaṃ agamāsi. Āsajja baddhamāsīnanti baddhaṃ mahāsattaṃ",
  "atk-s0514a1:3092_3": "upagantvā nisinnaṃ sumukhaṃ. Adīnavantiādīnavameva hutvā mahāsattaṃ olokentaṃ disvā.",
  "atk-s0514a1:3092_4": "Vimatoti kiṃ nu kho abaddho baddhassa santike nisinno, kāraṇaṃ pucchissāmīti vimatijāto",
  "atk-s0514a1:3092_5": "hutvāti attho. Paṇḍareti haṃse, atha vā parisuddhe nimmale, sampahaṭṭhakañcanavaṇṇeti",
  "atk-s0514a1:3092_6": "attho. Pavaḍḍhakāyeti vaḍḍhitakāye mahāsarīre. Yaṃ nūti yaṃ tāva eso mahāpāsena baddho.",
  "atk-s0514a1:3092_7": "Na kurute disanti palāyanatthāya ekaṃ disaṃ na bhajati, taṃ yuttanti adhippāyo. Balīti",
  "atk-s0514a1:3092_8": "balasampanno hutvāpi. Pakkhīti taṃ ālapati. Ohāyāti chaḍḍetvā. Yantīti sesasakuṇā",
  "atk-s0514a1:3092_9": "gacchanti. Avahīyasīti ohīyasi.",
  "atk-s0514a1:3093_0": "Dijāmittāti dijānaṃ amitta. Yāva kālassa pariyāyanti yāva maraṇassa vāro āgacchati.",
  "atk-s0514a1:3093_1": "Kathaṃ panāyanti tvaṃ rājā me soti vadasi, rājāno ca nāma paṇḍitā honti, itipi paṇḍito",
  "atk-s0514a1:3093_2": "samāno kena kāraṇena oḍḍitaṃ pāsaṃ na addasa. Padaṃ hetanti yasamahattaṃ vā ñāṇamahattaṃ",
  "atk-s0514a1:3093_3": "vā pattānaṃ attano āpadabujjhanaṃ nāma padaṃ kāraṇaṃ, tasmā te āpadaṃ boddhumarahanti.",
  "atk-s0514a1:3093_4": "Parābhavoti avaḍḍhi. Āsajjāpīti upagantvāpi na bujjhati. Tatāti vitatā oḍḍitā. Guyhamāsajjāti",
  "atk-s0514a1:3093_5": "tesu pāsesu yo guḷho paṭicchanno pāso, taṃ āsajja bajjhanti. Athevanti atha evaṃ",
  "atk-s0514a1:3093_6": "jīvitakkhaye bajjhantevāti attho.",
  "atk-s0514a1:3094": "Iti naṃ so kathāsallāpena muduhadayaṃ katvā mahāsattassa jīvitaṃ yācanto gāthamāha –",
  "atk-s0514a1:3095": "25.",
  "atk-s0514a1:3096": "“Api nāyaṃ tayā saddhiṃ, saṃvāsassa sukhudrayo;",
  "atk-s0514a1:3097": "Api no anumaññāsi, api no jīvitaṃ dade”ti.",
  "atk-s0514a1:3098_0": "Tattha api nāyanti api nu ayaṃ. Sukhudrayoti sukhaphalo. Api no anumaññāsīti cittakūṭaṃ",
  "atk-s0514a1:3098_1": "gantvā ñātake passituṃ tvaṃ api no anujāneyyāsi. Api no jīvitaṃ dadeti api no imāya",
  "atk-s0514a1:3098_2": "kathāya uppannavissāso na māreyyāsīti.",
  "atk-s0514a1:3099": "So tassa madhurakathāya bajjhitvā gāthamāha –",
  "atk-s0514a1:3100": "26.",
  "atk-s0514a1:3101": "“Na ceva me tvaṃ baddhosi, napi icchāmi te vadhaṃ;",
  "atk-s0514a1:3102": "Kāmaṃ khippamito gantvā, jīva tvaṃ anigho cira”nti.",
  "atk-s0514a1:3103": "Tato sumukho catasso gāthā abhāsi –",
  "atk-s0514a1:3104": "27.",
  "atk-s0514a1:3105": "“Nevāhametamicchāmi, aññatretassa jīvitā;",
  "atk-s0514a1:3106": "Sace ekena tuṭṭhosi, muñcetaṃ mañca bhakkhaya.",
  "atk-s0514a1:3107": "28.",
  "atk-s0514a1:3108": "“Ārohapariṇāhena, tulyāsmā vayasā ubho;",
  "atk-s0514a1:3109": "Na te lābhena jīvatthi, etena niminā tuvaṃ.",
  "atk-s0514a1:3110": "29.",
  "atk-s0514a1:3111": "“Tadiṅgha samapekkhassu, hotu giddhi tavamhasu;",
  "atk-s0514a1:3112": "Maṃ pubbe bandha pāsena, pacchā muñca dijādhipaṃ.",
  "atk-s0514a1:3113": "30.",
  "atk-s0514a1:3114": "“Tāvadeva ca te lābho, katāssa yācanāya ca;",
  "atk-s0514a1:3115": "Mitti ca dhataraṭṭhehi, yāvajīvāya te siyā”ti.",
  "atk-s0514a1:3116_0": "Tattha etanti yaṃ aññatra etassa jīvitā mama jīvitaṃ, etaṃ ahaṃ neva icchāmi. Tulyāsmāti",
  "atk-s0514a1:3116_1": "samānā homa. Niminā tuvanti parivattehi tvaṃ. Tavamhasūti tava amhesu giddhi hotu,",
  "atk-s0514a1:3116_2": "kiṃ te etena, mayi lobhaṃ uppādehīti vadati. Tāvadevāti tattakoyeva. Yācanāya cāti",
  "atk-s0514a1:3116_3": "yā mama yācanā, sāva katā assāti attho.",
  "atk-s0514a1:3117": "Iti so tāya dhammadesanāya tele pakkhittakappāsapicu viya mudugatahadayo mahāsattaṃ tassa dāyaṃ katvā dadanto āha –",
  "atk-s0514a1:3118": "31.",
  "atk-s0514a1:3119": "“Passantu no mahāsaṅghā, tayā muttaṃ ito gataṃ;",
  "atk-s0514a1:3120": "Mittāmaccā ca bhaccā ca, puttadārā ca bandhavā.",
  "atk-s0514a1:3121": "32.",
  "atk-s0514a1:3122": "“Na ca te tādisā mittā, bahūnaṃ idha vijjati;",
  "atk-s0514a1:3123": "Yathā tvaṃ dhataraṭṭhassa, pāṇasādhāraṇo sakhā.",
  "atk-s0514a1:3124": "33.",
  "atk-s0514a1:3125": "“So te sahāyaṃ muñcāmi, hotu rājā tavānugo;",
  "atk-s0514a1:3126": "Kāmaṃ khippamito gantvā, ñātimajjhe virocathā”ti.",
  "atk-s0514a1:3127_0": "Tattha noti nipātamattaṃ. Tayā muttanti imañhi tvaññeva muñcasi nāma, tasmā imaṃ",
  "atk-s0514a1:3127_1": "tayā muttaṃ ito cittakūṭapabbataṃ gataṃ mahantā ñātisaṅghā ete ca mittādayo passantu.",
  "atk-s0514a1:3127_2": "Ettha ca bandhavāti ekalohitasambandhā. Vijjatīti vijjanti. Pāṇasādhāraṇoti sādhāraṇapāṇo",
  "atk-s0514a1:3127_3": "avibhattajīviko, yathā tvaṃ etassa sakhā, etādisā aññesaṃ bahūnaṃ mittā nāma na vijjanti.",
  "atk-s0514a1:3127_4": "Tavānugoti etaṃ dukkhitaṃ ādāya purato gacchantassa tava ayaṃ anugo hotūti.",
  "atk-s0514a1:3128_0": "Evaṃ vatvā pana nesādaputto mettacittena mahāsattaṃ upasaṅkamitvā bandhanaṃ chinditvā",
  "atk-s0514a1:3128_1": "āliṅgitvā sarato nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṃ",
  "atk-s0514a1:3128_2": "muducittena saṇikaṃ mocetvā dūre khipitvā mahāsatte balavasinehaṃ paccupaṭṭhāpetvā",
  "atk-s0514a1:3128_3": "mettacittena udakaṃ ādāya lohitaṃ dhovitvā punappunaṃ parimajji. Tassa mettacittānubhāvena",
  "atk-s0514a1:3128_4": "bodhisattassa pāde sirā sirāhi, maṃsaṃ maṃsena, cammaṃ cammena ghaṭitaṃ, tāvadeva",
  "atk-s0514a1:3128_5": "pādo saṃruḷho sañjātachavisañjātalomo ahosi abaddhapādena nibbiseso. Bodhisatto sukhito",
  "atk-s0514a1:3128_6": "pakatibhāveneva nisīdi. Atha sumukho attānaṃ nissāya mahāsattassa sukhitabhāvaṃ disvā",
  "atk-s0514a1:3128_7": "sañjātasomanasso nesādassa thutimakāsi. Tamatthaṃ pakāsento satthā āha –",
  "atk-s0514a1:3129": "34.",
  "atk-s0514a1:3130": "“So patīto pamuttena, bhattunā bhattugāravo;",
  "atk-s0514a1:3131": "Ajjhabhāsatha vakkaṅgo, vācaṃ kaṇṇasukhaṃ bhaṇaṃ.",
  "atk-s0514a1:3132": "35.",
  "atk-s0514a1:3133": "“Evaṃ luddaka nandassu, saha sabbehi ñātibhi;",
  "atk-s0514a1:3134": "Yathāhamajja nandāmi, muttaṃ disvā dijādhipa”nti.",
  "atk-s0514a1:3135": "Tattha vakkaṅgoti vaṅkagīvo.",
  "atk-s0514a1:3136_0": "Evaṃ luddassa thutiṃ katvā sumukho bodhisattaṃ āha – “mahārāja, iminā amhākaṃ mahāupakāro",
  "atk-s0514a1:3136_1": "kato, ayañhi amhākaṃ vacanaṃ akatvā kīḷāhaṃse no katvā issarānaṃ dento bahuṃ dhanaṃ",
  "atk-s0514a1:3136_2": "labheyya, māretvā maṃsaṃ vikkiṇanto mūlampi labhetha, attano pana jīvitaṃ anoloketvā",
  "atk-s0514a1:3136_3": "amhākaṃ vacanaṃ akari, imaṃ rañño santikaṃ netvā sukhajīvitaṃ karomā”ti. Mahāsatto",
  "atk-s0514a1:3136_4": "sampaṭicchi. Sumukho attano bhāsāya mahāsattena saddhiṃ kathetvā puna manussabhāsāya",
  "atk-s0514a1:3136_5": "luddaputtaṃ āmantetvā “samma, tvaṃ kimatthaṃ pāse oḍḍesī”ti pucchitvā “dhanattha”nti",
  "atk-s0514a1:3136_6": "vutte “evaṃ sante amhe ādāya nagaraṃ pavisitvā rañño dassehi, bahuṃ te dhanaṃ dāpessāmī”ti vatvā āha –",
  "atk-s0514a1:3137": "36.",
  "atk-s0514a1:3138": "“Ehi taṃ anusikkhāmi, yathā tvamapi lacchase;",
  "atk-s0514a1:3139": "Lābhaṃ tavāyaṃ dhataraṭṭho, pāpaṃ kiñci na dakkhati.",
  "atk-s0514a1:3140": "37.",
  "atk-s0514a1:3141": "“Khippamantepuraṃ netvā, rañño dassehi no ubho;",
  "atk-s0514a1:3142": "Abaddhe pakatibhūte, kāje ubhayato ṭhite.",
  "atk-s0514a1:3143": "38.",
  "atk-s0514a1:3144": "“Dhataraṭṭhā mahārāja, haṃsādhipatino ime;",
  "atk-s0514a1:3145": "Ayañhi rājā haṃsānaṃ, ayaṃ senāpatītaro.",
  "atk-s0514a1:3146": "39. “Asaṃsayaṃ imaṃ disvā, haṃsarājaṃ narādhipo.",
  "atk-s0514a1:3147": "Patīto sumano vitto, bahuṃ dassati te dhana”nti.",
  "atk-s0514a1:3148_0": "Tattha anusikkhāmīti anusāsāmi. Pāpanti lāmakaṃ. Rañño dassehi no ubhoti amhe ubhopi",
  "atk-s0514a1:3148_1": "rañño dassehi. Ayaṃ bodhisattassa paññāpabhāvadassanatthaṃ, attano mittadhammassa",
  "atk-s0514a1:3148_2": "āvibhāvanatthaṃ, luddassa dhanalābhatthaṃ, rañño sīlesu patiṭṭhāpanatthañcāti catūhi",
  "atk-s0514a1:3148_3": "kāraṇehi evamāha. Dhataraṭṭhāti netvā ca pana rañño evaṃ ācikkheyyāsi, “mahārāja,",
  "atk-s0514a1:3148_4": "ime dhataraṭṭhakule jātā dve haṃsādhipatino, etesu ayaṃ rājā, itaro senāpatī”ti.",
  "atk-s0514a1:3148_5": "Iti naṃ sikkhāpesi. “Patīto”tiādīni tīṇipi tuṭṭhākāravevacanāneva.",
  "atk-s0514a1:3149_0": "Evaṃ vutte luddo, “sāmi, mā vo rājadassanaṃ rucci, rājāno nāma calacittā, kīḷāhaṃse",
  "atk-s0514a1:3149_1": "vā vo kareyyuṃ mārāpeyyuṃ vā”ti vatvā, “samma, mā bhāyi, ahaṃ tādisaṃ kakkhaḷaṃ luddaṃ",
  "atk-s0514a1:3149_2": "lohitapāṇiṃ dhammakathāya mudukaṃ katvā mama pādesu pātesiṃ, rājāno nāma puññavanto",
  "atk-s0514a1:3149_3": "paññavanto ca subhāsitadubbhāsitaññū ca, khippaṃ amhe rañño dassehī”ti vutte “tena",
  "atk-s0514a1:3149_4": "hi mā mayhaṃ kujjhittha, ahaṃ avassaṃ tumhākaṃ ruciyā nemī”ti vatvā ubhopi kājaṃ",
  "atk-s0514a1:3149_5": "āropetvā rājakulaṃ gantvā rañño dassetvā raññā puṭṭho yathābhūtaṃ ārocesi. Tamatthaṃ",
  "atk-s0514a1:3149_6": "pakāsento satthā āha –",
  "atk-s0514a1:3150": "40.",
  "atk-s0514a1:3151": "“Tassa taṃ vacanaṃ sutvā, kammunā upapādayi;",
  "atk-s0514a1:3152": "Khippamantepuraṃ gantvā, rañño haṃse adassayi;",
  "atk-s0514a1:3153": "Abaddhe pakatibhūte, kāje ubhayato ṭhite.",
  "atk-s0514a1:3154": "41.",
  "atk-s0514a1:3155": "“Dhataraṭṭhā mahārāja, haṃsādhipatino ime;",
  "atk-s0514a1:3156": "Ayañhi rājā haṃsānaṃ, ayaṃ senāpatītaro;",
  "atk-s0514a1:3157": "42.",
  "atk-s0514a1:3158": "“Kathaṃ panime vihaṅgā, tava hatthattamāgatā;",
  "atk-s0514a1:3159": "Kathaṃ luddo mahantānaṃ, issare idha ajjhagā.",
  "atk-s0514a1:3160": "43.",
  "atk-s0514a1:3161": "“Vihitā santime pāsā, pallalesu janādhipa;",
  "atk-s0514a1:3162": "Yaṃ yadāyatanaṃ maññe, dijānaṃ pāṇarodhanaṃ.",
  "atk-s0514a1:3163": "44.",
  "atk-s0514a1:3164": "“Tādisaṃ pāsamāsajja, haṃsarājā abajjhatha;",
  "atk-s0514a1:3165": "Taṃ abaddho upāsino, mamāyaṃ ajjhabhāsatha.",
  "atk-s0514a1:3166": "45.",
  "atk-s0514a1:3167": "“Sudukkaraṃ anariyebhi, dahate bhāvamuttamaṃ;",
  "atk-s0514a1:3168": "Bhatturatthe parakkanto, dhammayutto vihaṅgamo.",
  "atk-s0514a1:3169": "46.",
  "atk-s0514a1:3170": "“Attanāyaṃ cajitvāna, jīvitaṃ jīvitāraho;",
  "atk-s0514a1:3171": "Anutthunanto āsīno, bhattu yācittha jīvitaṃ.",
  "atk-s0514a1:3172": "47.",
  "atk-s0514a1:3173": "“Tassa taṃ vacanaṃ sutvā, pasādamahamajjhagā;",
  "atk-s0514a1:3174": "Tato naṃ pāmuciṃ pāsā, anuññāsiṃ sukhena ca.",
  "atk-s0514a1:3175": "48.",
  "atk-s0514a1:3176": "“So patīto pamuttena, bhattunā bhattugāravo;",
  "atk-s0514a1:3177": "Ajjhabhāsatha vakkaṅgo, vācaṃ kaṇṇasukhaṃ bhaṇaṃ.",
  "atk-s0514a1:3178": "49.",
  "atk-s0514a1:3179": "“Evaṃ luddaka nandassu, saha sabbehi ñātibhi;",
  "atk-s0514a1:3180": "Yathāhamajja nandāmi, muttaṃ disvā dijādhipaṃ.",
  "atk-s0514a1:3181": "50.",
  "atk-s0514a1:3182": "“Ehi taṃ anusikkhāmi, yathā tvamapi lacchase;",
  "atk-s0514a1:3183": "Lābhaṃ tavāyaṃ dhataraṭṭho, pāpaṃ kiñci na dakkhati.",
  "atk-s0514a1:3184": "51.",
  "atk-s0514a1:3185": "“Khippamantepuraṃ netvā, rañño dassehi no ubho;",
  "atk-s0514a1:3186": "Abaddhe pakatibhūte, kāje ubhayato ṭhite.",
  "atk-s0514a1:3187": "52.",
  "atk-s0514a1:3188": "“Dhataraṭṭhā mahārāja, haṃsādhipatino ime;",
  "atk-s0514a1:3189": "Ayañhi rājā haṃsānaṃ, ayaṃ senāpatītaro.",
  "atk-s0514a1:3190": "53.",
  "atk-s0514a1:3191": "“Asaṃsayaṃ imaṃ disvā, haṃsarājaṃ narādhipo;",
  "atk-s0514a1:3192": "Patīto sumano vitto, bahuṃ dassati te dhanaṃ.",
  "atk-s0514a1:3193": "54.",
  "atk-s0514a1:3194": "“Evametassa vacanā, ānītāme ubho mayā;",
  "atk-s0514a1:3195": "Ettheva hi ime āsuṃ, ubho anumatā mayā.",
  "atk-s0514a1:3196": "55.",
  "atk-s0514a1:3197": "“Soyaṃ evaṃ gato pakkhī, dijo paramadhammiko;",
  "atk-s0514a1:3198": "Mādisassa hi luddassa, janayeyyātha maddavaṃ.",
  "atk-s0514a1:3199": "56.",
  "atk-s0514a1:3200": "“Upāyanañca te deva, nāññaṃ passāmi edisaṃ;",
  "atk-s0514a1:3201": "Sabbasākuṇikāgāme, taṃ passa manujādhipā”ti.",
  "atk-s0514a1:3202_0": "Tattha kammunā upapādayīti yaṃ so avaca, taṃ karonto kāyakammena sampādesi. Gantvāti",
  "atk-s0514a1:3202_1": "haṃsarājena nisinnakājakoṭiṃ uccataraṃ, senāpatinā nisinnakājakoṭiṃ thokaṃ nīcaṃ",
  "atk-s0514a1:3202_2": "katvā ubhopi te ukkhipitvā “haṃsarājā ca senāpati ca rājānaṃ passituṃ gacchanti,",
  "atk-s0514a1:3202_3": "ussaratha ussarathā”ti janaṃ ussārento “evarūpā nāma sobhaggappattā suvaṇṇavaṇṇā",
  "atk-s0514a1:3202_4": "haṃsarājāno na diṭṭhapubbā”ti muduhadayesu manussesu pasaṃsantesu khippamantepuraṃ",
  "atk-s0514a1:3202_5": "gantvā. Adassayīti “haṃsarājāno tumhe daṭṭhuṃ āgatā”ti rañño ārocāpetvā tena tuṭṭhacittena",
  "atk-s0514a1:3202_6": "“āgacchantū”ti pakkosāpito abhiharitvā dassesi. Hatthattanti hatthesu āgataṃ, pattanti",
  "atk-s0514a1:3202_7": "vuttaṃ hoti. Mahantānanti yasamahantappattānaṃ suvaṇṇavaṇṇānaṃ dhataraṭṭhahaṃsānaṃ",
  "atk-s0514a1:3202_8": "issare sāmino kathaṃ tvaṃ luddo hutvā adhigatoti pucchati. “Issaramidhamajjhagā”tipi",
  "atk-s0514a1:3202_9": "pāṭho, etesaṃ issariyaṃ tvaṃ kathaṃ ajjhagāti attho.",
  "atk-s0514a1:3203_0": "Vihitāti yojitā. Yaṃ yadāyatanaṃ maññeti, mahārāja, yaṃ yaṃ samosaraṇaṭṭhānaṃ dijānaṃ",
  "atk-s0514a1:3203_1": "pāṇarodhanaṃ jīvitakkhayakaraṃ maññāmi, tattha tattha mayā pallalesu pāsā vihitā.",
  "atk-s0514a1:3203_2": "Tādisanti mānusiyasare tathāvidhaṃ pāṇarodhanaṃ mayā vihitaṃ pāsaṃ. Tanti taṃ etaṃ",
  "atk-s0514a1:3203_3": "tattha baddhaṃ. Upāsinoti attano jīvitaṃ agaṇetvā upagantvā nisinno. Mamāyanti maṃ",
  "atk-s0514a1:3203_4": "ayaṃ senāpati ajjhabhāsatha, mayā saddhiṃ kathesi. Sudukkaranti tasmiṃ khaṇe esa",
  "atk-s0514a1:3203_5": "amhādisehi anariyehi sudukkaraṃ akāsi. Kiṃ tanti? Dahate bhāvamuttamaṃ, attano uttamaṃ",
  "atk-s0514a1:3203_6": "ajjhāsayaṃ dahati vidahati pakāseti. Attanāyanti attano ayaṃ. Anutthunantoti bhattuguṇe",
  "atk-s0514a1:3203_7": "vaṇṇento tassa jīvitaṃ muñcāti maṃ yāci.",
  "atk-s0514a1:3204_0": "Tassāti tassa tathā yācantassa. Sukhena cāti yathāsukhena cittakūṭaṃ gantvā ñātisaṅghaṃ",
  "atk-s0514a1:3204_1": "passathāti ca anujāniṃ. Ettheva hīti mayā pana ime dve ettha mānusiyasareyeva cittakūṭagamanāya",
  "atk-s0514a1:3204_2": "anumatā ahesuṃ. Evaṃ gatoti evaṃ sattu hatthagato. Janayeyyātha maddavanti attani",
  "atk-s0514a1:3204_3": "mettacittaṃ janesi. Upāyananti paṇṇākāraṃ. Sabbasākuṇikāgāmeti sabbasmimpi sākuṇikagāme",
  "atk-s0514a1:3204_4": "nāhaṃ aññaṃ tava evarūpaṃ kenaci sākuṇikena ābhatapubbaṃ upāyanaṃ passāmi. Taṃ passāti",
  "atk-s0514a1:3204_5": "taṃ mayā ābhataṃ upāyanaṃ passa manujādhipāti.",
  "atk-s0514a1:3205_0": "Evaṃ so ṭhitakova sumukhassa guṇaṃ kathesi. Tato rājā haṃsarañño mahārahaṃ āsanaṃ,",
  "atk-s0514a1:3205_1": "sumukhassa ca suvaṇṇabhaddapīṭhakaṃ dāpetvā tesaṃ tattha nisinnānaṃ suvaṇṇabhājanehi",
  "atk-s0514a1:3205_2": "lājamadhuphāṇitādīni dāpetvā niṭṭhite pānabhojanakicce añjaliṃ paggayha mahāsattaṃ",
  "atk-s0514a1:3205_3": "dhammakathaṃ yācitvā suvaṇṇapīṭhake nisīdi. So tena yācito paṭisanthāraṃ tāva akāsi.",
  "atk-s0514a1:3205_4": "Tamatthaṃ pakāsento satthā āha –",
  "atk-s0514a1:3206": "57.",
  "atk-s0514a1:3207": "“Disvā nisinnaṃ rājānaṃ, pīṭhe sovaṇṇaye subhe;",
  "atk-s0514a1:3208": "Ajjhabhāsatha vakkaṅgo, vācaṃ kaṇṇasukhaṃ bhaṇaṃ.",
  "atk-s0514a1:3209": "58.",
  "atk-s0514a1:3210": "“Kacci nu bhoto kusalaṃ, kacci bhoto anāmayaṃ;",
  "atk-s0514a1:3211": "Kacci raṭṭhamidaṃ phītaṃ, dhammena manusāsasi.",
  "atk-s0514a1:3212": "59.",
  "atk-s0514a1:3213": "“Kusalañceva me haṃsa, atho haṃsa anāmayaṃ;",
  "atk-s0514a1:3214": "Atho raṭṭhamidaṃ phītaṃ, dhammena manusāsahaṃ.",
  "atk-s0514a1:3215": "60.",
  "atk-s0514a1:3216": "“Kacci bhoto amaccesu, doso koci na vijjati;",
  "atk-s0514a1:3217": "Kacci ca te tavatthesu, nāvakaṅkhanti jīvitaṃ.",
  "atk-s0514a1:3218": "61.",
  "atk-s0514a1:3219": "“Athopi me amaccesu, doso koci na vijjati;",
  "atk-s0514a1:3220": "Athopi te mamatthesu, nāvakaṅkhanti jīvitaṃ.",
  "atk-s0514a1:3221": "62.",
  "atk-s0514a1:3222": "“Kacci te sādisī bhariyā, assavā piyabhāṇinī;",
  "atk-s0514a1:3223": "Puttarūpayasūpetā, tava chandavasānugā.",
  "atk-s0514a1:3224": "63.",
  "atk-s0514a1:3225": "“Atho me sādisī bhariyā, assavā piyabhāṇinī;",
  "atk-s0514a1:3226": "Puttarūpayasūpetā, mama chandavasānugā”ti.",
  "atk-s0514a1:3227_0": "Tattha rājānanti sāgalarājānaṃ. Vakkaṅgoti haṃsarājā. Dhammena manusāsasīti dhammena",
  "atk-s0514a1:3227_1": "anusāsasi. Dosoti aparādho. Tavatthesūti uppannesu tava yuddhādīsu atthesu. Nāvakaṅkhantīti",
  "atk-s0514a1:3227_2": "uraṃ datvā pariccajantā kicci attano jīvitaṃ na patthenti, jīvitañca cajitvā tavevatthaṃ",
  "atk-s0514a1:3227_3": "karonti. Sādisīti samānajātikā. Assavāti vacanasampaṭicchikā. Puttarūpayasūpetāti",
  "atk-s0514a1:3227_4": "puttehi ca rūpena ca yasena ca upetā. Tava chandavasānugāti kacci tava ajjhāsayaṃ",
  "atk-s0514a1:3227_5": "tava vasaṃ anuvattati, na attano cittavasena vattatīti pucchati.",
  "atk-s0514a1:3228": "Evaṃ bodhisattena paṭisanthāre kate puna rājā tena saddhiṃ kathento āha –",
  "atk-s0514a1:3229": "64.",
  "atk-s0514a1:3230": "“Bhavantaṃ kacci nu mahā-sattuhatthattataṃ gato;",
  "atk-s0514a1:3231": "Dukkhamāpajji vipulaṃ, tasmiṃ paṭhamamāpade.",
  "atk-s0514a1:3232": "65.",
  "atk-s0514a1:3233": "“Kacci yantāpatitvāna, daṇḍena samapothayi;",
  "atk-s0514a1:3234": "Evametesaṃ jammānaṃ, pātikaṃ bhavati tāvade.",
  "atk-s0514a1:3235": "66.",
  "atk-s0514a1:3236": "“Khemamāsi mahārāja, evamāpadiyā sati;",
  "atk-s0514a1:3237": "Na cāyaṃ kiñci rasmāsu, sattūva samapajjatha.",
  "atk-s0514a1:3238": "67.",
  "atk-s0514a1:3239": "“Paccagamittha nesādo, pubbeva ajjhabhāsatha;",
  "atk-s0514a1:3240": "Tadāyaṃ sumukhoyeva, paṇḍito paccabhāsatha.",
  "atk-s0514a1:3241": "68.",
  "atk-s0514a1:3242": "“Tassa taṃ vacanaṃ sutvā, pasādamayamajjhagā;",
  "atk-s0514a1:3243": "Tato maṃ pāmucī pāsā, anuññāsi sukhena ca.",
  "atk-s0514a1:3244": "69.",
  "atk-s0514a1:3245": "“Idañca sumukheneva, etadatthāya cintitaṃ;",
  "atk-s0514a1:3246": "Bhoto sakāsegamanaṃ, etassa dhanamicchatā.",
  "atk-s0514a1:3247": "70.",
  "atk-s0514a1:3248": "“Svāgatañcevidaṃ bhavataṃ, patīto casmi dassanā;",
  "atk-s0514a1:3249": "Eso cāpi bahuṃ vittaṃ, labhataṃ yāvadicchatī”ti.",
  "atk-s0514a1:3250_0": "Tattha mahāsattuhatthattataṃ gatoti mahantassa sattuno hatthattaṃ gato. Āpatitvānāti",
  "atk-s0514a1:3250_1": "upadhāvitvā. Pātikanti pākatikaṃ, ayameva vā pāṭho. Idaṃ vuttaṃ hoti – etesañhi jammānaṃ",
  "atk-s0514a1:3250_2": "tāvadeva evaṃ pākatikaṃ hoti, sakuṇe daṇḍena pothetvā jīvitakkhayaṃ pāpento dhanavetanaṃ",
  "atk-s0514a1:3250_3": "labhatīti. Kiñci rasmāsūti kiñci amhesu. Sattūvāti sattu viya. Paccagamitthāti, mahārāja,",
  "atk-s0514a1:3250_4": "esa amhe disvā baddhāti saññāya thokaṃ osakkittha. Pubbevāti ayameva paṭhamaṃ ajjhabhāsi.",
  "atk-s0514a1:3250_5": "Tadāti tasmiṃ kāle. Etadatthāyāti etassa nesādaputtassa atthāya cintitaṃ. Dhanamicchatāti",
  "atk-s0514a1:3250_6": "etassa dhanaṃ icchantena tava santikaṃ amhākaṃ āgamanaṃ cintitaṃ. Svāgatañcevidanti",
  "atk-s0514a1:3250_7": "mā bhonto cintayantu, bhavataṃ idaṃ idhāgamanaṃ svāgatameva. Labhatanti labhatu.",
  "atk-s0514a1:3251_0": "Evañca pana vatvā rājā aññataraṃ amaccaṃ oloketvā “kiṃ karomi devā”ti vutte “imaṃ",
  "atk-s0514a1:3251_1": "nesādaṃ kappitakesamassuṃ nhātānulittaṃ sabbālaṅkārapaṭimaṇḍitaṃ kāretvā ānehī”ti",
  "atk-s0514a1:3251_2": "vatvā tena tathā katvā ānītassa tassa saṃvacchare saṃvacchare satasahassuṭṭhānakaṃ",
  "atk-s0514a1:3251_3": "gāmaṃ, dve vīthiyo gahetvā ṭhitaṃ mahantaṃ gehaṃ, rathavarañca, aññañca bahuṃ hiraññasuvaṇṇaṃ",
  "atk-s0514a1:3251_4": "adāsi. Tamatthaṃ āvikaronto satthā āha –",
  "atk-s0514a1:3252": "71.",
  "atk-s0514a1:3253": "“Santappayitvā nesādaṃ, bhogehi manujādhipo;",
  "atk-s0514a1:3254": "Ajjhabhāsatha vakkaṅgaṃ, vācaṃ kaṇṇasukhaṃ bhaṇa”nti.",
  "atk-s0514a1:3255": "Atha mahāsatto rañño dhammaṃ desesi. So tassa dhammakathaṃ sutvā tuṭṭhahadayo “dhammakathikassa sakkāraṃ karissāmī”ti setacchattaṃ datvā rajjaṃ paṭicchāpento āha –",
  "atk-s0514a1:3256": "72.",
  "atk-s0514a1:3257": "“Yaṃ khalu dhammamādhīnaṃ, vaso vattati kiñcanaṃ;",
  "atk-s0514a1:3258": "Sabbatthissariyaṃ bhavataṃ, pasāsatha yadicchatha.",
  "atk-s0514a1:3259": "73.",
  "atk-s0514a1:3260": "“Dānatthaṃ upabhottuṃ vā, yaṃ caññaṃ upakappati;",
  "atk-s0514a1:3261": "Etaṃ dadāmi vo vittaṃ, issariyaṃ vissajāmi vo”ti.",
  "atk-s0514a1:3262_0": "Tattha vaso vattatīti yattha mama vaso vattati. Kiñcananti taṃ appamattakampi. Sabbatthissariyanti",
  "atk-s0514a1:3262_1": "sabbaṃ bhavataṃyeva issariyaṃ atthu. Yaṃ caññaṃ upakappatīti puññakāmatāya dānatthaṃ",
  "atk-s0514a1:3262_2": "vā chattaṃ ussāpetvā rajjameva upabhottuṃ vā yaṃ vā aññaṃ tumhākaṃ ruccati, taṃ karotha,",
  "atk-s0514a1:3262_3": "etaṃ dadāmi vo vittaṃ, saddhiṃyeva setacchattena mama santakaṃ issariyaṃ vissajjāmi voti.",
  "atk-s0514a1:3263_0": "Atha mahāsatto raññā dinnaṃ setacchattaṃ puna tasseva adāsi. Rājāpi cintesi – “haṃsarañño",
  "atk-s0514a1:3263_1": "tāva me dhammakathā sutā, luddaputtena pana ‘ayaṃ sumukho mudhurakatho’ti ativiya",
  "atk-s0514a1:3263_2": "vaṇṇito, imassapi dhammakathaṃ sossāmī”ti. So tena saddhiṃ sallapanto anantaraṃ gāthamāha –",
  "atk-s0514a1:3264": "74.",
  "atk-s0514a1:3265": "“Yathā ca myāyaṃ sumukho, ajjhabhāseyya paṇḍito;",
  "atk-s0514a1:3266": "Kāmasā buddhisampanno, taṃ myāssa paramappiya”nti.",
  "atk-s0514a1:3267": "Tattha yathāti yadi. Idaṃ vuttaṃ hoti – yadi ca me ayaṃ sumukho paṇḍito buddhisampanno kāmasā attano ruciyā ajjhabhāseyya, taṃ me paramappiyaṃ assāti.",
  "atk-s0514a1:3268": "Tato sumukho āha –",
  "atk-s0514a1:3269": "75.",
  "atk-s0514a1:3270": "“Ahaṃ khalu mahārāja, nāgarājārivantaraṃ;",
  "atk-s0514a1:3271": "Paṭivattuṃ na sakkomi, na me so vinayo siyā.",
  "atk-s0514a1:3272": "76.",
  "atk-s0514a1:3273": "“Amhākañceva so seṭṭho, tvañca uttamasattavo;",
  "atk-s0514a1:3274": "Bhūmipālo manussindo, pūjā bahūhi hetubhi.",
  "atk-s0514a1:3275": "77.",
  "atk-s0514a1:3276": "“Tesaṃ ubhinnaṃ bhaṇataṃ, vattamāne vinicchaye;",
  "atk-s0514a1:3277": "Nantaraṃ pativattabbaṃ, pessena manujādhipā”ti.",
  "atk-s0514a1:3278_0": "Tattha nāgarājārivantaranti peḷāya abbhantaraṃ paviṭṭho nāgarājā viya. Paṭivattunti",
  "atk-s0514a1:3278_1": "tumhākaṃ dvinnaṃ antare vattuṃ na sakkomi. Na me soti sace vadeyyaṃ, na me so vinayo",
  "atk-s0514a1:3278_2": "bhaveyya. Amhākañcevāti channavutiyā haṃsasahassānaṃ. Uttamasattavoti uttamasatto.",
  "atk-s0514a1:3278_3": "Pūjāti ubho tumhe mayhaṃ bahūhi kāraṇehi pūjārahā ceva pasaṃsārahā ca. Pessenāti",
  "atk-s0514a1:3278_4": "veyyāvaccakarena sevakena.",
  "atk-s0514a1:3279": "Rājā tassa vacanaṃ sutvā tuṭṭhahadayo “nesādaputto taṃ vaṇṇeti, na aññena tumhādisena madhuradhammakathikena nāma bhavitabba”nti vatvā āha –",
  "atk-s0514a1:3280": "78.",
  "atk-s0514a1:3281": "“Dhammena kira nesādo, paṇḍito aṇḍajo iti;",
  "atk-s0514a1:3282": "Naheva akatattassa, nayo etādiso siyā.",
  "atk-s0514a1:3283": "79.",
  "atk-s0514a1:3284": "“Evaṃ aggapakatimā, evaṃ uttamasattavo;",
  "atk-s0514a1:3285": "Yāvatatthi mayā diṭṭhā, nāññaṃ passāmi edisaṃ.",
  "atk-s0514a1:3286": "80.",
  "atk-s0514a1:3287": "“Tuṭṭhosmi vo pakatiyā, vākyena madhurena ca;",
  "atk-s0514a1:3288": "Eso cāpi mamacchando, ciraṃ passeyya vo ubho”ti.",
  "atk-s0514a1:3289_0": "Tattha dhammenāti sabhāvena kāraṇena. Akatattassāti asampāditaattabhāvassa mittadubbhissa.",
  "atk-s0514a1:3289_1": "Nayoti paññā. Aggapakatimāti aggasabhāvo. Uttamasattavoti uttamasatto. Yāvatatthīti",
  "atk-s0514a1:3289_2": "yāvatā mayā diṭṭhā nāma atthi. Nāññanti tasmiṃ mayā diṭṭhaṭṭhāne aññaṃ evarūpaṃ na",
  "atk-s0514a1:3289_3": "passāmi. Tuṭṭhosmi vo pakatiyāti samma haṃsarāja ahaṃ pakatiyā paṭhamameva tumhākaṃ",
  "atk-s0514a1:3289_4": "dassanena tuṭṭho. Vākyenāti idāni pana vo madhuravacanena tuṭṭhosmi. Ciraṃ passeyya",
  "atk-s0514a1:3289_5": "voti idheva vasāpetvā muhuttampi avippavāsanto ciraṃ tumhe passeyyanti esa me chandoti vadati.",
  "atk-s0514a1:3290": "Tato mahāsatto rājānaṃ pasaṃsanto āha –",
  "atk-s0514a1:3291": "81.",
  "atk-s0514a1:3292": "“Yaṃ kiccaṃ parame mitte, katamasmāsu taṃ tayā;",
  "atk-s0514a1:3293": "Pattā nissaṃsayaṃ tyāmhā, bhattirasmāsu yā tava.",
  "atk-s0514a1:3294": "82.",
  "atk-s0514a1:3295": "“Aduñca nūna sumahā, ñātisaṅghassa mantaraṃ;",
  "atk-s0514a1:3296": "Adassanena asmākaṃ, dukkhaṃ bahūsu pakkhisu.",
  "atk-s0514a1:3297": "83.",
  "atk-s0514a1:3298": "“Tesaṃ sokavighātāya, tayā anumatā mayaṃ;",
  "atk-s0514a1:3299": "Taṃ padakkhiṇato katvā, ñātiṃ passemurindama.",
  "atk-s0514a1:3300": "84.",
  "atk-s0514a1:3301": "“Addhāhaṃ vipulaṃ pītiṃ, bhavataṃ vindāmi dassanā;",
  "atk-s0514a1:3302": "Eso cāpi mahā attho, ñātivissāsanā siyā”ti.",
  "atk-s0514a1:3303_0": "Tattha katamasmāsūti kataṃ amhesu. Pattā nissaṃsayaṃ tyāmhāti mayaṃ nissaṃsayena",
  "atk-s0514a1:3303_1": "tayā pattāyeva. Bhattirasmāsu yā tavāti yā tava amhesu bhatti, tāya bhattiyā mayaṃ",
  "atk-s0514a1:3303_2": "tayā asaṃsayena pattāyeva, na ca vippayuttā, vippavuṭṭhāpi sahavāsinoyeva nāma mayanti",
  "atk-s0514a1:3303_3": "dīpeti. Aduñca nūna sumahāti etañca ekaṃseneva sumahantaṃ. Ñātisaṅghassa mantaranti",
  "atk-s0514a1:3303_4": "amhehi dvīhi janehi virahitassa mama ñātisaṅghassa antaraṃ chiddaṃ. Asmākanti amhākaṃ",
  "atk-s0514a1:3303_5": "dvinnaṃ adassanena bahūsu pakkhīsu dukkhaṃ uppannaṃ. Passemurindamāti passeyyāma",
  "atk-s0514a1:3303_6": "arindama. Bhavatanti bhoto dassanena. Eso cāpi mahā atthoti yā esā ñātisaṅghasaṅkhātā",
  "atk-s0514a1:3303_7": "ñātivissāsanā siyā, eso cāpi mahanto atthopi.",
  "atk-s0514a1:3304_0": "Evaṃ vutte rājā tesaṃ gamanaṃ anujāni. Mahāsattopi rañño pañcavidhe dussīlye ādīnavaṃ,",
  "atk-s0514a1:3304_1": "sīle ca ānisaṃsaṃ kathetvā “imaṃ sīlaṃ rakkha, dhammena rajjaṃ kārehi, catūhi saṅgahavatthūhi",
  "atk-s0514a1:3304_2": "janaṃ saṅgaṇhāhī”ti ovaditvā cittakūṭaṃ agamāsi. Tamatthaṃ pakāsento satthā āha –",
  "atk-s0514a1:3305": "85.",
  "atk-s0514a1:3306": "“Idaṃ vatvā dhataraṭṭho, haṃsarājā narādhipaṃ;",
  "atk-s0514a1:3307": "Uttamaṃ javamanvāya, ñātisaṅghaṃ upāgamuṃ.",
  "atk-s0514a1:3308": "86.",
  "atk-s0514a1:3309": "“Te aroge anuppatte, disvāna parame dije;",
  "atk-s0514a1:3310": "Kekāti makaruṃ haṃsā, puthusaddo ajāyatha.",
  "atk-s0514a1:3311": "87.",
  "atk-s0514a1:3312": "“Te patītā pamuttena, bhattunā bhattugāravā;",
  "atk-s0514a1:3313": "Samantā parikiriṃsu, aṇḍajā laddhapaccayā”ti.",
  "atk-s0514a1:3314_0": "Tattha upāgamunti aruṇuggamanavelāyameva lājamadhuphāṇitādīni paribhuñjitvā raññā",
  "atk-s0514a1:3314_1": "ca deviyā ca dvīhi suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi",
  "atk-s0514a1:3314_2": "otaritvā rājānaṃ padakkhiṇaṃ katvā vehāsaṃ uppatitvā raññā añjaliṃ paggayha “gacchatha",
  "atk-s0514a1:3314_3": "sāmino”ti vutte sīhapañjarena nikkhantā uttamena javena gantvā ñātigaṇaṃ upāgamiṃsu.",
  "atk-s0514a1:3314_4": "Parameti uttame. Kekāti attano sabhāvena “kekā”ti saddamakaṃsu. Bhattugāravāti bhattari",
  "atk-s0514a1:3314_5": "sagāravā. Parikiriṃsūti bhattuno muttabhāvena tuṭṭhā taṃ bhattāraṃ samantā parivārayiṃsu.",
  "atk-s0514a1:3314_6": "Laddhapaccayāti laddhapatiṭṭhā.",
  "atk-s0514a1:3315_0": "Evaṃ parivāretvā pana te haṃsā “kathaṃ muttosi, mahārājā”ti pucchiṃsu. Mahāsatto",
  "atk-s0514a1:3315_1": "sumukhaṃ nissāya muttabhāvaṃ, sāgalarājaluddaputtehi katakammañca kathesi. Taṃ sutvā",
  "atk-s0514a1:3315_2": "tuṭṭho haṃsagaṇo “sumukhasenāpati ca rājā ca luddaputto ca sukhitā niddukkhā ciraṃ",
  "atk-s0514a1:3315_3": "jīvantū”ti thutimakāsi. Tamatthaṃ pakāsento satthā osānagāthamāha –",
  "atk-s0514a1:3316": "88.",
  "atk-s0514a1:3317": "“Evaṃ mittavataṃ atthā, sabbe honti padakkhiṇā;",
  "atk-s0514a1:3318": "Haṃsā yathā dhataraṭṭhā, ñātisaṅghaṃ upāgamu”nti.",
  "atk-s0514a1:3319_0": "Tattha mittavatanti kalyāṇamittasampannānaṃ. Padakkhiṇāti sukhanipphattino vuḍḍhiyuttā.",
  "atk-s0514a1:3319_1": "Dhataraṭṭhāti haṃsarājā sumukho raññā ceva luddaputtena cāti dvīhi evaṃ ubhopi te",
  "atk-s0514a1:3319_2": "dhataraṭṭhā kalyāṇamittasampannā yathā ñātisaṅghaṃ upāgamuṃ, ñātisaṅghaupagamanasaṅkhāto",
  "atk-s0514a1:3319_3": "nesaṃ attho padakkhiṇo jāto, evaṃ aññesampi mittavataṃ atthā padakkhiṇā hontīti.",
  "atk-s0514a1:3320_0": "Satthā imaṃ dhammadesanaṃ āharitvā “na bhikkhave idāneva, pubbepānando mamatthāya",
  "atk-s0514a1:3320_1": "jīvitaṃ pariccajī”ti vatvā jātakaṃ samodhānesi “tadā nesādo channo ahosi, rājā sāriputto,",
  "atk-s0514a1:3320_2": "sumukho ānando, channavuti haṃsasahassā buddhaparisā, haṃsarājā pana ahameva ahosi”nti.",
  "atk-s0514a1:3321": "Cūḷahaṃsajātakavaṇṇanā paṭhamā.",
  "atk-s0514a1:3323": "[534] 2. Mahāhaṃsajātakavaṇṇanā",
  "atk-s0514a1:3324": "Ete haṃsā pakkamantīti idaṃ satthā veḷuvane viharanto ānandatherassa jīvitapariccāgameva ārabbha kathesi. Vatthu heṭṭhā vuttasadisameva, idha pana satthā atītaṃ āharanto idamāhari.",
  "atk-s0514a1:3325_0": "Atīte bārāṇasiyaṃ saṃyamassa nāma bārāṇasirañño khemā nāma aggamahesī ahosi. Tadā",
  "atk-s0514a1:3325_1": "bodhisatto navutihaṃsasahassaparivuto cittakūṭe vihāsi. Athekadivasaṃ khemā devī",
  "atk-s0514a1:3325_2": "paccūsasamaye supinaṃ addasa. Suvaṇṇavaṇṇā haṃsā āgantvā rājapallaṅke nisīditvā madhurassarena",
  "atk-s0514a1:3325_3": "dhammakathaṃ kathesuṃ. Deviyā sādhukāraṃ datvā dhammaṃ suṇantiyā dhammassavanena",
  "atk-s0514a1:3325_4": "atittāya eva ratti vibhāyi. Haṃsā dhammaṃ kathetvā sīhapañjarena nikkhamitvā agamaṃsu.",
  "atk-s0514a1:3325_5": "Sā vegenuṭṭhāya “palāyamāne haṃse gaṇhatha gaṇhathā”ti vatvā hatthaṃ pasārentīyeva",
  "atk-s0514a1:3325_6": "pabujjhi. Tassā kathaṃ sutvā paricārikāyo “kuhiṃ haṃsā”ti thokaṃ avahasiṃsu. Sā tasmiṃ",
  "atk-s0514a1:3325_7": "khaṇe supinabhāvaṃ ñatvā cintesi – “ahaṃ abhūtaṃ na passāmi, addhā imasmiṃ loke suvaṇṇavaṇṇā",
  "atk-s0514a1:3325_8": "haṃsā bhavissanti, sace kho pana ‘suvaṇṇahaṃsānaṃ dhammaṃ sotukāmāmhī’ti rājānaṃ",
  "atk-s0514a1:3325_9": "vakkhāmi, ‘amhehi suvaṇṇahaṃsā nāma na diṭṭhapubbā, haṃsānañca kathā nāma abhūtāyevā’ti",
  "atk-s0514a1:3325_10": "vatvā nirussukko bhavissati, ‘dohaḷo’ti vutte pana yena kenaci upāyena pariyesissati,",
  "atk-s0514a1:3325_11": "evaṃ me manoratho samijjhissatī”ti. Sā gilānālayaṃ dassetvā paricārikānaṃ saññaṃ datvā nipajji.",
  "atk-s0514a1:3326_0": "Rājā rājāsane nisinno tassā dassanavelāya taṃ adisvā “kahaṃ, khemā devī”ti pucchitvā",
  "atk-s0514a1:3326_1": "“gilānā”ti sutvā tassā santikaṃ gantvā sayanekadese nisīditvā piṭṭhiṃ parimajjanto",
  "atk-s0514a1:3326_2": "“kiṃ te aphāsuka”nti pucchi. “Deva aññaṃ aphāsukaṃ natthi, dohaḷo pana me uppanno”ti.",
  "atk-s0514a1:3326_3": "Tena hi “bhaṇa, devi, yaṃ icchasi, taṃ sīghaṃ te upanāmessāmī”ti. “Mahārāja, ahamekassa",
  "atk-s0514a1:3326_4": "suvaṇṇahaṃsassa samussitasetacchatte rājapallaṅke nisinnassa gandhamālādīhi pūjaṃ",
  "atk-s0514a1:3326_5": "katvā sādhukāraṃ dadamānā dhammakathaṃ sotumicchāmi, sace labhāmi, iccetaṃ kusalaṃ,",
  "atk-s0514a1:3326_6": "no ce, jīvitaṃ me natthī”ti. Atha naṃ rājā “sace manussaloke atthi, labhissasi, mā",
  "atk-s0514a1:3326_7": "cintayī”ti assāsetvā sirigabbhato nikkhamma amaccehi saddhiṃ mantesi – “ambho, khemā",
  "atk-s0514a1:3326_8": "devī, ‘suvaṇṇahaṃsassa dhammakathaṃ sotuṃ labhantī jīvissāmi, alabhantiyā me jīvitaṃ",
  "atk-s0514a1:3326_9": "natthī’ti vadati, atthi nu kho suvaṇṇavaṇṇā haṃsā”ti. “Deva amhehi neva diṭṭhapubbā",
  "atk-s0514a1:3326_10": "na sutapubbā”ti. “Ke pana jāneyyu”nti? “Brāhmaṇā, devā”ti. Rājā brāhmaṇe pakkosāpetvā",
  "atk-s0514a1:3326_11": "sakkāraṃ katvā pucchi – “honti nu kho ācariyā suvaṇṇavaṇṇā haṃsā”ti? “Āma, mahārāja",
  "atk-s0514a1:3326_12": "amhākaṃ mantesumacchā, kakkaṭakā, kacchapā, migā, morā, haṃsāti cha ete tiracchānagatā",
  "atk-s0514a1:3326_13": "suvaṇṇavaṇṇā hontīti āgatā, tattha dhataraṭṭhakulahaṃsā nāma paṇḍitā ñāṇasampannā,",
  "atk-s0514a1:3326_14": "iti manussehi saddhiṃ satta suvaṇṇavaṇṇā hontī”ti.",
  "atk-s0514a1:3327_0": "Taṃ sutvā rājā attamano hutvā “kahaṃ nu kho ācariyā dhataraṭṭhahaṃsā vasantī”ti pucchitvā",
  "atk-s0514a1:3327_1": "“na jānāma, mahārājā”ti vutte “atha ke pana jānissantī”ti vatvā “luddaputtā”ti vutte",
  "atk-s0514a1:3327_2": "sabbe attano vijite luddake sannipātāpetvā pucchi – “tātā, suvaṇṇavaṇṇā dhataraṭṭhakulahaṃsā",
  "atk-s0514a1:3327_3": "nāma kahaṃ vasantī”ti? Atheko luddo “himavante kira, deva, cittakūṭapabbateti no",
  "atk-s0514a1:3327_4": "kulaparamparāya kathentī”ti āha. “Jānāsi pana nesaṃ gahaṇūpāya”nti? “Na jānāmi, devā”ti.",
  "atk-s0514a1:3327_5": "“Ke pana jānissantī”ti? Brāhmaṇāti. So brāhmaṇapaṇḍite pakkosāpetvā cittakūṭapabbate",
  "atk-s0514a1:3327_6": "suvaṇṇavaṇṇānaṃ haṃsānaṃ atthibhāvaṃ ārocetvā “jānātha nu kho tesaṃ gahaṇūpāya”nti",
  "atk-s0514a1:3327_7": "pucchi. “Mahārāja, kiṃ tehi gantvā gahitehi, upāyena te nagarasamīpaṃ ānetvā gahessāmā”ti.",
  "atk-s0514a1:3327_8": "“Ko pana upāyo”ti? “Mahārāja, nagarato avidūre uttarena tigāvutamatte tigāvutappamāṇaṃ",
  "atk-s0514a1:3327_9": "khemaṃ nāma saraṃ kārāpetvā udakassa pūretvā nānādhaññāni ropetvā pañcavaṇṇapadumasañchannaṃ",
  "atk-s0514a1:3327_10": "kārāpetvā ekaṃ paṇḍitaṃ nesādaṃ paṭicchāpetvā manussānaṃ upagantuṃ adatvā catūsu",
  "atk-s0514a1:3327_11": "kaṇṇesu ṭhitehi abhayaṃ ghosāpetha, taṃ sutvā nānāsakuṇā dasa disā otarissanti, tepi",
  "atk-s0514a1:3327_12": "haṃsā paramparāya tassa sarassa khemabhāvaṃ sutvā āgacchissanti, atha ne vālapāsehi",
  "atk-s0514a1:3327_13": "bandhāpetvā gaṇhāpeyyāthā”ti.",
  "atk-s0514a1:3328_0": "Taṃ sutvā rājā tehi vuttapadese vuttappakāraṃ saraṃ kārāpetvā chekaṃ nesādaṃ pakkosāpetvā",
  "atk-s0514a1:3328_1": "tassa sahassaṃ dāpetvā “tvaṃ ito paṭṭhāya attano kammaṃ mā kari, puttadāraṃ te ahaṃ",
  "atk-s0514a1:3328_2": "posessāmi, tvaṃ appamatto khemaṃ saraṃ rakkhanto manusse paṭikkamāpetvā catūsu kaṇṇesu",
  "atk-s0514a1:3328_3": "abhayaṃ ghosāpetvā āgatāgate sakuṇe mama ācikkheyyāsi, suvaṇṇahaṃsesu āgatesu mahantaṃ",
  "atk-s0514a1:3328_4": "sakkāraṃ labhissasī”ti tamassāsetvā khemaṃ saraṃ paṭicchāpesi. So tato paṭṭhāya raññā",
  "atk-s0514a1:3328_5": "vuttanayeneva tattha paṭipajji, “khemaṃ saraṃ rakkhatī”ti cassa “khemanesādo”tveva",
  "atk-s0514a1:3328_6": "nāmaṃ udapādi. Tato paṭṭhāya ca nānappakārā sakuṇā otariṃsu, “khemaṃ nibbhayaṃ sara”nti",
  "atk-s0514a1:3328_7": "paramparāghosena nānāhaṃsā āgamiṃsu. Paṭhamaṃ tāva tiṇahaṃsā āgamiṃsu, tesaṃ ghosena",
  "atk-s0514a1:3328_8": "paṇḍuhaṃsā, tesaṃ ghosena manosilāvaṇṇā haṃsā, tesaṃ ghosena setahaṃsā, tesaṃ ghosena",
  "atk-s0514a1:3328_9": "pākahaṃsā āgamiṃsu. Tesu āgatesu khemako rañño ārocesi – “deva, pañcavaṇṇā haṃsā",
  "atk-s0514a1:3328_10": "āgantvā sare gocaraṃ gaṇhanti, pākahaṃsānaṃ āgatattā idāni katipāheneva suvaṇṇahaṃsā",
  "atk-s0514a1:3328_11": "āgamissanti, mā cintayittha, devā”ti.",
  "atk-s0514a1:3329_0": "Taṃ sutvā rājā “aññena tattha na gantabbaṃ, yo gacchissati, hatthapādachedanañca",
  "atk-s0514a1:3329_1": "gharavilopañca pāpuṇissatī”ti nagara bheriṃ carāpesi. Tato paṭṭhāya tattha koci na",
  "atk-s0514a1:3329_2": "gacchati. Cittakūṭassa panāvidūre kañcanaguhāyaṃpākahaṃsā vasanti, tepi mahabbalā.",
  "atk-s0514a1:3329_3": "Dhataraṭṭhakulena saddhiṃ tesaṃ sarīravaṇṇova viseso. Pākahaṃsarañño pana dhītā suvaṇṇavaṇṇā",
  "atk-s0514a1:3329_4": "ahosi. So taṃ dhataraṭṭhamahissarassa anurūpāti tassa pādaparicārikaṃ katvā pesesi.",
  "atk-s0514a1:3329_5": "Sā tassa piyā ahosi manāpā, teneva ca kāraṇena tāni dve haṃsakulāni aññamaññaṃ vissāsikāni jātāni.",
  "atk-s0514a1:3330_0": "Athekadivasaṃ bodhisattassa parivārahaṃsā pākahaṃse pucchiṃsu – “tumhe imesu divasesu",
  "atk-s0514a1:3330_1": "kahaṃ gocaraṃ gaṇhathā”ti? “Mayaṃ bārāṇasito avidūre khemasare gocaraṃ gaṇhāma, tumhe",
  "atk-s0514a1:3330_2": "pana kuhiṃ āhiṇḍathā”ti. “Asukaṃ nāmā”ti vutte “kasmā khemasaraṃ na gacchatha, so",
  "atk-s0514a1:3330_3": "hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno",
  "atk-s0514a1:3330_4": "nānappakārabhamaragaṇanikūjito catūsu kaṇṇesu niccaṃ pavattaabhayaghosano, koci naṃ",
  "atk-s0514a1:3330_5": "upasaṅkamituṃ samattho nāma natthi, pageva aññaṃ upaddavaṃ kātuṃ, evarūpo so saro”ti",
  "atk-s0514a1:3330_6": "khemasaraṃ vaṇṇayiṃsu. Te tesaṃ vacanaṃ sutvā “bārāṇasiyā samīpe kira evarūpo khemo",
  "atk-s0514a1:3330_7": "nāma saro atthi, pākahaṃsā tattha gantvā gocaraṃ gaṇhanti, tumhepi dhataraṭṭhamahissarassa",
  "atk-s0514a1:3330_8": "ārocetha, sace anujānāti, mayampi tattha gantvā gocaraṃ gaṇheyyāmā”ti sumukhassa",
  "atk-s0514a1:3330_9": "kathesuṃ. Sumukho rañño ārocesi. So cintesi – “manussā nāma bahumāyā kharamantā upāyakusalā,",
  "atk-s0514a1:3330_10": "bhavitabbamettha kāraṇena, ettakaṃ kālaṃ eso saro natthi, idāni amhākaṃ gahaṇatthāya",
  "atk-s0514a1:3330_11": "kato bhavissatī”ti. So sumukhaṃ āha – “mā vo tattha gamanaṃ ruccatha, na so saro",
  "atk-s0514a1:3330_12": "tehi sudhammatāya kato, amhākaṃ gahaṇatthāyeva kato, manussā nāma bahumāyā kharamantā",
  "atk-s0514a1:3330_13": "upāyakusalā, tumhe sakeyeva gocare carathā”ti.",
  "atk-s0514a1:3331_0": "Suvaṇṇahaṃsā “khemaṃ saraṃ gantukāmamhā”ti dutiyampi tatiyampi sumukhassa ārocesuṃ.",
  "atk-s0514a1:3331_1": "So tesaṃ tattha gantukāmataṃ mahāsattassa ārocesi. Atha mahāsatto “mama ñātakā maṃ",
  "atk-s0514a1:3331_2": "nissāya mā kilamantu, tena hi gacchāmā”ti navutihaṃsasahassaparivuto tattha gantvā",
  "atk-s0514a1:3331_3": "gocaraṃ gahetvā haṃsakīḷaṃ kīḷitvā cittakūṭameva paccāgami. Khemako tesaṃ gocaraṃ",
  "atk-s0514a1:3331_4": "caritvā gatakāle gantvā tesaṃ āgatabhāvaṃ rañño ārocesi. Rājā tuṭṭhacitto hutvā,",
  "atk-s0514a1:3331_5": "“samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī”ti",
  "atk-s0514a1:3331_6": "vatvā paribbayaṃ datvā taṃ uyyojesi. So tattha gantvā cāṭipañjare nisīditvā haṃsānaṃ",
  "atk-s0514a1:3331_7": "caraṇaṭṭhānaṃ vīmaṃsi. Bodhisattā nāma nilloluppacārino honti, tasmā mahāsatto otiṇṇaṭṭhānato",
  "atk-s0514a1:3331_8": "paṭṭhāya sapadānaṃ sāliṃ khādanto agamāsi. Sesā ito cito ca khādantā vicariṃsu.",
  "atk-s0514a1:3332_0": "Atha luddaputto “ayaṃ haṃso nilloluppacārī, imaṃ bandhituṃ vaṭṭatī”ti cintetvā punadivase",
  "atk-s0514a1:3332_1": "haṃsesu saraṃ anotiṇṇesuyeva cāṭipañjare nisinno taṃ ṭhānaṃ gantvā avidūre pañjare",
  "atk-s0514a1:3332_2": "attānaṃ paṭicchādetvā chiddena olokento acchi. Tasmiṃ khaṇe mahāsatto navutihaṃsasahassapurakkhato",
  "atk-s0514a1:3332_3": "hiyyo otiṇṇaṭṭhāneyeva otaritvā odhiyaṃ nisīditvā sāliṃ khādanto pāyāsi. Nesādo pañjarachiddena",
  "atk-s0514a1:3332_4": "olokento tassa rūpasobhaggappattaṃ attabhāvaṃ disvā “ayaṃ haṃso sakaṭanābhippamāṇasarīro",
  "atk-s0514a1:3332_5": "suvaṇṇavaṇṇo, tīhi rattarājīhi gīvāyaṃ parikkhitto, tisso rājiyo galena otaritvā",
  "atk-s0514a1:3332_6": "urantarena gatā, tisso pacchābhāgena nibbijjhitvā gatā, rattakambalasuttasikkāya",
  "atk-s0514a1:3332_7": "ṭhapitakañcanakkhandho viya atirocati, iminā etesaṃ raññā bhavitabbaṃ, imameva gaṇhissāmī”ti",
  "atk-s0514a1:3332_8": "cintesi. Haṃsarājāpi bahuṃ gocaraṃ caritvā jalakīḷaṃ kīḷitvā haṃsagaṇaparivuto cittakūṭameva",
  "atk-s0514a1:3332_9": "agamāsi. Iminā niyāmeneva pañca divase gocaraṃ gaṇhi. Chaṭṭhe divase khemako kāḷaassavālamayaṃ",
  "atk-s0514a1:3332_10": "daḷhaṃ mahārajjuṃ vaṭṭitvā yaṭṭhiyā pāsaṃ katvā “sve haṃsarājā imasmiṃ okāse otarissatī”ti",
  "atk-s0514a1:3332_11": "tathato ñatvā antoudake yaṭṭhipāsaṃ oḍḍi.",
  "atk-s0514a1:3333_0": "Punadivase haṃsarājā otaranto pādaṃ pāse pavesantoyeva otari. Athassa pāso pādaṃ",
  "atk-s0514a1:3333_1": "ayapaṭṭakena kaḍḍhanto viya ābandhitvā gaṇhi. So “chindissāmi na”nti vegaṃ janetvā",
  "atk-s0514a1:3333_2": "kaḍḍhitvā pātesi. Paṭhamavāre suvaṇṇavaṇṇaṃ cammaṃ chijji, dutiyavāre kambalavaṇṇaṃ",
  "atk-s0514a1:3333_3": "maṃsaṃ chijji, tatiyavāre nhāru chijji, catutthavāre pana “pādā chijjeyyuṃ, rañño",
  "atk-s0514a1:3333_4": "pana hīnaṅgatā nāma ananucchavikā”ti na vāyāmaṃ akāsi, balavavedanā ca pavattiṃsu.",
  "atk-s0514a1:3333_5": "So cintesi – “sacāhaṃ baddharavaṃ ravissāmi, ñātakā me ñatrastā hutvā gocaraṃ aggahetvā",
  "atk-s0514a1:3333_6": "chātajjhattāva palāyantā dubbalattā samudde patissantī”ti. So vedanaṃ adhivāsetvā",
  "atk-s0514a1:3333_7": "pāsavase vattetvā sāliṃ khādanto viya hutvā tesaṃ yāvadatthaṃ caritvā haṃsakīḷaṃ",
  "atk-s0514a1:3333_8": "kīḷanakāle mahantena saddena baddharavaṃ ravi. Taṃ sutvā haṃsā maraṇabhayatajjitā",
  "atk-s0514a1:3333_9": "vaggavaggā cittakūṭābhimukhā purimanayeneva pakkamiṃsu.",
  "atk-s0514a1:3334_0": "Sumukhopi heṭṭhā vuttanayeneva cintetvā vicinitvā tīsupi koṭṭhāsesu mahāsattaṃ adisvā",
  "atk-s0514a1:3334_1": "“addhā tassevedaṃ bhayaṃ uppanna”nti nivattitvā āgato mahāsattaṃ pāsena baddhaṃ lohitamakkhitaṃ",
  "atk-s0514a1:3334_2": "dukkhāturaṃ paṅkapiṭṭhe nipannaṃ disvā “mā bhāyi, mahārāja, ahaṃ mama jīvitaṃ pariccajitvā",
  "atk-s0514a1:3334_3": "tumhe mocessāmī”ti vadanto otaritvā mahāsattaṃ assāsento paṅkapiṭṭhe nisīdi. Mahāsatto",
  "atk-s0514a1:3334_4": "“navutihaṃsasahassesu maṃ chaḍḍetvā palāyantesu ayaṃ sumukho ekakova āgato, kiṃ nu",
  "atk-s0514a1:3334_5": "kho luddaputtassa āgatakāle maṃ chaḍḍetvā palāyissati, udāhu no”ti vīmaṃsanavasena",
  "atk-s0514a1:3334_6": "lohitamakkhito pāsayaṭṭhiyaṃ olambantoyeva tisso gāthā abhāsi –",
  "atk-s0514a1:3335": "89.",
  "atk-s0514a1:3336": "“Ete haṃsā pakkamanti, vakkaṅgā bhayameritā;",
  "atk-s0514a1:3337": "Harittaca hemavaṇṇa, kāmaṃ sumukha pakkama.",
  "atk-s0514a1:3338": "90.",
  "atk-s0514a1:3339": "“Ohāya maṃ ñātigaṇā, ekaṃ pāsavasaṃ gataṃ;",
  "atk-s0514a1:3340": "Anapekkhamānā gacchanti, kiṃ eko avahīyasi.",
  "atk-s0514a1:3341": "91.",
  "atk-s0514a1:3342": "“Pateva patataṃ seṭṭha, natthi baddhe sahāyatā;",
  "atk-s0514a1:3343": "Mā anīghāya hāpesi, kāmaṃ sumukha pakkamā”ti.",
  "atk-s0514a1:3344_0": "Tattha bhayameritāti bhayena eritā bhayaṭṭitā bhayacalitā. Tatiyapade “harī”tipi",
  "atk-s0514a1:3344_1": "“hema”ntipi suvaṇṇasseva nāmaṃ. So ca harittacatāya hemavaṇṇo, tena taṃ evaṃ ālapati.",
  "atk-s0514a1:3344_2": "Sumukhāti sundaramukha. Anapekkhamānāti tava ñātakā maṃ anolokentā nirālayā hutvā.",
  "atk-s0514a1:3344_3": "Patevāti uppatāhiyeva. Mā anīghāyāti ito gantvā pattabbāya nidukkhabhāvāya vīriyaṃ mā hāpesi.",
  "atk-s0514a1:3345": "Taṃ sutvā sumukho “ayaṃ haṃsarājā mama piyamittabhāvaṃ na jānāti, anuppiyabhāṇī mittoti maṃ sallakkheti, sinehabhāvamassa dassessāmī”ti cintetvā catasso gāthā abhāsi –",
  "atk-s0514a1:3346": "92.",
  "atk-s0514a1:3347": "“Nāhaṃ dukkhaparetopi, dhataraṭṭha tuvaṃ jahe;",
  "atk-s0514a1:3348": "Jīvitaṃ maraṇaṃ vā me, tayā saddhiṃ bhavissati.",
  "atk-s0514a1:3349": "93.",
  "atk-s0514a1:3350": "“Nāhaṃ dukkhaparetopi, dhataraṭṭha tuvaṃ jahe;",
  "atk-s0514a1:3351": "Na maṃ anariyasaṃyutte, kamme yojetumarahasi.",
  "atk-s0514a1:3352": "94.",
  "atk-s0514a1:3353": "“Sakumāro sakhātyasmi, sacitte casmi te ṭhito;",
  "atk-s0514a1:3354": "Ñāto senāpatī tyāhaṃ, haṃsānaṃ pavaruttama.",
  "atk-s0514a1:3355": "95.",
  "atk-s0514a1:3356": "“Kathaṃ ahaṃ vikattissaṃ, ñātimajjhe ito gato;",
  "atk-s0514a1:3357": "Taṃ hitvā patataṃ seṭṭha, kiṃ te vakkhāmito gato;",
  "atk-s0514a1:3358": "Idha pāṇaṃ cajissāmi, nānariyaṃ kattumussahe”ti.",
  "atk-s0514a1:3359_0": "Tattha nāhanti ahaṃ, mahārāja, kāyikacetasikena dukkhena phuṭṭhopi taṃ na jahāmi.",
  "atk-s0514a1:3359_1": "Anariyasaṃyutteti mittadubbhīhi ahirikehi kattabbatāya anariyabhāvena saṃyutte. Kammeti",
  "atk-s0514a1:3359_2": "taṃ jahitvā pakkamanakamme. Sakumāroti samānakumāro, ekadivaseneva paṭisandhiṃ gahetvā",
  "atk-s0514a1:3359_3": "ekadivase aṇḍakosaṃ padāletvā ekato vaḍḍhitakumāroti attho. Sakhātyasmīti ahaṃ te",
  "atk-s0514a1:3359_4": "dakkhiṇakkhisamo piyasahāyo. Sacitteti tava sake citte ahaṃ ṭhito tava vase vattāmi,",
  "atk-s0514a1:3359_5": "tayi jīvante jīvāmi, na jīvante na jīvāmīti attho. “Saṃcitte”tipi pāṭho, tava citte",
  "atk-s0514a1:3359_6": "ahaṃ saṇṭhito suṭṭhu ṭhitoti attho. Ñātoti sabbahaṃsānaṃ antare paññāto. Vikattissanti",
  "atk-s0514a1:3359_7": "“kuhiṃ haṃsarājā”ti pucchito ahaṃ kinti kathessāmi. Kiṃ te vakkhāmīti te tava pavattiṃ",
  "atk-s0514a1:3359_8": "pucchante haṃsagaṇe kiṃ vakkhāmi.",
  "atk-s0514a1:3360": "Evaṃ sumukhena catūhi gāthāhi sīhanāde nadite tassa guṇaṃ pakāsento mahāsatto āha –",
  "atk-s0514a1:3361": "96.",
  "atk-s0514a1:3362": "“Eso hi dhammo sumukha, yaṃ tvaṃ ariyapathe ṭhito;",
  "atk-s0514a1:3363": "Yo bhattāraṃ sakhāraṃ maṃ, na pariccattumussahe.",
  "atk-s0514a1:3364": "97.",
  "atk-s0514a1:3365": "“Tañhi me pekkhamānassa, bhayaṃ na tveva jāyati;",
  "atk-s0514a1:3366": "Adhigacchasi tvaṃ mayhaṃ, evaṃbhūtassa jīvita”nti.",
  "atk-s0514a1:3367_0": "Tattha eso dhammoti esa porāṇakapaṇḍitānaṃ sabhāvo. Bhattāraṃ sakhāraṃ manti sāmikañca",
  "atk-s0514a1:3367_1": "sahāyañca maṃ. Bhayanti cittutrāso mayhaṃ na jāyati, cittakūṭapabbate haṃsagaṇamajjhe",
  "atk-s0514a1:3367_2": "ṭhito viya homi. Mayhanti mama jīvitaṃ tvaṃ labhāpessasi.",
  "atk-s0514a1:3368_0": "Evaṃ tesaṃ kathentānaññeva luddaputto sarapariyante ṭhito haṃse tīhi khandhehi palāyante",
  "atk-s0514a1:3368_1": "disvā “kiṃ nu kho”ti pāsaṭṭhānaṃ olokento bodhisattaṃ pāsayaṭṭhiyaṃ olambantaṃ disvā",
  "atk-s0514a1:3368_2": "sañjātasomanasso kacchaṃ daḷhaṃ bandhitvā muggaraṃ gahetvā kappuṭṭhānaggi viya avattharamāno",
  "atk-s0514a1:3368_3": "paṇhiyā akkantakalale uparisīsena gantvā purato patante vegena upasaṅkami. Tamatthaṃ",
  "atk-s0514a1:3368_4": "pakāsento satthā āha –",
  "atk-s0514a1:3369": "98.",
  "atk-s0514a1:3370": "“Iccevaṃ mantayantānaṃ, ariyānaṃ ariyavuttinaṃ;",
  "atk-s0514a1:3371": "Daṇḍamādāya nesādo, āpatī turito bhusaṃ.",
  "atk-s0514a1:3372": "99.",
  "atk-s0514a1:3373": "“Tamāpatantaṃ disvāna, sumukho atibrūhayi;",
  "atk-s0514a1:3374": "Aṭṭhāsi purato rañño, haṃso vissāsayaṃ byathaṃ.",
  "atk-s0514a1:3375": "100.",
  "atk-s0514a1:3376": "“Mā bhāyi patataṃ seṭṭha, na hi bhāyanti tādisā;",
  "atk-s0514a1:3377": "Ahaṃ yogaṃ payuñjissaṃ, yuttaṃ dhammūpasañhitaṃ;",
  "atk-s0514a1:3378": "Tena pariyāpadānena, khippaṃ pāsā pamokkhasī”ti.",
  "atk-s0514a1:3379_0": "Tattha ariyavuttinanti ariyācāre vattamānānaṃ. Bhusanti daḷhaṃ balavaṃ. Atibrūhayīti",
  "atk-s0514a1:3379_1": "anantaragāthāya āgataṃ “mā bhāyī”ti vacanaṃ vadanto atibrūhesi mahāsaddaṃ nicchāresi.",
  "atk-s0514a1:3379_2": "Aṭṭhāsīti sace nesādo rājānaṃ paharissati, ahaṃ pahāraṃ sampaṭicchissāmīti jīvitaṃ",
  "atk-s0514a1:3379_3": "pariccajitvā purato aṭṭhāsi. Vissāsayanti vissāsento assāsento. Byathanti byathitaṃ",
  "atk-s0514a1:3379_4": "bhītaṃ rājānaṃ “mā bhāyī”ti iminā vacanena vissāsento. Tādisāti tumhādisā ñāṇavīriyasampannā.",
  "atk-s0514a1:3379_5": "Yoganti ñāṇavīriyayogaṃ. Yuttanti anucchavikaṃ. Dhammūpasañhitanti kāraṇanissitaṃ.",
  "atk-s0514a1:3379_6": "Tena pariyāpadānenāti tena mayā payuttena yogena parisuddhena. Pamokkhasīti muccissasi.",
  "atk-s0514a1:3380_0": "Evaṃ sumukho mahāsattaṃ assāsetvā luddaputtassa santikaṃ gantvā madhuraṃ mānusiṃ",
  "atk-s0514a1:3380_1": "vācaṃ nicchārento, “samma, tvaṃ konāmosī”ti pucchitvā “suvaṇṇavaṇṇahaṃsarāja, ahaṃ",
  "atk-s0514a1:3380_2": "khemako nāmā”ti vutte, “samma khemaka, ‘tayā oḍḍitavālapāse yo vā so vā haṃso baddho’ti",
  "atk-s0514a1:3380_3": "saññaṃ mā kari, navutiyā haṃsasahassānaṃ pavaro dhataraṭṭhahaṃsarājā te pāse baddho,",
  "atk-s0514a1:3380_4": "ñāṇasīlācārasampanno saṅgāhakapakkhe ṭhito, na taṃ māretuṃ yutto, ahaṃ tava iminā",
  "atk-s0514a1:3380_5": "kattabbakiccaṃ karissāmi, ayampi suvaṇṇavaṇṇo, ahampi tatheva, ahaṃ etassatthāya",
  "atk-s0514a1:3380_6": "attano jīvitaṃ pariccajissāmi, sace tvaṃ etassa pattāni gaṇhitukāmosi, mama pattāni",
  "atk-s0514a1:3380_7": "gaṇha, athopi cammamaṃsanhāruaṭṭhīnamaññataraṃ gaṇhitukāmosi, mameva sarīrato gaṇha,",
  "atk-s0514a1:3380_8": "atha naṃ kīḷāhaṃsaṃ kātukāmosi, maññeva kara, jīvantameva vikkiṇitvā sace dhanaṃ",
  "atk-s0514a1:3380_9": "uppādetukāmosi, maṃ jīvantameva vikkiṇitvā dhanaṃ uppādehi, mā etaṃ ñāṇādiguṇasaṃyuttaṃ",
  "atk-s0514a1:3380_10": "haṃsarājānaṃ avadhi, sace hi naṃ vadhissasi, nirayādīhi na muccissasī”ti taṃ nirayādibhayena",
  "atk-s0514a1:3380_11": "santajjetvā attano madhurakathaṃ gaṇhāpetvā puna bodhisattassa santikaṃ gantvā taṃ",
  "atk-s0514a1:3380_12": "assāsento aṭṭhāsi. Nesādo tassa kathaṃ sutvā “ayaṃ tiracchānagato samāno manussehipi",
  "atk-s0514a1:3380_13": "kātuṃ asakkuṇeyyaṃ evarūpaṃ mittadhammaṃ karoti, manussāpi evaṃ mittadhamme ṭhātuṃ",
  "atk-s0514a1:3380_14": "na sakkonti, aho esa ñāṇasampanno madhurakatho dhammiko”ti sakalasarīraṃ pītisomanassaparipuṇṇaṃ",
  "atk-s0514a1:3380_15": "katvā pahaṭṭhalomo daṇḍaṃ chaḍḍetvā sirasi añjaliṃ patiṭṭhapetvā sūriyaṃ namassanto",
  "atk-s0514a1:3380_16": "viya sumukhassa guṇaṃ kittento aṭṭhāsi. Tamatthaṃ pakāsento satthā āha –",
  "atk-s0514a1:3381": "101.",
  "atk-s0514a1:3382": "“Tassa taṃ vacanaṃ sutvā, sumukhassa subhāsitaṃ;",
  "atk-s0514a1:3383": "Pahaṭṭhalomo nesādo, añjalissa paṇāmayi.",
  "atk-s0514a1:3384": "102.",
  "atk-s0514a1:3385": "“Na me sutaṃ vā diṭṭhaṃ vā, bhāsanto mānusiṃ dijo;",
  "atk-s0514a1:3386": "Ariyaṃ bruvāno vakkaṅgo, cajanto mānusiṃ giraṃ.",
  "atk-s0514a1:3387": "103.",
  "atk-s0514a1:3388": "“Kiṃ nu tāyaṃ dijo hoti, mutto baddhaṃ upāsasi;",
  "atk-s0514a1:3389": "Ohāya sakuṇā yanti, kiṃ eko avahīyasī”ti.",
  "atk-s0514a1:3390_0": "Tattha añjalissa paṇāmayīti añjaliṃ assa upanāmayi, “na me”ti gāthāyassa thutiṃ karoti.",
  "atk-s0514a1:3390_1": "Tattha mānusinti manussavācaṃ. Ariyanti sundaraṃ niddosaṃ. Cajantoti vissajjento.",
  "atk-s0514a1:3390_2": "Idaṃ vuttaṃ hoti – samma, tvaṃ dijo samāno ajja mayā saddhiṃ mānusiṃ vācaṃ bhāsanto",
  "atk-s0514a1:3390_3": "niddosaṃ bruvāno mānusiṃ giraṃ cajanto paccakkhato diṭṭho, ito pubbe pana idaṃ acchariyaṃ",
  "atk-s0514a1:3390_4": "mayā neva sutaṃ na diṭṭhanti. Kiṃ nu tāyanti yaṃ etaṃ tvaṃ upāsasi, kiṃ nu te ayaṃ hoti.",
  "atk-s0514a1:3391": "Evaṃ tuṭṭhacittena nesādena puṭṭho sumukho “ayaṃ muduko jāto, idānissa bhiyyosomattāya mudubhāvatthaṃ mama guṇaṃ dassesāmī”ti cintetvā āha –",
  "atk-s0514a1:3392": "104.",
  "atk-s0514a1:3393": "“Rājā me so dijāmitta, senāpaccassa kārayiṃ;",
  "atk-s0514a1:3394": "Tamāpade pariccatuṃ, nussahe vihagādhipaṃ.",
  "atk-s0514a1:3395": "105.",
  "atk-s0514a1:3396": "“Mahāgaṇāya bhattā me, mā eko byasanaṃ agā;",
  "atk-s0514a1:3397": "Tathā taṃ samma nesāda, bhattāyaṃ abhito rame”ti.",
  "atk-s0514a1:3398_0": "Tattha nussaheti na samatthomhi. Mahāgaṇāyāti mahato haṃsagaṇassa. Mā ekoti mādise",
  "atk-s0514a1:3398_1": "sevake vijjamāne mā ekako byasanaṃ agā. Tathā tanti yathā ahaṃ vadāmi, tatheva taṃ.",
  "atk-s0514a1:3398_2": "Sammāti vayassa. Bhattāyaṃ abhito rameti bhattā ayaṃ mama, ahamassa abhito rame santike",
  "atk-s0514a1:3398_3": "ramāmi na ukkaṇṭhāmīti.",
  "atk-s0514a1:3399_0": "Nesādo taṃ tassa dhammanissitaṃ madhurakathaṃ sutvā somanassappatto pahaṭṭhalomo",
  "atk-s0514a1:3399_1": "“sacāhaṃ etaṃ sīlādiguṇasaṃyuttaṃ haṃsarājānaṃ vadhissāmi, catūhi apāyehi na muccissāmi,",
  "atk-s0514a1:3399_2": "rājā maṃ yadicchati, taṃ karotu, ahametaṃ sumukhassa dāyaṃ katvā vissajjessāmī”ti",
  "atk-s0514a1:3399_3": "cintetvā gāthamāha –",
  "atk-s0514a1:3400": "106.",
  "atk-s0514a1:3401": "“Ariyavattasi vakkaṅga, yo piṇḍamapacāyasi;",
  "atk-s0514a1:3402": "Cajāmi te taṃ bhattāraṃ, gacchathūbho yathāsukha”nti.",
  "atk-s0514a1:3403_0": "Tattha ariyavattasīti mittadhammarakkhaṇasaṅkhātena ācāraariyānaṃ vattena samannāgatosi.",
  "atk-s0514a1:3403_1": "Piṇḍamapacāyasīti bhattu santikā laddhaṃ piṇḍaṃ senāpatiṭṭhānaṃ pūjesi. Gacchathūbhoti",
  "atk-s0514a1:3403_2": "dvepi janā assumukhe ñātisaṅghe hāsayamānā yathāsukhaṃ gacchathāti.",
  "atk-s0514a1:3404_0": "Evaṃ vatvā nesādo muducittena mahāsattaṃ upasaṅkamitvā yaṭṭhiṃ onāmetvā paṅkapiṭṭhe",
  "atk-s0514a1:3404_1": "nisīdāpetvā pāsayaṭṭhiyā mocetvā taṃ ukkhipitvā sarato nīharitvā taruṇadabbatiṇapiṭṭhe",
  "atk-s0514a1:3404_2": "nisīdāpetvā pāde baddhapāsaṃ saṇikaṃ mocetvā mahāsatte balavasinehaṃ paccupaṭṭhāpetvā",
  "atk-s0514a1:3404_3": "mettacittena udakaṃ ādāya lohitaṃ dhovitvā punappunaṃ parimajji, athassa mettānubhāvena",
  "atk-s0514a1:3404_4": "sirāya sirā, maṃsena maṃsaṃ, cammena cammaṃ ghaṭitaṃ, pādo pākatiko ahosi, itarena",
  "atk-s0514a1:3404_5": "nibbiseso. Bodhisatto sukhappatto hutvā pakatibhāvena nisīdi. Sumukho attānaṃ nissāya",
  "atk-s0514a1:3404_6": "rañño sukhitabhāvaṃ disvā sañjātasomanasso cintesi – “iminā amhākaṃ mahāupakāro kato,",
  "atk-s0514a1:3404_7": "amhehi etassa kato upakāro nāma natthi, sace esa rājarājamahāmattānaṃ atthāya amhe",
  "atk-s0514a1:3404_8": "gaṇhi, tesaṃ santikaṃ netvā bahuṃ dhanaṃ labhissati, sace attano atthāya gaṇhi, amhe",
  "atk-s0514a1:3404_9": "vikkiṇitvā dhanaṃ labhissateva, pucchissāmi tāva na”nti. Atha naṃ upakāraṃ kātukāmatāya pucchanto āha –",
  "atk-s0514a1:3405": "107.",
  "atk-s0514a1:3406": "“Sace attappayogena, ohito haṃsapakkhinaṃ;",
  "atk-s0514a1:3407": "Paṭiggaṇhāma te samma, etaṃ abhayadakkhiṇaṃ.",
  "atk-s0514a1:3408": "108.",
  "atk-s0514a1:3409": "“No ce attappayogena, ohito haṃsapakkhinaṃ;",
  "atk-s0514a1:3410": "Anissaro muñcamamhe, theyyaṃ kayirāsi luddakā”ti.",
  "atk-s0514a1:3411_0": "Tattha saceti, samma nesāda, sace tayā attano payogena attano atthāya haṃsānañceva",
  "atk-s0514a1:3411_1": "sesapakkhīnañca pāso ohito. Anissaroti anissaro hutvā amhe muñcanto yenāsi āṇatto,",
  "atk-s0514a1:3411_2": "tassasantakaṃ gaṇhanto theyyaṃ kayirāsi.",
  "atk-s0514a1:3412_0": "Taṃ sutvā nesādo “nāhaṃ tumhe attano atthāya gaṇhiṃ, bārāṇasiraññā pana saṃyamena",
  "atk-s0514a1:3412_1": "gaṇhāpitomhī”ti vatvā deviyā diṭṭhasupinakālato paṭṭhāya yāva raññā tesaṃ āgatabhāvaṃ",
  "atk-s0514a1:3412_2": "sutvā, “samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī”ti",
  "atk-s0514a1:3412_3": "vatvā paribbayaṃ datvā uyyojitabhāvo, tāva sabbaṃ pavattiṃ ārocesi. Taṃ sutvā sumukho",
  "atk-s0514a1:3412_4": "“iminā nesādena attano jīvitaṃ agaṇetvā amhe vissajjentena dukkaraṃ kataṃ, sace mayaṃ",
  "atk-s0514a1:3412_5": "ito cittakūṭaṃ gamissāma, neva dhataraṭṭharañño paññānubhāvo, na mayhaṃ mittadhammo",
  "atk-s0514a1:3412_6": "pākaṭo bhavissati, na luddaputto mahantaṃ yasaṃ lacchati, na rājā pañcasu sīlesu",
  "atk-s0514a1:3412_7": "patiṭṭhahissati, na deviyā manoratho matthakaṃ pāpuṇissatī”ti cintetvā, “samma, evaṃ",
  "atk-s0514a1:3412_8": "sante amhe vissajjetuṃ na labhasi, rañño no dassehi, so amhe yathāruciṃ karissatī”ti",
  "atk-s0514a1:3412_9": "imamatthaṃ pakāsento gāthamāha –",
  "atk-s0514a1:3413": "109.",
  "atk-s0514a1:3414": "“Yassa tvaṃ bhatako rañño, kāmaṃ tasseva pāpaya;",
  "atk-s0514a1:3415": "Tattha saṃyamano rājā, yathābhiññaṃ karissatī”ti.",
  "atk-s0514a1:3416": "Tattha tassevāti tasseva santikaṃ nehi. Tatthāti tasmiṃ rājanivesane. Yathābhiññanti yathādhippāyaṃ yathāruciṃ.",
  "atk-s0514a1:3417_0": "Taṃ sutvā nesādo “mā vo bhaddante rājadassanaṃ ruccittha, rājāno nāma sappaṭibhayā,",
  "atk-s0514a1:3417_1": "kīḷāhaṃse vā vo kareyyuṃ māreyyuṃ vā”ti āha. Atha naṃ sumukho, “samma luddaka mā",
  "atk-s0514a1:3417_2": "amhākaṃ cintayi, ahaṃ tādisassa kakkhaḷassa dhammakathāya maddavaṃ janesiṃ, rañño",
  "atk-s0514a1:3417_3": "kiṃ na janessāmi, rājāno hi paṇḍitā subhāsitadubbhāsitaññu, khippaṃ no rañño santikaṃ",
  "atk-s0514a1:3417_4": "nehi, nayanto ca mā bandhanena nayi, pupphapañjare pana nisīdāpetvā nehi, pupphapañjaraṃ",
  "atk-s0514a1:3417_5": "karonto dhataraṭṭhassa mahantaṃ setapadumasañchannaṃ, mama khuddakaṃ rattapadumasañchannaṃ",
  "atk-s0514a1:3417_6": "katvā dhataraṭṭhaṃ purato, mamaṃ pacchato nīcataraṃ katvā ādāya khippaṃ netvā rañño",
  "atk-s0514a1:3417_7": "dassehī”ti āha. So tassa vacanaṃ sutvā “sumukho rājānaṃ disvā mama mahantaṃ yasaṃ",
  "atk-s0514a1:3417_8": "dātukāmo bhavissatī”ti sañjātasomanasso mudūhi latāhi pañjare katvā padumehi chādetvā",
  "atk-s0514a1:3417_9": "vuttanayeneva te gahetvā agamāsi. Tamatthaṃ pakāsento satthā āha –",
  "atk-s0514a1:3418": "110.",
  "atk-s0514a1:3419": "“Iccevaṃ vutto nesādo, hemavaṇṇe harittace;",
  "atk-s0514a1:3420": "Ubho hatthehi saṅgayha, pañjare ajjhavodahi.",
  "atk-s0514a1:3421": "111.",
  "atk-s0514a1:3422": "“Te pañjaragate pakkhī, ubho bhassaravaṇṇine;",
  "atk-s0514a1:3423": "Sumukhaṃ dhataraṭṭhañca, luddo ādāya pakkamī”ti.",
  "atk-s0514a1:3424": "Tattha ajjhavodahīti odahi ṭhapesi. Bhassaravaṇṇineti pabhāsampannavaṇṇe.",
  "atk-s0514a1:3425": "Evaṃ luddassa te ādāya pakkamanakāle dhataraṭṭho pākahaṃsarājadhītaraṃ attano bhariyaṃ saritvā sumukhaṃ āmantetvā kilesavasena vilapi. Tamatthaṃ pakāsento satthā āha –",
  "atk-s0514a1:3426": "112.",
  "atk-s0514a1:3427": "“Harīyamāno dhataraṭṭho, sumukhaṃ etadabravi;",
  "atk-s0514a1:3428": "Bāḷhaṃ bhāyāmi sumukha, sāmāya lakkhaṇūruyā;",
  "atk-s0514a1:3429": "Asmākaṃ vadhamaññāya, athattānaṃ vadhissati.",
  "atk-s0514a1:3430": "113.",
  "atk-s0514a1:3431": "“Pākahaṃsā ca sumukha, suhemā hemasuttacā;",
  "atk-s0514a1:3432": "Koñcī samuddatīreva, kapaṇā nūna rucchatī”ti.",
  "atk-s0514a1:3433_0": "Tattha bhāyāmīti maraṇato bhāyāmi. Sāmāyāti suvaṇṇavaṇṇāya. Lakkhaṇūruyāti lakkhaṇasampannaūruyā.",
  "atk-s0514a1:3433_1": "Vacamaññāyāti vadhaṃ jānitvā “mama piyasāmiko mārito”ti saññī hutvā. Vadhissatīti",
  "atk-s0514a1:3433_2": "kiṃ me piyasāmike mate jīvitenāti marissati. Pākahaṃsāti pākahaṃsarājadhītā. Suhemāti",
  "atk-s0514a1:3433_3": "evaṃnāmikā. Hemasuttacāti hemasadisasundaratacā. Rucchatīti yathā loṇisaṅkhātaṃ samuddaṃ",
  "atk-s0514a1:3433_4": "otaritvā mate patimhi koñcī sakuṇikā kapaṇā rodati, evaṃ nūna sā rodissatīti.",
  "atk-s0514a1:3434_0": "Taṃ sutvā sumukho “ayaṃ haṃsarājā aññe ovadituṃ yutto mātugāmaṃ nissāya kilesavasena",
  "atk-s0514a1:3434_1": "vilapati, udakassa ādittakālo viya vatiyā uṭṭhāya kedārakhādanakālo viya ca jāto,",
  "atk-s0514a1:3434_2": "yaṃnūnāhaṃ attano balena mātugāmassa dosaṃ pakāsetvā etaṃ saññāpeyya”nti cintetvā gāthamāha –",
  "atk-s0514a1:3435": "114.",
  "atk-s0514a1:3436": "“Evaṃ mahanto lokassa, appameyyo mahāgaṇī;",
  "atk-s0514a1:3437": "Ekitthimanusoceyya, nayidaṃ paññavatāmiva.",
  "atk-s0514a1:3438": "115.",
  "atk-s0514a1:3439": "“Vātova gandhamādeti, ubhayaṃ chekapāpakaṃ;",
  "atk-s0514a1:3440": "Bālo āmakapakkaṃva, lolo andhova āmisaṃ.",
  "atk-s0514a1:3441": "116.",
  "atk-s0514a1:3442": "“Avinicchayaññu atthesu, mandova paṭibhāsi maṃ;",
  "atk-s0514a1:3443": "Kiccākiccaṃ na jānāsi, sampatto kālapariyāyaṃ.",
  "atk-s0514a1:3444": "117.",
  "atk-s0514a1:3445": "“Aḍḍhummatto udīresi, yo seyyā maññasitthiyo;",
  "atk-s0514a1:3446": "Bahusādhāraṇā hetā, soṇḍānaṃva surāgharaṃ.",
  "atk-s0514a1:3447": "118.",
  "atk-s0514a1:3448": "“Māyā cetā marīcī ca, sokā rogā cupaddavā;",
  "atk-s0514a1:3449": "Kharā ca bandhanā cetā, maccupāsā guhāsayā;",
  "atk-s0514a1:3450": "Tāsu yo vissase poso, so naresu narādhamo”ti.",
  "atk-s0514a1:3451_0": "Tattha mahantoti mahanto samāno. Lokassāti haṃsalokassa. Appameyyoti guṇehi pametuṃ",
  "atk-s0514a1:3451_1": "asakkuṇeyyo. Mahāgaṇīti mahantena gaṇena samannāgato gaṇasatthā. Ekitthinti yaṃ evarūpo",
  "atk-s0514a1:3451_2": "bhavaṃ ekaṃ itthiṃ anusoceyya, idaṃ anusocanaṃ na paññavataṃ iva, tenāhaṃ ajja taṃ",
  "atk-s0514a1:3451_3": "bāloti maññāmīti adhippāyenevamāha.",
  "atk-s0514a1:3452_0": "Ādetīti gaṇhāti. Chekapāpakanti sundarāsundaraṃ. Āmakapakkati āmakañca pakkañca.",
  "atk-s0514a1:3452_1": "Loloti rasalolo. Idaṃ vuttaṃ hoti – mahārāja, yathā nāma vāto padumasarādīni paharitvā",
  "atk-s0514a1:3452_2": "sugandhampi saṅkāraṭṭhānādīni paharitvā duggandhampīti ubhayaṃ chekapāpakaṃ gandhaṃ",
  "atk-s0514a1:3452_3": "ādiyati, yathā ca bālo kumārako ambajambūnaṃ heṭṭhā nisinno hatthaṃ pasāretvā patitapatitaṃ",
  "atk-s0514a1:3452_4": "āmakampi pakkampi phalaṃ gahetvā khādati, yathā ca rasalolo andho bhatte upanīte",
  "atk-s0514a1:3452_5": "yaṃkiñci samakkhikampi nimmakkhikampi āmisaṃ ādiyati, evaṃ itthiyo nāma kilesavasena",
  "atk-s0514a1:3452_6": "aḍḍhampi duggatampi kulīnampi akulīnampi abhirūpampi virūpampi gaṇhanti bhajanti,",
  "atk-s0514a1:3452_7": "tādisānaṃ pāpadhammānaṃ itthīnaṃ kiṃkāraṇā vippalapasi, mahārājāti.",
  "atk-s0514a1:3453_0": "Atthesūti kāraṇākāraṇesu. Mandoti andhabālo. Paṭibhāsi manti mama upaṭṭhāsi. Kālapariyāyanti",
  "atk-s0514a1:3453_1": "evarūpaṃ maraṇakālaṃ patto “imasmiṃ kāle idaṃ kattabbaṃ, idaṃ nakattabbaṃ, idaṃ vattabbaṃ,",
  "atk-s0514a1:3453_2": "idaṃ na vattabba”nti na jānāsi devāti. Aḍḍhummattoti aḍḍhummattako maññe hutvā. Udīresīti",
  "atk-s0514a1:3453_3": "yathā suraṃ pivitvā nātimatto puriso yaṃ vā taṃ vā palapati, evaṃ palapasīti attho.",
  "atk-s0514a1:3453_4": "Seyyāti varā uttamā.",
  "atk-s0514a1:3454_0": "“Māyā cā”tiādīsu, deva, itthiyo nāmetā vañcanaṭṭhena māyā, agayhupagaṭṭhena marīcī,",
  "atk-s0514a1:3454_1": "sokādīnaṃ paccayattā sokā, rogā, anekappakārā upaddavā, kodhādīhi thaddhabhāveneva",
  "atk-s0514a1:3454_2": "kharā. Tā hi nissāya andubandhanādīhi bandhanato bandhanā cetā, itthiyo nāma sarīraguhāsayavaseneva",
  "atk-s0514a1:3454_3": "maccu nāma etā, devāti. “Kāmahetu, kāmanidānaṃ, kāmādhikaraṇaṃ, kāmānameva hetu rājāno",
  "atk-s0514a1:3454_4": "coraṃ gahetvā”ti suttenapesa attho dīpetabbo.",
  "atk-s0514a1:3455": "Tato dhataraṭṭho mātugāme paṭibaddhacittatāya “tvaṃ mātugāmassa guṇaṃ na jānāsi, paṇḍitā eva etaṃ jānanti, na hetā garahitabbā”ti dīpento āha –",
  "atk-s0514a1:3456": "119.",
  "atk-s0514a1:3457": "“Yaṃ vuddhehi upaññātaṃ, ko taṃ ninditumarahati;",
  "atk-s0514a1:3458": "Mahābhūtitthiyo nāma, lokasmiṃ udapajjisuṃ.",
  "atk-s0514a1:3459": "120.",
  "atk-s0514a1:3460": "“Khiḍḍā paṇihitā tyāsu, rati tyāsu patiṭṭhitā;",
  "atk-s0514a1:3461": "Bījāni tyāsu rūhanti, yadidaṃ sattā pajāyare;",
  "atk-s0514a1:3462": "Tāsu ko nibbide poso, pāṇamāsajja pāṇibhi.",
  "atk-s0514a1:3463": "121.",
  "atk-s0514a1:3464": "“Tvameva nañño sumukha, thīnaṃ atthesu yuñjasi;",
  "atk-s0514a1:3465": "Tassa tyajja bhaye jāte, bhīte na jāyate mati.",
  "atk-s0514a1:3466": "122.",
  "atk-s0514a1:3467": "“Sabbo hi saṃsayaṃ patto, bhayaṃ bhīrū titikkhati;",
  "atk-s0514a1:3468": "Paṇḍitā ca mahantāno, atthe yuñjanti duyyuje.",
  "atk-s0514a1:3469": "123.",
  "atk-s0514a1:3470": "“Etadatthāya rājāno, sūramicchanti mantinaṃ;",
  "atk-s0514a1:3471": "Paṭibāhati yaṃ sūro, āpadaṃ attapariyāyaṃ.",
  "atk-s0514a1:3472": "124.",
  "atk-s0514a1:3473": "“Mā no ajja vikantiṃsu, rañño sūdā mahānase;",
  "atk-s0514a1:3474": "Tathā hi vaṇṇo pattānaṃ, phalaṃ veḷuṃva taṃ vadhi.",
  "atk-s0514a1:3475": "125.",
  "atk-s0514a1:3476": "“Muttopi na icchi uḍḍetuṃ, sayaṃ bandhaṃ upāgami;",
  "atk-s0514a1:3477": "Sopajja saṃsayaṃ patto, atthaṃ gaṇhāhi mā mukha”nti.",
  "atk-s0514a1:3478_0": "Tattha yanti yaṃ mātugāmasaṅkhātaṃ vatthu paññāvuddhehi ñātaṃ, tesameva pākaṭaṃ,",
  "atk-s0514a1:3478_1": "na bālānaṃ. Mahābhūtāti mahāguṇā mahānisaṃsā. Udapajjisunti paṭhamakappikakāle itthiliṅgasseva",
  "atk-s0514a1:3478_2": "paṭhamaṃ pātubhūtattā paṭhamaṃ nibbattāti attho. Tyāsūti sumukha tāsu itthīsu kāyavacīkhiḍḍā",
  "atk-s0514a1:3478_3": "ca paṇihitā ohitā ṭhapitā, kāmaguṇarati ca patiṭṭhitā. Bījānīti buddhapaccekabuddhaariyasāvakacakkavattiādibījāni",
  "atk-s0514a1:3478_4": "tāsu ruhanti. Yadidanti ye ete sabbepi sattā. Pajāyareti sabbe tāsaññeva kucchimhi",
  "atk-s0514a1:3478_5": "saṃvaddhāti dīpeti. Nibbideti nibbindeyya. Pāṇamāsajja pāṇibhīti attano pāṇehipi",
  "atk-s0514a1:3478_6": "tāsaṃ pāṇaṃ āsādetvā attano jīvitaṃ cajantopi tā labhitvā ko nibbindeyyāti attho.",
  "atk-s0514a1:3479_0": "Naññoti na añño, sumukha, mayā cittakūṭatale haṃsagaṇamajjhe nisinnena taṃ adisvā",
  "atk-s0514a1:3479_1": "“kahaṃ nu sumukho”ti vutte “esa mātugāmaṃ gahetvā kañcanaguhāyaṃ uttamaratiṃ anubhotī”ti",
  "atk-s0514a1:3479_2": "vadanti, evaṃ tvameva thīnaṃ atthesu yuñjasi yuttapayutto hosi, na aññoti attho.",
  "atk-s0514a1:3479_3": "Tassa tyajjāti tassa te ajja maraṇabhaye jāte iminā bhītena maraṇabhayena bhīto maññe,",
  "atk-s0514a1:3479_4": "ayaṃ mātugāmassa dosadassane nipuṇā mati jāyateti adhippāyenevamāha.",
  "atk-s0514a1:3480_0": "Sabbo hīti yo hi koci. Saṃsayaṃ pattoti jīvitasaṃsayappatto. Bhīrūti bhīrū hutvāpi",
  "atk-s0514a1:3480_1": "bhayaṃ adhivāseti. Mahantānoti ye pana paṇḍitā ca honti mahante ca ṭhāne ṭhitā mahantāno,",
  "atk-s0514a1:3480_2": "te duyyuje atthe yuñjanti ghaṭenti vāyamanti, tasmā “mā bhāyi, dhīro hohī”ti taṃ",
  "atk-s0514a1:3480_3": "ussāhento evamāha. Āpadanti sāmino āgataṃ āpadaṃ esa sūro paṭibāhati, etadatthāya",
  "atk-s0514a1:3480_4": "sūraṃ mantinaṃ icchanti. Attapariyāyanti attano parittāṇampi ca kātuṃ sakkotīti adhippāyo.",
  "atk-s0514a1:3481_0": "Vikantiṃsūti chindiṃsu. Idaṃ vuttaṃ hoti – samma sumukha, tvaṃ mayā attano anantare",
  "atk-s0514a1:3481_1": "ṭhāne ṭhapito, tasmā yathā ajja rañño sūdā amhe maṃsatthāya na vikantiṃsu, tathā",
  "atk-s0514a1:3481_2": "karohi, tādiso hi amhākaṃ pattavaṇṇo. Taṃ vadhīti svāyaṃ vaṇṇo yathā nāma veḷuṃ nissāya",
  "atk-s0514a1:3481_3": "jātaṃ phalaṃ veḷumeva vadhati, tathā mā taṃ vadhi, tañca mañca mā vadhīti adhippāyenevamāha.",
  "atk-s0514a1:3482_0": "Muttopīti yathāsukhaṃ cittakūṭapabbataṃ gacchāti evaṃ luddaputtena mayā saddhiṃ mutto",
  "atk-s0514a1:3482_1": "vissajjito samānopi uḍḍituṃ na icchi. Sayanti rājānaṃ daṭṭhukāmo hutvā sayameva bandhaṃ",
  "atk-s0514a1:3482_2": "upagatoti evamidaṃ amhākaṃ bhayaṃ taṃ nissāya āgataṃ. Sopajjāti sopi ajja jīvitasaṃsayaṃ",
  "atk-s0514a1:3482_3": "patto. Atthaṃ gaṇhāhi mā mukhanti idāni amhākaṃ muñcanakāraṇaṃ gaṇha, yathā muccāma,",
  "atk-s0514a1:3482_4": "tathā vāyama, “vātova gandhamādetī”tiādīni vadanto itthigarahatthāya mukhaṃ mā pasārayi.",
  "atk-s0514a1:3483": "Evaṃ mahāsatto mātugāmaṃ vaṇṇetvā sumukhaṃ appaṭibhāṇaṃ katvā tassa anattamanabhāvaṃ viditvā idāni naṃ paggaṇhanto gāthamāha –",
  "atk-s0514a1:3484": "126.",
  "atk-s0514a1:3485": "“So taṃ yogaṃ payuñjassu, yuttaṃ dhammūpasaṃhitaṃ;",
  "atk-s0514a1:3486": "Tava pariyāpadānena, mama pāṇesanaṃ carā”ti.",
  "atk-s0514a1:3487_0": "Tattha soti, samma sumukha, so tvaṃ. Taṃ yoganti yaṃ pubbe “ahaṃ yogaṃ payuñjissaṃ,",
  "atk-s0514a1:3487_1": "yuttaṃ dhammūpasaṃhita”nti avacāsi, taṃ idāni payuñjassu. Tava pariyāpadānenāti tava",
  "atk-s0514a1:3487_2": "tena yogena parisuddhena. “Pariyodātenā”tipi pāṭho, parittāṇenāti attho, tayā katattā",
  "atk-s0514a1:3487_3": "tava santakena parittāṇena mama jīvitapariyesanaṃ carāti adhippāyo.",
  "atk-s0514a1:3488": "Atha sumukho “ayaṃ ativiya maraṇabhayabhīto mama ñāṇabalaṃ na jānāti, rājānaṃ disvā thokaṃ kathaṃ labhitvā jānissāmi, assāsessāmi tāva na”nti cintetvā gāthamāha –",
  "atk-s0514a1:3489": "127.",
  "atk-s0514a1:3490": "“Mā bhāyi patataṃ seṭṭha, na hi bhāyanti tādisā;",
  "atk-s0514a1:3491": "Ahaṃ yogaṃ payuñjissaṃ, yuttaṃ dhammūpasaṃhitaṃ;",
  "atk-s0514a1:3492": "Mama pariyāpadānena, khippaṃ pāsā pamokkhasī”ti.",
  "atk-s0514a1:3493": "Tattha pāsāti dukkhapāsato.",
  "atk-s0514a1:3494_0": "Iti tesaṃ sakuṇabhāsāya kathentānaṃ luddaputto na kiñci aññāsi, kevalaṃ pana te kājenādāya",
  "atk-s0514a1:3494_1": "bārāṇasiṃ pāvisi. Acchariyabbhutajātena añjalinā mahājanena anuggacchamāno so rājadvāraṃ",
  "atk-s0514a1:3494_2": "patvā attano āgatabhāvaṃ rañño ārocāpesi. Tamatthaṃ pakāsento satthā āha –",
  "atk-s0514a1:3495": "128.",
  "atk-s0514a1:3496": "“So luddo haṃsakājena, rājadvāraṃ upāgami;",
  "atk-s0514a1:3497": "Paṭivedetha maṃ rañño, dhataraṭṭhāyamāgato”ti.",
  "atk-s0514a1:3498": "Tattha paṭivedetha manti khemako āgatoti evaṃ maṃ rañño nivedetha. Dhataraṭṭhāyanti ayaṃ dhataraṭṭho āgatoti paṭivedetha.",
  "atk-s0514a1:3499_0": "Dovāriko gantvā paṭivedesi. Rājā sañjātasomanasso “khippaṃ āgacchatū”ti vatvā amaccagaṇaparivuto",
  "atk-s0514a1:3499_1": "samussitasetacchatte rājapallaṅke nisinno khemakaṃ haṃsakājaṃ ādāya mahātalaṃ abhiruḷhaṃ",
  "atk-s0514a1:3499_2": "disvā suvaṇṇavaṇṇe haṃse oloketvā “sampuṇṇo me manoratho”ti tassa kattabbakiccaṃ",
  "atk-s0514a1:3499_3": "amacce āṇāpesi. Tamatthaṃ pakāsento satthā āha –",
  "atk-s0514a1:3500": "129.",
  "atk-s0514a1:3501": "“Te disvā puññasaṅkāse, ubho lakkhaṇasammate;",
  "atk-s0514a1:3502": "Khalu saṃyamano rājā, amacce ajjhabhāsatha.",
  "atk-s0514a1:3503": "130.",
  "atk-s0514a1:3504": "“Detha luddassa vatthāni, annaṃ pānañca bhojanaṃ;",
  "atk-s0514a1:3505": "Kāmaṃkaro hiraññassa, yāvanto esa icchatī”ti.",
  "atk-s0514a1:3506_0": "Tattha puññasaṅkāseti attano puññasadise. Lakkhaṇasammateti seṭṭhasammate abhiññāte.",
  "atk-s0514a1:3506_1": "Khalūti nipāto, tassa “te khalu disvā”ti purimapadena sambandho. “Dethā”tiādīni rājā",
  "atk-s0514a1:3506_2": "pasannākāraṃ karonto āha. Tattha kāmaṃkaro hiraññassāti hiraññaṃ assa kāmakiriyā",
  "atk-s0514a1:3506_3": "atthu. Yāvantoti yattakaṃ esa icchati, tattakaṃ hiraññamassa dethāti attho.",
  "atk-s0514a1:3507_0": "Evaṃ pasannākāraṃ kāretvā pītisomanassāsamussahito “gacchatha naṃ alaṅkaritvā ānethā”ti",
  "atk-s0514a1:3507_1": "āha. Atha naṃ amaccā rājanivesanā otāretvā kappitakesamassuṃ nhātānulittaṃ sabbālaṅkārapaṭimaṇḍitaṃ",
  "atk-s0514a1:3507_2": "katvā rañño dassesuṃ. Athassa rājā saṃvacchare satasahassuṭṭhānake dvādasa gāme ājaññayuttaṃ",
  "atk-s0514a1:3507_3": "rathaṃ alaṅkatamahāgehañcāti mahantaṃ yasaṃ dāpesi. So mahantaṃ yasaṃ labhitvā attano",
  "atk-s0514a1:3507_4": "kammaṃ pakāsetuṃ “na te, deva, mayā yo vā so vā haṃso ānīto, ayaṃ pana navutiyā haṃsasahassānaṃ",
  "atk-s0514a1:3507_5": "rājā dhataraṭṭho nāma, ayaṃ senāpati sumukho nāmā”ti āha. Atha naṃ rājā “kathaṃ te,",
  "atk-s0514a1:3507_6": "samma, ete gahitā”ti pucchi. Tamatthaṃ pakāsento satthā āha –",
  "atk-s0514a1:3508": "131.",
  "atk-s0514a1:3509": "“Disvā luddaṃ pasannattaṃ, kāsirājā tadabravi;",
  "atk-s0514a1:3510": "Yadyāyaṃ samma khemaka, puṇṇā haṃsehi tiṭṭhati.",
  "atk-s0514a1:3511": "132.",
  "atk-s0514a1:3512": "“Kathaṃ rucimajjhagataṃ, pāsahattho upāgami;",
  "atk-s0514a1:3513": "Okiṇṇaṃ ñātisaṅghehi, nimmajjhimaṃ kathaṃ gahī”ti.",
  "atk-s0514a1:3514_0": "Tattha pasannattanti pasannabhāvaṃ somanassappattaṃ. Yadyāyanti, samma khemaka, yadi",
  "atk-s0514a1:3514_1": "ayaṃ amhākaṃ pokkharaṇī navutihaṃsasahassehi puṇṇā tiṭṭhati. Kathaṃ rucimajjhagatanti",
  "atk-s0514a1:3514_2": "evaṃ sante tvaṃ tesaṃ rucīnaṃ piyadassanānaṃ haṃsānaṃ majjhagataṃ etaṃ ñātisaṅghehi",
  "atk-s0514a1:3514_3": "okiṇṇaṃ. Nimmajjhimanti neva majjhimaṃ neva kaniṭṭhaṃ uttamaṃ haṃsarājānaṃ kathaṃ",
  "atk-s0514a1:3514_4": "pāsahattho upāgami kathaṃ gaṇhīti.",
  "atk-s0514a1:3515": "So tassa kathento āha –",
  "atk-s0514a1:3516": "133.",
  "atk-s0514a1:3517": "“Ajja me sattamā ratti, adanāni upāsato;",
  "atk-s0514a1:3518": "Padametassa anvesaṃ, appamatto ghaṭassito.",
  "atk-s0514a1:3519": "134.",
  "atk-s0514a1:3520": "“Athassa padamaddakkhiṃ, carato adanesanaṃ;",
  "atk-s0514a1:3521": "Tatthāhaṃ odahiṃ pāsaṃ, evaṃ taṃ dijamaggahi”nti.",
  "atk-s0514a1:3522_0": "Tattha adanānīti ādānāni, gocaraggahaṇaṭṭhānānīti attho, ayameva vā pāṭho. Upāsatoti",
  "atk-s0514a1:3522_1": "upagacchantassa. Padanti gocarabhūmiyaṃ akkantapadaṃ. Ghaṭassitoti cāṭipañjare nissito",
  "atk-s0514a1:3522_2": "hutvā. Athassāti atha chaṭṭhe divase etassa adanesanaṃ carantassa padaṃ addakkhiṃ.",
  "atk-s0514a1:3522_3": "Evaṃ tanti evaṃ taṃ dijaṃ aggahinti sabbaṃ gahitopāyaṃ ācikkhi.",
  "atk-s0514a1:3523": "Taṃ sutvā rājā “ayaṃ dvāre ṭhatvā paṭivedentopi dhataraṭṭhassevāgamanaṃ paṭivedesi, idānipi etaṃ ekameva gaṇhinti vadati, kiṃ nu kho ettha kāraṇa”nti cintetvā gāthamāha –",
  "atk-s0514a1:3524": "135.",
  "atk-s0514a1:3525": "“Ludda dve ime sakuṇā, atha ekoti bhāsasi;",
  "atk-s0514a1:3526": "Cittaṃ nu te vipariyattaṃ, adu kiṃ nu jigīsasī”ti.",
  "atk-s0514a1:3527": "Tattha vipariyattanti vipallatthaṃ. Adu kiṃ nu jigīsasīti udāhu kiṃ nu cintesi, kiṃ itaraṃ gahetvā aññassa dātukāmo hutvā cintesīti pucchati.",
  "atk-s0514a1:3528": "Tato luddo “na me, deva, cittaṃ vipallatthaṃ, nāpi ahaṃ itaraṃ aññassa dātukāmo, apica kho pana mayā ohite pāse ekova baddho”ti āvi karonto āha –",
  "atk-s0514a1:3529": "136.",
  "atk-s0514a1:3530": "“Yassa lohitakā tālā, tapanīyanibhā subhā;",
  "atk-s0514a1:3531": "Uraṃ saṃhacca tiṭṭhanti, so me bandhaṃ upāgami.",
  "atk-s0514a1:3532": "137.",
  "atk-s0514a1:3533": "“Athāyaṃ bhassaro pakkhī, abaddho baddhamāturaṃ;",
  "atk-s0514a1:3534": "Ariyaṃ bruvāno aṭṭhāsi, cajanto mānusiṃ gira”nti.",
  "atk-s0514a1:3535_0": "Tattha lohitakāti rattavaṇṇā. Lātāti rājiyo. Uraṃ saṃhaccāti uraṃ āhacca. Idaṃ vuttaṃ",
  "atk-s0514a1:3535_1": "hoti – mahārāja, yassetā rattasuvaṇṇasappaṭibhāgā tisso lohitakā rājiyo gīvaṃ parikkhipitvā",
  "atk-s0514a1:3535_2": "uraṃ āhacca tiṭṭhanti, so ekova mama pāse bandhaṃ upāgatoti. Bhassaroti parisuddho",
  "atk-s0514a1:3535_3": "pabhāsampanno. Āturanti gilānaṃ dukkhitaṃ aṭṭhāsīti.",
  "atk-s0514a1:3536_0": "Atha dhataraṭṭhassa baddhabhāvaṃ ñatvā nivattitvā etaṃ samassāsetvā mamāgamanakāle",
  "atk-s0514a1:3536_1": "ca paccuggamanaṃ katvā ākāseyeva mayā saddhiṃ madhurapaṭisanthāraṃ katvā manussabhāsāya",
  "atk-s0514a1:3536_2": "dhataraṭṭhassa guṇaṃ kathento aṭṭhāsi, mama hadayaṃ mudukaṃ katvā puna etasseva purato",
  "atk-s0514a1:3536_3": "aṭṭhāsi. Athāhaṃ, deva, sumukhassa subhāsitaṃ sutvā pasannacitto dhataraṭṭhaṃ vissajjesiṃ,",
  "atk-s0514a1:3536_4": "iti dhataraṭṭhassa pāsato mokkho, ime haṃse ādāya mama idhāgamanañca sumukheneva",
  "atk-s0514a1:3536_5": "katanti. Evaṃ so sumukhassa guṇakathaṃ kathesi. Taṃ sutvā rājā sumukhassa dhammakathaṃ",
  "atk-s0514a1:3536_6": "sotukāmo ahosi. Luddaputtassa sakkāraṃ karontasseva sūriyo atthaṅgato, dīpā pajjalitā,",
  "atk-s0514a1:3536_7": "bahū khattiyādayo sannipatitā, khemā devīpi vividhanāṭakaparivārā rañño dakkhiṇapasse",
  "atk-s0514a1:3536_8": "nisīdi. Tasmiṃ khaṇe rājā sumukhaṃ kathāpetukāmo gāthamāha –",
  "atk-s0514a1:3537": "138.",
  "atk-s0514a1:3538": "“Atha kiṃ dāni sumukha, hanuṃ saṃhacca tiṭṭhasi;",
  "atk-s0514a1:3539": "Adu me parisaṃ patto, bhayā bhīto na bhāsasī”ti.",
  "atk-s0514a1:3540": "Tattha hanuṃ saṃhaccāti madhurakatho kira tvaṃ, atha kasmā idāni mukhaṃ pidhāya tiṭṭhasi. Adūti kacci. Bhayā bhītoti parisasārajjabhayena bhīto hutvā.",
  "atk-s0514a1:3541": "Taṃ sutvā sumukho abhītabhāvaṃ dassento gāthamāha –",
  "atk-s0514a1:3542": "139.",
  "atk-s0514a1:3543": "“Nāhaṃ kāsipati bhīto, ogayha parisaṃ tava;",
  "atk-s0514a1:3544": "Nāhaṃ bhayā na bhāsissaṃ, vākyaṃ atthasmiṃ tādise”ti.",
  "atk-s0514a1:3545": "Tattha tādiseti apica kho pana tathārūpe atthe uppanne vākyaṃ bhāsissāmīti vacanokāsaṃ olokento nisinnomhīti attho.",
  "atk-s0514a1:3546": "Taṃ sutvā rājā tassa kathaṃ vaḍḍhetukāmatāya parihāsaṃ karonto āha –",
  "atk-s0514a1:3547": "140.",
  "atk-s0514a1:3548": "“Na te abhisaraṃ passe, na rathe napi pattike;",
  "atk-s0514a1:3549": "Nāssa cammaṃva kīṭaṃ vā, vammite ca dhanuggahe.",
  "atk-s0514a1:3550": "141.",
  "atk-s0514a1:3551": "“Na hiraññaṃ suvaṇṇaṃ vā, nagaraṃ vā sumāpitaṃ;",
  "atk-s0514a1:3552": "Okiṇṇaparikhaṃ duggaṃ, daḷhamaṭṭālakoṭṭhakaṃ;",
  "atk-s0514a1:3553": "Yattha paviṭṭho sumukha, bhāyitabbaṃ na bhāyasī”ti.",
  "atk-s0514a1:3554_0": "Tattha abhisaranti rakkhaṇatthāya parivāretvā ṭhitaṃ āvudhahatthaṃ parisaṃ te na",
  "atk-s0514a1:3554_1": "passāmi. Nāssāti ettha assāti nipātamattaṃ. Cammanti saraparittāṇacammaṃ. Kīṭanti",
  "atk-s0514a1:3554_2": "kīṭaṃ cāṭikapālādi vuccati. Cāṭikapālahatthāpi te santike natthīti dīpeti. Vammiteti",
  "atk-s0514a1:3554_3": "cammasannaddhe. Na hiraññanti yaṃ nissāya na bhāyasi, taṃ hiraññampi te na passāmi.",
  "atk-s0514a1:3555": "Evaṃ raññā “kiṃ te abhāyanakāraṇa”nti vutte taṃ kathento āha –",
  "atk-s0514a1:3556": "142.",
  "atk-s0514a1:3557": "“Na me abhisarenattho, nagarena dhanena vā;",
  "atk-s0514a1:3558": "Apathena pathaṃ yāma, antalikkhecarā mayaṃ.",
  "atk-s0514a1:3559": "143.",
  "atk-s0514a1:3560": "“Sutā ca paṇḍitā tyamhā, nipuṇā catthacintakā;",
  "atk-s0514a1:3561": "Bhāsematthavatiṃ vācaṃ, sacce cassa patiṭṭhito.",
  "atk-s0514a1:3562": "144.",
  "atk-s0514a1:3563": "“Kiñca tuyhaṃ asaccassa, anariyassa karissati;",
  "atk-s0514a1:3564": "Musāvādissa luddassa, bhaṇitampi subhāsita”nti.",
  "atk-s0514a1:3565_0": "Tattha abhisarenāti ārakkhaparivārena. Atthoti etena mama kiccaṃ natthi. Kasmā? Yasmā",
  "atk-s0514a1:3565_1": "apathena tumhādisānaṃ amaggena pathaṃ māpetvā yāma, ākāsacārino mayanti. Paṇḍitā",
  "atk-s0514a1:3565_2": "tyamhāti paṇḍitāti tayā sutāmhā, teneva kāraṇena amhākaṃ santikā dhammaṃ sotukāmo",
  "atk-s0514a1:3565_3": "kira no gāhāpesi. Sacce cassāti sace pana tvaṃ sacce patiṭṭhito assa, atthavatiṃ",
  "atk-s0514a1:3565_4": "kāraṇanissitaṃ vācaṃ bhāseyyāma. Asaccassāti vacīsaccarahitassa tava subhāsitaṃ muṇḍassa",
  "atk-s0514a1:3565_5": "dantasūci viya kiṃ karissati.",
  "atk-s0514a1:3566": "Taṃ sutvā rājā “kasmā maṃ musāvādī anariyoti vadasi, kiṃ mayā kata”nti āha. Atha naṃ sumukho “tena hi, mahārāja, suṇāhī”ti vatvā āha –",
  "atk-s0514a1:3567": "145.",
  "atk-s0514a1:3568": "“Taṃ brāhmaṇānaṃ vacanā, imaṃ khemamakārayi;",
  "atk-s0514a1:3569": "Abhayañca tayā ghuṭṭhaṃ, imāyo dasadhā disā.",
  "atk-s0514a1:3570": "146.",
  "atk-s0514a1:3571": "“Ogayha te pokkharaṇiṃ, vippasannodakaṃ suciṃ;",
  "atk-s0514a1:3572": "Pahūtaṃ cādanaṃ tattha, ahiṃsā cettha pakkhinaṃ.",
  "atk-s0514a1:3573": "147.",
  "atk-s0514a1:3574": "“Idaṃ sutvāna nigghosaṃ, āgatamha tavantike;",
  "atk-s0514a1:3575": "Te te baddhasma pāsena, etaṃ te bhāsitaṃ musā.",
  "atk-s0514a1:3576": "148.",
  "atk-s0514a1:3577": "“Musāvādaṃ purakkhatvā, icchālobhañca pāpakaṃ;",
  "atk-s0514a1:3578": "Ubhosandhimatikkamma, asātaṃ upapajjatī”ti.",
  "atk-s0514a1:3579_0": "Tattha tanti tvaṃ. Khemanti evaṃnāmikaṃ pokkharaṇiṃ. Ghuṭṭhanti catūsu kaṇṇesu ṭhatvā",
  "atk-s0514a1:3579_1": "ghosāpitaṃ. Dasadhāti imāsu dasadhā ṭhitāsu disāsu tayā abhayaṃ ghuṭṭhaṃ. Ogayhāti",
  "atk-s0514a1:3579_2": "ogāhetvā āgatānaṃ santikā. Pahūtaṃ cādananti pahūtañca padumapupphasāliādikaṃ adanaṃ.",
  "atk-s0514a1:3579_3": "Idaṃ sutvānāti tesaṃ taṃ pokkharaṇiṃ ogāhetvā āgatānaṃ santikā idaṃ abhayaṃ sutvā",
  "atk-s0514a1:3579_4": "tavantike tava samīpe tayā kāritapokkharaṇiṃ āgatāmhāti attho. Te teti te mayaṃ tava",
  "atk-s0514a1:3579_5": "pāsena baddhā. Purakkhatvāti purato katvā. Icchālobhanti icchāsaṅkhātaṃ pāpakaṃ lobhaṃ.",
  "atk-s0514a1:3579_6": "Ubhosandhinti ubhayaṃ devaloke ca manussaloke ca paṭisandhiṃ ime pāpadhamme purato",
  "atk-s0514a1:3579_7": "katvā caranto puggalo sugatipaṭisandhiṃ atikkamitvā asātaṃ nirayaṃ upapajjatīti.",
  "atk-s0514a1:3580_0": "Evaṃ parisamajjheyeva rājānaṃ lajjāpesi. Atha naṃ rājā “nāhaṃ, sumukha, tumhe māretvā",
  "atk-s0514a1:3580_1": "maṃsaṃ khāditukāmo gaṇhāpesiṃ, paṇḍitabhāvaṃ pana vo sutvā subhāsitaṃ sotukāmo gaṇhāpesi”nti pakāsento āha –",
  "atk-s0514a1:3581": "149.",
  "atk-s0514a1:3582": "“Nāparajjhāma sumukha, napi lobhāva maggahiṃ;",
  "atk-s0514a1:3583": "Sutā ca paṇḍitātyattha, nipuṇā atthacintakā.",
  "atk-s0514a1:3584": "150.",
  "atk-s0514a1:3585": "“Appevatthavatiṃ vācaṃ, byāhareyyuṃ idhāgatā;",
  "atk-s0514a1:3586": "Tathā taṃ samma nesādo, vutto sumukha maggahī”ti.",
  "atk-s0514a1:3587_0": "Tattha nāparajjhāmāti mārento aparajjhati nāma, mayaṃ na mārema. Lobhāva maggahinti",
  "atk-s0514a1:3587_1": "maṃsaṃ khāditukāmo hutvā lobhāva tumhe nāhaṃ aggahiṃ. Paṇḍitātyatthāti paṇḍitāti",
  "atk-s0514a1:3587_2": "sutā attha. Atthacintakāti paṭicchannānaṃ atthānaṃ cintakā. Atthavatinti kāraṇanissitaṃ.",
  "atk-s0514a1:3587_3": "Tathāti tena kāraṇena. Vuttoti mayā vutto hutvā. Sumukha, maggahīti, sumukhāti ālapati,",
  "atk-s0514a1:3587_4": "ma-kāro padasandhikaro. Aggahīti dhammaṃ desetuṃ tumhe gaṇhi.",
  "atk-s0514a1:3588": "Taṃ sutvā sumukho “subhāsitaṃ sotukāmena ayuttaṃ te kataṃ, mahārājā”ti vatvā āha –",
  "atk-s0514a1:3589": "151.",
  "atk-s0514a1:3590": "“Neva bhītā kāsipati, upanītasmiṃ jīvite;",
  "atk-s0514a1:3591": "Bhāsematthavatiṃ vācaṃ, sampattā kālapariyāyaṃ.",
  "atk-s0514a1:3592": "152.",
  "atk-s0514a1:3593": "“Yo migena migaṃ hanti, pakkhiṃ vā pana pakkhinā;",
  "atk-s0514a1:3594": "Sutena vā sutaṃ kiṇyā, kiṃ anariyataraṃ tato.",
  "atk-s0514a1:3595": "153.",
  "atk-s0514a1:3596": "“Yo cāriyarudaṃ bhāse, anariyadhammavassito;",
  "atk-s0514a1:3597": "Ubho so dhaṃsate lokā, idha ceva parattha ca.",
  "atk-s0514a1:3598": "154.",
  "atk-s0514a1:3599": "“Na majjetha yasaṃ patto, na byādhe pattasaṃsayaṃ;",
  "atk-s0514a1:3600": "Vāyametheva kiccesu, saṃvare vivarāni ca.",
  "atk-s0514a1:3601": "155.",
  "atk-s0514a1:3602": "“Ye vuddhā abbhatikkantā, sampattā kālapariyāyaṃ;",
  "atk-s0514a1:3603": "Idha dhammaṃ caritvāna, evaṃte tidivaṃ gatā.",
  "atk-s0514a1:3604": "156.",
  "atk-s0514a1:3605": "“Idaṃ sutvā kāsipati, dhammamattani pālaya;",
  "atk-s0514a1:3606": "Dhataraṭṭhañca muñcāhi, haṃsānaṃ pavaruttama”nti.",
  "atk-s0514a1:3607_0": "Tattha upanītasminti maraṇasantikaṃ upanīte. Kālapariyāyanti maraṇakālavāraṃ sampattā",
  "atk-s0514a1:3607_1": "samānā na bhāsissāma. Na hi dhammakathikaṃ bandhitvā maraṇabhayena tajjetvā dhammaṃ",
  "atk-s0514a1:3607_2": "suṇanti, ayuttaṃ te katanti. Migenāti suṭṭhu sikkhāpitena dīpakamigena. Hantīti hanati.",
  "atk-s0514a1:3607_3": "Pakkhināti dīpakapakkhinā. Sutenāti khemaṃ nibbhayanti vissutena dīpakamigapakkhisadisena",
  "atk-s0514a1:3607_4": "padumasarena. Sutanti “paṇḍito citrakathī”ti evaṃ sutaṃ dhammakathikaṃ. Kiṇyāti “dhammaṃ",
  "atk-s0514a1:3607_5": "sossāmī”ti pāsabandhanena yo kiṇeyya hiṃseyya bādheyya. Tatoti tesaṃ kiriyato uttari",
  "atk-s0514a1:3607_6": "aññaṃ anariyataraṃ nāma kimatthi.",
  "atk-s0514a1:3608_0": "Ariyarudanti mukhena ariyavacanaṃ sundaravacanaṃ bhāsati. Anariyadhammavassitoti",
  "atk-s0514a1:3608_1": "kammena anariyadhammaṃ avassito. Ubhoti devalokā ca manussalokā cāti ubhayamhā. Idha",
  "atk-s0514a1:3608_2": "cevāti idha uppannopi parattha uppannopi evarūpo dvīhi sugatilokehi dhaṃsitvā nirayameva",
  "atk-s0514a1:3608_3": "upapajjati. Pattasaṃsayanti jīvitasaṃsayamāpannampi dukkhaṃ patvā na kilameyya. Saṃvare",
  "atk-s0514a1:3608_4": "vivarāni cāti attano chiddāni dvārāni saṃvareyya pidaheyya. Vuddhāti guṇavuddhā paṇḍitā.",
  "atk-s0514a1:3608_5": "Abbhatikkantāti imaṃ manussalokaṃ atikkantā. Kālapariyāyanti maraṇakālapariyāyaṃ",
  "atk-s0514a1:3608_6": "pattā hutvā. Evaṃteti evaṃ ete. Idanti idaṃ mayā vuttaṃ atthanissitaṃ vacanaṃ. Dhammanti",
  "atk-s0514a1:3608_7": "paveṇiyadhammampi sucaritadhammampi.",
  "atk-s0514a1:3609": "Taṃ sutvā rājā āha –",
  "atk-s0514a1:3610": "157.",
  "atk-s0514a1:3611": "“Āharantudakaṃ pajjaṃ, āsanañca mahārahaṃ;",
  "atk-s0514a1:3612": "Pañjarato pamokkhāmi, dhataraṭṭhaṃ yasassinaṃ.",
  "atk-s0514a1:3613": "158.",
  "atk-s0514a1:3614": "“Tañca senāpatiṃ dhīraṃ, nipuṇaṃ atthacintakaṃ;",
  "atk-s0514a1:3615": "Yo sukhe sukhito rañño, dukkhite hoti dukkhito.",
  "atk-s0514a1:3616": "159.",
  "atk-s0514a1:3617": "“Ediso kho arahati, piṇḍamasnātu bhattuno;",
  "atk-s0514a1:3618": "Yathāyaṃ sumukho rañño, pāṇasādhāraṇo sakhā”ti.",
  "atk-s0514a1:3619": "Tattha udakanti pādadhovanaṃ. Pajjanti pādabbhañjanaṃ. Sukheti sukhamhi sati.",
  "atk-s0514a1:3620": "Rañño vacanaṃ sutvā tesaṃ āsanāni āharitvā tattha nisinnānaṃ gandhodakena pāde dhovitvā satapākena telena abbhañjiṃsu. Tamatthaṃ pakāsento satthā āha –",
  "atk-s0514a1:3621": "160.",
  "atk-s0514a1:3622": "“Pīṭhañca sabbasovaṇṇaṃ, aṭṭhapādaṃ manoramaṃ;",
  "atk-s0514a1:3623": "Maṭṭhaṃ kāsikamatthannaṃ, dhataraṭṭho upāvisi.",
  "atk-s0514a1:3624": "161.",
  "atk-s0514a1:3625": "“Kocchañca sabbasovaṇṇaṃ, veyyagghaparisibbitaṃ;",
  "atk-s0514a1:3626": "Sumukho ajjhupāvekkhi, dhataraṭṭhassanantarā.",
  "atk-s0514a1:3627": "162.",
  "atk-s0514a1:3628": "“Tesaṃ kañcanapattahi, puthū ādāya kāsiyo;",
  "atk-s0514a1:3629": "Haṃsānaṃ abhihāresu, aggarañño pavāsita”nti.",
  "atk-s0514a1:3630_0": "Tattha maṭṭhanti karaṇapariniṭṭhitaṃ. Kāsikamatthannanti kāsikavatthena atthataṃ.",
  "atk-s0514a1:3630_1": "Kocchanti majjhe saṃkhittaṃ. Veyyagghaparisibbitanti byagghacammaparisibbitaṃ maṅgaladivase",
  "atk-s0514a1:3630_2": "aggamahesiyā nisinnapīṭhaṃ. Kañcanapattehīti suvaṇṇabhājanehi. Puthūti bahū janā.",
  "atk-s0514a1:3630_3": "Kāsiyoti kāsiraṭṭhavāsino. Abhihāresunti upanāmesuṃ. Aggarañño pavāsitanti aṭṭhasatapalasuvaṇṇapātiparikkhittaṃ",
  "atk-s0514a1:3630_4": "haṃsarañño paṇṇākāratthāya kāsiraññā pesitaṃ nānaggarasabhojanaṃ.",
  "atk-s0514a1:3631_0": "Evaṃ upanīte pana tasmiṃ kāsirājā tesaṃ sampaggahatthaṃ sayaṃ suvaṇṇapātiṃ gahetvā",
  "atk-s0514a1:3631_1": "upanāmesi. Te tato madhulāje khāditvā madhurodakañca piviṃsu. Atha mahāsatto rañño",
  "atk-s0514a1:3631_2": "abhihārañca pasādañca disvā paṭisanthāramakāsi. Tamatthaṃ pakāsento satthā āha –",
  "atk-s0514a1:3632": "163.",
  "atk-s0514a1:3633": "“Disvā abhihaṭaṃ aggaṃ, kāsirājena pesitaṃ;",
  "atk-s0514a1:3634": "Kusalo khattadhammānaṃ, tato pucchi anantarā.",
  "atk-s0514a1:3635": "164.",
  "atk-s0514a1:3636": "“Kaccinnu bhoto kusalaṃ, kacci bhoto anāmayaṃ;",
  "atk-s0514a1:3637": "Kacci raṭṭhamidaṃ phītaṃ, dhammena manusāsasi.",
  "atk-s0514a1:3638": "165.",
  "atk-s0514a1:3639": "“Kusalañceva me haṃsa, atho haṃsa anāmayaṃ;",
  "atk-s0514a1:3640": "Atho raṭṭhamidaṃ phītaṃ, dhammena manusāsahaṃ.",
  "atk-s0514a1:3641": "166.",
  "atk-s0514a1:3642": "“Kacci bhoto amaccesu, doso koci na vijjati;",
  "atk-s0514a1:3643": "Kacci ca te tavatthesu, nāvakaṅkhanti jīvitaṃ.",
  "atk-s0514a1:3644": "167.",
  "atk-s0514a1:3645": "“Athopi me amaccesu, doso koci na vijjati;",
  "atk-s0514a1:3646": "Athopi te mamatthesu, nāvakaṅkhanti jīvitaṃ.",
  "atk-s0514a1:3647": "168.",
  "atk-s0514a1:3648": "“Kacci te sādisī bhariyā, assavā piyabhāṇinī;",
  "atk-s0514a1:3649": "Puttarūpayasūpetā, tava chandavasānugā.",
  "atk-s0514a1:3650": "169.",
  "atk-s0514a1:3651": "“Atho me sādisī bhariyā, assavā piyabhāṇinī;",
  "atk-s0514a1:3652": "Puttarūpayasūpetā, mama chandavasānugā.",
  "atk-s0514a1:3653": "170.",
  "atk-s0514a1:3654": "“Kacci raṭṭhaṃ anuppīḷaṃ, akutociupaddavaṃ;",
  "atk-s0514a1:3655": "Asāhasena dhammena, samena manusāsasi.",
  "atk-s0514a1:3656": "171.",
  "atk-s0514a1:3657": "“Atho raṭṭhaṃ anuppīḷaṃ, akutociupaddavaṃ;",
  "atk-s0514a1:3658": "Asāhasena dhammena, samena manusāsahaṃ.",
  "atk-s0514a1:3659": "172.",
  "atk-s0514a1:3660": "“Kacci santo apacitā, asanto parivajjitā;",
  "atk-s0514a1:3661": "No ce dhammaṃ niraṃkatvā, adhammamanuvattasi.",
  "atk-s0514a1:3662": "173.",
  "atk-s0514a1:3663": "“Santo ca me apacitā, asanto parivajjitā;",
  "atk-s0514a1:3664": "Dhammamevānuvattāmi, adhammo me niraṃkato.",
  "atk-s0514a1:3665": "174.",
  "atk-s0514a1:3666": "“Kacci nānāgataṃ dīghaṃ, samavekkhasi khattiya;",
  "atk-s0514a1:3667": "Kaccimatto madanīye, paralokaṃ na santasi.",
  "atk-s0514a1:3668": "175.",
  "atk-s0514a1:3669": "“Nāhaṃ anāgataṃ dīghaṃ, samavekkhāmi pakkhima;",
  "atk-s0514a1:3670": "Ṭhito dasasu dhammesu, paralokaṃ na santase.",
  "atk-s0514a1:3671": "176.",
  "atk-s0514a1:3672": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0514a1:3673": "Akkodhaṃ avihiṃsañca, khantiñca avirodhanaṃ.",
  "atk-s0514a1:3674": "177.",
  "atk-s0514a1:3675": "“Iccete kusale dhamme, ṭhite passāmi attani;",
  "atk-s0514a1:3676": "Tato me jāyate pīti, sāmanassañcanappakaṃ.",
  "atk-s0514a1:3677": "178.",
  "atk-s0514a1:3678": "“Sumukho ca acintetvā, visajji pharusaṃ giraṃ;",
  "atk-s0514a1:3679": "Bhāvadosamanaññāya, asmākāyaṃ vihaṅgamo.",
  "atk-s0514a1:3680": "179.",
  "atk-s0514a1:3681": "“So kuddho pharusaṃ vācaṃ, nicchāresi ayoniso;",
  "atk-s0514a1:3682": "Yānasmesu na vijjanti, nayidaṃ paññavatāmivā”ti.",
  "atk-s0514a1:3683_0": "Tattha disvāti taṃ bahuṃ aggapānabhojanaṃ disvā. Pesitanti āharāpetvā upanītaṃ. Khattadhammānanti",
  "atk-s0514a1:3683_1": "paṭhamakāraṇesu paṭisanthāradhammānaṃ. Tato pucchi anantarāti tasmiṃ kāle “kacci",
  "atk-s0514a1:3683_2": "nu, bhoto”ti anupaṭipāṭiyā pucchi. Tā panetā cha gāthā heṭṭhā vuttatthāyeva. Anuppīḷanti",
  "atk-s0514a1:3683_3": "kacci raṭṭhavāsino yante ucchuṃ viya na pīḷesīti pucchati. Akutociupaddavanti kutoci",
  "atk-s0514a1:3683_4": "anupaddavaṃ. Dhammena samena manusāsasīti kacci tava raṭṭhaṃ dhammena samena anusāsasi.",
  "atk-s0514a1:3683_5": "Santoti sīlādiguṇasaṃyuttā sappurisā. Niraṃkatvāti chaḍḍetvā. Nānāgataṃ dīghanti",
  "atk-s0514a1:3683_6": "anāgataṃ attano jīvitapavattiṃ “kacci dīgha”nti na samavekkhasi, āyusaṅkhārānaṃ parittabhāvaṃ",
  "atk-s0514a1:3683_7": "jānāsīti pucchati. Madanīyeti madārahe rūpādiārammaṇe. Na santasīti na bhāyasi. Idaṃ",
  "atk-s0514a1:3683_8": "vuttaṃ hoti – kacci rūpādīsu kāmaguṇesu amatto appamatto hutvā dānādīnaṃ kusalānaṃ",
  "atk-s0514a1:3683_9": "katattā paralokaṃ na bhāyasīti.",
  "atk-s0514a1:3684_0": "Dasasūti dasasu rājadhammesu. Dānādīsu dasavatthukā cetanā dānaṃ, pañcasīladasasīlāni",
  "atk-s0514a1:3684_1": "sīlaṃ, deyyadhammacāgo pariccāgo, ujubhāvo ajjavaṃ, mudubhāvo maddavaṃ, uposathakammaṃ",
  "atk-s0514a1:3684_2": "tapo, mettāpubbabhāgo akkodho, karuṇāpubbabhāgo avihiṃsā, adhivāsanā khanti, avirodho",
  "atk-s0514a1:3684_3": "avirodhanaṃ. Acintetvāti mama imaṃ guṇasampattiṃ acintetvā. Bhāvadosanti cittadosaṃ.",
  "atk-s0514a1:3684_4": "Anaññāyāti ajānitvā. Asmākañhi cittadoso nāma natthi, yamesa jāneyya, taṃ ajānitvāva",
  "atk-s0514a1:3684_5": "pharusaṃ kakkhaḷaṃ giraṃ vissajjesi. Ayonisoti anupāyena. Yānasmesūti yāni vajjāni",
  "atk-s0514a1:3684_6": "amhesu na vijjanti, tāni vadati. Nayidanti tasmāssa idaṃ vacanaṃ paññavataṃ iva na",
  "atk-s0514a1:3684_7": "hoti, tenesa mama na paṇḍito viya upaṭṭhāti.",
  "atk-s0514a1:3685": "Taṃ sutvā sumukho “mayā guṇasampannova rājā apasādito, so me kuddho, khamāpessāmi na”nti cintetvā āha –",
  "atk-s0514a1:3686": "180.",
  "atk-s0514a1:3687": "“Atthi me taṃ atisāraṃ, vegena manujādhipa;",
  "atk-s0514a1:3688": "Dhataraṭṭhe ca baddhasmiṃ, dukkhaṃ me vipulaṃ ahu.",
  "atk-s0514a1:3689": "181.",
  "atk-s0514a1:3690": "“Tvaṃ no pitāva puttānaṃ, bhūtānaṃ dharaṇīriva;",
  "atk-s0514a1:3691": "Asmākaṃ adhipannānaṃ, khamassu rājakuñjarā”ti.",
  "atk-s0514a1:3692_0": "Tattha atisāranti pakkhalitaṃ. Vegenāti ahaṃ etaṃ kathaṃ kathento vegena sahasā kathesiṃ.",
  "atk-s0514a1:3692_1": "Dukkhanti cetasikaṃ dukkhaṃ mama vipulaṃ ahosi, tasmā kodhavasena yaṃ mayā vuttaṃ,",
  "atk-s0514a1:3692_2": "taṃ me khamatha, mahārājāti. Puttānanti tvaṃ amhākaṃ puttānaṃ pitā viya. Dharaṇīrivāti",
  "atk-s0514a1:3692_3": "pāṇabhūtānaṃ patiṭṭhā pathavī viya tvaṃ amhākaṃ avassayo. Adhipannānanti dosena aparādhena",
  "atk-s0514a1:3692_4": "ajjhotthaṭānaṃ khamassūti idaṃ so āsanā oruyha pakkhehi añjaliṃ katvā āha.",
  "atk-s0514a1:3693": "Atha naṃ rājā āliṅgitvā ādāya suvaṇṇapīṭhe nisīdāpetvā accayadesanaṃ paṭiggaṇhanto āha –",
  "atk-s0514a1:3694": "182.",
  "atk-s0514a1:3695": "“Etaṃ te anumodāma, yaṃ bhāvaṃ na nigūhasi;",
  "atk-s0514a1:3696": "Khilaṃ pabhindasi pakkhi, ujukosi vihaṅgamā”ti.",
  "atk-s0514a1:3697": "Tattha anumodāmāti etaṃ te dosaṃ khamāma. Yanti yasmā tvaṃ attano cittapaṭicchannabhāvaṃ na nigūhasi. Khilanti cittakhilaṃ cittakhāṇukaṃ.",
  "atk-s0514a1:3698": "Idañca pana vatvā rājā mahāsattassa dhammakathāya sumukhassa ca ujubhāve pasīditvā “pasannena nāma pasannākāro kātabbo”ti ubhinnampi tesaṃ attano rajjasiriṃ niyyādento āha –",
  "atk-s0514a1:3699": "183.",
  "atk-s0514a1:3700": "“Yaṃ kiñci ratanaṃ atthi, kāsirājanivesane;",
  "atk-s0514a1:3701": "Rajataṃ jātarūpañca, muttā veḷuriyā bahū.",
  "atk-s0514a1:3702": "184.",
  "atk-s0514a1:3703": "“Maṇayo saṅkhamuttā ca, vatthakaṃ haricandanaṃ;",
  "atk-s0514a1:3704": "Ajinaṃ dantabhaṇḍañca, lohaṃ kāḷāyasaṃ bahuṃ;",
  "atk-s0514a1:3705": "Etaṃ dadāmi vo vittaṃ, issaraṃ vissajāmi vo”ti.",
  "atk-s0514a1:3706_0": "Tattha muttāti viddhāviddhamuttā. Maṇayoti maṇibhaṇḍakāni. Saṅkhamuttā cāti dakkhiṇāvaṭṭasaṅkharatanañca",
  "atk-s0514a1:3706_1": "āmalakavaṭṭamuttaratanañca. Vatthakanti sukhumakāsikavatthāni. Ajinanti ajinamigacammaṃ.",
  "atk-s0514a1:3706_2": "Lohaṃ kāḷāyasanti tambalohañca kāḷalohañca. Issaranti kañcanamālena setacchattena",
  "atk-s0514a1:3706_3": "saddhiṃ dvādasayojanike bārāṇasinagare rajjaṃ.",
  "atk-s0514a1:3707": "Evañca pana vatvā ubhopi te setacchattena pūjetvā rajjaṃ paṭicchāpesi. Atha mahāsatto raññā saddhiṃ sallapanto āha –",
  "atk-s0514a1:3708": "185.",
  "atk-s0514a1:3709": "“Addhā apacitā tyamhā, sakkatā ca rathesabha;",
  "atk-s0514a1:3710": "Dhammesu vattamānānaṃ, tvaṃ no ācariyo bhava.",
  "atk-s0514a1:3711": "186.",
  "atk-s0514a1:3712": "“Ācariya manuññātā, tayā anumatā mayaṃ;",
  "atk-s0514a1:3713": "Taṃ padakkhiṇato katvā, ñātiṃ passemurindamā”ti.",
  "atk-s0514a1:3714_0": "Tattha dhammesūti kusalakammapathadhammesu. Ācariyoti tvaṃ amhehi byattataro, tasmā",
  "atk-s0514a1:3714_1": "no ācariyo hoti, apica dasannaṃ rājadhammānaṃ kathitattā sumukhassa dosaṃ dassetvā",
  "atk-s0514a1:3714_2": "accayapaṭiggahaṇassa katattāpi tvaṃ amhākaṃ ācariyova, tasmā idānipi no ācārasikkhāpanena",
  "atk-s0514a1:3714_3": "ācariyo bhavāti āha. Passemurindamāti passemu arindama.",
  "atk-s0514a1:3715": "So tesaṃ gamanaṃ anujāni, bodhisattassapi dhammaṃ kathentasseva aruṇaṃ uṭṭhahi. Tamatthaṃ pakāsento satthā āha –",
  "atk-s0514a1:3716": "187.",
  "atk-s0514a1:3717": "“Sabbarattiṃ cintayitvā, mantayitvā yathākathaṃ;",
  "atk-s0514a1:3718": "Kāsirājā anuññāsi, haṃsānaṃ pavaruttama”nti.",
  "atk-s0514a1:3719": "Tattha yathākathanti yaṃkiñci atthaṃ tehi saddhiṃ cintetabbaṃ mantetabbañca, sabbaṃ taṃ cintetvā ca mantetvā cāti attho. Anuññāsīti gacchathāti anuññāsi.",
  "atk-s0514a1:3720_0": "Evaṃ tena anuññāto bodhisatto rājānaṃ “appamatto dhammena rajjaṃ kārehī”ti ovaditvā",
  "atk-s0514a1:3720_1": "pañcasu sīlesu patiṭṭhāpesi. Rājā tesaṃ kañcanabhājanehi madhulājañca madhurodakañca",
  "atk-s0514a1:3720_2": "upanāmetvā niṭṭhitāhārakicce gandhamālādīhi pūjetvā bodhisattaṃ suvaṇṇacaṅkoṭakena",
  "atk-s0514a1:3720_3": "sayaṃ ukkhipi, khemā devī sumukhaṃ ukkhipi. Atha ne sīhapañjaraṃ ugghāṭetvā sūriyuggamanavelāya",
  "atk-s0514a1:3720_4": "“gacchatha sāmino”ti vissajjesuṃ. Tamatthaṃ pakāsento satthā āha –",
  "atk-s0514a1:3721": "188.",
  "atk-s0514a1:3722": "“Tato ratyā vivasāne, sūriyuggamanaṃ pati;",
  "atk-s0514a1:3723": "Pekkhato kāsirājassa, bhavanā te vigāhisu”nti.",
  "atk-s0514a1:3724": "Tattha vigāhisunti ākāsaṃ pakkhandiṃsu.",
  "atk-s0514a1:3725_0": "Tesu mahāsatto suvaṇṇacaṅkoṭakato uppatitvā ākāse ṭhatvā “mā cindayi, mahārāja, appamatto",
  "atk-s0514a1:3725_1": "amhākaṃ ovāde vatteyyāsī”ti rājānaṃ samassāsetvā sumukhaṃ ādāya cittakūṭameva gato.",
  "atk-s0514a1:3725_2": "Tānipi kho navuti haṃsasahassāni kañcanaguhato nikkhamitvā pabbatatale nisinnāni",
  "atk-s0514a1:3725_3": "te āgacchante disvā paccuggantvā parivāresuṃ. Te ñātigaṇaparivutā cittakūṭatalaṃ",
  "atk-s0514a1:3725_4": "pavisiṃsu. Tamatthaṃ pakāsento satthā āha –",
  "atk-s0514a1:3726": "189.",
  "atk-s0514a1:3727": "“Te aroge anuppatte, disvāna parame dije;",
  "atk-s0514a1:3728": "Kekāti makaruṃ haṃsā, puthusaddo ajāyatha.",
  "atk-s0514a1:3729": "190.",
  "atk-s0514a1:3730": "“Te patītā pamuttena, bhattunā bhattugāravā;",
  "atk-s0514a1:3731": "Samantā parikiriṃsu, aṇḍajā laddhapaccayā”ti.",
  "atk-s0514a1:3732_0": "Evaṃ parivāretvā ca pana te haṃsā “kathaṃ muttosi, mahārājā”ti pucchiṃsu. Mahāsatto",
  "atk-s0514a1:3732_1": "sumukhaṃ nissāya muttabhāvaṃ saṃyamarājaluddaputtehi katakammañca kathesi. Taṃ sutvā",
  "atk-s0514a1:3732_2": "tuṭṭhā haṃsagaṇā “sumukho senāpati ca rājā ca luddaputto ca sukhitā niddukkhā ciraṃ",
  "atk-s0514a1:3732_3": "jīvantū”ti āhaṃsu. Tamatthaṃ pakāsento satthā āha –",
  "atk-s0514a1:3733": "191.",
  "atk-s0514a1:3734": "“Evaṃ mittavataṃ atthā, sabbe honti padakkhiṇā;",
  "atk-s0514a1:3735": "Haṃsā yathā dhataraṭṭhā, ñātisaṅghamupāgamu”nti.",
  "atk-s0514a1:3736": "Taṃ cūḷahaṃsajātake vuttatthameva.",
  "atk-s0514a1:3737_0": "Satthā imaṃ dhammadesanaṃ āharitvā “na, bhikkhave, idāneva, pubbepi ānando mamatthāya",
  "atk-s0514a1:3737_1": "attano jīvitaṃ pariccajī”ti vatvā jātakaṃ samodhānesi “tadā luddaputto channo ahosi,",
  "atk-s0514a1:3737_2": "khemā devī, khemā bhikkhunī, rājā sāriputto, sumukho ānando, sesaparisā buddhaparisā,",
  "atk-s0514a1:3737_3": "dhataraṭṭhahaṃsarājā pana ahameva ahosi”nti.",
  "atk-s0514a1:3738": "Mahāhaṃsajātakavaṇṇanā dutiyā.",
  "atk-s0514a1:3740": "[535] 3. Sudhābhojanajātakavaṇṇanā",
  "atk-s0514a1:3741_0": "Neva kiṇāmi napi vikkiṇāmīti idaṃ satthā jetavane viharanto ekaṃ dānajjhāsayaṃ bhikkhuṃ",
  "atk-s0514a1:3741_1": "ārabbha kathesi. So kira sāvatthiyaṃ eko kulaputto hutvā satthu dhammakathaṃ sutvā",
  "atk-s0514a1:3741_2": "pasannacitto pabbajitvā sīlesu paripūrakārī dhutaṅgaguṇasamannāgato sabrahmacārīsu",
  "atk-s0514a1:3741_3": "pavattamettacitto divasassa tikkhattuṃ buddhadhammasaṅghupaṭṭhāne appamatto ācārasampanno",
  "atk-s0514a1:3741_4": "dānajjhāsayo ahosi. Sāraṇīyadhammapūrako attanā laddhaṃ paṭiggāhakesu vijjamānesu",
  "atk-s0514a1:3741_5": "chinnabhatto hutvāpi detiyeva, tasmā tassa dānajjhāsayadānābhiratabhāvo bhikkhusaṅghe",
  "atk-s0514a1:3741_6": "pākaṭo ahosi. Athekadivasaṃ bhikkhū dhammasabhāyaṃ kathaṃ samuṭṭhāpesuṃ, “āvuso,",
  "atk-s0514a1:3741_7": "asuko nāma bhikkhu dānajjhāsayo dānābhirato attanā laddhaṃ pasatamattapānīyampi lobhaṃ",
  "atk-s0514a1:3741_8": "chinditvā sabrahmacārīnaṃ deti, bodhisattassevassa ajjhāsayo”ti. Satthā taṃ kathaṃ",
  "atk-s0514a1:3741_9": "dibbāya sotadhātuyā sutvā gandhakuṭito nikkhamitvā āgantvā “kāya nuttha, bhikkhave,",
  "atk-s0514a1:3741_10": "etarahi kathāya sannisinnā”ti pucchitvā “imāya nāmā”ti vutte “ayaṃ, bhikkhave, bhikkhu",
  "atk-s0514a1:3741_11": "pubbe adānasīlo maccharī tiṇaggena telabindumpi adātā ahosi, atha naṃ ahaṃ dametvā",
  "atk-s0514a1:3741_12": "nibbisevanaṃ katvā dānaphalaṃ vaṇṇetvā dāne patiṭṭhāpesiṃ, so ‘pasatamattaṃ udakampi",
  "atk-s0514a1:3741_13": "labhitvā adatvā na pivissāmī’ti mama santike varaṃ aggahesi, tassa phalena dānajjhāsayo",
  "atk-s0514a1:3741_14": "dānābhirato jāto”ti vatvā tehi yācito atītaṃ āhari.",
  "atk-s0514a1:3742_0": "Atīte bārāṇasiyaṃ brahmadatte rajjaṃ kārente eko gahapati aḍḍho ahosi asītikoṭivibhavo.",
  "atk-s0514a1:3742_1": "Athassa rājā seṭṭhiṭṭhānaṃ adāsi. So rājapūjito nāgarajānapadapūjito hutvā ekadivasaṃ",
  "atk-s0514a1:3742_2": "attano sampattiṃ oloketvā cintesi – “ayaṃ yaso mayā atītabhave neva niddāyantena,",
  "atk-s0514a1:3742_3": "na kāyaduccaritādīni karontena laddho, sucaritāni pana pūretvā laddho, anāgatepi",
  "atk-s0514a1:3742_4": "mayā mama patiṭṭhaṃ kātuṃ vaṭṭatī”ti. So rañño santikaṃ gantvā “deva, mama ghare",
  "atk-s0514a1:3742_5": "asītikoṭidhanaṃ atthi, taṃ gaṇhāhī”ti vatvā “na mayhaṃ tava dhanenattho, bahuṃ me",
  "atk-s0514a1:3742_6": "dhanaṃ, itopi yadicchasi, taṃ gaṇhāhī”ti vutte “kiṃ nu, deva, mama dhanaṃ dātuṃ labhāmī”ti",
  "atk-s0514a1:3742_7": "āha. Atha raññā “yathāruci karohī”ti vutte catūsu nagaradvāresu nagaramajjhe nivesanadvāre",
  "atk-s0514a1:3742_8": "cāti cha dānasālāyo kāretvā devasikaṃ chasatasahassapariccāgaṃ karonto mahādānaṃ",
  "atk-s0514a1:3742_9": "pavattesi. So yāvajīvaṃ dānaṃ datvā “imaṃ mama dānavaṃsaṃ mā upacchindathā”ti putte",
  "atk-s0514a1:3742_10": "anusāsitvā jīvitapariyosāne sakko hutvā nibbatti. Puttopissa tatheva dānaṃ datvā",
  "atk-s0514a1:3742_11": "cando hutvā nibbatti, tassa putto sūriyo hutvā nibbatti, tassa putto mātali hutvā",
  "atk-s0514a1:3742_12": "nibbatti, tassa putto pañcasikho hutvā nibbatti, tassa pana putto chaṭṭho seṭṭhiṭṭhānaṃ",
  "atk-s0514a1:3742_13": "laddhā macchariyakosiyo nāma ahosi asītikoṭivibhavoyeva. So “mama pitupitāmahā bālā",
  "atk-s0514a1:3742_14": "ahesuṃ, dukkhena sambhataṃ dhanaṃ chaḍḍesuṃ, ahaṃ pana dhanaṃ rakkhissāmi, kassaci",
  "atk-s0514a1:3742_15": "kiñci na dassāmī”ti cintetvā dānasālā viddhaṃsetvā agginā jhāpetvā thaddhamaccharī ahosi.",
  "atk-s0514a1:3743_0": "Athassa gehadvāre yācakā sannipatitvā bāhā paggayha, “mahāseṭṭhi, mā attano pitupitāmahānaṃ",
  "atk-s0514a1:3743_1": "dānavaṃsaṃ nāsayi, dānaṃ dehī”ti mahāsaddena parideviṃsu. Taṃ sutvā mahājano “macchariyakosiyena",
  "atk-s0514a1:3743_2": "attano dānavaṃso upacchinno”ti taṃ garahi. So lajjito nivesanadvāre yācakānaṃ āgatāgataṭṭhānaṃ",
  "atk-s0514a1:3743_3": "nivāretuṃ ārakkhaṃ ṭhapesi. Te nippaccayā hutvā puna tassa gehadvāraṃ na olokesuṃ.",
  "atk-s0514a1:3743_4": "So tato paṭṭhāya dhanameva saṃharati, neva attanā paribhuñjati, na puttadārādīnaṃ",
  "atk-s0514a1:3743_5": "deti, kañjikabilaṅgadutiyaṃ sakuṇḍakabhattaṃ bhuñjati, mūlaphalamattatantāni thūlavatthāni",
  "atk-s0514a1:3743_6": "nivāseti, paṇṇachattaṃ matthake dhāretvā jaraggoṇayuttena jajjararathakena yāti.",
  "atk-s0514a1:3743_7": "Iti tassa asappurisassa tattakaṃ dhanaṃ sunakhena laddhaṃ nāḷikeraṃ viya ahosi.",
  "atk-s0514a1:3744_0": "So ekadivasaṃ rājūpaṭṭhānaṃ gacchanto “anuseṭṭhiṃ ādāya gamissāmī”ti tassa gehaṃ",
  "atk-s0514a1:3744_1": "agamāsi. Tasmiṃ khaṇe anuseṭṭhi puttadhītādīhi parivuto navasappipakkamadhusakkharacuṇṇehi",
  "atk-s0514a1:3744_2": "saṅkhataṃ pāyāsaṃ bhuñjamāno nisinno hoti. So macchariyakosiyaṃ disvā āsanā vuṭṭhāya",
  "atk-s0514a1:3744_3": "“ehi, mahāseṭṭhi, imasmiṃ pallaṅke nisīda, pāyāsaṃ bhuñjissāmā”ti āha. Tassa pāyāsaṃ",
  "atk-s0514a1:3744_4": "disvāva mukhe kheḷā uppajji, bhuñjitukāmo ahosi, evaṃ pana cintesi – “sacāhaṃ bhuñjissāmi,",
  "atk-s0514a1:3744_5": "anuseṭṭhino mama gehaṃ āgatakāle paṭisakkāro kātabbo bhavissati, evaṃ me dhanaṃ nassissati,",
  "atk-s0514a1:3744_6": "na bhuñjissāmī”ti. Atha punappunaṃ yāciyamānopi “idāni me bhuttaṃ, suhitosmī”ti na",
  "atk-s0514a1:3744_7": "icchi. Anuseṭṭhimhi bhuñjante pana olokento mukhe sañjāyamānena kheḷena nisīditvā",
  "atk-s0514a1:3744_8": "tassa bhattakiccāvasāne tena saddhiṃ rājanivesanaṃ gantvā rājānaṃ passitvā rājanivesanato",
  "atk-s0514a1:3744_9": "otaritvā attano gehaṃ anuppatto pāyāsataṇhāya pīḷiyamāno cintesi – “sacāhaṃ ‘pāyāsaṃ",
  "atk-s0514a1:3744_10": "bhuñjitukāmomhī’ti vakkhāmi, mahājano bhuñjitukāmo bhavissati, bahū taṇḍulādayo nassissanti,",
  "atk-s0514a1:3744_11": "na kassaci kathessāmī”ti. So rattindivaṃ pāyāsameva cintento vītināmetvāpi dhananāsanabhayena",
  "atk-s0514a1:3744_12": "kassaci akathetvāva pipāsaṃ adhivāsesi, anukkamena adhivāsetuṃ asakkonto uppaṇḍuppaṇḍukajāto",
  "atk-s0514a1:3744_13": "ahosi. Evaṃ santepi dhananāsanabhayena akathento aparabhāge dubbalo hutvā sayanaṃ upagūhitvā nipajji.",
  "atk-s0514a1:3745_0": "Atha naṃ bhariyā upagantvā hatthena piṭṭhiṃ parimajjamānā “kiṃ te, sāmi, aphāsuka”nti",
  "atk-s0514a1:3745_1": "pucchi. “Taveva sarīre aphāsukaṃ karohi, mama aphāsukaṃ natthī”ti. “Sāmi, uppaṇḍuppaṇḍukajātosi,",
  "atk-s0514a1:3745_2": "kiṃ nu te kāci cintā atthi, udāhu rājā te kupito, adu puttehi avamāno kato, atha",
  "atk-s0514a1:3745_3": "vā pana kāci taṇhā uppannā”ti? “Āma, taṇhā me uppannā”ti. “Kathehi, sāmī”ti? “Kathessāmi,",
  "atk-s0514a1:3745_4": "sakkhissasi naṃ rakkhitu”nti. “Rakkhitabbayuttakā ce, rakkhissāmī”ti. Evampi dhananāsanabhayena",
  "atk-s0514a1:3745_5": "kathetuṃ na ussahi. Tāya punappunaṃ pīḷiyamāno kathesi – “bhadde, ahaṃ ekadivasaṃ",
  "atk-s0514a1:3745_6": "anuseṭṭhiṃ navasappimadhusakkharacuṇṇehi saṅkhataṃ pāyāsaṃ bhuñjantaṃ disvā tato",
  "atk-s0514a1:3745_7": "paṭṭhāya tādisaṃ pāyāsaṃ bhuñjitukāmo jāto”ti. “Asappurisa, kiṃ tvaṃ duggato, sakalamārāṇasivāsīnaṃ",
  "atk-s0514a1:3745_8": "pahonakaṃ pāyāsaṃ pacissāmī”ti. Athassa sīse daṇḍena paharaṇakālo viya ahosi. So",
  "atk-s0514a1:3745_9": "tassā kujjhitvā “jānāmahaṃ tava mahaddhanabhāvaṃ, sace te kulagharā ābhataṃ atthi,",
  "atk-s0514a1:3745_10": "pāyāsaṃ pacitvā nāgarānaṃ dehī”ti āha. “Tena hi ekavīthivāsīnaṃ pahonakaṃ katvā pacāmī”ti.",
  "atk-s0514a1:3745_11": "“Kiṃ te etehi, attano pana santakaṃ khādantū”ti? “Tena hi ito cito ca sattasattagharavāsīnaṃ",
  "atk-s0514a1:3745_12": "pahonakaṃ katvā pacāmī”ti. “Kiṃ te etehī”ti. “Tena hi imasmiṃ gehe parijanassā”ti.",
  "atk-s0514a1:3745_13": "“Kiṃ te etenā”ti? “Tena hi bandhujanasseva pahonakaṃ katvā pacāmī”ti. “Kiṃ te etenā”ti?",
  "atk-s0514a1:3745_14": "“Tena hi tuyhañca mayhañca pacāmi sāmī”ti. “Kāsi tvaṃ, na tuyhaṃ vaṭṭatī”ti? “Tena",
  "atk-s0514a1:3745_15": "hi ekasseva te pahonakaṃ katvā pacāmī”ti. “Mayhañca tvaṃ mā paci, gehe pana pacante",
  "atk-s0514a1:3745_16": "bahū paccāsīsanti, mayhaṃ pana patthaṃ taṇḍulānaṃ catubhāgaṃ khīrassa accharaṃ sakkharāya",
  "atk-s0514a1:3745_17": "karaṇḍakaṃ sappissa karaṇḍakaṃ madhussa ekañca pacanabhājanaṃ dehi, ahaṃ araññaṃ",
  "atk-s0514a1:3745_18": "pavisitvā tattha pacitvā bhuñjāmī”ti. Sā tathā akāsi. So taṃ sabbaṃ ceṭakena gāhāpetvā",
  "atk-s0514a1:3745_19": "“gaccha asukaṭṭhāne tiṭṭhāhī”ti taṃ purato pesetvā ekakova oguṇṭhikaṃ katvā aññātakavesena",
  "atk-s0514a1:3745_20": "tattha gantvā nadītīre ekasmiṃ gacchamūle uddhanaṃ kāretvā dārudakaṃ āharāpetvā “tvaṃ",
  "atk-s0514a1:3745_21": "gantvā ekasmiṃ magge ṭhatvā kañcideva disvā mama saññaṃ dadeyyāsi, mayā pakkositakāleva",
  "atk-s0514a1:3745_22": "āgaccheyyāsī”ti taṃ pesetvā aggiṃ katvā pāyāsaṃ paci.",
  "atk-s0514a1:3746_0": "Tasmiṃ khaṇe sakko devarājā dasasahassayojanaṃ alaṅkatadevanagaraṃ, saṭṭhiyojanaṃ",
  "atk-s0514a1:3746_1": "suvaṇṇavīthiṃ, yojanasahassubbedhaṃ vejayantaṃ, pañcayojanasatikaṃ sudhammasabhaṃ,",
  "atk-s0514a1:3746_2": "saṭṭhiyojanaṃ paṇḍukambalasilāsanaṃ, pañcayojanāvaṭṭaṃ kañcanamālasetacchattaṃ, aḍḍhateyyakoṭisaṅkhā",
  "atk-s0514a1:3746_3": "devaccharā, alaṅkatapaṭiyattaṃ attabhāvanti imaṃ attano siriṃ oloketvā “kiṃ nu kho",
  "atk-s0514a1:3746_4": "katvā mayā ayaṃ yaso laddho”ti cintetvā bārāṇasiyaṃ seṭṭhibhūtena pavattitaṃ dānaṃ",
  "atk-s0514a1:3746_5": "addasa. Tato “mama puttādayo kuhiṃ nibbattā”ti olokento “putto me cando devaputto",
  "atk-s0514a1:3746_6": "hutvā nibbatti, tassa putto sūriyo, tassa putto, mātali, tassa putto, pañcasikho”ti",
  "atk-s0514a1:3746_7": "sabbesaṃ nibbattiṃ disvā “pañcasikhassa putto kīdiso”ti olokento attano vaṃsassa",
  "atk-s0514a1:3746_8": "upacchinnabhāvaṃ passi. Athassa etadahosi – “ayaṃ asappuriso maccharī hutvā neva",
  "atk-s0514a1:3746_9": "attanā paribhuñjati, na paresaṃ deti, mama vaṃso tena upacchinno, kālaṃ katvā niraye",
  "atk-s0514a1:3746_10": "nibbattissati, ovādamassa datvā mama vaṃsaṃ patiṭṭhāpetvā etassa imasmiṃ devanagare",
  "atk-s0514a1:3746_11": "nibbattanākāraṃ karissāmī”ti. So candādayo pakkosāpetvā “etha manussapathaṃ gamissāma,",
  "atk-s0514a1:3746_12": "macchariyakosiyena amhākaṃ vaṃso upacchinno, dānasālā jhāpitā, neva attanā paribhuñjati,",
  "atk-s0514a1:3746_13": "na paresaṃ deti, idāni pana pāyāsaṃ bhuñjitukāmo hutvā ‘ghare paccante aññassapi",
  "atk-s0514a1:3746_14": "pāyāso dātabbo bhavissatī’ti araññaṃ pavisitvā ekakova pacati, etaṃ dametvā dānaphalaṃ",
  "atk-s0514a1:3746_15": "jānāpetvā āgamissāma, apica kho pana amhehi sabbehi ekato yāciyamāno tattheva mareyya.",
  "atk-s0514a1:3746_16": "Mama paṭhamaṃ gantvā pāyāsaṃ yācitvā nisinnakāle tumhe brāhmaṇavaṇṇena paṭipāṭiyā",
  "atk-s0514a1:3746_17": "āgantvā yāceyyāthā”ti vatvā sayaṃ tāva brāhmaṇavaṇṇena taṃ upasaṅkamitvā “bho, kataro",
  "atk-s0514a1:3746_18": "bārāṇasigamanamaggo”ti pucchi. Atha naṃ macchariyakosiyo “kiṃ ummattakosi, bārāṇasimaggampi",
  "atk-s0514a1:3746_19": "na jānāsi, kiṃ ito esi, etto yāhī”ti āha.",
  "atk-s0514a1:3747_0": "Sakko tassa vacanaṃ sutvā asuṇanto viya “kiṃ kathesī”ti taṃ upagacchateva. Sopi,",
  "atk-s0514a1:3747_1": "“are, badhira brāhmaṇa, kiṃ ito esi, purato yāhī”ti viravi. Atha naṃ sakko, “bho,",
  "atk-s0514a1:3747_2": "kasmā viravasi, dhūmo paññāyati, aggi paññāyati, pāyāso paccati, brāhmaṇānaṃ nimantanaṭṭhānena",
  "atk-s0514a1:3747_3": "bhavitabbaṃ, ahampi brāhmaṇānaṃ bhojanakāle thokaṃ labhissāmi, kiṃ maṃ nicchubhasī”ti",
  "atk-s0514a1:3747_4": "vatvā “natthettha brāhmaṇānaṃ nimantanaṃ, purato yāhī”ti vutte “tena hi kasmā kujjhasi,",
  "atk-s0514a1:3747_5": "tava bhojanakāle thokaṃ labhissāmī”ti āha. Atha naṃ so “ahaṃ te ekasitthampi na dassāmi,",
  "atk-s0514a1:3747_6": "thokaṃ idaṃ mama yāpanamattameva, mayāpi cetaṃ yācitvāva laddhaṃ, tvaṃ aññato āhāraṃ",
  "atk-s0514a1:3747_7": "pariyesāhī”ti vatvā bhariyaṃ yācitvā laddhabhāvaṃ sandhāyeva vatvā gāthamāha –",
  "atk-s0514a1:3748": "192.",
  "atk-s0514a1:3749": "“Neva kiṇāmi napi vikkiṇāmi, na cāpi me sannicayo ca atthi;",
  "atk-s0514a1:3750": "Sukiccharūpaṃ vatidaṃ parittaṃ, patthodano nālamayaṃ duvinna”nti.",
  "atk-s0514a1:3751": "Taṃ sutvā sakko “ahampi te madhurasaddena ekaṃ silokaṃ kathessāmi, taṃ suṇāhī”ti vatvā “na me tava silokena attho”ti tassa vārentasseva gāthādvayamāha –",
  "atk-s0514a1:3752": "193.",
  "atk-s0514a1:3753": "“Appamhā appakaṃ dajjā, anumajjhato majjhakaṃ;",
  "atk-s0514a1:3754": "Bahumhā bahukaṃ dajjā, adānaṃ nūpapajjati.",
  "atk-s0514a1:3755": "194.",
  "atk-s0514a1:3756": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3757": "Ariyamaggaṃ samāruha, nekāsī labhate sukha”nti.",
  "atk-s0514a1:3758_0": "Tattha anumajjhato majjhakanti appamattakampi majjhe chetvā dve koṭṭhāse karitvā",
  "atk-s0514a1:3758_1": "ekaṃ koṭṭhāsaṃ datvā tato avasesato anumajjhatopi puna majjhe chetvā eko koṭṭhāso",
  "atk-s0514a1:3758_2": "dātabboyeva. Adānaṃ nūpapajjatīti appaṃ vā bahuṃ vā dinnaṃ hotu, adānaṃ nāma na hoti,",
  "atk-s0514a1:3758_3": "tampi dānameva mahapphalameva.",
  "atk-s0514a1:3759_0": "So tassa vacanaṃ sutvā “manāpaṃ te, brāhmaṇa, kathitaṃ, pāyāse pakke thokaṃ labhissasi,",
  "atk-s0514a1:3759_1": "nisīdāhī”ti āha. Sakko ekamante nisīdi. Tasmiṃ nisinne cando teneva niyāmena upasaṅkamitvā",
  "atk-s0514a1:3759_2": "tatheva kathaṃ pavattetvā tassa vārentasseva gāthādvayamāha –",
  "atk-s0514a1:3760": "195.",
  "atk-s0514a1:3761": "“Moghañcassa hutaṃ hoti, moghañcāpi samīhitaṃ;",
  "atk-s0514a1:3762": "Atithismiṃ yo nisinnasmiṃ, eko bhuñjati bhojanaṃ.",
  "atk-s0514a1:3763": "196.",
  "atk-s0514a1:3764": "Taṃ taṃ vadāmi kosiya, dehi dānāni bhuñja ca;",
  "atk-s0514a1:3765": "Ariyamaggaṃ samāruha, nekāsī labhate sukha”nti.",
  "atk-s0514a1:3766": "Tattha samīhitanti dhanuppādanavīriyaṃ.",
  "atk-s0514a1:3767_0": "So tassa vacanaṃ sutvā kicchena kasirena “tena hi nisīda, thokaṃ labhissasī”ti āha.",
  "atk-s0514a1:3767_1": "So gantvā sakkassa santike nisīdi. Tato sūriyo teneva nayena upasaṅkamitvā tatheva",
  "atk-s0514a1:3767_2": "kathaṃ pavattetvā tassa vārentasseva gāthādvayamāha –",
  "atk-s0514a1:3768": "197.",
  "atk-s0514a1:3769": "“Saccañcassa hutaṃ hoti, saccañcāpi samīhitaṃ;",
  "atk-s0514a1:3770": "Atithismiṃ yo nisinnasmiṃ, neko bhuñjati bhojanaṃ.",
  "atk-s0514a1:3771": "198.",
  "atk-s0514a1:3772": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3773": "Ariyamaggaṃ samāruha, nekāsī labhate sukha”nti.",
  "atk-s0514a1:3774_0": "Tassapi vacanaṃ sutvā kicchena kasirena “tena hi nisīda, thokaṃ labhissasī”ti āha.",
  "atk-s0514a1:3774_1": "So gantvā candassa santike nisīdi. Atha naṃ mātali teneva nayena upasaṅkamitvā tatheva",
  "atk-s0514a1:3774_2": "kathaṃ pavattetvā tassa vārentasseva imā gāthā abhāsi –",
  "atk-s0514a1:3775": "199.",
  "atk-s0514a1:3776": "“Sarañca juhati poso, bahukāya gayāya ca;",
  "atk-s0514a1:3777": "Doṇe timbarutitthasmiṃ, sīghasote mahāvahe.",
  "atk-s0514a1:3778": "200.",
  "atk-s0514a1:3779": "“Atra cassa hutaṃ hoti, atra cassa samīhitaṃ;",
  "atk-s0514a1:3780": "Atithismiṃ yo nisinnasmiṃ, neko bhuñjati bhojanaṃ.",
  "atk-s0514a1:3781": "201.",
  "atk-s0514a1:3782": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3783": "Ariyamaggaṃ samāruha, nekāsī labhate sukha”nti.",
  "atk-s0514a1:3784_0": "Tāsaṃ attho – yo puriso “nāgayakkhādīnaṃ balikammaṃ karomī”ti samuddasoṇḍipokkharaṇīādīsu",
  "atk-s0514a1:3784_1": "yaṃ kiñci sarañca upagantvā juhati, tattha balikammaṃ karoti, tathā bahukāya nadiyā",
  "atk-s0514a1:3784_2": "gayāya pokkharaṇiyā doṇanāmake ca timbarunāmake ca titthe sīghasote mahante vārivahe.",
  "atk-s0514a1:3784_3": "Atra cassāti yadi atrāpi etesu sarādīsu assa purisassa hutañceva samīhitañca hoti,",
  "atk-s0514a1:3784_4": "saphalaṃ sukhudrayaṃ sampajjati. Atithismiṃ yo nisinnasmiṃ neko bhuñjati bhojanaṃ,",
  "atk-s0514a1:3784_5": "ettha vattabbameva natthi, tena taṃ vadāmi – kosiya, dānāni ca dehi, sayañca bhuñja,",
  "atk-s0514a1:3784_6": "ariyānaṃ dānābhiratānaṃ buddhādīnaṃ maggaṃ abhiruha. Na hi ekāsī ekova bhuñjamāno",
  "atk-s0514a1:3784_7": "sukhaṃ nāma labhatīti.",
  "atk-s0514a1:3785_0": "So tassapi vacanaṃ sutvā pabbatakūṭena otthaṭo viya kicchena kasirena “tena hi nisīda,",
  "atk-s0514a1:3785_1": "thokaṃ labhissasī”ti āha. Mātali gantvā sūriyassa santike nisīdi. Tato pañcasikho",
  "atk-s0514a1:3785_2": "teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –",
  "atk-s0514a1:3786": "202.",
  "atk-s0514a1:3787": "“Baḷisañhi so nigilati, dīghasuttaṃ sabandhanaṃ;",
  "atk-s0514a1:3788": "Atithismiṃ yo nisinnasmiṃ, eko bhuñjati bhojanaṃ.",
  "atk-s0514a1:3789": "203.",
  "atk-s0514a1:3790": "“Taṃ taṃ vadāmi kosiya, dehi dānāni bhuñja ca;",
  "atk-s0514a1:3791": "Ariyamaggaṃ samāruha, nekāsī labhate sukha”nti.",
  "atk-s0514a1:3792_0": "Macchariyakosiyo taṃ sutvā dukkhavedano nitthunanto “tena hi nisīda, thokaṃ labhissasī”ti",
  "atk-s0514a1:3792_1": "āha. Pañcasikho gantvā mātalissa santike nisīdi. Iti tesu pañcasu brāhmaṇesu nisinnamattesveva",
  "atk-s0514a1:3792_2": "pāyāso pacci. Atha naṃ kosiyo uddhanā otāretvā “tumhākaṃ pattāni āharathā”ti āha.",
  "atk-s0514a1:3792_3": "Te anuṭṭhāya yathānisinnāva hatthe pasāretvā himavantato māluvapattāni āhariṃsu.",
  "atk-s0514a1:3792_4": "Kosiyo tāni disvā “tumhākaṃ etesu pattesu dātabbapāyāso natthi, khadirādīnaṃ pattāni",
  "atk-s0514a1:3792_5": "āharathā”ti āha. Te tānipi āhariṃsu. Ekekaṃ pattaṃ yodhaphalakappamāṇaṃ ahosi. So",
  "atk-s0514a1:3792_6": "sabbesaṃ dabbiyā pāyāsaṃ adāsi, sabbantimassa dānakālepi ukkhaliyā ūnaṃ na paññāyi,",
  "atk-s0514a1:3792_7": "pañcannampi datvā sayaṃ ukkhaliṃ gahetvā nisīdi. Tasmiṃ khaṇe pañcasikho uṭṭhāya",
  "atk-s0514a1:3792_8": "attabhāvaṃ vijahitvā sunakho hutvā tesaṃ purato passāvaṃ karonto agamāsi. Brāhmaṇā",
  "atk-s0514a1:3792_9": "attano pāyāsaṃ pattena pidahiṃsu. Kosiyassa hatthapiṭṭhe passāvabindu pati. Brāhmaṇā",
  "atk-s0514a1:3792_10": "kuṇḍikāhi udakaṃ gahetvā pāyāsaṃ abbhukiritvā bhuñjamānā viya ahesuṃ. Kosiyo “mayhampi",
  "atk-s0514a1:3792_11": "udakaṃ detha, hatthaṃ dhovitvā bhuñjissāmī”ti āha. “Tava udakaṃ āharitvā hatthaṃ",
  "atk-s0514a1:3792_12": "dhovā”ti. “Mayā tumhākaṃ pāyāso dinno, mayhaṃ thokaṃ udakaṃ dethā”ti. “Mayaṃ piṇḍapaṭipiṇḍakammaṃ",
  "atk-s0514a1:3792_13": "nāma na karomā”ti. “Tena hi imaṃ ukkhaliṃ oloketha, hatthaṃ dhovitvā āgamissāmī”ti",
  "atk-s0514a1:3792_14": "nadiṃ otari. Tasmiṃ khaṇe sunakho ukkhaliṃ passāvassa pūresi. So taṃ passāvaṃ karontaṃ",
  "atk-s0514a1:3792_15": "disvā mahantaṃ daṇḍamādāya taṃ tajjento āgacchi. So assājānīyamatto hutvā taṃ anubandhanto",
  "atk-s0514a1:3792_16": "nānāvaṇṇo ahosi, kāḷopi hoti setopi suvaṇṇavaṇṇopi kabaropi uccopi nīcopi, evaṃ nānāvaṇṇo",
  "atk-s0514a1:3792_17": "hutvā macchariyakosiyaṃ anubandhi. So maraṇabhayabhīto brāhmaṇe upasaṅkami. Tepi",
  "atk-s0514a1:3792_18": "uppatitvā ākāse ṭhitā. So tesaṃ taṃ iddhiṃ disvā gāthamāha –",
  "atk-s0514a1:3793": "204.",
  "atk-s0514a1:3794": "“Uḷāravaṇṇā vata brāhmaṇā ime, ayañca vo sunakho kissa hetu;",
  "atk-s0514a1:3795": "Uccāvacaṃ vaṇṇanibhaṃ vikubbati, akkhātha no brāhmaṇā ke nu tumhe”ti.",
  "atk-s0514a1:3796": "Taṃ sutvā sakko devarājā –",
  "atk-s0514a1:3797": "205.",
  "atk-s0514a1:3798": "“Cando ca sūriyo ca ubho idhāgatā, ayaṃ pana mātali devasārathi;",
  "atk-s0514a1:3799": "Sakkohamasmi tidasānamindo; Eso ca kho pañcasikhoti vuccatī”ti.",
  "atk-s0514a1:3800": "Gāthaṃ vatvā tassa yasaṃ vaṇṇento gāthamāha –",
  "atk-s0514a1:3801": "206.",
  "atk-s0514a1:3802": "“Pāṇissarā mudiṅgā ca, murajālambarāni ca;",
  "atk-s0514a1:3803": "Suttamenaṃ pabodhenti, paṭibuddho ca nandatī”ti.",
  "atk-s0514a1:3804_0": "So tassa vacanaṃ sutvā “sakka, evarūpaṃ dibbasampattiṃ kinti katvā labhasī”ti pucchi.",
  "atk-s0514a1:3804_1": "Sakko “adānasīlā tāva pāpadhammā maccharino devalokaṃ na gacchanti, niraye nibbattantī”ti dassento –",
  "atk-s0514a1:3805": "207.",
  "atk-s0514a1:3806": "“Ye kecime maccharino kadariyā, paribhāsakā samaṇabrāhmaṇānaṃ;",
  "atk-s0514a1:3807": "Idheva nikkhippa sarīradehaṃ, kāyassa bhedā nirayaṃ vajantī”ti. –",
  "atk-s0514a1:3808": "Imaṃ gāthaṃ vatvā dhamme ṭhitānaṃ devalokapaṭilābhaṃ dassetuṃ gāthamāha –",
  "atk-s0514a1:3809": "208.",
  "atk-s0514a1:3810": "“Ye kecime suggatimāsamānā, dhamme ṭhitā saṃyame saṃvibhāge;",
  "atk-s0514a1:3811": "Idheva nikkhippa sarīradehaṃ, kāyassa bhedā sugatiṃ vajantī”ti.",
  "atk-s0514a1:3812_0": "Tattha āsamānāti āsīsantā. Ye keci sugatiṃ āsīsanti, sabbe te saṃyamasaṅkhāte dasasīladhamme",
  "atk-s0514a1:3812_1": "saṃvibhāgasaṅkhāte dānadhamme ca ṭhitā hutvā idha sarīrasaṅkhātaṃ dehaṃ nikkhipitvā",
  "atk-s0514a1:3812_2": "tassa kāyassa bhedā sugatiṃ vajantīti attho.",
  "atk-s0514a1:3813": "Evaṃ vatvā ca pana, “kosiya, na mayaṃ tava santike pāyāsatthāya āgatā, kāruññena pana taṃ anukampamānā āgatāmhā”ti tassa pakāsetuṃ āha –",
  "atk-s0514a1:3814": "209.",
  "atk-s0514a1:3815": "“Tvaṃ nosi ñāti purimāsu jātisu, so maccharī rosako pāpadhammo;",
  "atk-s0514a1:3816": "Taveva atthāya idhāgatamhā, mā pāpadhammo nirayaṃ gamitthā”ti.",
  "atk-s0514a1:3817": "Tattha soti so tvaṃ. Mā pāpadhammoti ayaṃ amhākaṃ ñāti pāpadhammo mā nirayaṃ agamāti etadatthaṃ āgatamhāti attho.",
  "atk-s0514a1:3818": "Taṃ sutvā kosiyo “atthakāmā kira me, ete maṃ nirayā uddharitvā sagge patiṭṭhāpetukāmā”ti tuṭṭhacitto āha –",
  "atk-s0514a1:3819": "210.",
  "atk-s0514a1:3820": "“Addhā maṃ vo hitakāmā, yaṃ maṃ samanusāsatha;",
  "atk-s0514a1:3821": "Sohaṃ tathā karissāmi, sabbaṃ vuttaṃ hitesibhi.",
  "atk-s0514a1:3822": "211.",
  "atk-s0514a1:3823": "“Esāhamajjeva uparamāmi, na cāhaṃ kiñci kareyya pāpaṃ;",
  "atk-s0514a1:3824": "Na cāpi me kiñci adeyyamatthi, na cāpidatvā udakaṃ pivāmi.",
  "atk-s0514a1:3825": "212.",
  "atk-s0514a1:3826": "“Evañca me dadato sabbakālaṃ, bhogā ime vāsava khīyissanti;",
  "atk-s0514a1:3827": "Tato ahaṃ pabbajissāmi sakka, hitvāna kāmāni yathodhikānī”ti.",
  "atk-s0514a1:3828_0": "Tattha manti mama. Voti tumhe. Yaṃ manti yena maṃ samanusāsatha, tena me tumhe hitakāmā.",
  "atk-s0514a1:3828_1": "Tathāti yathā vadatha, tatheva karissāmi. Uparamāmīti maccharibhāvato uparamāmi.",
  "atk-s0514a1:3828_2": "Adeyyamatthīti ito paṭṭhāya ca mama ālopato upaḍḍhampi adeyyaṃ nāma natthi, na cāpidatvāti",
  "atk-s0514a1:3828_3": "udakapasatampi cāhaṃ labhitvā adatvā na pivissāmi. Khīyissantīti vikkhīyissanti.",
  "atk-s0514a1:3828_4": "Yathodhikānīti vatthukāmakilesakāmavasena yathāṭhitakoṭṭhāsāniyeva.",
  "atk-s0514a1:3829_0": "Sakko macchariyakosiyaṃ dametvā nibbisevanaṃ katvā dānaphalaṃ jānāpetvā dhammadesanāya",
  "atk-s0514a1:3829_1": "pañcasu sīlesu patiṭṭhāpetvā saddhiṃ tehi devanagarameva gato. Macchariyakosiyopi",
  "atk-s0514a1:3829_2": "nagaraṃ pavisitvā rājānaṃ anujānāpetvā “gahitagahitabhājanāni pūretvā gaṇhantū”ti",
  "atk-s0514a1:3829_3": "yācakānaṃ dhanaṃ datvā tasmiṃ khīṇe nikkhamma himavantato dakkhiṇapasse gaṅgāya ceva",
  "atk-s0514a1:3829_4": "ekassa ca jātassarassa antare paṇṇasālaṃ katvā pabbajitvā vanamūlaphalāhāro tattha",
  "atk-s0514a1:3829_5": "ciraṃ vihāsi, jaraṃ pāpuṇi. Tadā sakkassa āsā saddhā sirī hirīti catasso dhītaro",
  "atk-s0514a1:3829_6": "honti. Tā bahuṃ dibbagandhamālaṃ ādāya udakakīḷanatthāya anotattadahaṃ gantvā tattha",
  "atk-s0514a1:3829_7": "kīḷitvā manosilātale nisīdiṃsu. Tasmiṃ khaṇe nārado nāma brāhmaṇatāpaso tāvatiṃsabhavanaṃ",
  "atk-s0514a1:3829_8": "divāvihāratthāya gantvā nandanavanacittalatāvanesu divāvihāraṃ katvā pāricchattakapupphaṃ",
  "atk-s0514a1:3829_9": "chattaṃ viya chāyatthāya dhārayamāno manosilātalamatthakena attano vasanaṭṭhānaṃ",
  "atk-s0514a1:3829_10": "kañcanaguhaṃ gacchati. Atha tā tassa hatthe taṃ pupphaṃ disvā yāciṃsu. Tamatthaṃ",
  "atk-s0514a1:3829_11": "pakāsento satthā āha –",
  "atk-s0514a1:3830": "213.",
  "atk-s0514a1:3831": "“Naguttame girivare gandhamādane, modanti tā devavarābhipālitā;",
  "atk-s0514a1:3832": "Athāgamā isivaro sabbalokagū, supupphitaṃ dumavarasākhamādiya.",
  "atk-s0514a1:3833": "214.",
  "atk-s0514a1:3834": "“Suciṃ sugandhaṃ tidasehi sakkataṃ, pupphuttamaṃ amaravarehi sevitaṃ;",
  "atk-s0514a1:3835": "Aladdha maccehiva dānavehi vā, aññatra devehi tadārahaṃ hidaṃ.",
  "atk-s0514a1:3836": "215.",
  "atk-s0514a1:3837": "“Tato catasso kanakattacūpamā, uṭṭhāya nāriyo pamadādhipā muniṃ;",
  "atk-s0514a1:3838": "Āsā ca saddhā ca sirī tato hirī, iccabravuṃ nāradadeva brāhmaṇaṃ.",
  "atk-s0514a1:3839": "216.",
  "atk-s0514a1:3840": "“Sace anuddiṭṭhaṃ tayā mahāmuni, pupphaṃ imaṃ pārichattassa bramhe;",
  "atk-s0514a1:3841": "Dadāhi no sabbā gati te ijjhatu, tuvampi no hohi yatheva vāsavo.",
  "atk-s0514a1:3842": "217.",
  "atk-s0514a1:3843": "“Taṃ yācamānābhisamekkha nārado, iccabravī saṃkalahaṃ udīrayi;",
  "atk-s0514a1:3844": "Na mayhamatthatthi imehi koci naṃ, yāyeva vo seyyasi sā piḷandhathā”ti.",
  "atk-s0514a1:3845_0": "Tattha girivareti purimassa vevacanaṃ. Devavarābhipālitāti sakkena rakkhitā. Sabbalokagūti",
  "atk-s0514a1:3845_1": "devaloke ca manussaloke ca sabbattha gamanasamattho. Dumavarasākhamādiyāti sākhāya",
  "atk-s0514a1:3845_2": "jātattā dumavarasākhanti laddhanāmaṃ pupphaṃ gahetvā. Sakkatanti katasakkāraṃ. Amaravarehīti",
  "atk-s0514a1:3845_3": "sakkaṃ sandhāya vuttaṃ. Aññatra devehīti ṭhapetvā deve ca iddhimante ca aññehi manussehi",
  "atk-s0514a1:3845_4": "vā yakkhādīhi vā aladdhaṃ. Tadārahaṃ hidanti tesaṃyeva hi taṃ arahaṃ anucchavikaṃ.",
  "atk-s0514a1:3845_5": "Kanakattacūpamāti kanakūpamā tacā. Uṭṭhāyāti ayyo mālāgandhavilepanādipaṭivirato",
  "atk-s0514a1:3845_6": "pupphaṃ na piḷandhissati, ekasmiṃ padese chaḍḍessati, etha taṃ yācitvā pupphaṃ piḷandhissāmāti",
  "atk-s0514a1:3845_7": "hatthe pasāretvā yācamānā ekappahāreneva uṭṭhahitvā. Pamadādhipāti pamadānaṃ uttamā. Muninti isiṃ.",
  "atk-s0514a1:3846_0": "Anuddiṭṭhanti “asukassa nāma dassāmī”ti na uddiṭṭhaṃ. Sabbā gati te ijjhatūti sabbā",
  "atk-s0514a1:3846_1": "te cittagati ijjhatu, patthitapatthitassa lābhī hohīti tassa thulimaṅgalaṃ vadanti.",
  "atk-s0514a1:3846_2": "Yatheva vāsavoti yathā amhākaṃ pitā vāsavo icchiticchitaṃ deti, tatheva no tvampi",
  "atk-s0514a1:3846_3": "hohīti. Tanti taṃ pupphaṃ. Abhisamekkhāti disvā. Saṃkalahanti nānāgāhaṃ kalahavaḍḍhanaṃ",
  "atk-s0514a1:3846_4": "kathaṃ udīrayi. Imehīti imehi pupphehi nāma mayhaṃ attho natthi, paṭivirato ahaṃ",
  "atk-s0514a1:3846_5": "mālādhāraṇatoti dīpeti. Yāyeva vo seyyasīti yā tumhākaṃ antare jeṭṭhikā. Sā piḷandhathāti",
  "atk-s0514a1:3846_6": "sā etaṃ piḷandhatūti attho.",
  "atk-s0514a1:3847": "Tā catassopi tassa vacanaṃ sutvā gāthamāhaṃsu –",
  "atk-s0514a1:3848": "218.",
  "atk-s0514a1:3849": "“Tvaṃ nottamevābhisamekkha nārada, yassicchasi tassā anuppavecchasu;",
  "atk-s0514a1:3850": "Yassā hi no nārada tvaṃ padassasi, sāyeva no hehiti seṭṭhasammatā”ti.",
  "atk-s0514a1:3851": "Tattha tvaṃ nottamevāti uttamamahāmuni tvameva no upadhārehi. Tāsaṃ vacanaṃ sutvā nārado tā ālapanto gāthamāha –",
  "atk-s0514a1:3852": "219.",
  "atk-s0514a1:3853": "“Akallametaṃ vacanaṃ sugatte, ko brāhmaṇo saṃkalahaṃ udīraye;",
  "atk-s0514a1:3854": "Gantvāna bhūtādhipameva pucchatha, sace na jānātha idhuttamādhame”nti.",
  "atk-s0514a1:3855_0": "Tassattho – bhadde sugatte, idaṃ tumhehi vuttaṃ vacanaṃ mama ayuttaṃ, evañhi sati",
  "atk-s0514a1:3855_1": "mayā tumhesu ekaṃ seṭṭhaṃ, sesā hīnā karontena kalaho vaḍḍhito bhavissati, ko bāhitapāpo",
  "atk-s0514a1:3855_2": "brāhmaṇo kalahaṃ udīraye vaḍḍheyya. Evarūpassa hi kalahavaḍḍhanaṃ nāma ayuttaṃ, tasmā",
  "atk-s0514a1:3855_3": "ito gatvā attano pitaraṃ bhūtādhipaṃ sakkameva pucchatha, sace attano uttamaṃ adhamañca na jānāthāti.",
  "atk-s0514a1:3856": "Tato satthā gāthamāha –",
  "atk-s0514a1:3857": "220.",
  "atk-s0514a1:3858": "“Tā nāradena paramappakopitā, udīritā vaṇṇamadena mattā;",
  "atk-s0514a1:3859": "Sakāse gantvāna sahassacakkhuno, pucchiṃsu bhūtādhipaṃ kā nu seyyasī”ti.",
  "atk-s0514a1:3860_0": "Tattha paramappakopitāti pupphaṃ adadantena ativiya kopitā tassa kupitā hutvā. Udīritāti",
  "atk-s0514a1:3860_1": "“bhūtādhipameva pucchathā”ti vuttā. Sahassacakkhunoti sakkassa santikaṃ gantvā. Kā",
  "atk-s0514a1:3860_2": "nūti amhākaṃ antare katamā uttamāti pucchiṃsu.",
  "atk-s0514a1:3861": "Evaṃ pucchitvā ṭhitā –",
  "atk-s0514a1:3862": "221.",
  "atk-s0514a1:3863": "“Tā disvā āyattamanā purindado, iccabravī devavaro katañjalī;",
  "atk-s0514a1:3864": "Sabbāva vo hotha sugatte sādisī, koneva bhadde kalahaṃ udīrayī”ti.",
  "atk-s0514a1:3865_0": "Tattha tā disvāti, bhikkhave, catassopi attano santikaṃ āgatā disvā. Āyattamanāti",
  "atk-s0514a1:3865_1": "ussukkamanā byāvaṭacittā. Katañjalīti namassamānāhi devatāhi paggahitañjalī. Sādisīti",
  "atk-s0514a1:3865_2": "sabbāva tumhe sādisiyo. Ko nevāti ko nu evaṃ. Kalahaṃ udīrayīti idaṃ nānāgāhaṃ viggahaṃ kathesi vaḍḍhesi.",
  "atk-s0514a1:3866": "Athassa tā kathayamānā gāthamāhaṃsu –",
  "atk-s0514a1:3867": "222.",
  "atk-s0514a1:3868": "“Yo sabbalokaccarito mahāmuni, dhamme ṭhito nārado saccanikkamo;",
  "atk-s0514a1:3869": "So nobravi girivare gandhamādane, gantvāna bhūtādhipameva pucchatha;",
  "atk-s0514a1:3870": "Sace na jānātha idhuttamādhama”nti.",
  "atk-s0514a1:3871": "Tattha saccanikkamoti tathaparakkamo.",
  "atk-s0514a1:3872_0": "Taṃ sutvā sakko “imā catassopi mayhaṃ dhītarova, sacāhaṃ ‘etāsu ekā guṇasampannā",
  "atk-s0514a1:3872_1": "uttamā’ti vakkhāmi, sesā kujjhissanti, na sakkā ayaṃ aḍḍo vinicchinituṃ, imā himavante",
  "atk-s0514a1:3872_2": "kosiyatāpasassa santikaṃ pesesāmi, so etāsaṃ aḍḍaṃ vinicchinissatī”ti cintetvā “ahaṃ",
  "atk-s0514a1:3872_3": "tumhākaṃ aḍḍaṃ na vinicchinissāmi, himavante kosiyo nāma tāpaso atthi, tassāhaṃ attano",
  "atk-s0514a1:3872_4": "sudhābhojanaṃ pesessāmi, so parassa adatvā na bhuñjati, dadanto ca vicinitvā guṇavantānaṃ",
  "atk-s0514a1:3872_5": "deti, yā tumhesu tassa hatthato bhattaṃ labhissati, sā uttamā bhavissatī”ti ācikkhanto gāthamāha –",
  "atk-s0514a1:3873": "223.",
  "atk-s0514a1:3874": "“Asu brahāraññacaro mahāmuni, nādatvā bhattaṃ varagatte bhuñjati;",
  "atk-s0514a1:3875": "Viceyya dānāni dadāti kosiyo,",
  "atk-s0514a1:3876": "Yassā hi so dassati sāva seyyasī”ti.",
  "atk-s0514a1:3877": "Tattha brahāraññadharoti mahāaraññavāsī.",
  "atk-s0514a1:3878": "Iti so tāpasassa santikaṃ pesetvā mātaliṃ pakkosāpetvā tassa santikaṃ pesento anantaraṃ gāthamāha –",
  "atk-s0514a1:3879": "224.",
  "atk-s0514a1:3880": "“Asū hi yo sammati dakkhiṇaṃ disaṃ, gaṅgāya tīre himavantapassani;",
  "atk-s0514a1:3881": "Sa kosiyo dullabhapānabhojano, tassa sudhaṃ pāpaya devasārathī”ti.",
  "atk-s0514a1:3882": "Tattha sammatīti vasati. Dakkhiṇanti himavantassa dakkhiṇāya disāya. Passanīti passe.",
  "atk-s0514a1:3883": "Tato satthā āha –",
  "atk-s0514a1:3884": "225.",
  "atk-s0514a1:3885": "“Sa mātalī devavarena pesito, sahassayuttaṃ abhiruyha sandanaṃ;",
  "atk-s0514a1:3886": "Sukhippameva upagamma assamaṃ, adissamāno munino sudhaṃ adā”ti.",
  "atk-s0514a1:3887_0": "Tattha adissamānoti, bhikkhave, so mātali devarājassa vacanaṃ sampaṭicchitvā taṃ",
  "atk-s0514a1:3887_1": "assamaṃ gantvā adissamānakāyo hutvā tassa sudhaṃ adāsi, dadamāno ca rattiṃ padhānamanuyuñjitvā",
  "atk-s0514a1:3887_2": "paccūsasamaye aggiṃ paricaritvā vibhātāya rattiyā udentaṃ sūriyaṃ namassamānassa",
  "atk-s0514a1:3887_3": "ṭhitassa tassa hatthe sudhābhojanapātiṃ ṭhapesi.",
  "atk-s0514a1:3888": "Kosiyo taṃ gahetvā ṭhitakova gāthādvayamāha –",
  "atk-s0514a1:3889": "226.",
  "atk-s0514a1:3890": "“Udaggihuttaṃ upatiṭṭhato hi me, pabhaṅkaraṃ lokatamonuduttamaṃ;",
  "atk-s0514a1:3891": "Sabbāni bhūtāni adhicca vāsavo;",
  "atk-s0514a1:3892": "Ko neva me pāṇisu kiṃ sudhodahi.",
  "atk-s0514a1:3893": "227.",
  "atk-s0514a1:3894": "“Saṅkhūpamaṃ setamatulyadassanaṃ, suciṃ sugandhaṃ piyarūpamabbhutaṃ;",
  "atk-s0514a1:3895": "Adiṭṭhapubbaṃ mama jātu cakkhubhi, kā devatā pāṇisu kiṃ sudhodahī”ti.",
  "atk-s0514a1:3896_0": "Tattha udaggihuttanti udakaaggihuttaṃ paricaritvā aggisālato nikkhamma paṇṇasāladvāre",
  "atk-s0514a1:3896_1": "ṭhatvā pabhaṅkaraṃ lokatamonudaṃ uttamaṃ ādiccaṃ upatiṭṭhato mama sabbāni bhūtāni",
  "atk-s0514a1:3896_2": "adhicca atikkamitvā vattamāno vāsavo nu kho evaṃ mama pāṇīsu kiṃ sudhaṃ kiṃ nāmetaṃ",
  "atk-s0514a1:3896_3": "odahi. “Saṅkhūpama”ntiādīhi ṭhitakova sudhaṃ vaṇṇeti.",
  "atk-s0514a1:3897": "Tato mātali āha –",
  "atk-s0514a1:3898": "228.",
  "atk-s0514a1:3899": "“Ahaṃ mahindena mahesi pesito, sudhābhihāsiṃ turito mahāmuni;",
  "atk-s0514a1:3900": "Jānāsi maṃ mātali devasārathi, bhuñjassu bhattuttama mābhivārayi.",
  "atk-s0514a1:3901": "229.",
  "atk-s0514a1:3902": "“Bhuttā ca sā dvādasa hanti pāpake, khudaṃ pipāsaṃ aratiṃ daraklamaṃ;",
  "atk-s0514a1:3903": "Kodhūpanāhañca vivādapesuṇaṃ, sītuṇha tandiñca rasuttamaṃ ida”nti.",
  "atk-s0514a1:3904_0": "Tattha sudhābhihāsinti imaṃ sudhābhojanaṃ tuyhaṃ abhihariṃ. Jānāsīti jānāhi maṃ tvaṃ,",
  "atk-s0514a1:3904_1": "ahaṃ mātali nāma devasārathīti attho. Mābhivārayīti na bhuñjāmīti appaṭikkhipitvā",
  "atk-s0514a1:3904_2": "bhuñja mā papañca kari. Pāpaketi ayañhi sudhā bhuttā dvādasa pāpadhamme hanati. Khudanti",
  "atk-s0514a1:3904_3": "paṭhamaṃ tāva chātabhāvaṃ hanati, dutiyaṃ pānīyapipāsaṃ, tatiyaṃ ukkaṇṭhitaṃ, catutthaṃ",
  "atk-s0514a1:3904_4": "kāyadarathaṃ, pañcamaṃ kilantabhāvaṃ, chaṭṭhaṃ kodhaṃ, sattamaṃ upanāhaṃ, aṭṭhamaṃ",
  "atk-s0514a1:3904_5": "vivādaṃ, navamaṃ pesuṇaṃ, dasamaṃ sītaṃ, ekādasamaṃ uṇhaṃ, dvādasamaṃ tandiṃ ālasiyabhāvaṃ,",
  "atk-s0514a1:3904_6": "idaṃ rasuttamaṃ uttamarasaṃ sudhābhojanaṃ ime dvādasa pāpadhamme hanati.",
  "atk-s0514a1:3905": "Taṃ sutvā kosiyo attano vatasamādānaṃ āvikaronto –",
  "atk-s0514a1:3906": "230.",
  "atk-s0514a1:3907": "“Na kappatī mātali mayha bhuñjituṃ, pubbe adatvā iti me vatuttamaṃ;",
  "atk-s0514a1:3908": "Na cāpi ekāsnamariyapūjitaṃ, asaṃvibhāgī ca sukhaṃ na vindatī”ti. –",
  "atk-s0514a1:3909": "Gāthaṃ vatvā, “bhante, tumhehi parassa adatvā bhojane kaṃ dosaṃ disvā idaṃ vataṃ samādinna”nti mātalinā puṭṭho āha –",
  "atk-s0514a1:3910": "231.",
  "atk-s0514a1:3911": "“Thīghātakā ye cime pāradārikā, mittadduno ye ca sapanti subbate;",
  "atk-s0514a1:3912": "Sabbe ca te maccharipañcamādhamā, tasmā adatvā udakampi nāsniye.",
  "atk-s0514a1:3913": "232.",
  "atk-s0514a1:3914": "“Sohitthiyā vā purisassa vā pana, dassāmi dānaṃ vidusampavaṇṇitaṃ;",
  "atk-s0514a1:3915": "Saddhā vadaññū idha vītamaccharā, bhavanti hete sucisaccasammatā”ti.",
  "atk-s0514a1:3916_0": "Tattha pubbeti paṭhamaṃ adatvā, atha vā iti me pubbe vatuttamaṃ idaṃ pubbeva mayā",
  "atk-s0514a1:3916_1": "vataṃ samādinnanti dasseti. Na cāpi ekāsnamariyapūjitanti ekakassa asanaṃ na ariyehi",
  "atk-s0514a1:3916_2": "buddhādīhi pūjitaṃ. Sukhanti dibbamānusikaṃ sukhaṃ na labhati. Thīghātakāti itthighātakā.",
  "atk-s0514a1:3916_3": "Ye cimeti ye ca ime. Sapantīti akkosanti. Subbateti dhammikasamaṇabrāhmaṇe. Maccharipañcamāti",
  "atk-s0514a1:3916_4": "maccharī pañcamo etesanti maccharipañcamā. Adhamāti ime pañca adhamā nāma. Tasmāti",
  "atk-s0514a1:3916_5": "yasmā ahaṃ pañcamaadhamabhāvabhayena adatvā udakampi nāsniye na paribhuñjissāmīti",
  "atk-s0514a1:3916_6": "imaṃ vataṃ samādiyiṃ. Sohitthiyā vāti so ahaṃ itthiyā vā. Vidusampavaṇṇitanti vidūhi",
  "atk-s0514a1:3916_7": "paṇḍitehi buddhādīhi vaṇṇitaṃ. Sucisaccasammatāti ete okappaniyasaddhāya samannāgatā",
  "atk-s0514a1:3916_8": "vadaññū vītamaccharā purisā sucī ceva uttamasammatā ca hontīti attho.",
  "atk-s0514a1:3917_0": "Taṃ sutvā mātali dissamānakāyena aṭṭhāsi. Tasmiṃ khaṇe tā catasso devakaññāyo catuddisaṃ",
  "atk-s0514a1:3917_1": "aṭṭhaṃsu, sirī pācīnadisāya aṭṭhāsi, āsā dakkhiṇadisāya, saddhā pacchimadisāya, hirī",
  "atk-s0514a1:3917_2": "uttaradisāya. Tamatthaṃ pakāsento satthā āha –",
  "atk-s0514a1:3918": "233.",
  "atk-s0514a1:3919": "“Ato matā devavarena pesitā, kaññā catasso kanakattacūpamā;",
  "atk-s0514a1:3920": "Āsā ca saddhā ca sirī tato hirī, taṃ assamaṃ āgamu yattha kosiyo.",
  "atk-s0514a1:3921": "234.",
  "atk-s0514a1:3922": "“Tā disvā sabbo paramappamodito, subhena vaṇṇena sikhārivaggino;",
  "atk-s0514a1:3923": "Kaññā catasso caturo catuddisā, iccabravī mātalino ca sammukhā.",
  "atk-s0514a1:3924": "235.",
  "atk-s0514a1:3925": "“Purimaṃ disaṃ kā tvaṃ pabhāsi devate, alaṅkatā tāravarāva osadhī;",
  "atk-s0514a1:3926": "Pucchāmi taṃ kañcanavelliviggahe, ācikkha me tvaṃ katamāsi devatā.",
  "atk-s0514a1:3927": "236.",
  "atk-s0514a1:3928": "“Sirāha devī manujehi pūjitā, apāpasattūpanisevinī sadā;",
  "atk-s0514a1:3929": "Sudhāvivādena tavantimāgatā, taṃ maṃ sudhāya varapañña bhājaya.",
  "atk-s0514a1:3930": "237.",
  "atk-s0514a1:3931": "“Yassāhamicchāmi sudhaṃ mahāmuni, so sabbakāmehi naro pamodati;",
  "atk-s0514a1:3932": "Sirīti maṃ jānahi jūhatuttama, taṃ maṃ sudhāya varapañña bhājayā”ti.",
  "atk-s0514a1:3933_0": "Tattha atoti tato. Matāti anumatā, atha devavarena anumatā ceva pesitā cāti attho.",
  "atk-s0514a1:3933_1": "Sabbo paramappamoditoti anavaseso hutvā atipamodito. “Sāma”ntipi pāṭho, tā devatā",
  "atk-s0514a1:3933_2": "sāmaṃ disvāti attho. Caturoti caturā. Ayameva vā pāṭho, cāturiyena samannāgatāti",
  "atk-s0514a1:3933_3": "attho. Tāravarāti tārakānaṃ varā. Kañcanavelliviggaheti kañcanarūpasadisasarīre.",
  "atk-s0514a1:3933_4": "Sirāhāti sirī ahaṃ. Tavantimāgatāti tava santikaṃ āgatā. Bhājayāti yathā maṃ sudhā",
  "atk-s0514a1:3933_5": "bhajati, tathā karohi, sudhaṃ me dehīti attho. Jānahīti jāna. Jūhatuttamāti aggiṃ juhantānaṃ uttama.",
  "atk-s0514a1:3934": "Taṃ sutvā kosiyo āha –",
  "atk-s0514a1:3935": "238.",
  "atk-s0514a1:3936": "“Sippena vijjācaraṇena buddhiyā, narā upetā paguṇā sakammunā;",
  "atk-s0514a1:3937": "Tayā vihīnā na labhanti kiñcanaṃ, tayidaṃ na sādhu yadidaṃ tayā kataṃ.",
  "atk-s0514a1:3938": "239.",
  "atk-s0514a1:3939": "“Passāmi posaṃ alasaṃ mahagghasaṃ, sudukkulīnampi arūpimaṃ naraṃ;",
  "atk-s0514a1:3940": "Tayānugutto siri jātimāmapi, peseti dāsaṃ viya bhogavā sukhī.",
  "atk-s0514a1:3941": "240.",
  "atk-s0514a1:3942": "“Taṃ taṃ asaccaṃ avibhajjaseviniṃ, jānāmi mūḷhaṃ vidurānupātiniṃ;",
  "atk-s0514a1:3943": "Na tādisī arahati āsanūdakaṃ, kuto sudhā gaccha na mayha ruccasī”ti.",
  "atk-s0514a1:3944_0": "Tattha sippenāti hatthiassarathadhanusippādinā. Vijjācaraṇenāti vedattayasaṅkhātāya",
  "atk-s0514a1:3944_1": "vijjāya ceva sīlena ca. Paguṇā sakammunāti attano purisakārena padhānaguṇasamannāgatā.",
  "atk-s0514a1:3944_2": "Kiñcananti kiñci appamattakampi yasaṃ vā sukhaṃ vā na labhanti. Yadidanti yaṃ etaṃ",
  "atk-s0514a1:3944_3": "issariyatthāya sippāni uggaṇhitvā carantānaṃ tayā vekallaṃ kataṃ, taṃ te na sādhu.",
  "atk-s0514a1:3944_4": "Arūpimanti virūpaṃ. Tayānuguttoti tayā anurakkhito. Jātimāmapīti jātisampannampi",
  "atk-s0514a1:3944_5": "sippavijjācaraṇabuddhikammehi sampannampi. Pesetīti pesanakārakaṃ karoti. Taṃ tanti",
  "atk-s0514a1:3944_6": "tasmā taṃ. Asaccanti sabhāvasaṅkhāte sacce avattanatāya asaccaṃ uttamabhāvarahitaṃ.",
  "atk-s0514a1:3944_7": "Avibhajjasevininti avibhajitvā yuttāyuttaṃ ajānitvā sippādisampannepi itarepi sevamānaṃ.",
  "atk-s0514a1:3944_8": "Vidurānupātininti paṇḍitānupātiniṃ paṇḍite pātetvā pothetvā viheṭhetvā caramānaṃ.",
  "atk-s0514a1:3944_9": "Kuto sudhāti tādisāya nigguṇāya kuto sudhābhojanaṃ, na me ruccasi, gaccha mā idha tiṭṭhāti.",
  "atk-s0514a1:3945": "Sā tena paṭikkhittā tatthevantaradhāyi. Tato so āsāya saddhiṃ sallapanto āha –",
  "atk-s0514a1:3946": "241.",
  "atk-s0514a1:3947": "“Kā sukkadāṭhā paṭimukkakuṇḍalā, cittaṅgadā kambuvimaṭṭhadhārinī;",
  "atk-s0514a1:3948": "Osittavaṇṇaṃ paridayha sobhasi, kusaggirattaṃ apiḷayha mañjariṃ.",
  "atk-s0514a1:3949": "242.",
  "atk-s0514a1:3950": "“Migīva bhantā saracāpadhārinā, virādhitā mandamiva udikkhasi;",
  "atk-s0514a1:3951": "Ko te dutīyo ida mandalocane, na bhāyasi ekikā kānane vane”ti.",
  "atk-s0514a1:3952_0": "Tattha cittaṅgadāti citrehi aṅgadehi samannāgatā. Kambuvimaṭṭhadhārinīti karaṇapariniṭṭhitena",
  "atk-s0514a1:3952_1": "vimaṭṭhasuvaṇṇālaṅkāradhārinī. Osittavaṇṇanti avasittaudakadhāravaṇṇaṃ dibbadukūlaṃ.",
  "atk-s0514a1:3952_2": "Paridayhāti nivāsetvā ceva pārupitvā ca. Kusaggirattanti kusatiṇaggisikhāvaṇṇaṃ.",
  "atk-s0514a1:3952_3": "Apiḷayha mañjarinti sapallavaṃ asokakaṇṇikaṃ kaṇṇe piḷandhitvāti vuttaṃ hoti. Saracāpadhārināti",
  "atk-s0514a1:3952_4": "luddena. Virādhitāti viraddhapahārā. Mandamivāti yathā sā migī bhītā vanantare ṭhatvā",
  "atk-s0514a1:3952_5": "taṃ mandaṃ mandaṃ oloketi, evaṃ olokesi.",
  "atk-s0514a1:3953": "Tato āsā āha –",
  "atk-s0514a1:3954": "243.",
  "atk-s0514a1:3955": "“Na me dutīyo idha matthi kosiya, masakkasārappabhavamhi devatā;",
  "atk-s0514a1:3956": "Āsā sudhāsāya tavantimāgatā, taṃ maṃ sudhāya varapañña bhājayā”ti.",
  "atk-s0514a1:3957": "Tattha masakkasārappabhavāti tāvatiṃsabhavane sambhavā.",
  "atk-s0514a1:3958": "Taṃ sutvā kosiyo “tvaṃ kira yo te ruccati, tassa āsāphalanipphādanena āsaṃ desi, yo te na ruccati, tassa na desi, natthi tayā samā patthitatthavināsikā”ti dīpento āha –",
  "atk-s0514a1:3959": "244.",
  "atk-s0514a1:3960": "“Āsāya yanti vāṇijā dhanesino, nāvaṃ samāruyha parenti aṇṇave;",
  "atk-s0514a1:3961": "Te tattha sīdanti athopi ekadā, jīnādhanā enti vinaṭṭhapābhatā.",
  "atk-s0514a1:3962": "245.",
  "atk-s0514a1:3963": "“Āsāya khettāni kasanti kassakā, vapanti bījāni karontupāyaso;",
  "atk-s0514a1:3964": "Ītīnipātena avuṭṭhitāya vā, na kiñci vindanti tato phalāgamaṃ.",
  "atk-s0514a1:3965": "246.",
  "atk-s0514a1:3966": "“Athattakārāni karonti bhattusu, āsaṃ purakkhatvā narā sukhesino;",
  "atk-s0514a1:3967": "Te bhatturatthā atigāḷhitā puna, disā panassanti aladdha kiñcanaṃ.",
  "atk-s0514a1:3968": "247.",
  "atk-s0514a1:3969": "“Hitvāna dhaññañca dhanañca ñātake, āsāya saggādhimanā sukhesino;",
  "atk-s0514a1:3970": "Tapanti lūkhampi tapaṃ cirantaraṃ, kumaggamāruyha parenti duggatiṃ.",
  "atk-s0514a1:3971": "248.",
  "atk-s0514a1:3972": "“Āsā visaṃvādikasammatā ime, āse sudhāsaṃ vinayassu attani;",
  "atk-s0514a1:3973": "Na tādisī arahati āsanūdakaṃ, kuto sudhā gaccha na mayha ruccasī”ti.",
  "atk-s0514a1:3974_0": "Tattha parentīti pakkhandanti. Jīnādhanāti jīnadhanā. Iti tava vasena eke sampajjanti",
  "atk-s0514a1:3974_1": "eke vipajjanti, natthi tayā sadisā pāpadhammāti vadati. Karontupāyasoti taṃ taṃ kiccaṃ",
  "atk-s0514a1:3974_2": "upāyena karonti. Ītīnipātenāti visamavātamūsikasalabhasukapāṇakasetaṭṭhikarogādīnaṃ",
  "atk-s0514a1:3974_3": "sassupaddavānaṃ aññataranipātena vā. Tatoti tato sassato te kiñci phalaṃ na vindanti,",
  "atk-s0514a1:3974_4": "tesampi āsacchedanakammaṃ tvameva karosīti vadati. Athattakārānīti yuddhabhūmīsu",
  "atk-s0514a1:3974_5": "purisakāre. Āsaṃ purakkhatvāti issariyāsaṃ purato katvā. Bhatturatthāti sāmino atthāya.",
  "atk-s0514a1:3974_6": "Atigāḷitāti paccatthikehi atipīḷitā viluttasāpateyyā ddhastasenavāhanā hutvā. Panassantīti",
  "atk-s0514a1:3974_7": "palāyanti. Aladdha kiñcananti kiñci issariyaṃ alabhitvā. Iti etesampi issariyālābhaṃ",
  "atk-s0514a1:3974_8": "tvameva karosīti vadati. Saggādhimanāti saggaṃ adhigantumanā. Lūkhanti nirojaṃ pañcatapādikaṃ",
  "atk-s0514a1:3974_9": "kāyakilamathaṃ. Cirantaranti cirakālaṃ. Āsā visaṃvādikasammatā imeti evaṃ ime sattā",
  "atk-s0514a1:3974_10": "saggāsāya duggatiṃ gacchanti, tasmā tvaṃ āsā nāma visaṃvādikasammatā visaṃvādikāti",
  "atk-s0514a1:3974_11": "saṅkhaṃ gatā. Āseti taṃ ālapati.",
  "atk-s0514a1:3975": "Sāpi tena paṭikkhittā antaradhāyi. Tato saddhāya saddhiṃ sallapanto gāthamāha –",
  "atk-s0514a1:3976": "249.",
  "atk-s0514a1:3977": "“Daddallamānā yasasā yasassinī, jighaññanāmavhayanaṃ disaṃ pati;",
  "atk-s0514a1:3978": "Pucchāmi taṃ kañcanavelliviggahe, ācikkha me tvaṃ katamāsi devate”ti.",
  "atk-s0514a1:3979": "Tattha daddallamānāti jalamānā. Jighaññanāmavhayananti aparāti ca pacchimāti ca evaṃ jighaññena lāmakena nāmena vuccamānaṃ disaṃ pati daddallamānā tiṭṭhasi.",
  "atk-s0514a1:3980": "Tato sā gāthamāha –",
  "atk-s0514a1:3981": "250.",
  "atk-s0514a1:3982": "“Saddhāha devī manujehi pūjitā, apāpasattūpanisevinī sadā;",
  "atk-s0514a1:3983": "Sudhāvivādena tavanti māgatā, taṃ maṃ sudhāya varapañña bhājayā”ti.",
  "atk-s0514a1:3984_0": "Tattha saddhāti yassa kassaci vacanapattiyāyanā sāvajjāpi hoti anavajjāpi. Pūjitāti",
  "atk-s0514a1:3984_1": "anavajjakoṭṭhāsavasena pūjitā. Apāpasattūpanisevinīti anavajjasaddhāya ca ekantapattiyāyanusabhāvāra",
  "atk-s0514a1:3984_2": "paresupi pattiyāyanavidahanasamatthāya devatāyetaṃ nāmaṃ.",
  "atk-s0514a1:3985": "Athaṃ naṃ kosiyo “ime sattā yassa kassaci vacanaṃ saddahitvā taṃ taṃ karontā kattabbato akattabbameva bahutaraṃ karonti, taṃ sabbaṃ tayā kāritaṃ nāma hotī”ti vatvā evamāha –",
  "atk-s0514a1:3986": "251.",
  "atk-s0514a1:3987": "“Dānaṃ damaṃ cāgamathopi saṃyamaṃ, ādāya saddhāya karonti hekadā;",
  "atk-s0514a1:3988": "Theyyaṃ musā kūṭamathopi pesuṇaṃ, karonti heke puna viccutā tayā.",
  "atk-s0514a1:3989": "252.",
  "atk-s0514a1:3990": "“Bhariyāsu poso sadisīsu pekkhavā, sīlūpapannāsu patibbatāsupi;",
  "atk-s0514a1:3991": "Vinetvāna chandaṃ kulitthirāsupi, karoti saddhaṃ puna kumbhadāsiyā.",
  "atk-s0514a1:3992": "253.",
  "atk-s0514a1:3993": "“Tvameva saddhe paradārasevinī, pāpaṃ karosi kusalampi riñcasi;",
  "atk-s0514a1:3994": "Na tādisī arahati āsanūdakaṃ, kuto sudhā gaccha na mayha ruccasī”ti.",
  "atk-s0514a1:3995_0": "Tattha dānanti dasavatthukaṃ puññacetanaṃ. Damanti indriyadamanaṃ. Cāganti deyyadhammapariccāgaṃ.",
  "atk-s0514a1:3995_1": "Saṃyamanti sīlaṃ. Ādāya saddhāyāti “etāni dānādīni mahānisaṃsāni kattabbānī”ti vadataṃ",
  "atk-s0514a1:3995_2": "vacanaṃ saddhāya ādiyitvāpi karonti ekadā. Kūṭanti tulākūṭādikaṃ vā gāmakūṭādikaṃ",
  "atk-s0514a1:3995_3": "kammaṃ vā. Karonti heketi eke manussā evarūpesu nāma kālesu imesañca atthāya theyyādīni",
  "atk-s0514a1:3995_4": "kattabbānīti kesañci vacanaṃ saddahitvā etānipi karonti. Puna viccutā tayāti puna",
  "atk-s0514a1:3995_5": "tayā visuttā sāvajjadukkhavipākānetāni na kattabbānīti vadataṃ vacanaṃ apattiyāyitvāpi",
  "atk-s0514a1:3995_6": "karonti. Iti tava vasena sāvajjampi anavajjampi kareyyāsi vadati.",
  "atk-s0514a1:3996_0": "Sadisīsūti jātigottasīlādīhi sadisīsu. Pekkhavāti pekkhā vuccati taṇhā, sataṇhoti",
  "atk-s0514a1:3996_1": "attho. Chandanti chandarāgaṃ. Karoti saddhanti kumbhadāsiyāpi vacane saddhaṃ karoti,",
  "atk-s0514a1:3996_2": "tassā “ahaṃ tumhākaṃ idaṃ nāma upakāraṃ karissāmī”ti vadantiyā pattiyāyitvā kulitthiyopi",
  "atk-s0514a1:3996_3": "chaḍḍetvā tameva paṭisevati, asukā nāma tumhesu paṭibaddhacittāti kumbhadāsiyāpi",
  "atk-s0514a1:3996_4": "vacane saddhaṃ katvāva paradāraṃ sevati. Tvameva saddhe paradārasevinīti yasmā taṃ",
  "atk-s0514a1:3996_5": "taṃ pattiyāyitvā tava vasena paradāraṃ sevanti pāpaṃ karonti kusalaṃ jahanti, tasmā",
  "atk-s0514a1:3996_6": "tvameva paradārasevinī tvaṃ pāpāni karosi, kusalampi riñcasi, natthi tayā samā lokavināsikā",
  "atk-s0514a1:3996_7": "pāpadhammā, gaccha na me ruccasīti.",
  "atk-s0514a1:3997": "Sā tattheva antaradhāyi. Kosiyopi uttarato ṭhitāya hiriyā saddhiṃ sallapanto gāthādvayamāha –",
  "atk-s0514a1:3998": "254.",
  "atk-s0514a1:3999": "“Jighaññarattiṃ aruṇasmimūhate, yā dissati uttamarūpavaṇṇinī;",
  "atk-s0514a1:4000": "Tathūpamā maṃ paṭibhāsi devate, ācikkha me tvaṃ katamāsi accharā.",
  "atk-s0514a1:4001": "255.",
  "atk-s0514a1:4002": "“Kāḷā nidāgheriva aggijāriva, anileritā lohitapattamālinī;",
  "atk-s0514a1:4003": "Kā tiṭṭhasi mandamigāvalokayaṃ, bhāsesamānāva giraṃ na muñcasī”ti.",
  "atk-s0514a1:4004_0": "Tattha jighaññarattinti pacchimarattiṃ, rattipariyosāneti attho. Ūhateti aruṇe uggate.",
  "atk-s0514a1:4004_1": "Yāti yā puratthimā disā rattasuvaṇṇatāya uppamarūpadharā hutvā dissati. Kāḷā nidāgherivāti",
  "atk-s0514a1:4004_2": "nidāghasamaye kāḷavalli viya. Aggijārivāti aggijālā iva, sāpi nijjhāmakhettesu taruṇauṭṭhitakāḷavalli",
  "atk-s0514a1:4004_3": "viyāti attho. Lohitapattamālinīti lohitavaṇṇehi pattehi parivutā. Kā tiṭṭhasīti yathā",
  "atk-s0514a1:4004_4": "sā taruṇakāḷavalli vāteritā vilāsamānā sobhamānā tiṭṭhati, evaṃ kā nāma tvaṃ tiṭṭhasi.",
  "atk-s0514a1:4004_5": "Bhāsesamānāvāti mayā saddhiṃ bhāsitukāmā viya hosi, na ca giraṃ muñcasi.",
  "atk-s0514a1:4005": "Tato sā gāthamāha –",
  "atk-s0514a1:4006": "256.",
  "atk-s0514a1:4007": "“Hirāha devī manujehi pūjitā, apāpasattūpanisevinī sadā;",
  "atk-s0514a1:4008": "Sudhāvivādena tavantimāgatā, sāhaṃ na sakkomi sudhampi yācituṃ;",
  "atk-s0514a1:4009": "Kopīnarūpā viya yācanitthiyā”ti.",
  "atk-s0514a1:4010_0": "Tattha hirāhanti hirī ahaṃ. Sudhampīti sā ahaṃ sudhābhojanaṃ taṃ yācitumpi na sakkomi.",
  "atk-s0514a1:4010_1": "Kiṃkāraṇā? Kopīnarūpā viya yācanitthiyā, yasmā itthiyā yācanā nāma kopīnarūpā viya",
  "atk-s0514a1:4010_2": "rahassaṅgavivaraṇasadisā hoti, nillajjā viya hotīti attho.",
  "atk-s0514a1:4011": "Taṃ sutvā tāpaso dve gāthā abhāsi –",
  "atk-s0514a1:4012": "257.",
  "atk-s0514a1:4013": "“Dhammena ñāyena sugatte lacchasi, eso hi dhammo na hi yācanā sudhā.",
  "atk-s0514a1:4014": "Taṃ taṃ ayācantimahaṃ nimantaye, sudhāya yañcicchasi tampi dammi te.",
  "atk-s0514a1:4015": "258.",
  "atk-s0514a1:4016": "“Sā tvaṃ mayā ajja sakamhi assame, nimantitā kañcanavelliviggahe;",
  "atk-s0514a1:4017": "Tuvañhi me sabbarasehi pūjiyā, taṃ pūjayitvāna sudhampi asniye”ti.",
  "atk-s0514a1:4018_0": "Tattha dhammenāti sabhāvena. Ñāyenāti kāraṇena. Na hi yācanā sudhāti na hi yācanāya",
  "atk-s0514a1:4018_1": "sudhā labbhati, teneva kāraṇena itarā tisso nalabhiṃsu. Taṃ tanti tasmā taṃ. Yañcicchasīti",
  "atk-s0514a1:4018_2": "na kevalaṃ nimantemiyeva, yañca sudhaṃ icchasi, tampi dammi te. Kañcanavelliviggaheti",
  "atk-s0514a1:4018_3": "kañcanarāsisassirikasarīre. Pūjiyāti na kevalaṃ sudhāya, aññehipi sabbarasehi tvaṃ",
  "atk-s0514a1:4018_4": "mayā pūjetabbayuttakāva. Asniyeti taṃ pūjetvā sace sudhāya avasesaṃ bhavissati, ahampi bhuñjissāmi.",
  "atk-s0514a1:4019": "Tato aparā abhisambuddhagāthā –",
  "atk-s0514a1:4020": "259.",
  "atk-s0514a1:4021": "“Sā kosiyenānumatā jutīmatā, addhā hiri rammaṃ pāvisi yassamaṃ;",
  "atk-s0514a1:4022": "Udakavantaṃ phalamariyapūjitaṃ, apāpasattūpanisevitaṃ sadā.",
  "atk-s0514a1:4023": "260.",
  "atk-s0514a1:4024": "“Rukkhaggahānā bahukettha pupphitā, ambā piyālā panasā ca kiṃsukā;",
  "atk-s0514a1:4025": "Sobhañjanā loddamathopi paddhakā, kekā ca bhaṅgā tilakā supupphitā.",
  "atk-s0514a1:4026": "261.",
  "atk-s0514a1:4027": "“Sālā karerī bahukettha jambuyo, assatthanigrodhamadhukavetasā;",
  "atk-s0514a1:4028": "Uddālakā pāṭali sinduvārakā, manuññagandhā mucalindaketakā.",
  "atk-s0514a1:4029": "262.",
  "atk-s0514a1:4030": "“Hareṇukā veḷukā keṇu tindukā, sāmākanīvāramathopi cīnakā;",
  "atk-s0514a1:4031": "Mocā kadalī bahukettha sāliyo, pavīhayo ābhūjino ca taṇḍulā.",
  "atk-s0514a1:4032": "263.",
  "atk-s0514a1:4033": "“Tassevuttarapassena, jātā pokkharaṇī sivā;",
  "atk-s0514a1:4034": "Akakkasā apabbhārā, sādhu appaṭigandhikā.",
  "atk-s0514a1:4035": "264.",
  "atk-s0514a1:4036": "“Tattha macchā sanniratā, khemino bahubhojanā;",
  "atk-s0514a1:4037": "Siṅgū savaṅkā saṃkulā, satavaṅkā ca rohitā;",
  "atk-s0514a1:4038": "Āḷigaggarakākiṇṇā, pāṭhīnā kākamacchakā.",
  "atk-s0514a1:4039": "265.",
  "atk-s0514a1:4040": "“Tattha pakkhī sanniratā, khemino bahubhojanā;",
  "atk-s0514a1:4041": "Haṃsā koñcā mayūrā ca, cakkavākā ca kukkuhā;",
  "atk-s0514a1:4042": "Kuṇālakā bahū citrā, sikhaṇḍī jīvajīvakā.",
  "atk-s0514a1:4043": "266.",
  "atk-s0514a1:4044": "“Tattha pānāya māyanti, nānā migagaṇā bahū;",
  "atk-s0514a1:4045": "Sīhā byagghā varāhā ca, acchakokataracchayo.",
  "atk-s0514a1:4046": "267.",
  "atk-s0514a1:4047": "“Palāsādā gavajā ca, mahiṃsā rohitā rurū;",
  "atk-s0514a1:4048": "Eṇeyyā ca varāhā ca, gaṇino nīkasūkarā;",
  "atk-s0514a1:4049": "Kadalimigā bahukettha, biḷārā sasakaṇṇikā.",
  "atk-s0514a1:4050": "268.",
  "atk-s0514a1:4051": "“Chamāgirī pupphavicitrasanthatā, dijābhighuṭṭhā dijasaṅghasevitā”ti.",
  "atk-s0514a1:4052_0": "Tattha jutīmatāti ānubhāvasampannena. Pāvisi yassamanti pāvisi assamaṃ, ya-kāro byañjanasandhikaro.",
  "atk-s0514a1:4052_1": "Udakavantanti tesu tesu ṭhānesu udakasampannaṃ. Phalanti anekaphalasampannaṃ. Ariyapūjitanti",
  "atk-s0514a1:4052_2": "nīvaraṇadosarahitehi jhānalābhīhi ariyehi pūjitaṃ pasatthaṃ. Rukkhaggahānāti pupphūpagaphalūpagarukkhagahanā.",
  "atk-s0514a1:4052_3": "Sobhañjanāti siggurukkhā. Loddamathopi paddhakāti loddarukkhā ca padumarukkhā ca.",
  "atk-s0514a1:4052_4": "Kekā ca bhaṅgāti evaṃnāmakā rukkhā eva. Karerīti karerirukkhā. Uddālakāti vātaghātakā.",
  "atk-s0514a1:4052_5": "Mucalindaketakāti mucalindā ca pañcavidhaketakā ca. Hareṇukāti aparaṇṇajāti. Veḷukāti",
  "atk-s0514a1:4052_6": "vaṃsabhedakā. Keṇūti araññamāsā. Tindukāti timbarurukkhā. Cīnakāti khuddakarājamāsā.",
  "atk-s0514a1:4052_7": "Mocāti aṭṭhikakadaliyo. Sāliyoti nānappakārā jātassaraṃ upanissāya jātā sāliyo. Pavīhayoti",
  "atk-s0514a1:4052_8": "nānappakārā vīhayo. Ābhūjinoti bhujapattā. Taṇḍulāti nikkuṇḍakathusāni sayaṃjātataṇḍulasīsāni.",
  "atk-s0514a1:4053_0": "Tassevāti, bhikkhave, tasseva assamassa uttaradisābhāge. Pokkharaṇīti pañcavidhapadumasañchannā",
  "atk-s0514a1:4053_1": "jātassarapokkharaṇī. Akakkasāti macchasippikasevālādikakkasarahitā. Apabbhārāti acchinnataṭā",
  "atk-s0514a1:4053_2": "samatitthā. Appaṭigandhikāti apaṭikkūlagandhena udakena samannāgatā. Tatthāti tassā",
  "atk-s0514a1:4053_3": "pokkharaṇiyā. Kheminoti abhayā. “Siṅgū”tiādīni tesaṃ macchānaṃ nāmāni. Kuṇālakāti",
  "atk-s0514a1:4053_4": "kokilā. Citrāti citrapattā. Sikhaṇḍīti uṭṭhitasikhā morā, aññepi vā matthake jātasikhā",
  "atk-s0514a1:4053_5": "pakkhino. Pānāya māyantīti pānāya āyanti. Palāsādāti khaggā. Gavajāti gavayā. Gaṇinoti",
  "atk-s0514a1:4053_6": "gokaṇṇā. Kaṇṇikāti kaṇṇikamigā. Chamāgirīti bhūmisamapatthaṭā piṭṭhipāsāṇā. Pupphavicitrasanthatāti",
  "atk-s0514a1:4053_7": "vicitrapupphasanthatā. Dijābhighuṭṭhāti madhurassarehi dijehi abhighuṭṭhā. Evarūpā",
  "atk-s0514a1:4053_8": "tattha bhūmipabbatāti evaṃ bhagavā kosiyassa assamaṃ vaṇṇeti.",
  "atk-s0514a1:4054": "Idāni hirideviyā tattha pavisanādīni dassetuṃ āha –",
  "atk-s0514a1:4055": "269.",
  "atk-s0514a1:4056": "“Sā suttacā nīladumābhilambitā, vijjū mahāmegharivānupajjatha;",
  "atk-s0514a1:4057": "Tassā susambandhasiraṃ kusāmayaṃ, suciṃ sugandhaṃ ajinūpasevitaṃ;",
  "atk-s0514a1:4058": "Atricca kocchaṃ hirimetadabravi, nisīda kalyāṇi sukhayidamāsanaṃ.",
  "atk-s0514a1:4059": "270.",
  "atk-s0514a1:4060": "“Tassā tadā kocchagatāya kosiyo, yadicchamānāya jaṭājinandharo;",
  "atk-s0514a1:4061": "Navehi pattehi sayaṃ sahūdakaṃ, sudhābhihāsī turito mahāmuni.",
  "atk-s0514a1:4062": "271.",
  "atk-s0514a1:4063": "“Sā taṃ paṭiggayha ubhohi pāṇibhi, iccabravi attamanā jaṭādharaṃ;",
  "atk-s0514a1:4064": "Handāhaṃ etarahi pūjitā tayā, gaccheyyaṃ brahme tidivaṃ jitāvinī.",
  "atk-s0514a1:4065": "272.",
  "atk-s0514a1:4066": "“Sā kosiyenānumatā jutīmatā, udīritā vaṇṇamadena mattā;",
  "atk-s0514a1:4067": "Sakāse gantvāna sahassacakkhuno, ayaṃ sudhā vāsava dehi me jayaṃ.",
  "atk-s0514a1:4068": "273.",
  "atk-s0514a1:4069": "“Tamena sakkopi tadā apūjayi, sahindadevā surakaññamuttamaṃ;",
  "atk-s0514a1:4070": "Sā pañjalī devamanussapūjitā, navamhi kocchamhi yadā upāvisī”ti.",
  "atk-s0514a1:4071_0": "Tattha suttacāti succhavī. Nīladumābhilambitāti nīlesu dumesu abhilambitā hutvā,",
  "atk-s0514a1:4071_1": "taṃ taṃ nīladumasākhaṃ parāmasantīti attho. Mahāmegharivāti tena nimantitā mahāmeghavijju",
  "atk-s0514a1:4071_2": "viya tassa taṃ assamaṃ pāvisi. Tassāti tassā hiriyā. Susambandhasiranti suṭṭhu sambandhasīsaṃ.",
  "atk-s0514a1:4071_3": "Kusāmayanti usīrādimissakakusatiṇamayaṃ. Sugandhanti usīrena ceva aññena sugandhatiṇena",
  "atk-s0514a1:4071_4": "ca missakattā sugandhaṃ. Ajinūpasevitanti upariatthatena ajinacammena upasevitaṃ.",
  "atk-s0514a1:4071_5": "Atricca kocchanti evarūpaṃ kocchāsanaṃ paṇṇasāladvāre attharitvā. Sukhayidamāsananti",
  "atk-s0514a1:4071_6": "sukhaṃ nisīda idamāsanaṃ.",
  "atk-s0514a1:4072_0": "Yanti yāvadatthaṃ. Icchamānāyāti sudhaṃ icchantiyā. Navehi pattehīti taṅkhaṇaññeva",
  "atk-s0514a1:4072_1": "pokkharaṇito ābhatehi allapaduminipattehi. Sayanti sahatthena. Sahūdakanti dakkhiṇodakasahitaṃ.",
  "atk-s0514a1:4072_2": "Sudhābhihāsīti sudhaṃ abhihari. Turitoti somanassavegena turito. Handāti vavassaggatthe",
  "atk-s0514a1:4072_3": "nipāto. Jitāvinīti vijayappattā hutvā.",
  "atk-s0514a1:4073_0": "Anumatāti idāni yathāruciṃ gacchāti anuññātā. Udīritāti tidasapuraṃ gantvā sakkassa",
  "atk-s0514a1:4073_1": "santike ayaṃ sudhāti udīrayi. Surakaññanti devadhītaraṃ. Uttamanti pavaraṃ. Sā pañjalī",
  "atk-s0514a1:4073_2": "devamanussapūjitāti pañjalī devehi ca manussehi ca pūjitā. Yadāti yadā nisīdanatthāya",
  "atk-s0514a1:4073_3": "sakkena dāpite nave kañcanapīṭhasaṅkhāte kocche sā upāvisi, tadā naṃ tattha nisinnaṃ",
  "atk-s0514a1:4073_4": "sakko ca sesadevatā ca pāricchattakapupphādīhi pūjayiṃsu.",
  "atk-s0514a1:4074_0": "Evaṃ sakko taṃ pūjetvā cintesi – “kena nu kho kāraṇena kosiyo sesānaṃ adatvā imissāva",
  "atk-s0514a1:4074_1": "sudhaṃ adāsī”ti. So tassa kāraṇassa jānanatthāya puna mātaliṃ pesesi. Tamatthaṃ āvi",
  "atk-s0514a1:4074_2": "karonto satthā āha –",
  "atk-s0514a1:4075": "274.",
  "atk-s0514a1:4076": "“Tameva saṃsī punadeva mātaliṃ, sahassanetto tidasānamindo;",
  "atk-s0514a1:4077": "Gantvāna vākyaṃ mama brūhi kosiyaṃ, āsāya saddhā siriyā ca kosiya;",
  "atk-s0514a1:4078": "Hirī sudhaṃ kena malattha hetunā”ti.",
  "atk-s0514a1:4079": "Tattha saṃsīti abhāsi. Vākyaṃ mamāti mama vākyaṃ kosiyaṃ brūhi. Āsāya saddhā siriyā cāti āsāto ca saddhāto ca sirito ca hirīyeva kena hetunā sudhamalatthāti.",
  "atk-s0514a1:4080": "So tassa vacanaṃ sampaṭicchitvā vejayantarathamāruyha agamāsi. Tamatthaṃ pakāsento satthā āha –",
  "atk-s0514a1:4081": "275.",
  "atk-s0514a1:4082": "“Taṃ suplavatthaṃ udatārayī rathaṃ, daddallamānaṃ upakāriyasādisaṃ;",
  "atk-s0514a1:4083": "Jambonadīsaṃ tapaneyyasannibhaṃ, alaṅkataṃ kañcanacittasannibhaṃ.",
  "atk-s0514a1:4084": "276.",
  "atk-s0514a1:4085": "“Suvaṇṇacandettha bahū nipātitā, hatthī gavāssā kikibyagghadīpiyo;",
  "atk-s0514a1:4086": "Eṇeyyakā laṅghamayettha pakkhino, migettha veḷuriyamayā yudhā yutā.",
  "atk-s0514a1:4087": "277.",
  "atk-s0514a1:4088": "“Tatthassarājaharayo ayojayuṃ, dasasatāni susunāgasādise;",
  "atk-s0514a1:4089": "Alaṅkate kañcanajāluracchade, āveḷine saddagame asaṅgite.",
  "atk-s0514a1:4090": "278.",
  "atk-s0514a1:4091": "“Taṃ yānaseṭṭhaṃ abhiruyha mātali, disā imāyo abhinādayittha;",
  "atk-s0514a1:4092": "Nabhañca selañca vanappatiniñca, sasāgaraṃ pabyathayittha mediniṃ.",
  "atk-s0514a1:4093": "279.",
  "atk-s0514a1:4094": "“Sa khippameva upagamma assamaṃ, pāvāramekaṃsakato katañjalī;",
  "atk-s0514a1:4095": "Bahussutaṃ vuddhaṃ vinītavantaṃ, iccabravi mātali devabrāhmaṇaṃ.",
  "atk-s0514a1:4096": "280.",
  "atk-s0514a1:4097": "“Indassa vākyaṃ nisāmehi kosiya, dūto ahaṃ pucchati taṃ purindado;",
  "atk-s0514a1:4098": "Āsāya saddhā siriyā ca kosiya, hirī sudhaṃ kena malattha hetunā”ti.",
  "atk-s0514a1:4099_0": "Tattha taṃ suplavatthanti taṃ vejayantarathaṃ sukhena plavanatthaṃ. Udatārayīti uttāresi",
  "atk-s0514a1:4099_1": "ukkhipitvā gamanasajjamakāsi. Upakāriyasādisanti upakaraṇabhaṇḍehi sadisaṃ, yathā",
  "atk-s0514a1:4099_2": "tassa aggisikhāya samānavaṇṇāni upakaraṇāni jalanti, tatheva jalitanti attho. Jambonadīsanti",
  "atk-s0514a1:4099_3": "jambunadasaṅkhātaṃ rattasuvaṇṇamayaṃ īsaṃ. Kañcanacittasannibhanti, kañcanamayena",
  "atk-s0514a1:4099_4": "sattaratanavicittena aṭṭhamaṅgalena samannāgataṃ. Suvaṇṇacandetthāti suvaṇṇamayā",
  "atk-s0514a1:4099_5": "candakā ettha rathe. Hatthīti suvaṇṇarajatamaṇimayā hatthī. Gavādīsupi eseva nayo.",
  "atk-s0514a1:4099_6": "Laṅghamayettha pakkhinoti ettha rathe laṅghamayā nānāratanamayā pakkhigaṇāpi paṭipāṭiyā",
  "atk-s0514a1:4099_7": "ṭhitā. Yudhā yutāti attano attano yudhena saddhiṃ yuttā hutvā dassitā.",
  "atk-s0514a1:4100_0": "Assarājaharayoti harivaṇṇamanomayaassarājāno. Susunāgasādiseti balasampattiyā taruṇanāgasadise.",
  "atk-s0514a1:4100_1": "Kañcanajāluracchadeti kañcanajālamayena uracchadālaṅkārena samannāgate. Āveḷineti",
  "atk-s0514a1:4100_2": "āveḷasaṅkhātehi kaṇṇālaṅkārehi yutte. Saddagameti patodappahāraṃ vinā saddamatteneva",
  "atk-s0514a1:4100_3": "gamanasīle. Asaṅgīteti nissaṅge sīghajave evarūpe assarāje tattha yojesunti attho.",
  "atk-s0514a1:4101_0": "Abhinādayitthāti yānasaddena ekaninnādaṃ akāsi. Vanappatiniñcāti vanappatinī ca vanasaṇḍe",
  "atk-s0514a1:4101_1": "cāti attho. Pabyathayitthāti kampayittha. Tattha ākāsaṭṭhakavimānakampanena nabhakampanaṃ",
  "atk-s0514a1:4101_2": "veditabbaṃ. Pāvāramekaṃsakatoti ekaṃsakatapāvāradibbavattho. Vuddhanti guṇavuddhaṃ.",
  "atk-s0514a1:4101_3": "Vinītavantanti vinītena ācāravattena samannāgataṃ. Iccabravīti rathaṃ ākāse ṭhapetvā",
  "atk-s0514a1:4101_4": "otaritvā evaṃ abravi. Devabrāhmaṇanti devasamaṃ brāhmaṇaṃ.",
  "atk-s0514a1:4102": "So tassa vacanaṃ sutvā gāthamāha –",
  "atk-s0514a1:4103": "281.",
  "atk-s0514a1:4104": "“Andhā sirī maṃ paṭibhāti mātali, saddhā aniccā pana devasārathi.",
  "atk-s0514a1:4105": "Āsā visaṃvādikasammatā hi me, hirī ca ariyamhi guṇe patiṭṭhitā”ti.",
  "atk-s0514a1:4106_0": "Tattha andhāti sippādisampannepi asampannepi bhajanato “andhā”ti maṃ paṭibhāti. Aniccāti",
  "atk-s0514a1:4106_1": "saddhā pana taṃ taṃ vatthuṃ pahāya aññasmiṃ aññasmiṃ uppajjanato hutvā abhāvākārena",
  "atk-s0514a1:4106_2": "“aniccā”ti maṃ paṭibhāti. Visaṃvādikasammatāti āsā pana yasmā dhanatthikā nāvāya",
  "atk-s0514a1:4106_3": "samuddaṃ pakkhanditvā vinaṭṭhapābhatā enti, tasmā “visaṃvādikā”ti maṃ paṭibhāti.",
  "atk-s0514a1:4106_4": "Ariyamhi guṇeti hirī pana hirottappasabhāvasaṅkhāte parisuddhe ariyaguṇe patiṭṭhitāti.",
  "atk-s0514a1:4107": "Idāni tassā guṇaṃ vaṇṇento āha –",
  "atk-s0514a1:4108": "282.",
  "atk-s0514a1:4109": "“Kumāriyo yācimā gottarakkhitā, jiṇṇā ca yā yā ca sabhattuitthiyo;",
  "atk-s0514a1:4110": "Tā chandarāgaṃ purisesu uggataṃ, hiriyā nivārenti sacittamattano.",
  "atk-s0514a1:4111": "283.",
  "atk-s0514a1:4112": "“Saṅgāmasīse sarasattisaṃyute, parājitānaṃ patataṃ palāyinaṃ;",
  "atk-s0514a1:4113": "Hiriyā nivattanti jahitva jīvitaṃ, te sampaṭicchanti punā hirīmanā.",
  "atk-s0514a1:4114": "284.",
  "atk-s0514a1:4115": "“Velā yathā sāgaravegavārinī, hirāya hi pāpajanaṃ nivārinī;",
  "atk-s0514a1:4116": "Taṃ sabbaloke hirimariyapūjitaṃ, indassa taṃ vedaya devasārathī”ti.",
  "atk-s0514a1:4117_0": "Tattha jiṇṇāti vidhavā. Sabhattūti sasāmikā taruṇitthiyo. Attanoti tā sabbāpi parapurisesu",
  "atk-s0514a1:4117_1": "attano chandarāgaṃ uggataṃ viditvā “ayuttametaṃ amhāka”nti hiriyā sacittaṃ nivārenti,",
  "atk-s0514a1:4117_2": "pāpakammaṃ na karonti. Patataṃ palāyinanti patantānañca palāyantānañca antare. Jahitva",
  "atk-s0514a1:4117_3": "jīvitanti ye hirimanto honti, te attano jīvitaṃ cajitvā hiriyā nivattanti, evaṃ nivattā",
  "atk-s0514a1:4117_4": "ca pana te hirīmanā puna attano sāmikaṃ sampaṭicchanti, amittahatthato mocetvā gaṇhanti.",
  "atk-s0514a1:4117_5": "Pāpajanaṃ nivārinīti pāpato janaṃ nivārinī, ayameva vā pāṭho. Tanti taṃ hiriṃ. Ariyapūjitanti",
  "atk-s0514a1:4117_6": "ariyehi buddhādīhi pūjitaṃ. Indassa taṃ vedayāti yasmā evaṃ mahāguṇā ariyapūjitāvesā,",
  "atk-s0514a1:4117_7": "tasmā taṃ evaṃ uttamā nāmesāti indassa kathehīti.",
  "atk-s0514a1:4118": "Taṃ sutvā mātali gāthamāha –",
  "atk-s0514a1:4119": "285.",
  "atk-s0514a1:4120": "“Ko te imaṃ kosiya diṭṭhimodahi, brahmā mahindo atha vā pajāpati;",
  "atk-s0514a1:4121": "Hirāya devesu hi seṭṭhasammatā, dhītā mahindassa mahesi jāyathā”ti.",
  "atk-s0514a1:4122_0": "Tattha diṭṭhinti “hirī nāma mahāguṇā ariyapūjitā”ti laddhiṃ. Odahīti hadaye pavesesi.",
  "atk-s0514a1:4122_1": "Seṭṭhasammatāti tava santike sudhāya laddhakālato paṭṭhāya indassa santike kañcanāsanaṃ",
  "atk-s0514a1:4122_2": "labhitvā sabbadevatāhi pūjiyamānā uttamasammatā jāyatha.",
  "atk-s0514a1:4123_0": "Evaṃ tasmiṃ kathenteyeva kosiyassa taṅkhaṇaññeva cavanadhammo jāto. Atha naṃ, mātali,",
  "atk-s0514a1:4123_1": "“kosiya āyusaṅkhāro te ossaṭṭho, cavanadhammopi te sampatto, kiṃ te manussalokena,",
  "atk-s0514a1:4123_2": "devalokaṃ gacchāmā”ti tattha netukāmo hutvā gāthamāha –",
  "atk-s0514a1:4124": "286.",
  "atk-s0514a1:4125": "“Handehi dāni tidivaṃ apakkama, rathaṃ samāruyha mamāyitaṃ imaṃ;",
  "atk-s0514a1:4126": "Indo ca taṃ indasagotta kaṅkhati, ajjeva tvaṃ indasahabyataṃ vajā”ti.",
  "atk-s0514a1:4127": "Tattha mamāyitanti piyaṃ manāpaṃ. Indasagottāti purimabhave indena samānagotta. Kaṅkhatīti tavāgamanaṃ icchanto kaṅkhati.",
  "atk-s0514a1:4128_0": "Iti tasmiṃ kosiyena saddhiṃ kathenteyeva kosiyo cavitvā opapātiko devaputto hutvā",
  "atk-s0514a1:4128_1": "āruyha dibbarathe aṭṭhāsi. Atha naṃ, mātali, sakkassa santikaṃ nesi. Sakko taṃ disvāva",
  "atk-s0514a1:4128_2": "tuṭṭhamānaso attano dhītaraṃ hirideviṃ tassa aggamahesiṃ katvā adāsi, aparimāṇamassa",
  "atk-s0514a1:4128_3": "issariyaṃ ahosi. Tamatthaṃ viditvā “anomasattānaṃ kammaṃ nāma evaṃ visujjhatī”ti",
  "atk-s0514a1:4128_4": "satthā osānagāthamāha –",
  "atk-s0514a1:4129": "287.",
  "atk-s0514a1:4130": "“Evaṃ visujjhanti apāpakammino, atho suciṇṇassa phalaṃ na nassati;",
  "atk-s0514a1:4131": "Ye keci maddakkhu sudhāya bhojanaṃ, sabbeva te indasahabyataṃ gatā”ti.",
  "atk-s0514a1:4132_0": "Tattha apāpakamminoti apāpakammā sattā evaṃ visujjhanti ye keci maddakkhūti ye keci",
  "atk-s0514a1:4132_1": "sattā tasmiṃ himavantapadese tadā kosiyena hiriyā dīyamānaṃ sudhābhojanaṃ addasaṃsu.",
  "atk-s0514a1:4132_2": "Sabbeva teti te sabbepi taṃ dānaṃ anumoditvā cittaṃ pasādetvā indasahabyataṃ gatāti.",
  "atk-s0514a1:4133_0": "Satthā imaṃ dhammadesanaṃ āharitvā “na, bhikkhave, idāneva, pubbepetaṃ adānābhirataṃ",
  "atk-s0514a1:4133_1": "thaddhamacchariyaṃ samānaṃ ahaṃ damesiṃyevā”ti vatvā jātakaṃ samodhānesi “tadā hirī",
  "atk-s0514a1:4133_2": "devatā uppalavaṇṇā ahosi, kosiyo dānapati bhikkhu, pañcasikho anuruddho, mātali ānando,",
  "atk-s0514a1:4133_3": "sūriyo kassapo, cando moggallāno, nārado sāriputto, sakko ahameva ahosi”nti.",
  "atk-s0514a1:4134": "Sudhābhojanajātakavaṇṇanā tatiyā.",
  "atk-s0514a1:4136": "[536] 4. Kuṇālajātakavaṇṇanā",
  "atk-s0514a1:4137_0": "Evamakkhāyatīti idaṃ satthā kuṇāladahe viharanto anabhiratipīḷite pañcasate bhikkhū",
  "atk-s0514a1:4137_1": "ārabbha kathesi. Tatrāyaṃ anupubbikathā – sākiyakoliyā kira kapilavatthunagarassa",
  "atk-s0514a1:4137_2": "ca koliyanagarassa ca antare rohiṇiṃ nāma nadiṃ ekenevāvaraṇena bandhāpetvā sassāni",
  "atk-s0514a1:4137_3": "kārenti. Atha jeṭṭhamūlamāse sassesu milāyantesu ubhayanagaravāsīnampi kammakārā",
  "atk-s0514a1:4137_4": "sannipatiṃsu. Tattha koliyanagaravāsino vadiṃsu – “idaṃ udakaṃ ubhayato nīhariyamānaṃ",
  "atk-s0514a1:4137_5": "neva tumhākaṃ, na amhākaṃ pahossati, amhākaṃ pana sassaṃ ekaudakeneva nipphajjissati,",
  "atk-s0514a1:4137_6": "idaṃ udakaṃ amhākaṃ dethā”ti. Kapilavatthuvāsino vadiṃsu – “tumhesu koṭṭhe pūretvā",
  "atk-s0514a1:4137_7": "ṭhitesu mayaṃ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā",
  "atk-s0514a1:4137_8": "tumhākaṃ gharadvāre vicarituṃ, amhākampi sassaṃ ekeneva udakena nipphajjissati, idaṃ",
  "atk-s0514a1:4137_9": "udakaṃ amhākaṃ dethā”ti. “Na mayaṃ dassāmā”ti? “Mayampi na dassāmā”ti. Evaṃ kalahaṃ",
  "atk-s0514a1:4137_10": "vaḍḍhetvā eko uṭṭhāya ekassa pahāraṃ adāsi, sopi aññassāti evaṃ aññamaññaṃ paharitvā",
  "atk-s0514a1:4137_11": "rājakulānaṃ jātiṃ ghaṭṭetvā kalahaṃ pavattesuṃ.",
  "atk-s0514a1:4138_0": "Koliyakammakārā vadanti – “tumhe kapilavatthuvāsike sākiyadārake gahetvā gajjatha,",
  "atk-s0514a1:4138_1": "ye soṇasiṅgālādayo viya attano bhaginīhi saddhiṃ vasiṃsu, etesaṃ hatthiassādayo vā",
  "atk-s0514a1:4138_2": "phalakāvudhāni vā amhākaṃ kiṃ karissantī”ti? Sākiyakammakārā vadanti – “tumhe dāni",
  "atk-s0514a1:4138_3": "kuṭṭhino dārake gahetvā gajjatha, ye anāthā niggatikā tiracchānā viya kolarukkhe",
  "atk-s0514a1:4138_4": "vasiṃsu, etesaṃ hatthiassādayo vā phalakāvudhāni vā amhākaṃ kiṃ karissantī”ti? Te",
  "atk-s0514a1:4138_5": "gantvā tasmiṃ kamme niyuttaamaccānaṃ kathesuṃ, amaccā rājakulānaṃ kathesuṃ. Tato",
  "atk-s0514a1:4138_6": "sākiyā “bhaginīhi saddhiṃ saṃvāsikānaṃ thāmañca balañca dassessāmā”ti yuddhasajjā",
  "atk-s0514a1:4138_7": "nikkhamiṃsu. Koliyāpi “kolarukkhavāsīnaṃ thāmañca balañca dassessāmā”ti yuddhasajjā",
  "atk-s0514a1:4138_8": "nikkhamiṃsu. Apare panācariyā “sākiyakoliyānaṃ dāsīsu udakatthāya nadiṃ gantvā cumbaṭāni",
  "atk-s0514a1:4138_9": "bhūmiyaṃ nikkhipitvā sukhakathāya sannisinnāsu ekissā cumbaṭaṃ ekā sakasaññāya gaṇhi,",
  "atk-s0514a1:4138_10": "taṃ nissāya ‘mama cumbaṭaṃ, tava cumbaṭa’nti kalahe pavatte kamena ubhayanagaravāsino",
  "atk-s0514a1:4138_11": "dāsakammakārā ceva sevakagāmabhojakāmaccauparājāno cāti sabbe yuddhasajjā nikkhamiṃsū”ti",
  "atk-s0514a1:4138_12": "vadanti. Imamhā pana nayā purimanayova bahūsu aṭṭhakathāsu āgato, yuttarūpo cāti sveva gahetabbo.",
  "atk-s0514a1:4139_0": "Te pana sāyanhasamaye yuddhasajjā nikkhamissantīti tasmiṃ samaye bhagavā sāvatthiyaṃ",
  "atk-s0514a1:4139_1": "viharanto paccūsasamaye lokaṃ volokento ime evaṃ yuddhasajje nikkhante addasa, disvā",
  "atk-s0514a1:4139_2": "ca “mayi gate esa kalaho vūpasamissati nu kho, no”ti upadhārento “ahamettha gantvā",
  "atk-s0514a1:4139_3": "kalahavūpasamatthaṃ tīṇi jātakāni kathessāmi, tato kalaho vūpasamissati, atha sāmaggidīpanatthāya",
  "atk-s0514a1:4139_4": "dve jātakāni kathetvā attadaṇḍasuttaṃ desessāmi, desanaṃ sutvā ubhayanagaravāsino",
  "atk-s0514a1:4139_5": "aḍḍhateyyāni aḍḍhateyyāni kumārasatāni dassanti, ahaṃ te pabbājessāmi, mahanto samāgamo",
  "atk-s0514a1:4139_6": "bhavissatī”ti sanniṭṭhānaṃ katvā pātova sarīrapaṭijagganaṃ katvā sāvatthiyaṃ piṇḍāya",
  "atk-s0514a1:4139_7": "caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā",
  "atk-s0514a1:4139_8": "sayameva pattacīvaramādāya dvinnaṃ senānaṃ antare ākāse pallaṅkaṃ ābhujitvā tesaṃ",
  "atk-s0514a1:4139_9": "saṃvegajananatthaṃ divā andhakāraṃ kātuṃ kesaraṃsiyo vissajjento nisīdi. Atha nesaṃ",
  "atk-s0514a1:4139_10": "saṃviggamānasānaṃ attānaṃ dassento chabbaṇṇā buddharaṃsiyo vissajjesi. Kapilavatthuvāsinopi",
  "atk-s0514a1:4139_11": "bhagavantaṃ disvā “amhākaṃ ñātiseṭṭho satthā āgato, diṭṭho nu kho tena amhākaṃ kalahakaraṇabhāvo”ti",
  "atk-s0514a1:4139_12": "cintetvā “na kho pana sakkā satthari āgate amhehi parassa sarīre satthaṃ pātetuṃ,",
  "atk-s0514a1:4139_13": "koliyanagaravāsino amhe hanantu vā bajjhantu vā”ti āvudhāni chaḍḍesuṃ. Koliyanagaravāsinopi tatheva akaṃsu.",
  "atk-s0514a1:4140_0": "Atha bhagavā otaritvā ramaṇīye padese vālukapuline paññattavarabuddhāsane nisīdi",
  "atk-s0514a1:4140_1": "anopamāya buddhasiriyā virocamāno. Tepi rājāno bhagavantaṃ vanditvā nisīdiṃsu. Atha",
  "atk-s0514a1:4140_2": "ne satthā jānantova “kasmā āgatattha, mahārājā”ti pucchi. “Neva, bhante, nadidassanatthāya,",
  "atk-s0514a1:4140_3": "na kīḷanatthāya, apica kho pana imasmiṃ ṭhāne saṅgāmaṃ paccupaṭṭhāpetvā āgatamhā”ti.",
  "atk-s0514a1:4140_4": "“Kiṃ nissāya vo kalaho, mahārājā”ti? “Udakaṃ nissāya bhante”ti. “Udakaṃ kiṃ agghati",
  "atk-s0514a1:4140_5": "mahārājā”ti? “Appagghaṃ, bhante”ti. “Pathavī nāma kiṃ agghati, mahārājā”ti? “Anagghā,",
  "atk-s0514a1:4140_6": "bhante”ti. “Khattiyā kiṃ agghanti, mahārājā”ti? “Khattiyā nāma anagghā, bhante”ti.",
  "atk-s0514a1:4140_7": "“Appagghaṃ udakaṃ nissāya kasmā anagghe khattiye nāsetha, mahārāja, kalahasmiñhi",
  "atk-s0514a1:4140_8": "assādo nāma natthi, kalahavasena hi mahārājā ekāya rukkhadevatāya kāḷasīhena saddhiṃ",
  "atk-s0514a1:4140_9": "baddhāghāto sakalampi imaṃ kappaṃ anuppattoyevā”ti vatvā phandanajātakaṃ kathesi.",
  "atk-s0514a1:4140_10": "Tato “parapattiyena nāma mahārājā na bhavitabbaṃ, parapattiyā hi hutvā ekassa sasassa",
  "atk-s0514a1:4140_11": "kathāya tiyojanasahassavitthate himavante catuppadagaṇā mahāsamuddaṃ pakkhandino",
  "atk-s0514a1:4140_12": "ahesuṃ, tasmā parapattiyena na bhavitabba”nti vatvā daddarajātakaṃ kathesi. Tato",
  "atk-s0514a1:4140_13": "“kadāci mahārājā dubbalopi mahabbalassa randhaṃ passati, kadāci mahabbalopi dubbalassa",
  "atk-s0514a1:4140_14": "randhaṃ passati, laṭukikāpi hi sakuṇikā hatthināgaṃ ghātesī”ti vatvā laṭukikajātakaṃ",
  "atk-s0514a1:4140_15": "kathesi. Evaṃ kalahavūpasamanatthāya tīṇi jātakāni kathetvā sāmaggiparidīpanatthāya",
  "atk-s0514a1:4140_16": "dve jātakāni kathesi. “Samaggānañhi mahārājā koci otāraṃ nāma passituṃ na sakkotī”ti",
  "atk-s0514a1:4140_17": "vatvā rukkhadhammajātakaṃ kathesi. Tato “samaggānaṃ mahārājā koci vivaraṃ passituṃ",
  "atk-s0514a1:4140_18": "nāsakkhi, yadā pana aññamaññaṃ vivādamakaṃsu, atha ne eko nesādaputto jīvitakkhayaṃ",
  "atk-s0514a1:4140_19": "pāpetvā ādāya gato, vivāde assādo nāma natthī”ti vatvā vaṭṭakajātakaṃ kathesi. Evaṃ",
  "atk-s0514a1:4140_20": "imāni pañca jātakāni kathetvā avasāne attadaṇḍasuttaṃ kathesi.",
  "atk-s0514a1:4141_0": "Atha rājāno pasannā “sace satthā nāgamissa, mayaṃ aññamaññaṃ vadhitvā lohitanadiṃ",
  "atk-s0514a1:4141_1": "pavattayissāma, satthāraṃ nissāya no jīvitaṃ laddhaṃ. Sace pana satthā agāraṃ ajjhāvasissa,",
  "atk-s0514a1:4141_2": "dvisahassadīpaparivāraṃ catumahādīparajjaṃ hatthagataṃ abhavissa, atirekasahassaṃ",
  "atk-s0514a1:4141_3": "kho panassa puttā abhavissaṃsu, tato khattiyaparivārova avicarissa, taṃ kho panesa",
  "atk-s0514a1:4141_4": "sampattiṃ pahāya nikkhamitvā sambodhiṃ patto, idānipi khattiyaparivārova vicaratū”ti",
  "atk-s0514a1:4141_5": "ubhayanagaravāsino aḍḍhateyyāni aḍḍhateyyāni kumārasatāni adaṃsu. Bhagavā te pabbājetvā",
  "atk-s0514a1:4141_6": "mahāvanaṃ agamāsi. Punadivasato paṭṭhāya tehi parivuto ekadā kapilavatthunagare ekadā",
  "atk-s0514a1:4141_7": "koliyanagareti dvīsu nagaresu piṇḍāya carati. Ubhayanagaravāsino mahāsakkāraṃ kariṃsu.",
  "atk-s0514a1:4141_8": "Tesaṃ garugāravena na attano ruciyā pabbajitānaṃ anabhirati uppajji. Purāṇadutiyikāyopi",
  "atk-s0514a1:4141_9": "nesaṃ anabhiratijananatthāya taṃ taṃ vatvā sāsanaṃ pesesuṃ. Te atirekataraṃ ukkaṇṭhiṃsu.",
  "atk-s0514a1:4141_10": "Bhagavā āvajjento tesaṃ anabhiratabhāvaṃ ñatvā “ime bhikkhū mādisena buddhena saddhiṃ",
  "atk-s0514a1:4141_11": "ekato vasantā ukkaṇṭhanti, kathaṃ rūpā nu kho tesaṃ dhammakathā sappāyā”ti upadhārento",
  "atk-s0514a1:4141_12": "kuṇāladhammadesanaṃ passi. Athassa etadahosi – “ahaṃ ime bhikkhū himavantaṃ netvā",
  "atk-s0514a1:4141_13": "kuṇālakathāya nesaṃ mātugāmadosaṃ pakāsetvā anabhiratiṃ haritvā sotāpattimaggaṃ dassāmī”ti.",
  "atk-s0514a1:4142_0": "So pubbaṇhasamayaṃ nivāsetvā pattacīvaramādāya kapilavatthuṃ piṇḍāya caritvā pacchābhattaṃ",
  "atk-s0514a1:4142_1": "piṇḍapātapaṭikkanto bhattakiccavelāyameva te pañcasate bhikkhū āmantetvā “diṭṭhapubbo",
  "atk-s0514a1:4142_2": "vo, bhikkhave, ramaṇīyo himavantapadeso”ti pucchi. “Nohetaṃ, bhante”ti. “Gacchissatha",
  "atk-s0514a1:4142_3": "pana himavantacārika”nti? “Bhante, aniddhimanto mayaṃ kathaṃ gamissāmā”ti. “Sace",
  "atk-s0514a1:4142_4": "pana vo koci gahetvā gaccheyya, gaccheyyāthā”ti? “Āma, bhante”ti. Satthā sabbepi",
  "atk-s0514a1:4142_5": "te attano iddhiyā gahetvā ākāse uppatitvā himavantaṃ gantvā gaganatale ṭhitova ramaṇīye",
  "atk-s0514a1:4142_6": "himavantapadese kañcanapabbataṃ rajatapabbataṃ maṇipabbataṃ hiṅgulikapabbataṃ añjanapabbataṃ",
  "atk-s0514a1:4142_7": "sānupabbataṃ phalikapabbatanti nānāvidhe pabbate, pañca mahānadiyo, kaṇṇamuṇḍakaṃ",
  "atk-s0514a1:4142_8": "rathakāraṃ sīhapapātaṃ chaddantaṃ tiyaggaḷaṃ anotattaṃ kuṇāladahanti satta dahe dassesi.",
  "atk-s0514a1:4142_9": "Himavanto ca nāma mahā pañcayojanasatubbedho tiyojanasahassavitthato, tassa imaṃ",
  "atk-s0514a1:4142_10": "ramaṇīyaṃ ekadesaṃ attano ānubhāvena dassesi. Tattha katanivāsāni sīhabyagghahatthikulādīni",
  "atk-s0514a1:4142_11": "catuppadānipi ekadesato dassesi. Tattha ārāmarāmaṇeyyakādīni pupphūpagaphalūpage",
  "atk-s0514a1:4142_12": "rukkhe nānāvidhe sakuṇasaṅghe jalajathalajapupphāni himavantassa puratthimapasse",
  "atk-s0514a1:4142_13": "suvaṇṇatalaṃ, pucchimapasse hiṅgulatalaṃ dassesi. Imesaṃ rāmaṇeyyakānaṃ diṭṭhakālato",
  "atk-s0514a1:4142_14": "paṭṭhāya tesaṃ bhikkhūnaṃ purāṇadutiyikāsu chandarāgo pahīno.",
  "atk-s0514a1:4143_0": "Atha satthā te bhikkhū gahetvā ākāsato otaritvā himavantapacchimapasse saṭṭhiyojanike",
  "atk-s0514a1:4143_1": "manosilātale sattayojanikassa kappaṭṭhikasālarukkhassa heṭṭhā tiyojanikāya manosilātalāya",
  "atk-s0514a1:4143_2": "tehi bhikkhūhi parivuto chabbaṇṇarasmiyo vissajjento aṇṇavakucchiṃ khobhetvā jalamāno",
  "atk-s0514a1:4143_3": "sūriyo viya nisīditvā madhurassaraṃ nicchārento te bhikkhū āmantesi – “bhikkhave,",
  "atk-s0514a1:4143_4": "imasmiṃ himavante tumhehi adiṭṭhapubbaṃ pucchathā”ti. Tasmiṃ khaṇe dve citrakokilā",
  "atk-s0514a1:4143_5": "ubhosu koṭīsu daṇḍakaṃ mukhena ḍaṃsitvā majjhe attano sāmikaṃ nisīdāpetvā aṭṭha citrakokilā",
  "atk-s0514a1:4143_6": "purato, aṭṭha pacchato, aṭṭha vāmato, aṭṭha dakkhiṇato, aṭṭha heṭṭhā, aṭṭha upari",
  "atk-s0514a1:4143_7": "chāyaṃ katvā evaṃ citrakokilaṃ parivāretvā ākāsenāgacchanti. Atha te bhikkhū taṃ",
  "atk-s0514a1:4143_8": "sakuṇasaṅghaṃ disvā satthāraṃ pucchiṃsu – “ke nāmete, bhante sakuṇā”ti? “Bhikkhave,",
  "atk-s0514a1:4143_9": "esa mama porāṇako vaṃso, mayā ṭhapitā paveṇī, maṃ tāva pubbe evaṃ paricariṃsu, tadā",
  "atk-s0514a1:4143_10": "panesa sakuṇagaṇo mahā ahosi, aḍḍhuḍḍhāni dijakaññāsahassāni maṃ paricariṃsu. Anupubbena",
  "atk-s0514a1:4143_11": "parihāyitvā idāni ettako jāto”ti. “Kathaṃ evarūpe pana, bhante, vanasaṇḍe etā dijakaññāyo",
  "atk-s0514a1:4143_12": "tumhe paricariṃsū”ti? Atha nesaṃ satthā “tena hi, bhikkhave, suṇāthā”ti satiṃ upaṭṭhāpetvā",
  "atk-s0514a1:4143_13": "atītaṃ āharitvā dassento āha –",
  "atk-s0514a1:4144_0": "“Evamakkhāyati evamanusūyati, sabbosadhadharaṇidhare nekapupphamālyavitate gajagavajamahiṃsarurucamarapasadakhaggagokaṇṇasīhabyagghadīpiacchakokataracchauddārakadali-",
  "atk-s0514a1:4144_1": "migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe",
  "atk-s0514a1:4144_2": "issamigasākhamigasarabhamigaeṇīmigavātamigapasadamigapurisālukimpurisayakkharakkha-",
  "atk-s0514a1:4144_3": "sanisevite amajjavamañjarīdharapahaṭṭhapupphaphusitaggānekapādapagaṇavitake kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe",
  "atk-s0514a1:4144_4": "añjanamanosilāharitālahiṅgulakahemarajatakanakānekadhātu- satavinaddhapaṭimaṇḍitapadese",
  "atk-s0514a1:4144_5": "evarūpe khalu, bho, ramme vanasaṇḍe kuṇālo nāma sakuṇo paṭivasati ativiya citto ativiya",
  "atk-s0514a1:4144_6": "cittapattacchadano”.",
  "atk-s0514a1:4145_0": "“Tasseva khalu, bho, kuṇālassa sakuṇassa aḍḍhuḍḍhāni itthisahassāni paricārikā dijakaññāyo,",
  "atk-s0514a1:4145_1": "atha khalu, bho, dve dijakaññāyo kaṭṭhaṃ mukhena ḍaṃsitvā taṃ kuṇālaṃ sakuṇaṃ majjhe",
  "atk-s0514a1:4145_2": "nisīdāpetvā uḍḍentimā naṃ kuṇālaṃ sakuṇaṃ addhānapariyāyapathe kilamatho ubbāhetthā”ti.",
  "atk-s0514a1:4146": "“Pañcasatā dijakaññāyo heṭṭhato heṭṭhato uḍḍenti ‘sacāyaṃ kuṇālo sakuṇo āsanā paripatissati, mayaṃ taṃ pakkhehi paṭiggahessāmā’ti.",
  "atk-s0514a1:4147": "“Pañcasatā dijakaññāyo uparūpari uḍḍenti ‘mā naṃ kuṇālaṃ sakuṇaṃ ātapo paritāpesī’ti.",
  "atk-s0514a1:4148": "“Pañcasatā dijakaññāyo ubhatopassena uḍḍenti ‘mā naṃ kuṇālaṃ sakuṇaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.",
  "atk-s0514a1:4149_0": "“Pañcasatā dijakaññāyo purato purato uḍḍenti ‘mā naṃ kuṇālaṃ sakuṇaṃ gopālakā vā",
  "atk-s0514a1:4149_1": "pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalena",
  "atk-s0514a1:4149_2": "vā pāṇinā vā leḍḍunā vā daṇḍena vā satthena vā sakkharāhi vā pahāraṃ adaṃsu, māyaṃ",
  "atk-s0514a1:4149_3": "kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi",
  "atk-s0514a1:4149_4": "vā balavantehi vā pakkhīhi saṅgamesī’ti.",
  "atk-s0514a1:4150": "“Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṃ kuṇālo sakuṇo āsane pariyukkaṇṭhī’ti.",
  "atk-s0514a1:4151": "“Pañcasatā dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ kuṇālo sakuṇo khudāya parikilamitthā’ti.",
  "atk-s0514a1:4152_0": "“Atha khalu, bho, tā dijakaññāyo taṃ kuṇālaṃ sakuṇaṃ ārāmeneva ārāmaṃ, uyyāneneva",
  "atk-s0514a1:4152_1": "uyyānaṃ, nadītittheneva nadītitthaṃ, pabbatasikhareneva pabbatasikharaṃ, ambavaneneva",
  "atk-s0514a1:4152_2": "ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva",
  "atk-s0514a1:4152_3": "nāḷikerasañcāriyaṃ khippameva abhisambhonti ratitthāya.",
  "atk-s0514a1:4153_0": "“Atha khalu, bho, kuṇālo sakuṇo tāhi dijakaññāhi divasaṃ paribyūḷho evaṃ apasādeti",
  "atk-s0514a1:4153_1": "‘nassatha tumhe vasaliyo, vinassatha tumhe vasiliyo coriyo dhuttiyo asatiyo lahucittāyo",
  "atk-s0514a1:4153_2": "katassa appaṭikārikāyo anilo viya yenakāmaṃgamāyo”’ ti.",
  "atk-s0514a1:4154_0": "Tatrāyaṃ atthavaṇṇanā – bhikkhave, so vanasaṇḍo evaṃ akkhāyati evañca anusūyati.",
  "atk-s0514a1:4154_1": "Kinti? Sabbosadhadharaṇidhareti vitthāro. Tattha sabbosadhadharaṇidhareti mūlatacapattapupphādisabbosadhadharāya",
  "atk-s0514a1:4154_2": "dharaṇiyā samannāgateti attho, sabbosadhayutto vā dharaṇidharo. So hi padeso sabbosadhadharaṇidharoti",
  "atk-s0514a1:4154_3": "evamakkhāyati evañca anusūyati, tasmiṃ vanasaṇḍeti vuttaṃ hoti. Sesapadayojanāyapi",
  "atk-s0514a1:4154_4": "eseva nayo. Nekapupphamālyavitateti anekehi phalatthāya uppannapupphehi ceva piḷandhanamālyehi",
  "atk-s0514a1:4154_5": "ca vitate. Rurūti suvaṇṇavaṇṇā migā. Uddārāti uddā. Biḷārāti mahābiḷārā. Nelamaṇḍalaṃ",
  "atk-s0514a1:4154_6": "vuccati taruṇabhiṅkacchāpamaṇḍalaṃ. Mahāvarāhāti mahāhatthino, ākiṇṇanelamaṇḍalamahāvarāhena",
  "atk-s0514a1:4154_7": "gocariyādibhedena dasavidhena nāgakulena ceva kareṇusaṅghena ca adhivuṭṭheti attho.",
  "atk-s0514a1:4154_8": "Issamigāti kāḷasīhā. Vātamigāti mahāvātamigā. Pasadamigāti citramigā. Purisālūti",
  "atk-s0514a1:4154_9": "vaḷavāmukhayakkhiniyo. Kimpurisāti devakinnaracandakinnaradumakinnaradaṇḍamāṇavakakonti-",
  "atk-s0514a1:4154_10": "sakuṇakaṇṇapāvuraṇādibhedā kinnarā. Amajjavamañjarīdharapahaṭṭhapupphaphusitaggānekapādapagaṇavitateti",
  "atk-s0514a1:4154_11": "makuladharehi ceva mañjarīdharehi ca supupphitehi ca aggamattapupphitehi ca anekehi",
  "atk-s0514a1:4154_12": "pādapagaṇehi vitate. Vāraṇā nāma hatthiliṅgasakuṇā. Celāvakātipi ete sakuṇāyeva.",
  "atk-s0514a1:4154_13": "Hemañca kanakañcāti dve suvaṇṇajātiyo. Etehi añjanādīhi anekadhātusatehi anekehi",
  "atk-s0514a1:4154_14": "vaṇṇadhāturāsīhi vinaddhapaṭimaṇḍitapadese. Bhoti dhammālapanamattametaṃ. Cittoti",
  "atk-s0514a1:4154_15": "mukhatuṇḍakepi heṭṭhāudarabhāgepi citrova.",
  "atk-s0514a1:4155_0": "Aḍḍhuḍḍhānīti aḍḍhacatutthāni, tīṇi sahassāni pañceva satānīti attho. Addhānapariyāyapatheti",
  "atk-s0514a1:4155_1": "addhānasaṅkhāte gamanamagge. Ubbāhetthāti bādhayittha. Upapphusīti upagantvā phusi.",
  "atk-s0514a1:4155_2": "Pahāraṃ adaṃsūti ettha “mā na”nti padassa sāmivasena attho veditabbo. Saṅgamesīti",
  "atk-s0514a1:4155_3": "samāgacchi. Saṇhāhīti maṭṭhāhi. Sakhilāhīti piyāhi. Mañjūhīti sakhilāhi. Madhurāhīti",
  "atk-s0514a1:4155_4": "madhurassarāhi. Samudācarantiyoti gandhabbakaraṇavasena paricarantiyo. Anekarukkhavividhavikatiphalanti",
  "atk-s0514a1:4155_5": "anekehi rukkhehi vividhavikatiphalaṃ. Ārāmeneva ārāmanti pupphārāmādīsu aññatarena",
  "atk-s0514a1:4155_6": "ārāmeneva aññataraṃ ārāmaṃ nentīti attho. Uyyānādīsupi eseva nayo. Nāḷikerasañcāriyenevāti",
  "atk-s0514a1:4155_7": "nāḷikeravaneneva aññaṃ nāḷikeravanaṃ. Atisambhontīti evaṃ netvā tattha naṃ khippaññeva",
  "atk-s0514a1:4155_8": "ratitthāya pāpuṇanti.",
  "atk-s0514a1:4156_0": "Divasaṃ paribyūḷhoti sakaladivasaṃ paribyūḷho. Apasādetīti tā kira taṃ evaṃ divasaṃ",
  "atk-s0514a1:4156_1": "paricaritvā nivāsarukkhe otāretvā parivāretvā rukkhasākhāsu nisīditvā “appeva nāma",
  "atk-s0514a1:4156_2": "madhuravacanaṃ labheyyāmā”ti patthayantiyo iminā uyyojitakāle attano vasanaṭṭhānaṃ",
  "atk-s0514a1:4156_3": "gamissāmāti vasanti. Kuṇālarājā pana tā uyyojento “nassathā”tiādivacanehi apasādeti.",
  "atk-s0514a1:4156_4": "Tattha nassathāti gacchatha. Vinassathāti sabbatobhāgena nassatha. Gehe dhanadhaññādīnaṃ",
  "atk-s0514a1:4156_5": "nāsanena coriyo, bahumāyatāya dhuttiyo, naṭṭhassatitāya asatiyo, anavaṭṭhitacittatāya",
  "atk-s0514a1:4156_6": "lahucittāyo, katavināsanena mittadubbhitāya katassa appaṭikārikāyoti.",
  "atk-s0514a1:4157_0": "Evañca pana vatvā “iti kho, bhikkhave, ahaṃ tiracchānagatopi itthīnaṃ akataññutaṃ",
  "atk-s0514a1:4157_1": "bahumāyataṃ anācārataṃ dussīlatañca jānāmi, tadāpāhaṃ tāsaṃ vase avattitvā tā eva",
  "atk-s0514a1:4157_2": "attano vase vattemī”ti imāya kathāya tesaṃ bhikkhūnaṃ anabhiratiṃ haritvā satthā",
  "atk-s0514a1:4157_3": "tuṇhī ahosi. Tasmiṃ khaṇe dve kāḷakokilā sāmikaṃ daṇḍakena ukkhipitvā heṭṭhābhāgādīsu",
  "atk-s0514a1:4157_4": "catasso catasso hutvā taṃ padesaṃ āgamiṃsu. Te bhikkhū tāpi disvā satthāraṃ pucchiṃsu.",
  "atk-s0514a1:4157_5": "Satthā “pubbe, bhikkhave, mama sahāyo puṇṇamukho nāma phussakokilo ahosi, tassāyaṃ",
  "atk-s0514a1:4157_6": "vaṃso”ti vatvā purimanayeneva tehi bhikkhūhi pucchito āha –",
  "atk-s0514a1:4158": "“Tasseva khalu, bho, himavato pabbatarājassa puratthimadisābhāge susukhumasunipuṇagirippabhavaharitupayantiyo”ti.",
  "atk-s0514a1:4159_0": "Tattha suṭṭhu sukhumasaṇhasalilatāya susukhumasunipuṇā, giri etāsaṃ pabhavoti girippabhavā,",
  "atk-s0514a1:4159_1": "himavantato sandamānaharitatiṇamissaoghatāya haritā, kuṇāladahaṃ upagamanena upayantiyoti",
  "atk-s0514a1:4159_2": "susukhumasunipuṇagirippabhavaharitupayantiyo, evarūpā nadiyo yasmiṃ sandantīti attho.",
  "atk-s0514a1:4160": "Idāni yaṃ kuṇāladahaṃ tā upayanti, tattha pupphāni vaṇṇento āha –",
  "atk-s0514a1:4161": "“Uppalapadumakumudanalinasatapattasogandhikamandālakasampativiruḷhasucigandhamanuññamāvakappadese”ti.",
  "atk-s0514a1:4162_0": "Tattha uppalanti nīluppalaṃ. Nalinanti setapadumaṃ. Satapattanti paripuṇṇasatapattapadumaṃ.",
  "atk-s0514a1:4162_1": "Sampatīti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya",
  "atk-s0514a1:4162_2": "māvakena ca padesena samannāgateti attho.",
  "atk-s0514a1:4163": "Idāni tasmiṃ dahe rukkhādayo vaṇṇento āha –",
  "atk-s0514a1:4164_0": "“Kuravakamucalindaketakavedisavañjulapunnāgabakulatilakapiyakahasanasālasaḷala- campakaasokanāgarukkhatirīṭibhujapattaloddacandanoghavane",
  "atk-s0514a1:4164_1": "kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra-",
  "atk-s0514a1:4164_2": "kanaverakoraṇḍakakoviḷārakiṃsukayodhikavanamallikamanaṅgaṇamanavajjabhaṇḍisurucira-",
  "atk-s0514a1:4164_3": "bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate",
  "atk-s0514a1:4164_4": "atimuttakasaṃkusumitalatāvitatapaṭimaṇḍitappadese haṃsapilavakādambakāraṇḍavābhinadite",
  "atk-s0514a1:4164_5": "vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese",
  "atk-s0514a1:4164_6": "– evarūpe khalu, bho, ramme vanasaṇḍe puṇṇamukho nāma phussakokilo pativasati ativiya",
  "atk-s0514a1:4164_7": "madhuragiro vilāsitanayano mattakkho.",
  "atk-s0514a1:4165_0": "“Tasseva khalu, bho, puṇṇamukhassa phussakokilassa aḍḍhuḍḍhāni itthisatāni paricārikā",
  "atk-s0514a1:4165_1": "dijakaññāyo. Atha khalu, bho, dve dijakaññāyo kaṭṭhaṃ mukhena ḍaṃsitvā taṃ puṇṇamukhaṃ",
  "atk-s0514a1:4165_2": "phussakokilaṃ majjhe nisīdāpetvā uḍḍenti ‘mā naṃ puṇṇamukhaṃ phussakokilaṃ addhānapariyāyapathe",
  "atk-s0514a1:4165_3": "kilamatho ubbāhetthā’ti.",
  "atk-s0514a1:4166": "“Paññāsa dijakaññāyo heṭṭhato heṭṭhato uḍḍenti ‘sacāyaṃ puṇṇamukho phussakokilo sakuṇo āsanā paripatissati, mayaṃ taṃ pakkhehi paṭiggahessāmā’ti.",
  "atk-s0514a1:4167": "“Paññāsa dijakaññāyo uparūpari uḍḍenti ‘mā naṃ puṇṇamukhaṃ phussakokilaṃ ātapo paritāpesī’ti.",
  "atk-s0514a1:4168": "“Paññāsa paññāsa dijakaññāyo ubhatopassena uḍḍenti ‘mānaṃ puṇṇamukhaṃ phussakokilaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.",
  "atk-s0514a1:4169_0": "“Paññāsa dijakaññāyo purato purato uḍḍenti ‘mā naṃ puṇṇamukhaṃ phussakokilaṃ gopālakā",
  "atk-s0514a1:4169_1": "vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalāya",
  "atk-s0514a1:4169_2": "vā pāṇinā vā leḍḍunā vā daṇḍena vā satthena vā sakkharāhi vā pahāramadaṃsu, māyaṃ",
  "atk-s0514a1:4169_3": "puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā",
  "atk-s0514a1:4169_4": "pāsāṇehi vā balavantehi vā pakkhīhi saṅgamesī’ti.",
  "atk-s0514a1:4170": "“Paññāsa dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṃ puṇṇamukho phussakokilo āsane pariyukkaṇṭhī’ti.",
  "atk-s0514a1:4171": "“Paññāsa dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ puṇṇamukho phussakokilo khudāya parikilamitthā’ti.",
  "atk-s0514a1:4172_0": "“Atha khalu, bho, tā dijakaññāyo taṃ puṇṇamukhaṃ phussakokilaṃ ārāmeneva ārāmaṃ,",
  "atk-s0514a1:4172_1": "uyyāneneva uyyānaṃ, nadītittheneva nadītitthaṃ, pabbatasikhareneva pabbatasikharaṃ,",
  "atk-s0514a1:4172_2": "ambavaneneva ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva",
  "atk-s0514a1:4172_3": "nāḷikerasañcāriyaṃ khippameva abhisambhonti ratitthāya.",
  "atk-s0514a1:4173_0": "“Atha khalu, bho, puṇṇamukho phussakokilo tāhi dijakaññāhi divasaṃ paribyūḷho evaṃ",
  "atk-s0514a1:4173_1": "pasaṃsati ‘sādhu sādhu, bhaginiyo, etaṃ kho bhaginiyo tumhākaṃ patirūpaṃ kuladhītānaṃ,",
  "atk-s0514a1:4173_2": "yaṃ tumhe bhattāraṃ paricareyyāthā’ti.",
  "atk-s0514a1:4174_0": "“Atha khalu, bho, puṇṇamukho phussakokilo yena kuṇālo sakuṇo tenupasaṅkami. Addasaṃsu",
  "atk-s0514a1:4174_1": "kho kuṇālassa sakuṇassa paricārikā dijakaññāyo taṃ puṇṇamukhaṃ phussakokilaṃ dūratova",
  "atk-s0514a1:4174_2": "āgacchantaṃ, disvāna yena puṇṇamukho phussakokilo tenupasaṅkamiṃsu, upasaṅkamitvā",
  "atk-s0514a1:4174_3": "taṃ puṇṇamukhaṃ phussakokilaṃ etadavocuṃ – ‘ayaṃ, samma puṇṇamukha, kuṇālo sakuṇo",
  "atk-s0514a1:4174_4": "ativiya pharuso ativiya pharusavāco, appeva nāma tavampi āgamma piyavācaṃ labheyyāmā’ti.",
  "atk-s0514a1:4174_5": "‘Appeva nāma bhaginiyo’ti vatvā yena kuṇālo sakuṇo tenupasaṅkami, upasaṅkamitvā kuṇālena",
  "atk-s0514a1:4174_6": "sakuṇena saddhiṃ paṭisammoditvā ekamantaṃ nisīdi, ekamantaṃ nisinno kho puṇṇamukho",
  "atk-s0514a1:4174_7": "phussakokilo taṃ kuṇālaṃ sakuṇaṃ etadavoca – ‘kissa tvaṃ, samma kuṇāla, itthīnaṃ",
  "atk-s0514a1:4174_8": "sujātānaṃ kuladhītānaṃ sammāpaṭipannānaṃ micchāpaṭipannosi, amanāpabhāṇīnampi kira,",
  "atk-s0514a1:4174_9": "samma kuṇāla, itthīnaṃ manāpabhāṇinā bhavitabbaṃ, kimaṅgaṃ pana manāpabhāṇīna’nti.",
  "atk-s0514a1:4175_0": "“Evaṃ vutte kuṇālo sakuṇo taṃ puṇṇamukhaṃ phussakokilaṃ evaṃ apasādesi – ‘nassa tvaṃ,",
  "atk-s0514a1:4175_1": "samma jamma vasala, vinassa tvaṃ, samma jamma vasala, ko nu tayā viyatto jāyājinenā’ti.",
  "atk-s0514a1:4175_2": "Evaṃ apasādito ca pana puṇṇamukho phussakokilo tatoyeva paṭinivatti.",
  "atk-s0514a1:4176_0": "“Atha khalu, bho, puṇṇamukhassa phussakokilassa aparena samayena nacirasseva kharo",
  "atk-s0514a1:4176_1": "ābādho uppajji, lohitapakkhandikā bāḷhā vedanā vattanti māraṇantikā. Atha khalu,",
  "atk-s0514a1:4176_2": "bho, puṇṇamukhassa phussakokilassa paricārikānaṃ dijakaññānaṃ etadahosi – ‘ābādhiko",
  "atk-s0514a1:4176_3": "kho ayaṃ puṇṇamukho phussakokilo, appeva nāma imamhā ābādhā vuṭṭhaheyyā’ti ekaṃ adutiyaṃ",
  "atk-s0514a1:4176_4": "ohāya yena kuṇālo sakuṇo tenupasaṅkamiṃsu. Addasā kho kuṇālo sakuṇo tā dijakaññāyo",
  "atk-s0514a1:4176_5": "dūratova āgacchantiyo, disvāna tā dijakaññāyo etadavoca – ‘kahaṃ pana tumhaṃ vasaliyo",
  "atk-s0514a1:4176_6": "bhattā’ti. ‘Ābādhiko kho, samma kuṇāla, puṇṇamukho phussakokilo appeva nāma tamhā",
  "atk-s0514a1:4176_7": "ābādhā vuṭṭhaheyyā’ti. Evaṃ vutte kuṇālo sakuṇo tā dijakaññāyo evaṃ apasādesi – ‘nassatha",
  "atk-s0514a1:4176_8": "tumhe vasaliyo, vinassatha tumhe vasaliyo coriyo dhuttiyo asatiyo lahucittāyo katassa",
  "atk-s0514a1:4176_9": "appaṭikārikāyo anilo viya yenakāmaṃgamāyo’ti vatvā yena puṇṇamukho phussakokilo tenupasaṅkami,",
  "atk-s0514a1:4176_10": "upasaṅkamitvā taṃ puṇṇamukhaṃ phussakokilaṃ etadavoca – ‘haṃ, samma, puṇṇamukhā’ti.",
  "atk-s0514a1:4176_11": "‘Haṃ, samma, kuṇālā’ti.",
  "atk-s0514a1:4177_0": "“Atha khalu, bho, kuṇālo sakuṇo taṃ puṇṇamukhaṃ phussakokilaṃ pakkhehi ca mukhatuṇḍakena",
  "atk-s0514a1:4177_1": "ca pariggahetvā vuṭṭhāpetvā nānābhesajjāni pāyāpesi. Atha khalu, bho, puṇṇamukhassa",
  "atk-s0514a1:4177_2": "phussakokilassa so ābādho paṭippassambhī”ti.",
  "atk-s0514a1:4178_0": "Tattha piyakāti setapupphā. Hasanāti ha-kāro sandhikaro, asanāyeva. Tirīṭīti ekā",
  "atk-s0514a1:4178_1": "rukkhajāti. Candanāti rattasurabhicandanā. Oghavaneti etesaṃ oghena ghaṭāya samannāgatavane.",
  "atk-s0514a1:4178_2": "Devadārukacocagahaneti devadārurukkhehi ceva kadalīhi ca gahane. Kaccikārāti ekā",
  "atk-s0514a1:4178_3": "rukkhajāti. Kaṇikārāti mahāpupphā. Kaṇṇikārāti khuddakapupphā. Kiṃsukāti vātaghātakā.",
  "atk-s0514a1:4178_4": "Yodhikāti yūthikā. Vanamallikamanaṅgaṇamanavajjabhaṇḍisurucirabhaginimālāmalyadhareti",
  "atk-s0514a1:4178_5": "mallikānañca anaṅgaṇānaṃ anavajjānañca bhaṇḍīnaṃ surucirānañca bhaginīnaṃ pupphehi",
  "atk-s0514a1:4178_6": "mālyadhārayamāne. Dhanutakkārīti dhanupāṭali. Tālīsāti tālīsapattarukkhā. Kacchavitateti",
  "atk-s0514a1:4178_7": "etehi jātisumanādīhi vitate nadikacchapabbatakacche. Saṃkusumitalatāti tesu tesu",
  "atk-s0514a1:4178_8": "ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese.",
  "atk-s0514a1:4178_9": "Gaṇādhivuṭṭheti etesaṃ vijjādharādīnaṃ gaṇehi adhivuṭṭhe. Puṇṇamukhoti mukhaparipuṇṇatāya",
  "atk-s0514a1:4178_10": "puṇṇamukho. Parehi phuṭṭhatāya phussakokilo. Vilāsitanayanoti vilāsitanetto. Mattakkhoti",
  "atk-s0514a1:4178_11": "yathā mattānaṃ akkhīni rattāni honti, evaṃ rattakkho, pamāṇayuttanetto vā.",
  "atk-s0514a1:4179_0": "Bhaginiyoti ariyavohārena ālapanaṃ. Paricareyyāthāti sakaladivasaṃ gahetvā vicareyyātha.",
  "atk-s0514a1:4179_1": "Iti so piyakathaṃ kathetvā uyyojeti. Kadāci pana kuṇālo saparivāro puṇṇamukhaṃ dassanāya",
  "atk-s0514a1:4179_2": "gacchati, kadāci puṇṇamukho kuṇālassa santikaṃ āgacchati. Tenāha “atha khalu, bho”ti.",
  "atk-s0514a1:4179_3": "Sammāti vayassa. Āgammāti paṭicca upanissāya. Labheyyāmāti kuṇālassa santikā piyavacanaṃ",
  "atk-s0514a1:4179_4": "labheyyāma. Appeva nāmāti api nāma labheyyātha, vakkhāmi nanti. Sujātānanti samajātikānaṃ.",
  "atk-s0514a1:4180_0": "Nassāti palāya. Jammāti lāmaka. Viyattoti ko nu tayā sadiso añño byatto nāma atthi.",
  "atk-s0514a1:4180_1": "Jāyājinenāti jāyājitena, ayameva vā pāṭho. Evaṃ itthiparājitena tayā sadiso ko nāma",
  "atk-s0514a1:4180_2": "byatto atthīti taṃ puna evarūpassa vacanassa abhaṇanatthāya apasādeti. Tatoyevāti",
  "atk-s0514a1:4180_3": "“kuddho me kuṇālo”ti cintetvā tatoyeva paṭinivatti, so nivattitvā saparivāro attano",
  "atk-s0514a1:4180_4": "nivāsaṭṭhānameva agamāsi.",
  "atk-s0514a1:4181_0": "Appeva nāmāti saṃsayaparivitakko, imamhā ābādhā vuṭṭhaheyya vā no vāti evaṃ cintetvā",
  "atk-s0514a1:4181_1": "taṃ ohāya pakkamiṃsu. Tumhanti tumhākaṃ. Appeva nāmāti tamhā ābādhā vuṭṭhaheyya vā",
  "atk-s0514a1:4181_2": "no vā, amhākaṃ āgatakāle mato bhavissati. Mayañhi idāneva so marissatīti ñatvā tumhākaṃ",
  "atk-s0514a1:4181_3": "pādaparicārikā bhavituṃ āgatā. Tenupasaṅkamīti imā itthiyo sāmikassa matakāle āgatā",
  "atk-s0514a1:4181_4": "paṭikkūlā bhavissāmāti taṃ pahāya āgatā, ahaṃ gantvā mama sahāyakaṃ pupphaphalādīni",
  "atk-s0514a1:4181_5": "nānābhesajjāni saṃharitvā arogaṃ karissāmīti cintetvā nāgabalo mahāsatto ākāse uppatitvā",
  "atk-s0514a1:4181_6": "yena so tenupasaṅkami. Hanti nipāto, “jīvasi, sammā”ti pucchanto evamāha. Itaropissa",
  "atk-s0514a1:4181_7": "“jīvāmī”ti vadanto “haṃ sammā”ti āha. Pāyāpesīti pāyesi. Paṭippassambhīti vūpasamīti.",
  "atk-s0514a1:4182_0": "Tāpi dijakaññāyo asmiṃ aroge jāte āgatā. Kuṇālopi puṇṇamukhaṃ katipāhaṃ phalāphalāni",
  "atk-s0514a1:4182_1": "khādāpetvā tassa balappattakāle, “samma, idāni tvaṃ arogo, attano paricārikāhi saddhiṃ",
  "atk-s0514a1:4182_2": "vasa, ahampi attano vasanaṭṭhānaṃ gamissāmī”ti āha. Atha naṃ so “imā, samma, maṃ",
  "atk-s0514a1:4182_3": "bāḷhagilānaṃ pahāya palāyanti, na me etāhi dhuttīhi attho”ti āha. Taṃ sutvā mahāsatto",
  "atk-s0514a1:4182_4": "“tena hi te, samma, itthīnaṃ pāpabhāvaṃ ācikkhissāmī”ti puṇṇamukhaṃ gahetvā himavantapasse",
  "atk-s0514a1:4182_5": "manosilātalaṃ netvā sattayojanikasālarukkhamūle manosilāsane nisīdi. Ekasmiṃ passe",
  "atk-s0514a1:4182_6": "puṇṇamukho saparivāro nisīdi. Sakalahimavante devaghosanā cari – “ajja kuṇālo sakuṇarājā",
  "atk-s0514a1:4182_7": "himavante manosilāsane nisīditvā buddhalīlāya dhammaṃ desessati, taṃ suṇāthā”ti.",
  "atk-s0514a1:4182_8": "Paramparaghosena cha kāmāvacaradevā sutvā yebhuyyena tattha sannipatiṃsu. Bahunāgasupaṇṇakinnaravijjādharādīnampi",
  "atk-s0514a1:4182_9": "devatā tamatthaṃ ugghosesuṃ. Tadā ānando nāma gijjharājā dasasahassagijjhaparivāro",
  "atk-s0514a1:4182_10": "gijjhapabbate paṭivasati. Sopi taṃ kolāhalaṃ sutvā “dhammaṃ suṇissāmī”ti saparivāro",
  "atk-s0514a1:4182_11": "āgantvā ekamantaṃ nisīdi. Nāradopi pañcābhiñño tāpaso dasasahassatāpasaparivuto himavantapadese",
  "atk-s0514a1:4182_12": "viharanto taṃ devaghosanaṃ sutvā “sahāyo kira me kuṇālo itthīnaṃ aguṇaṃ kathessati,",
  "atk-s0514a1:4182_13": "mahāsamāgamo bhavissati, mayāpi taṃ desanaṃ sotuṃ vaṭṭatī”ti tāpasadasasahassena",
  "atk-s0514a1:4182_14": "saddhiṃ iddhiyā tattha gantvā ekamantaṃ nisīdi. Buddhānaṃ desanāsannipātasadiso mahāsamāgamo",
  "atk-s0514a1:4182_15": "ahosi. Atha mahāsatto jātissarañāṇena itthidosapaṭisaṃyuttaṃ atītabhave diṭṭhakāraṇaṃ",
  "atk-s0514a1:4182_16": "puṇṇamukhaṃ kāyasakkhiṃ katvā kathesi. Tamatthaṃ pakāsento satthā āha –",
  "atk-s0514a1:4183": "“Atha khalu, bho, kuṇālo sakuṇo taṃ puṇṇamukhaṃ phussakokilaṃ gilānavuṭṭhitaṃ aciravuṭṭhitaṃ gelaññā etadavoca –",
  "atk-s0514a1:4184": "“‘Diṭṭhā mayā, samma puṇṇamukha, kaṇhā dvepitikā pañcapatikāya chaṭṭhe purise cittaṃ paṭibandhantiyā, yadidaṃ kabandhe pīṭhasappimhī”’ti. Bhavati ca panuttarettha vākyaṃ –",
  "atk-s0514a1:4185": "290.",
  "atk-s0514a1:4186": "“Athajjuno nakulo bhīmaseno, yudhiṭṭhilo sahadevo ca rājā;",
  "atk-s0514a1:4187": "Ete patī pañca maticca nārī, akāsi khujjavāmanakena pāpa’nti.",
  "atk-s0514a1:4188": "“Diṭṭhā mayā, samma puṇṇamukha, saccatapāpī nāma samaṇī susānamajjhe vasantī catutthabhattaṃ pariṇāmayamānā surādhuttakena pāpamakāsi.",
  "atk-s0514a1:4189": "“Diṭṭhā mayā, samma puṇṇamukha, kākavatī nāma devī samuddamajjhe vasantī bhariyā venateyyassa naṭakuverena pāpamakāsi.",
  "atk-s0514a1:4190": "“Diṭṭhā mayā, samma puṇṇamukha, kuruṅgadevī nāma lomasuddarī eḷikakumāraṃ kāmayamānā chaḷaṅgakumāradhanantevāsinā pāpamakāsi.",
  "atk-s0514a1:4191": "“Evañhetaṃ mayā ñātaṃ, brahmadattassa mātaraṃ;",
  "atk-s0514a1:4192": "Ohāya kosalarājaṃ, pañcālacaṇḍena pāpamakāsi.",
  "atk-s0514a1:4193": "291.",
  "atk-s0514a1:4194": "“Etā ca aññā ca akaṃsu pāpaṃ, tasmāhamitthīnaṃ na vissase nappasaṃse;",
  "atk-s0514a1:4195": "Mahī yathā jagati samānarattā, vasundharā itarītarāpatiṭṭhā;",
  "atk-s0514a1:4196": "Sabbasahā aphandanā akuppā, tathitthiyo tāyo na vissase naro.",
  "atk-s0514a1:4197": "292.",
  "atk-s0514a1:4198": "“Sīho yathā lohitamaṃsabhojano, vāḷamigo pañcāvudho suruddho;",
  "atk-s0514a1:4199": "Pasayhakhādī parahiṃsane rato, tathitthiyo tāyo na vissase naro.",
  "atk-s0514a1:4200": "“Na khalu, samma puṇṇamukha, vesiyo nāriyo gamaniyo, na hetā bandhakiyo nāma, vadhikāyo nāma etāyo, yadidaṃ vesiyo nāriyo gamaniyo”ti.",
  "atk-s0514a1:4201_0": "“Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo",
  "atk-s0514a1:4201_1": "uragamiva dujivhāyo. Sobbhamiva paṭicchannā pātālamiva duppūrā rakkhasī viya duttosā",
  "atk-s0514a1:4201_2": "yamovekantahāriyo. Sikhīriva sabbabhakkhā nadīriva sabbavāhī anilo viya yenakāmaṃcarā",
  "atk-s0514a1:4201_3": "neru viya avisesakarā visarukkho viya niccaphalitāyoti. Bhavati ca panuttarettha vākyaṃ –",
  "atk-s0514a1:4202": "293.",
  "atk-s0514a1:4203": "“‘Yathā coro yathā diddho, vāṇijova vikatthanī;",
  "atk-s0514a1:4204": "Issasiṅgamiva parivattā, dujivhā urago viya.",
  "atk-s0514a1:4205": "294.",
  "atk-s0514a1:4206": "“‘Sobbhamiva paṭicchannā, pātālamiva duppurā;",
  "atk-s0514a1:4207": "Rakkhasī viya duttosā, yamovekantahāriyo.",
  "atk-s0514a1:4208": "295.",
  "atk-s0514a1:4209": "“Yathā sikhī nadī vāto, nerunāva samāgatā;",
  "atk-s0514a1:4210": "Visarukkho viya niccaphalā, nāsayanti ghare bhogaṃ;",
  "atk-s0514a1:4211": "Ratanantakaritthiyo”’ti.",
  "atk-s0514a1:4212_0": "Tattha gilānavuṭṭhitanti paṭhamaṃ gilānaṃ pacchā vuṭṭhitaṃ. Diṭṭhā mayāti atīte kira",
  "atk-s0514a1:4212_1": "brahmadatto kāsirājā sampannabalavāhanatāya kosalarajjaṃ gahetvā kosalarājānaṃ māretvā",
  "atk-s0514a1:4212_2": "tassa aggamahesiṃ sagabbhaṃ gahetvā bārāṇasiṃ gantvā taṃ attano aggamahesiṃ akāsi.",
  "atk-s0514a1:4212_3": "Sā aparabhāge dhītaraṃ vijāyi. Rañño pana pakatiyā dhītā vā putto vā natthi, so tussitvā,",
  "atk-s0514a1:4212_4": "“bhadde, varaṃ gaṇhāhī”ti āha. Sā gahitakaṃ katvā ṭhapesi. Tassā pana kumārikāya",
  "atk-s0514a1:4212_5": "“kaṇhā”ti nāmaṃ kariṃsu. Athassā vayappattāya mātā taṃ āha – “amma, pitarā tava varo",
  "atk-s0514a1:4212_6": "dinno, tamahaṃ gahetvā ṭhapesiṃ, tava ruccanakaṃ varaṃ gaṇhā”ti. Sā “amma, mayhaṃ",
  "atk-s0514a1:4212_7": "aññaṃ avijjamānaṃ natthi, patiggahaṇatthāya me sayaṃ varaṃ kārehī”ti kilesabahulatāya",
  "atk-s0514a1:4212_8": "hirottappaṃ bhinditvā mātaraṃ āha. Sā rañño ārocesi. Rājā “yathārucitaṃ patiṃ gaṇhatū”ti",
  "atk-s0514a1:4212_9": "vatvā sayaṃ varaṃ ghosāpesi. Rājaṅgaṇe sabbālaṅkārapaṭimaṇḍitā bahū purisā sannipatiṃsu.",
  "atk-s0514a1:4212_10": "Kaṇhā pupphasamuggaṃ ādāya uttarasīhapañjare ṭhitā olokentī ekampi na rocesi.",
  "atk-s0514a1:4213_0": "Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā",
  "atk-s0514a1:4213_1": "takkasilāyaṃ disāpāmokkhassa ācariyassa santike sippaṃ uggahetvā “desacārittaṃ jānissāmā”ti",
  "atk-s0514a1:4213_2": "vicarantā bārāṇasiṃ patvā antonagare kolāhalaṃ sutvā pucchitvā tamatthaṃ ñatvā “mayampi",
  "atk-s0514a1:4213_3": "gamissāmā”ti kañcanarūpasamānarūpā tattha gantvā paṭipāṭiyā aṭṭhaṃsu. Kaṇhā te disvā",
  "atk-s0514a1:4213_4": "pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā,",
  "atk-s0514a1:4213_5": "“amma, ime pañca jane varemī”ti āha. Sāpi rañño ārocesi. Rājā varassa dinnattā “na",
  "atk-s0514a1:4213_6": "labhissatī”ti avatvā anattamanova “kiṃjātikā kassa puttā”ti pucchitvā paṇḍurājaputtabhāvaṃ",
  "atk-s0514a1:4213_7": "ñatvā tesaṃ sakkāraṃ katvā taṃ pādaparicārikaṃ adāsi.",
  "atk-s0514a1:4214_0": "Sā sattabhūmikapāsāde te kilesavasena saṅgaṇhi. Eko panassā paricārako khujjo pīṭhasappī",
  "atk-s0514a1:4214_1": "atthi. Sā pañca rājaputte kilesavasena saṅgaṇhitvā tesaṃ bahi nikkhantakāle okāsaṃ",
  "atk-s0514a1:4214_2": "labhitvā kilesena anuḍayhamānā khujjena saddhiṃ pāpaṃ karoti, tena ca saddhiṃ kathentī",
  "atk-s0514a1:4214_3": "– “mayhaṃ tayā sadiso piyo natthi, rājaputte mārāpetvā tesaṃ galalohitena tava pāde",
  "atk-s0514a1:4214_4": "makkhāpessāmī”ti vadati. Itaresupi jeṭṭhabhātikena missībhūtakāle – “imehi catūhi",
  "atk-s0514a1:4214_5": "tvameva mayhaṃ piyataro, mayā jīvitampi tavatthāya pariccattaṃ, mama pitu accayena",
  "atk-s0514a1:4214_6": "tuyhaññeva rajjaṃ dāpessāmī”ti vadati. Itarehi saddhiṃ missībhūtakālepi eseva nayo.",
  "atk-s0514a1:4214_7": "Te “ayaṃ amhe piyāyati, issariyañca no etaṃ nissāya jāta”nti tassā ativiya tussanti.",
  "atk-s0514a1:4215_0": "Sā ekadivasaṃ ābādhikā ahosi. Atha naṃ te parivāretvā eko sīsaṃ sambāhanto nisīdi,",
  "atk-s0514a1:4215_1": "sesā ekekaṃ hatthañca pādañca. Khujjo pana pādamūle nisīdi. Sā sīsaṃ sambāhamānassa",
  "atk-s0514a1:4215_2": "jeṭṭhabhātikassa ajjunakumārassa – “mayhaṃ tayā piyataro natthi, jīvamānā tuyhaṃ",
  "atk-s0514a1:4215_3": "jīvissāmi, pitu accayena tuyhaṃ rajjaṃ dāpessāmī”ti sīsena saññaṃ dadamānā taṃ saṅgaṇhi,",
  "atk-s0514a1:4215_4": "itaresampi hatthapādehi tatheva saññaṃ adāsi. Khujjassa pana – “tvaññeva mama piyo,",
  "atk-s0514a1:4215_5": "tavatthāya ahaṃ jīvissāmī”ti jivhāya saññaṃ adāsi. Te sabbepi pubbe kathitabhāvena",
  "atk-s0514a1:4215_6": "tāya saññāya tamatthaṃ jāniṃsu. Tesu sesā attano dinnasaññāyeva jāniṃsu. Ajjunakumāro",
  "atk-s0514a1:4215_7": "pana tassā hatthapādajivhāvikāre disvā – “yathā mayhaṃ, evaṃ sesānampi imāya saññā",
  "atk-s0514a1:4215_8": "dinnā bhavissati, khujjena cāpi saddhiṃ etissāya santhavena bhavitabba”nti cintetvā",
  "atk-s0514a1:4215_9": "bhātaro gahetvā bahi nikkhamitvā pucchi – “diṭṭhā vo pañcapatikā mama sīsavikāraṃ",
  "atk-s0514a1:4215_10": "dassentī”ti? “Āma, diṭṭhā”ti. “Kiṃkāraṇaṃ jānāthā”ti? “Na jānāmā”ti. “Idaṃ nāmettha",
  "atk-s0514a1:4215_11": "kāraṇaṃ, tumhākaṃ pana hatthapādehi dinnasaññāya kāraṇaṃ jānāthā”ti? “Āma, jānāmā”ti.",
  "atk-s0514a1:4215_12": "“Amhākampi teneva kāraṇena adāsi, khujjassa jivhāvikārena saññādānassa kāraṇaṃ jānāthā”ti?",
  "atk-s0514a1:4215_13": "“Na jānāmā”ti. Atha nesaṃ ācikkhitvā “imināpi saddhiṃ etāya pāpakammaṃ kata”nti vatvā",
  "atk-s0514a1:4215_14": "tesu asaddahantesu khujjaṃ pakkositvā pucchi. So sabbaṃ pavattiṃ kathesi.",
  "atk-s0514a1:4216_0": "Te tassa vacanaṃ sutvā tassā vigatacchandarāgā hutvā – “aho mātugāmo nāma pāpo dussīlo,",
  "atk-s0514a1:4216_1": "mādise nāma jātisampanne sobhaggappatte pahāya evarūpena jegucchapaṭikūlena khujjena",
  "atk-s0514a1:4216_2": "saddhiṃ pāpakammaṃ karoti, ko nāma paṇḍitajātiko evaṃ nillajjāhi pāpadhammāhi itthīhi",
  "atk-s0514a1:4216_3": "saddhiṃ ramissatī”ti anekapariyāyena mātugāmaṃ garahitvā “alaṃ no gharāvāsenā”ti",
  "atk-s0514a1:4216_4": "pañca janā himavantaṃ pavisitvā pabbajitvā kasiṇaparikammaṃ katvā āyupariyosāne yathākammaṃ",
  "atk-s0514a1:4216_5": "gatā. Kuṇālo pana sakuṇarājā tadā ajjunakumāro ahosi. Tasmā attanā diṭṭhakāraṇaṃ",
  "atk-s0514a1:4216_6": "dassento “diṭṭhā mayā”tiādimāha.",
  "atk-s0514a1:4217_0": "Tattha dvepitikāti kosalarañño ca kāsirañño ca vasenetaṃ vuttaṃ. Pañcapatikāyāti",
  "atk-s0514a1:4217_1": "pañcapatikā, ya-kāro nipātamatto. Paṭibandhantiyāti paṭibandhamānā. Kabandheti tassa",
  "atk-s0514a1:4217_2": "kira gīvā onamitvā uraṃ allīnā, tasmā chinnasīso viya khāyati. Pañca maticcāti ete",
  "atk-s0514a1:4217_3": "pañca atikkamitvā. Khujjavāmanakenāti khujjena vāmanakena.",
  "atk-s0514a1:4218_0": "Idaṃ vatvā aparānipi diṭṭhapubbāni dassento puna “diṭṭhā”tiādimāha. Tattha dutiyavatthusmiṃ",
  "atk-s0514a1:4218_1": "tāva ayaṃ vibhāvanā – atīte kira bārāṇasiṃ nissāya saccatapāpī nāma setasamaṇī susāne",
  "atk-s0514a1:4218_2": "paṇṇasālaṃ kāretvā tattha vasamānā cattāri bhattāni atikkamitvā bhuñjati, sakalanagare",
  "atk-s0514a1:4218_3": "cando viya sūriyo viya ca pākaṭā ahosi. Bārāṇasivāsino khipitvāpi khalitvāpi “namo",
  "atk-s0514a1:4218_4": "saccatapāpiyā”ti vadanti. Athekasmiṃ chaṇakāle paṭhamadivase tāva suvaṇṇakārā gaṇabandhena",
  "atk-s0514a1:4218_5": "ekasmiṃ padese maṇḍapaṃ katvā macchamaṃsasurāgandhamālādīni āharitvā surāpānaṃ ārabhiṃsu.",
  "atk-s0514a1:4218_6": "Atheko suvaṇṇakāro surāpiṭṭhakaṃ chaḍḍento – “namo saccatapāpiyā”ti vatvā ekena paṇḍitena",
  "atk-s0514a1:4218_7": "– “ambho andhabāla, calacittāya itthiyā namo karosi, aho bālo”ti vutte – “samma,",
  "atk-s0514a1:4218_8": "mā evaṃ avaca, mā nirayasaṃvattanikaṃ kammaṃ karī”ti āha. Atha naṃ so “dubbuddhi",
  "atk-s0514a1:4218_9": "tuṇhī hohi, sahassena abbhutaṃ karohi, ahaṃ te saccatapāpiṃ ito sattame divase alaṅkatapaṭiyattaṃ",
  "atk-s0514a1:4218_10": "imasmiṃyeva ṭhāne nisinno surāpiṭṭhakaṃ gāhāpetvā suraṃ pivissāmi, mātugāmo dhuvasīlo",
  "atk-s0514a1:4218_11": "nāma natthī”ti āha. So “na sakkhissasī”ti vatvā tena saddhiṃ sahassena abbhutamakāsi.",
  "atk-s0514a1:4218_12": "So taṃ aññesaṃ suvaṇṇakārānaṃ ārocetvā punadivase pātova tāpasavesena susānaṃ pavisitvā",
  "atk-s0514a1:4218_13": "tassā vasanaṭṭhānassa avidūre sūriyaṃ namassanto aṭṭhāsi.",
  "atk-s0514a1:4219_0": "Sā bhikkhāya gacchamānā naṃ disvā – “mahiddhiko tāpaso bhavissati, ahaṃ tāva susānapasse",
  "atk-s0514a1:4219_1": "vasāmi, ayaṃ majjhe susānassa vasati, bhavitabbamassabbhantare santadhammena, vandissāmi",
  "atk-s0514a1:4219_2": "na”nti upasaṅkamitvā vandi. So neva olokesi na ālapi. Dutiyadivasepi tatheva akāsi.",
  "atk-s0514a1:4219_3": "Tatiyadivase pana vanditakāle adhomukhova “gacchāhī”ti āha. Catutthadivase “kacci",
  "atk-s0514a1:4219_4": "bhikkhāya na kilamasī”ti paṭisanthāramakāsi. Sā “paṭisanthāro me laddho”ti tuṭṭhā",
  "atk-s0514a1:4219_5": "pakkāmi. Pañcamadivase bahutaraṃ paṭisanthāraṃ labhitvā thokaṃ nisīditvā gatā. Chaṭṭhe",
  "atk-s0514a1:4219_6": "divase pana taṃ āgantvā vanditvā nisinnaṃ – “bhagini, kiṃ nu kho ajja bārāṇasiyaṃ",
  "atk-s0514a1:4219_7": "mahāgītavāditasaddo”ti vatvā – “ayya, tumhe na jānātha, nagare chaṇo ghuṭṭho, tattha",
  "atk-s0514a1:4219_8": "kīḷantānaṃ esa saddo”ti vutte – “ettha nāmeso saddo”ti ajānanto viya hutvā – “bhagini,",
  "atk-s0514a1:4219_9": "kati bhattāni atikkamesī”ti pucchi. “Cattāri, ayya, tumhe pana kati atikkamethā”ti?",
  "atk-s0514a1:4219_10": "“Satta bhaginī”ti. Idaṃ so musā abhāsi. Devasikaṃ hesa rattiṃ bhuñjati. So taṃ “kati",
  "atk-s0514a1:4219_11": "te bhagini vassāni pabbajitāyā”ti pucchitvā tāya “dvādasa vassānī”ti vatvā “tumhākaṃ",
  "atk-s0514a1:4219_12": "kati vassānī”ti vutto “idaṃ me chaṭṭhaṃ vassa”nti āha. Atha naṃ “atthi pana te bhagini",
  "atk-s0514a1:4219_13": "santadhammādhigamo”ti pucchitvā “natthi, ayya, tumhākaṃ pana atthī”ti vutte “mayhampi",
  "atk-s0514a1:4219_14": "natthī”ti vatvā – “bhagini, mayaṃ neva kāmasukhaṃ labhāma, na nekkhammasukhaṃ, kiṃ",
  "atk-s0514a1:4219_15": "amhākaṃyeva uṇho nirayo, mahājanassa kiriyaṃ karoma, ahaṃ gihī bhavissāmi, atthi",
  "atk-s0514a1:4219_16": "me mātu santakaṃ dhanaṃ, na sakkomi dukkhaṃ anubhavitu”nti āha. Sā tassa vacanaṃ",
  "atk-s0514a1:4219_17": "sutvā attano calacittatāya tasmiṃ paṭibaddhacittā hutvā – “ayya, ahampi ukkaṇṭhitā,",
  "atk-s0514a1:4219_18": "sace pana maṃ na chaḍḍessatha, ahampi gihinī bhavissāmī”ti āha. Atha naṃ so “ehi",
  "atk-s0514a1:4219_19": "taṃ na chaḍḍessāmi, bhariyā me bhavissasī”ti taṃ nagaraṃ pavesetvā saṃvasitvā surāpānamaṇḍapaṃ",
  "atk-s0514a1:4219_20": "gantvā tāya surāpiṭṭhakaṃ gāhāpetvā suraṃ pivi. Itaro sahassaṃ jito. Sā taṃ paṭicca",
  "atk-s0514a1:4219_21": "puttadhītāhi vaḍḍhi. Tadā kuṇālo surādhuttako ahosi. Tasmā attanā diṭṭhaṃ pakāsento",
  "atk-s0514a1:4219_22": "“diṭṭhā mayā”tiādimāha.",
  "atk-s0514a1:4220": "Tatiyavatthusmiṃ atītakathā catukkanipāte kākavatījātakavaṇṇanāyaṃ vitthāritā. Tadā pana kuṇālo garuḷo ahosi. Tasmā attanā diṭṭhaṃ pakāsento “diṭṭhā mayā”tiādimāha.",
  "atk-s0514a1:4221_0": "Catutthavatthusmiṃ atīte brahmadatto kosalarājānaṃ vadhitvā rajjaṃ gahetvā tassa",
  "atk-s0514a1:4221_1": "aggamahesiṃ gabbhiniṃ ādāya bārāṇasiṃ paccāgantvā tassā gabbhinibhāvaṃ jānantopi",
  "atk-s0514a1:4221_2": "taṃ aggamahesiṃ akāsi. Sā paripakkagabbhā suvaṇṇarūpakasadisaṃ puttaṃ vijāyitvā –",
  "atk-s0514a1:4221_3": "“vuddhippattampi naṃ bārāṇasirājā ‘esa me paccāmittassa putto, kiṃ iminā’ti mārāpessati,",
  "atk-s0514a1:4221_4": "mā me putto parahatthe maratū”ti cintetvā dhātiṃ āha – “amma, imaṃ dārakaṃ pilotikaṃ",
  "atk-s0514a1:4221_5": "attharitvā āmakasusāne nipajjāpetvā ehī”ti. Dhātī tathā katvā nhatvā paccāgami. Kosalarājāpi",
  "atk-s0514a1:4221_6": "maritvā puttassa ārakkhadevatā hutvā nibbatti. Tassānubhāvena ekassa eḷakapālakassa",
  "atk-s0514a1:4221_7": "tasmiṃ padese eḷake cārentassa ekā eḷikā taṃ kumāraṃ disvā sinehaṃ uppādetvā khīraṃ",
  "atk-s0514a1:4221_8": "pāyetvā thokaṃ caritvā puna gantvā dve tayo cattāro vāre pāyesi. Eḷakapālako tassā",
  "atk-s0514a1:4221_9": "kiriyaṃ disvā taṃ ṭhānaṃ gantvā taṃ dārakaṃ disvā puttasinehaṃ paccupaṭṭhapetvā netvā",
  "atk-s0514a1:4221_10": "attano bhariyāya adāsi. Sā pana aputtikā, tenassā thaññaṃ natthi, atha naṃ eḷikakhīrameva",
  "atk-s0514a1:4221_11": "pāyesi. Tato paṭṭhāya pana devasikaṃ dve tisso eḷikā maranti. Eḷakapālo – “imasmiṃ",
  "atk-s0514a1:4221_12": "paṭijaggiyamāne sabbā eḷikā marissanti, kiṃ no iminā”ti taṃ ekasmiṃ mattikābhājane",
  "atk-s0514a1:4221_13": "nipajjāpetvā aparena pidahitvā māsacuṇṇena mukhaṃ nibbivaraṃ vilimpitvā nadiyaṃ vissajjesi.",
  "atk-s0514a1:4221_14": "Tamenaṃ vuyhamānaṃ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko",
  "atk-s0514a1:4221_15": "makaciṃ dhovanto disvāva vegena gantvā āharitvā tīre ṭhapetvā “kimetthā”ti vivaritvā",
  "atk-s0514a1:4221_16": "olokento dārakaṃ passi. Bhariyāpissa aputtikā, tassā tasmiṃ puttasineho nibbatti,",
  "atk-s0514a1:4221_17": "atha naṃ gehaṃ netvā paṭijaggi. Taṃ sattaṭṭhavassakālato paṭṭhāya mātāpitaro rājakulaṃ",
  "atk-s0514a1:4221_18": "gacchantā ādāya gacchanti. Soḷasavassakālato pana paṭṭhāya sveva bahulaṃ gantvā jiṇṇapaṭisaṅkharaṇaṃ karoti.",
  "atk-s0514a1:4222_0": "Rañño ca aggamahesiyā kuruṅgadevī nāma dhītā ahosi uttamarūpadharā. Sā tassa diṭṭhakālato",
  "atk-s0514a1:4222_1": "paṭṭhāya tasmiṃ paṭibaddhacittā hutvā aññattha anabhiratā tassa kammakaraṇaṭṭhānameva",
  "atk-s0514a1:4222_2": "āgacchati. Tesaṃ abhiṇhadassanena aññamaññaṃ paṭibaddhacittānaṃ antorājakuleyeva",
  "atk-s0514a1:4222_3": "paṭicchannokāse ajjhācāro pavatti. Gacchante kāle paricārikāyo ñatvā rañño ārocesuṃ.",
  "atk-s0514a1:4222_4": "Rājā kujjhitvā amacce sannipātetvā – “iminā caṇḍālaputtena idaṃ nāma kataṃ, imassa",
  "atk-s0514a1:4222_5": "kattabbaṃ jānāthā”ti āha. Amaccā “mahāparādho esa, nānāvidhakammakāraṇā kāretvā pacchā",
  "atk-s0514a1:4222_6": "māretuṃ vaṭṭatī”ti vadiṃsu. Tasmiṃ khaṇe kumārassa pitā ārakkhadevatā tasseva kumārassa",
  "atk-s0514a1:4222_7": "mātu sarīre adhimucci. Sā devatānubhāvena rājānaṃ upasaṅkamitvā āha – “mahārāja,",
  "atk-s0514a1:4222_8": "nāyaṃ kumāro caṇḍālo, esa kumāro mama kucchimhi nibbatto kosalarañño putto, ahaṃ",
  "atk-s0514a1:4222_9": "‘putto me mato’ti tumhākaṃ musā avacaṃ, ahametaṃ ‘tumhākaṃ paccāmittassa putto’ti",
  "atk-s0514a1:4222_10": "dhātiyā datvā āmakasusāne chaḍḍāpesiṃ, atha naṃ eko eḷakapālako paṭijaggi, so attano",
  "atk-s0514a1:4222_11": "eḷikāsu marantīsu nadiyā pavāhesi, atha naṃ vuyhamānaṃ tumhākaṃ gehe jiṇṇapaṭisaṅkhārako",
  "atk-s0514a1:4222_12": "caṇḍālo disvā posesi, sace na saddahatha, te sabbe pakkosāpetvā pucchathā”ti.",
  "atk-s0514a1:4223_0": "Rājā dhātiṃ ādiṃ katvā sabbe pakkosāpetvā pucchitvā tatheva taṃ pavattiṃ sutvā “jātisampannoyaṃ",
  "atk-s0514a1:4223_1": "kumāro”ti tuṭṭho taṃ nhāpetvā alaṅkārāpetvā tasseva dhītaraṃ adāsi. Tassa pana eḷikānaṃ",
  "atk-s0514a1:4223_2": "māritattā “eḷikakumāro”ti nāmaṃ akaṃsu. Athassa rājā sasenavāhanaṃ datvā – “gaccha",
  "atk-s0514a1:4223_3": "attano pitu santakaṃ rajjaṃ gaṇhā”ti taṃ uyyojesi. Sopi kuruṅgadeviṃ ādāya gantvā",
  "atk-s0514a1:4223_4": "rajje patiṭṭhāsi. Athassa bārāṇasirājā “anuggahitasippo aya”nti sippasikkhāpanatthaṃ",
  "atk-s0514a1:4223_5": "chaḷaṅgakumāraṃ nāma ācariyaṃ pesesi. So tassa “ācariyo me”ti senāpatiṭṭhānaṃ adāsi.",
  "atk-s0514a1:4223_6": "Aparabhāge kuruṅgadevī tena saddhiṃ anācāramakāsi. Senāpatinopi paricārako dhanantevāsī",
  "atk-s0514a1:4223_7": "nāma atthi. So tassa hatthe kuruṅgadeviyā vatthālaṅkārādīni pesesi. Sā tenapi saddhiṃ",
  "atk-s0514a1:4223_8": "pāpamakāsi. Kuṇālo taṃ kāraṇaṃ āharitvā dassento “diṭṭhā mayā”tiādimāha.",
  "atk-s0514a1:4224_0": "Tattha lomasuddarīti lomarājiyā maṇḍitaudarā. Chaḷaṅgakumāradhanantevāsināti eḷikakumārakaṃ",
  "atk-s0514a1:4224_1": "patthayamānāpi chaḷaṅgakumārasenāpatinā ca tasseva paricārakena dhanantevāsinā ca",
  "atk-s0514a1:4224_2": "saddhiṃ pāpamakāsi. Evaṃ anācārā itthiyo dussīlā pāpadhammā, tenāhaṃ tā nappasaṃsāmīti",
  "atk-s0514a1:4224_3": "idaṃ mahāsatto atītaṃ āharitvā dassesi. So hi tadā chaḷaṅgakumāro ahosi, tasmā attanā",
  "atk-s0514a1:4224_4": "diṭṭhakāraṇaṃ āhari.",
  "atk-s0514a1:4225_0": "Pañcamavatthusmimpi atīte kosalarājā bārāṇasirajjaṃ gahetvā bārāṇasirañño aggamahesiṃ",
  "atk-s0514a1:4225_1": "gabbhinimpi aggamahesiṃ katvā sakanagarameva gato. Sā aparabhāge puttaṃ vijāyi. Rājā",
  "atk-s0514a1:4225_2": "aputtakattā taṃ puttasinehena posetvā sabbasippāni sikkhāpetvā vayappattaṃ “attano",
  "atk-s0514a1:4225_3": "pitu santakaṃ rajjaṃ gaṇhā”ti pesesi. So tattha gantvā rajjaṃ kāresi. Athassa mātā",
  "atk-s0514a1:4225_4": "“puttaṃ passitukāmāmhī”ti kosalarājānaṃ āpucchitvā mahāparivārā bārāṇasiṃ gacchantī",
  "atk-s0514a1:4225_5": "dvinnaṃ raṭṭhānaṃ antare ekasmiṃ nigame nivāsaṃ gaṇhi. Tattheveko pañcālacaṇḍo nāma",
  "atk-s0514a1:4225_6": "brāhmaṇakumāro atthi abhirūpo. So tassā paṇṇākāraṃ upanāmesi. Sā taṃ disvā paṭibaddhacittā",
  "atk-s0514a1:4225_7": "tena saddhiṃ pāpakammaṃ katvā katipāhaṃ tattheva vītināmetvā bārāṇasiṃ gantvā puttaṃ",
  "atk-s0514a1:4225_8": "disvā khippaṃ nivattitvā puna tasmiṃyeva nigame nivāsaṃ gahetvā katipāhaṃ tena saddhiṃ",
  "atk-s0514a1:4225_9": "anācāraṃ caritvā kosalanagaraṃ gatā. Sā tato paṭṭhāya nacirasseva taṃ taṃ kāraṇaṃ",
  "atk-s0514a1:4225_10": "vatvā “puttassa santikaṃ gacchāmī”ti rājānaṃ āpucchitvā gacchantī ca āgacchantī ca",
  "atk-s0514a1:4225_11": "tasmiṃ nigame aḍḍhamāsamattaṃ tena saddhiṃ anācāraṃ cari. Samma puṇṇamukha, itthiyo",
  "atk-s0514a1:4225_12": "nāmetā dussīlā musāvādiniyoti idampi atītaṃ dassento mahāsatto “evañheta”ntiādimāha.",
  "atk-s0514a1:4226": "Tattha brahmadattassa mātaranti bārāṇasirajjaṃ kārentassa brahmadattakumārassa mātaraṃ. Tadā kira kuṇālo pañcālacaṇḍo ahosi, tasmā taṃ attanā ñātakāraṇaṃ dassento evamāha.",
  "atk-s0514a1:4227_0": "Etā cāti, samma puṇṇamukha, etāva pañca itthiyo pāpamakaṃsu, na aññāti saññaṃ mā",
  "atk-s0514a1:4227_1": "kari, atha kho etā ca aññā ca bahū pāpakammakārikāti. Imasmiṃ ṭhāne ṭhatvā loke aticārinīnaṃ",
  "atk-s0514a1:4227_2": "vatthūni kathetabbāni. Jagatīti yathā jagatisaṅkhātā mahī samānarattā paṭighābhāvena",
  "atk-s0514a1:4227_3": "sabbesu samānarattā hutvā sā vasundharā itarītarāpatiṭṭhā uttamānañca adhamānañca",
  "atk-s0514a1:4227_4": "patiṭṭhā hoti, tathā itthiyopi kilesavasena sabbesampi uttamādhamānaṃ patiṭṭhā honti.",
  "atk-s0514a1:4227_5": "Itthiyo hi okāsaṃ labhamānā kenaci saddhiṃ pāpakaṃ karonti nāma. Sabbasahāti yathā",
  "atk-s0514a1:4227_6": "ca sā sabbameva sahati na phandati na kuppati na calati, tathā itthiyo sabbepi purise",
  "atk-s0514a1:4227_7": "lokassādavasena sahanti. Sace tāsaṃ koci puriso citte patiṭṭhito hoti, tassa rakkhaṇatthaṃ",
  "atk-s0514a1:4227_8": "na phandanti na calanti na kolāhalaṃ karonti. Yathā ca sā na kuppati na calati, evaṃ",
  "atk-s0514a1:4227_9": "itthiyopi methunadhammena na kuppanti na calanti, na sakkā tena pūretuṃ.",
  "atk-s0514a1:4228_0": "Vāḷamigoti duṭṭhamigo. Pañcāvudhoti mukhassa ceva catunnañca caraṇānaṃ vasenetaṃ",
  "atk-s0514a1:4228_1": "vuttaṃ. Suruddhoti suluddho supharuso. Tathitthiyoti yathā hi sīhassa mukhañceva",
  "atk-s0514a1:4228_2": "cattāro ca hatthapādāti pañcāvudhāni, tathā itthīnampi rūpasaddagandharasaphoṭṭhabbāni",
  "atk-s0514a1:4228_3": "pañcāvudhāni. Yathā so attano bhakkhaṃ gaṇhanto tehipi pañcahi gaṇhāti, tathā tāpi",
  "atk-s0514a1:4228_4": "kilesabhakkhaṃ gaṇhamānā rūpādīhi āvudhehi paharitvā gaṇhanti. Yathā so kakkhaḷo",
  "atk-s0514a1:4228_5": "pasayha khādati, evaṃ etāpi kakkhaḷā pasayha khādikā. Tathā hetā thirasīlepi purise",
  "atk-s0514a1:4228_6": "attano balena pasayhakāraṃ katvā sīlavināsaṃ pāpenti. Yathā so parahiṃsane rato,",
  "atk-s0514a1:4228_7": "evametāpi kilesavasena parahiṃsane ratā. Tāyoti tā evaṃ aguṇasammannāgatā na vissase naro.",
  "atk-s0514a1:4229_0": "Gamaniyoti gaṇikāyo. Idaṃ vuttaṃ hoti – samma puṇṇamukha, yānetāni itthīnaṃ “vesiyo”tiādīni",
  "atk-s0514a1:4229_1": "nāmāni, na etāni tāsaṃ sabhāvanāmāni. Na hetā vesiyo nāma gamaniyo nāma bandhakiyo",
  "atk-s0514a1:4229_2": "nāma, sabhāvanāmato pana vadhikāyo nāma etāyo, yā etā vesiyo nāriyo gamaniyoti vuccanti.",
  "atk-s0514a1:4229_3": "Vadhikāyoti sāmikaghātikāyo. Svāyamattho mahāhaṃsajātakena dīpetabbo. Vuttañhetaṃ –",
  "atk-s0514a1:4230": "“Māyā cetā marīcī ca, sokā rogā cupaddavā;",
  "atk-s0514a1:4231": "Kharā ca bandhanā cetā, maccupāsā guhāsayā;",
  "atk-s0514a1:4232": "Tāsu yo vissase poso, so naresu narādhamo”ti. ;",
  "atk-s0514a1:4233_0": "Veṇikatāti kataveṇiyo. Yathā hi moḷiṃ bandhitvā aṭaviyaṃ ṭhitacoro dhanaṃ vilumpati,",
  "atk-s0514a1:4233_1": "evametāpi kilesavasaṃ netvā dhanaṃ vilumpanti. Madirāva diddhāti visamissakā surā",
  "atk-s0514a1:4233_2": "viya. Yathā sā vikāraṃ dasseti, evametāpi aññesu purisesu sārattā kiccākiccaṃ ajānantiyo",
  "atk-s0514a1:4233_3": "aññasmiṃ kattabbe aññameva karontiyo vikāraṃ dassenti. Vācāsanthutiyoti yathā vāṇijo",
  "atk-s0514a1:4233_4": "attano bhaṇḍassa vaṇṇameva bhaṇati, evametāpi attano aguṇaṃ paṭicchādetvā guṇameva",
  "atk-s0514a1:4233_5": "pakāsenti. Viparivattāyoti yathā issamigassa siṅgaṃ parivattitvā ṭhitaṃ, evaṃ lahucittatāya",
  "atk-s0514a1:4233_6": "viparivattāyova honti. Uragamivāti urago viya musāvāditāya dujivhā nāma. Sobbhamivāti",
  "atk-s0514a1:4233_7": "yathā padarapaṭicchanno gūthakūpo, evaṃ vatthālaṅkārapaṭicchannā hutvā vicaranti.",
  "atk-s0514a1:4233_8": "Yathā ca kacavarehi paṭicchanno āvāṭo akkanto pādadukkhaṃ janeti, evametāpi vissāsena",
  "atk-s0514a1:4233_9": "upaseviyamānā. Pātālamivāti yathā mahāsamudde pātālaṃ duppūraṃ, evametāpi methunena",
  "atk-s0514a1:4233_10": "vijāyanena alaṅkārenāti tīhi duppūrā. Tenevāha – “tiṇṇaṃ, bhikkhave, dhammānaṃ atitto mātugāmo”tiādi.",
  "atk-s0514a1:4234_0": "Rakkhasī viyāti yathā rakkhasī nāma maṃsagiddhatāya dhanena na sakkā tosetuṃ, bahumpi",
  "atk-s0514a1:4234_1": "dhanaṃ paṭikkhipitvā maṃsameva pattheti, evametāpi methunagiddhatāya bahunāpi dhanena",
  "atk-s0514a1:4234_2": "na tussanti, dhanaṃ agaṇetvā methunameva patthenti. Yamovāti yathā yamo ekantaharo",
  "atk-s0514a1:4234_3": "na kiñci pariharati, evametāpi jātisampannādīsu na kañci pariharanti, sabbaṃ kilesavasena",
  "atk-s0514a1:4234_4": "sīlādivināsaṃ pāpetvā dutiyacittavāre nirayaṃ upanenti. Sikhīrivāti yathā sikhī sucimpi",
  "atk-s0514a1:4234_5": "asucimpi sabbaṃ bhakkhayati, tathetāpi hīnuttame sabbe sevanti. Nadīupamāyampi eseva",
  "atk-s0514a1:4234_6": "nayo. Yenakā maṃcarāti bhummatthe karaṇavacanaṃ, yattha etāsaṃ kāmo hoti, tattheva",
  "atk-s0514a1:4234_7": "dhāvanti. Nerūti himavati eko suvaṇṇapabbato, taṃ upagatā kākāpi suvaṇṇavaṇṇāva honti.",
  "atk-s0514a1:4234_8": "Yathā so, evaṃ etāpi nibbisesakarā attānaṃ upagataṃ ekasadisaṃ katvā passanti.",
  "atk-s0514a1:4235_0": "Visarukkhoti ambasadiso kiṃpakkarukkho. So niccameva phalati, vaṇṇādisampanno ca",
  "atk-s0514a1:4235_1": "hoti, tena naṃ nirāsaṅkā paribhuñjitvā maranti, evameva tāpi rūpādivasena niccaphalitā",
  "atk-s0514a1:4235_2": "ramaṇīyā viya khāyanti. Seviyamānā pana pamādaṃ uppādetvā apāyesu pātenti. Tena vuttaṃ –",
  "atk-s0514a1:4236": "“Āyatiṃ dosaṃ naññāya, yo kāme paṭisevati;",
  "atk-s0514a1:4237": "Vipākante hananti naṃ, kiṃpakkamiva bhakkhita”nti. ;",
  "atk-s0514a1:4238_0": "Yathā vā visarukkho niccaphalito sadā anatthāvaho hoti, evametāpi sīlādivināsanavasena.",
  "atk-s0514a1:4238_1": "Yathā visarukkhassa mūlampi tacopi pattampi pupphampi phalampi visamevāti niccaphalo,",
  "atk-s0514a1:4238_2": "tatheva tāsaṃ rūpampi…pe… phoṭṭhabbampi visamevāti visarukkho viya niccaphalitāyoti.",
  "atk-s0514a1:4239_0": "“Panuttaretthā”ti gāthābandhena tamatthaṃ pākaṭaṃ kātuṃ evamāha. Tattha ratanantakaritthiyoti",
  "atk-s0514a1:4239_1": "sāmikehi dukkhasambhatānaṃ ratanānaṃ antarāyakarā itthiyo etāni paresaṃ datvā anācāraṃ caranti.",
  "atk-s0514a1:4240": "Ito paraṃ nānappakārena attano dhammakathāvilāsaṃ dassento āha –",
  "atk-s0514a1:4241_0": "“Cattārimāni, samma puṇṇamukha, yāni vatthūni kicce jāte anatthacarāni bhavanti,",
  "atk-s0514a1:4241_1": "tāni parakule na vāsetabbāni, goṇaṃ dhenuṃ yānaṃ bhariyā. Cattāri etāni paṇḍito dhanāni",
  "atk-s0514a1:4241_2": "gharā na vippavāsaye. Bhavati ca panuttarettha vākyaṃ –",
  "atk-s0514a1:4242": "296.",
  "atk-s0514a1:4243": "‘Goṇaṃ dhenuñca yānañca, bhariyaṃ ñātikule na vāsaye;",
  "atk-s0514a1:4244": "Bhañjanti rathaṃ ayānakā, ativāhena hananti puṅgavaṃ;",
  "atk-s0514a1:4245": "Dohena hananti vacchakaṃ, bhariyā ñātikule padussatī”’ti.",
  "atk-s0514a1:4246": "“Cha imāni, samma puṇṇamukha, yāni vatthūni kicce jāte anatthacarāni bhavanti –",
  "atk-s0514a1:4247": "297.",
  "atk-s0514a1:4248": "‘Aguṇaṃ dhanu ñātikule ca bhariyā, pāraṃ nāvā akkhabhaggañca yānaṃ;",
  "atk-s0514a1:4249": "Dūre mitto pāpasahāyako ca, kicce jāte anatthacarāni bhavantī”’ti.",
  "atk-s0514a1:4250_0": "“Aṭṭhahi khalu, samma puṇṇamukha ṭhānehi itthī sāmikaṃ avajānāti – daliddatā, āturatā,",
  "atk-s0514a1:4250_1": "jiṇṇatā, surāsoṇḍatā, muddhatā, pamattatā, sabbakiccesu anuvattanatā, sabbadhanaanuppadānena.",
  "atk-s0514a1:4250_2": "Imehi khalu, samma puṇṇamukha, aṭṭhahi ṭhānehi itthī sāmikaṃ avajānāti. Bhavati ca",
  "atk-s0514a1:4250_3": "panuttarettha vākyaṃ –",
  "atk-s0514a1:4251": "298.",
  "atk-s0514a1:4252": "“‘Daliddaṃ āturañcāpi, jiṇṇakaṃ surasoṇḍakaṃ;",
  "atk-s0514a1:4253": "Pamattaṃ muddhapattañca, sabbakiccesu hāpanaṃ;",
  "atk-s0514a1:4254": "Sabbakāmappadānena, avajānāti sāmika”’nti.",
  "atk-s0514a1:4255_0": "“Navahi khalu, samma puṇṇamukha ṭhānehi itthī padosamāharati – ārāmagamanasīlā ca",
  "atk-s0514a1:4255_1": "hoti, uyyānagamanasīlā ca hoti, nadītitthagamanasīlā ca hoti, ñātikulagamanasīlā",
  "atk-s0514a1:4255_2": "ca hoti, parakulagamanasīlā ca hoti, ādāsadussamaṇḍanānuyogamanuyuttasīlā ca hoti,",
  "atk-s0514a1:4255_3": "majjapāyinī ca hoti, nillokanasīlā ca hoti, sadvāraṭṭhāyinī ca hoti. Imehi khalu,",
  "atk-s0514a1:4255_4": "samma puṇṇamukha, navahi ṭhānehi itthī padosamāharati. Bhavati ca panuttarettha vākyaṃ –",
  "atk-s0514a1:4256": "299.",
  "atk-s0514a1:4257": "‘Ārāmasīlā ca uyyānaṃ, nadī ñāti parakulaṃ;",
  "atk-s0514a1:4258": "Ādāsadussamaṇḍanamanuyuttā, yā citthī majjapāyinī.",
  "atk-s0514a1:4259": "300.",
  "atk-s0514a1:4260": "“‘Yā ca nillokanasīlā, yā ca sadvāraṭhāyinī;",
  "atk-s0514a1:4261": "Navahetehi ṭhānehi, padosamāharanti itthiyo”’ti.",
  "atk-s0514a1:4262_0": "“Cattālīsāya khalu, samma puṇṇamukha, ṭhānehi itthī purisaṃ accācarati – vijambhati,",
  "atk-s0514a1:4262_1": "vinamati, vilasati, vilajjati, nakhena nakhaṃ ghaṭṭeti, pādena pādaṃ akkamati, kaṭṭhena",
  "atk-s0514a1:4262_2": "pathaviṃ vilikhati, dārakaṃ ullaṅghati ullaṅghāpeti, kīḷati kīḷāpeti, cumbati cumbāpeti,",
  "atk-s0514a1:4262_3": "bhuñjati bhuñjāpeti, dadāti, yācati, katamanukaroti, uccaṃ bhāsati, nīcaṃ bhāsati,",
  "atk-s0514a1:4262_4": "aviccaṃ bhāsati, viviccaṃ bhāsati, naccena gītena vāditena rodanena vilasitena vibhūsitena",
  "atk-s0514a1:4262_5": "jagghati, pekkhati, kaṭiṃ cāleti, guyhabhaṇḍakaṃ sañcāleti, ūruṃ vivarati, ūruṃ pidahati,",
  "atk-s0514a1:4262_6": "thanaṃ dasseti, kacchaṃ dasseti, nābhiṃ dasseti, akkhiṃ nikhanati, bhamukaṃ ukkhipati,",
  "atk-s0514a1:4262_7": "oṭṭhaṃ upalikhati, jivhaṃ nillāleti, dussaṃ muñcati, dussaṃ paṭibandhati, sirasaṃ",
  "atk-s0514a1:4262_8": "muñcati, sirasaṃ bandhati. Imehi khalu, samma puṇṇamukha, cattālīsāya ṭhānehi itthī purisaṃ accācarati.",
  "atk-s0514a1:4263_0": "“Pañcavīsāya khalu, samma puṇṇamukha, ṭhānehi itthī paduṭṭhā veditabbā bhavati –",
  "atk-s0514a1:4263_1": "sāmikassa pavāsaṃ vaṇṇeti, pavuṭṭhaṃ na sarati, āgataṃ nābhinandati, avaṇṇaṃ tassa",
  "atk-s0514a1:4263_2": "bhaṇati, vaṇṇaṃ tassa na bhaṇati, anatthaṃ tassa carati, atthaṃ tassa na carati,",
  "atk-s0514a1:4263_3": "akiccaṃ tassa karoti, kiccaṃ tassa na karoti, paridahitvā sayati, parammukhī nipajjati,",
  "atk-s0514a1:4263_4": "parivattakajātā kho pana hoti kuṅkumiyajātā, dīghaṃ assasati, dukkhaṃ vedayati, uccārapassāvaṃ",
  "atk-s0514a1:4263_5": "abhiṇhaṃ gacchati, vilomamācarati, parapurisasaddaṃ sutvā kaṇṇasotaṃ vivaramodahati,",
  "atk-s0514a1:4263_6": "nihatabhogā kho pana hoti, paṭivissakehi santhavaṃ karoti, nikkhantapādā kho pana",
  "atk-s0514a1:4263_7": "hoti visikhānucārinī, aticārinī kho pana hoti niccaṃ sāmike agāravā paduṭṭhamanasaṅkappā,",
  "atk-s0514a1:4263_8": "abhiṇhaṃ dvāre tiṭṭhati, kacchāni aṅgāni thanāni dasseti, disodisaṃ gantvā pekkhati.",
  "atk-s0514a1:4263_9": "Imehi khalu samma puṇṇamukha, pañcavīsāya ṭhānehi itthī paduṭṭhā veditabbā bhavati.",
  "atk-s0514a1:4263_10": "Bhavati ca panuttarettha vākyaṃ –",
  "atk-s0514a1:4264": "301.",
  "atk-s0514a1:4265": "‘Pavāsaṃ tassa vaṇṇeti, gataṃ tassa na socati;",
  "atk-s0514a1:4266": "Disvāna patimāgataṃ nābhinandati, bhattāravaṇṇaṃ na kadāci bhāsati;",
  "atk-s0514a1:4267": "Ete paduṭṭhāya bhavanti lakkhaṇā.",
  "atk-s0514a1:4268": "302.",
  "atk-s0514a1:4269": "‘Anatthaṃ tassa carati asaññatā, atthañca hāpeti akiccakārinī;",
  "atk-s0514a1:4270": "Paridahitvā sayati parammukhī, ete paduṭṭhāya bhavanti lakkhaṇā.",
  "atk-s0514a1:4271": "303.",
  "atk-s0514a1:4272": "‘Parivattajātā ca bhavati kuṅkumī, dīghañca assasati dukkhavedinī;",
  "atk-s0514a1:4273": "Uccārapassāvamabhiṇhaṃ gacchati, ete paduṭṭhāya bhavanti lakkhaṇā.",
  "atk-s0514a1:4274": "304.",
  "atk-s0514a1:4275": "‘Vilomamācarati akiccakārinī, saddaṃ nisāmeti parassa bhāsato;",
  "atk-s0514a1:4276": "Nihatabhogā ca karoti santhavaṃ, ete paduṭṭhāya bhavanti lakkhaṇā.",
  "atk-s0514a1:4277": "305.",
  "atk-s0514a1:4278": "‘Kicchena laddhaṃ kasirābhataṃ dhanaṃ, vittaṃ vināseti dukkhena sambhataṃ;",
  "atk-s0514a1:4279": "Paṭivissakehi ca karoti santhavaṃ, ete paduṭṭhāya bhavanti lakkhaṇā.",
  "atk-s0514a1:4280": "306.",
  "atk-s0514a1:4281": "‘Nikkhantapādā visikhānucārinī, niccañca sāmimhi paduṭṭhamānasā;",
  "atk-s0514a1:4282": "Aticārinī hoti apetagāravā, ete paduṭṭhāya bhavanti lakkhaṇā.",
  "atk-s0514a1:4283": "307.",
  "atk-s0514a1:4284": "‘Abhikkhaṇaṃ tiṭṭhati dvāramūle, thanāni kacchāni ca dassayantī;",
  "atk-s0514a1:4285": "Disodisaṃ pekkhati bhantacittā, ete paduṭṭhāya bhavanti lakkhaṇā.",
  "atk-s0514a1:4286": "308.",
  "atk-s0514a1:4287": "‘Sabbā nadī vaṅkagatī, sabbe kaṭṭhamayā vanā;",
  "atk-s0514a1:4288": "Sabbitthiyo kare pāpaṃ, labhamāne nivātake.",
  "atk-s0514a1:4289": "309.",
  "atk-s0514a1:4290": "‘Sace labhetha khaṇaṃ vā raho vā, nivātakaṃ vāpi labhetha tādisaṃ;",
  "atk-s0514a1:4291": "Sabbāva itthī kayiruṃ nu pāpaṃ, aññaṃ alattha pīṭhasappināpi saddhiṃ.",
  "atk-s0514a1:4292": "310.",
  "atk-s0514a1:4293": "‘Narānamārāmakarāsu nārisu, anekacittāsu aniggahāsu ca;",
  "atk-s0514a1:4294": "Sabbattha nāpītikarāpi ce siyā, na vissase titthasamā hi nāriyo”’ti.",
  "atk-s0514a1:4295_0": "Tattha goṇaṃ dhenunti liṅgavipallāsena vuttaṃ. Ñātikule padussatīti tattha sā nibbhayā",
  "atk-s0514a1:4295_1": "hutvā taruṇakālato paṭṭhāya vissāsakehi dāsādīhipi saddhiṃ anācāraṃ carati, ñātakā",
  "atk-s0514a1:4295_2": "ñatvāpi niggahaṃ na karonti, attano akittiṃ pariharamānā ajānantā viya honti. Anatthacarānīti",
  "atk-s0514a1:4295_3": "acaritabbāni atthāni, akiccakārānīti attho. Aguṇanti jiyārahitaṃ. Pāpasahāyakoti dummitto.",
  "atk-s0514a1:4296_0": "Daliddatāti daliddatāya. Sesapadesupi eseva nayo. Tattha daliddo alaṅkārādīnaṃ abhāvato",
  "atk-s0514a1:4296_1": "kilesena saṅgaṇhituṃ na sakkotīti taṃ avajānāti. Gilāno vatthukāmakilesakāmehi saṅgaṇhituṃ",
  "atk-s0514a1:4296_2": "na sakkoti. Jarājiṇṇo kāyikavācasikakhiḍḍāratisamattho na hoti. Surāsoṇḍo tassā hatthapiḷandhanādīnipi",
  "atk-s0514a1:4296_3": "surāgharaññeva paveseti. Muddho andhabālo ratikusalo na hoti. Pamatto dāsisoṇḍo hutvā",
  "atk-s0514a1:4296_4": "gharadāsīhi saddhiṃ saṃvasati, bhariyaṃ pana akkosati paribhāsati, tena naṃ avajānāti.",
  "atk-s0514a1:4296_5": "Sabbakiccesu anuvattantaṃ “ayaṃ nittejo, mameva anuvattatī”ti taṃ akkosati paribhāsati.",
  "atk-s0514a1:4296_6": "Yo pana sabbaṃ dhanaṃ anuppadeti kuṭumbaṃ paṭicchāpeti, tassa bhariyā sabbaṃ dhanasāraṃ",
  "atk-s0514a1:4296_7": "hatthe katvā taṃ dāsaṃ viya avajānāti, icchamānā “ko tayā attho”ti gharatopi naṃ",
  "atk-s0514a1:4296_8": "nikkaḍḍhati. Muddhapattanti muddhabhāvappattaṃ.",
  "atk-s0514a1:4297_0": "Padosamāharatīti sāmike padosaṃ āharati dussati, pāpakammaṃ karotīti attho. Ārāmagamanasīlāti",
  "atk-s0514a1:4297_1": "sāmikaṃ āpucchā vā anāpucchā vā abhiṇhaṃ pupphārāmādīsu aññataraṃ gantvā tattha anācāraṃ",
  "atk-s0514a1:4297_2": "caritvā “ajja mayā ārāme rukkhadevatāya balikammaṃ kata”ntiādīni vatvā bālasāmikaṃ",
  "atk-s0514a1:4297_3": "saññāpeti. Paṇḍito pana “addhā esā tattha anācāraṃ caratī”ti puna tassā gantuṃ na",
  "atk-s0514a1:4297_4": "deti. Evaṃ sabbapadesupi attho veditabbo. Parakulanti sandiṭṭhasambhattādīnaṃ gehaṃ.",
  "atk-s0514a1:4297_5": "Taṃ sā “asukakule me vaḍḍhi payojitā atthi, tāvakālikaṃ dinnakaṃ atthi, taṃ sādhemī”tiādīni",
  "atk-s0514a1:4297_6": "vatvā gacchati. Nillokanasīlāti vātapānantarādīhi olokanasīlā. Sadvāraṭṭhāyinīti",
  "atk-s0514a1:4297_7": "attano aṅgapaccaṅgāni dassentī sadvāre tiṭṭhati.",
  "atk-s0514a1:4298_0": "Accācaratīti atikkamma carati, sāmikassa santike ṭhitāva aññassa nimittaṃ dassetīti",
  "atk-s0514a1:4298_1": "attho. Vijambhatīti “ahaṃ taṃ disvā vijambhissāmi, tāya saññāya okāsassa atthibhāvaṃ",
  "atk-s0514a1:4298_2": "vā natthibhāvaṃ vā jāneyyāsī”ti paṭhamameva katasaṅketā vā hutvā akatasaṅketā vāpi",
  "atk-s0514a1:4298_3": "“evaṃ esa mayi bajjhissatī”ti sāmikassa passe ṭhitāva vijambhati vijambhanaṃ dasseti.",
  "atk-s0514a1:4298_4": "Vinamatīti kiñcideva bhūmiyaṃ pātetvā taṃ ukkhipantī viya onamitvā piṭṭhiṃ dasseti.",
  "atk-s0514a1:4298_5": "Vilasatīti gamanādīhi vā iriyāpathehi alaṅkārena vā vilāsaṃ dasseti. Vilajjatīti",
  "atk-s0514a1:4298_6": "lajjantī viya vatthena sarīraṃ chādeti, kavāṭaṃ vā bhittiṃ vā allīyati. Nakhenāti",
  "atk-s0514a1:4298_7": "pādanakhena pādanakhaṃ, hatthanakhena hatthanakhaṃ ghaṭṭeti. Kaṭṭhenāti daṇḍakena.",
  "atk-s0514a1:4298_8": "Dārakanti attano vā puttaṃ aññassa vā puttaṃ gahetvā ukkhipati vā ukkhipāpeti vā.",
  "atk-s0514a1:4298_9": "Kīḷatīti sayaṃ vā kīḷati, dārakaṃ vā kīḷāpeti. Cumbanādīsupi eseva nayo. Dadātīti",
  "atk-s0514a1:4298_10": "tassa kiñcideva phalaṃ vā pupphaṃ vā deti. Yācatīti tameva paṭiyācati. Anukarotīti",
  "atk-s0514a1:4298_11": "dārakena kataṃ kataṃ anukaroti. Uccanti mahāsaddavasena vā thomanavasena vā uccaṃ.",
  "atk-s0514a1:4298_12": "Nīcanti mandasaddavasena vā amanāpavacanena vā paribhavavacanena vā nīcaṃ. Aviccanti",
  "atk-s0514a1:4298_13": "bahujanamajjhe appaṭicchannaṃ. Viviccanti raho paṭicchannaṃ. Naccenāti etehi naccādīhi",
  "atk-s0514a1:4298_14": "nimittaṃ karoti. Tattha roditena nimittakaraṇena rattiṃ deve vassante vātapānena",
  "atk-s0514a1:4298_15": "hatthiṃ āropetvā seṭṭhiputtena nītāya purohitabrāhmaṇiyā vatthu kathetabbaṃ. Jagghatīti",
  "atk-s0514a1:4298_16": "mahāhasitaṃ hasati, evampi nimittaṃ karoti. Kacchanti upakacchakaṃ. Upalikhatīti",
  "atk-s0514a1:4298_17": "dantehi upalikhati. Sirasanti kesavaṭṭiṃ. Evaṃ kesānaṃ mocanabandhanehipi parapurisānaṃ",
  "atk-s0514a1:4298_18": "nimittaṃ karoti, niyāmetvā vā aniyāmetvā vā kocideva sārajjissatītipi karotiyeva.",
  "atk-s0514a1:4299_0": "Paduṭṭhā veditabbā bhavatīti ayaṃ mayi paduṭṭhā kuddhā, kujjhitvā ca pana micchācāraṃ",
  "atk-s0514a1:4299_1": "caratīti paṇḍitena veditabbā bhavati. Pavāsanti “asukagāme payuttaṃ dhanaṃ nassati,",
  "atk-s0514a1:4299_2": "gaccha taṃ sādhehi, vohāraṃ karohī”tiādīni vatvā tasmiṃ gate anācāraṃ caritukāmā",
  "atk-s0514a1:4299_3": "pavāsaṃ vaṇṇeti. Anatthanti avaḍḍhiṃ. Akiccanti akattabbayuttakaṃ. Paridahitvāti",
  "atk-s0514a1:4299_4": "gāḷhaṃ nivāsetvā. Parivattakajātāti ito cito ca parivattamānā. Kuṅkumiyajātāti kolāhalajātā",
  "atk-s0514a1:4299_5": "pādamūle nipannā paricārikā uṭṭhāpeti, dīpaṃ jālāpeti, nānappakāraṃ kolāhalaṃ karoti,",
  "atk-s0514a1:4299_6": "tassa kilesaratiṃ nāseti. Dukkhaṃ vedayatīti sīsaṃ me rujjatītiādīni vadati. Vilomamācaratīti",
  "atk-s0514a1:4299_7": "āhāraṃ sītalaṃ icchantassa uṇhaṃ detītiādīnaṃ vasena paccanīkavutti hoti. Nihatabhogāti",
  "atk-s0514a1:4299_8": "sāmikena dukkhasambhatānaṃ bhogānaṃ surālolatādīhi vināsikā. Santhavanti kilesavasena",
  "atk-s0514a1:4299_9": "santhavaṃ karoti. Nikkhantapādāti jārassa upadhāraṇatthāya nikkhantapādā. Sāmiketi",
  "atk-s0514a1:4299_10": "patimhi agāravena ca paduṭṭhamānasāya ca aticārinī hoti.",
  "atk-s0514a1:4300_0": "Sabbitthiyoti ṭhapetvā vipassanāya tanukatakilesā sesā sabbā itthiyo pāpaṃ kareyyuṃ.",
  "atk-s0514a1:4300_1": "Labhamāneti labbhamāne, saṃvijjamāneti attho. Nivātaketi rahomantanake paribhedake.",
  "atk-s0514a1:4300_2": "Khaṇaṃ vā raho vāti pāpakaraṇatthāya okāsaṃ vā paṭicchannaṭṭhānaṃ vā. Kayiruṃ nūti",
  "atk-s0514a1:4300_3": "ettha nū-ti nipātamattaṃ. Alatthāti aladdhā. Ayameva vā pāṭho, aññaṃ sampannapurisaṃ",
  "atk-s0514a1:4300_4": "alabhitvā pīṭhasappināpi tato paṭikkūlatarenāpi pāpaṃ kareyyuṃ. Ārāmakarāsūti abhiratikārikāsu.",
  "atk-s0514a1:4300_5": "Aniggahāsūti niggahena vinetuṃ asakkuṇeyyāsu. Titthasamāti yathā titthaṃ uttamādhamesu",
  "atk-s0514a1:4300_6": "na kañci nhāyantaṃ vāreti, tathā etāpi raho vā khaṇe vā nivātake vā sati na kañci paṭikkhipanti.",
  "atk-s0514a1:4301_0": "Tathā hi atīte bārāṇasiyaṃ kaṇḍarī nāma rājā ahosi uttamarūpadharo. Tassa devasikaṃ",
  "atk-s0514a1:4301_1": "amaccā gandhakaraṇḍakasahassaṃ āharanti. Tenassa nivesane paribhaṇḍaṃ katvā gandhakaraṇḍake",
  "atk-s0514a1:4301_2": "phāletvā gandhadārūni katvā āhāraṃ pacanti. Bhariyāpissa abhirūpā ahosi nāmena kinnarā",
  "atk-s0514a1:4301_3": "nāma. Purohitopissa samavayo pañcālacaṇḍo nāma buddhisampanno ahosi. Rañño pana pāsādaṃ",
  "atk-s0514a1:4301_4": "nissāya antopākāre jamburukkho nibbatti, tassa sākhā pākāramatthake olambati. Tassa",
  "atk-s0514a1:4301_5": "chāyāya jeguccho dussaṇṭhāno pīṭhasappī vasati. Athekadivasaṃ kinnarā devī vātapānena",
  "atk-s0514a1:4301_6": "olokentī taṃ ditvā paṭibaddhacittā hutvā rattiṃ rājānaṃ ratiyā saṅgaṇhitvā tasmiṃ",
  "atk-s0514a1:4301_7": "niddaṃ okkante saṇikaṃ uṭṭhāyāsanā nānaggarasabhojanaṃ suvaṇṇasarake pakkhipitvā",
  "atk-s0514a1:4301_8": "ucchaṅge katvā sāṭakarajjuyā vātapānena otaritvā jambuṃ āruyha sākhāya oruyha pīṭhasappiṃ",
  "atk-s0514a1:4301_9": "bhojetvā pāpaṃ katvā āgatamaggeneva pāsādaṃ āruyha gandhehi sarīraṃ ubbaṭṭetvā raññā",
  "atk-s0514a1:4301_10": "saddhiṃ nipajji. Etenupāyena nibaddhaṃ tena saddhiṃ pāpaṃ karoti. Rājā pana na jānāti.",
  "atk-s0514a1:4302_0": "So ekadivasaṃ nagaraṃ padakkhiṇaṃ katvā nivesanaṃ pavesanto jambuchāyāya sayitaṃ",
  "atk-s0514a1:4302_1": "paramakāruññappattaṃ pīṭhasappiṃ disvā purohitaṃ āha – “passetaṃ manussapeta”nti.",
  "atk-s0514a1:4302_2": "“Āma, passāmi devā”ti. “Api nu kho, samma, evarūpaṃ paṭikkūlaṃ kāci itthī chandarāgavasena",
  "atk-s0514a1:4302_3": "upagaccheyyā”ti. Taṃ kathaṃ sutvā pīṭhasappī mānaṃ janetvā “ayaṃ rājā kiṃ katheti,",
  "atk-s0514a1:4302_4": "attano deviyā mama santikaṃ āgamanaṃ na jānāti maññe”ti jamburukkhassa añjaliṃ paggahetvā",
  "atk-s0514a1:4302_5": "“suṇa sāmi, jamburukkhe nibbattadevate, ṭhapetvā taṃ añño etaṃ kāraṇaṃ na jānātī”ti",
  "atk-s0514a1:4302_6": "āha. Purohito tassa kiriyaṃ disvā cintesi – “addhā rañño aggamahesī jamburukkhena",
  "atk-s0514a1:4302_7": "gantvā iminā saddhiṃ pāpaṃ karotī”ti. So rājānaṃ pucchi – “mahārāja, deviyā te rattibhāge",
  "atk-s0514a1:4302_8": "sarīrasamphasso kīdiso hotī”ti? “Samma, aññaṃ na passāmi, majjhimayāme panassā sarīraṃ",
  "atk-s0514a1:4302_9": "sītalaṃ hotī”ti. “Tena hi, deva, tiṭṭhatu aññā itthī, aggamahesī te kinnarādevī iminā",
  "atk-s0514a1:4302_10": "saddhiṃ pāpaṃ karotī”ti. “Samma, kiṃ vadesi, evarūpā paramavilāsasampannā kiṃ iminā",
  "atk-s0514a1:4302_11": "paramajegucchena saddhiṃ abhiramissatī”ti? “Tena hi naṃ, deva, pariggaṇhāhī”ti.",
  "atk-s0514a1:4303_0": "So “sādhū”ti rattiṃ bhuttasāyamāso tāya saddhiṃ nippajjitvā “pariggaṇhissāmi na”nti",
  "atk-s0514a1:4303_1": "pakatiyā niddupagamanavelāya niddupagato viya ahosi. Sāpi uṭṭhāya tatheva akāsi.",
  "atk-s0514a1:4303_2": "Rājā tassā anupadaññeva gantvā jambuchāyaṃ nissāya aṭṭhāsi. Pīṭhasappī deviyā kujjhitvā",
  "atk-s0514a1:4303_3": "“tvaṃ ajja aticirāyitvā āgatā”ti hatthena kaṇṇasaṅkhalikaṃ pahari. Atha naṃ “mā maṃ",
  "atk-s0514a1:4303_4": "kujjhi, sāmi, rañño niddupagamanaṃ olokesi”nti vatvā tassa gehe pādaparicārikā viya",
  "atk-s0514a1:4303_5": "ahosi. Tena panassā pahārena sīhamukhakuṇḍalaṃ kaṇṇato gaḷitvā rañño pādamūle pati.",
  "atk-s0514a1:4303_6": "Rājā “vaṭṭissati ettaka”nti taṃ gahetvā gato. Sāpi tena saddhiṃ aticaritvā purimaniyāmeneva",
  "atk-s0514a1:4303_7": "gantvā raññā saddhiṃ nipajjituṃ ārabhi. Rājā paṭikkhipitvā punadivase “kinnarādevī",
  "atk-s0514a1:4303_8": "mayā dinnaṃ sabbālaṅkāraṃ alaṅkaritvā etū”ti āṇāpesi. Sā “sīhamukhakuṇḍalaṃ me suvaṇṇakārassa",
  "atk-s0514a1:4303_9": "santike”ti vatvā nāgami, puna pesite ca pana ekakuṇḍalāva āgamāsi. Rājā pucchi –",
  "atk-s0514a1:4303_10": "“kahaṃ te kuṇḍala”nti? “Suvaṇṇakārassa santike”ti. Suvaṇṇakāraṃ pakkosāpetvā “kiṃkāraṇā",
  "atk-s0514a1:4303_11": "imissā kuṇḍalaṃ na desī”ti āha. “Nāhaṃ gaṇhāmi devā”ti. Rājā tassā kujjhitvā “pāpe",
  "atk-s0514a1:4303_12": "caṇḍāli mādisena te suvaṇṇakārena bhavitabba”nti vatvā taṃ kuṇḍalaṃ tassā puratho",
  "atk-s0514a1:4303_13": "khipitvā purohitaṃ āha – “samma, saccaṃ tayā vuttaṃ, gaccha sīsamassā chedāpehī”ti.",
  "atk-s0514a1:4303_14": "So taṃ rājageheyeva ekasmiṃ padese ṭhapetvā rājānaṃ upasaṅkamitvā – “deva, mā kinnarādeviyā",
  "atk-s0514a1:4303_15": "kujjhittha, sabbā itthiyo evarūpāyeva. Sacepi itthīnaṃ dussīlabhāvaṃ ñātukāmosi,",
  "atk-s0514a1:4303_16": "dassessāmi te etāsaṃ pāpakañceva bahumāyābhāvañca, ehi aññātakavesena janapadaṃ carāmā”ti āha.",
  "atk-s0514a1:4304_0": "Rājā “sādhū”ti mātaraṃ rajjaṃ paṭicchāpetvā tena saddhiṃ cārikaṃ pakkāmi. Tesaṃ yojanaṃ",
  "atk-s0514a1:4304_1": "maggaṃ gantvā mahāmagge nisinnānaṃyeva eko kuṭumbiko puttassatthāya maṅgalaṃ katvā",
  "atk-s0514a1:4304_2": "ekaṃ kumārikaṃ paṭicchannayāne nisīdāpetvā mahantena parivārena gacchati. Taṃ disvā",
  "atk-s0514a1:4304_3": "purohito rājānaṃ āha – “sace icchasi, imaṃ kumārikaṃ tayā saddhiṃ pāpaṃ kāretuṃ sakkā",
  "atk-s0514a1:4304_4": "devā”ti. “Kiṃ kathesi, mahāparivārā esā, na sakkā sammā”ti? Purohito “tena hi passa,",
  "atk-s0514a1:4304_5": "devā”ti purato gantvā maggato avidūre sāṇiyā parikkhipitvā rājānaṃ antosāṇiyaṃ katvā",
  "atk-s0514a1:4304_6": "sayaṃ maggapasse rodanto nisīdi. Atha naṃ so kuṭumbiko disvā “tāta, kasmā rodasī”ti",
  "atk-s0514a1:4304_7": "pucchi. “Bhariyā me garubhārā, taṃ kulagharaṃ netuṃ maggapaṭipannosmi, tassā antarāmaggeyeva",
  "atk-s0514a1:4304_8": "gabbho cali, esā antosāṇiyaṃ kilamati, kācissā itthī santike natthi, mayāpi tattha",
  "atk-s0514a1:4304_9": "gantuṃ na sakkā, na jānāmi ‘kiṃ bhavissatī’ti, ekaṃ itthiṃ laddhuṃ vaṭṭatī”ti? “Mā",
  "atk-s0514a1:4304_10": "rodi, bahū me itthiyo, ekā gamissatī”ti. “Tena hi ayameva kumārikā gacchatu, etissāpi",
  "atk-s0514a1:4304_11": "maṅgalaṃ bhavissatī”ti. So cintesi – “saccaṃ vadati, suṇisāyapi me maṅgalameva, iminā",
  "atk-s0514a1:4304_12": "hi nimittena sā puttadhītāhi vaḍḍhissatī”ti tameva pesesi. Sā tattha pavisitvā rājānaṃ",
  "atk-s0514a1:4304_13": "disvāva paṭibaddhacittā hutvā pāpamakāsi. Rājāpissā aṅgulimuddikaṃ adāsi. Atha naṃ",
  "atk-s0514a1:4304_14": "katakiccaṃ nikkhamitvā āgataṃ pucchiṃsu – “kiṃ vijātā”ti? “Suvaṇṇavaṇṇaṃ putta”nti.",
  "atk-s0514a1:4304_15": "Kuṭumbiko taṃ ādāya pāyāsi. Purohitopi rañño santikaṃ gantvā “diṭṭhā te, deva, kumārikāpi",
  "atk-s0514a1:4304_16": "evaṃ pāpā, kimaṅgaṃ pana aññā, api pana te kiñci dinna”nti pucchi. “Āma, aṅgulimuddikā",
  "atk-s0514a1:4304_17": "dinnā”ti. “Nāssā taṃ dassāmī”ti vegena gantvā yānakaṃ gaṇhitvā “kimeta”nti vutte",
  "atk-s0514a1:4304_18": "“ayaṃ me brāhmaṇiyā ussīsake ṭhapitaṃ muddikaṃ gahetvā āgatā, dehi, amma, muddika”nti",
  "atk-s0514a1:4304_19": "āha. Sā taṃ dadamānā brāhmaṇaṃ hatthe nakhena vijjhitvā “gaṇha corā”ti adāsi.",
  "atk-s0514a1:4305_0": "Evaṃ brāhmaṇo nānāvidhehi upāyehi aññāpi bahū aticāriniyo rañño dassetvā “idha tāva",
  "atk-s0514a1:4305_1": "ettakaṃ hotu, aññattha gamissāma, devā”ti āha. Rājā “sakalajambudīpe caritepi sabbā",
  "atk-s0514a1:4305_2": "itthiyo evarūpāva bhavissanti, kiṃ no etāhi, nivattāmā”ti bārāṇasimeva paccāgantvā",
  "atk-s0514a1:4305_3": "– “mahārāja, itthiyo nāma evaṃ pāpadhammā, pakati esā etāsaṃ, khamatha, deva, kinnarādeviyā”ti",
  "atk-s0514a1:4305_4": "purohitena yācito khamitvā rājanivesanato naṃ nikkaḍḍhāpesi, ṭhānato pana taṃ apanetvā",
  "atk-s0514a1:4305_5": "aññaṃ aggamahesiṃ akāsi. Tañca pīṭhasappiṃ nikkaḍḍhāpetvā jambusākhaṃ chedāpesi.",
  "atk-s0514a1:4305_6": "Tadā kuṇālo pañcālacaṇḍo ahosi. Iti attanā diṭṭhakāraṇameva āharitvā dassento gāthamāha –",
  "atk-s0514a1:4306": "311.",
  "atk-s0514a1:4307": "“Yaṃ ve disvā kaṇḍarīkinnarānaṃ, sabbitthiyo na ramanti agāre;",
  "atk-s0514a1:4308": "Taṃ tādisaṃ maccaṃ cajitvā bhariyā, aññaṃ disvā purisaṃ pīṭhasappi”nti.",
  "atk-s0514a1:4309_0": "Tassattho – yaṃ ve kaṇḍarissa rañño kinnarāya deviyā cāti imesaṃ kaṇḍarikinnarānaṃ",
  "atk-s0514a1:4309_1": "virāgakāraṇaṃ ahosi, taṃ disvā jānitabbaṃ – sabbitthiyo attano sāmikānaṃ na ramanti",
  "atk-s0514a1:4309_2": "agāre. Tathā hi aññaṃ pīṭhasappiṃ purisaṃ disvā taṃ rājānaṃ tādisaṃ ratikusalaṃ maccaṃ",
  "atk-s0514a1:4309_3": "cajitvā bhariyā tena manussapetena saddhiṃ pāpamakāsīti.",
  "atk-s0514a1:4310_0": "Aparopi atīte bārāṇasiyaṃ bako nāma rājā dhammena rajjaṃ kāresi. Tadā bārāṇasiyā",
  "atk-s0514a1:4310_1": "pācīnadvāravāsino ekassa daliddassa pañcapāpī nāma dhītā ahosi. Sā kira pubbepi ekā",
  "atk-s0514a1:4310_2": "daliddadhītā mattikaṃ madditvā gehe bhittiṃ vilimpati. Atheko paccekabuddho attano",
  "atk-s0514a1:4310_3": "pabbhāraparibhaṇḍakaraṇatthaṃ “kahaṃ mattikaṃ labhissāmī”ti cintetvā “bārāṇasiyaṃ",
  "atk-s0514a1:4310_4": "laddhuṃ sakkā”ti cīvaraṃ pārupitvā pattahattho nagaraṃ pavisitvā tassā avidūre aṭṭhāsi.",
  "atk-s0514a1:4310_5": "Sā kujjhitvā ullokentī paduṭṭhena manasā “mattikampi bhikkhatī”ti avoca. Paccekabuddho",
  "atk-s0514a1:4310_6": "niccalova ahosi. Atha sā paccekabuddhaṃ niccalitaṃ disvā puna cittaṃ pasādetvā, “samaṇa,",
  "atk-s0514a1:4310_7": "mattikampi na labhasī”ti vatvā mahantaṃ mattikāpiṇḍaṃ āharitvā patte ṭhapesi. So",
  "atk-s0514a1:4310_8": "tāya mattikāya pabbhāre paribhaṇḍamakāsi. Sā nacirasseva tato cavitvā tasmiṃyeva",
  "atk-s0514a1:4310_9": "nagare bahidvāragāme duggatitthiyā kucchimhi paṭisandhiṃ gaṇhi. Sā dasamāsaccayena",
  "atk-s0514a1:4310_10": "mātu kucchito nikkhami. Tassā mattikāpiṇḍaphalena sarīraṃ phassasampannaṃ ahosi,",
  "atk-s0514a1:4310_11": "kujjhitvā ullokitattā pana hatthapādamukhaakkhināsāni pāpāni virūpāni ahesuṃ. Tena",
  "atk-s0514a1:4310_12": "taṃ “pañcapāpī”tveva sañjāniṃsu.",
  "atk-s0514a1:4311_0": "Athekadivasaṃ bārāṇasirājā rattiṃ aññātakavesena nagaraṃ pariggaṇhanto taṃ padesaṃ",
  "atk-s0514a1:4311_1": "gato. Sāpi gāmadārikāhi saddhiṃ kīḷantī ajānitvāva rājānaṃ hatthe gaṇhi. So tassā",
  "atk-s0514a1:4311_2": "hatthasamphassena sakabhāvena saṇṭhātuṃ nāsakkhi, dibbasamphassena phuṭṭho viya ahosi.",
  "atk-s0514a1:4311_3": "So phassarāgaratto tathāvirūpampi taṃ hatthe gahetvā “kassa dhītāsī”ti pucchitvā",
  "atk-s0514a1:4311_4": "“dvāravāsino”ti vutte assāmikabhāvaṃ pucchitvā “ahaṃ te sāmiko bhavissāmi, gaccha",
  "atk-s0514a1:4311_5": "mātāpitaro anujānāpehī”ti āha. Sā mātāpitaro upagantvā “eko, amma, puriso maṃ icchatī”ti",
  "atk-s0514a1:4311_6": "vatvā “sopi duggato bhavissati, sace tādisampi icchati, sādhū”ti vutte gantvā mātāpitūhi",
  "atk-s0514a1:4311_7": "anuññātabhāvaṃ ārocesi. So tasmiṃyeva gehe tāya saddhiṃ vasitvā pātova rājanivesanaṃ",
  "atk-s0514a1:4311_8": "pāvisi. Tato paṭṭhāyeva aññātakavesena nibaddhaṃ tattha gacchati, aññaṃ itthiṃ oloketumpi na icchati.",
  "atk-s0514a1:4312_0": "Athekadivasaṃ tassā pitu lohitapakkhandikā uppajji. Asambhinnakhīrasappimadhusakkharayuttapāyāsova",
  "atk-s0514a1:4312_1": "etassa bhesajjaṃ, taṃ te daliddatāya uppādetuṃ na sakkonti. Tato pañcapāpimātā dhītaraṃ",
  "atk-s0514a1:4312_2": "āha – “kiṃ, amma, tava sāmiko pāyāsaṃ uppādetuṃ sakkhissatī”ti? “Amma, mama sāmikena",
  "atk-s0514a1:4312_3": "amhehipi duggatatarena bhavitabbaṃ, evaṃ santepi pucchissāmi naṃ, mā cintayī”ti vatvā",
  "atk-s0514a1:4312_4": "tassāgamanavelāyaṃ dummanā hutvā nisīdi. Atha naṃ rājā āgantvā “kiṃ dummanāsī”ti",
  "atk-s0514a1:4312_5": "pucchi. Sā tamatthaṃ ārocesi. Taṃ sutvā rājā “bhadde idaṃ atirasabhesajjaṃ, kuto",
  "atk-s0514a1:4312_6": "labhissāmī”ti vatvā cintesi – “na sakkā mayā niccakālaṃ evaṃ carituṃ, antarāmagge",
  "atk-s0514a1:4312_7": "parissayopi daṭṭhabbo, sace kho pana etaṃ antepuraṃ nessāmi, etissā phassasampadaṃ",
  "atk-s0514a1:4312_8": "ajānantā ‘amhākaṃ rājā yakkhiniṃ gahetvā āgato’ti keḷiṃ karissanti, sakalanagaravāsino",
  "atk-s0514a1:4312_9": "etissā samphassaṃ jānāpetvā garahaṃ mocessāmī”ti. Atha naṃ rājā – “bhadde, mā cintayi,",
  "atk-s0514a1:4312_10": "āharissāmi te pitu pāyāsa”nti vatvā tāya saddhiṃ abhiramitvā rājanivesanaṃ gantvā",
  "atk-s0514a1:4312_11": "punadivase tādisaṃ pāyāsaṃ pacāpetvā paṇṇāni āharāpetvā dve puṭe katvā ekasmiṃ pāyāsaṃ",
  "atk-s0514a1:4312_12": "pakkhipitvā ekasmiṃ cūḷāmaṇiṃ ṭhapetvā bandhitvā rattibhāge gantvā, “bhadde, mayaṃ",
  "atk-s0514a1:4312_13": "daliddā, kicchena sampāditaṃ, tava pitaraṃ ‘ajja imamhā puṭā pāyāsaṃ bhuñja, sve",
  "atk-s0514a1:4312_14": "imamhā’ti vadeyyāsī”ti āha. Sā tathā akāsi. Athassā pitā ojasampannattā pāyāsassa",
  "atk-s0514a1:4312_15": "thokameva bhuñjitvā suhito jāto. Sesaṃ mātu datvā sayampi bhuñji. Tayopi suhitā ahesuṃ.",
  "atk-s0514a1:4312_16": "Cūḷāmaṇipuṭaṃ pana punadivasatthāya ṭhapesuṃ.",
  "atk-s0514a1:4313_0": "Rājā nivesanaṃ gantvā mukhaṃ dhovitvāva “cūḷāmaṇiṃ me āharathā”ti vatvā “na passāma,",
  "atk-s0514a1:4313_1": "devā”ti vutte “sakalanagaraṃ vicinathā”ti āha. Te vicinitvāpi na passiṃsu. Tena hi",
  "atk-s0514a1:4313_2": "bahinagare daliddagehesu bhattapaṇṇapuṭe upādāya vicinathāti. Vicinantā tasmiṃ ghaṭe",
  "atk-s0514a1:4313_3": "cūḷāmaṇiṃ disvā tassā mātāpitaro “corā”ti bandhitvā nayiṃsu. Athassā pitā, “sāmi,",
  "atk-s0514a1:4313_4": "na mayaṃ corā, aññenāyaṃ maṇi ābhato”ti vatvā “kenā”ti vutte “jāmātarā me”ti ācikkhitvā",
  "atk-s0514a1:4313_5": "“kahaṃ so”ti pucchito “dhītā me jānātī”ti āha. Tato dhītāya saddhiṃ kathesi – “amma,",
  "atk-s0514a1:4313_6": "sāmikaṃ te jānāsī”ti? “Na jānāmī”ti. “Evaṃ sante amhākaṃ jīvitaṃ natthī”ti. “Tāta,",
  "atk-s0514a1:4313_7": "so andhakāre āgantvā andhakāre eva yāti, tenassa rūpaṃ na jānāmi, hatthasamphassena",
  "atk-s0514a1:4313_8": "pana naṃ jānituṃ sakkomī”ti. So rājapurisānaṃ ārocesi. Tepi rañño ārocesuṃ. Rājā",
  "atk-s0514a1:4313_9": "ajānanto viya hutvā “tena hi taṃ itthiṃ rājaṅgaṇe antosāṇiyaṃ ṭhapetvā sāṇiyā hatthappamāṇaṃ",
  "atk-s0514a1:4313_10": "chiddaṃ katvā nagaravāsino sannipātetvā hatthasamphassena coraṃ gaṇhathā”ti āha.",
  "atk-s0514a1:4313_11": "Rājapurisā tathā kātuṃ tassā santikaṃ gantvā rūpaṃ disvāva vippaṭisārino hutvā –",
  "atk-s0514a1:4313_12": "“dhī, dhī pisācī”ti jigucchitvā phusituṃ na ussahiṃsu, ānetvā pana naṃ rājaṅgaṇe",
  "atk-s0514a1:4313_13": "antosāṇiyaṃ ṭhapetvā sakalanagaravāsino sannipātesuṃ. Sā āgatāgatassa chiddena pasāritahatthaṃ",
  "atk-s0514a1:4313_14": "gahetvāva “no eso”ti vadati. Purisā tassā dibbaphassasadise phasse bajjhitvā apagantuṃ",
  "atk-s0514a1:4313_15": "na sakkhiṃsu, “sacāyaṃ daṇḍārahā, daṇḍaṃ datvāpi dāsakammakārabhāvaṃ upagantvāpi",
  "atk-s0514a1:4313_16": "etaṃ ghare karissāmā”ti cintayiṃsu. Atha ne rājapurisā daṇḍehi koṭṭetvā palāpesuṃ.",
  "atk-s0514a1:4313_17": "Uparājānaṃ ādiṃ katvā sabbe ummattakā viya ahesuṃ.",
  "atk-s0514a1:4314_0": "Atha rājā – “kacci ahaṃ bhaveyya”nti hatthaṃ pasāresi. Taṃ hatthe gahetvāva “coro",
  "atk-s0514a1:4314_1": "me gahito”ti mahāsaddaṃ kari. Rājā tepi pucchi – “tumhe etāya hatthe gahitā kiṃ cintayitthā”ti.",
  "atk-s0514a1:4314_2": "Te yathābhūtaṃ ārocesuṃ. Atha ne rājā āha – “ahaṃ etaṃ attano gehaṃ ānetuṃ evaṃ kāresiṃ",
  "atk-s0514a1:4314_3": "‘etissā phassaṃ ajānantā maṃ paribhaveyyu’nti cintetvā, tasmā mayā sabbe tumhe jānāpitā,",
  "atk-s0514a1:4314_4": "vadatha, bho dāni, sā kassa gehe bhavituṃ yuttā”ti? “Tumhākaṃ, devā”ti. Atha naṃ",
  "atk-s0514a1:4314_5": "abhisiñcitvā aggamahesiṃ akāsi. Mātāpitūnampissā issariyaṃ dāpesi. Tato paṭṭhāya",
  "atk-s0514a1:4314_6": "ca pana tāya sammatto neva vinicchayaṃ paṭṭhapesi, na aññaṃ itthiṃ olokesi. Tā tassā",
  "atk-s0514a1:4314_7": "antaraṃ pariyesiṃsu. Sā ekadivasaṃ dvinnaṃ rājūnaṃ aggamahesibhāvassa supine nimittaṃ",
  "atk-s0514a1:4314_8": "disvā rañño ārocesi. Rājā supinapāṭhake pakkosāpetvā “evarūpe supine diṭṭhe kiṃ hotī”ti",
  "atk-s0514a1:4314_9": "pucchi. Te itarāsaṃ itthīnaṃ santikā lañjaṃ gahetvā – “mahārāja, deviyā sabbasetassa",
  "atk-s0514a1:4314_10": "hatthino khandhe nisinnabhāvo tumhākaṃ maraṇassa pubbanimittaṃ, hatthikhandhagatāya",
  "atk-s0514a1:4314_11": "pana candaparāmasanaṃ tumhākaṃ paccāmittarājānayanassa pubbanimitta”nti vatvā “idāni",
  "atk-s0514a1:4314_12": "kiṃ kātabba”nti vutte “deva imaṃ māretuṃ na sakkā, nāvāya pana naṃ ṭhapetvā nadiyaṃ",
  "atk-s0514a1:4314_13": "vissajjetuṃ vaṭṭatī”ti vadiṃsu. Rājā āhāravatthālaṅkārehi saddhiṃ rattibhāge naṃ",
  "atk-s0514a1:4314_14": "nāvāya ṭhapetvā nadiyaṃ vissajjesi.",
  "atk-s0514a1:4315_0": "Sā nadiyā vuyhamānā heṭṭhānadiyā nāvāya udakaṃ kīḷantassa bāvarikarañño abhimukhaṭṭhānaṃ",
  "atk-s0514a1:4315_1": "pattā. Tassa senāpati nāvaṃ disvā “ayaṃ nāvā mayha”nti āha. Rājā “nāvāya bhaṇḍaṃ",
  "atk-s0514a1:4315_2": "mayha”nti vatvā āgatāya nāvāya taṃ disvā “kā nāma tvaṃ pisācīsadisā”ti pucchi. Sā",
  "atk-s0514a1:4315_3": "sitaṃ katvā bakassa rañño aggamahesibhāvaṃ kathetvā sabbaṃ taṃ pavattiṃ tassa kathesi.",
  "atk-s0514a1:4315_4": "Sā pana pañcapāpīti sakalajambudīpe pākaṭā. Atha naṃ rājā hatthe gahetvā ukkhipi,",
  "atk-s0514a1:4315_5": "saha gahaṇeneva phassarāgaratto aññāsu itthīsu itthisaññaṃ akatvā taṃ aggamahesiṭṭhāne",
  "atk-s0514a1:4315_6": "ṭhapesi. Sā tassa pāṇasamā ahosi. Bako taṃ pavattiṃ sutvā “nāhaṃ tassa aggamahesiṃ",
  "atk-s0514a1:4315_7": "kātuṃ dassāmī”ti senaṃ saṅkaḍḍhitvā tassa paṭititthe nivesanaṃ katvā paṇṇaṃ pesesi",
  "atk-s0514a1:4315_8": "– “bhariyaṃ vā me detu yuddhaṃ vā”ti. So “yuddhaṃ dassāmi, na bhariya”nti vatvā yuddhasajjo",
  "atk-s0514a1:4315_9": "ahosi. Ubhinnaṃ amaccā “mātugāmaṃ nissāya maraṇakiccaṃ natthi, purimasāmikattā esā",
  "atk-s0514a1:4315_10": "bakassa pāpuṇāti, nāvāya laddhattā bāvarikassa, tasmā ekekassa gehe satta satta divasāni",
  "atk-s0514a1:4315_11": "hotū”ti mantetvā dvepi rājāno saññāpesuṃ. Te ubhopi attamanā hutvā titthapaṭititthe",
  "atk-s0514a1:4315_12": "nagarāni māpetvā vasiṃsu. Sā dvinnampi tesaṃ aggamahesittaṃ kāresi. Dvepi tassā sammattā",
  "atk-s0514a1:4315_13": "ahesuṃ. Sā pana ekassa ghare sattāhaṃ vasitvā nāvāya itarassa gharaṃ gacchantī nāvaṃ",
  "atk-s0514a1:4315_14": "pājetvā nentena ekena mahallakakhujjakevaṭṭena saddhiṃ nadīmajjhe pāpaṃ karoti. Tadā",
  "atk-s0514a1:4315_15": "kuṇālo sakuṇarājā bako ahosi, tasmā idaṃ attanā diṭṭhakāraṇaṃ āharitvā dassento gāthamāha –",
  "atk-s0514a1:4316": "312.",
  "atk-s0514a1:4317": "“Bakassa ca bāvarikassa ca rañño, accantakāmānugatassa bhariyā;",
  "atk-s0514a1:4318": "Avācarī paṭṭhavasānugassa, kaṃ vāpi itthī nāticare tadañña”nti.",
  "atk-s0514a1:4319_0": "Tattha accantakāmānugatassāti accantaṃ kāmaṃ anugatassa. Avācarīti anācāraṃ cari.",
  "atk-s0514a1:4319_1": "Paṭṭhavasānugassāti paṭṭhassa attano vasānugatassa, attano pesanakārassa santiketi",
  "atk-s0514a1:4319_2": "attho. Karaṇatthe vā sāmivacanaṃ, tena saddhiṃ pāpamakāsīti vuttaṃ hoti. Tadaññanti",
  "atk-s0514a1:4319_3": "kataraṃ taṃ aññaṃ purisaṃ nāticareyyāti attho.",
  "atk-s0514a1:4320_0": "Aparāpi atīte brahmadattassa bhariyā piṅgiyānī nāma aggamahesī sīhapañjaraṃ vivaritvā",
  "atk-s0514a1:4320_1": "olokentī maṅgalaassagopakaṃ disvā rañño niddupagamanakāle vātapānena oruyha tena",
  "atk-s0514a1:4320_2": "saddhiṃ aticaritvā puna pāsādaṃ āruyha gandhehi sarīraṃ ubbaṭṭetvā raññā saddhiṃ",
  "atk-s0514a1:4320_3": "nipajji. Athekadivasaṃ rājā “kiṃ nu kho deviyā aḍḍharattasamaye niccaṃ sarīraṃ sītaṃ",
  "atk-s0514a1:4320_4": "hoti, pariggaṇhissāmi na”nti ekadivasaṃ niddupagato viya hutvā taṃ uṭṭhāya gacchantiṃ",
  "atk-s0514a1:4320_5": "anugantvā assabandhena saddhiṃ aticarantiṃ disvā nivattitvā sayanaṃ abhiruhi. Sāpi",
  "atk-s0514a1:4320_6": "aticaritvā āgantvā cūḷasayanake nipajji. Punadivase rājā amaccagaṇamajjheyeva taṃ",
  "atk-s0514a1:4320_7": "pakkosāpetvā taṃ kiccaṃ āvikatvā “sabbāva itthiyo pāpadhammā”ti tassā vadhabandhachejjabhejjārahaṃ",
  "atk-s0514a1:4320_8": "dosaṃ khamitvā ṭhānā cāvetvā aññaṃ aggamahesiṃ akāsi. Tadā kuṇālo rājā brahmadatto",
  "atk-s0514a1:4320_9": "ahosi, tena taṃ attanā diṭṭhaṃ āharitvā dassento gāthamāha –",
  "atk-s0514a1:4321": "313.",
  "atk-s0514a1:4322": "“Piṅgiyānī sabbalokissarassa, rañño piyā brahmadattassa bhariyā;",
  "atk-s0514a1:4323": "Avācarī paṭṭhavasānugassa, taṃ vāpi sā nājjhagā kāmakāminī”ti.",
  "atk-s0514a1:4324": "Tattha taṃ vāti sā evaṃ aticarantī taṃ vā assabandhaṃ taṃ vā aggamahesiṭṭhānanti ubhayampi nājjhagā, ubhato bhaṭṭhā ahosi. Kāmakāminīti kāme patthayamānā.",
  "atk-s0514a1:4325": "Evaṃ pāpadhammā itthiyoti atītavatthūhi itthīnaṃ dosaṃ kathetvā aparenapi pariyāyena tāsaṃ dosameva kathento āha –",
  "atk-s0514a1:4326": "314.",
  "atk-s0514a1:4327": "“Luddhānaṃ lahucittānaṃ, akataññūna dubbhinaṃ;",
  "atk-s0514a1:4328": "Nādevasatto puriso, thīnaṃ saddhātumarahati.",
  "atk-s0514a1:4329": "315.",
  "atk-s0514a1:4330": "“Na tā pajānanti kataṃ na kiccaṃ, na mātaraṃ pitaraṃ bhātaraṃ vā;",
  "atk-s0514a1:4331": "Anariyā samatikkantadhammā, sasseva cittassa vasaṃ vajanti.",
  "atk-s0514a1:4332": "316.",
  "atk-s0514a1:4333": "“Cirānuvuṭṭhampi piyaṃ manāpaṃ, anukampakaṃ pāṇasamampi bhattuṃ;",
  "atk-s0514a1:4334": "Āvāsu kiccesu ca naṃ jahanti, tasmāhamitthīnaṃ na vissasāmi.",
  "atk-s0514a1:4335": "317.",
  "atk-s0514a1:4336": "“Thīnañhi cittaṃ yathā vānarassa, kannappakannaṃ yathā rukkhachāyā;",
  "atk-s0514a1:4337": "Calācalaṃ hadayamitthiyānaṃ, cakkassa nemi viya parivattati.",
  "atk-s0514a1:4338": "318.",
  "atk-s0514a1:4339": "“Yadā tā passanti samekkhamānā, ādeyyarūpaṃ purisassa vittaṃ;",
  "atk-s0514a1:4340": "Saṇhāhi vācāhi nayanti menaṃ, kambojakā jalajeneva assaṃ.",
  "atk-s0514a1:4341": "319.",
  "atk-s0514a1:4342": "“Yadā na passanti samekkhamānā, ādeyyarūpaṃ purisassa vittaṃ;",
  "atk-s0514a1:4343": "Samantato naṃ parivajjayanti, tiṇṇo nadīpāragatova kullaṃ.",
  "atk-s0514a1:4344": "320.",
  "atk-s0514a1:4345": "“Silesūpamā sikhiriva sabbabhakkhā, tikkhamāyā nadīriva sīghasotā;",
  "atk-s0514a1:4346": "Sevanti hetā piyamappiyañca, nāvā yathā orakulaṃ parañca.",
  "atk-s0514a1:4347": "321.",
  "atk-s0514a1:4348": "“Na tā ekassa na dvinnaṃ, āpaṇova pasārito;",
  "atk-s0514a1:4349": "Yo tā mayhanti maññeyya, vātaṃ jālena bādhaye.",
  "atk-s0514a1:4350": "322.",
  "atk-s0514a1:4351": "“Yathā nadī ca pantho ca, pānāgāraṃ sabhā papā;",
  "atk-s0514a1:4352": "Evaṃ lokitthiyo nāma, velā tāsaṃ na vijjati.",
  "atk-s0514a1:4353": "323.",
  "atk-s0514a1:4354": "“Ghatāsanasamā etā, kaṇhasappasirūpamā;",
  "atk-s0514a1:4355": "Gāvo bahi tiṇasseva, omasanti varaṃ varaṃ.",
  "atk-s0514a1:4356": "324.",
  "atk-s0514a1:4357": "“Ghatāsanaṃ kuñjaraṃ kaṇhasappaṃ, muddhābhisittaṃ pamadā ca sabbā;",
  "atk-s0514a1:4358": "Ete naro niccayato bhajetha, tesaṃ have dubbidu sabbabhāvo.",
  "atk-s0514a1:4359": "325.",
  "atk-s0514a1:4360": "“Naccantavaṇṇā na bahūna kantā, na dakkhiṇā pamadā sevitabbā;",
  "atk-s0514a1:4361": "Na parassa bhariyā na dhanassa hetu, etitthiyo pañca na sevitabbā”ti.",
  "atk-s0514a1:4362_0": "Tattha luddhānanti lubbhānaṃ. Kaṇaverajātake viya baddhacorepi sārajjanaṃ sandhāyetaṃ",
  "atk-s0514a1:4362_1": "vuttaṃ. Lahucittānanti muhuttameva parivattanacittānaṃ. Cūḷadhanuggahajātakena etaṃ",
  "atk-s0514a1:4362_2": "dīpetabbaṃ. Akataññutā pana etāsaṃ ekakanipāte takkāriyajātakena dīpetabbā. Nādevasattoti",
  "atk-s0514a1:4362_3": "na adevasatto devena anāsatto ayakkhagahitako abhūtaviṭṭho puriso thīnaṃ sīlavantataṃ",
  "atk-s0514a1:4362_4": "saddhātuṃ nārahati, bhūtaviṭṭho pana saddaheyya. Katanti attano kataṃ upakāraṃ. Kiccanti",
  "atk-s0514a1:4362_5": "attanā kattabbaṃ kiccaṃ. Na mātaranti sabbepi ñātake chaḍḍetvā yasmiṃ paṭibaddhacittā",
  "atk-s0514a1:4362_6": "honti, taññeva anubandhanato ete mātādayo na jānanti nāma mahāpanthakamātā viya.",
  "atk-s0514a1:4362_7": "Anariyāti nillajjā. Sassevāti sakassa. Āvāsūti āpadāsu. Kiccesūti tesu tesu karaṇīyesu.",
  "atk-s0514a1:4363_0": "Kannappakannanti otiṇṇotiṇṇaṃ. Yathā hi visame padese rukkhachāyā ninnampiorohati,",
  "atk-s0514a1:4363_1": "thalampi abhiruhati, tathā etāsampi cittaṃ na kañci uttamādhamaṃ vajjeti. Calācalanti",
  "atk-s0514a1:4363_2": "ekasmiṃyeva apatiṭṭhitaṃ. Nemi viyāti sakaṭassa gacchato cakkanemi viya. Ādeyyarūpanti",
  "atk-s0514a1:4363_3": "gahetabbajātikaṃ. Vittanti dhanaṃ. Nayantīti attano vasaṃ nenti. Jalajenāti jalajātasevālena.",
  "atk-s0514a1:4363_4": "Kambojaraṭṭhavāsino kira yadā aṭavito asse gaṇhitukāmā honti, tadā ekasmiṃ ṭhāne",
  "atk-s0514a1:4363_5": "vatiṃ parikkhipitvā dvāraṃ yojetvā assānaṃ udakapānatitthe sevālaṃ madhunā makkhetvā",
  "atk-s0514a1:4363_6": "sevālasambandhāni tīre tiṇāni ādiṃ katvā yāva parikkhepadvārā makkhenti, assā pānīyaṃ",
  "atk-s0514a1:4363_7": "pivitvā rasagiddhena madhunā makkhitāni tāni tiṇāni khādantā anukkamena taṃ ṭhānaṃ",
  "atk-s0514a1:4363_8": "pavisanti. Iti yathā te jalajena palobhetvā asse vasaṃ nenti, tathā etāpi dhanaṃ",
  "atk-s0514a1:4363_9": "disvā tassa gahaṇatthāya saṇhāhi vācāhipi purisaṃ vasaṃ nentīti attho. Kullanti taraṇatthāya gahitaṃ yaṃ kiñci.",
  "atk-s0514a1:4364_0": "Silesūpamāti purisānaṃ cittabandhanena silesasadisā. Tikkhamāyāti tikhiṇamāyā sīghamāyā.",
  "atk-s0514a1:4364_1": "Nadīrivāti yathā pabbateyyā nadī sīghasotā, evaṃ sīghamāyāti attho. Āpaṇovāti yathā",
  "atk-s0514a1:4364_2": "ca pasāritāpaṇo yesaṃ mūlaṃ atthi, tesaññeva upakāro, tatheva tāpi. Yo tāti yo puriso",
  "atk-s0514a1:4364_3": "tā itthiyo. Bādhayeti so vātaṃ jālena bādheyya. Velā tāsaṃ na vijjatīti yathā etesaṃ",
  "atk-s0514a1:4364_4": "nadīādīnaṃ “asukavelāyameva ettha gantabba”nti velā natthi, rattimpi divāpi icchiticchitakkhaṇe",
  "atk-s0514a1:4364_5": "upagantabbāneva, asukenevātipi mariyādā natthi, atthikena upagantabbāneva, tathā tāsampīti attho.",
  "atk-s0514a1:4365_0": "Ghatāsanasamā etāti yathā aggi indhanena na tappati, evametāpi kilesaratiyā. Kaṇhasappasirūpamāti",
  "atk-s0514a1:4365_1": "kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi",
  "atk-s0514a1:4365_2": "kaṇhasappasirasadisā. Tattha bahularāgatāya ghoravisatā, pisuṇatāya dujivhatā, aticāritāya",
  "atk-s0514a1:4365_3": "mittadubbhitā veditabbā. Gāvo bahi tiṇassevāti yathā gāvo khāditaṭṭhānaṃ chaḍḍetvā",
  "atk-s0514a1:4365_4": "bahi manāpamanāpassa tiṇassa varaṃ varaṃ omasanti khādanti, evametāpi niddhanaṃ chaḍḍetvā",
  "atk-s0514a1:4365_5": "aññaṃ sadhanameva bhajantīti attho. Muddhābhisittanti rājānaṃ. Pamadā ca sabbāti",
  "atk-s0514a1:4365_6": "sabbā ca itthiyo. Eteti ete pañca jane. Niccayatoti niccasaññato, upaṭṭhitassati",
  "atk-s0514a1:4365_7": "appamattova hutvāti attho. Dubbidūti dujjāno. Sabbabhāvoti ajjhāsayo. Cirapariciṇṇopi",
  "atk-s0514a1:4365_8": "hi aggi dahati, ciravissāsikopi kuñjaro ghāteti, ciraparicitopi sappo ḍaṃsati, ciravissāsikopi",
  "atk-s0514a1:4365_9": "rājā anatthakaro hoti, evaṃ cirāciṇṇāpi itthiyo vikāraṃ dassentīti.",
  "atk-s0514a1:4366_0": "Naccantavaṇṇāti abhirūpavatī. Na bahūna kantāti aḍḍhakāsigaṇikā viya bahūnaṃ piyā",
  "atk-s0514a1:4366_1": "manāpā. Na dakkhiṇāti naccagītakusalā. Tathārūpā hi bahupatthitā bahumittā honti,",
  "atk-s0514a1:4366_2": "tasmā na sevitabbā. Na dhanassa hetūti yā dhanahetuyeva bhajati, sā apariggahāpi",
  "atk-s0514a1:4366_3": "na sevitabbā. Sā hi dhanaṃ alabhamānā kujjhatīti.",
  "atk-s0514a1:4367_0": "Evaṃ vutte mahājano mahāsattassa “aho sukathita”nti sādhukāramadāsi. Sopi ettakehi",
  "atk-s0514a1:4367_1": "kāraṇehi itthīnaṃ aguṇaṃ kathetvā tuṇhī ahosi. Taṃ sutvā ānando gijjharājā, “samma",
  "atk-s0514a1:4367_2": "kuṇāla, ahampi attano ñāṇabalena itthīnaṃ aguṇaṃ kathessāmī”ti vatvā aguṇakathaṃ",
  "atk-s0514a1:4367_3": "ārabhi. Taṃ dassento satthā āha –",
  "atk-s0514a1:4368": "“Atha khalu, bho, ānando gijjharājā kuṇālassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –",
  "atk-s0514a1:4369": "326.",
  "atk-s0514a1:4370": "“Puṇṇampi cemaṃ pathaviṃ dhanena, dajjitthiyā puriso sammatāya;",
  "atk-s0514a1:4371": "Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.",
  "atk-s0514a1:4372": "327.",
  "atk-s0514a1:4373": "“Uṭṭhāhakaṃ cepi alīnavuttiṃ, komārabhattāraṃ piyaṃ manāpaṃ;",
  "atk-s0514a1:4374": "Āvāsu kiccesu ca naṃ jahanti, tasmāhamitthīnaṃ na vissasāmi.",
  "atk-s0514a1:4375": "328.",
  "atk-s0514a1:4376": "“Na vissase ‘icchati ma’nti poso, na vissase ‘rodati me sakāse’;",
  "atk-s0514a1:4377": "Sevanti hetā piyamappiyañca, nāvā yathā orakūlaṃ parañca.",
  "atk-s0514a1:4378": "329.",
  "atk-s0514a1:4379": "“Na vissase sākhapurāṇasanthataṃ, na vissase mittapurāṇacoraṃ;",
  "atk-s0514a1:4380": "Na vissase rājānaṃ ‘sakhā mama’nti, na vissase itthi dasanna mātaraṃ.",
  "atk-s0514a1:4381": "330.",
  "atk-s0514a1:4382": "“Na vissase rāmakarāsu nārisu, accantasīlāsu asaññatāsu;",
  "atk-s0514a1:4383": "Accantapemānugatassa bhariyā, na vissase titthasamā hi nāriyo.",
  "atk-s0514a1:4384": "331.",
  "atk-s0514a1:4385": "“Haneyyuṃ chindeyyuṃ chedāpeyyumpi, kaṇṭhepi chetvā rudhiraṃ piveyyuṃ;",
  "atk-s0514a1:4386": "Mā dīnakāmāsu asaññatāsu, bhāvaṃ kare gaṅgatitthūpamāsu.",
  "atk-s0514a1:4387": "332.",
  "atk-s0514a1:4388": "“Musā tāsaṃ yathā saccaṃ, saccaṃ tāsaṃ yathā musā;",
  "atk-s0514a1:4389": "Gāvo bahi tiṇasseva, omasanti varaṃ varaṃ.",
  "atk-s0514a1:4390": "333.",
  "atk-s0514a1:4391": "“Gatenetā palobhenti, pekkhitena mhitena ca;",
  "atk-s0514a1:4392": "Athopi dunnivatthena, mañjunā bhaṇitena ca.",
  "atk-s0514a1:4393": "334.",
  "atk-s0514a1:4394": "“Coriyo kathinā hetā, vāḷā ca lapasakkharā;",
  "atk-s0514a1:4395": "Na tā kiñci na jānanti, yaṃ manussesu vañcanaṃ.",
  "atk-s0514a1:4396": "335.",
  "atk-s0514a1:4397": "“Asā lokitthiyo nāma, velā tāsaṃ na vijjati;",
  "atk-s0514a1:4398": "Sārattā ca pagabbhā ca, sikhī sabbaghaso yathā.",
  "atk-s0514a1:4399": "336.",
  "atk-s0514a1:4400": "“Natthitthīnaṃ piyo nāma, appiyopi na vijjati;",
  "atk-s0514a1:4401": "Sevanti hetā piyamappiyañca, nāvā yathā orakūlaṃ parañca.",
  "atk-s0514a1:4402": "337.",
  "atk-s0514a1:4403": "“Natthitthīnaṃ piyo nāma, appiyopi na vijjati;",
  "atk-s0514a1:4404": "Dhanattā paṭivallanti, latāva dumanissitā.",
  "atk-s0514a1:4405": "338.",
  "atk-s0514a1:4406": "“Hatthibandhaṃ assabandhaṃ, gopurisañca maṇḍalaṃ;",
  "atk-s0514a1:4407": "Chavaḍāhakaṃ pupphachaḍḍakaṃ, sadhanamanupatanti nāriyo.",
  "atk-s0514a1:4408": "339.",
  "atk-s0514a1:4409": "“Kulaputtampi jahanti akiñcanaṃ, chavakasamasadisampi;",
  "atk-s0514a1:4410": "Anugacchanti anupatanti, dhanahetu hi nāriyo”ti.",
  "atk-s0514a1:4411_0": "Tattha ādimajjhakathāpariyosānanti kathāya ādimajjhapariyosānaṃ. Laddhā khaṇanti",
  "atk-s0514a1:4411_1": "okāsaṃ labhitvā. Icchati manti maṃ esā icchatīti puriso itthiṃ na vissaseyya. Sākhapurāṇasanthatanti",
  "atk-s0514a1:4411_2": "hiyyo vā pare vā santhataṃ purāṇasākhāsanthataṃ na vissase, apapphoṭetvā apaccavekkhitvā",
  "atk-s0514a1:4411_3": "na paribhuñjeyya. Tatra hi dīghajātiko vā pavisitvā tiṭṭheyye, paccāmitto vā satthaṃ",
  "atk-s0514a1:4411_4": "nikkhipeyya. Mittapurāṇacoranti panthadūhanaṭṭhāne ṭhitaṃ coraṃ “purāṇamitto me”ti",
  "atk-s0514a1:4411_5": "na vissaseyya. Corā hi ye sañjānanti teyeva mārenti. Sakhā mamanti so hi khippameva",
  "atk-s0514a1:4411_6": "kujjhati, tasmā rājānaṃ “sakhā me”ti na vissase. Dasannamātaranti “ayaṃ mahallikā",
  "atk-s0514a1:4411_7": "idāni maṃ na aticarissati, attānaṃ rakkhissatī”ti na vissasetabbā. Rāmakarāsūti bālānaṃ",
  "atk-s0514a1:4411_8": "ratikarāsu. Accantasīlāsūti atikkantasīlāsu. Accantapemānugatassāti sacepi accantaṃ",
  "atk-s0514a1:4411_9": "anugatapemā assa, tathāpi taṃ na vissase. Kiṃkāraṇā? Titthasamā hi nāriyoti sambandho,",
  "atk-s0514a1:4411_10": "titthaṃ viya sabbasādhāraṇāti attho.",
  "atk-s0514a1:4412_0": "Haneyyunti kuddhā vā aññapurisasārattā vā hutvā sabbametaṃ hananādiṃ kareyyuṃ. Mā",
  "atk-s0514a1:4412_1": "dīnakāmāsūti hīnajjhāsayāsu saṃkiliṭṭhaāsayāsu. Bhāvanti evarūpāsu sinehaṃ mā kare.",
  "atk-s0514a1:4412_2": "Gaṅgatitthūpamāsūti sabbasādhāraṇaṭṭhena gaṅgātitthasadisāsu. Musāti musāvādo tāsaṃ",
  "atk-s0514a1:4412_3": "saccasadisova. Gatenātiādīsu pekkhitena palobhane ummādantījātakaṃ, dunnivatthena",
  "atk-s0514a1:4412_4": "niḷinikājātakaṃ, mañjunā bhaṇitena “tuvaṭaṃ kho, ayyaputta, āgaccheyyāsī”ti nandattherassa",
  "atk-s0514a1:4412_5": "vatthu kathetabbaṃ. Coriyoti sambhatassa dhanassa vināsanena coriyo. Kathināti thaddhahadayā.",
  "atk-s0514a1:4412_6": "Vāḷāti duṭṭhā appakeneva kujjhanasīlā. Lapasakkharāti niratthakalapanena sakkharā",
  "atk-s0514a1:4412_7": "viya madhurā. Asāti asatiyo lāmakā. Sārattāti sabbadā sārattā. Pagabbhāti kāyapāgabbhiyādīhi",
  "atk-s0514a1:4412_8": "pagabbhā. Yathāti yathā sikhī sabbaghaso, evametāpi sabbaghasā. Paṭivallantīti parissajanti",
  "atk-s0514a1:4412_9": "upagūhanti veṭhenti. Latāvāti yathā latā rukkhanissitā rukkhaṃ veṭhenti, evametā",
  "atk-s0514a1:4412_10": "purisaṃ parissajanti nāma.",
  "atk-s0514a1:4413_0": "Hatthibandhantiādīsu gopuriso vuccati gopālako. Chavaḍāhakanti chavānaṃ ḍāhakaṃ,",
  "atk-s0514a1:4413_1": "susānapālanti vuttaṃ hoti. Pupphachaḍḍakanti vaccaṭṭhānasodhakaṃ. Sadhananti etesupi",
  "atk-s0514a1:4413_2": "sadhanaṃ anugacchantiyeva. Akiñcananti adhanaṃ. Chavakasamasadisanti sunakhamaṃsakhādacaṇḍālena",
  "atk-s0514a1:4413_3": "samaṃ sadisaṃ, tena nibbisesampi purisaṃ gacchanti bhajanti. Kasmā? Yasmā anupatanti dhanahetu nāriyoti.",
  "atk-s0514a1:4414": "Evaṃ attano ñāṇe ṭhatvā ānando gijjharājā itthīnaṃ aguṇaṃ kathetvā tuṇhī ahosi. Tassa vacanaṃ sutvā nāradopi attano ñāṇe ṭhatvā tāsaṃ aguṇaṃ kathesi. Taṃ dassento satthā āha –",
  "atk-s0514a1:4415": "“Atha khalu, bho, nārado devabrāhmaṇo ānandassa gijjharājassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –",
  "atk-s0514a1:4416": "340.",
  "atk-s0514a1:4417": "“‘Cattārome na pūrenti, te me suṇātha bhāsato;",
  "atk-s0514a1:4418": "Samuddo brāhmaṇo rājā, itthī cāpi dijampati.",
  "atk-s0514a1:4419": "341.",
  "atk-s0514a1:4420": "“Saritā sāgaraṃ yanti, yā kāci pathavissitā;",
  "atk-s0514a1:4421": "Tā samuddaṃ na pūrenti, ūnattā hi na pūrati.",
  "atk-s0514a1:4422": "342.",
  "atk-s0514a1:4423": "“Brāhmaṇo ca adhīyāna, vedamakkhānapañcamaṃ;",
  "atk-s0514a1:4424": "Bhiyyopi sutamiccheyya, ūnattā hi na pūrati.",
  "atk-s0514a1:4425": "343.",
  "atk-s0514a1:4426": "“Rājā ca pathaviṃ sabbaṃ, sasamuddaṃ sapabbataṃ;",
  "atk-s0514a1:4427": "Ajjhāvasaṃ vijinitvā, anantaratanocitaṃ;",
  "atk-s0514a1:4428": "Pāraṃ samuddaṃ pattheti ūnattā hi na pūrati.",
  "atk-s0514a1:4429": "344.",
  "atk-s0514a1:4430": "“Ekamekāya itthiyā, aṭṭhaṭṭha patino siyā;",
  "atk-s0514a1:4431": "Sūrā ca balavanto ca, sabbakāmarasāharā;",
  "atk-s0514a1:4432": "Kareyya navame chandaṃ, ūnattā hi na pūrati.",
  "atk-s0514a1:4433": "345.",
  "atk-s0514a1:4434": "“Sabbitthiyo sikhīriva sabbabhakkhā, sabbitthiyo nadīriva sabbavāhī;",
  "atk-s0514a1:4435": "Sabbitthiyo kaṇṭakānaṃva sākhā, sabbitthiyo dhanahetu vajanti.",
  "atk-s0514a1:4436": "346.",
  "atk-s0514a1:4437": "“Vātañca jālena naro parāmase, osiñcaye sāgaramekapāṇinā;",
  "atk-s0514a1:4438": "Sakena hatthena kareyya ghosaṃ, yo sabbabhāvaṃ pamadāsu ossaje.",
  "atk-s0514a1:4439": "347.",
  "atk-s0514a1:4440": "“Corīnaṃ bahubuddhīnaṃ, yāsu saccaṃ sudullabhaṃ;",
  "atk-s0514a1:4441": "Thīnaṃ bhāvo durājāno, macchassevodake gataṃ.",
  "atk-s0514a1:4442": "348.",
  "atk-s0514a1:4443": "“Analā mudusambhāsā, duppūrā tā nadīsamā;",
  "atk-s0514a1:4444": "Sīdanti naṃ viditvāna, ārakā parivajjaye.",
  "atk-s0514a1:4445": "349.",
  "atk-s0514a1:4446": "“Āvaṭṭanī mahāmāyā, brahmacariyavikopanā;",
  "atk-s0514a1:4447": "Sīdanti naṃ viditvāna, ārakā parivajjaye.",
  "atk-s0514a1:4448": "350.",
  "atk-s0514a1:4449": "“Yaṃ etā upasevanti, chandasā vā dhanena vā;",
  "atk-s0514a1:4450": "Jātavedova saṃṭhānaṃ, khippaṃ anudahanti na”’nti.",
  "atk-s0514a1:4451_0": "Tattha dijampatīti dijajeṭṭhakaṃ kuṇālaṃ ālapati. “Saritā”tiādi ṭhapitamātikāya bhājanatthaṃ",
  "atk-s0514a1:4451_1": "vuttaṃ. Ūnattāti udakapatiṭṭhānassa mahantatāya ūnā eva. Adhīyānāti sajjhāyitvā.",
  "atk-s0514a1:4451_2": "Vedamakkhānapañcamanti itihāsapañcamaṃ vedacatukkaṃ. Ūnattāti so hi ajjhāsayamahantatāya",
  "atk-s0514a1:4451_3": "sikkhitabbassa na pūrati. Anantaratanocitanti nānāratanehi ocitaṃ paripuṇṇaṃ. Ūnattāti",
  "atk-s0514a1:4451_4": "so hi taṇhāmahantatāya na pūrati. Siyāti siyuṃ, ayameva vā pāṭho. Sabbakāmarasāharāti",
  "atk-s0514a1:4451_5": "sabbesaṃ kāmarasānaṃ āharakā. “Navame”ti aṭṭhahi atittabhāvadassanatthaṃ vuttaṃ.",
  "atk-s0514a1:4451_6": "Sā pana dasamepi vīsatimepi tato uttaritarepi chandaṃ karoteva. Ūnattāti sā hi kāmataṇhāya",
  "atk-s0514a1:4451_7": "mahantatāya na pūrati. Kaṇḍakānaṃva sākhāti sambādhamagge kaṇṭakasākhasadisā. Yathā",
  "atk-s0514a1:4451_8": "hi sākhā laggitvā ākaḍḍhati, evaṃ etāpi rūpādīhi kaḍḍhanti. Yathā sākhā hatthādīsu",
  "atk-s0514a1:4451_9": "vijjhitvā dukkhaṃ uppādeti, evaṃ etāpi phuṭṭhamattā sarīrasamphassena vijjhitvā mahāvināsaṃ",
  "atk-s0514a1:4451_10": "pāpenti. Vajantīti parapurisaṃ vajanti.",
  "atk-s0514a1:4452_0": "Parāmaseti gaṇheyya. Osiñcayeti nhāyituṃ otiṇṇo ekena pāṇinā sakalasamuddaudakaṃ",
  "atk-s0514a1:4452_1": "osiñceyya gahetvā chaḍḍeyya. Sakenāti ekena attano hatthena tameva hatthaṃ haritvā",
  "atk-s0514a1:4452_2": "ghosaṃ uppādeyya. Sabbabhāvanti “tvameva iṭṭho kanto piyo manāpo”ti vuccamāno yo",
  "atk-s0514a1:4452_3": "puriso “evameta”nti saddahanto sabbaṃ attano ajjhāsayaṃ pamadāsu ossajeyya, so jālādīhi",
  "atk-s0514a1:4452_4": "vātaggahaṇādīni kareyyāti attho. Gatanti gamanaṃ. Analāti tīhi dhammehi alanti vacanavirahitā.",
  "atk-s0514a1:4452_5": "Duppurā tāti yathā mahānadī udakena, evaṃ kilesaratiyā tā duppūrā. Sīdanti naṃ viditvānāti",
  "atk-s0514a1:4452_6": "ettha nanti nipātamattaṃ, itthiyo allīnā catūsu apāyesu sīdantīti viditvā. Āvaṭṭanīti",
  "atk-s0514a1:4452_7": "yathā āvaṭṭanī mahājanassa hadayaṃ mohetvā attano vase vatteti, evametāpīti attho.",
  "atk-s0514a1:4452_8": "Vikopanāti nāsanatthena ca garahatthena ca brahmacariyassa kopikā. Chandasā vāti",
  "atk-s0514a1:4452_9": "piyasaṃvāsena vā. Dhanena vāti dhanahetu vā. Saṃṭhānanti yathā jātavedo attano ṭhānaṃ",
  "atk-s0514a1:4452_10": "yaṃ yaṃ padesaṃ allīyati, taṃ taṃ dahati, tathā etāpi yaṃ yaṃ purisaṃ kilesavasena",
  "atk-s0514a1:4452_11": "allīyanti, taṃ taṃ anudahanti mahāvināsaṃ pāpenti.",
  "atk-s0514a1:4453": "Evaṃ nāradena itthīnaṃ aguṇe pakāsite puna mahāsatto visesetvā tāsaṃ aguṇaṃ pakāseti. Taṃ dassetuṃ satthā āha –",
  "atk-s0514a1:4454": "“Atha khalu, bho, kuṇālo sakuṇo nāradassa devabrāhmaṇassa ādimajjhakathāpariyosānaṃ viditvā tāyaṃ velāyaṃ imā gāthāyo ajjhabhāsi –",
  "atk-s0514a1:4455": "351.",
  "atk-s0514a1:4456": "“‘Sallape nisitakhaggapāṇinā, paṇḍito api pisācadosinā;",
  "atk-s0514a1:4457": "Uggatejamuragampi āside, eko ekāya pamadāya nālape.",
  "atk-s0514a1:4458": "352.",
  "atk-s0514a1:4459": "“Lokacittamathanā hi nāriyo, naccagītabhaṇitamhitāvudhā;",
  "atk-s0514a1:4460": "Bādhayanti anupaṭṭhitassatiṃ, dīpe rakkhasigaṇova vāṇije.",
  "atk-s0514a1:4461": "353.",
  "atk-s0514a1:4462": "“Natthi tāsaṃ vinayo na saṃvaro, majjamaṃsaniratā asaññatā;",
  "atk-s0514a1:4463": "Tā gilanti purisassa pābhataṃ, sāgareva makaraṃ timiṅgalo.",
  "atk-s0514a1:4464": "354.",
  "atk-s0514a1:4465": "“Pañcakāmaguṇasātagocarā, uddhatā aniyatā asaññatā;",
  "atk-s0514a1:4466": "Osaranti pamadā pamādinaṃ, loṇatoyavatiyaṃva āpakā.",
  "atk-s0514a1:4467": "355.",
  "atk-s0514a1:4468": "“Yaṃ naraṃ upalapenti nāriyo, chandasā vā ratiyā dhanena vā;",
  "atk-s0514a1:4469": "Jātavedasadisampi tādisaṃ, rāgadosavadhiyo dahanti naṃ.",
  "atk-s0514a1:4470": "356.",
  "atk-s0514a1:4471": "“Aḍḍhaṃ ñatvā purisaṃ mahaddhanaṃ, osaranti sadhanaṃ sahattanā;",
  "atk-s0514a1:4472": "Rattacittamativeṭhayanti naṃ, sāla māluvalatāva kānane.",
  "atk-s0514a1:4473": "357.",
  "atk-s0514a1:4474": "“Tā upenti vividhena chandasā, citrabimbamukhiyo alaṅkatā;",
  "atk-s0514a1:4475": "Uhasanti pahasanti nāriyo, sambarova satamāyakovidā.",
  "atk-s0514a1:4476": "358.",
  "atk-s0514a1:4477": "“Jātarūpamaṇimuttabhūsitā, sakkatā patikulesu nāriyo;",
  "atk-s0514a1:4478": "Rakkhitā aticaranti sāmikaṃ, dānavaṃva hadayantarassitā.",
  "atk-s0514a1:4479": "359.",
  "atk-s0514a1:4480": "“Tejavāpi hi naro vicakkhaṇo, sakkato bahujanassa pūjito;",
  "atk-s0514a1:4481": "Nārinaṃ vasagato na bhāsati, rāhunā upahatova candimā.",
  "atk-s0514a1:4482": "360.",
  "atk-s0514a1:4483": "“Yaṃ kareyya kupito diso disaṃ, duṭṭhacitto vasamāgataṃ ariṃ;",
  "atk-s0514a1:4484": "Tena bhiyyo byasanaṃ nigacchati, nārinaṃ vasagato apekkhavā.",
  "atk-s0514a1:4485": "361.",
  "atk-s0514a1:4486": "“Kesalūnanakhachinnatajjitā, pādapāṇikasadaṇḍatāḷitā;",
  "atk-s0514a1:4487": "Hīnamevupagatā hi nāriyo, tā ramanti kuṇapeva makkhikā.",
  "atk-s0514a1:4488": "362.",
  "atk-s0514a1:4489": "“Tā kulesu visikhantaresu vā, rājadhāninigamesu vā puna;",
  "atk-s0514a1:4490": "Oḍḍitaṃ namucipāsavākaraṃ, cakkhumā parivajje sukhatthiko.",
  "atk-s0514a1:4491": "363.",
  "atk-s0514a1:4492": "“Ossajitva kusalaṃ tapoguṇaṃ, yo anariyacaritāni mācari;",
  "atk-s0514a1:4493": "Devatāhi nirayaṃ nimissati, chedagāmimaṇiyaṃva vāṇijo.",
  "atk-s0514a1:4494": "364.",
  "atk-s0514a1:4495": "“So idha garahito parattha ca, dummatī upahato sakammunā;",
  "atk-s0514a1:4496": "Gacchatī aniyato gaḷāgaḷaṃ, duṭṭhagadrabharathova uppathe.",
  "atk-s0514a1:4497": "365.",
  "atk-s0514a1:4498": "“So upeti nirayaṃ patāpanaṃ, sattisimbalivanañca āyasaṃ;",
  "atk-s0514a1:4499": "Āvasitvā tiracchānayoniyaṃ, petarājavisayaṃ na muñcati.",
  "atk-s0514a1:4500": "366.",
  "atk-s0514a1:4501": "“Dibyakhiḍḍaratiyo ca nandane, cakkavatticaritañca mānuse;",
  "atk-s0514a1:4502": "Nāsayanti pamadā pamādinaṃ, duggatiñca paṭipādayanti naṃ.",
  "atk-s0514a1:4503": "367.",
  "atk-s0514a1:4504": "“Dibyakhiḍḍaratiyo na dullabhā, cakkavatticaritañca mānuse;",
  "atk-s0514a1:4505": "Soṇṇabyamhanilayā ca accharā, ye caranti pamadāhanatthikā.",
  "atk-s0514a1:4506": "368.",
  "atk-s0514a1:4507": "“Kāmadhātusamatikkamā gati, rūpadhātuyā bhāvo na dullabho;",
  "atk-s0514a1:4508": "Vītarāgavisayūpapatti yā, ye caranti pamadāhanatthikā.",
  "atk-s0514a1:4509": "369.",
  "atk-s0514a1:4510": "“Sabbadukkhasamattikkamaṃ sivaṃ, accantamacalitaṃ asaṅkhataṃ;",
  "atk-s0514a1:4511": "Nibbutehi sucihī na dullabhaṃ, ye caranti pamadāhanatthikā”’ti.",
  "atk-s0514a1:4512_0": "Tattha sallapeti “sace mayā saddhiṃ sallapessasi, sīsaṃ te pātessāmī”ti vatvā khaggaṃ",
  "atk-s0514a1:4512_1": "ādāya ṭhitenāpi, “sallapitamatteyeva taṃ khāditvā jīvitavināsaṃ pāpessāmī”ti dosinā",
  "atk-s0514a1:4512_2": "hutvā ṭhitenāpi pisācena saddhiṃ sallape. “Upagataṃ ḍaṃsitvā nāsessāmī”ti ṭhitaṃ",
  "atk-s0514a1:4512_3": "uggatejaṃ uragampi āside. Eko pana hutvā raho ekāya pamadāya na hi ālape. Lokacittamathanāti",
  "atk-s0514a1:4512_4": "lokassa cittaghātikā. Dīpe rakkhasigaṇoti yathā dīpe rakkhasigaṇo manussavesena vāṇije",
  "atk-s0514a1:4512_5": "upalāpetvā attano vase gate katvā khādati, evaṃ imāpi pañcahi kāmaguṇehi attano vase",
  "atk-s0514a1:4512_6": "katvā satte mahāvināsaṃ pāpentīti attho. Vinayoti ācāro. Saṃvaroti mariyādo. Purisassa",
  "atk-s0514a1:4512_7": "pābhatanti dukkhasambhataṃ dhanaṃ gilanti nāsenti.",
  "atk-s0514a1:4513_0": "Aniyatāti aniyatacittā. Loṇatoyavatiyanti loṇatoyavantaṃ samuddanti attho. Āpakāti",
  "atk-s0514a1:4513_1": "āpagā, ayameva vā pāṭho. Yathā samuddaṃ nadiyo osaranti, evaṃ pamādinaṃ pamadāti",
  "atk-s0514a1:4513_2": "attho. Chandasāti pemena. Ratiyāti pañcakāmaguṇaratiyā. Dhanena vāti dhanahetu vā.",
  "atk-s0514a1:4513_3": "Jātavedasadisanti guṇasampattiyā aggimiva jalitampi. Rāgadosavadhiyoti kāmarāgadosehi",
  "atk-s0514a1:4513_4": "vadhikā. Rāgadosagatiyotipi pāṭho. Osarantīti dhanagahaṇatthāya madhuravacanena taṃ",
  "atk-s0514a1:4513_5": "bandhantiyo upagacchanti. Sadhananti sadhanā. Ayameva vā pāṭho, vatthālaṅkāratthāya",
  "atk-s0514a1:4513_6": "kiñci attano dhanaṃ datvāpi osarantīti attho. Sahattanāti attabhāvena saddhiṃ attabhāvampi",
  "atk-s0514a1:4513_7": "tasseva pariccajantiyo viya honti. Ativeṭhayantīti dhanagahaṇatthāya ativiya veṭhenti pīḷenti.",
  "atk-s0514a1:4514_0": "Vividhena chandasāti nānāvidhena ākārena. Citrabimbamukhiyoti alaṅkāravasena citrasarīrā",
  "atk-s0514a1:4514_1": "citramukhiyo hutvā. Uhasantīti mahāhasitaṃ hasanti. Pahasantīti mandahasitaṃ hasanti.",
  "atk-s0514a1:4514_2": "Sambarovāti māyākārapuriso viya asurindo viya ca. Dānavaṃva hadayantarassitāti yathā",
  "atk-s0514a1:4514_3": "“kuto nu āgacchatha, bho, tayo janā”ti karaṇḍakajātake hadayantaranissitā antoudaragatāpi",
  "atk-s0514a1:4514_4": "dānavaṃ aticari, evaṃ aticaranti. Arakkhitā hetāti dīpeti. Na bhāsatīti na virocati",
  "atk-s0514a1:4514_5": "haritacalomasakassapakusarājāno viya. Tenāti tamhā amittena katā byasanā atirekataraṃ",
  "atk-s0514a1:4514_6": "byasananti attho. Apekkhavāti sataṇho.",
  "atk-s0514a1:4515_0": "Kesalūnanakhachinnatajjitāti ākaḍḍhitvā lūnakesā nakhehi chinnagattā tajjitā pādādīhi",
  "atk-s0514a1:4515_1": "ca tāḷitāva hutvā. Yo kilesavasena etepi vippakāre karoti, tādisaṃ hīnameva upagatā",
  "atk-s0514a1:4515_2": "nāriyo ramanti, na ete vippakāre pariharanti, madhurasamācāre kiṃkāraṇā tā na ramanti.",
  "atk-s0514a1:4515_3": "Kuṇapeva makkhikāti yasmā jegucchahatthikuṇapādimhi makkhikā viya tā hīneyeva ramantīti",
  "atk-s0514a1:4515_4": "attho. Oḍḍitanti na etā itthiyo nāma, atha kho imesu ṭhānesu namucino kilesamārassa",
  "atk-s0514a1:4515_5": "migapakkhigahaṇatthaṃ luddakehi oḍḍitaṃ pāsañca vākarañcāti maññamāno paññācakkhumā",
  "atk-s0514a1:4515_6": "puriso dibbamānusikena sukhena atthiko parivajjeyya.",
  "atk-s0514a1:4516_0": "Ossajitvāti devamanussesu mahāsampattidāyakaṃ tapoguṇaṃ chaḍḍetvā. Yoti yo puriso",
  "atk-s0514a1:4516_1": "anariyesu aparisuddhesu kāmaguṇesu kāmaraticaritāni ācarati. Devatāhi nirayaṃ nimissatīti",
  "atk-s0514a1:4516_2": "so devalokena parivattitvā nirayaṃ gaṇhissati. Chedagāmimaṇiyaṃva vāṇijoti yathā",
  "atk-s0514a1:4516_3": "bālavāṇijo satasahassagghabhaṇḍaṃ datvā chedagāmimaṇikaṃ gaṇhāti, tathārūpo ayaṃ",
  "atk-s0514a1:4516_4": "hotīti attho. Soti so itthīnaṃ vasaṃ gato. Aniyatoti ettakaṃ nāma kālaṃ apāyesu paccissatīti",
  "atk-s0514a1:4516_5": "aniyato. Gaḷāgaḷanti devalokā vā manussalokā vā gaḷitvā apāyameva gacchatīti attho.",
  "atk-s0514a1:4516_6": "Yathā kiṃ? Duṭṭhagadrabharathova uppatheti, yathā kūṭagadrabhayuttaratho maggā okkamitvā",
  "atk-s0514a1:4516_7": "uppatheyeva gacchati, tathā. Sattisimbalivananti sattisadisehi kaṇṭakehi yuttaṃ āyasaṃ",
  "atk-s0514a1:4516_8": "simbalivanaṃ. Petarājavisayanti petavisayañca kālakañcikaasuravisayañca.",
  "atk-s0514a1:4517_0": "Pamādinanti pamattānaṃ. Te hi pamadāsu pamattā tāsaṃ sampattīnaṃ mūlabhūtaṃ kusalaṃ",
  "atk-s0514a1:4517_1": "na karonti, iti tesaṃ pamadā sabbā tā nāsenti nāma. Paṭipādayantīti tathāvidhaṃ purisaṃ",
  "atk-s0514a1:4517_2": "tā pamādavaseneva akusalaṃ kāretvā duggatiṃ paṭipādenti nāma. Soṇṇabyamhanilayāti",
  "atk-s0514a1:4517_3": "suvaṇṇamayavimānavāsiniyo. Pamadāhanatthikāti ye purisā pamadāhi anatthikā hutvā",
  "atk-s0514a1:4517_4": "brahmacariyaṃ caranti. Kāmadhātusamatikkamāti kāmadhātusamatikkamā yā gati. Rūpadhātuyā",
  "atk-s0514a1:4517_5": "bhāvoti yo kāmadhātusamatikkamagatisaṅkhāto rūpadhātuyā bhāvo, so tesaṃ na dullabho.",
  "atk-s0514a1:4517_6": "Vītarāgavisayūpapatti yāti yā vītarāgavisaye suddhāvāsaloke upapatti, sāpi tesaṃ",
  "atk-s0514a1:4517_7": "na dullabhāti attho. Accantanti antātītaṃ avināsadhammaṃ. Acalitanti kilesehi akampitaṃ.",
  "atk-s0514a1:4517_8": "Nibbutehīti nibbutakilesehi. Sucihīti sucīhi parisuddhehi evarūpaṃ nibbānaṃ na dullabhanti.",
  "atk-s0514a1:4518_0": "Evaṃ mahāsatto amatamahānibbānaṃ pāpetvā desanaṃ niṭṭhāpesi. Himavante kinnaramahoragādayo",
  "atk-s0514a1:4518_1": "ākāse ṭhitā devatā ca “aho buddhalīlāya kathitā”ti sādhukāraṃ adaṃsu. Ānando gijjharājā",
  "atk-s0514a1:4518_2": "nārado devabrāhmaṇo puṇṇamukho ca phussakokilo attano attano parisaṃ ādāya yathāṭhānameva",
  "atk-s0514a1:4518_3": "gamiṃsu. Mahāsattopi sakaṭṭhānameva gato. Itare pana antarantarā gantvā mahāsattassa",
  "atk-s0514a1:4518_4": "santike ovādaṃ gahetvā tasmiṃ ovāde ṭhatvā saggaparāyaṇā ahesuṃ.",
  "atk-s0514a1:4519": "Satthā imaṃ dhammadesanaṃ āharitvā jātakaṃ samodhānento osānagāthā abhāsi –",
  "atk-s0514a1:4520": "370.",
  "atk-s0514a1:4521": "“Kuṇālohaṃ tadā āsiṃ, udāyī phussakokilo;",
  "atk-s0514a1:4522": "Ānando gijjharājāsi, sāriputto ca nārado;",
  "atk-s0514a1:4523": "Parisā buddhaparisā, evaṃ dhāretha jātaka”nti.",
  "atk-s0514a1:4524_0": "Te pana bhikkhū gamanakāle satthānubhāvena gantvā āgamanakāle attano attanova ānubhāvena",
  "atk-s0514a1:4524_1": "āgatā. Tesaṃ satthā mahāvaneyeva kammaṭṭhānaṃ kathesi. Sabbepi te taṃ divasameva",
  "atk-s0514a1:4524_2": "arahattaṃ pāpuṇiṃsu. Mahādevatāsamāgamo ahosi. Athassa bhagavā mahāsamayasuttaṃ kathesi.",
  "atk-s0514a1:4525": "Kuṇālajātakavaṇṇanā catutthā.",
  "atk-s0514a1:4527": "[537] 5. Mahāsutasomajātakavaṇṇanā",
  "atk-s0514a1:4528_0": "Kasmā tuvaṃ rasaka edisānīti idaṃ satthā jetavane viharanto aṅgulimālattheradamanaṃ",
  "atk-s0514a1:4528_1": "ārabbha kathesi. Tassa uppatti ca pabbajjā ca upasampadā ca aṅgulimālasuttavaṇṇanāyaṃ",
  "atk-s0514a1:4528_2": "vuttanayena vitthārato veditabbā. So pana saccakiriyāya mūḷhagabbhāya itthiyā sotthibhāvaṃ",
  "atk-s0514a1:4528_3": "katvā tato paṭṭhāya sulabhapiṇḍo hutvā vivekamanubrūhanto aparabhāge arahattaṃ patvā",
  "atk-s0514a1:4528_4": "abhiññātova asītiyā mahātherānaṃ abbhantaro ahosi. Tasmiṃ kāle dhammasabhāyaṃ kathaṃ",
  "atk-s0514a1:4528_5": "samuṭṭhāpesuṃ – “āvuso, aho vata bhagavatā tathārūpaṃ luddaṃ lohitapāṇiṃ mahācoraṃ",
  "atk-s0514a1:4528_6": "aṅgulimālaṃ adaṇḍena asatthena dametvā nibbisevanaṃ karontena dukkaraṃ kataṃ, aho",
  "atk-s0514a1:4528_7": "buddhā nāma dukkarakārino”ti. Satthā gandhakuṭiyaṃ ṭhitova dibbasotena taṃ kathaṃ",
  "atk-s0514a1:4528_8": "sutvā “ajja mama gamanaṃ bahupakāraṃ bhavissati, mahādhammadesanā pavattissatī”ti",
  "atk-s0514a1:4528_9": "ñatvā anopamāya buddhalīlāya dhammasabhaṃ gantvā varapaññattāsane nisīditvā “kāya",
  "atk-s0514a1:4528_10": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0514a1:4528_11": "bhikkhave, idāneva paramābhisambodhiṃ pattena mayā etassa damanaṃ, svāhaṃ pubbacariyaṃ",
  "atk-s0514a1:4528_12": "caranto padesañāṇe ṭhitopi etaṃ damesi”nti vatvā tehi yācito atītaṃ āhari.",
  "atk-s0514a1:4529_0": "Atīte kururaṭṭhe indapatthanagare korabyo nāma rājā dhammena rajjaṃ kāresi. Tadā",
  "atk-s0514a1:4529_1": "bodhisatto tassa aggamahesiyā kucchimhi nibbatti. Dasamāse atikkante suvaṇṇavaṇṇaṃ",
  "atk-s0514a1:4529_2": "puttaṃ vijāyi, sutavittatāya pana naṃ “sutasomo”ti sañjāniṃsu. Tamenaṃ rājā vayappattaṃ",
  "atk-s0514a1:4529_3": "nikkhasahassaṃ datvā disāpāmokkhassa ācariyassa santike sippuggahaṇatthāya takkasilaṃ",
  "atk-s0514a1:4529_4": "pesesi. So ācariyabhāgaṃ ādāya nagarā nikkhamitvā maggaṃ paṭipajji. Tadā bārāṇasiyaṃ",
  "atk-s0514a1:4529_5": "kāsirañño putto brahmadattakumāropi tatheva vatvā pitarā pesito nagarā nikkhamitvā",
  "atk-s0514a1:4529_6": "tameva maggaṃ paṭipajji. Atha sutasomo maggaṃ gantvā nagaradvāre sālāya phalake vissamatthāya",
  "atk-s0514a1:4529_7": "nisīdi. Brahmadattakumāropi gantvā tena saddhiṃ ekaphalake nisīdi. Atha naṃ sutasomo",
  "atk-s0514a1:4529_8": "paṭisanthāraṃ karonto “samma, maggakilantosi, kuto āgacchasī”ti pucchitvā “bārāṇasito”ti",
  "atk-s0514a1:4529_9": "vutte “kassa puttosī”ti vatvā “kāsirañño puttomhī”ti vutte “ko nāmosī”ti vatvā “ahaṃ",
  "atk-s0514a1:4529_10": "brahmadattakumāro nāmā”ti vutte “kena kāraṇena idhāgatosī”ti pucchi. So “sippuggahaṇatthāyā”ti",
  "atk-s0514a1:4529_11": "vatvā “tvampi maggakilantosi, kuto āgacchasī”ti teneva nayena itaraṃ pucchi. Sopi",
  "atk-s0514a1:4529_12": "tassa sabbaṃ ācikkhi. Te ubhopi “mayaṃ khattiyā, ekācariyasseva santike sippuggahaṇatthāya",
  "atk-s0514a1:4529_13": "gacchāmā”ti aññamaññaṃ mittabhāvaṃ katvā nagaraṃ pavisitvā ācariyakulaṃ gantvā ācariyaṃ",
  "atk-s0514a1:4529_14": "vanditvā attano jātiādiṃ kathetvā sippuggahaṇatthāya āgatabhāvaṃ kathesuṃ. So “sādhū”ti",
  "atk-s0514a1:4529_15": "sampaṭicchi. Te ācariyabhāgaṃ datvā sippaṃ paṭṭhapesuṃ.",
  "atk-s0514a1:4530_0": "Na kevalañca te dveva, aññepi tadā jambudīpe ekasatamattā rājaputtā tassa santike",
  "atk-s0514a1:4530_1": "sippaṃ uggaṇhanti. Sutasomo tesaṃ jeṭṭhantevāsiko hutvā sippaṃ upadisanto nacirasseva",
  "atk-s0514a1:4530_2": "nipphattiṃ pāpuṇi. So aññassa santikaṃ agantvā “sahāyo me”ti brahmadattassa kumārasseva",
  "atk-s0514a1:4530_3": "santikaṃ gantvā tassa piṭṭhiācariyo hutvā sippaṃ sikkhāpesi. Itaresampi anukkamena",
  "atk-s0514a1:4530_4": "sippaṃ niṭṭhitaṃ. Te anuyogaṃ datvā ācariyaṃ vanditvā sutasomaṃ parivāretvā nikkhamiṃsu.",
  "atk-s0514a1:4530_5": "Atha ne sutasomo maggantare ṭhatvā uyyojento “tumhe attano attano pitūnaṃ sippaṃ",
  "atk-s0514a1:4530_6": "dassetvā rajjesu patiṭṭhahissatha, patiṭṭhitā ca pana mamovādaṃ kareyyāthā”ti āha.",
  "atk-s0514a1:4530_7": "“Kiṃ, ācariyā”ti? “Pakkhadivasesu uposathikā hutvā mā ghātaṃ kareyyāthā”ti. Te “sādhū”ti",
  "atk-s0514a1:4530_8": "sampaṭicchiṃsu. Bodhisattopi aṅgavijjāpāṭhakattā “anāgate bārāṇasiyaṃ brahmadattakumāraṃ",
  "atk-s0514a1:4530_9": "nissāya mahābhayaṃ uppajjissatī”ti ñatvā te evaṃ ovaditvā uyyojesi. Te sabbepi attano",
  "atk-s0514a1:4530_10": "attano janapadaṃ gantvā pitūnaṃ sippaṃ dassetvā rajjesu patiṭṭhāya patiṭṭhitabhāvañceva",
  "atk-s0514a1:4530_11": "ovāde vattanabhāvañca jānāpetuṃ paṇṇākārena saddhiṃ paṇṇāni pahiṇiṃsu. Mahāsatto",
  "atk-s0514a1:4530_12": "taṃ pavattiṃ sutvā “appamattāva hothā”ti paṇṇāni paṭipesesi.",
  "atk-s0514a1:4531_0": "Tesu bārāṇasirājā vinā maṃsena bhattaṃ na bhuñjati. Uposathadivasatthāyapissa maṃsaṃ",
  "atk-s0514a1:4531_1": "gahetvā ṭhapesi. Athekadivasaṃ evaṃ ṭhapitamaṃsaṃ bhattakārakassa pamādena rājagehe",
  "atk-s0514a1:4531_2": "koleyyakasunakhā khādiṃsu. Bhattakārako taṃ maṃsaṃ aditvā kahāpaṇamuṭṭhiṃ ādāya carantopi",
  "atk-s0514a1:4531_3": "maṃsaṃ uppādetuṃ asakkonto “sace amaṃsakabhattaṃ upanāmessāmi, jīvitaṃ me natthi,",
  "atk-s0514a1:4531_4": "kiṃ nu kho karissāmī”ti cintetvā “attheso upāyo”ti vikāle āmakasusānaṃ gantvā muhuttamatassa",
  "atk-s0514a1:4531_5": "purisassa ūrumaṃsaṃ āharitvā supakkaṃ pacitvā bhattaṃ upanāmesi. Rañño maṃsakhaṇḍaṃ",
  "atk-s0514a1:4531_6": "jivhagge ṭhapitamattameva satta rasaharaṇisahassāni phari, sakalasarīraṃ khobhetvā",
  "atk-s0514a1:4531_7": "aṭṭhāsi. Kiṃkāraṇā? Pubbe cassa sevanatāya. So kira atītānantare attabhāve yakkho",
  "atk-s0514a1:4531_8": "hutvā bahuṃ manussamaṃsaṃ khāditapubbo, tenassa taṃ piyaṃ ahosi. So “sacāhaṃ tuṇhīyeva",
  "atk-s0514a1:4531_9": "bhuñjissāmi, na me ayaṃ imaṃ maṃsaṃ kathessatī”ti cintetvā saha kheḷena bhūmiyaṃ",
  "atk-s0514a1:4531_10": "pātesi. “Niddosaṃ, deva, khādāhī”ti vutte manusse paṭikkamāpetvā “ahametassa niddosabhāvaṃ",
  "atk-s0514a1:4531_11": "jānāmi, kiṃ nāmetaṃ maṃsa”nti pucchi. “Purimadivasesu paribhogamaṃsameva, devā”ti.",
  "atk-s0514a1:4531_12": "“Nanu aññasmiṃ kāle ayaṃ raso natthī”ti? “Ajja supakkaṃ, devā”ti. “Nanu pubbepi evameva",
  "atk-s0514a1:4531_13": "pacasī”ti. Atha naṃ tuṇhībhūtaṃ ñatvā “sabhāvaṃ kathehi, no ce kathesi, jīvitaṃ te",
  "atk-s0514a1:4531_14": "natthī”ti āha. So abhayaṃ yācitvā yathābhūtaṃ kathesi. Rājā “mā saddamakāsi, pakatiyā",
  "atk-s0514a1:4531_15": "pacanakamaṃsaṃ tvaṃ khāditvā mayhaṃ manussamaṃsameva pacāhī”ti āha. “Nanu dukkaraṃ,",
  "atk-s0514a1:4531_16": "devā”ti? “Mā bhāyi, na dukkara”nti. “Nibaddhaṃ kuto labhissāmi, devā”ti? “Nanu bandhanāgāre",
  "atk-s0514a1:4531_17": "bahū manussā”ti. So tato paṭṭhāya tathā akāsi.",
  "atk-s0514a1:4532_0": "Aparabhāge bandhanāgāre manussesu khīṇesu “idāni kiṃ karissāmi, devā”ti āha. “Antarāmagge",
  "atk-s0514a1:4532_1": "sahassabhaṇḍikaṃ khipitvā yo taṃ gaṇhāti, taṃ ‘coro’ti gahetvā mārehī”ti āha. So",
  "atk-s0514a1:4532_2": "tathā akāsi. Aparabhāge rājabhayena sahassabhaṇḍikaṃ olokentampi adisvā “idāni kiṃ",
  "atk-s0514a1:4532_3": "karissāmī”ti āha. “Yadā bherivelāya nagaraṃ ākulaṃ hoti, tadā tvaṃ pana ekasmiṃ gharasandhimhi",
  "atk-s0514a1:4532_4": "vā vīthiyaṃ vā catukke vā ṭhatvā manusse māretvā maṃsaṃ gaṇhāhī”ti. So tato paṭṭhāya",
  "atk-s0514a1:4532_5": "tathā katvā thūlamaṃsaṃ ādāya gacchati. Tesu tesu ṭhānesu kaḷevarāni dissanti. Mama",
  "atk-s0514a1:4532_6": "mātā na paññāyati, mama pitā na paññāyati, mama bhātā bhaginī ca na paññāyati, manussānaṃ",
  "atk-s0514a1:4532_7": "paridevanasaddo sūyati. Nāgarā bhītatasitā “ime manusse sīho nu kho khādati, byaggho",
  "atk-s0514a1:4532_8": "nu kho khādati, yakkho nu kho khādatī”ti olokentā pahāramukhaṃ disvā “eko manussakhādako",
  "atk-s0514a1:4532_9": "coro ime khādatī”ti maññanti. Mahājanā rājaṅgaṇe sannipatitvā upakkosiṃsu. Rājā “kiṃ,",
  "atk-s0514a1:4532_10": "tātā”ti pucchi. “Deva imasmiṃ nagare manussakhādako coro atthi, taṃ gaṇhāpethā”ti",
  "atk-s0514a1:4532_11": "āhaṃsu. “Ahaṃ kathaṃ taṃ jānissāmi, kiṃ ahaṃ nagaraṃ rakkhantopi carāmī”ti.",
  "atk-s0514a1:4533_0": "Mahājanā “rājā nagarena anatthiko, kāḷahatthisenāpatissa ācikkhissāmā”ti gantvā tassa",
  "atk-s0514a1:4533_1": "taṃ kathetvā “coraṃ pariyesituṃ vaṭṭatī”ti vadiṃsu. So “sādhu sattāhaṃ āgametha,",
  "atk-s0514a1:4533_2": "pariyesitvā coraṃ dassāmī”ti mahājane uyyojetvā purise āṇāpesi, “tātā, nagare kira",
  "atk-s0514a1:4533_3": "manussakhādako coro atthi, tumhe tesu tesu ṭhānesu nilīyitvā taṃ gaṇhathā”ti. Te",
  "atk-s0514a1:4533_4": "“sādhū”ti sampaṭicchitvā tato paṭṭhāya nagaraṃ pariggaṇhanti. Bhattakārakopi ekasmiṃ",
  "atk-s0514a1:4533_5": "gharasandhimhi sampaṭicchanno hutvā ekaṃ itthiṃ māretvā ghanaghanamaṃsaṃ ādāya pacchiyaṃ",
  "atk-s0514a1:4533_6": "pūretuṃ ārabhi. Atha naṃ te purisā gahetvā pothetvā pacchābāhaṃ bandhitvā “gahito",
  "atk-s0514a1:4533_7": "manussakhādako coro”ti mahāsaddaṃ kariṃsu. Mahājano taṃ parivāresi. Atha naṃ suṭṭhu",
  "atk-s0514a1:4533_8": "bandhitvā maṃsapacchiṃ gīvāya bandhitvā ādāya senāpatissa dassesuṃ. Senāpati taṃ",
  "atk-s0514a1:4533_9": "disvā “kiṃ nu kho esa imaṃ maṃsaṃ khādati, udāhu aññena maṃsena missetvā vikkiṇāti,",
  "atk-s0514a1:4533_10": "udāhu aññassa vacanena māretī”ti cintetvā tamatthaṃ pucchanto paṭhamaṃ gāthamāha –",
  "atk-s0514a1:4534": "371.",
  "atk-s0514a1:4535": "“Kasmā tuvaṃ rasaka edisāni, karosi kammāni sudāruṇāni;",
  "atk-s0514a1:4536": "Hanāsi itthī purise ca mūḷho, maṃsassa hetu adu dhanassa kāraṇā”ti.",
  "atk-s0514a1:4537": "Tattha rasakāti bhattakāraṇaṃ ālapati.",
  "atk-s0514a1:4538": "Ito paraṃ uttānasambandhāni vacanapaṭivacanāni pāḷivaseneva veditabbāni –",
  "atk-s0514a1:4539": "372.",
  "atk-s0514a1:4540": "“Na attahetū na dhanassa kāraṇā, na puttadārassa sahāyañātinaṃ;",
  "atk-s0514a1:4541": "Bhattā ca me bhagavā bhūmipālo, so khādati maṃsaṃ bhadantedisaṃ.",
  "atk-s0514a1:4542": "373.",
  "atk-s0514a1:4543": "“Sace tuvaṃ bhatturatthe payutto, karosi kammāni sudāruṇāni;",
  "atk-s0514a1:4544": "Pātova antepuraṃ pāpuṇitvā, lapeyyāsi me rājino sammukhe taṃ.",
  "atk-s0514a1:4545": "374.",
  "atk-s0514a1:4546": "“Tathā karissāmi ahaṃ bhadante, yathā tuvaṃ bhāsasi kāḷahatthi;",
  "atk-s0514a1:4547": "Pātova antepuraṃ pāpuṇitvā, vakkhāmi te rājino sammukhe ta”nti.",
  "atk-s0514a1:4548_0": "Tattha bhagavāti gāravādhivacanaṃ. Sace tuvanti “saccaṃ nu kho bhaṇati, udāhu maraṇabhayena",
  "atk-s0514a1:4548_1": "musā bhaṇatī”ti vīmaṃsanto evamāha. Tattha sudāruṇānīti manussaghātakammāni. Sammukhe",
  "atk-s0514a1:4548_2": "tanti sammukhe ṭhatvā evaṃ vadeyyāsīti. So sampaṭicchanto gāthamāha.",
  "atk-s0514a1:4549_0": "Atha naṃ senāpati gāḷhabandhanameva sayāpetvā vibhātāya rattiyā amaccehi ca nāgarehi",
  "atk-s0514a1:4549_1": "ca saddhiṃ mantetvā sabbesu ekacchandesu jātesu sabbaṭṭhānesu ārakkhaṃ ṭhapetvā nagaraṃ",
  "atk-s0514a1:4549_2": "hatthagataṃ katvā rasakassa gīvāyaṃ maṃsapacchiṃ bandhitvā ādāya rājanivesanaṃ pāyāsi.",
  "atk-s0514a1:4549_3": "Sakalanagaraṃ viravi. Rājā hiyyo bhuttapātarāso sāyamāsampi alabhitvā “rasako idāni",
  "atk-s0514a1:4549_4": "āgacchissati, idāni āgacchassatī”ti nisinnova taṃ rattiṃ vītināmetvā “ajjapi rasako",
  "atk-s0514a1:4549_5": "nāgacchati, nāgarānañca mahāsaddo sūyati, kiṃ nū kho eta”nti vātapānena olokento",
  "atk-s0514a1:4549_6": "taṃ tathā ānīyamānaṃ disvā “pākaṭaṃ idaṃ kāraṇaṃ jāta”nti cintetvā satiṃ upaṭṭhapetvā",
  "atk-s0514a1:4549_7": "pallaṅkeyeva nisīdi. Kāḷahatthipi naṃ upasaṅkamitvā anuyuñji, sopissa kathesi. Tamatthaṃ",
  "atk-s0514a1:4549_8": "pakāsento satthā āha –",
  "atk-s0514a1:4550": "375.",
  "atk-s0514a1:4551": "“Tato ratyā vivasāne, sūriyuggamanaṃ pati;",
  "atk-s0514a1:4552": "Kāḷo rasakamādāya, rājānaṃ upasaṅkami;",
  "atk-s0514a1:4553": "Upasaṅkamma rājānaṃ, idaṃ vacanamabravi.",
  "atk-s0514a1:4554": "376.",
  "atk-s0514a1:4555": "“Saccaṃ kira mahārāja, rasako pesito tayā.",
  "atk-s0514a1:4556": "Hanati itthipurise, tuvaṃ maṃsāni khādasi.",
  "atk-s0514a1:4557": "377.",
  "atk-s0514a1:4558": "“Evameva tathā kāḷa, rasako pesito mayā;",
  "atk-s0514a1:4559": "Mama atthaṃ karontassa, kimetaṃ paribhāsasī”ti.",
  "atk-s0514a1:4560_0": "Tattha kāḷāti kāḷahatthi. Evamevāti tena senāpatinā tejavantena anuyutto rājā musā",
  "atk-s0514a1:4560_1": "vattuṃ asakkonto evamāha. Tattha tathāti idaṃ purimassa vevacanaṃ. Mama atthanti",
  "atk-s0514a1:4560_2": "mama vuḍḍhiṃ. Karontassāti karontaṃ. Kimetanti kasmā etaṃ. Paribhāsasīti aho dukkaraṃ",
  "atk-s0514a1:4560_3": "karosi, kāḷahatthi tvaṃ nāma aññaṃ coraṃ aggahetvā mama pesanakārakaṃ gaṇhāsīti tassa",
  "atk-s0514a1:4560_4": "bhayaṃ janento kathesi.",
  "atk-s0514a1:4561_0": "Taṃ sutvā senāpati “ayaṃ sakeneva mukhena paṭijānāti, aho sāhasiko, ettakaṃ nāma",
  "atk-s0514a1:4561_1": "kālaṃ ime manussā etena khāditā, vāressāmi na”nti cintetvā āha – “mahārāja, mā evaṃ",
  "atk-s0514a1:4561_2": "kari, mā manussamaṃsaṃ khādasī”ti. “Kāḷahatthi kiṃ kathesi, nāhaṃ viramituṃ sakkomī”ti.",
  "atk-s0514a1:4561_3": "“Mahārāja, sace na viramissasi, attānañca raṭṭhañca nāsessasī”ti. “Evaṃ nassantepi",
  "atk-s0514a1:4561_4": "ahaṃ neva tato viramituṃ sakkomī”ti. Tato senāpati tassa saññāpanatthāya vatthuṃ",
  "atk-s0514a1:4561_5": "āharitvā dasseti – atītasmiñhi kāle mahāsamudde cha mahāmacchā ahesuṃ. Tesu ānando",
  "atk-s0514a1:4561_6": "timinando ajjhārohoti ime tayo macchā pañcayojanasatikā, timiṅgalo timirapiṅgalo",
  "atk-s0514a1:4561_7": "mahātimirapiṅgaloti ime tayo macchā sahassayojanikā honti. Te sabbepi pāsāṇasevālabhakkhā",
  "atk-s0514a1:4561_8": "ahesuṃ. Tesu ānando mahāsamuddassa ekapasse vasati. Taṃ bahū macchā dassanāya upasaṅkamanti,",
  "atk-s0514a1:4561_9": "ekadivasaṃ “sabbesaṃ dvipadacatuppadānaṃ sattānaṃ rājā paññāyati, amhākaṃ rājā natthi,",
  "atk-s0514a1:4561_10": "mayampetaṃ rājānaṃ karissāmā”ti cintetvā sabbe ekacchandā hutvā ānandaṃ rājānaṃ kariṃsu.",
  "atk-s0514a1:4561_11": "Te macchā tato paṭṭhāya tassa sāyaṃ pātova upaṭṭhānaṃ gacchanti.",
  "atk-s0514a1:4562_0": "Athekadivasaṃ ānando ekasmiṃ pabbate pāsāṇasevālaṃ khādanto ajānitvā “sevālo”ti saññāya",
  "atk-s0514a1:4562_1": "ekaṃ macchaṃ khādi. Tassa taṃ maṃsaṃ khādantassa sakalasarīraṃ saṅkhobhesi. So “kiṃ",
  "atk-s0514a1:4562_2": "nu kho idaṃ ativiya madhura”nti nīharitvā olokento macchamaṃsakhaṇḍaṃ disvā “ettakaṃ",
  "atk-s0514a1:4562_3": "kālaṃ ajānitvā na khādāmī”ti cintetvā “sāyaṃ pātopi macchānaṃ āgantvā gamanakāle",
  "atk-s0514a1:4562_4": "ekaṃ dve macche khādissāmi, pākaṭaṃ katvā khādiyamāne ekopi maṃ na upasaṅkamissati,",
  "atk-s0514a1:4562_5": "sabbe palāyissanti, paṭicchanno hutvā pacchā osakkitosakkitaṃ paharitvā khādissāmī”ti",
  "atk-s0514a1:4562_6": "tathā katvā khādi. Macchā parikkhayaṃ gacchantā cintayiṃsu. “Kuto nu kho ñātīnaṃ",
  "atk-s0514a1:4562_7": "bhayaṃ uppajjissatī”ti. Atheko paṇḍito maccho “mayhaṃ ānandassa kiriyā na ruccati,",
  "atk-s0514a1:4562_8": "pariggaṇhissāmi na”nti macchesu upaṭṭhānaṃ gatesu ānandassa kaṇṇapatte paṭicchanno",
  "atk-s0514a1:4562_9": "aṭṭhāsi. Ānando macche uyyojetvā sabbapacchato gacchantaṃ macchaṃ khādi. So paṇḍitamaccho",
  "atk-s0514a1:4562_10": "tassa kiriyaṃ disvā itaresaṃ ārocesi. Te sabbepi bhītatasitā palāyiṃsu.",
  "atk-s0514a1:4563_0": "Ānando tato paṭṭhāya macchamaṃsagiddhena aññaṃ gocaraṃ na gaṇhi. So jighacchāya pīḷito",
  "atk-s0514a1:4563_1": "kilanto “kahaṃ nu kho ime gatā”ti te macche pariyesanto ekaṃ pabbataṃ disvā “mama",
  "atk-s0514a1:4563_2": "bhayena imaṃ pabbataṃ nissāya vasanti maññe, pabbataṃ parikkhipitvā upadhāressāmī”ti",
  "atk-s0514a1:4563_3": "naṅguṭṭhena ca sīsena ca ubho passe parikkhipitvā gaṇhi. Tato “sace idha vasanti,",
  "atk-s0514a1:4563_4": "palāyissantī”ti pabbataṃ parikkhipantaṃ attano naṅguṭṭhaṃ disvā “ayaṃ maccho maṃ",
  "atk-s0514a1:4563_5": "vañcetvā pabbataṃ nissāya vasatī”ti kuddho paṇṇāsayojanamattaṃ sakanaṅguṭṭhakhaṇḍaṃ",
  "atk-s0514a1:4563_6": "aññamacchasaññāya daḷhaṃ gahetvā murumurāyanto khādi, dukkhavedanā uppajji. Lohitagandhena",
  "atk-s0514a1:4563_7": "macchā sannipatitvā luñjitvā khādantā yāva sīsā āgamaṃsu. Mahāsarīratāya parivattetuṃ",
  "atk-s0514a1:4563_8": "asakkonto tattheva jīvitakkhayaṃ pāpuṇi, pabbatarāsi viya aṭṭhirāsi ahosi. Ākāsacārino",
  "atk-s0514a1:4563_9": "tāpasaparibbājakā manussānaṃ kathayiṃsu. Sakalajambudīpe manussā jāniṃsu. Taṃ vatthuṃ",
  "atk-s0514a1:4563_10": "āharitvā dassento kāḷahatthi āha –",
  "atk-s0514a1:4564": "378.",
  "atk-s0514a1:4565": "“Ānando sabbamacchānaṃ, khāditvā rasagiddhimā;",
  "atk-s0514a1:4566": "Parikkhīṇāya parisāya, attānaṃ khādiyā mato.",
  "atk-s0514a1:4567": "379.",
  "atk-s0514a1:4568": "“Evaṃ pamatto rasagārave ratto, bālo yadī āyati nāvabujjhati;",
  "atk-s0514a1:4569": "Vidhamma putte caji ñātake ca, parivattiya attānaññeva khādati.",
  "atk-s0514a1:4570": "380.",
  "atk-s0514a1:4571": "“Idaṃ te sutvāna vigetu chando, mā bhakkhayī rāja manussamaṃsaṃ;",
  "atk-s0514a1:4572": "Mā tvaṃ imaṃ kevalaṃ vārijova, dvipadādhipa suññamakāsi raṭṭha”nti.",
  "atk-s0514a1:4573_0": "Tattha ānandoti, mahārāja, atītasmiṃ kāle mahāsamudde pañcasatayojaniko ānando nāma",
  "atk-s0514a1:4573_1": "mahāmaccho sabbesaṃ macchānaṃ rājā mahāsamuddassa ekapasse ṭhito. Khāditvāti sakajātikānaṃ",
  "atk-s0514a1:4573_2": "macchānaṃ rasagiddhimā macche khāditvā. Parikkhīṇāyāti macchaparisāya khayappattāya.",
  "atk-s0514a1:4573_3": "Attānanti aññaṃ gocaraṃ aggahetvā pabbataṃ parikkhipanto paṇṇāsayojanamattaṃ attano",
  "atk-s0514a1:4573_4": "naṅguṭṭhakhaṇḍaṃ aññamacchasaññāya khāditvā mato maraṇappatto hutvā idāni mahāsamudde",
  "atk-s0514a1:4573_5": "pabbatamatto aṭṭhirāsi ahosi. Evaṃ pamattoti yathā mahāmaccho ānando, evampi tathā",
  "atk-s0514a1:4573_6": "tvaṃ taṇhārasagiddhiko hutvā pamatto pamādabhāvappatto.",
  "atk-s0514a1:4574_0": "Rasagārave rattoti manussamaṃsassa rasagārave ratto atirattacitto hoti. Bāloti yadi",
  "atk-s0514a1:4574_1": "bālo duppañño āyatiṃ anāgate kāle uppajjanakadukkhaṃ nāvabujjhati na jānāti. Vidhammāti",
  "atk-s0514a1:4574_2": "vidhametvā vināsetvā. Putteti puttadhītaro ca. Ñātake cāti sesañātake ca sahāye ca,",
  "atk-s0514a1:4574_3": "vidhamma putte ca cajitvā ñātake cāti attho. Parivattiyāti aññaṃ āhāraṃ alabhitvā",
  "atk-s0514a1:4574_4": "jighacchāya pīḷito sakalanagaraṃ parivattiya vicaritvā manussamaṃsaṃ alabhitvā attānaṃ",
  "atk-s0514a1:4574_5": "khādanto ānando maccho viya attānaññeva khādati.",
  "atk-s0514a1:4575_0": "Idaṃ te sutvānāti, mahārāja, te tuyhaṃ mayā ānītaṃ idaṃ udāharaṇaṃ sutvā chando manussamaṃsakhādanacchando",
  "atk-s0514a1:4575_1": "vigetu vigacchatu viramatu. Mā bhakkhayīti rāja manussamaṃsaṃ mā bhakkhayi mā khādi.",
  "atk-s0514a1:4575_2": "Mā tvaṃ imaṃ kevalanti mahāsamuddaṃ suññaṃ karonto vārijo ānando maccho iva, bho",
  "atk-s0514a1:4575_3": "dvipadādhipa, dvipadānaṃ manussānaṃ, issara mahārāja, tvaṃ kevalaṃ saccato imaṃ tava",
  "atk-s0514a1:4575_4": "kāsiraṭṭhaṃ nagaraṃ suññaṃ mā akāsīti attho.",
  "atk-s0514a1:4576": "Taṃ sutvā rājā, “bho kāḷahatthi, na tvameva upamaṃ jānāsi, ahampi jānāmī”ti manussamaṃsagiddhatāya porāṇakavatthuṃ āharitvā dassento āha –",
  "atk-s0514a1:4577": "381.",
  "atk-s0514a1:4578": "“Sujāto nāma nāmena, oraso tassa atrajo;",
  "atk-s0514a1:4579": "Jambupesimaladdhāna, mato so tassa saṅkhaye.",
  "atk-s0514a1:4580": "382.",
  "atk-s0514a1:4581": "“Evameva ahaṃ kāḷa, bhutvā bhakkhaṃ rasuttamaṃ;",
  "atk-s0514a1:4582": "Aladdhā mānusaṃ maṃsaṃ, maññe hissāmi jīvita”nti.",
  "atk-s0514a1:4583_0": "Tattha sujāto nāmāti kāḷahatthi kuṭumbiko nāmena sujāto nāma, tassa atrajo putto",
  "atk-s0514a1:4583_1": "oraso jambupesiṃ aladdhāna alabhitvāna. Matoti yathā tassā jambupesiyā saṅkhaye so",
  "atk-s0514a1:4583_2": "kuṭumbikaputto mato, evameva ahaṃ rasuttamaṃ aññarasānaṃ uttamaṃ manussānaṃ maṃsaṃ",
  "atk-s0514a1:4583_3": "bhutvā bhuñjitvā aladdhā manussamaṃsaṃ jīvitaṃ hissāmīti maññe maññāmi.",
  "atk-s0514a1:4584_0": "Atīte kira bārāṇasiyaṃ sujāto nāma kuṭumbiko loṇambilasevanatthāya himavantato āgatāni",
  "atk-s0514a1:4584_1": "pañca isisatāni attano uyyāne vasāpetvā upaṭṭhāsi. Ghare cassa nibaddhaṃ pañcasatamattā",
  "atk-s0514a1:4584_2": "bhikkhā ahosi. Te pana tāpasā kadāci janapadepi bhikkhāya caranti, kadāci mahājambupesiṃ",
  "atk-s0514a1:4584_3": "āharitvā khādanti. Tesaṃ jambupesiṃ āharitvā khādanakāle sujāto cintesi – “ajja bhaddantānaṃ",
  "atk-s0514a1:4584_4": "tayo cattāro divasā anāgacchantānaṃ, kahaṃ nu kho gatā”ti. So attano puttakaṃ aṅguliyaṃ",
  "atk-s0514a1:4584_5": "gāhāpetvā tesaṃ bhattakiccakāle tattha agamāsi. Tasmiṃ samaye mahallakānaṃ mukhavikkhālanakāle",
  "atk-s0514a1:4584_6": "udakaṃ datvā sabbanavako jambupesiṃ khādati. Sujāto tāpase vanditvā nisinno – “kiṃ,",
  "atk-s0514a1:4584_7": "bhante, khādathā”ti pucchi. “Mahājambupesiṃ, āvuso”ti. Taṃ sutvā kumāro pipāsaṃ uppādesi.",
  "atk-s0514a1:4584_8": "Athassa gaṇajeṭṭhako tāpaso thokaṃ dāpesi. So taṃ khāditvā madhurarase bajjhitvā",
  "atk-s0514a1:4584_9": "– “jambupesiṃ me dethā”ti punappunaṃ yāci. Kuṭumbiko dhammaṃ suṇanto, “puttaka, mā",
  "atk-s0514a1:4584_10": "viravi, gehaṃ gantvā khādissasī”ti taṃ vañcetvā “imaṃ nissāya bhadantā ukkaṇṭheyyu”nti",
  "atk-s0514a1:4584_11": "taṃ samassāsento isigaṇaṃ anāpucchitvā gehaṃ gato. Gatakālato paṭṭhāya cassa putto",
  "atk-s0514a1:4584_12": "“jambupesiṃ me dethā”ti paridevi. Sujāto “isayopi ācikkhissāmī”ti uyyānaṃ gato. Te",
  "atk-s0514a1:4584_13": "isayopi “idha ciraṃ vasimhā”ti himavantameva gatā. Ārāme isayo apassanto tassa jambuambapanasamocādīnaṃ",
  "atk-s0514a1:4584_14": "pesiyo madhusakkharacuṇṇasaṃyuttā adāsi. Tā tassa jivhagge ṭhapitamattā halāhalavisasadisā",
  "atk-s0514a1:4584_15": "honti. So sattāhaṃ nirāhāro hutvā jīvitakkhayaṃ pāpuṇi. Rājā idaṃ kāraṇaṃ āharitvā dassento evamāha.",
  "atk-s0514a1:4585_0": "Tato kāḷahatthi “ayaṃ rājā ativiya rasagiddho, aparānipissa udāharaṇāni āharissāmī”ti",
  "atk-s0514a1:4585_1": "cintetvā, “mahārāja, viramāhī”ti āha. “Ahaṃ viramituṃ na sakkomī”ti. Deva, sace na",
  "atk-s0514a1:4585_2": "viramissasi, tuvaṃ ñātimaṇḍalato ceva rajjasirito ca parihāyissasi. Atītasmiñhi,",
  "atk-s0514a1:4585_3": "mahārāja, idheva bārāṇasiyaṃ pañcasīlarakkhakaṃ sotthiyakulaṃ ahosi. Tassa kulassa",
  "atk-s0514a1:4585_4": "ekaputtako ahosi. So mātāpitūnaṃ piyo manāpo ahosi paṇḍito byatto tiṇṇaṃ vedānaṃ",
  "atk-s0514a1:4585_5": "pāragū. So samavayehi taruṇehi saddhiṃ gaṇabandhanena vicari. Sesā gaṇabandhā macchamaṃsādīni",
  "atk-s0514a1:4585_6": "khādantā suraṃ pivanti. Māṇavo maṃsādīni na khādati, suraṃ na pivati. Te mantayiṃsu",
  "atk-s0514a1:4585_7": "– “ayaṃ surāya apivanato amhākaṃ mūlaṃ na deti, upāyena naṃ suraṃ pāyessāmā”ti. Te",
  "atk-s0514a1:4585_8": "sannipatitvā, “samma, chaṇakīḷaṃ kīḷissāmā”ti āhaṃsu. “Samma, tumhe suraṃ pivatha,",
  "atk-s0514a1:4585_9": "ahaṃ suraṃ na pivāmi, tumheva gacchathā”ti. “Samma, tava pivanatthāya khīraṃ gaṇhāpessāmā”ti.",
  "atk-s0514a1:4585_10": "So “sādhū”ti sampaṭicchi. Dhuttā uyyānaṃ gantvā paduminipattesu tikhiṇasuraṃ bandhāpetvā",
  "atk-s0514a1:4585_11": "ṭhapayiṃsu. Atha nesaṃ pānakāle māṇavassa khīraṃ upanayiṃsu. Atha eko dhutto “pokkharamadhuṃ,",
  "atk-s0514a1:4585_12": "bho, āharā”ti āharāpetvā paduminipattapuṭaṃ heṭṭhā chiddaṃ katvā aṅgulīhi mukhe ṭhapetvā",
  "atk-s0514a1:4585_13": "ākaḍḍhi. Evaṃ itarepi āharāpetvā piviṃsu. Māṇavo “kiṃ nāmeta”nti pucchi. “Pokkharamadhunāmā”ti.",
  "atk-s0514a1:4585_14": "“Ahampi thokaṃ labhissāmi, detha bhonto”ti. Tassapi dāpayiṃsu. So pokkharamadhusaññāya",
  "atk-s0514a1:4585_15": "suraṃ pivi. Athassa aṅgārapakkamaṃsaṃ adaṃsu, tampi khādi.",
  "atk-s0514a1:4586_0": "Evamassa punappunaṃ pivantassa mattakāle “na etaṃ pokkharamadhu, surā esā”ti vadiṃsu.",
  "atk-s0514a1:4586_1": "So “ettakaṃ kālaṃ evaṃ madhurarasaṃ na jāniṃ, āharatha, bho, sura”nti āha. Te āharitvā",
  "atk-s0514a1:4586_2": "punapi adaṃsu. Pipāsā mahatī ahosi. Athassa punapi yācantassa “khīṇā”ti vadiṃsu.",
  "atk-s0514a1:4586_3": "So “handa taṃ, bho, āharāpethā”ti aṅgulimuddikaṃ adāsi, so sakaladivasaṃ tehi saddhiṃ",
  "atk-s0514a1:4586_4": "pivitvā matto rattakkho kampanto vilapanto gehaṃ gantvā nipajji. Athassa pitā surāya",
  "atk-s0514a1:4586_5": "pivitabhāvaṃ ñatvā vigate matte, “tāta, ayuttaṃ te kataṃ sottiyakule jātena suraṃ",
  "atk-s0514a1:4586_6": "pivantena, mā puna evaṃ akāsī”ti āha. “Tāta, ko mayhaṃ doso”ti. “Surāya pivitabhāvo”ti.",
  "atk-s0514a1:4586_7": "“Tāta, kiṃ kathesi, mayā evarūpaṃ madhurarasaṃ ettakaṃ kālaṃ aladdhapubba”nti. Brāhmaṇo",
  "atk-s0514a1:4586_8": "punappunaṃ yāci. Sopi “na sakkomi viramitu”nti āha. Atha brāhmaṇo “evaṃ sante amhākaṃ",
  "atk-s0514a1:4586_9": "kulavaṃso ca ucchijjissati, dhanañca vinassissatī”ti cintetvā gāthamāha –",
  "atk-s0514a1:4587": "383.",
  "atk-s0514a1:4588": "“Māṇava abhirūposi, kule jātosi sotthiye;",
  "atk-s0514a1:4589": "Na tvaṃ arahasi tāta, abhakkhaṃ bhakkhayetave”ti.",
  "atk-s0514a1:4590": "Tattha, māṇavāti, māṇava, tvaṃ abhirūpo asi, sotthiye kule jātopi asi. Abhakkhaṃ bhakkhayetaveti, tāta, tvaṃ abhakkhitabbayuttakaṃ bhakkhayituṃ na arahasi.",
  "atk-s0514a1:4591_0": "Evañca pana vatvā, “tāta, virama, sace na viramasi, ahaṃ taṃ ito gehā nikkhāmessāmi,",
  "atk-s0514a1:4591_1": "tava raṭṭhā pabbājanīyakammaṃ karissāmī”ti āha. Māṇavo “evaṃ santepi ahaṃ suraṃ jahituṃ",
  "atk-s0514a1:4591_2": "na sakkomī”ti vatvā gāthādvayamāha –",
  "atk-s0514a1:4592": "384.",
  "atk-s0514a1:4593": "“Rasānaṃ aññataraṃ etaṃ, kasmā maṃ tvaṃ nivāraye;",
  "atk-s0514a1:4594": "Sohaṃ tattha gamissāmi, yattha lacchāmi edisaṃ.",
  "atk-s0514a1:4595": "385.",
  "atk-s0514a1:4596": "“Sovāhaṃ nippatissāmi, nate vacchāmi santike;",
  "atk-s0514a1:4597": "Yassa me dassanena tvaṃ, nābhinandasi brāhmaṇā”ti.",
  "atk-s0514a1:4598": "Tattha rasānanti loṇambilatittakakaṭukakhārikamadhurakasāvasaṅkhātānaṃ sattannaṃ rasānaṃ aññataraṃ uttamarasametaṃ majjaṃ nāma. Sovāhanti so ahaṃ eva. Nippatissāmīti nikkhamissāmi.",
  "atk-s0514a1:4599": "Evañca pana vatvā “nāhaṃ surāpānā viramissāmi, yaṃ te ruccati, taṃ karohī”ti āha. Atha brāhmaṇo “tayi amhe pariccajante mayampi taṃ pariccajissāmā”ti vatvā gāthamāha –",
  "atk-s0514a1:4600": "386.",
  "atk-s0514a1:4601": "“Addhā aññepi dāyāde, putte lacchāma māṇava;",
  "atk-s0514a1:4602": "Tvañca jamma vinassasu, yattha pattaṃ na taṃ suṇe”ti.",
  "atk-s0514a1:4603": "Tattha yattha pattanti yattha gataṃ taṃ “asukaṭṭhāne nāma vasatī”ti na suṇoma, tattha gacchāhīti attho.",
  "atk-s0514a1:4604_0": "Atha naṃ vinicchayaṃ netvā aputtabhāvaṃ katvā nīharāpesi. So aparabhāge nippaccayo",
  "atk-s0514a1:4604_1": "kapaṇo jiṇṇapilotikaṃ nivāsetvā kapālahattho piṇḍāya caranto aññataraṃ kuṭṭaṃ nissāya",
  "atk-s0514a1:4604_2": "kālamakāsi. Idaṃ kāraṇaṃ āharitvā kāḷahatthi rañño dassetvā, “mahārāja, sace tvaṃ",
  "atk-s0514a1:4604_3": "amhākaṃ vacanaṃ na karissasi, pabbājanīyakammaṃ te karissantī”ti vatvā gāthamāha –",
  "atk-s0514a1:4605": "387.",
  "atk-s0514a1:4606": "“Evameva tuvaṃ rāja, dvipadinda suṇohi me;",
  "atk-s0514a1:4607": "Pabbājessanti taṃ raṭṭhā, soṇḍaṃ māṇavakaṃ yathā”ti.",
  "atk-s0514a1:4608": "Tattha dvipadindāti dvipadānaṃ inda, bho mahārāja, me mama vacanaṃ suṇohi tuvaṃ, evameva soṇḍaṃ māṇavakaṃ yathā taṃ bhavantaṃ raṭṭhato pabbājessanti.",
  "atk-s0514a1:4609": "Evaṃ kāḷahatthinā upamāya āhaṭāyapi rājā tato viramituṃ asakkonto aparampi udāharaṇaṃ dassetuṃ āha –",
  "atk-s0514a1:4610": "388.",
  "atk-s0514a1:4611": "“Sujāto nāma nāmena, bhāvitattāna sāvako;",
  "atk-s0514a1:4612": "Accharaṃ kāmayantova, na so bhuñji na so pivi.",
  "atk-s0514a1:4613": "389.",
  "atk-s0514a1:4614": "“Kusaggenudakamādāya, samudde udakaṃ mine;",
  "atk-s0514a1:4615": "Evaṃ mānusakā kāmā, dibbakāmāna santike.",
  "atk-s0514a1:4616": "390.",
  "atk-s0514a1:4617": "“Evameva ahaṃ kāḷa, bhutvā bhakkhaṃ rasuttamaṃ;",
  "atk-s0514a1:4618": "Aladdhā mānusaṃ maṃsaṃ, maññe hissāmi jīvita”nti.",
  "atk-s0514a1:4619": "Vatthu heṭṭhā vuttasadisameva.",
  "atk-s0514a1:4620_0": "Tattha bhāvitattānāti bhāvitacittānaṃ tesaṃ pañcannaṃ isisatānaṃ. Accharaṃ kāmayantovāti",
  "atk-s0514a1:4620_1": "so kira tesaṃ isīnaṃ mahājambupesiyā khādanakāle anāgamanaṃ viditvā “kiṃ nu kho kāraṇā",
  "atk-s0514a1:4620_2": "na āgacchanti, sace katthaci gatā, jānissāmi, no ce, atha nesaṃ santike dhammaṃ suṇissāmī”ti",
  "atk-s0514a1:4620_3": "uyyānaṃ gantvā isigaṇe vanditvā gaṇajeṭṭhakassa santike dhammaṃ suṇanto nisinnova",
  "atk-s0514a1:4620_4": "sūriye atthaṅgate uyyojiyamānopi “ajja idheva vasissāmī”ti vatvā isigaṇaṃ vanditvā",
  "atk-s0514a1:4620_5": "paṇṇasālaṃ pavisitvā nipajji. Rattibhāge sakko devarājā devaccharāsaṅghaparivuto",
  "atk-s0514a1:4620_6": "saddhiṃ attano paricārikāhi isigaṇaṃ vandituṃ āgato, sakalārāmo ekobhāso ahosi. Sujāto",
  "atk-s0514a1:4620_7": "“kiṃ nu kho eta”nti uṭṭhāya paṇṇasālachiddena olokento sakkaṃ isigaṇaṃ vandituṃ āgataṃ",
  "atk-s0514a1:4620_8": "devaccharāparivutaṃ disvā accharānaṃ saha dassanena rāgaratto ahosi. Sakko nisīditvā",
  "atk-s0514a1:4620_9": "dhammakathaṃ sutvā sakaṭṭhānameva gato. Kuṭumbikopi punadivase isigaṇaṃ vanditvā",
  "atk-s0514a1:4620_10": "pucchi – “bhante, ko nāmesa rattibhāge tumhākaṃ vandanatthāya āgato”ti? “Sakko, āvuso”ti.",
  "atk-s0514a1:4620_11": "“Taṃ parivāretvā nisinnā kā nāmetā”ti? “Devaccharā nāmetā”ti. So isigaṇaṃ vanditvā",
  "atk-s0514a1:4620_12": "gehaṃ gantvā gatakālato paṭṭhāya “accharaṃ me detha, accharaṃ me dethā”ti vilapi.",
  "atk-s0514a1:4620_13": "Ñātakā parivāretvā “bhūtāviṭṭho nu kho”ti accharaṃ pahariṃsu. So “nāhaṃ etaṃ accharaṃ",
  "atk-s0514a1:4620_14": "kathemi, devaccharaṃ kathemī”ti vatvā “ayaṃ accharā”ti alaṅkaritvā ānītaṃ bhariyampi",
  "atk-s0514a1:4620_15": "gaṇikampi olokento “nāyaṃ accharā, yakkhinī esā, devaccharaṃ me dethā”ti vilapanto",
  "atk-s0514a1:4620_16": "nirāhāro hutvā tattheva jīvitakkhayaṃ pāpuṇi. Tena vuttaṃ –",
  "atk-s0514a1:4621": "“Accharaṃ kāmayantova, na so bhuñji na so pivī”ti.",
  "atk-s0514a1:4622_0": "Kusaggenudakamādāya, samudde udakaṃ mineti, samma kāḷahatthi, yo kusaggeneva udakaṃ",
  "atk-s0514a1:4622_1": "gahetvā “ettakaṃ siyā mahāsamudde udaka”nti tena saddhiṃ upamāya mineyya, so kevalaṃ",
  "atk-s0514a1:4622_2": "mineyyeva, kusagge pana udakaṃ atiparittakameva. Yathā taṃ, evaṃ mānusakā kāmā dibbakāmānaṃ",
  "atk-s0514a1:4622_3": "santike, tasmā so sujāto aññaṃ itthiṃ na olokesi, accharameva patthento mato. Evamevāti",
  "atk-s0514a1:4622_4": "yathā so dibbakāmaṃ alabhanto jīvitaṃ jahi, evaṃ ahampi uttamarasaṃ manussamaṃsaṃ",
  "atk-s0514a1:4622_5": "alabhanto jīvitaṃ jahissāmīti vadati.",
  "atk-s0514a1:4623": "Taṃ sutvā kāḷahatthi “ayaṃ rājā ativiya rasagiddho, saññāpessāmi na”nti sakajātikānaṃ maṃsaṃ khāditvā ākāsacarā suvaṇṇahaṃsāpi tāva vinaṭṭhāti dassetuṃ gāthādvayamāha –",
  "atk-s0514a1:4624": "391.",
  "atk-s0514a1:4625": "“Yathāpi te dhataraṭṭhā, haṃsā vehāyasaṅgamā;",
  "atk-s0514a1:4626": "Abhuttaparibhogena, sabbe abbhatthataṃ gatā.",
  "atk-s0514a1:4627": "392.",
  "atk-s0514a1:4628": "“Evameva tuvaṃ rāja, dvipadinda suṇohi me;",
  "atk-s0514a1:4629": "Abhakkhaṃ rāja bhakkhesi, tasmā pabbājayanti ta”nti.",
  "atk-s0514a1:4630_0": "Tattha abhuttaparibhogenāti attano samānajātikānaṃ paribhogena. Abbhatthataṃ gatāti",
  "atk-s0514a1:4630_1": "sabbe maraṇameva pattā. Atīte kira cittakūṭe suvaṇṇaguhāyaṃ navuti haṃsasahassāni",
  "atk-s0514a1:4630_2": "vasanti. Te vassike cattāro māse na nikkhamanti, sace nikkhameyyuṃ, udakapuṇṇehi",
  "atk-s0514a1:4630_3": "pattehi uppatituṃ asakkontā mahāsamuddeyeva pateyyuṃ, tasmā na ca nikkhamanti. Upakaṭṭhe",
  "atk-s0514a1:4630_4": "pana vassakāle jātassarato sayaṃjātasāliyo āharitvā guhaṃ pūretvā sāliṃ khādantā",
  "atk-s0514a1:4630_5": "vasanti. Tesaṃ pana guhaṃ paviṭṭhakāle guhadvāre eko rathacakkappamāṇo uṇṇanābhi",
  "atk-s0514a1:4630_6": "nāma makkaṭako ekekasmiṃ māse ekekaṃ jālaṃ vinandhati. Tassa ekekaṃ suttaṃ gorajjuppamāṇaṃ",
  "atk-s0514a1:4630_7": "hoti. Haṃsā “taṃ jālaṃ bhindissatī”ti ekassa taruṇahaṃsassa dve koṭṭhāse denti. So",
  "atk-s0514a1:4630_8": "vigate deve purato gantvā taṃ jālaṃ bhindati. Tena maggena sesā gacchanti. Athekasmiṃ",
  "atk-s0514a1:4630_9": "kāle pañca māse vasso vuṭṭho ahosi. Haṃsā khīṇagocarā “kiṃ nu kho kattabba”nti mantetvā",
  "atk-s0514a1:4630_10": "“mayaṃ jīvantā aṇḍāni labhissāmā”ti paṭhamaṃ aṇḍāni khādiṃsu, tato potake, tato jiṇṇahaṃse.",
  "atk-s0514a1:4630_11": "Pañcamāsaccayena vassaṃ apagataṃ. Makkaṭako pañca jālāni vinandhi. Haṃsā sakajātikānaṃ",
  "atk-s0514a1:4630_12": "maṃsaṃ khāditvā appathāmā jātā. Dviguṇakoṭṭhāsalābhī haṃsataruṇo jāle paharitvā cattāri",
  "atk-s0514a1:4630_13": "bhindi, pañcamaṃ chindituṃ nāsakkhi, tattheva laggi. Athassa sīsaṃ vijjhitvā makkaṭako",
  "atk-s0514a1:4630_14": "lohitaṃ pivi. Aññopi āgantvā jālaṃ pahari, sopi tattheva laggīti evaṃ sabbesaṃ makkaṭako",
  "atk-s0514a1:4630_15": "lohitaṃ pivi. Tadā dhataraṭṭhakulaṃ ucchinnanti vadanti. Tena vuttaṃ “sabbe abbhatthataṃgatā”ti.",
  "atk-s0514a1:4631_0": "Evameva tuvanti yathā ete haṃsā abhakkhaṃ sakajātikamaṃsaṃ khādiṃsu, tathā tvampi",
  "atk-s0514a1:4631_1": "khādasi, sakalanagaraṃ bhayappattaṃ, virama, mahārājāti. Tasmā pabbājayanti tanti",
  "atk-s0514a1:4631_2": "yasmā abhakkhaṃ sakajātikamaṃsaṃ bhakkhesi, tasmā ime nagaravāsino taṃ raṭṭhā pabbājayanti.",
  "atk-s0514a1:4632_0": "Rājā aññampi upamaṃ vattukāmo ahosi. Nāgarā pana uṭṭhāya, “sāmi senāpati, kiṃ karosi,",
  "atk-s0514a1:4632_1": "kiṃ manussamaṃsakhādakaṃ coraṃ gahetvā vicarasi, sace na viramissati, raṭṭhato naṃ",
  "atk-s0514a1:4632_2": "pabbājehī”ti vatvā nāssa kathetuṃ adaṃsu. Rājā bahūnaṃ kathaṃ sutvā bhīto puna vattuṃ",
  "atk-s0514a1:4632_3": "nāsakkhi. Punapi naṃ senāpati “kiṃ mahārāja viramituṃ sakkhissasi, udāhu na sakkhissasī”ti",
  "atk-s0514a1:4632_4": "vatvā “na sakkomī”ti vutte sabbaṃ orodhagaṇañca puttadhītaro ca sabbālaṅkārapaṭimaṇḍite",
  "atk-s0514a1:4632_5": "passe ṭhapetvā, “mahārāja, ime ñātimaṇḍale ceva amaccagaṇañca rajjasiriñca olokehi,",
  "atk-s0514a1:4632_6": "mā vinassi, virama manussamaṃsato”ti āha. Rājā “na mayhaṃ ete manussamaṃsato piyatarā”ti",
  "atk-s0514a1:4632_7": "vatvā “tena hi, mahārāja, imamhā nagarā ca raṭṭhā ca nikkhamathā”ti vutte, “kāḷahatthi,",
  "atk-s0514a1:4632_8": "na me rajjenattho, nagarā nikkhamāmi, ekaṃ pana me khaggañca rasakañca bhājanañca",
  "atk-s0514a1:4632_9": "dehī”ti āha. Athassa khaggañca maṃsapacanabhājanañca pacchiñca ukkhipāpetvā rasakañca",
  "atk-s0514a1:4632_10": "datvā raṭṭhā pabbājanīyakammaṃ kariṃsu.",
  "atk-s0514a1:4633_0": "So khaggañca rasakañca ādāya nagarā nikkhamitvā araññaṃ pavisitvā ekasmiṃ nigrodhamūle",
  "atk-s0514a1:4633_1": "vasanaṭṭhānaṃ katvā tattha vasanto aṭavimagge ṭhatvā manusse māretvā āharitvā rasakassa",
  "atk-s0514a1:4633_2": "deti. Sopissa maṃsaṃ pacitvā upanāmeti. Evaṃ ubhopi jīvanti. Manussagahaṇakāle “ahaṃ",
  "atk-s0514a1:4633_3": "are manussacoro porisādo”ti vatvā tasmiṃ pakkhante koci sakabhāvena saṇṭhātuṃ na",
  "atk-s0514a1:4633_4": "sakkoti, sabbe bhūmiyaṃ patanti. Tesu yaṃ icchati, taṃ uddhaṃpādaṃ adhosīsaṃ katvā",
  "atk-s0514a1:4633_5": "āharitvā rasakassa deti. So ekadivasaṃ araññe kañci manussaṃ alabhitvā āgato rasakena",
  "atk-s0514a1:4633_6": "“kiṃ devā”ti vutte “uddhane ukkhaliṃ āropehī”ti āha. “Maṃsaṃ kahaṃ, devā”ti? “Labhissāmahaṃ",
  "atk-s0514a1:4633_7": "maṃsa”nti. So “natthi me dāni jīvita”nti kampamāno uddhane aggiṃ katvā ukkhaliṃ āropesi.",
  "atk-s0514a1:4633_8": "Atha naṃ porisādo asinā māretvā maṃsaṃ pacitvā khādi. Tato paṭṭhāya ekakova jāto",
  "atk-s0514a1:4633_9": "sayameva pacitvā khādati. “Porisādo magge maggapaṭipanne hanatī”ti sakalajambudīpe pākaṭo ahosi.",
  "atk-s0514a1:4634_0": "Tadā eko sampannavibhavo brāhmaṇo pañcahi sakaṭasatehi vohāraṃ karonto pubbantato",
  "atk-s0514a1:4634_1": "aparantaṃ sañcarati. So cintesi – “porisādo nāma kira coro antarāmagge manusse māresi,",
  "atk-s0514a1:4634_2": "dhanaṃ datvā taṃ aṭaviṃ atikkamissāmī”ti. So aṭavimukhavāsīnaṃ manussānaṃ “tumhe",
  "atk-s0514a1:4634_3": "maṃ aṭavito atikkāmethā”ti sahassaṃ datvā tehi saddhiṃ maggaṃ paṭipajji. Gacchanto",
  "atk-s0514a1:4634_4": "ca brāhmaṇo sabbasatthaṃ purato katvā sayaṃ nhātānulitto sabbālaṅkārapaṭimaṇḍito",
  "atk-s0514a1:4634_5": "setagoṇayutte sukhayānake nisinno tehi aṭavivāsikapurisehi parivuto sabbapacchato",
  "atk-s0514a1:4634_6": "agamāsi. Tasmiṃ khaṇe porisādo rukkhaṃ āruyha purise upadhārento sesamanussesu “kiṃ",
  "atk-s0514a1:4634_7": "imesu mayā khāditabbaṃ atthī”ti vigatacchando hutvā brāhmaṇaṃ diṭṭhakālato paṭṭhāya",
  "atk-s0514a1:4634_8": "taṃ khāditukāmatāya paggharitakheḷo ahosi. So tasmiṃ attano santikaṃ āgate rukkhato",
  "atk-s0514a1:4634_9": "oruyha “ahaṃ are porisādo”ti nāmaṃ tikkhattuṃ sāvetvā khaggaṃ parivattento vālukāya",
  "atk-s0514a1:4634_10": "tesaṃ akkhīni pūrento viya pakkhandi. Ekopi ṭhātuṃ samattho nāma natthi, sabbe bhūmiyaṃ",
  "atk-s0514a1:4634_11": "urena nipajjiṃsu. So sukhayānake nisinnaṃ brāhmaṇaṃ pāde gahetvā piṭṭhiyaṃ adhosīsakaṃ",
  "atk-s0514a1:4634_12": "olambetvā sīsaṃ gopphakehi paharanto ukkhipitvā pāyāsi.",
  "atk-s0514a1:4635_0": "Tadā te purisā uṭṭhāya, “bho, purisā mayaṃ brāhmaṇassa hatthato kahāpaṇasahassaṃ",
  "atk-s0514a1:4635_1": "gaṇhimhā, ko nāma amhākaṃ purisakāro, sakkontā vā asakkontā vā thokaṃ anubandhāmā”ti",
  "atk-s0514a1:4635_2": "vatvā anubandhiṃsu. Porisādopi nivattitvā olokento kañci aditvā saṇikaṃ pāyāsi. Tasmiṃ",
  "atk-s0514a1:4635_3": "khaṇe thāmasampanno eko sūrapuriso vegena taṃ pāpuṇi. So taṃ disvā ekaṃ vatiṃ laṅghanto",
  "atk-s0514a1:4635_4": "khadirakhāṇukaṃ akkami, khāṇuko piṭṭhipādena nikkhami. Lohitena paggharantena laṅghamāno",
  "atk-s0514a1:4635_5": "yāti. Atha naṃ so disvā, “bho, mayā esa viddho, kevalaṃ tumhe pacchato etha, gaṇhissāmi",
  "atk-s0514a1:4635_6": "na”nti āha. Te dubbalabhāvaṃ ñatvā taṃ anubandhiṃsu. So tehi anubaddhabhāvaṃ ñatvā",
  "atk-s0514a1:4635_7": "brāhmaṇaṃ vissajjetvā attānaṃ sotthimakāsi. Atha aṭavivāsikapurisā brāhmaṇassa laddhakālato",
  "atk-s0514a1:4635_8": "paṭṭhāya “kiṃ amhākaṃ corenā”ti tato nivattiṃsu.",
  "atk-s0514a1:4636_0": "Porisādopi attano nigrodhamūlaṃ gantvā pārohantaraṃ pavisitvā nipanno, “ayye rukkhadevate,",
  "atk-s0514a1:4636_1": "sace me sattāhabbhantareyeva vaṇaṃ phāsukaṃ kātuṃ sakkhissasi, sakalajambudīpe ekasatakhattiyānaṃ",
  "atk-s0514a1:4636_2": "galalohitena tava khandhaṃ dhovitvā antehi parikkhipitvā pañcamadhuramaṃsena balikammaṃ",
  "atk-s0514a1:4636_3": "karissāmī”ti āyācanaṃ kari. Tassa annapānamaṃsaṃ alabhantassa sarīraṃ sussitvā antosattāheyeva",
  "atk-s0514a1:4636_4": "vaṇo phāsuko ahosi. So devatānubhāvena tassa phāsukabhāvaṃ sallakkhesi. So katipāhaṃ",
  "atk-s0514a1:4636_5": "manussamaṃsaṃ khāditvā balaṃ gahetvā cintesi – “bahupakārā me devatā, āyācanā assā",
  "atk-s0514a1:4636_6": "muccissāmī”ti. So khaggaṃ ādāya rukkhamūlato nikkhamitvā “rājāno ānessāmī”ti pāyāsi.",
  "atk-s0514a1:4636_7": "Atha naṃ purimabhave yakkhakāle ekato manussamaṃsakhādako sahāyakayakkho anuvicarantaṃ",
  "atk-s0514a1:4636_8": "disvā “ayaṃ mama atītabhave sahāyo”ti ñatvā, “samma, maṃ sañjānāsī”ti pucchi. “Na",
  "atk-s0514a1:4636_9": "sañjānāmī”ti. Athassa purimabhave katakāraṇaṃ kathesi. So taṃ sañjānitvā paṭisanthāramakāsi.",
  "atk-s0514a1:4636_10": "“Kahaṃ nibbattosī”ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca",
  "atk-s0514a1:4636_11": "khāṇunā viddhakāraṇañca devatāya āyācanāmocanatthaṃ gamanakāraṇañca sabbaṃ ārocetvā",
  "atk-s0514a1:4636_12": "“tayāpi mametaṃ kiccaṃ nittharitabbaṃ, ubhopi gacchāma, sammā”ti āha. “Samma na gaccheyyāhaṃ,",
  "atk-s0514a1:4636_13": "ekaṃ pana me kammaṃ atthi, ahaṃ kho pana anagghaṃ padalakkhaṇaṃ nāma ekaṃ mantaṃ",
  "atk-s0514a1:4636_14": "jānāmi, so balañca javañca saddañca karoti, taṃ mantaṃ gaṇhāhī”ti. So “sādhū”ti sampaṭicchi.",
  "atk-s0514a1:4636_15": "Yakkhopissa taṃ datvā pakkāmi.",
  "atk-s0514a1:4637_0": "Porisādo mantaṃ uggahetvā tato paṭṭhāya vātajavo atisūro ahosi. So sattāhabbhantareyeva",
  "atk-s0514a1:4637_1": "ekasatarājāno uyyānādīni gacchante disvā vātavegena pakkhanditvā “ahaṃ are manussacoro",
  "atk-s0514a1:4637_2": "porisādo”ti nāmaṃ sāvetvā vagganto nadanto bhayappatte katvā pāde gahetvā adhosīsake",
  "atk-s0514a1:4637_3": "katvā paṇhiyā sīsaṃ paharanto vātavegena netvā hatthatalesu chiddāni katvā rajjuyā",
  "atk-s0514a1:4637_4": "āvunitvā nigrodharukkhe olambesi aggapādaṅgulīhi bhūmiyaṃ phusamānāhi. Te sabbe rājāno",
  "atk-s0514a1:4637_5": "vāte paharante milātakuraṇḍakadāmāni viya parivattantā olambiṃsu. “Sutasomo pana",
  "atk-s0514a1:4637_6": "me piṭṭhiācariyo hoti, sace gaṇhissāmi, sakalajambudīpo tuccho bhavissatī”ti taṃ",
  "atk-s0514a1:4637_7": "na nesi. So “balikammaṃ karissāmī”ti aggiṃ katvā sūle tacchanto nisīdi. Rukkhadevatā",
  "atk-s0514a1:4637_8": "taṃ kiriyaṃ disvā “mayhaṃ kiresa balikammaṃ karoti, vaṇampissa mayā kiñci phāsukaṃ",
  "atk-s0514a1:4637_9": "kataṃ natthi, idāni imesaṃ mahāvināsaṃ karissati, kiṃ nu kho kattabba”nti cintetvā",
  "atk-s0514a1:4637_10": "“ahaṃ etaṃ vāretuṃ na sakkhissāmī”ti cātumahārājikānaṃ santikaṃ gantvā tamatthaṃ",
  "atk-s0514a1:4637_11": "kathetvā “nivāretha na”nti āha. Tehipi “na mayaṃ porisādassa kammaṃ nivāretuṃ sakkhissāmā”ti",
  "atk-s0514a1:4637_12": "vutte “ko sakkhissatī”ti pucchitvā “sakko, devarājā”ti sutvā sakkaṃ upasaṅkamitvā",
  "atk-s0514a1:4637_13": "tamatthaṃ kathetvā “nivāretha na”nti āha. Sopi “nāhaṃ sakkomi nivāretuṃ, samatthaṃ",
  "atk-s0514a1:4637_14": "pana ācikkhissāmī”ti vatvā “konāmo”ti vutte “sadevake loke añño natthi, kururaṭṭhe",
  "atk-s0514a1:4637_15": "pana indapatthanagare korabyarājaputto sutasomo nāma taṃ nibbisevanaṃ katvā damessati,",
  "atk-s0514a1:4637_16": "rājūnañca jīvitaṃ dassati, tañca manussamaṃsā oramāpessati, sakalajambudīpe amataṃ",
  "atk-s0514a1:4637_17": "viya dhammaṃ abhisiñcissati, sacepi rājūnaṃ jīvitaṃ dātukāmo, ‘sutasomaṃ ānetvā balikammaṃ",
  "atk-s0514a1:4637_18": "kātuṃ vaṭṭatī’ti vadehī”ti āha.",
  "atk-s0514a1:4638_0": "Sā “sādhū”ti sampaṭicchitvā khippaṃ āgantvā pabbajitavesena tassa avidūre pāyāsi.",
  "atk-s0514a1:4638_1": "So padasaddena “rājā nu kho koci palāto bhavissatī”ti olokento taṃ disvā “pabbajitā",
  "atk-s0514a1:4638_2": "nāma khattiyāva, imaṃ gahetvā ekasataṃ pūretvā balikammaṃ karissāmī”ti uṭṭhāya asihattho",
  "atk-s0514a1:4638_3": "anubandhi, tiyojanaṃ anubandhitvāpi taṃ pāpuṇituṃ nāsakkhi, gattehi sedā mucciṃsu.",
  "atk-s0514a1:4638_4": "So cintesi – “ahaṃ pubbe hatthimpi assampi rathampi dhāvantaṃ anubandhitvā gaṇhāmi,",
  "atk-s0514a1:4638_5": "ajja imaṃ pabbajitaṃ sakāya gatiyā gacchantaṃ sabbathāmena dhāvantopi gaṇhituṃ na",
  "atk-s0514a1:4638_6": "sakkomi, kiṃ nu kho kāraṇa”nti. Tato so “pabbajitā nāma vacanakarā honti, ‘tiṭṭhā’ti",
  "atk-s0514a1:4638_7": "naṃ vatvā ṭhitaṃ gahessāmī”ti cintetvā “tiṭṭha, samaṇā”ti āha. “Ahaṃ tāva ṭhito,",
  "atk-s0514a1:4638_8": "tvaṃ pana dhāvituṃ vāyāmamakāsī”ti. Atha naṃ, “bho, pabbajitā nāma jīvitahetupi alikaṃ",
  "atk-s0514a1:4638_9": "na bhaṇanti, tvaṃ pana musāvādaṃ kathesī”ti vatvā gāthamāha –",
  "atk-s0514a1:4639": "393.",
  "atk-s0514a1:4640": "“Tiṭṭhāhīti mayā vutto, so tvaṃ gacchasi pammukho;",
  "atk-s0514a1:4641": "Aṭṭhito tvaṃ ṭhitomhīti, lapasi brahmacārini;",
  "atk-s0514a1:4642": "Idaṃ te samaṇāyuttaṃ, asiñca me maññasi kaṅkapatta”nti.",
  "atk-s0514a1:4643_0": "Tassattho – samaṇa, tiṭṭhāhi iti vacanaṃ mayā vutto so tvaṃ pammukho parammukho hutvā",
  "atk-s0514a1:4643_1": "gacchasi, brahmacārini aṭṭhito samāno tvaṃ ṭhito amhi iti lapasi, asiñca me kaṅkapattaṃ maññasīti.",
  "atk-s0514a1:4644": "Tato devatā gāthādvayamāha –",
  "atk-s0514a1:4645": "394.",
  "atk-s0514a1:4646": "“Ṭhitohamasmī sadhammesu rāja, na nāmagottaṃ parivattayāmi;",
  "atk-s0514a1:4647": "Corañca loke aṭhitaṃ vadanti;",
  "atk-s0514a1:4648": "Āpāyikaṃ nerayikaṃ ito cutaṃ.",
  "atk-s0514a1:4649": "395.",
  "atk-s0514a1:4650": "“Sace tvaṃ saddahasi rāja, sutaṃ gaṇhāhi khattiya;",
  "atk-s0514a1:4651": "Tena yaññaṃ yajitvāna, evaṃ saggaṃ gamissasī”ti.",
  "atk-s0514a1:4652_0": "Tattha sadhammesūti, mahārāja, ahaṃ sakesu dasasu kusalakammapathadhammesu ṭhito",
  "atk-s0514a1:4652_1": "asmi bhavāmi. Na nāmagottanti tvaṃ pubbe daharakāle brahmadatto hutvā pitari kālakate",
  "atk-s0514a1:4652_2": "bārāṇasiṃ rajjaṃ labhitvā bārāṇasirājā jāto, taṃ nāmaṃ jahitvā porisādo hutvā idāni",
  "atk-s0514a1:4652_3": "kammāsapādo jāto, khattiyakule jātopi abhakkhaṃ manussamaṃsaṃ yasmā bhakkhesi, tasmā",
  "atk-s0514a1:4652_4": "attano nāmagottaṃ yathā parivattesi, tathā ahaṃ attano nāmagottaṃ na parivattayāmi.",
  "atk-s0514a1:4652_5": "Corañcāti loke corañca dasakusalakammapathesu aṭhitaṃ nāma vadanti. Ito cutanti ito",
  "atk-s0514a1:4652_6": "cutaṃ hutvā apāye niraye patiṭṭhitaṃ. Khattiya, bhūmipāla mahārāja, tvaṃ mama vacanaṃ",
  "atk-s0514a1:4652_7": "sace saddahasi, sutasomaṃ gaṇhāhi, tena sutasomena yaññaṃ yajitvāna evaṃ saggaṃ gamissasi.",
  "atk-s0514a1:4652_8": "Bho, porisāda musāvādi tayā mayhaṃ “sakalajambudīpe rājāno ānetvā bahikammaṃ karissāmī”ti",
  "atk-s0514a1:4652_9": "paṭissutaṃ, idāni ye vā te vā dubbalarājāno ānesi, jambudīpatale jeṭṭhakaṃ sutasomarājānaṃ",
  "atk-s0514a1:4652_10": "sace tvaṃ na ānessasi, vacanaṃ te musā nāma hoti, tasmā sutasomaṃ gaṇhāhīti.",
  "atk-s0514a1:4653_0": "Evañca pana vatvā devatā pabbajitavesaṃ antaradhāpetvā sakena vaṇṇena ākāse taruṇasūriyo",
  "atk-s0514a1:4653_1": "viya jalamānā aṭṭhāsi. So tassā kathaṃ sutvā rūpañca oloketvā “kāsi tva”nti āha.",
  "atk-s0514a1:4653_2": "Imasmiṃ “rukkhe nibbattadevatā”ti. So “diṭṭhā me attano, devatā”ti tussitvā, “sāmi",
  "atk-s0514a1:4653_3": "devarāja, mā sutasomassa kāraṇā cintayi, attano rukkhaṃ pavisā”ti āha. Devatā tassa",
  "atk-s0514a1:4653_4": "passantasseva rukkhaṃ pāvisi. Tasmiṃ khaṇe sūriyo atthaṅgato, cando uggato. Porisādo",
  "atk-s0514a1:4653_5": "vedaṅgakusalo nakkhattacāraṃ jānāti. So nabhaṃ oloketvā “sve phussanakkhattaṃ bhavissati,",
  "atk-s0514a1:4653_6": "sutasomo nhāyituṃ uyyānaṃ gamissati, tattha gaṇhissāmi, ārakkho panassa mahā bhavissati,",
  "atk-s0514a1:4653_7": "samantā tiyojanaṃ sakalanagaravāsino rakkhantā carissanti, asaṃvihite ārakkhe paṭhamayāmeyeva",
  "atk-s0514a1:4653_8": "migājinaṃ uyyānaṃ gantvā maṅgalapokkharaṇiṃ otaritvā ṭhassāmī”ti cintetvā tattha",
  "atk-s0514a1:4653_9": "gantvā pokkharaṇiṃ oruyha padumapattena sīsaṃ paṭicchādetvā aṭṭhāsi. Tassa tejena",
  "atk-s0514a1:4653_10": "macchakacchapādayo osakkitvā udakapariyante vaggavaggā hutvā vicariṃsu.",
  "atk-s0514a1:4654_0": "Kuto pana laddhoyaṃ tejoti? Pubbayogavasena. So hi kasapadasabalassa kāle khīrasalākabhattaṃ",
  "atk-s0514a1:4654_1": "paṭṭhapesi, tena mahāthāmo ahosi. Aggisālañca kāretvā bhikkhusaṅghassa sītavinodanatthaṃ",
  "atk-s0514a1:4654_2": "aggiñca dārūni ca dārucchedanavāsiñca pharasuñca adāsi, tena tejavā ahosi.",
  "atk-s0514a1:4655_0": "Evaṃ tasmiṃ antouyyānaṃ gateyeva balavapaccūsasamaye samantā tiyojanaṃ ārakkhaṃ gaṇhiṃsu.",
  "atk-s0514a1:4655_1": "Rājāpi pātova bhuttapātarāso alaṅkatahatthikkhandhavaragato caturaṅginiyā senāya",
  "atk-s0514a1:4655_2": "parivuto nagarato nikkhami. Tadā takkasilato nando nāma brāhmaṇo catasso satārahā",
  "atk-s0514a1:4655_3": "gāthāyo ādāya vīsatiyonajasataṃ maggaṃ atikkamitvā taṃ nagaraṃ patvā dvāragāme vasitvā",
  "atk-s0514a1:4655_4": "sūriye uggate nagaraṃ pavisanto rājānaṃ pācīnadvārena nikkhantaṃ disvā hatthaṃ pasāretvā",
  "atk-s0514a1:4655_5": "jayāpesi. Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṃ",
  "atk-s0514a1:4655_6": "disvā hatthinā taṃ upasaṅkamitvā pucchi –",
  "atk-s0514a1:4656": "396.",
  "atk-s0514a1:4657": "“Kismiṃ nu raṭṭhe tava jātibhūmi, atha kena atthena idhānupatto;",
  "atk-s0514a1:4658": "Akkhāhi me brāhmaṇa etamatthaṃ, kimicchasī demi tayajja patthita”nti.",
  "atk-s0514a1:4659_0": "Tassattho – bho brāhmaṇa, tava jātibhūmi kismiṃ raṭṭhe atthi nu, kena atthena payojanena",
  "atk-s0514a1:4659_1": "hetubhūtena ida imasmiṃ nagare anuppatto, bho brāhmaṇa, mayā pucchito so tvaṃ etamatthaṃ",
  "atk-s0514a1:4659_2": "etaṃ payojanaṃ me mayhaṃ akkhāhi kathehi, tayā patthitavatthuṃ te tuyhaṃ ajja idāni",
  "atk-s0514a1:4659_3": "dadāmi, kiṃ vatthuṃ icchasīti.",
  "atk-s0514a1:4660": "Atha naṃ so gāthamāha –",
  "atk-s0514a1:4661": "397.",
  "atk-s0514a1:4662": "“Gāthā catasso dharaṇīmahissara, sugambhīratthā varasāgarūpamā;",
  "atk-s0514a1:4663": "Taveva atthāya idhāgatosmi, suṇohi gāthā paramatthasaṃhitā”ti.",
  "atk-s0514a1:4664_0": "Tattha dharaṇīmahissarāti bhūmipāla catasso gāthā kiṃ bhūtā?. Sugambhīratthā varasāgarūpamā,",
  "atk-s0514a1:4664_1": "taveva tava eva atthāya idha ṭhānaṃ anuppatto asmi bhavāmi. Suṇohīti kassapadasabalena",
  "atk-s0514a1:4664_2": "desitā paramatthasaṃhitā imā satārahā gāthāyo suṇohīti attho.",
  "atk-s0514a1:4665_0": "Iti vatvā, “mahārāja, imā kassapadasabalena desitā catasso satārahā gāthāyo “tumhe",
  "atk-s0514a1:4665_1": "sutavittakā’ti sutvā tumhākaṃ desetuṃ āgatomhī”ti āha. Rājā tuṭṭhamānaso hutvā, “ācariya,",
  "atk-s0514a1:4665_2": "suṭṭhu te āgataṃ, mayā pana nivattituṃ na sakkā, ajja phussanakkhattayogena sīsaṃ",
  "atk-s0514a1:4665_3": "nhāyituṃ āgatomhi, ahaṃ punadivase āgantvā sossāmi, tvaṃ mā ukkaṇṭhī”ti vatvā “gacchatha",
  "atk-s0514a1:4665_4": "brāhmaṇassa asukagehe sayanaṃ paññāpetvā ghāsacchādanaṃ saṃvidahathā”ti amacce āṇāpetvā",
  "atk-s0514a1:4665_5": "uyyānaṃ pāvisi. Taṃ aṭṭhārasahatthena pākārena parikkhittaṃ ahosi. Taṃ aññamaññaṃ",
  "atk-s0514a1:4665_6": "saṅghaṭṭentā samantā hatthino parikkhipiṃsu, tato assā, tato rathā, tato dhanuggahā,",
  "atk-s0514a1:4665_7": "tato pattīti, saṅkhubhitamahāsamuddo viya unnādento balakāyo ahosi. Atha rājā oḷārikāni",
  "atk-s0514a1:4665_8": "ābharaṇāni omuñcitvā massukammaṃ kāretvā ubbaṭṭitasarīro pokkharaṇiyā anto rājavibhavena",
  "atk-s0514a1:4665_9": "nhatvā paccuttaritvā udakaggahaṇasāṭakena nivāsetvā aṭṭhāsi. Athassa dussagandhamālālaṅkāre",
  "atk-s0514a1:4665_10": "upanayiṃsu. Porisādo cintesi – “rājā alaṅkatakāle bhāriko bhavissati, sallahukakāleyeva",
  "atk-s0514a1:4665_11": "naṃ gaṇhissāmī”ti. So nadanto vagganto udake macchaṃ āluḷento vijjulatā viya matthake",
  "atk-s0514a1:4665_12": "khaggaṃ paribbhamento “ahaṃ are manussacoro porisādo”ti nāmaṃ sāvetvā aṅguliṃ nalāṭe",
  "atk-s0514a1:4665_13": "ṭhapetvā udakā uttari. Tassa saddaṃ sutvāva hatthārohā hatthīhi, assārohā assehi,",
  "atk-s0514a1:4665_14": "rathārohā rathehi bhassiṃsu. Balakāyo gahitagahitāni āvudhāni chaḍḍetvā urena bhūmiyaṃ nipajji.",
  "atk-s0514a1:4666_0": "Porisādo sutasomaṃ ukkhipitvā gaṇhi, sesarājāno pāde gahetvā adhosīsake katvā paṇhiyā",
  "atk-s0514a1:4666_1": "sīsaṃ paharanto gacchati. Bodhisattaṃ pana upagantvā onato ukkhipitvā khandhe nisīdāpesi.",
  "atk-s0514a1:4666_2": "So “dvārena gamanaṃ papañco bhavissatī”ti sammukhaṭṭhāneyeva aṭṭhārasahatthaṃ pākāraṃ",
  "atk-s0514a1:4666_3": "laṅghitvā purato galitamadamattavāraṇakumbhe akkamitvā pabbatakūṭāni pātento viya",
  "atk-s0514a1:4666_4": "vātajavānaṃ assatarānaṃ piṭṭhe akkamanto pātetvā rathadhurarathasīsesu akkamitvā",
  "atk-s0514a1:4666_5": "bhamikaṃ bhamanto viya nīlaphalakāni nigrodhapattāni maddanto viya ekavegeneva tiyojanamattaṃ",
  "atk-s0514a1:4666_6": "maggaṃ gantvā “atthi nu kho koci sutasomassatthāya pacchato āgacchanto”ti oloketvā",
  "atk-s0514a1:4666_7": "kañci aditvā saṇikaṃ gacchanto sutasomassa kesehi udakabindūni attano ure patitāni",
  "atk-s0514a1:4666_8": "disvā “maraṇassa abhāyanto nāma natthi, sutasomopi maraṇabhayena rodati maññe”ti cintetvā āha –",
  "atk-s0514a1:4667": "398.",
  "atk-s0514a1:4668": "“Na ve rudanti matimanto sapaññā, bahussutā ye bahuṭhānacintino;",
  "atk-s0514a1:4669": "Dīpañhi etaṃ paramaṃ narānaṃ, yaṃ paṇḍitā sokanudā bhavanti.",
  "atk-s0514a1:4670": "399.",
  "atk-s0514a1:4671": "“Attānaṃ ñātī udāhu puttadāraṃ, dhaññaṃ dhanaṃ rajataṃ jātarūpaṃ;",
  "atk-s0514a1:4672": "Kimeva tvaṃ sutasomānutappe, korabyaseṭṭha vacanaṃ suṇoma teta”nti.",
  "atk-s0514a1:4673_0": "Tattha, bho sutasoma mahārāja, ye paṇḍitā kiṃ bhūtā? Matimanto atthānatthaṃ kāraṇākāraṇaṃ",
  "atk-s0514a1:4673_1": "jānanapaññāya samannāgatā, sappaññā vicaraṇapaññāya samannāgatā, bahussutā bahussutadharā",
  "atk-s0514a1:4673_2": "bahuṭṭhānacintino bahukāraṇacintanasīlā, te paṇḍitā maraṇabhaye uppanne sati bhītā",
  "atk-s0514a1:4673_3": "hutvā ve ekantena na rudanti na paridevanti. Dīpaṃ hīti, bho sutasoma mahārāja hi",
  "atk-s0514a1:4673_4": "kasmā pana vadāmi, mahāsamudde bhinnanāvānaṃ vāṇijakānaṃ janānaṃ patiṭṭhābhūtaṃ mahādīpaṃ",
  "atk-s0514a1:4673_5": "iva, evampi tathā etaṃ paṇḍitaṃ appaṭisaraṇānaṃ narānaṃ paramaṃ. Yaṃ yena kāraṇena",
  "atk-s0514a1:4673_6": "ye paṇḍitā sokīnaṃ janānaṃ sokanudā bhavanti, bho sutasoma mahārāja, tvaṃ maraṇabhayena",
  "atk-s0514a1:4673_7": "paridevīti maññe maññāmi. Attānanti, bho sutasoma mahārāja, attahetu udāhu ñātihetu",
  "atk-s0514a1:4673_8": "puttadārahetu udāhu dhaññadhanarajatajātarūpahetu kimeva tvaṃ kimeva dhammajātaṃ",
  "atk-s0514a1:4673_9": "tvaṃ anutappe anutappeyyāsi. Korabyaseṭṭha kururaṭṭhavāsīnaṃ seṭṭha uttama, bho mahārāja,",
  "atk-s0514a1:4673_10": "etaṃ tava vacanaṃ suṇomāti.",
  "atk-s0514a1:4674": "Sutasomo āha –",
  "atk-s0514a1:4675": "400.",
  "atk-s0514a1:4676": "“Nevāhamattānamanutthunāmi, na puttadāraṃ na dhanaṃ na raṭṭhaṃ;",
  "atk-s0514a1:4677": "Satañca dhammo carito purāṇo, taṃ saṅgaraṃ brāhmaṇassānutappe.",
  "atk-s0514a1:4678": "401.",
  "atk-s0514a1:4679": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a1:4680": "Taṃ saṅgaraṃ brāhmaṇasappadāya, saccānurakkhī punarāvajissa”nti.",
  "atk-s0514a1:4681_0": "Tattha nevāhamattānamanutthunāmīti ahaṃ tāva attatthāya neva rodāmi na socāmi, imesampi",
  "atk-s0514a1:4681_1": "puttādīnaṃ atthāya na rodāmi na socāmi, apica kho pana sataṃ paṇḍitānaṃ carito purāṇadhammo",
  "atk-s0514a1:4681_2": "atthi, yaṃ saṅgaraṃ katvā pacchā anutappanaṃ nāma, taṃ saṅgaraṃ brāhmaṇassa ahaṃ",
  "atk-s0514a1:4681_3": "anusocāmīti attho. Saccānurakkhīti saccaṃ anurakkhanto. So hi brāhmaṇo takkasilato",
  "atk-s0514a1:4681_4": "kassapadasabalena desitā catasso satārahā gāthāyo ādāya āgato, tassāhaṃ āgantukavattaṃ",
  "atk-s0514a1:4681_5": "kāretvā “nhatvā āgato suṇissāmi, yāva mamāgamanā āgamehī”ti saṅgaraṃ katvā āgato,",
  "atk-s0514a1:4681_6": "tvaṃ tā gāthāyo sotuṃ adatvāva maṃ gaṇhi. Sace maṃ vissajjesi, taṃ dhammaṃ sutvā",
  "atk-s0514a1:4681_7": "saccānurakkhī punarāvajissāmīti vadati.",
  "atk-s0514a1:4682": "Atha naṃ porisādo āha –",
  "atk-s0514a1:4683": "401.",
  "atk-s0514a1:4684": "“Nevāhametaṃ abhisaddahāmi, sukhī naro maccumukhā pamutto;",
  "atk-s0514a1:4685": "Amittahatthaṃ punarāvajeyya, korabyaseṭṭha na hi maṃ upesi.",
  "atk-s0514a1:4686": "403.",
  "atk-s0514a1:4687": "“Mutto tuvaṃ porisādassa hatthā, gantvā sakaṃ mandiraṃ kāmakāmī;",
  "atk-s0514a1:4688": "Madhuraṃ piyaṃ jīvitaṃ laddha rāja, kuto tuvaṃ ehisi me sakāsa”nti.",
  "atk-s0514a1:4689_0": "Tattha sukhīti sukhappatto hutvā. Maccumukhā pamuttoti mādisassa corassa hatthato",
  "atk-s0514a1:4689_1": "muttatāya maraṇamukhā mutto nāma hutvā amittahatthaṃ punarāvajeyya āgaccheyya, ahaṃ",
  "atk-s0514a1:4689_2": "etaṃ vacanaṃ neva abhisaddahāmi, korabyaseṭṭha tvaṃ mama santikaṃ na hi upesi. Muttoti",
  "atk-s0514a1:4689_3": "sutasoma tuvaṃ porisādassa hatthato mutto. Sakaṃ mandiranti rājadhānigehaṃ gantvā.",
  "atk-s0514a1:4689_4": "Kāmakāmīti kāmaṃ kāmayamāno. Laddhāti ativiya piyaṃ jīvitaṃ labhitvā tuvaṃ me mama",
  "atk-s0514a1:4689_5": "santike kuto kena nāma kāraṇena ehisi.",
  "atk-s0514a1:4690": "Taṃ sutvā mahāsatto sīho viya asambhito āha –",
  "atk-s0514a1:4691": "404.",
  "atk-s0514a1:4692": "“Mataṃ vareyya parisuddhasīlo, na jīvitaṃ garahito pāpadhammo;",
  "atk-s0514a1:4693": "Na hi taṃ naraṃ tāyati duggatīhi, yassāpi hetu alikaṃ bhaṇeyya.",
  "atk-s0514a1:4694": "405.",
  "atk-s0514a1:4695": "“Sacepi vāto girimāvaheyya, cando ca sūriyo ca chamā pateyyuṃ;",
  "atk-s0514a1:4696": "Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.",
  "atk-s0514a1:4697": "406.",
  "atk-s0514a1:4698": "“Nabhaṃ phaleyya udadhīpi susse, saṃvattaye bhūtadharā vasundharā;",
  "atk-s0514a1:4699": "Siluccayo meru samūlamuppate, na tvevahaṃ rāja musā bhaṇeyya”nti.",
  "atk-s0514a1:4700_0": "Tattha mataṃ vareyyāti porisāda yo naro parisuddhasīlo jīvitahetu aṇumattampi pāpaṃ",
  "atk-s0514a1:4700_1": "na karoti, sīlasampanno hutvā vareyya taṃ maraṇaṃ iccheyya, garahito pāpadhammo taṃ",
  "atk-s0514a1:4700_2": "jīvitaṃ na seyyo, dussīlo puggalo yassāpi hetu attādinopi hetu alikaṃ vacanaṃ bhaṇeyya,",
  "atk-s0514a1:4700_3": "taṃ naraṃ evarūpaṃ duggatīhi taṃ alikaṃ na tāyate. Sacepi vāto girimāvaheyyāti, samma",
  "atk-s0514a1:4700_4": "porisāda, tayā saddhiṃ ekācariyakule sikkhito evarūpo sahāyako hutvā ahaṃ jīvitahetu",
  "atk-s0514a1:4700_5": "musā na kathemi, kiṃ na saddahasi. Sace puratthimādibhedo vāto uṭṭhāya mahantaṃ giriṃ",
  "atk-s0514a1:4700_6": "tūlapicuṃ viya ākāse āvaheyya, cando ca sūriyo ca attano attano vimānena saddhiṃ",
  "atk-s0514a1:4700_7": "chamā pathaviyaṃ pateyyuṃ, sabbāpi najjo patisotaṃ vajeyyuṃ, bho porisāda, evarūpaṃ",
  "atk-s0514a1:4700_8": "vacanaṃ sace bhaṇeyya, taṃ saddahitabbaṃ, ahaṃ musā bhaṇeyyaṃ iti vacanaṃ tuyhaṃ",
  "atk-s0514a1:4700_9": "janehi vuttaṃ, na tveva taṃ saddahitabbaṃ.",
  "atk-s0514a1:4701_0": "Evaṃ vuttepi so na saddahiyeva. Atha bodhisatto “ayaṃ mayhaṃ na saddahati, sapathenapi",
  "atk-s0514a1:4701_1": "naṃ saddahāpessāmī”ti cintetvā, “samma porisāda, khandhato tāva maṃ otārehi, sapathaṃ",
  "atk-s0514a1:4701_2": "katvā taṃ saddahāpessāmī”ti vutte tena otāretvā bhūmiyaṃ ṭhapito sapathaṃ karonto āha –",
  "atk-s0514a1:4702": "407.",
  "atk-s0514a1:4703": "“Asiñca sattiñca parāmasāmi, sapathampi te samma ahaṃ karomi;",
  "atk-s0514a1:4704": "Tayā pamutto anaṇo bhavitvā, saccānurakkhī punarāvajissa”nti.",
  "atk-s0514a1:4705_0": "Tassattho – samma porisāda, sace icchasi, evarūpehi āvudhehi saṃvihitārakkhe khattiyakule",
  "atk-s0514a1:4705_1": "me nibbatti nāma mā hotūti asiñca sattiñca parāmasāmi. Sace aññehi rājūhi akattabbaṃ",
  "atk-s0514a1:4705_2": "aññaṃ vā yaṃ icchasi, taṃ sapathampi te, samma, ahaṃ karomi. Yathāhaṃ tayā pamutto",
  "atk-s0514a1:4705_3": "gantvā brāhmaṇassa anaṇo hutvā saccamanurakkhanto punarāgamissāmīti.",
  "atk-s0514a1:4706_0": "Tato porisādo “ayaṃ sutasomo khattiyehi akattabbaṃ sapathaṃ karoti, kiṃ me iminā,",
  "atk-s0514a1:4706_1": "esa etu vā mā vā, ahampi khattiyarājā, mameva bāhulohitaṃ gahetvā devatāya balikammaṃ",
  "atk-s0514a1:4706_2": "karissāmi, ayaṃ ativiya kilamatī”ti cintetvā –",
  "atk-s0514a1:4707": "408.",
  "atk-s0514a1:4708": "“Yo te kato saṅgaro brāhmaṇena, raṭṭhe sake issariye ṭhitena;",
  "atk-s0514a1:4709": "Taṃ saṅgaraṃ brāhmaṇasappadāya, saccānurakkhī punarāvajassū”ti.",
  "atk-s0514a1:4710": "Tattha punarāvajassūti puna āgaccheyyāsi.",
  "atk-s0514a1:4711": "Atha naṃ mahāsatto, “samma, mā cintayi, catasso satārahā gāthā sutvā dhammakathikassa pūjaṃ katvā pātovāgamissāmī”ti vatvā gāthamāha –",
  "atk-s0514a1:4712": "409.",
  "atk-s0514a1:4713": "“Yo me kato saṅgaro brāhmaṇena, raṭṭhe sake issariye ṭhitena;",
  "atk-s0514a1:4714": "Taṃ saṅgaraṃ brāhmaṇasappadāya, saccānurakkhī punarāvajissa”nti.",
  "atk-s0514a1:4715_0": "Atha naṃ porisādo, “mahārāja, tumhe khattiyehi akattabbaṃ sapathaṃ karittha, taṃ",
  "atk-s0514a1:4715_1": "anussareyyāthā”ti vatvā, “samma porisāda, tvaṃ maṃ daharakālato paṭṭhāya jānāsi,",
  "atk-s0514a1:4715_2": "hāsenapi me musā na kathitapubbā, sohaṃ idāni rajje patiṭṭhito dhammādhammaṃ jānanto",
  "atk-s0514a1:4715_3": "kiṃ musā kathessāmi, saddahasi mayhaṃ, ahaṃ te sve balikammaṃ pāpuṇissāmī”ti saddahāpito",
  "atk-s0514a1:4715_4": "“tena hi gaccha, mahārāja, tumhesu anāgatesu balikammaṃ na bhavissati, devatāpi tumhehi",
  "atk-s0514a1:4715_5": "vinā na sampaṭicchati, mā me balikammassa antarāyaṃ karitthā”ti mahāsattaṃ uyyojesi.",
  "atk-s0514a1:4715_6": "So rāhumukhā muttacando viya nāgabalo thāmasampanno khippameva nagaraṃ sampāpuṇi.",
  "atk-s0514a1:4715_7": "Senāpissa “sutasomo rājā paṇḍito madhuradhammakathiko ekaṃ dve kathā kathetuṃ labhanto",
  "atk-s0514a1:4715_8": "porisādaṃ dametvā sīhamukhā muttamattavāraṇo viya āgamissati, ‘ime rājānaṃ porisādassa",
  "atk-s0514a1:4715_9": "datvā āgatā’ti mahājano garahissatī”ti cintetvā bahinagareyeva khandhāvāraṃ katvā",
  "atk-s0514a1:4715_10": "ṭhitā taṃ dūratova āgacchantaṃ disvā paccuggantvā vanditvā “kacci, mahārāja, porisādena",
  "atk-s0514a1:4715_11": "kilamito”ti paṭisanthāraṃ katvā “porisādena mayhaṃ mātāpitūhipi dukkaraṃ kataṃ, tathārūpo",
  "atk-s0514a1:4715_12": "nāma caṇḍo sāhasiko porisādo mama dhammakathaṃ sutvā maṃ vissajjesī”ti vutte rājānaṃ",
  "atk-s0514a1:4715_13": "alaṅkaritvā hatthikkhandhaṃ āropetvā parivāretvā nagaraṃ pāvisi. Taṃ disvā sabbe nāgarā tussiṃsu.",
  "atk-s0514a1:4716_0": "Sopi dhammagarutāya dhammasoṇḍatāya mātāpitaro adisvāva “pacchāpi ne passissāmī”ti",
  "atk-s0514a1:4716_1": "rājanivesanaṃ pavisitvā rājāsane nisīditvā brāhmaṇaṃ pakkosāpetvā massukammādīnissa",
  "atk-s0514a1:4716_2": "āṇāpetvā taṃ kappitakesamassuṃ nhātānulittaṃ vatthālaṅkārapaṭimaṇḍitaṃ katvā ānetvā",
  "atk-s0514a1:4716_3": "dassitakāle sayaṃ pacchā nhatvā tassa attano bhojanaṃ dāpetvā tasmiṃ bhutte sayaṃ",
  "atk-s0514a1:4716_4": "bhuñjitvā taṃ mahārahe pallaṅke nisīdāpetvā dhammagarukatāya assa gandhamālādīhi",
  "atk-s0514a1:4716_5": "pūjaṃ katvā sayaṃ nīce āsane nisīditvā “tumhehi mayhaṃ ābhatā satārahā gāthā suṇoma",
  "atk-s0514a1:4716_6": "ācariyā”ti yāci. Tamatthaṃ dīpento satthā gāthamāha –",
  "atk-s0514a1:4717": "410.",
  "atk-s0514a1:4718": "“Mutto ca so porisādassa hatthā, gantvāna taṃ brāhmaṇaṃ etadavoca;",
  "atk-s0514a1:4719": "Suṇomi gāthāyo satārahāyo, yā me sutā assu hitāya brahme”ti.",
  "atk-s0514a1:4720": "Tattha etadavocāti etaṃ avoca.",
  "atk-s0514a1:4721_0": "Atha brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṃ",
  "atk-s0514a1:4721_1": "potthakaṃ nīharitvā ubhohi hatthehi gahetvā “tena hi, mahārāja, kassapadasabalena",
  "atk-s0514a1:4721_2": "desitā rāgamadādinimmadanā amatamahānibbānasampāpikā catasso satārahā gāthāyo suṇohī”ti",
  "atk-s0514a1:4721_3": "vatvā potthakaṃ olokento āha –",
  "atk-s0514a1:4722": "411.",
  "atk-s0514a1:4723": "“Sakideva sutasoma, sabbhi hoti samāgamo;",
  "atk-s0514a1:4724": "Sā naṃ saṅgati pāleti, nāsabbhi bahu saṅgamo.",
  "atk-s0514a1:4725": "412.",
  "atk-s0514a1:4726": "“Sabbhireva samāsetha, sabbhi kubbetha santhavaṃ;",
  "atk-s0514a1:4727": "Sataṃ saddhammamaññāya, seyyo hoti na pāpiyo.",
  "atk-s0514a1:4728": "413.",
  "atk-s0514a1:4729": "“Jīranti ve rājarathā sucittā, atho sarīrampi jaraṃ upeti;",
  "atk-s0514a1:4730": "Satañca dhammo na jaraṃ upeti, santo have sabbhi pavedayanti.",
  "atk-s0514a1:4731": "414.",
  "atk-s0514a1:4732": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0514a1:4733": "Tato have dūrataraṃ vadanti, satañca dhammo asatañca rājā”ti.",
  "atk-s0514a1:4734_0": "Tattha sakidevāti ekavārameva. Sabbhīti sappurisehi. Sā nanti sā sabbhi sappurisehi",
  "atk-s0514a1:4734_1": "saṅgati samāgamo ekavāraṃ pavattopi taṃ puggalaṃ pāleti rakkhati. Nāsabbhīti asappurisehi",
  "atk-s0514a1:4734_2": "pana bahu sucirampi kato saṅgamo ekaṭṭhāne nivāso na pāleti, na thāvaro hotīti attho.",
  "atk-s0514a1:4734_3": "Samāsethāti saddhiṃ nisīdeyya, sabbepi iriyāpathe paṇḍiteheva saddhiṃ pavatteyyāti",
  "atk-s0514a1:4734_4": "attho. Santhavanti mittasanthavaṃ. Sataṃ saddhammanti paṇḍitānaṃ buddhādīnaṃ sattatiṃsabodhipakkhiyadhammasaṅkhātaṃ",
  "atk-s0514a1:4734_5": "saddhammaṃ. Seyyoti etaṃ dhammaṃ ñatvā vaḍḍhiyeva hoti, hāni nāma natthīti attho.",
  "atk-s0514a1:4734_6": "Rājarathāti rājūnaṃ ārohanīyarathā. Sucittāti suparikammakatā. Sabbhi pavedayantīti",
  "atk-s0514a1:4734_7": "buddhādayo santo “sabbhī”ti saṅkhaṃ gataṃ sobhanaṃ uttamaṃ nibbānaṃ pavedenti thomenti,",
  "atk-s0514a1:4734_8": "so nibbānasaṅkhāto sataṃ dhammo jaraṃ na upeti na jīrati. Nabhanti ākāso. Dūreti",
  "atk-s0514a1:4734_9": "pathavī hi sappatiṭṭhā sagahaṇā, ākāso nirālambo appatiṭṭho, iti ubho ete ekābaddhāpi",
  "atk-s0514a1:4734_10": "visaṃyogaṭṭhena anupalittaṭṭhena ca dūre nāma honti. Pāranti orimatīrato paratīraṃ. Tadāhūti taṃ āhu.",
  "atk-s0514a1:4735_0": "Iti brāhmaṇo catasso satārahā gāthā kassapadasabalena desitaniyāmena desetvā tuṇhī",
  "atk-s0514a1:4735_1": "ahosi. Taṃ sutvā mahāsatto “sapphalaṃ vata me āgamana”nti tuṭṭhacitto hutvā “imā",
  "atk-s0514a1:4735_2": "gāthā neva sāvakabhāsitā, na isibhāsitā, na kenaci bhāsitā, sabbaññunāva bhāsitā,",
  "atk-s0514a1:4735_3": "kiṃ nu kho agghantī”ti cintetvā “imāsaṃ sakalampi cakkavāḷaṃ yāva brahmalokā sattaratanapuṇṇaṃ",
  "atk-s0514a1:4735_4": "katvā dadamānopi neva anucchavikaṃ kātuṃ sakkoti, ahaṃ kho panassa tiyojanasate kururaṭṭhe",
  "atk-s0514a1:4735_5": "sattayojanike indapatthanagare rajjaṃ dātuṃ pahomi, atthi nu khvassa rajjaṃ kāretuṃ",
  "atk-s0514a1:4735_6": "bhāgya”nti aṅgavijjānubhāvena olokento nāddasa. Tato senāpatiṭṭhānādīni olokento",
  "atk-s0514a1:4735_7": "ekagāmabhojakamattassapi bhāgyaṃ adisvā dhanalābhassa olokento koṭidhanato paṭṭhāya",
  "atk-s0514a1:4735_8": "oloketvā catunnaṃyeva kahāpaṇasahassānaṃ bhāgyaṃ disvā “ettakena naṃ pūjessāmī”ti",
  "atk-s0514a1:4735_9": "catasso sahassatthavikā dāpetvā, “ācariya, tumhe aññesaṃ khattiyānaṃ imā gāthā desetvā",
  "atk-s0514a1:4735_10": "kittakaṃ dhanaṃ labhathā”ti pucchati. “Ekekāya gāthāya sataṃ sataṃ, mahārāja, teneva",
  "atk-s0514a1:4735_11": "tā satārahā nāma jātā”ti. Atha naṃ mahāsatto, “ācariya, tvaṃ attanā gahetvā vikkeyyabhaṇḍassa",
  "atk-s0514a1:4735_12": "agghampi na jānāsi, ito paṭṭhāya ekekā gāthā sahassārahā nāma hontū”ti vatvā gāthamāha –",
  "atk-s0514a1:4736": "415.",
  "atk-s0514a1:4737": "“Sahassiyā imā gāthā, nahimā gāthā satārahā;",
  "atk-s0514a1:4738": "Cattāri tvaṃ sahassāni, khippaṃ gaṇhāhi brāhmaṇā”ti.",
  "atk-s0514a1:4739": "Tassattho – brāhmaṇa, imā gāthā sahassiyā sahassārahā, imā gāthā satārahā na hi hontu, brāhmaṇa, tvaṃ cattāri sahassāni khippaṃ gaṇhāti.",
  "atk-s0514a1:4740_0": "Athassa ekaṃ sukhayānakaṃ datvā “brāhmaṇaṃ sotthinā gehaṃ sampāpethā”ti purise āṇāpetvā",
  "atk-s0514a1:4740_1": "taṃ uyyojesi. Tasmiṃ khaṇe “sutasomaraññā satārahā gāthā sahassārahā katvā pūjitā",
  "atk-s0514a1:4740_2": "sādhu sādhū”ti mahāsādhukārasaddo ahosi. Tassa mātāpitaro taṃ saddaṃ sutvā “kiṃ saddo",
  "atk-s0514a1:4740_3": "nāmesā”ti pucchitvā yathābhūtaṃ sutvā attano dhanalobhatāya mahāsattassa kujjhiṃsu.",
  "atk-s0514a1:4740_4": "Sopi brāhmaṇaṃ uyyojetvā tesaṃ santikaṃ gantvā vanditvā aṭṭhāsi. Athassa pitā “kathaṃ,",
  "atk-s0514a1:4740_5": "tāta, evarūpassa sāhasikassa corassa hatthato muttosī”ti paṭisanthāramattampi akatvā",
  "atk-s0514a1:4740_6": "attano dhanalobhatāya “saccaṃ kira, tāta, tayā catasso gāthā sutvā cattāri sahassāni",
  "atk-s0514a1:4740_7": "dinnānī”ti pucchitvā “sacca”nti vutte gāthamāha –",
  "atk-s0514a1:4741": "416.",
  "atk-s0514a1:4742": "“Āsītiyā nāvutiyā ca gāthā, satārahā cāpi bhaveyya gāthā;",
  "atk-s0514a1:4743": "Paccattameva sutasoma jānahi, sahassiyā nāma kā atthi gāthā”ti.",
  "atk-s0514a1:4744": "Tassattho – gāthā nāma, tāta, āsītiyā ca nāvutiyā ca satārahā cāpi bhaveyya, paccattameva attanāva jānāhi, sahassārahā nāma gāthā kā kassa santike atthīti.",
  "atk-s0514a1:4745": "Atha naṃ mahāsatto “nāhaṃ, tāta, dhanena vuddhiṃ icchāmi, sutena pana icchāmī”ti saññāpento āha –",
  "atk-s0514a1:4746": "417.",
  "atk-s0514a1:4747": "“Icchāmi vohaṃ sutavuddhimattano, santoti maṃ sappurisā bhajeyyuṃ;",
  "atk-s0514a1:4748": "Ahaṃ savantīhi mahodadhīva, na hi tāta tappāmi subhāsitena.",
  "atk-s0514a1:4749": "418.",
  "atk-s0514a1:4750": "“Aggi yathā tiṇakaṭṭhaṃ dahanto, na kappatī sāgarova nadībhi;",
  "atk-s0514a1:4751": "Evampi te paṇḍitā rājaseṭṭha, sutvā na tappanti subhāsitena.",
  "atk-s0514a1:4752": "419.",
  "atk-s0514a1:4753": "“Sakassa dāsassa yadā suṇomi, gāthaṃ ahaṃ atthavatiṃ janinda;",
  "atk-s0514a1:4754": "Tameva sakkacca nisāmayāmi, na hi tāta dhammesu mamatthi tittī”ti.",
  "atk-s0514a1:4755_0": "Tattha voti nipātamattaṃ. “Santo”ti ete ca maṃ bhajeyyuṃ iti icchāmi. Savantīhīti",
  "atk-s0514a1:4755_1": "nadīhi. Sakassāti tiṭṭhatu, nanda, brāhmaṇo, yadā ahaṃ attano dāsassapi santike suṇomi,",
  "atk-s0514a1:4755_2": "tāta, dhammesu mama titti na hi atthīti.",
  "atk-s0514a1:4756_0": "Evañca pana vatvā “mā maṃ, tāta, dhanahetu paribhāsasi, ahaṃ dhammaṃ sutvā āgamissāmī”ti",
  "atk-s0514a1:4756_1": "sapathaṃ katvā āgato, idānāhaṃ porisādassa santikaṃ gamissāmi, idaṃ te rajjaṃ gaṇhathā”ti",
  "atk-s0514a1:4756_2": "rajjaṃ niyyādento gāthamāha –",
  "atk-s0514a1:4757": "420.",
  "atk-s0514a1:4758": "“Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;",
  "atk-s0514a1:4759": "Kiṃ kāmahetu paribhāsasi maṃ, gacchāmahaṃ porisādassa ñatte”ti.",
  "atk-s0514a1:4760": "Tattha ñatteti santike.",
  "atk-s0514a1:4761": "Tasmiṃ samaye piturañño hadayaṃ uṇhaṃ ahosi. So, “tāta sutasoma, kiṃ nāmetaṃ kathesi, mayaṃ caturaṅginiyā senāya coraṃ gahessāmā”ti vatvā gāthamāha –",
  "atk-s0514a1:4762": "421.",
  "atk-s0514a1:4763": "“Attānurakkhāya bhavanti hete, hatthārohā rathikā pattikā ca;",
  "atk-s0514a1:4764": "Assārohā ye ca dhanuggahāse, senaṃ payuñjāma hanāma sattu”nti.",
  "atk-s0514a1:4765": "Tattha hanāmāti sace evaṃ payojitā senā taṃ gahetuṃ na sakkonti, atha naṃ sakalaraṭṭhavāsino gahetvā gantvā hanāma sattuṃ, mārema taṃ amhākaṃ paccāmittanti attho.",
  "atk-s0514a1:4766_0": "Atha naṃ mātāpitaro assupuṇṇamukhā rodamānā vilapantā, “tāta, mā gaccha, gantuṃ na",
  "atk-s0514a1:4766_1": "labbhā”ti yāciṃsu. Soḷasasahassā nāṭakitthiyopi sesaparijanopi “amhe anāthe katvā",
  "atk-s0514a1:4766_2": "kuhiṃ gacchasi, devā”ti parideviṃsu. Sakalanagare koci sakabhāvena saṇṭhātuṃ asakkonto",
  "atk-s0514a1:4766_3": "“sutasomo porisādassa kira paṭiññaṃ datvā āgato, idāni catasso satārahā gāthā sutvā",
  "atk-s0514a1:4766_4": "dhammakathikassa sakkāraṃ katvā mātāpitaro vanditvā punapi kira corassa santikaṃ",
  "atk-s0514a1:4766_5": "gamissatī”ti sakalanagaraṃ ekakolāhalaṃ ahosi. Sopi mātāpitūnaṃ vacanaṃ sutvā gāthamāha –",
  "atk-s0514a1:4767": "422.",
  "atk-s0514a1:4768": "“Sudukkaraṃ porisādo akāsi, jīvaṃ gahetvāna avassajī maṃ;",
  "atk-s0514a1:4769": "Taṃ tādisaṃ pubbakiccaṃ saranto, dubbhe ahaṃ tassa kathaṃ janindā”ti.",
  "atk-s0514a1:4770": "Tattha jīvaṃ gahetvānāti jīvaggāhaṃ gahetvā. Taṃ tādisanti taṃ tena kataṃ tathārūpaṃ. Pubbakiccanti purimaṃ upakāraṃ. Janindāti pitaraṃ ālapati.",
  "atk-s0514a1:4771_0": "So mātāpitaro assāsetvā, “amma tātā, tumhe mayhaṃ mā cintayittha, katakalyāṇo ahaṃ,",
  "atk-s0514a1:4771_1": "mama chakāmassaggissariyaṃ na dullabha”nti mātāpitaro vanditvā āpucchitvā sesajanaṃ",
  "atk-s0514a1:4771_2": "anusāsitvā pakkāmi. Tamatthaṃ pakāsento satthā āha –",
  "atk-s0514a1:4772": "423.",
  "atk-s0514a1:4773": "“Vanditvā so pitaraṃ mātarañca, anusāsitvā negamañca balañca;",
  "atk-s0514a1:4774": "Saccavādī saccānurakkhamāno, agamāsi so yattha porisādo”ti.",
  "atk-s0514a1:4775_0": "Tattha saccānurakkhamānoti saccaṃ anurakkhamāno. Agamāsīti taṃ rattiṃ nivesaneyeva",
  "atk-s0514a1:4775_1": "vasitvā punadivase aruṇuggamanavelāya mātāpitaro vanditvā āpucchitvā sesajanaṃ anusāsitvā",
  "atk-s0514a1:4775_2": "assumukhena nānappakāraṃ paridevantena itthāgārādinā mahājanena anugato nagarā nikkhamma",
  "atk-s0514a1:4775_3": "taṃ janaṃ nivattetuṃ asakkonto mahāmagge daṇḍakena tiriyaṃ lekhaṃ kaḍḍhitvā “sace",
  "atk-s0514a1:4775_4": "mayi sineho atthi, imaṃ mā atikkamiṃsū”ti āha. Mahājano sīlavato tejavantassa āṇaṃ",
  "atk-s0514a1:4775_5": "atikkamituṃ asakkonto mahāsaddena paridevamāno taṃ sīhavijambhitena gacchantaṃ oloketvā",
  "atk-s0514a1:4775_6": "tasmiṃ dassanūpacāraṃ atikkante ekaravaṃ ravanto nagaraṃ pāvisi. Sopi āgatamaggeneva",
  "atk-s0514a1:4775_7": "tassa santikaṃ gato. Tena vuttaṃ “agamāsi so yattha porisādo”ti.",
  "atk-s0514a1:4776_0": "Tato porisādo cintesi – “sace mama sahāyo sutasomo āgantukāmo, āgacchatu, anāgantukāmo,",
  "atk-s0514a1:4776_1": "anāgacchatu, rukkhadevatā yaṃ mayhaṃ icchati, taṃ karotu, ime rājāno māretvā pañcamadhuramaṃsena",
  "atk-s0514a1:4776_2": "balikammaṃ karissāmī”ti citakaṃ katvā aggiṃ jāletvā “aṅgārarāsi tāva hotū”ti tassa",
  "atk-s0514a1:4776_3": "sūle tacchantassa nisinnakāle sutasomo āgato. Atha naṃ porisādo disvā tuṭṭhacitto,",
  "atk-s0514a1:4776_4": "“samma, gantvā kattabbakiccaṃ te kata”nti pucchi. Mahāsatto, “āma mahārāja, kassapadasabalena",
  "atk-s0514a1:4776_5": "desitā gāthā me sutā, dhammakathikassa ca sakkāro kato, tasmā gantvā kattabbakiccaṃ",
  "atk-s0514a1:4776_6": "kataṃ nāma hotī”ti dassetuṃ gāthamāha –",
  "atk-s0514a1:4777": "424.",
  "atk-s0514a1:4778": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a1:4779": "Taṃ saṅgaraṃ brāhmaṇasappadāya, saccānurakkhī punarāgatosmi;",
  "atk-s0514a1:4780": "Yajassu yaññaṃ khāda maṃ porisādā”ti.",
  "atk-s0514a1:4781": "Tattha yajassūti maṃ māretvā devatāya vā yaññaṃ yajassu, maṃsaṃ vā me khādāhīti attho.",
  "atk-s0514a1:4782_0": "Taṃ sutvā porisādo “ayaṃ rājā na bhāyati, vigatamaraṇabhayo hutvā katheti, kissa",
  "atk-s0514a1:4782_1": "nu kho esa ānubhāvo”ti cintetvā “aññaṃ natthi, ayaṃ ‘kassapadasabalena desitā gāthā",
  "atk-s0514a1:4782_2": "me sutā’ti vadati, tāsaṃ etena āsubhāvena bhavitabbaṃ, ahampi taṃ kathāpetvā tā gāthāyo",
  "atk-s0514a1:4782_3": "sossāmi, evaṃ ahampi nibbhayo bhavissāmī”ti sanniṭṭhānaṃ katvā gāthamāha –",
  "atk-s0514a1:4783": "425.",
  "atk-s0514a1:4784": "“Na hāyate khāditaṃ mayhaṃ pacchā, citakā ayaṃ tāva sadhūmikāva;",
  "atk-s0514a1:4785": "Niddhūmake pacitaṃ sādhupakkaṃ, suṇomi gāthāyo satārahāyo”ti.",
  "atk-s0514a1:4786_0": "Tattha khāditanti khādanaṃ. Taṃ khādanaṃ mayhaṃ pacchā vā pure vā na parihāyati,",
  "atk-s0514a1:4786_1": "pacchāpi hi tvaṃ mayā khāditabbova. Niddhūmake pacitanti niddhūme nijjhāle aggimhi",
  "atk-s0514a1:4786_2": "pakkamaṃsaṃ sādhupakkaṃ nāma hoti.",
  "atk-s0514a1:4787": "Taṃ sutvā mahāsatto “ayaṃ porisādo pāpadhammo, imaṃ thokaṃ niggahetvā lajjāpetvā kathessāmī”ti cintetvā āha –",
  "atk-s0514a1:4788": "426.",
  "atk-s0514a1:4789": "“Adhammiko tvaṃ porisādakāsi, raṭṭhā ca bhaṭṭho udarassa hetu;",
  "atk-s0514a1:4790": "Dhammañcimā abhivadanti gāthā, dhammo ca adhammo ca kuhiṃ sameti.",
  "atk-s0514a1:4791": "427.",
  "atk-s0514a1:4792": "“Adhammikassa luddassa, niccaṃ lohitapāṇino;",
  "atk-s0514a1:4793": "Natthi saccaṃ kuto dhammo, kiṃ sutena karissasī”ti.",
  "atk-s0514a1:4794_0": "Tattha dhammañcimāti imā ca gāthā navalokuttaradhammaṃ abhivadanti. Kuhiṃ sametīti",
  "atk-s0514a1:4794_1": "kattha samāgacchati. Dhammo hi sugatiṃ pāpeti nibbānaṃ vā, adhammo duggatiṃ. Kuto",
  "atk-s0514a1:4794_2": "dhammoti vacīsaccamattampi natthi, kuto dhammo. Kiṃ sutenāti tvaṃ etena sutena kiṃ",
  "atk-s0514a1:4794_3": "karissasi, mattikābhājanaṃ viya hi sīhavasāya abhājanaṃ tvaṃ dhammassa.",
  "atk-s0514a1:4795": "So evaṃ kathitepi neva kujjhi. Kasmā? Mahāsattassa mettābhāvanāya mahattena. Atha naṃ “kiṃ pana samma sutasoma ahameva adhammiko”ti vatvā gāthamāha –",
  "atk-s0514a1:4796": "428.",
  "atk-s0514a1:4797": "“Yo maṃsahetu migavaṃ careyya, yo vā hane purisamattahetu;",
  "atk-s0514a1:4798": "Ubhopi te pecca samā bhavanti, kasmā no adhammikaṃ brūsi maṃ tva”nti.",
  "atk-s0514a1:4799_0": "Tattha kasmā noti ye jambudīpatale rājāno alaṅkatapaṭiyattā mahābalaparivārā rathavaragatā",
  "atk-s0514a1:4799_1": "migavaṃ carantā tikhiṇehi sarehi mige vijjhitvā mārenti, te avatvā kasmā tvaṃ maññeva",
  "atk-s0514a1:4799_2": "adhammikanti vadati. Yadi te niddosā, ahampi niddoso evāti dīpeti.",
  "atk-s0514a1:4800": "Taṃ sutvā mahāsatto tassa laddhiṃ bhindanto gāthamāha –",
  "atk-s0514a1:4801": "429.",
  "atk-s0514a1:4802": "“Pañca pañca na khā bhakkhā, khattiyena pajānatā;",
  "atk-s0514a1:4803": "Abhakkhaṃ rāja bhakkhesi, tasmā adhammiko tuva”nti.",
  "atk-s0514a1:4804_0": "Tassattho – samma porisāda, khattiyena nāma khattiyadhammaṃ jānantena pañca pañca",
  "atk-s0514a1:4804_1": "hatthiādayo daseva sattā maṃsavasena na khā bhakkhā na kho khāditabbayuttakā. “Na",
  "atk-s0514a1:4804_2": "kho”tveva vā pāṭho. Aparo nayo khattiyena khattiyadhammaṃ jānantena pañcanakhesu",
  "atk-s0514a1:4804_3": "sattesu sasako, sallako, godhā, kapi kummoti ime pañceva sattā bhakkhitabbayuttakā,",
  "atk-s0514a1:4804_4": "na aññe, tvaṃ pana abhakkhaṃ manussamaṃsaṃ bhakkhesi, tena adhammikoti.",
  "atk-s0514a1:4805": "Iti so niggahaṃ patvā aññaṃ nissaraṇaṃ adisvā attano pāpaṃ paṭicchādento gāthamāha –",
  "atk-s0514a1:4806": "430.",
  "atk-s0514a1:4807": "“Mutto tuvaṃ porisādassa hatthā, gantvā sakaṃ mandiraṃ kāmakāmī;",
  "atk-s0514a1:4808": "Amittahatthaṃ punarāgatosi, na khattadhamme kusalosi rājā”ti.",
  "atk-s0514a1:4809_0": "Tattha na khattadhammeti tvaṃ khattiyadhammasaṅkhāte nītisatthe na kusalosi, attano",
  "atk-s0514a1:4809_1": "atthānatthaṃ na jānāsi, akāraṇeneva te loke paṇḍitoti kitti patthaṭā, ahaṃ pana te",
  "atk-s0514a1:4809_2": "paṇḍitabhāvaṃ na passāmi na jānāmi, atibālosīhi vadati.",
  "atk-s0514a1:4810": "Atha naṃ mahāsatto, “samma, khattiyadhamme kusalena nāma mādiseneva bhavitabbaṃ. Ahañhi taṃ jānāmi, na pana tadatthāya paṭipajjāmī”ti vatvā gāthamāha –",
  "atk-s0514a1:4811": "431.",
  "atk-s0514a1:4812": "“Ye khattadhamme kusalā bhavanti, pāyena te nerayikā bhavanti;",
  "atk-s0514a1:4813": "Tasmā ahaṃ khattadhammaṃ pahāya, saccānurakkhī punarāgatosmi;",
  "atk-s0514a1:4814": "Yajassu yaññaṃ khāda maṃ porisādā”ti.",
  "atk-s0514a1:4815": "Tattha kusalāti tadatthāya paṭipajjanakusalā. Pāyenāti yebhuyyena nerayikā. Ye pana tattha na nibbattanti, te sesāpāyesu nibbattanti.",
  "atk-s0514a1:4816": "Porisādo āha –",
  "atk-s0514a1:4817": "432.",
  "atk-s0514a1:4818": "“Pāsādavāsā pathavīgavāssā, kāmitthiyo kāsikacandanañca;",
  "atk-s0514a1:4819": "Sabbaṃ tahiṃ labhasi sāmitāya, saccena kiṃ passasi ānisaṃsa”nti.",
  "atk-s0514a1:4820_0": "Tattha pāsādavāsāti, samma sutasoma, tava tiṇṇaṃ utūnaṃ anucchavikā dibbavimānakappā",
  "atk-s0514a1:4820_1": "tayo nivāsapāsādā. Pathavīgavāssāti pathavī ca gāvo ca assā ca bahū. Kāmitthiyoti",
  "atk-s0514a1:4820_2": "kāmavatthubhūtā itthiyo. Kāsikacandanañcāti kāsikavatthañca lohitacandanañca. Sabbaṃ",
  "atk-s0514a1:4820_3": "tahinti etañca aññañca upabhogaparibhogaṃ sabbaṃ tvaṃ tahiṃ attano nagare sāmitāya",
  "atk-s0514a1:4820_4": "labhasi, sāmī hutvā yathā icchasi, tathā paribhuñjituṃ labhati, so tvaṃ sabbametaṃ",
  "atk-s0514a1:4820_5": "pahāya saccānurakkhī idhāgacchanto saccena kiṃ ānisaṃsaṃ passasīti.",
  "atk-s0514a1:4821": "Bodhisatto āha –",
  "atk-s0514a1:4822": "433.",
  "atk-s0514a1:4823": "“Ye kecime atthi rasā pathabyā, saccaṃ tesaṃ sādutaraṃ rasānaṃ;",
  "atk-s0514a1:4824": "Sacce ṭhitā samaṇabrāhmaṇā ca, taranti jātimaraṇassa pāra”nti.",
  "atk-s0514a1:4825_0": "Tattha sādutaranti yasmā sabbepi rasā sattānaṃ saccakāleyeva paṇītā madhurā honti,",
  "atk-s0514a1:4825_1": "tasmā saccaṃ tesaṃ sādutaraṃ rasānaṃ, yasmā vā viratisaccavacīsacce ṭhitā jātimaraṇasaṅkhātassa",
  "atk-s0514a1:4825_2": "tebhūmakavaṭṭassa pāraṃ amatamahānibbānaṃ taranti pāpuṇanti, tasmāpi taṃ sādutaranti.",
  "atk-s0514a1:4826_0": "Evamassa mahāsatto sacce ānisaṃsaṃ kathesi. Tato porisādo vikasitapadumapuṇṇacandasassirikamevassa",
  "atk-s0514a1:4826_1": "mukhaṃ oloketvā “ayaṃ sutasomo aṅgāracitakaṃ mañca sūlaṃ tacchantaṃ passati, cittutrāsamattampissa",
  "atk-s0514a1:4826_2": "natthi, kiṃ nu kho esa satārahagāthānaṃ ānubhāvo, udāhu saccassa, aññasseva vā kassacī”ti",
  "atk-s0514a1:4826_3": "cintetvā “pucchissāmi tāva na”nti pucchanto gāthamāha –",
  "atk-s0514a1:4827": "434.",
  "atk-s0514a1:4828": "“Mutto tuvaṃ porisādassa hatthā, gantvā sakaṃ mandiraṃ kāmakāmī;",
  "atk-s0514a1:4829": "Amittahatthaṃ punarāgatosi, na hi nūna te maraṇabhayaṃ janinda;",
  "atk-s0514a1:4830": "Alīnacitto asi saccavādī”ti.",
  "atk-s0514a1:4831": "Mahāsattopissa ācikkhanto āha –",
  "atk-s0514a1:4832": "435.",
  "atk-s0514a1:4833": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a1:4834": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4835": "436.",
  "atk-s0514a1:4836": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a1:4837": "Anānutappaṃ paralokaṃ gamissaṃ, yajassu yaññaṃ ada maṃ porisāda.",
  "atk-s0514a1:4838": "437.",
  "atk-s0514a1:4839": "“Pitā ca mātā ca upaṭṭhitā me, dhammena me issariyaṃ pasatthaṃ;",
  "atk-s0514a1:4840": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4841": "438.",
  "atk-s0514a1:4842": "“Pitā ca mātā ca upaṭṭhitā me, dhammena me issariyaṃ pasatthaṃ;",
  "atk-s0514a1:4843": "Anānutappaṃ paralokaṃ gamissaṃ, yajassu yaññaṃ ada maṃ porisāda.",
  "atk-s0514a1:4844": "439.",
  "atk-s0514a1:4845": "“Ñātīsu mittesu katā me kārā, dhammena me issariyaṃ pasatthaṃ;",
  "atk-s0514a1:4846": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4847": "440.",
  "atk-s0514a1:4848": "“Ñātīsu mittesu katā me kārā, dhammena me issariyaṃ pasatthaṃ;",
  "atk-s0514a1:4849": "Anānutappaṃ paralokaṃ gamissaṃ, yajassu yaññaṃ ada maṃ porisāda.",
  "atk-s0514a1:4850": "441.",
  "atk-s0514a1:4851": "“Dinnaṃ me dānaṃ bahudhā bahūnaṃ, santappitā samaṇabrāhmaṇā ca;",
  "atk-s0514a1:4852": "Visodhito paralokassa maggo, dhamme ṭhito ko maraṇassa bhāye.",
  "atk-s0514a1:4853": "442.",
  "atk-s0514a1:4854": "“Dinnaṃ me dānaṃ bahudhā bahūnaṃ, santappitā samaṇabrāhmaṇā ca;",
  "atk-s0514a1:4855": "Anānutappaṃ paralokaṃ gamissaṃ, yajassu yaññaṃ ada maṃ porisādā”ti.",
  "atk-s0514a1:4856_0": "Tattha kalyāṇāti kalyāṇakammā. Anekarūpāti dānādivasena anekavidhā. Yaññāti dasavidhadānavatthupariccāgavasena",
  "atk-s0514a1:4856_1": "ativipulā paṇḍitehi pasatthā yaññāpi yiṭṭhā pavattitā. Dhamme ṭhitoti evaṃ dhamme",
  "atk-s0514a1:4856_2": "patiṭṭhito mādiso ko nāma maraṇassa bhāyeyya. Anānutappanti anānutappamāno. Dhammena",
  "atk-s0514a1:4856_3": "me issariyaṃ pasatthanti dasavidhaṃ rājadhammaṃ akopetvā dhammeneva mayā rajjaṃ pasāsitaṃ.",
  "atk-s0514a1:4856_4": "Kārāti ñātīsu ñātikiccāni, mittesu ca mittakiccāni. Dānanti savatthukacetanā. Bahudhāti",
  "atk-s0514a1:4856_5": "bahūhi ākārehi. Bahūnanti na pañcannaṃ, na dasannaṃ, satassapi sahassassapi satasahassassapi",
  "atk-s0514a1:4856_6": "dinnameva. Santappitāti gahitagahitabhājanāni pūretvā suṭṭhu tappitā.",
  "atk-s0514a1:4857_0": "Taṃ sutvā porisādo “ayaṃ sutasomamahārājā sappuriso ñāṇasampanno madhuradhammakathiko,",
  "atk-s0514a1:4857_1": "sacāhaṃ etaṃ khādeyyaṃ, muddhā me sattadhā phaleyya, pathavī vā pana me vivaraṃ dadeyyā”ti",
  "atk-s0514a1:4857_2": "bhītatasito hutvā, “samma, na tvaṃ mayā khāditabbarūpo”ti vatvā gāthamāha –",
  "atk-s0514a1:4858": "443.",
  "atk-s0514a1:4859": "“Visaṃ pajānaṃ puriso adeyya, āsīvisaṃ jalitamuggatejaṃ;",
  "atk-s0514a1:4860": "Muddhāpi tassa viphaleyya sattadhā, yo tādisaṃ saccavādiṃ adeyyā”ti.",
  "atk-s0514a1:4861": "Tattha visanti tattheva māraṇasamatthaṃ halāhalavisaṃ. Jalitanti attano visatejena jalitaṃ teneva uggatejaṃ aggikkhandhaṃ viya carantaṃ āsīvisaṃ vā pana so gīvāya gaṇheyya.",
  "atk-s0514a1:4862_0": "Iti so mahāsattaṃ “halāhalavisasadiso tvaṃ, ko taṃ khādissatī”ti vatvā gāthā sotukāmo",
  "atk-s0514a1:4862_1": "taṃ yācitvā tena dhammagāravajananatthaṃ “evarūpānaṃ anavajjagāthānaṃ tvaṃ abhājana”nti",
  "atk-s0514a1:4862_2": "paṭikkhittopi “sakalajambudīpe iminā sadiso paṇḍito natthi, ayaṃ mama hatthā muccitvā",
  "atk-s0514a1:4862_3": "gantvā tā gāthā sutvā dhammakathikassa sakkāraṃ katvā nalāṭena maccuṃ ādāya punāgato,",
  "atk-s0514a1:4862_4": "ativiya sādhurūpā gāthā bhavissantī”ti suṭṭhutaraṃ sañjātadhammassavanādaro hutvā",
  "atk-s0514a1:4862_5": "taṃ yācanto gāthamāha –",
  "atk-s0514a1:4863": "444.",
  "atk-s0514a1:4864": "“Sutvā dhammaṃ vijānanti, narā kalyāṇapāpakaṃ;",
  "atk-s0514a1:4865": "Api gāthā suṇitvāna, dhamme me ramate mano”ti.",
  "atk-s0514a1:4866": "Tassattho – “samma sutasoma, narā nāma dhammaṃ sutvā kalyāṇampi pāpakampi jānanti, appeva nāma tā gāthā sutvā mamapi kusalakammapathadhamme mano rameyyā”ti.",
  "atk-s0514a1:4867_0": "Atha mahāsatto “sotukāmo dāni porisādo, kathessāmī”ti cintetvā “tena hi, samma, sādhukaṃ",
  "atk-s0514a1:4867_1": "suṇāhī”ti taṃ ohitasotaṃ katvā nandabrāhmaṇena kathitaniyāmeneva gāthānaṃ thutiṃ",
  "atk-s0514a1:4867_2": "katvā chasu kāmāvacaradevesu ekakolāhalaṃ katvā devatāsu sādhukāraṃ dadamānāsu porisādassa dhammaṃ kathesi –",
  "atk-s0514a1:4868": "445.",
  "atk-s0514a1:4869": "“Sakideva mahārāja, sabbhi hoti samāgamo;",
  "atk-s0514a1:4870": "Sā naṃ saṅgati pāleti, nāsabbhi bahu saṅgamo.",
  "atk-s0514a1:4871": "446.",
  "atk-s0514a1:4872": "“Sabbhireva samāsetha, sabbhi kubbetha santhavaṃ;",
  "atk-s0514a1:4873": "Sataṃ sandhammamaññāya, seyyo hoti na pāpiyo.",
  "atk-s0514a1:4874": "447.",
  "atk-s0514a1:4875": "“Jīranti ve rājarathā sucittā, atho sarīrampi jaraṃ upeti;",
  "atk-s0514a1:4876": "Satañca dhammo na jaraṃ upeti, santo have sabbhi pavedayanti.",
  "atk-s0514a1:4877": "448.",
  "atk-s0514a1:4878": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0514a1:4879": "Tato have dūrataraṃ vadanti, satañca dhammo asatañca rājā”ti.",
  "atk-s0514a1:4880_0": "Tassa tena sukathitattā ceva attano paṇḍitabhāvena ca tā gāthā sabbaññubuddhakathitā",
  "atk-s0514a1:4880_1": "viyāti cintentassa sakalasarīraṃ pañcavaṇṇāya pītiyā paripūri, bodhisatte muducittaṃ",
  "atk-s0514a1:4880_2": "ahosi, setacchattadāyakaṃ pitaraṃ viya naṃ amaññi. So “ahaṃ sutasomassa dātabbaṃ",
  "atk-s0514a1:4880_3": "kiñci hiraññasuvaṇṇaṃ na passāmi, ekekāya panassa gāthāya ekekaṃ varaṃ dassāmī”ti",
  "atk-s0514a1:4880_4": "cintetvā gāthamāha –",
  "atk-s0514a1:4881": "449.",
  "atk-s0514a1:4882": "“Gāthā imā atthavatī subyañjanā, subhāsitā tuyha janinda sutvā;",
  "atk-s0514a1:4883": "Ānandi vitto sumano patīto, cattāri te samma vare dadāmī”ti.",
  "atk-s0514a1:4884": "Tattha ānandīti ānandajāto. Sesāni tasseva vevacanāni. Cattāropi hete tuṭṭhākārā eva.",
  "atk-s0514a1:4885": "Atha naṃ mahāsatto “kiṃ nāma tvaṃ varaṃ dassasī”ti apasādento gāthamāha –",
  "atk-s0514a1:4886": "450.",
  "atk-s0514a1:4887": "“Yo nattano maraṇaṃ bujjhasi tuvaṃ, hitāhitaṃ vinipātañca saggaṃ;",
  "atk-s0514a1:4888": "Giddho rase duccarite niviṭṭho, kiṃ tvaṃ varaṃ dassasi pāpadhamma.",
  "atk-s0514a1:4889": "451.",
  "atk-s0514a1:4890": "“Ahañca taṃ ‘dehi vara’nti vajjaṃ, tvaṃ cāpi datvā na avākareyya;",
  "atk-s0514a1:4891": "Sandiṭṭhikaṃ kalahamimaṃ vivādaṃ, ko paṇḍito jānamupabbajeyyā”ti.",
  "atk-s0514a1:4892_0": "Tattha yoti yo tvaṃ “maraṇadhammohamasmī”ti attanopi maraṇaṃ na bujjhasi na jānāsi,",
  "atk-s0514a1:4892_1": "pāpakammameva karosi. Hitāhitanti “idaṃ me kammaṃ hitaṃ, idaṃ ahitaṃ, idaṃ vinipātaṃ",
  "atk-s0514a1:4892_2": "nessati, idaṃ sagga”nti na jānāsi. Raseti manussamaṃsarase. Vajjanti vadeyyaṃ. Na",
  "atk-s0514a1:4892_3": "avākareyyāti vācāya datvā “dehi me vara”nti vuccamāno na avākareyyāsi na dadeyyāsi.",
  "atk-s0514a1:4892_4": "Upabbajeyyāti ko imaṃ kalahaṃ paṇḍito upagaccheyya.",
  "atk-s0514a1:4893": "Tato porisādo “nāyaṃ mayhaṃ saddahati, saddahāpessāmi na”nti gāthamāha –",
  "atk-s0514a1:4894": "452.",
  "atk-s0514a1:4895": "“Na taṃ varaṃ arahati jantu dātuṃ, yaṃ vāpi datvā na avākareyya;",
  "atk-s0514a1:4896": "Varassu samma avikampamāno, pāṇaṃ cajitvānapi dassamevā”ti.",
  "atk-s0514a1:4897": "Tattha avikampamānoti anolīyamāno.",
  "atk-s0514a1:4898_0": "Atha mahāsatto “ayaṃ ativiya sūro hutvā katheti, karissati me vacanaṃ, varaṃ gaṇhissāmi,",
  "atk-s0514a1:4898_1": "sace pana “manussamaṃsaṃ na khāditabba’nti paṭhamameva varaṃ vārayissaṃ, ativiya",
  "atk-s0514a1:4898_2": "kilamissati, paṭhamaṃ aññe tayo vare gahetvā pacchā etaṃ gaṇhissāmī”ti cintetvā āha –",
  "atk-s0514a1:4899": "453.",
  "atk-s0514a1:4900": "“Ariyassa ariyena sameti sakhyaṃ, paññassa paññāṇavatā sameti;",
  "atk-s0514a1:4901": "Passeyya taṃ vassasataṃ arogaṃ, etaṃ varānaṃ paṭhamaṃ varāmī”ti.",
  "atk-s0514a1:4902_0": "Tattha ariyassāti ācāraariyassa. Sakhyanti sakhidhammo mittadhammo. Paññāṇavatāti",
  "atk-s0514a1:4902_1": "ñāṇasampannena. Sametīti gaṅgodakaṃ viya yamunodakena saṃsandati. Dhātuso hi sattā",
  "atk-s0514a1:4902_2": "saṃsandanti. Passeyya tanti sutasomo porisādassa ciraṃ jīvitaṃ icchanto viya paṭhamaṃ",
  "atk-s0514a1:4902_3": "attano jīvitavaraṃ yācati. Paṇḍitassa hi “mama jīvitaṃ dehī”ti vattuṃ ayuttaṃ, apica",
  "atk-s0514a1:4902_4": "so ‘mayhameva esa ārogyaṃ icchatī’ti cintetvā tussissatīti evamāha.",
  "atk-s0514a1:4903_0": "Sopi taṃ sutvāva “ayaṃ issariyā dhaṃsetvā idāni maṃsaṃ khāditukāmassa evaṃ mahāanatthakarassa",
  "atk-s0514a1:4903_1": "mahācorassa mayhameva jīvitaṃ icchati, aho mama hitakāmo”ti tuṭṭhamānaso vañcetvā",
  "atk-s0514a1:4903_2": "varassa gahitabhāvaṃ ajānitvā taṃ varaṃ dadamāno gāthamāha –",
  "atk-s0514a1:4904": "454.",
  "atk-s0514a1:4905": "“Ariyassa ariyena sameti sakhyaṃ, paññassa paññāṇavatā sameti;",
  "atk-s0514a1:4906": "Passāsi maṃ vassasataṃ arogaṃ, etaṃ varānaṃ paṭhamaṃ dadāmī”ti.",
  "atk-s0514a1:4907": "Tattha varānanti catunnaṃ varānaṃ paṭhamaṃ.",
  "atk-s0514a1:4908": "Tato bodhisatto āha –",
  "atk-s0514a1:4909": "455.",
  "atk-s0514a1:4910": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a1:4911": "Na tādise bhūmipatī adesi, etaṃ varānaṃ dutiyaṃ varāmī”ti.",
  "atk-s0514a1:4912": "Tattha katanāmadheyyāti muddhani abhisittattāva “muddhābhisittā”ti katanāmadheyyā. Na tādiseti tādise khattiye na adesi mā khādi.",
  "atk-s0514a1:4913": "Iti so dutiyaṃ varaṃ gaṇhanto parosatānaṃ khattiyānaṃ jīvitavaraṃ gaṇhi. Porisādopissa dadamāno āha –",
  "atk-s0514a1:4914": "456.",
  "atk-s0514a1:4915": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a1:4916": "Na tādise bhūmipatī ademi, etaṃ varānaṃ dutiyaṃ dadāmī”ti.",
  "atk-s0514a1:4917_0": "Kiṃ pana te tesaṃ saddaṃ suṇanti, na suṇantīti? Na sabbaṃ suṇanti. Porisādena hi",
  "atk-s0514a1:4917_1": "rukkhassa dhūmajālaupaddavabhayena paṭikkamitvā aggi kato, aggino ca rukkhassa ca",
  "atk-s0514a1:4917_2": "antare nisīditvā mahāsatto tena saddhiṃ kathesi, tasmā sabbaṃ asutvā upaḍḍhupaḍḍhaṃ",
  "atk-s0514a1:4917_3": "suṇiṃsu. Te “idāni sutasomo porisādaṃ damessati, mā bhāyathā”ti aññamaññaṃ samassāsesuṃ.",
  "atk-s0514a1:4917_4": "Tasmiṃ khaṇe mahāsatto imaṃ gāthamāha –",
  "atk-s0514a1:4918": "457.",
  "atk-s0514a1:4919": "“Parosataṃ khattiyā te gahītā, talāvutā assumukhā rudantā;",
  "atk-s0514a1:4920": "Sake te raṭṭhe paṭipādayāhi, etaṃ varānaṃ tatiyaṃ varāmī”ti.",
  "atk-s0514a1:4921": "Tattha parosatanti atirekasataṃ. Te gahītāti tayā gahitā. Talāvutāti hatthatalesu āvutā.",
  "atk-s0514a1:4922_0": "Iti mahāsatto tatiyaṃ varaṃ gaṇhanto tesaṃ khattiyānaṃ sakaraṭṭhaniyyātanavaraṃ gaṇhi.",
  "atk-s0514a1:4922_1": "Kiṃkāraṇā? So akhādantopi verabhayena sabbe te dāse katvā araññeyeva vāseyya, māretvā",
  "atk-s0514a1:4922_2": "vā chaḍḍeyya, paccantaṃ netvā vā vikkiṇeyya, tasmā tesaṃ sakaraṭṭhaniyyātanavaraṃ",
  "atk-s0514a1:4922_3": "gaṇhi. Itaropissa dadamāno imaṃ gāthamāha –",
  "atk-s0514a1:4923": "458.",
  "atk-s0514a1:4924": "“Parosataṃ khattiyā me gahītā, talāvutā assumukhā rudantā;",
  "atk-s0514a1:4925": "Sake te raṭṭhe paṭipādayāmi, etaṃ varānaṃ tatiyaṃ dadāmī”ti.",
  "atk-s0514a1:4926": "Catutthaṃ pana varaṃ gaṇhanto bodhisatto imaṃ gāthamāha –",
  "atk-s0514a1:4927": "459.",
  "atk-s0514a1:4928": "“Chiddaṃ te raṭṭhaṃ byathitā bhayā hi, puthū narā leṇamanuppaviṭṭhā;",
  "atk-s0514a1:4929": "Manussamaṃsaṃ viramehi rāja, etaṃ varānaṃ catutthaṃ varāmī”ti.",
  "atk-s0514a1:4930_0": "Tattha chiddanti na ghanavāsaṃ tattha tattha gāmādīnaṃ uṭṭhitattā savivaraṃ. Byathitā",
  "atk-s0514a1:4930_1": "bhayāhīti “porisādo idāni āgamissatī”ti tava bhayena kampitā. Leṇamanuppaviṭṭhāti",
  "atk-s0514a1:4930_2": "dārake hatthesu gahetvā tiṇagahanādinilīyanaṭṭhānaṃ paviṭṭhā. Manussamaṃsanti duggandhaṃ",
  "atk-s0514a1:4930_3": "jegucchaṃ paṭikkūlaṃ manussamaṃsaṃ pajaha. Nissakkatthe vā upayogaṃ, manussamaṃsato viramāhīti attho.",
  "atk-s0514a1:4931": "Evaṃ vutte porisādo pāṇiṃ paharitvā hasanto “samma sutasoma kiṃ nāmetaṃ kathesi, kathāhaṃ tumhākaṃ etaṃ varaṃ dassāmi, sace gaṇhitukāmo, aññaṃ gaṇhāhī”ti vatvā gāthamāha –",
  "atk-s0514a1:4932": "460.",
  "atk-s0514a1:4933": "“Addhā hi so bhakkho mama manāpo, etassa hetumhi vanaṃ paviṭṭho;",
  "atk-s0514a1:4934": "Sohaṃ kathaṃ etto upārameyyaṃ, aññaṃ varānaṃ catutthaṃ varassū”ti.",
  "atk-s0514a1:4935": "Tattha vananti rajjaṃ pahāya imaṃ vanaṃ paviṭṭho.",
  "atk-s0514a1:4936": "Atha naṃ mahāsatto “tvaṃ ‘manussamaṃsassa piyatarattā tato viramituṃ na sakkomī”ti vadasi. Yo hi piyaṃ nissāya pāpaṃ karoti, ayaṃ bālo”ti vatvā gāthamāha –",
  "atk-s0514a1:4937": "461.",
  "atk-s0514a1:4938": "“Na ve ‘piyaṃ me’ti janinda tādiso, attaṃ niraṃkacca piyāni sevati;",
  "atk-s0514a1:4939": "Attāva seyyo paramā ca seyyo, labbhā piyā ocitatthena pacchā”ti.",
  "atk-s0514a1:4940_0": "Tattha tādisoti janinda tādiso yuvā abhirūpo mahāyaso “idaṃ nāma me piya”nti piyavatthulobhena",
  "atk-s0514a1:4940_1": "tattha attānaṃ niraṃkatvā sabbasugatīhi ceva sukhavisesehi ca cavitvā niraye pātetvā",
  "atk-s0514a1:4940_2": "na ve piyāni sevati. Paramā ca seyyoti purisassa hi paramā piyavatthumhā attāva varataro.",
  "atk-s0514a1:4940_3": "Kiṃkāraṇā? Labbhā piyāti, piyā nāma visayavasena ceva puññena ca ocitatthena vaḍḍhitatthena",
  "atk-s0514a1:4940_4": "diṭṭhadhamme ceva parattha ca devamanussasampattiṃ patvā sakkā laddhuṃ.",
  "atk-s0514a1:4941": "Evaṃ vutte porisādo bhayappatto hutvā “ahaṃ sutasomena gahitaṃ varaṃ vissajjāpetumpi manussamaṃsato viramitumpi na sakkomi, kiṃ nu kho karissāmī”ti assupuṇṇehi nettehi gāthamāha –",
  "atk-s0514a1:4942": "462.",
  "atk-s0514a1:4943": "“Piyaṃ me mānusaṃ maṃsaṃ, sutasoma vijānahi;",
  "atk-s0514a1:4944": "Namhi sakkā nivāretuṃ, aññaṃ varaṃ samma varassū”ti.",
  "atk-s0514a1:4945": "Tattha vijānahīti tvampi jānāhi.",
  "atk-s0514a1:4946": "Tato bodhisatto āha –",
  "atk-s0514a1:4947": "463.",
  "atk-s0514a1:4948": "“Yo ve ‘piyaṃ me’ti piyānurakkhī, attaṃ niraṃkacca piyāni sevati;",
  "atk-s0514a1:4949": "Soṇḍova pitvā visamissapānaṃ, teneva so hoti dukkhī parattha.",
  "atk-s0514a1:4950": "464.",
  "atk-s0514a1:4951": "“Yo cīdha saṅkhāya piyāni hitvā, kicchenapi sevati ariyadhamme;",
  "atk-s0514a1:4952": "Dukkhitova pitvāna yathosadhāni, teneva so hoti sukhī paratthā”ti.",
  "atk-s0514a1:4953_0": "Tattha yo veti, samma porisāda, yo puriso “idaṃ me piya”nti pāpakiriyāya attānaṃ",
  "atk-s0514a1:4953_1": "niraṃkatvā piyāni vatthūni sevati, so surāpemena visamissaṃ suraṃ pitvā soṇḍo viya",
  "atk-s0514a1:4953_2": "tena pāpakammena parattha nirayādīsu dukkhī hoti. Saṅkhāyāti jānitvā tuletvā. Piyāni",
  "atk-s0514a1:4953_3": "hitvāti adhammapaṭisaṃyuttāni piyāni chaḍḍetvā.",
  "atk-s0514a1:4954": "Evaṃ vutte porisādo kalūnaṃ paridevanto gāthamāha –",
  "atk-s0514a1:4955": "465.",
  "atk-s0514a1:4956": "“Ohāyahaṃ pitaraṃ mātarañca, manāpiye kāmaguṇe ca pañca;",
  "atk-s0514a1:4957": "Etassa hetumhi vanaṃ paviṭṭho, taṃ te varaṃ kinti mahaṃ dadāmī”ti.",
  "atk-s0514a1:4958": "Tattha etassāti manussamaṃsassa. Kinti mahanti kinti katvā ahaṃ taṃ varaṃ demi.",
  "atk-s0514a1:4959": "Tato mahāsatto imaṃ gāthamāha –",
  "atk-s0514a1:4960": "466.",
  "atk-s0514a1:4961": "“Na paṇḍitā diguṇamāhu vākyaṃ, saccappaṭiññāva bhavanti santo;",
  "atk-s0514a1:4962": "‘Varassu samma’ iti maṃ avoca, iccabravī tvaṃ na hi te sametī”ti.",
  "atk-s0514a1:4963_0": "Tattha diguṇanti, samma porisāda, paṇḍitā nāma ekaṃ vatvā puna taṃ visaṃvādentā dutiyaṃ",
  "atk-s0514a1:4963_1": "vacanaṃ na kathenti. Iti maṃ avocāti, “samma sutasoma varassu vara”nti evaṃ maṃ abhāsasi.",
  "atk-s0514a1:4963_2": "Iccabravīti tasmā yaṃ tvaṃ iti abravi, taṃ te idāni na sameti.",
  "atk-s0514a1:4964": "So puna rodanto eva gāthamāha –",
  "atk-s0514a1:4965": "467.",
  "atk-s0514a1:4966": "“Apuññalābhaṃ ayasaṃ akittiṃ, pāpaṃ bahuṃ duccaritaṃ kilesaṃ;",
  "atk-s0514a1:4967": "Manussamaṃsassa kate upāgā, taṃ te varaṃ kinti mahaṃ dadeyya”nti.",
  "atk-s0514a1:4968_0": "Tattha pāpanti kammapathaṃ appattaṃ. Duccaritanti kammapathappattaṃ. Kilesanti dukkhaṃ.",
  "atk-s0514a1:4968_1": "Manussamaṃsassa kateti manussamaṃsassa hetu. Upāgāti upagatomhi. Taṃ teti taṃ tuyhaṃ",
  "atk-s0514a1:4968_2": "kathāhaṃ varaṃ demi, mā maṃ vārayi, anukampaṃ kāruññaṃ mayi karohi, aññaṃ varaṃ gaṇhāhīti āha.",
  "atk-s0514a1:4969": "Atha mahāsatto āha –",
  "atk-s0514a1:4970": "468.",
  "atk-s0514a1:4971": "“Na taṃ varaṃ arahati jantu dātuṃ, yaṃ vāpi datvā na avākareyya;",
  "atk-s0514a1:4972": "Varassu samma avikampamāno, pāṇaṃ cajitvānapi dassamevā”ti.",
  "atk-s0514a1:4973": "Evaṃ tena paṭhamaṃ vuttagāthaṃ āharitvā dassetvā varadāne ussāhento gāthā āha –",
  "atk-s0514a1:4974": "469.",
  "atk-s0514a1:4975": "“Pāṇaṃ cajanti santo nāpi dhammaṃ, saccappaṭiññāva bhavanti santo;",
  "atk-s0514a1:4976": "Datvā varaṃ khippamavākarohi, etena sampajja surājaseṭṭha.",
  "atk-s0514a1:4977": "470.",
  "atk-s0514a1:4978": "“Caje dhanaṃ aṅgavarassa hetu, aṅgaṃ caje jīvitaṃ rakkhamāno;",
  "atk-s0514a1:4979": "Aṅgaṃ dhanaṃ jīvitañcāpi sabbaṃ, caje naro dhammamanussaranto”ti.",
  "atk-s0514a1:4980_0": "Tattha pāṇanti jīvitaṃ. Santo nāma api jīvitaṃ cajanti, na dhammaṃ. Khippamavākarohīti",
  "atk-s0514a1:4980_1": "idha khippaṃ mayhaṃ dehīti attho. Etenāti etena dhammena ceva saccena ca sampajja",
  "atk-s0514a1:4980_2": "sampanno upapanno hohi. Surājaseṭṭhāti taṃ paggaṇhanto ālapati. Caje dhananti, samma",
  "atk-s0514a1:4980_3": "porisāda, paṇḍito puriso hatthapādādimhi aṅge chijjamāne tassa rakkhaṇatthāya bahumpi",
  "atk-s0514a1:4980_4": "dhanaṃ cajeyya. Dhammamanussarantoti aṅgadhanajīvitāni pariccajantopi “sataṃ dhammaṃ",
  "atk-s0514a1:4980_5": "na vītikkamissāmī”ti evaṃ dhammaṃ anussaranto.",
  "atk-s0514a1:4981": "Evaṃ mahāsatto imehi kāraṇehi taṃ sacce patiṭṭhāpetvā idāni attano gurubhāvaṃ dassetuṃ gāthamāha –",
  "atk-s0514a1:4982": "471.",
  "atk-s0514a1:4983": "“Yasmā hi dhammaṃ puriso vijaññā, ye cassa kaṅkhaṃ vinayanti santo;",
  "atk-s0514a1:4984": "Taṃ hissa dīpañca parāyaṇañca, na tena mittiṃ jirayetha pañño”ti.",
  "atk-s0514a1:4985_0": "Tattha yasmāti yamhā purisā. Dhammanti kusalākusalajotakaṃ kāraṇaṃ. Vijaññāti vijāneyya.",
  "atk-s0514a1:4985_1": "Taṃ hissāti taṃ ācariyakulaṃ etassa puggalassa patiṭṭhānaṭṭhena dīpaṃ, uppanne bhaye",
  "atk-s0514a1:4985_2": "gantabbaṭṭhānaṭṭhena parāyaṇañca. Na tena mittinti tena ācariyapuggalena saha so",
  "atk-s0514a1:4985_3": "paṇḍito kenacipi kāraṇena mittiṃ na jīrayetha na vināseyya.",
  "atk-s0514a1:4986_0": "Evañca pana vatvā, “samma porisāda, guṇavantassa ācariyassa vacanaṃ nāma bhindituṃ",
  "atk-s0514a1:4986_1": "na vaṭṭati, ahañca taruṇakālepi tava piṭṭhiācariyo hutvā bahuṃ sikkhaṃ sikkhāpesiṃ,",
  "atk-s0514a1:4986_2": "idānipi buddhalīlāya satārahā gāthā te kathesiṃ, tena me vacanaṃ kātuṃ arahasī”ti",
  "atk-s0514a1:4986_3": "āha. Taṃ sutvā porisādo “ayaṃ sutasomo mayhaṃ ācariyo ceva paṇḍito ca, varo cassa",
  "atk-s0514a1:4986_4": "mayā dinno, kiṃ sakkā kātuṃ, ekasmiṃ attabhāve maraṇaṃ nāma dhuvaṃ, manussamaṃsaṃ",
  "atk-s0514a1:4986_5": "na khādissāmi, dassāmissa vara”nti assudhārāhi pavattamānāhi uṭṭhāya sutasomanarindassa",
  "atk-s0514a1:4986_6": "pādesu patitvā varaṃ dadamāno imaṃ gāthamāha –",
  "atk-s0514a1:4987": "472.",
  "atk-s0514a1:4988": "“Addhā hi so bhakkho mama manāpo, etassa hetumhi vanaṃ paviṭṭho;",
  "atk-s0514a1:4989": "Sace ca maṃ yācasi etamatthaṃ, etampi te samma varaṃ dadāmī”ti.",
  "atk-s0514a1:4990_0": "Atha naṃ mahāsatto evamāha – “samma, sīle ṭhitassa maraṇampi varaṃ, gaṇhāmi, mahārāja,",
  "atk-s0514a1:4990_1": "tayā dinnaṃ varaṃ, ajja paṭṭhāya ariyapathe patiṭṭhitosi, evaṃ santepi taṃ yācāmi,",
  "atk-s0514a1:4990_2": "sace te mayi sineho atthi, pañca sīlāni gaṇha, mahārājā”ti. “Sādhu, samma, dehi me",
  "atk-s0514a1:4990_3": "sīlānī”ti. “Gaṇha mahārājā”ti. So mahāsattaṃ pañcapatiṭṭhitena vanditvā ekamantaṃ",
  "atk-s0514a1:4990_4": "nisīdi. Mahāsattopi naṃ pañcasīlesu patiṭṭhāpesi. Tasmiṃ khaṇe tattha sannipatitā",
  "atk-s0514a1:4990_5": "bhummā devā mahāsatte pītiṃ janetvā “avīcito yāva bhavaggā añño porisādaṃ manussamaṃsato",
  "atk-s0514a1:4990_6": "nivāretuṃ samattho nāma natthi, aho sutasomena dukkarataraṃ kata”nti mahantena saddena",
  "atk-s0514a1:4990_7": "vanaṃ unnādentā sādhukāraṃ adaṃsu. Tesaṃ saddaṃ sutvā cātumahārājikāti evaṃ yāva",
  "atk-s0514a1:4990_8": "brahmalokā ekakolāhalaṃ ahosi. Rukkhe laggitarājānopi taṃ devatānaṃ sādhukārasaddaṃ",
  "atk-s0514a1:4990_9": "suṇiṃsu. Rukkhadevatāpi sakavimāne ṭhitāva sādhukāramadāsi. Iti devatānaṃ saddova",
  "atk-s0514a1:4990_10": "sūyati, rūpaṃ na dissati. Devatānaṃ sādhukārasaddaṃ sutvā rājāno cintayiṃsu – “sutasomaṃ",
  "atk-s0514a1:4990_11": "nissāya no jīvitaṃ laddhaṃ, dukkaraṃ kataṃ sutasomena porisādaṃ damentenā”ti bodhisattassa",
  "atk-s0514a1:4990_12": "thutiṃ kariṃsu. Porisādo mahāsattassa pāde vanditvā ekamantaṃ aṭṭhāsi. Atha naṃ bodhisatto",
  "atk-s0514a1:4990_13": "– “samma, khattiye mocehī”ti āha. So cintesi “ahaṃ etesaṃ paccāmitto, ete mayā mocitā",
  "atk-s0514a1:4990_14": "‘gaṇhatha no paccāmitta’nti maṃ hiṃseyyuṃ, mayā jīvitaṃ cajantenapi na sakkā sutasomassa",
  "atk-s0514a1:4990_15": "santikā gahitaṃ sīlaṃ bhindituṃ, iminā saddhiyeva gantvā mocessāmi, evaṃ me bhayaṃ",
  "atk-s0514a1:4990_16": "na bhavissatī”ti. Atha bodhisattaṃ vanditvā, “sutasoma, ubhopi gantvā khattiye mocessāmā”ti vatvā gāthamāha –",
  "atk-s0514a1:4991": "473.",
  "atk-s0514a1:4992": "“Satthā ca me hosi sakhā ca mesi, vacanampi te samma ahaṃ akāsiṃ;",
  "atk-s0514a1:4993": "Tuvampi me samma karohi vākyaṃ, ubhopi gantvāna pamocayāmā”ti.",
  "atk-s0514a1:4994": "Tattha satthāti saggamaggassa desitattā satthā ca, taruṇakālato paṭṭhāya sakhā ca.",
  "atk-s0514a1:4995": "Atha naṃ bodhisatto āha –",
  "atk-s0514a1:4996": "474.",
  "atk-s0514a1:4997": "“Satthā ca te homi sakhā ca tyamhi, vacanampi me samma tuvaṃ akāsi;",
  "atk-s0514a1:4998": "Ahampi te samma karomi vākyaṃ, ubhopi gantvāna pamocayāmā”ti.",
  "atk-s0514a1:4999": "Evaṃ vatvā te upasaṅkamitvā āha –",
  "atk-s0514a1:5000": "475.",
  "atk-s0514a1:5001": "“Kammāsapādena viheṭhitattha, talāvutā assumukhā rudantā;",
  "atk-s0514a1:5002": "Na jātu dubbhetha imassa rañño, saccappaṭiññaṃ me paṭissuṇāthā”ti.",
  "atk-s0514a1:5003_0": "Tattha kammāsapādenāti idaṃ mahāsatto “ubhopi gantvāna pamocayāmā”ti sampaṭicchitvā",
  "atk-s0514a1:5003_1": "“khattiyā nāma mānathaddhā honti, muttamattāva ‘iminā mayaṃ viheṭhitamhā’ti porisādaṃ",
  "atk-s0514a1:5003_2": "potheyyumpi haneyyumpi, na kho panesa tesu dubbhissati, ahaṃ ekakova gantvā paṭiññaṃ",
  "atk-s0514a1:5003_3": "tāva nesaṃ gaṇhissāmī”ti cintetvā tattha gantvā te hatthatale āvunitvā aggapādaṅgulīhi",
  "atk-s0514a1:5003_4": "bhūmiṃ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni",
  "atk-s0514a1:5003_5": "viya samparivattante addasa. Tepi taṃ disvā “idānimhā mayaṃ arogā”ti ekappahāreneva",
  "atk-s0514a1:5003_6": "mahāviravaṃ raviṃsu. Atha ne mahāsatto “mā bhāyitthā”ti assāsetvā “mayā porisādo",
  "atk-s0514a1:5003_7": "damito, tumhākaṃ abhayaṃ gahitaṃ, tumhe pana me vacanaṃ karothā”ti vatvā evamāha.",
  "atk-s0514a1:5003_8": "Tattha na jātūti ekaṃseneva na dubbhetha.",
  "atk-s0514a1:5004": "Te āhaṃsu –",
  "atk-s0514a1:5005": "476.",
  "atk-s0514a1:5006": "“Kammāsapādena viheṭhitamhā, talāvutā assumukhā rudantā;",
  "atk-s0514a1:5007": "Na jātu dubbhema imassa rañño, saccappaṭiññaṃ te paṭissuṇāmā”ti.",
  "atk-s0514a1:5008_0": "Tattha paṭissuṇāmāti “evaṃ paṭiññaṃ adhivāsema sampaṭicchāma, apica kho pana mayaṃ",
  "atk-s0514a1:5008_1": "kilantā kathetuṃ na sakkoma, tumhe sabbasattānaṃ saraṇaṃ, tumheva kathetha, mayaṃ",
  "atk-s0514a1:5008_2": "vo vacanaṃ sutvā paṭiññaṃ dassāmā”ti.",
  "atk-s0514a1:5009": "Atha ne bodhisatto “tena hi paṭiññaṃ dethā”ti vatvā gāthamāha –",
  "atk-s0514a1:5010": "477.",
  "atk-s0514a1:5011": "“Yathā pitā vā atha vāpi mātā, anukampakā atthakāmā pajānaṃ,.",
  "atk-s0514a1:5012": "Evameva vo hotu ayañca rājā, tumhe ca vo hotha yatheva puttā”ti.",
  "atk-s0514a1:5013": "Atha naṃ tepi sampaṭicchamānā imaṃ gāthamāhaṃsu –",
  "atk-s0514a1:5014": "478.",
  "atk-s0514a1:5015": "“Yathā pitā vā atha vāpi mātā, anukampakā atthakāmā pajānaṃ;",
  "atk-s0514a1:5016": "Evameva no hotu ayañca rājā, mayampi hessāma yatheva puttā”ti.",
  "atk-s0514a1:5017": "Tattha tumhe ca voti vo-kāro nipātamattaṃ.",
  "atk-s0514a1:5018_0": "Iti mahāsatto tesaṃ paṭiññaṃ gahetvā porisādaṃ pakkositvā “ehi, samma, khattiye mocehī”ti",
  "atk-s0514a1:5018_1": "āha. So khaggaṃ gahetvā ekassa rañño bandhanaṃ chindi. Rājā sattāhaṃ nirāhāro vedanappatto",
  "atk-s0514a1:5018_2": "saha bandhanachedā mucchito bhūmiyaṃ pati. Taṃ disvā mahāsatto kāruññaṃ katvā, “samma",
  "atk-s0514a1:5018_3": "porisāda, mā evaṃ chindī”ti ekaṃ rājānaṃ ubhohi hatthehi daḷhaṃ gahetvā ure katvā",
  "atk-s0514a1:5018_4": "“idāni bandhanaṃ chindāhī”ti āha. Porisādo khaggena chindi. Mahāsatto thāmasampannatāya",
  "atk-s0514a1:5018_5": "naṃ ure nipajjāpetvā orasaputtaṃ viya muducittena otāretvā bhūmiyaṃ nipajjāpesi.",
  "atk-s0514a1:5018_6": "Evaṃ sabbepi te bhūmiyaṃ nipajjāpetvā vaṇe dhovitvā dārakānaṃ kaṇṇato suttakaṃ viya",
  "atk-s0514a1:5018_7": "saṇikaṃ rajjuyo nikkaḍḍhitvā pubbalohitaṃ dhovitvā vaṇe niddose katvā, “samma porisāda,",
  "atk-s0514a1:5018_8": "ekaṃ rukkhatacaṃ pāsāṇe ghaṃsitvā āharā”ti āharāpetvā saccakiriyaṃ katvā tesaṃ hatthatalāni",
  "atk-s0514a1:5018_9": "makkhesi. Taṅkhaṇaññeva vaṇo phāsukaṃ ahosi. Porisādo taṇḍulaṃ gahetvā taralaṃ paci,",
  "atk-s0514a1:5018_10": "ubho janā parosataṃ khattiye pāyesuṃ. Iti te sabbeva santappitā, sūriyo atthaṅgato.",
  "atk-s0514a1:5018_11": "Punadivase pāto ca majjhanhike ca sāyañca taralameva pāyetvā tatiyadivase sasitthakayāguṃ",
  "atk-s0514a1:5018_12": "pāyesuṃ, tāvatā te arogā ahesuṃ.",
  "atk-s0514a1:5019_0": "Atha ne mahāsatto “gantuṃ sakkhissathā”ti pucchitvā “gacchāmā”ti vutte “ehi, samma",
  "atk-s0514a1:5019_1": "porisāda, sakaṃ raṭṭhaṃ gacchāmā”ti āha. So rodamāno tassa pādesu patitvā “tvaṃ,",
  "atk-s0514a1:5019_2": "samma, rājāno gahetvā gaccha, ahaṃ idheva vanamūlaphalāni khādanto vasissāmī”ti āha.",
  "atk-s0514a1:5019_3": "“Samma, idha kiṃ karissasi, ramaṇīyaṃ te raṭṭhaṃ, bārāṇasiyaṃ rajjaṃ kārehī”ti. “Samma",
  "atk-s0514a1:5019_4": "kiṃ kathesi, na sakkā mayā tattha gantuṃ, sakalanagaravāsino hi me verino, te ‘iminā",
  "atk-s0514a1:5019_5": "mayhaṃ mātā khāditā, mayhaṃ pitā, mayhaṃ bhātā’ti maṃ paribhāsissanti, ‘gaṇhatha",
  "atk-s0514a1:5019_6": "imaṃ cora’nti ekekadaṇḍena vā ekekaleḍḍunā vā maṃ jīvitā voropessanti, ahañca tumhākaṃ",
  "atk-s0514a1:5019_7": "santike sīlesu patiṭṭhito, jīvitahetupi na sakkā mayā paraṃ māretuṃ, tasmā nāhaṃ",
  "atk-s0514a1:5019_8": "gacchāmi, ahaṃ manussamaṃsato viratattā kittakaṃ jīvissāmi, idāni mama tumhākaṃ dassanaṃ",
  "atk-s0514a1:5019_9": "natthī”ti roditvā “gacchatha tumhe”ti āha. Atha mahāsatto tassa piṭṭhiṃ parimajjitvā,",
  "atk-s0514a1:5019_10": "“samma porisāda, mā cintayi, sutasomo nāmāhaṃ, mayā tādiso kakkhaḷo pharuso vinīto,",
  "atk-s0514a1:5019_11": "bārāṇasivāsikesu kiṃ vattabbaṃ atthi, ahaṃ taṃ tattha patiṭṭhāpessāmi, asakkonto",
  "atk-s0514a1:5019_12": "attano rajjaṃ dvidhā bhinditvā dassāmī”ti vatvā “tumhākampi nagare mama verino atthiyevā”ti",
  "atk-s0514a1:5019_13": "vutte “iminā mama vacanaṃ karontena dukkaraṃ kataṃ, yena kenaci upāyena porāṇakayase",
  "atk-s0514a1:5019_14": "patiṭṭhapetabbo esa mayā”ti cintetvā tassa palobhanatthāya nagarasampattiṃ vaṇṇento āha –",
  "atk-s0514a1:5020": "479.",
  "atk-s0514a1:5021": "“Catuppadaṃ sakuṇañcāpi maṃsaṃ, sūdehi randhaṃ sukataṃ suniṭṭhitaṃ;",
  "atk-s0514a1:5022": "Sudhaṃva indo paribhuñjiyāna, hitvā katheko ramasī araññe.",
  "atk-s0514a1:5023": "480.",
  "atk-s0514a1:5024": "“Tā khattiyā vellivilākamajjhā, alaṅkatā samparivārayitvā;",
  "atk-s0514a1:5025": "Indaṃva devesu pamodayiṃsu, hitvā katheko ramasī araññe.",
  "atk-s0514a1:5026": "481.",
  "atk-s0514a1:5027": "“Tambūpadhāne bahugoṇakamhi, subhamhi sabbassayanamhi saṅge;",
  "atk-s0514a1:5028": "Seyyassa majjhamhi sukhaṃ sayitvā",
  "atk-s0514a1:5029": "Hitvā katheko ramasī araññe.",
  "atk-s0514a1:5030": "482.",
  "atk-s0514a1:5031": "“Pāṇissaraṃ kumbhathūṇaṃ nisīthe, athopi ve nippurisampi tūriyaṃ;",
  "atk-s0514a1:5032": "Bahuṃ sugītañca suvāditañca, hitvā katheko ramasī araññe.",
  "atk-s0514a1:5033": "483.",
  "atk-s0514a1:5034": "“Uyyānasampannaṃ pahūtamālyaṃ, migājinūpetaṃ puraṃ surammaṃ;",
  "atk-s0514a1:5035": "Hayehi nāgehi rathehupetaṃ, hitvā katheko ramasī araññe”ti.",
  "atk-s0514a1:5036_0": "Tattha sukatanti nānappakārehi suṭṭhu kataṃ. Suniṭṭhitanti nānāsambhārayojanena suṭṭhu",
  "atk-s0514a1:5036_1": "niṭṭhitaṃ. Kathekoti kathaṃ eko. Ramasīti mūlaphalādīni khādanto kathaṃ ramissasi,",
  "atk-s0514a1:5036_2": "“ehi, mahārāja, gamissāmā”ti. Vellivilākamajjhāti ettha vellīti rāsi, vilākamajjhāti",
  "atk-s0514a1:5036_3": "vilaggamajjhā. Uttattaghanasuvaṇṇarāsipabhā ceva tanudīghamajjhā cāti dasseti. Devesūti",
  "atk-s0514a1:5036_4": "devalokesu accharā indaṃ viya ramaṇīye bārāṇasinagare pubbe taṃ pamodayiṃsu, tā hitvā",
  "atk-s0514a1:5036_5": "idha kiṃ karissasi, “ehi, samma, gacchāmā”ti. Tambūpadhāneti rattūpadhāne. Sabbassayanamhīti",
  "atk-s0514a1:5036_6": "sabbattharaṇatthate sayane. Saṅgeti anekabhūmike dassetvā addharattaaṅgayutte tattha",
  "atk-s0514a1:5036_7": "tvaṃ pubbe sayīti attho. Sukhanti tādisassa sayanassa majjhamhi sukhaṃ sayitvāna",
  "atk-s0514a1:5036_8": "idāni kathaṃ araññe ramissasi, “ehi gacchāma, sammā”ti. Nisītheti rattibhāge. Hitvāti",
  "atk-s0514a1:5036_9": "evarūpaṃ sampattiṃ chaḍḍetvā. Uyyānasampannaṃ pahūtamālyanti, mahārāja, tava uyyānasampannaṃ",
  "atk-s0514a1:5036_10": "nānāvidhapupphaṃ. Migājinūpetaṃ puraṃ surammanti taṃ uyyānaṃ migājinaṃ nāma nāmena,",
  "atk-s0514a1:5036_11": "tena upetaṃ purampi te suṭṭhu rammaṃ. Hitvāti evarūpaṃ manoramaṃ nagaraṃ chaḍḍetvā.",
  "atk-s0514a1:5037_0": "Iti mahāsatto “appeva nāmesa pubbe upabhuttaparibhogarasaṃ saritvā gantukāmo bhaveyyā”ti",
  "atk-s0514a1:5037_1": "paṭhamaṃ bhojanena palobhesi, dutiyaṃ kilesena, tatiyaṃ sayanena, catutthaṃ naccagītavāditena,",
  "atk-s0514a1:5037_2": "pañcamaṃ uyyānena ceva nagarena cāti imehi ettakehi palobhetvā “ehi, mahārāja, ahaṃ",
  "atk-s0514a1:5037_3": "taṃ ādāya gantvā bārāṇasiyaṃ patiṭṭhāpetvā pacchā sakaraṭṭhaṃ gamissāmi, sace bārāṇasirajjaṃ",
  "atk-s0514a1:5037_4": "na labhissasi, upaḍḍharajjaṃ te dassāmi, kiṃ te araññavāsena, mama vacanaṃ karohī”ti",
  "atk-s0514a1:5037_5": "āha. So tassa vacanaṃ sutvā gantukāmo hutvā “sutasomo mayhaṃ atthakāmo anukampako,",
  "atk-s0514a1:5037_6": "paṭhamaṃ maṃ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati,",
  "atk-s0514a1:5037_7": "sakkhissati cesa patiṭṭhāpetuṃ, iminā saddhiṃyeva gantuṃ vaṭṭati, kiṃ me araññavāsenā”ti",
  "atk-s0514a1:5037_8": "cintetvā tuṭṭhacitto tassa guṇaṃ nissāya vaṇṇaṃ kathetukāmo “samma, sutasoma, kalyāṇamittasaṃsaggato",
  "atk-s0514a1:5037_9": "sādhutaraṃ, pāpamittasaṃsaggato vā pāpataraṃ nāma natthī”ti vatvā āha –",
  "atk-s0514a1:5038": "484.",
  "atk-s0514a1:5039": "“Kāḷapakkhe yathā cando, hāyateva suve suve;",
  "atk-s0514a1:5040": "Kāḷapakkhūpamo rāja, asataṃ hoti samāgamo.",
  "atk-s0514a1:5041": "485.",
  "atk-s0514a1:5042": "“Yathāhaṃ rasakamāgamma, sūdaṃ kāpurisādhamaṃ;",
  "atk-s0514a1:5043": "Akāsiṃ pāpakaṃ kammaṃ, yena gacchāmi duggatiṃ.",
  "atk-s0514a1:5044": "486.",
  "atk-s0514a1:5045": "“Sukkapakkhe yathā cando, vaḍḍhateva suve suve;",
  "atk-s0514a1:5046": "Sukkapakkhūpamo rāja, sataṃ hoti samāgamo.",
  "atk-s0514a1:5047": "487.",
  "atk-s0514a1:5048": "“Yathāhaṃ tuvamāgamma, sutasoma vijānahi;",
  "atk-s0514a1:5049": "Kāhāmi kusalaṃ kammaṃ, yena gacchāmi suggatiṃ.",
  "atk-s0514a1:5050": "488.",
  "atk-s0514a1:5051": "“Thale yathā vāri janinda vuṭṭhaṃ, anaddhaneyyaṃ na ciraṭṭhitīkaṃ;",
  "atk-s0514a1:5052": "Evampi hoti asataṃ samāgamo, anaddhaneyyo udakaṃ thaleva.",
  "atk-s0514a1:5053": "489.",
  "atk-s0514a1:5054": "“Sare yathā vāri janinda vuṭṭhaṃ, ciraṭṭhitīkaṃ naravīraseṭṭha;",
  "atk-s0514a1:5055": "Evampi ve hoti sataṃ samāgamo, ciraṭṭhitīko udakaṃ sareva.",
  "atk-s0514a1:5056": "490.",
  "atk-s0514a1:5057": "“Abyāyiko hoti sataṃ samāgamo, yāvampi tiṭṭheyya tatheva hoti;",
  "atk-s0514a1:5058": "Khippañhi veti asataṃ samāgamo, tasmā sataṃ dhammo asabbhi ārakā”ti.",
  "atk-s0514a1:5059_0": "Tattha suve suveti divase divase. Anaddhaneyyanti na addhānakkhamaṃ. Sareti samudde.",
  "atk-s0514a1:5059_1": "Naravīraseṭṭhāti naresu vīriyena seṭṭha. Udakaṃ sarevāti samudde vuṭṭhaudakaṃ viya.",
  "atk-s0514a1:5059_2": "Abyāyikoti avigacchanako. Yāvampi tiṭṭheyyāti yattakaṃ kālaṃ jīvitaṃ tiṭṭheyya, tattakaṃ",
  "atk-s0514a1:5059_3": "kālaṃ tatheva hoti, na jīrati sappurisehi mittabhāvoti.",
  "atk-s0514a1:5060_0": "Iti porisādo sattahi gāthāhi mahāsattasseva vaṇṇaṃ kathesi. Mahāsattopi porisādañca",
  "atk-s0514a1:5060_1": "te ca rājāno gahetvā attano paccantagāmaṃ agamāsi. Paccantagāmavāsino mahāsattaṃ",
  "atk-s0514a1:5060_2": "disvā nagaraṃ gantvā amaccānaṃ ācikkhiṃsu. Amaccā balakāyaṃ ādāya gantvā parivārayiṃsu.",
  "atk-s0514a1:5060_3": "Mahāsatto tena parivārena bārāṇasirajjaṃ agamāsi. Antarāmagge janapadavāsino bodhisattassa",
  "atk-s0514a1:5060_4": "paṇṇākāraṃ datvā anugacchiṃsu, mahanto parivāro ahosi, tena saddhiṃ bārāṇasiṃ pāpuṇi.",
  "atk-s0514a1:5060_5": "Tadā porisādassa putto rājā hoti, senāpati kāḷahatthiyeva. Nāgarā rañño ārocayiṃsu",
  "atk-s0514a1:5060_6": "– “mahārāja, sutasomo kira porisādaṃ dametvā ādāya idhāgacchati, nagaramassa pavisituṃ",
  "atk-s0514a1:5060_7": "na dassāmā”ti sīghaṃ nagaradvārāni pidahitvā āvudhahatthā aṭṭhaṃsu. Mahāsatto dvārānaṃ",
  "atk-s0514a1:5060_8": "pihitabhāvaṃ ñatvā porisādañca parosatañca rājāno ohāya katipayehi amaccehi saddhiṃ",
  "atk-s0514a1:5060_9": "āgantvā “ahaṃ sutasomarājā, dvāraṃ vivarathā”ti āha. Purisā gantvā rañño ārocesuṃ.",
  "atk-s0514a1:5060_10": "So “khippaṃ vivarathā”ti vivarāpesi. Mahāsatto nagaraṃ pāvisi. Rājā ca kāḷahatthi",
  "atk-s0514a1:5060_11": "cassa paccuggamanaṃ katvā ādāya pāsādaṃ āropayiṃsu.",
  "atk-s0514a1:5061_0": "So rājapallaṅke nisīditvā porisādassa aggamahesiṃ sesāmacce ca pakkosāpetvā kāḷahatthiṃ",
  "atk-s0514a1:5061_1": "āha – “kāḷahatthi, kasmā rañño nagaraṃ pavisituṃ na dethā”ti? “So rajjaṃ kārento",
  "atk-s0514a1:5061_2": "imasmiṃ nagare bahū manusse khādi, khattiyehi akattabbaṃ kari, sakalajambudīpaṃ chiddamakāsi,",
  "atk-s0514a1:5061_3": "evarūpo pāpadhammo, tena kāraṇenā”ti. “Idāni ‘so evarūpaṃ karissatī’ti mā cintayittha,",
  "atk-s0514a1:5061_4": "ahaṃ taṃ dametvā sīlesu patiṭṭhāpesiṃ, jīvitahetupi kañci na viheṭhessati, natthi",
  "atk-s0514a1:5061_5": "vo tato bhayaṃ, evaṃ mā karittha, puttehi nāma mātāpitaro paṭijaggitabbā, mātāpituposakā",
  "atk-s0514a1:5061_6": "hi saggaṃ gacchanti, itare niraya”nti evaṃ so nicāsane nisinnassa puttarājassa ovādaṃ",
  "atk-s0514a1:5061_7": "datvā, “kāḷahatthi, tvaṃ rañño sahāyo ceva sevako ca, raññāpi mahante issariye patiṭṭhāpito,",
  "atk-s0514a1:5061_8": "tayāpi rañño atthaṃ carituṃ vaṭṭatī”ti senāpatimpi anusāsitvā, “devi, tvampi kulagehā",
  "atk-s0514a1:5061_9": "āgantvā tassa santike aggamahesiṭṭhānaṃ patvā puttadhītāhi vaḍḍhippattā, tayāpi tassa",
  "atk-s0514a1:5061_10": "atthaṃ carituṃ vaṭṭatī”ti deviyāpi ovādaṃ datvā tamevatthaṃ matthakaṃ pāpetuṃ dhammaṃ desento gāthā āha –",
  "atk-s0514a1:5062": "491.",
  "atk-s0514a1:5063": "“Na so rājā yo ajeyyaṃ jināti, na so sakhā yo sakhāraṃ jināti;",
  "atk-s0514a1:5064": "Na sā bhariyā yā patino na vibheti, na te puttā ye na bharanti jiṇṇaṃ.",
  "atk-s0514a1:5065": "492.",
  "atk-s0514a1:5066": "“Na sā sabhā yattha na santi santo, na te santo ye na bhaṇanti dhammaṃ;",
  "atk-s0514a1:5067": "Rāgañca dosañca pahāya mohaṃ, dhammaṃ bhaṇantāva bhavanti santo.",
  "atk-s0514a1:5068": "493.",
  "atk-s0514a1:5069": "“Nābhāsamānaṃ jānanti, missaṃ bālehi paṇḍitaṃ;",
  "atk-s0514a1:5070": "Bhāsamānañca jānanti, desentaṃ amataṃ padaṃ.",
  "atk-s0514a1:5071": "494.",
  "atk-s0514a1:5072": "“Bhāsaye jotaye dhammaṃ, paggaṇhe isinaṃ dhajaṃ;",
  "atk-s0514a1:5073": "Subhāsitaddhajā isayo, dhammo hi isinaṃ dhajo”ti.",
  "atk-s0514a1:5074_0": "Tattha ajeyyanti ajeyyā nāma mātāpitaro, te jinanto rājā nāma na hoti. Sace tvampi",
  "atk-s0514a1:5074_1": "pitu santakaṃ rajjaṃ labhitvā tassa paṭisattu hosi, akiccakārī nāma bhavissasi. Sakhāraṃ",
  "atk-s0514a1:5074_2": "jinātīti kūṭaḍḍena jināti. Sace tvaṃ, kāḷahatthi, raññā saddhiṃ mittadhammaṃ na pūresi,",
  "atk-s0514a1:5074_3": "adhammaṭṭho hutvā niraye nibbattissasi. Na vibhetīti na bhāyati. Sace tvaṃ rañño",
  "atk-s0514a1:5074_4": "na bhāyasi, bhariyādhamme ṭhitā nāma na hosi, akiccakārī nāma bhavissasi. Jiṇṇanti",
  "atk-s0514a1:5074_5": "mahallakaṃ. Tasmiñhi kāle abharantā puttā puttā nāma na honti.",
  "atk-s0514a1:5075_0": "Santoti paṇḍitā. Ye na bhaṇanti dhammanti ye pucchitā saccasabhāvaṃ na vadanti, na",
  "atk-s0514a1:5075_1": "te paṇḍitā nāma. Dhammaṃ bhaṇantāvāti ete rāgādayo pahāya parassa hitānukampakā hutvā",
  "atk-s0514a1:5075_2": "sabhāvaṃ bhaṇantāva paṇḍitā nāma honti. Nābhāsamānanti na abhāsamānaṃ. Amataṃ padanti",
  "atk-s0514a1:5075_3": "amatamahānibbānaṃ desentaṃ “paṇḍito”ti jānanti, teneva porisādo maṃ ñatvā pasannacitto",
  "atk-s0514a1:5075_4": "cattāro vare datvā pañcasu sīlesu patiṭṭhito. Bhāsayeti paṇḍito puriso dhammaṃ bhāseyya",
  "atk-s0514a1:5075_5": "joteyya, buddhādayo isayo yasmā dhammo etesaṃ dhajo, tasmā subhāsitaddhajā nāma subhāsitaṃ",
  "atk-s0514a1:5075_6": "paggaṇhanti, bālā pana subhāsitaṃ paggaṇhantā nāma natthīti.",
  "atk-s0514a1:5076_0": "Imassa dhammakathaṃ sutvā rājā ca senāpati ca devī ca tuṭṭhā “gacchāma, mahārāja,",
  "atk-s0514a1:5076_1": "ānemā”ti vatvā nagare bheriṃ carāpetvā nāgare sannipātetvā “tumhe mā bhāyittha, rājā",
  "atk-s0514a1:5076_2": "kira dhamme patiṭṭhito, etha naṃ ānemā”ti mahājanaṃ ādāya mahāsattaṃ purato katvā",
  "atk-s0514a1:5076_3": "rañño santikaṃ gantvā vanditvā kappake upaṭṭhāpetvā kappitakesamassuṃ nhātānulittapasādhitaṃ",
  "atk-s0514a1:5076_4": "rājānaṃ ratanarāsimhi ṭhapetvā abhisiñcitvā nagaraṃ pavesesuṃ. Porisādo rājā hutvā",
  "atk-s0514a1:5076_5": "parosatānaṃ khattiyānaṃ mahāsattassa ca mahāsakkāraṃ kāresi. “Sutasomanarindena kira",
  "atk-s0514a1:5076_6": "porisādaṃ dametvā rajje patiṭṭhāpito”ti sakalajambudīpe mahākolāhalaṃ udapādi. Indapatthanagaravāsinopi",
  "atk-s0514a1:5076_7": "“rājā no āgacchatū”ti dūtaṃ pahiṇiṃsu. So tattha māsamattaṃ vasitvā, “samma, gacchāmahaṃ,",
  "atk-s0514a1:5076_8": "tvaṃ appamatto hohi, nagaradvāresu ca majjhe cāti pañca dānasālāyo kārehi, dasa rājadhamme",
  "atk-s0514a1:5076_9": "akopetvā agatigamanaṃ pariharā”ti porisādaṃ ovadi. Parosatāhi rājadhānīhi balakāyo",
  "atk-s0514a1:5076_10": "yebhuyyena sannipati. So tena balakāyena parivuto bārāṇasito nikkhami. Porisādopi",
  "atk-s0514a1:5076_11": "nikkhamitvā upaḍḍhapathā nivatti. Mahāsatto avāhanānaṃ rājūnaṃ vāhanāni datvā uyyojesi.",
  "atk-s0514a1:5076_12": "Tepi rājāno tena saddhiṃ sammoditvā mahāsattaṃ vandanādīni katvā attano attano janapadaṃ agamiṃsu.",
  "atk-s0514a1:5077_0": "Mahāsattopi nagaraṃ patvā indapatthanagaravāsīhi devanagaraṃ viya alaṅkatanagaraṃ",
  "atk-s0514a1:5077_1": "pavisitvā mātāpitaro vanditvā madhurapaṭisanthāraṃ katvā mahātalaṃ abhiruhi. So dhammena",
  "atk-s0514a1:5077_2": "rajjaṃ kārento cintesi – “rukkhadevatā mayhaṃ bahūpakārā, balikammalābhamassā karissāmī”ti.",
  "atk-s0514a1:5077_3": "So tassa nigrodhassa avidūre mahantaṃ taḷākaṃ kāretvā bahūni kulāni pesetvā gāmaṃ",
  "atk-s0514a1:5077_4": "nivesesi. Gāmo mahā ahosi asītimattaāpaṇasahassapaṭimaṇḍito. Tampi rukkhamūlaṃ sākhantato",
  "atk-s0514a1:5077_5": "paṭṭhāya samatalaṃ kāretvā parikkhittavedikatoraṇadvārayuttaṃ akāsi, devatā abhippasīdi.",
  "atk-s0514a1:5077_6": "Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto.",
  "atk-s0514a1:5077_7": "Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṃ pūrayiṃsu.",
  "atk-s0514a1:5078_0": "Satthā imaṃ dhammadesanaṃ āharitvā saccāni pakāsetvā “na, bhikkhave, idānevāhaṃ aṅgulimālaṃ",
  "atk-s0514a1:5078_1": "damemi, pubbepesa mayā damitoyevā”ti vatvā jātakaṃ samodhānesi “tadā porisādo rājā",
  "atk-s0514a1:5078_2": "aṅgulimālo ahosi, kāḷahatthi sāriputto, nandabrāhmaṇo ānando, rukkhadevatā kassapo,",
  "atk-s0514a1:5078_3": "sakko anuruddho, sesarājāno buddhaparisā, mātāpitaro mahārājakulāni, sutasomarājā",
  "atk-s0514a1:5078_4": "pana ahameva ahosi”nti.",
  "atk-s0514a1:5079": "Mahāsutasomajātakavaṇṇanā pañcamā.",
  "atk-s0514a1:5080": "Jātakuddānaṃ –",
  "atk-s0514a1:5081": "Sumukho pana haṃsavaro ca mahā, sudhabhojaniko ca paro pavaro;",
  "atk-s0514a1:5082": "Sakuṇāladijādhipativhayano, sutasomavaruttamasavhayanoti.",
  "atk-s0514a1:5083": "Asītinipātavaṇṇanā niṭṭhitā.",
  "atk-s0514a1:5084": "Pañcamo bhāgo niṭṭhito."
}