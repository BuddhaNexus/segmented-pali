{
  "anya-e0812n0:0": "Namo tassa bhagavato arahato sammāsambuddhassa.",
  "anya-e0812n0:1": "Subodhālaṅkāraṭīkā",
  "anya-e0812n0:2": "Ganthārambhakathā",
  "anya-e0812n0:3": "Yo pādanīrajavarodararādhitena …rādikena (ka.),",
  "anya-e0812n0:4": "Lokattayena’vikalena nirākulena;",
  "anya-e0812n0:5": "Viññāpayī nirupameyyatamattano taṁ,",
  "anya-e0812n0:6": "Vande munindamabhivandiya vandanīyaṁ.",
  "anya-e0812n0:7": "Patto sapattavijayo jayabodhimūle,",
  "anya-e0812n0:8": "Saddhammarājapadaviṁ yadanuggahena;",
  "anya-e0812n0:9": "Sattāpasatta sattappasattha (ka.) vipulāmalasagguṇassa,",
  "anya-e0812n0:10": "Saddhammasāraratanassa namatthu tassa.",
  "anya-e0812n0:11": "Yo bhājanattamabhisambhuṇi sagguṇassa,",
  "anya-e0812n0:12": "Tassāpi dhammaratanassa mahārahassa;",
  "anya-e0812n0:13": "Sambhāvitaṁ sasirasāhitasannatehi,",
  "anya-e0812n0:14": "Sambhāvayāmi sirasā gaṇamuttamaṁ taṁ.",
  "anya-e0812n0:15": "Ye’nantatantaratanākaramanthanena,",
  "anya-e0812n0:16": "Manthā’calollasitañāṇavarena laddhā;",
  "anya-e0812n0:17": "Sārā matāti sukhitā sukhayanti caññe,",
  "anya-e0812n0:18": "Te me jayanti guravo guravo guṇehi.",
  "anya-e0812n0:19": "1. Dosāvabodha paṭhamapariccheda",
  "anya-e0812n0:20": "Ratanattayappaṇāmavaṇṇanā",
  "anya-e0812n0:21": "1.",
  "anya-e0812n0:22": "Munindavadanambhoja-gabbhasambhavasundarī;",
  "anya-e0812n0:23": "Saraṇaṁ pāṇinaṁ vāṇī, mayhaṁ pīṇayataṁ manaṁ.",
  "anya-e0812n0:24_0": "1. Athāyaṁ ganthakāro ganthārambhe pubbapayogānubandhasabhāvasiddhikaviguṇopetānaṁ",
  "anya-e0812n0:24_1": "yatipotānaṁ tadupāyantaraviratā kamantarāpetaparakkamasambhavenādhigatabyasanasatamupalabbha",
  "anya-e0812n0:24_2": "dayāsañjātarasarasahadayatāya tadupāyabhūtaṁ bandhalakkhaṇaṁ viracayitukāmobhimatasiddhinimittamattanodhigatasaddhammadevatānussaraṇaṁ",
  "anya-e0812n0:24_3": "tāva dassetumāha ‘‘muninde’’ccādi. Nanu ‘‘bandhalakkhaṇaṁ viracayitukāmo’’ti vuttaṁ,",
  "anya-e0812n0:24_4": "kimettha lakkhaṇakaraṇena adiṭṭhalakkhaṇāpi dissanti bandhantāti? Saccaṁ, tathāpi",
  "anya-e0812n0:24_5": "te ghuṇakkharappakāsā tabbidūnaṁ payogānusārino vā siyuṁ, pubbe katasatthaparicayā",
  "anya-e0812n0:24_6": "vā siyunti viññeyyaṁ. Vāṇī mayhaṁ manaṁ pīṇayatanti sambandho. Vāṇīti vā sarassatyaparanāmadheyyā",
  "anya-e0812n0:24_7": "kāci devatā, sā sabbāvadātā yathicchitatthasādhanapuṇḍarīkagabbhe nisīdatīti lokavādo.",
  "anya-e0812n0:24_8": "Vāṇīti pana paccuhavirahenābhimatasiddhinibandhanekatāṇo sammāsambuddhabhāsito saddhammo,",
  "anya-e0812n0:24_9": "tatoyevāyaṁ devatā ruppate. Tattha sarassatiyā yathā’sattā jātāya manosampīṇananti",
  "anya-e0812n0:24_10": "loko, saddhammadevatāya tu manopīṇanaṁ, tassā sabbavajjarahitāyaccantanimmalāya nirantaratthanekatāṇappavattiyā",
  "anya-e0812n0:24_11": "manaso sampīṇanaṁ. Tena ca passaddhi, tāya pana sukhaṁ, tenāpi samādhi, samādhisambhavena",
  "anya-e0812n0:24_12": "yathābhūtāvabodhasambhavato vicittānekasaddatthavisesā paṭibhantyanāyāsena, tato",
  "anya-e0812n0:24_13": "ca yathicchitasiddhinipphattīti vaṅkavuttiyā tappasādamāsīsati.",
  "anya-e0812n0:25_0": "Kiṁvisiṭṭhoccāha ‘‘muninde’’ccādi. Ubho loke munāti jānātīti muni, indati paramissariyaṁ",
  "anya-e0812n0:25_1": "pavatteti sabbatthāti indo, muni ca so indo ca, munīnaṁ indoti vā munindo, sammāsambuddho.",
  "anya-e0812n0:25_2": "Tatoyaṁ tassa nimittakasaññā. Vijjamānesupi pariyāyasaddesvaññesu kavikāmitassatthassekantavācakatteno’",
  "anya-e0812n0:25_3": "cityasamposakoyaṁ munindasaddo, tathā hi yo ubhayalokajānanena munīnaṁ paramissariyapuggalānampi",
  "anya-e0812n0:25_4": "paramissariyaṁ vatteti, so paraṁ pīṇeti hetubhāvena’tre’tyu’citameva, tathā padantarānampi",
  "anya-e0812n0:25_5": "ocityaṁ poseti. Tathā hi tādisassa vadanāravindodare sambhavā sundarī, tatoyeva paṭisaraṇaṁ,",
  "anya-e0812n0:25_6": "tasmā ca mano pīṇetīti. Tassa vadanaṁ, tamiva munindavadanaṁ, ambhojaṁ. Tameva vā",
  "anya-e0812n0:25_7": "lakkhisaṁyogitādisadhammena’mbhojaṁ, padumaṁ. Tassa gabbho. Tattha sambhavena pavattiyā,",
  "anya-e0812n0:25_8": "uppattiyā vā sundarī niravajjā devatā. Vācā pana dosalesenāpa’samphuṭṭhāva niravajjā,",
  "anya-e0812n0:25_9": "tathā ca vakkhati ‘‘guṇālaṅkārasaṁyuttā’’ subodhālaṅkāra 14 gāthā iccādi. Tatovāyaṁ",
  "anya-e0812n0:25_10": "saraṇaṁ pāṇinaṁ sattānaṁ paṭibhānādiguṇavisesāvahattamattena paṭisaraṇabhūtā devatā.",
  "anya-e0812n0:25_11": "Vācā pana sabbupaddavanivāraṇena sabbahitasukhasampadāsampādanenaccantapaṭisaraṇabhūtā.",
  "anya-e0812n0:25_12": "Sabhāvanapuṁsakattā cettha na liṅgaparivattanaṁ. Mayhanti ekavacanenattano nirabhimānata’māneti",
  "anya-e0812n0:25_13": "sajjanamācāraṁ. Abhinnapadasileso cāyaṁ, sabbatthevāvīkatasaddappayogato. Sileso",
  "anya-e0812n0:25_14": "cāyaṁ vaṅkavuttiyā sabbattha siriṁ poseti. Tathā ca vakkhati ‘‘vaṅkavuttīsu poseti,",
  "anya-e0812n0:25_15": "sileso tu siriṁ para’’nti subodhālaṅkāra 172 gāthā. Ayamettha saṅkhepena nayena atthavaṇṇanā.",
  "anya-e0812n0:25_16": "Vitthāranayena pana nānappakārenattho saṁvaṇṇetuṁ sakkā. Tathā sati ganthagāravopi",
  "anya-e0812n0:25_17": "siyāti pakāroyamevabbhupagato.",
  "anya-e0812n0:26_0": "1. Suparisuddhabuddhigocaraparamavicittaganthakārakoyamācariya- saṅgharakkhitamahāsāmipādo",
  "anya-e0812n0:26_1": "sapiṭakattayasabbasatthapārāvataraṇena sañjātānappakapītisukhamanubhavaṁ paṭipattipaṭivedhasāsanadvayassa",
  "anya-e0812n0:26_2": "pariyattimūlakattā yena kenaci pariyāyena tassā pariyattiyā atthāvabodhena ‘‘appeva",
  "anya-e0812n0:26_3": "nāma sādhujanaṁ paritoseyya’’miti tadadhigamopāyabhūtamidaṁ pakaraṇamārabhanto ganthārambhe",
  "anya-e0812n0:26_4": "iṭṭhadevatāya paṇāmakaraṇaṁ satācārānurakkhaṇatthaṁ sadācārānurakkhaṇatthaṁ (ka.),",
  "anya-e0812n0:26_5": "visesato abhimataganthassānantarāyena parisamattiyā ca kāraṇamiti iṭṭhadevatānussaraṇaṁ,",
  "anya-e0812n0:26_6": "ganthantarārambhapaṭikkhepakajanapaṭibāhanapubbakāni abhidhānābhidheyyakaraṇappakārapayojanāni",
  "anya-e0812n0:26_7": "ca dassento ‘‘munindavadanambhoja…pe… parissamo’’ti gāthattayamāha. Ettha paṭhamagāthāya",
  "anya-e0812n0:26_8": "iṭṭhadevatāsaṅkhātaratanattayappaṇāmo dassito, dutiyagāthāya ārambhapaṭikkhepakajanā",
  "anya-e0812n0:26_9": "nisedhitā, tatiyagāthāya abhidhānādikaṁ dassitaṁ. Tathā hi lokuttaradhammanissitapariyattisaṅkhātasabbaññubhāratiyā",
  "anya-e0812n0:26_10": "manosampīṇanāsīsanāpadesena attano nissesadhammaratane pasādo pakāsito. So pana dhammappasādo",
  "anya-e0812n0:26_11": "tadavinābhāvato buddhasaṅghesupi siddhoti ratanattayavisayaṁ paṇāmaṁ vaṅkavuttiyā",
  "anya-e0812n0:26_12": "dasseti. So hi atthato paṇāmakriyābhinipphādikā kusalacetanā. Ettha phalaṁ heṭṭhā vuttameva.",
  "anya-e0812n0:27_0": "Puna santesu rāmasammādyalaṅkāresu piṭṭhapisanaṁ viya hotīdaṁ alaṅkārakaraṇanti vadantā",
  "anya-e0812n0:27_1": "viruddhavādino rāmasammādīnamatthibhāvaṁ ubbhāvetvā abhyupagametvā (ka.) te suddhamāgadhikā",
  "anya-e0812n0:27_2": "na vaḷañjentīti iminā paṭisiddhā. Nirākaraṇaphalañhi ganthassa niddosabhāvova. Apica",
  "anya-e0812n0:27_3": "saddālaṅkāraatthālaṅkāradīpakena alaṅkārasaddena ganthasarīrasaṅkhātasaññino saññāsaṅkhātaabhidhānañca",
  "anya-e0812n0:27_4": "alaṅkārasaddassa saddālaṅkārādyabhidheyyañca suddhamāgadhikattaṁ vatvā alaṅkārasaddassa",
  "anya-e0812n0:27_5": "visesanabhūtaanurūpasaddopādānena buddhavacanassa upayogattaṁ māgadhikavohārena bhavatīti",
  "anya-e0812n0:27_6": "gamyamānattā karaṇappakārañca alaṅkāraganthappavattiyā atthālaṅkārādinissitattā iminā",
  "anya-e0812n0:27_7": "alaṅkārasaddeneva alaṅkārasaṅkharaṇasaṅkhātappayojanañca dasseti.",
  "anya-e0812n0:28": "Satthappayojanānaṁ sādhyasādhanalakkhaṇo sambandho pana sambandhassa nissayabhūtasatthappayojanānaṁ dassaneneva tannissitattā sayampi vutto hoti. Vuttaṁ hi–",
  "anya-e0812n0:29": "‘‘Satthaṁ payojanañceva, ubho sambandhanissayā;",
  "anya-e0812n0:30": "Vuttā taṁvuttiyāyeva, vutto tannissitopi so’’ti.",
  "anya-e0812n0:31_0": "Tassattho– sambandhanissayā sambandhassa ādhārabhūtā satthaṁ, payojanañca ubho vuttā,",
  "anya-e0812n0:31_1": "taṁvuttiyāyeva tesaṁ ubhinnaṁ kathaneneva tannissito te nissāya pavatto sopi sambandho vutto bhavatīti.",
  "anya-e0812n0:32_0": "Ettha abhidhānakathanaṁ vohārasukhatthaṁ, abhidheyyādikathanaṁ pana tehi yuttānaṁyeva",
  "anya-e0812n0:32_1": "ganthānaṁ subuddhipubbakādīnaṁ upādeyyattañca tabbiparītānaṁ ummattakavacanādīnamivaanupādeyyattañca",
  "anya-e0812n0:32_2": "pakāsanatthanti veditabbaṁ. Vuttañhi –",
  "anya-e0812n0:33": "‘‘Sambandhānuguṇopāyaṁ sambandhyanuguṇopāyaṁ (ka.), purisatthābhidhāyakaṁ;",
  "anya-e0812n0:34": "Vīmaṁsādhigataṁ vīmaṁsādhikataṁ (sī.) vākya-matonadhigataṁ …nadhikataṁ (sī.) para’’nti.",
  "anya-e0812n0:35_0": "Tassattho– sambandhānuguṇopāyaṁ sādhiyasādhanalakkhaṇasambandhassa nissayabhūtavāccavācakānaṁ",
  "anya-e0812n0:35_1": "sambandhibhūtānaṁ aññamaññānurūpaguṇaparijānane kāraṇabhūtaṁ purisatthābhidhāyakaṁ",
  "anya-e0812n0:35_2": "catubbidhadhammaatthakāmamokkhasaṅkhātānaṁ purisatthānaṁ vācakabhūtaṁ vākyaṁ ‘‘ekākhyāto",
  "anya-e0812n0:35_3": "padaccayo, siyā vākyaṁ sakārako’’ti abhidhānappadīpikā 106 gāthā vuttalakkhaṇamajjhapatitavākyasamudāyopetaṁ",
  "anya-e0812n0:35_4": "mahāvākyasarūpasatthaṁ vīmaṁsādhigataṁ ñāṇagatilakkhaṇaupaparikkhāya adhigataṁ adhippetaṁ,",
  "anya-e0812n0:35_5": "ato paraṁ vuttalakkhaṇasatthato aññaṁ anadhigataṁ nādhippetanti. Idaṁ panettha gāthānaṁ nikkhepappayojanaṁ.",
  "anya-e0812n0:36_0": "Loke padumagabbhe vasantiyā sabbaṅgadhavalāya yathicchitatthasādhikāya sarassatīnāmikāya",
  "anya-e0812n0:36_1": "devatāya ‘‘vāṇī’’ti vohārato iminā atthena yojetvā abhinnapadasilesālaṅkāravasena",
  "anya-e0812n0:36_2": "vuttattā padattho evaṁ veditabbo – munindassa sobhāsugandhādiguṇayogato mukhasadisassa,",
  "anya-e0812n0:36_3": "no ce mukhasaṅkhātaambhojassa gabbhe udare sambhavena pavattiyā uppattiyā vā sundarī",
  "anya-e0812n0:36_4": "niddosā, sobhanā vā pāṇinaṁ saraṇaṁ atoyeva ahitāpanayanahitāvahatthena sabbasattānaṁ",
  "anya-e0812n0:36_5": "paṭissaraṇabhūtā vāṇī yathāvuttaguṇopetā sarassatīdevatā, no ce sabbaññubhāratīti",
  "anya-e0812n0:36_6": "vuttasaddhammaratanaṁ mayhaṁ manaṁ ganthaviracane byāvaṭassa me cittaṁ pīṇayataṁ",
  "anya-e0812n0:36_7": "abhimatatthasampādanena pīṇayatūti.",
  "anya-e0812n0:37_0": "Ubhayalokajānanato muni ca so indabhāvapavattanato indo ceti kammadhārayena vā, agāriyamunianagāriyamunisekhamuniasekhamunīnaṁ",
  "anya-e0812n0:37_1": "catunnaṁ pañcamo hutvā indoti chaṭṭhītappurisena vā munindo. Devatāpakkhe vadanamiva",
  "anya-e0812n0:37_2": "vadananti ambhoje, saddhammapakkhe ambhojamiva ambhojanti vadane ca upacārena gahite",
  "anya-e0812n0:37_3": "kammadhārayo. Munindassa vadanambhojamiti ca, tassa gabbhoti ca, tasmiṁ sambhavoti",
  "anya-e0812n0:37_4": "ca, tena sundarīti ca vākyaṁ. Vāṇiyā visesanattepi ekantanapuṁsakattā saraṇasaddassa",
  "anya-e0812n0:37_5": "na liṅgaparivattanabhāvo. Pāṇinanti rassattaṁ, dīghassa byabhicārattā. Mayhanti ekavacanena",
  "anya-e0812n0:37_6": "attano sādhuguṇodayakāraṇaṁ niratimānataṁ dīpeti. Santesupi aññesu jinapariyāyesu",
  "anya-e0812n0:37_7": "munindasaddo iṭṭhamanosampīṇanaambhojatulyatāsundarittasaraṇattasaṅkhātānaṁ atthantarānaṁ",
  "anya-e0812n0:37_8": "ocityaṁ posetīti payutto. Tathā hi tādisassa mukhaṁ ambhojatulyaṁ, tasmiṁ mukhodare",
  "anya-e0812n0:37_9": "sambhavā sundarī, tatoyeva pāṇinaṁ saraṇaṁ. Tasmāyeva manosampīṇane paṭuttaṁ subyattamiti",
  "anya-e0812n0:37_10": "ocityaṁ hoti. Loke patthaṭamidamocityamādaraṇīyaṁ hoti. Tasmiñhi uttamakavayoyeva",
  "anya-e0812n0:37_11": "upadesakāti. Vuttañhi –",
  "anya-e0812n0:38": "‘‘Ocityaṁ nāma viññeyyaṁ, loke vikhyātamādarā;",
  "anya-e0812n0:39": "Tatthopadesappabhavā, sujanā kavipuṅgavā’’ti subodhālaṅkāra 104 gāthā.",
  "anya-e0812n0:40": "Nimittavaṇṇanā",
  "anya-e0812n0:41": "2.",
  "anya-e0812n0:42": "Rāmasammādyalaṅkārā, santi santo purātanā;",
  "anya-e0812n0:43": "Tathāpi tu vaḷañjenti, suddhamāgadhikā na te.",
  "anya-e0812n0:44_0": "2. Athevamabhigatāmitasiddhisampadāpādanekacaturaparamiṭṭhadevatā- bhāvarūpitasaddhammaratanasso’",
  "anya-e0812n0:44_1": "padassitanipaccakārena iṭṭhadevatāpūjaṁ dassetvā ‘‘nanu bandhalakkhaṇamatthiyeva",
  "anya-e0812n0:44_2": "pubbakaṁ, tasmā kimanena piṭṭhapisanene’’ti lakkhaṇantarārambhapaṭikkhepakajanapaṭibāhanapubbakamabhidheyyappayojana-",
  "anya-e0812n0:44_3": "sambandhe dassetumāha ‘‘rāmasamme’’ccādi. Rāmasammādīnaṁ rāmasammapabhutīnaṁ pubbācariyānaṁ,",
  "anya-e0812n0:44_4": "rāmasammādayo vā taṁsambandhato. Bhavati hi taṁsambandhato tabbohāro yathā kiñcipi",
  "anya-e0812n0:44_5": "vejjasatthaṁ ‘‘bimbisāro’’ti. Alaṅkārā bhūsāvisesā, bandhālaṅkārapaṭipādakatthena",
  "anya-e0812n0:44_6": "alaṅkārakhyā ganthavisesā vā. Santo sobhanā. Dvepi purā pubbakāle bhavā purātanā,",
  "anya-e0812n0:44_7": "porāṇikā. Ubhopi santi. Yajjapi saṁvijjanti. Tathāpi tūti nipātasamudāyoyaṁ visesābhidhānārambhe.",
  "anya-e0812n0:44_8": "Evaṁ santepīti attho. Suddhamāgadhikāti magadhesu bhavā, tattha viditā vā magadhā,",
  "anya-e0812n0:44_9": "saddā. Te etesaṁ santi, tesu vā niyuttāti māgadhikā. Suddhā ca sakkaṭādibhāsitakālusiyābhāvena",
  "anya-e0812n0:44_10": "visuddhā, asammissā vā aparicitattā te māgadhikā cāti suddhamāgadhikā, yatipotā.",
  "anya-e0812n0:44_11": "Te yathāvutte alaṅkāre ābharaṇavisese na vaḷañjenti, pasādhanavisese nānubhavanti.",
  "anya-e0812n0:44_12": "Ganthavisese pana uggahaṇadhāraṇādivasena attano suddhamāgadhikattā, rāmasammādīnañca",
  "anya-e0812n0:44_13": "sakkaṭādibhāvatoti ayamettha saddattho. Bhāvatthalesopettha paripūrati, tathāvidhapatītiyogato.",
  "anya-e0812n0:44_14": "Suddhamāgadhikā attano parisuddhabhāvena pubbe sobhanāpi te alaṅkārā idāni malaggahitabhāvappattā",
  "anya-e0812n0:44_15": "‘‘kiṁ tehi malaggahitehi amhādisānaṁ suddhasattāna’’nti na vaḷañjentīti.",
  "anya-e0812n0:45": "‘‘Patīyamānaṁ pana kiñci vatthu,",
  "anya-e0812n0:46": "Attheva vāṇīsu mahākavīnaṁ;",
  "anya-e0812n0:47": "Yaṁ taṁ pasiddhāvayavātiritta-",
  "anya-e0812n0:48": "Mābhāti lāvaṇyamivaṅganāsū’’ti.",
  "anya-e0812n0:49": "Hi vuttaṁ.",
  "anya-e0812n0:50_0": "2.Santo viññūhi pasatthattā sobhanā purātanā pubbakālasambhūtā rāmasammādyalaṅkārā",
  "anya-e0812n0:50_1": "rāmasammādīhi ācariyehi viracitattā, tesaṁ taṁsambandhato tabbohārasadisanāmattā",
  "anya-e0812n0:50_2": "vā rāmasammādayo nāma alaṅkārā kismiñci vejjasatthe ‘‘bimbisāro’’ti vohāro viya.",
  "anya-e0812n0:50_3": "Alaṅkārā bhūsāvisesā, alaṅkārattapaṭipādanato alaṅkāranāmikā ganthavisesā vā santi",
  "anya-e0812n0:50_4": "kiñcāpi vijjanti, tathāpi tu evaṁ santepi suddhamāgadhikā sakkaṭapākatādīsu aññabhāsāsu",
  "anya-e0812n0:50_5": "paricayābhāvato kevalamāgadhikā te rāmasammādike alaṅkāre na vaḷañjenti pasādhanavasena,",
  "anya-e0812n0:50_6": "uggahaṇadhāraṇādivasena na sevanti. Magadhesu bhavā, tesu vā viditā magadhā, saddā.",
  "anya-e0812n0:50_7": "Te etesaṁ atthi, tesu niyuttāti vā māgadhikā. Suddhasaddo magadhavisesano, māgadhikavisesano",
  "anya-e0812n0:50_8": "vā hoti. Saddānaṁ tādisapatītivisesayogato bhāvatthalesopi idha dippati. Tathā hi",
  "anya-e0812n0:50_9": "suddhamāgadhikā attano suddhattā tesaṁ vinyāsena sobhanatte satipi bhāsāya purātanattā",
  "anya-e0812n0:50_10": "aparisuddhoti avamaññamānā na vaḷañjentīti. Vatticchitassatthassa upatthambhakabhūto",
  "anya-e0812n0:50_11": "bhāvatthalesopi mahākavīnaṁ vacanesuyeva labbhatīti daṭṭhabbo. Vuttaṁ hi–",
  "anya-e0812n0:51": "‘‘Patīyamānaṁ pana kiñci vatthu,",
  "anya-e0812n0:52": "Attheva vāṇīsu mahākavīnaṁ;",
  "anya-e0812n0:53": "Yaṁ taṁ pasiddhāvayavātiritta-",
  "anya-e0812n0:54": "Mābhāti lāvaṇyamivaṅganāsū’’ti.",
  "anya-e0812n0:55_0": "Tassattho – mahākavīnaṁ pūjitakavīnaṁ vāṇīsu vacanavisesesu patīyamānaṁ gammamānaṁ",
  "anya-e0812n0:55_1": "yaṁ kiñci vatthu yo koci atthaleso attheva atthi eva, taṁ vatthu aṅganāsu vanitāsu",
  "anya-e0812n0:55_2": "pasiddhāvayavātirittaṁ hatthapādādipākaṭasarīrāvayavato adhikaṁ lāvaṇyamiva manogocarībhūtasundarattaṁ",
  "anya-e0812n0:55_3": "viya pasiddhāvayavātirittaṁ pakāsasaddāvayavato adhikaṁ hutvā ābhāti dippatīti.",
  "anya-e0812n0:56": "Abhidhānādivaṇṇanā",
  "anya-e0812n0:57": "3.",
  "anya-e0812n0:58": "Tenāpi nāma toseyya-mete’laṅkāravajjite;",
  "anya-e0812n0:59": "Anurūpenā’laṅkāre-ne’sameso parissamo.",
  "anya-e0812n0:60_0": "3.Teneccādi. Yena te alaṅkāre na vaḷañjenti, tena kāraṇena alaṅkāravajjite ābharaṇehi,",
  "anya-e0812n0:60_1": "ganthavisesehi vā rahite, alaṅkārā vā yathāvuttavajjitā yehi te, ete yatipote esaṁ",
  "anya-e0812n0:60_2": "yatipotānaṁ anurūpena idāni viraciyamānattābhinavabhāvato, dasabalavadanakamalamajjhavāsitabhāsitaviracitabhāvato",
  "anya-e0812n0:60_3": "ca anucchavikena alaṅkārena ābharaṇena, alaṅkārasatthena vā toseyyaṁ apināma yathicchitapasādhanavasena,",
  "anya-e0812n0:60_4": "savanadhāraṇādivasena vā vaḷañjanena santuṭṭhe kareyyaṁ appeva nāma yannūnāti eso",
  "anya-e0812n0:60_5": "parissamo ayaṁ amhākaṁ tādisasantuṭṭhijanakālaṅkārapakaraṇappayogo.",
  "anya-e0812n0:61_0": "Alaṅkaronti attabhāvamanenāti alaṅkāro, ābharaṇaṁ hārakeyūrādi. Alaṅkaronti bandhasarīramanenāti",
  "anya-e0812n0:61_1": "alaṅkārotiminā pana alaṅkārasaddena pasādādayo saddālaṅkārā, sabhāvavutyādayo ca",
  "anya-e0812n0:61_2": "atthālaṅkārā nānappakārā saṅgahitā, yehi saddatthasaṅkhātaṁ bandhasarīraṁ sobhate,",
  "anya-e0812n0:61_3": "yathā hi purisasarīre hārakeyūrādyalaṅkāro nyasyate, yena sobhate, tathā bandhasarīrepi",
  "anya-e0812n0:61_4": "saddālaṅkārā, atthālaṅkārā ca nikkhipīyanti, yato sobhate. Teneva vakkhati ‘‘taṁ",
  "anya-e0812n0:61_5": "tu pāpentulaṅkārā, vindanīyatarattana’’nti subodhālaṅkāra 9 gāthā ca, ‘‘atthālaṅkārasahite’’ccādikañca",
  "anya-e0812n0:61_6": "subodhālaṅkāra 164 gāthā.",
  "anya-e0812n0:62_0": "Alaṅkāravidhānabhāvena tu bandhasarīrampi tadatthiyā alaṅkāro, tathā tappaṭipādakaṁ",
  "anya-e0812n0:62_1": "subodhālaṅkāranāmadheyyasatthaṁ alaṅkatapaṭipādakattena maṅgalasuttanti viya. Vakkhati",
  "anya-e0812n0:62_2": "hi ‘‘ganthopi kavivācāna-malaṅkārappakāsako’’ subodhālaṅkāra 12 gāthā ccādi. Atra uccate –",
  "anya-e0812n0:63": "‘‘Mukhyolaṅkārasaddoyaṁ, saddatthālaṅkatissito;",
  "anya-e0812n0:64": "Sāmatthiyā tvadhiṭṭhāne, tathā satthepi tabbatī’’ti.",
  "anya-e0812n0:65_0": "Anenassābhidheyyādīni vuccanti. Abhidhīyate iti abhidheyyaṁ, samuditena satthena",
  "anya-e0812n0:65_1": "vacanīyattho. So ca sarīrālaṅkāravibhāgakappanāya tesaṁ paṭipādanaṁ. Subodhālaṅkārena",
  "anya-e0812n0:65_2": "hi te paṭipādīyanti. Yena ca yo paṭipādīyati, tassāyamattho bhavatīti abhidheyyasatthopi.",
  "anya-e0812n0:65_3": "Dassitameva tu sarīrālaṅkārasaṅkharaṇaṁ payojanaṁ, taṁ nissāya subodhālaṅkārappavattito.",
  "anya-e0812n0:65_4": "Yassa hi yamuddissa pavatti hoti, taṁ tassa payojanaṁ, taṁ pana kavittakittipasiddhādilakkhaṇaṁ,",
  "anya-e0812n0:65_5": "paramparāya tadatthatāya subodhālaṅkārasaṅkharaṇassa. Satthapayojanānaṁ, sādhiyasādhanalakkhaṇo",
  "anya-e0812n0:65_6": "sambandho tu nissayapadassinā dassitoyeva. Yathāha –",
  "anya-e0812n0:66": "‘‘Satthaṁ payojanañceva, ubho sambandhanissayā;",
  "anya-e0812n0:67": "Vuttātaṁvuttiyāyeva, vutto tannissitopi so’’ti.",
  "anya-e0812n0:68": "Abhidheyyādikathanañca taṁsamaṅgisseva ca vīmaṁsāvisesasamaṅgīnamupādīyamānattā, aññādisassa pana ummattakavacanādino viya heyyattā. Vuttañhetaṁ –",
  "anya-e0812n0:69": "‘‘Sambandhānuguṇopāyaṁ, purisatthābhidhāyakaṁ;",
  "anya-e0812n0:70": "Vīmaṁsādhigataṁ vākya-matonadhigataṁ para’’nti.",
  "anya-e0812n0:71": "Vākyanti cettha vākyalakkhaṇopetamantaravākyasannicayaṁ mahāvākyasarūpaṁ satthamevādhippetaṁ.",
  "anya-e0812n0:72_0": "3. Yena te te alaṅkārena vaḷañjenti, tena kāraṇena alaṅkāravajjite ābharaṇavisesehi,",
  "anya-e0812n0:72_1": "ganthavisesehi vā vajjite, te virahite yehi ete suddhamāgadhike esaṁ suddhamāgadhikānaṁ",
  "anya-e0812n0:72_2": "anurūpena abhinavabhāvato māgadhikasarūpaṁ anugatarūpena, dasabalabhāsitaviracitattā",
  "anya-e0812n0:72_3": "vā anukūlena alaṅkārena ābharaṇavisesena, ganthavisesena vā toseyyaṁ alaṅkāravaḷañjāpanena,",
  "anya-e0812n0:72_4": "ganthavisese ganthavisaye (ka.) uggahaṇadhāraṇādikārāpanena vā santuṭṭhe kareyyaṁ",
  "anya-e0812n0:72_5": "apināma yaṁnūna sundaramiti, eso parissamo ayaṁ mama alaṅkārapakaraṇappayogo. Apināmāti",
  "anya-e0812n0:72_6": "ettha itisaddo gamyamāno.",
  "anya-e0812n0:73_0": "Alaṅkārehi vajjitā, alaṅkārā vajjitā yehi vāti ca. Rūpassa anu anurūpaṁ, rūpaṁ anugataṁ",
  "anya-e0812n0:73_1": "anurūpaṁ vā, tena anurūpena. Alaṅkaronti attabhāvamaneneti alaṅkāro, hārakeyūrādi",
  "anya-e0812n0:73_2": "ābharaṇapakkhe, ganthapakkhe tu alaṅkaronti bandhasarīramaneneti alaṅkāro. Iminā",
  "anya-e0812n0:73_3": "mukhyabhāvena pasādādisaddālaṅkārā ca sabhāvavutyādiatthālaṅkārā ca pavuccanti. Amukhyato",
  "anya-e0812n0:73_4": "pana imesaṁ dvinnaṁ alaṅkārānamadhiṭṭhānabhūtabandhasarīrampi, tathā maṅgalasuttaratanasuttādivohāro",
  "anya-e0812n0:73_5": "viya alaṅkārapakāsakaṁ ‘‘sammā bujjhanti dvippakārā alaṅkārā anene’’ti iminā atthena",
  "anya-e0812n0:73_6": "laddhasubodhālaṅkāravaranāmadheyyasatthampi vuccati. Vuttamidameva –",
  "anya-e0812n0:74": "‘‘Mukhyolaṅkārasaddoyaṁ, saddatthālaṅkatissito;",
  "anya-e0812n0:75": "Sāmatthiyā tvadhiṭṭhāne, tathā satthepi tabbatī’’ti.",
  "anya-e0812n0:76": "Ettha sāmatthiyaṁ nāma tadādhāratappaṭipādakattavohārato tadādheyyatappaṭipādanīyaṁ na bhavati ce, aññaṁ kiṁ bhavatīti aññathānupapattilakkhaṇamevāti.",
  "anya-e0812n0:77": "4.",
  "anya-e0812n0:78": "Yesaṁ na sañcitā paññā-nekasatthantarocitā;",
  "anya-e0812n0:79": "Sammohabbhāhatāve’te, nāvabujjhanti kiñcipi.",
  "anya-e0812n0:80": "5.",
  "anya-e0812n0:81": "Kiṁ tehi pādasussūsā, yesaṁ natthi gurūnī’ha garūniha (ka.);",
  "anya-e0812n0:82": "Ye tappādarajokiṇṇā, te’va sādhūvivekino.",
  "anya-e0812n0:83": "4-5. Evaṁ lakkhaṇārambhapaṭikkhepakajanapaṭibāhanapubbakamabhidheyyādikaṁ dassetvā idāni satthatova sabbattha guṇadosavivecanaṁ. Atoyeva vuccati –",
  "anya-e0812n0:84": "‘‘Sabbattha satthatoyeva, guṇadosavivecanaṁ;",
  "anya-e0812n0:85": "Yaṁ karoti vinā satthaṁ, sāhasaṁ kimatodhika’’nti.",
  "anya-e0812n0:86": "Tasmā guṇadosavibhāgavicāraṇaṁ nāma tabbidūnaṁyeva, nāsatthaññūnaṁ purisapasūnaṁ. Tathā cāha –",
  "anya-e0812n0:87": "‘‘Guṇadosamasatthaññū, jano vibhajate kathaṁ;",
  "anya-e0812n0:88": "Adhikāro kimandhassa, rūpabhedopaladdhiya’’nti kābyādāsa 1.8.",
  "anya-e0812n0:89_0": "Yenevaṁ, tenettha guṇadosadassane pasannānekasatthacakkhuyevādhigato, nañño tabbiparītotyanvayabyatirekavasena",
  "anya-e0812n0:89_1": "dassento ‘‘yesa’’ntiādigāthādvayamāha. Tattha yesanti aniyamuddeso, yehīti attho.",
  "anya-e0812n0:89_2": "Yehi na sañcitā na rāsikatā, nānāsantānavuttinīpi ekattanayena ekasmiṁ santāne na",
  "anya-e0812n0:89_3": "vāsitā naparibhāvitāti vuttaṁ hoti. Kā sā? Paññā heyyopādeyyavivekarūpā. Kīdisīti",
  "anya-e0812n0:89_4": "āha ‘‘anekasatthantarocitā’’ti. Anekasmiṁ tipiṭakatakkabyākaraṇālaṅkārasatthādike",
  "anya-e0812n0:89_5": "satthantare ucitā savanadhāraṇādivasena paricitā sāyaṁ paññā yesaṁ na sañcitāti pakataṁ.",
  "anya-e0812n0:89_6": "Eteti yathāuddiṭṭhānaṁ niyamavacanaṁ. Sammohabbhāhatāti yathāvuttāyātisayavatiyā",
  "anya-e0812n0:89_7": "paññāyābhāvato balappattena mohena abbhāhatā visesena pahatā, evasadditā hontīti",
  "anya-e0812n0:89_8": "adhippāyo. Yato evaṁ, tasmāpi kiñcipi heyyopādeyyarūpaṁ yaṁ kiñcideva aṭṭhānāniyojakatādisagurupādasussūsānissayapaṭiladdhavivekapaññāti-",
  "anya-e0812n0:89_9": "sayālābhena nāvabujjhanti, na jānantītyattho. Yato ālasiyādidosalesapariggahopi satatācariyasevanavasena",
  "anya-e0812n0:89_10": "sirovikiṇṇatādisagurupādapaṅkajambujaparāyano cirenapi kālena nānāvidhasatthantarakataparicayabalena",
  "anya-e0812n0:89_11": "pappoti tādisaṁ paññāveyattiyaṁ. Tenevāha bhagavā –",
  "anya-e0812n0:90": "‘‘Nihīyati puriso nihīnasevī,",
  "anya-e0812n0:91": "Na ca hāyetha kadāci tulyasevī;",
  "anya-e0812n0:92": "Seṭṭhamupanamaṁ udeti khippaṁ,",
  "anya-e0812n0:93": "Tasmā’ttano uttaritaraṁ bhajethā’’ti a. ni. 3.26.",
  "anya-e0812n0:94_0": "Tato etādiso paññavāyevettha guṇadosavibhāgavivecane adhikārī, nañño tabbiparīto",
  "anya-e0812n0:94_1": "purisapasūti ayametthādhippāyo. Ruḷho atthaviseso. Tenāha ‘‘kiṁ tehi pādasussūsā,",
  "anya-e0812n0:94_2": "yesaṁ natthi gurūnihā’’ti. Ihāti imasmiṁ loke yesaṁ janānaṁ gurūnaṁ kātabbā pādasussūsā",
  "anya-e0812n0:94_3": "pādaparicariyā natthi, tehi janehi yathāvuttanayena paññāveyattiyarasānabhiññehi",
  "anya-e0812n0:94_4": "kiṁ payojanaṁ, lesamattampi natthi, anadhigatāyevettha eteti adhippāyo. Idāni byatirekamukhena",
  "anya-e0812n0:94_5": "āha ‘‘ye’’tiādi. Ye pubbe katapuññatādisampattisampannā tappādarajehi tesaṁ gurūnaṁ",
  "anya-e0812n0:94_6": "pādadhūlīhi okiṇṇā onaddhā gavacchitā, teva sādhū yathāvuttanayena paññāveyattiyena",
  "anya-e0812n0:94_7": "abhiññātā sajjanā eva vivekino heyyopādeyyaguṇadosavibhāganiyamanapaññāsampattisamaṅgino",
  "anya-e0812n0:94_8": "honti, teyevettha guṇadosavivecane adhigatāti adhippāyo. Sā cāyaṁ gurupādasussūsā",
  "anya-e0812n0:94_9": "visiṭṭhādarena karaṇīyāti vaṅkavuttiyā tadabhyāse sādhujane niyojeti.",
  "anya-e0812n0:95_0": "4-5. Ye sakalasatthaparicitaññāṇapāṭavā yadi dosamāropayanti, tesaṁ taddosanirākaraṇaṁ",
  "anya-e0812n0:95_1": "vinā padesāvabodhanamattena paṇḍitamānīnaṁ vacanassāgurukaraṇaṁ vaṅkavuttiyā dassento",
  "anya-e0812n0:95_2": "ca taṁdvāreneva attano anaññasādhāraṇagurugāravataṁ sādhujanehi paramādarena sampādetabbamiti",
  "anya-e0812n0:95_3": "dassetuṁ ‘‘yesaṁ…pe… kino’’ti gāthādvayamāha. Anekasatthānaṁ tipiṭakatakkabyākaraṇādīnaṁ",
  "anya-e0812n0:95_4": "anekesaṁ ganthānaṁ antare tatvatthasaṅkhātaabbhantare ucitā savanauggahaṇadhāraṇādivasena",
  "anya-e0812n0:95_5": "paricitā paññā sutamayā paññā yesaṁ yehi na sañcitā, dvinnamekakkhaṇe pavattiyābhāvepi",
  "anya-e0812n0:95_6": "upacitasamūhabhāvato, pubbakālikapaññāya aparakālikapaññāya anantaraāsevanādipaccayalābhato",
  "anya-e0812n0:95_7": "avatthabāhullapavattito vā sañcitabbāpi na rāsikatā. Ete īdisapaññāpāṭavarahitā ime",
  "anya-e0812n0:95_8": "sammohabbhāhatā paññāpāṭavābhāvato balappattena mohena visesena pahatā eva kiñcipi",
  "anya-e0812n0:95_9": "heyyopādeyyaṁ nāvabujjhanti. Na eke aneketi ca, te ca te satthā ceti ca, tesamantaramiti",
  "anya-e0812n0:95_10": "ca, tasmiṁ ucitāti ca sammohena abbhāhatāti ca viggaho. Tena vuttaṁ–",
  "anya-e0812n0:96": "‘‘Guṇadosamasatthaññū, jano vibhajate kathaṁ;",
  "anya-e0812n0:97": "Adhikāro kimandhassa, rūpabhedopaladdhiya’’nti kābyādāsa 1.8.",
  "anya-e0812n0:98_0": "Tassattho – asatthaññū jano guṇadosaṁ kathaṁ vibhajate. Tathā hi rūpabhedopaladdhiyaṁ",
  "anya-e0812n0:98_1": "nīlapītādirūpavisesāvabodhane andhassa adhikāro abhimukhakaraṇaṁ kiṁ hoti, na bhavatyeva,",
  "anya-e0812n0:98_2": "tasmā anekasatthantaragatasuppasannapaññācakkhunā eva guṇadosavivecanaṁ bhavati,",
  "anya-e0812n0:98_3": "tadabhāve na bhavatyeva. Idameva vuccate–",
  "anya-e0812n0:99": "‘‘Sabbattha satthatoyeva, guṇadosavivecanaṁ;",
  "anya-e0812n0:100": "Yaṁ karoti vinā satthaṁ, sāhasaṁ kimatodhika’’nti.",
  "anya-e0812n0:101_0": "Tassattho – sabbattha guṇadosavivecanaṁ satthatoyeva hoti, satthaṁ vinā satthocitatādisapaññaṁ",
  "anya-e0812n0:101_1": "vinā yaṁ karoti guṇāguṇavibhāgaṁ karoti, yaṁ karaṇaṁ atthi, atodhikaṁ sāhasaṁ kiṁ",
  "anya-e0812n0:101_2": "āsuṁ kiriyā anupaparikkhanakiriyā nattheva.",
  "anya-e0812n0:102": "Iha imasmiṁ loke yesaṁ akatapuññānaṁ janānaṁ gurūnaṁ",
  "anya-e0812n0:103": "‘‘Piyo garu bhāvanīyo,",
  "anya-e0812n0:104": "Vattā ca vacanakkhamo;",
  "anya-e0812n0:105": "Gambhīrañca kathaṁ kattā,",
  "anya-e0812n0:106": "No cā’ṭṭhāne niyojako’’ti a. ni. 7.37.",
  "anya-e0812n0:107_0": "Niddiṭṭhaguṇopetānaṁ ācariyānaṁ kātabbā pādasussūsā pādaparicariyā natthi, tehi kiṁ",
  "anya-e0812n0:107_1": "payojanaṁ. Ye katapuññā janā tappādarajokiṇṇā tesaṁ gurūnaṁ pādarajehi gavacchitā,",
  "anya-e0812n0:107_2": "teva sādhū janā eva vivekino kalyāṇamittagurupāsanāhi adhigatavisiṭṭhavivekabuddhino",
  "anya-e0812n0:107_3": "bhavanti, te eva vivekaṁ jānantīti bhāvo. Sotumicchā sussūsā, taṁ nissāya kattabbapādaparicariyāpi",
  "anya-e0812n0:107_4": "tadatthiyā sussūsā nāma hoti. Pādesu sussūsāti ca, tesaṁ pādāti ca, tesu rajānīti",
  "anya-e0812n0:107_5": "ca, tehi okiṇṇāti ca viggaho. Sissānaṁ sakalābhibuddhiyā gurupaṭibaddhattā attano",
  "anya-e0812n0:107_6": "guṇato adhikatarāyeva sevitabbā. Vuttañhi bhagavatā –",
  "anya-e0812n0:108": "‘‘Nihīyati puriso nihīnasevī,",
  "anya-e0812n0:109": "Na ca hāyetha kadāci tulyasevī;",
  "anya-e0812n0:110": "Seṭṭhamupanamaṁ udeti khippaṁ,",
  "anya-e0812n0:111": "Tasmā’ttano uttaritaraṁ bhajethā’’ti a. ni. 3.26.",
  "anya-e0812n0:112": "6.",
  "anya-e0812n0:113": "Kabbanāṭakanikkhitta-nettacittā kavijjanā;",
  "anya-e0812n0:114": "Yaṁkiñci racayante’taṁ, na vimhayakaraṁ paraṁ.",
  "anya-e0812n0:115": "7.",
  "anya-e0812n0:116": "Teye’va paṭibhāvanto, so’va bandho savimhayo;",
  "anya-e0812n0:117": "Yena tosenti viññūye, tatthāpya’vihitādarā.",
  "anya-e0812n0:118_0": "6-7. Evametthānvayabyatirekavasenādhigate dassetvā idāni ‘‘kiṁ amhākaṁ kabbanāṭakaparicayābhāveracanāvisesābhiyogopajanitaparissamenā’’ti",
  "anya-e0812n0:118_1": "olīnavuttino sotujane samussāheti ‘‘kabbanāṭakā’’tiādinā. Kavippayogasaṅkhāto bandhova",
  "anya-e0812n0:118_2": "kavino idanti kabbaṁ. Muttakādivākyasvamuttikādyavayavasabhāvā antaravākyasamudāyasampannaṁ",
  "anya-e0812n0:118_3": "vuttajātibhedabhinnaṁ pajjamayaṁ gajjamayaṁ pajjagajjamayaṁ campūnāmakañca, mahāvākyarūpaṁ",
  "anya-e0812n0:118_4": "mahākabbañca, taṁ pana mahākabbaṁ saggehi sagganāmakehi paricchedavisesehi bandhyate",
  "anya-e0812n0:118_5": "karīyatīti saggabandhoti pavuccati. Tassa tu lakkhaṇaṁ ‘‘saggabandhassa mukhaṁ iṭṭhāsīsanaṁ",
  "anya-e0812n0:118_6": "siyā paṇāmo vā bandhasambandhino kassaci atthassa niddeso vā’’tiādinā anekadhā vaṇṇenti. Taṁ yathā?",
  "anya-e0812n0:119": "‘‘Saggabandho mahākabba-muccate tvassa lakkhaṇaṁ;",
  "anya-e0812n0:120": "Paṇāmo vatthuniddeso, āsīsāpi ca tammukhaṁ.",
  "anya-e0812n0:121": "Itihāsakathubbhūtaṁ, santasannissayampi vā;",
  "anya-e0812n0:122": "Catuvaggaphalāyattaṁ, caturodāttanāyakaṁ.",
  "anya-e0812n0:123": "Puraṇṇavutuselindu-savitūdayavaṇṇanaṁ;",
  "anya-e0812n0:124": "Uyyānasalilakkīḷā, madhupānaratussavaṁ.",
  "anya-e0812n0:125": "Vippalambhavivāhehi, kumārodayavaḍḍhihi;",
  "anya-e0812n0:126": "Mantadūtappayānāji-nāyakābhyūdayehipi.",
  "anya-e0812n0:127": "Alaṅkatamasaṁkhitta-rasabhāvanirantaraṁ;",
  "anya-e0812n0:128": "Nātivitthiṇṇasaggehi, piyavuttasusandhibhi.",
  "anya-e0812n0:129": "Sabbattha bhinnasaggante-hupetaṁ lokarañjakaṁ;",
  "anya-e0812n0:130": "Kabbaṁ kappantaraṭṭhāyi, jāyate sādhvalaṅkatī’’ti kābyādāsa 1.14 – 19 gāthā.",
  "anya-e0812n0:131_0": "Tattha itihāsakathubbhūtanti purāvuttakathāsannissayaṁ. Santasannissayanti itarasobhanādhikaraṇaguṇarājacaritādinissayaṁ",
  "anya-e0812n0:131_1": "vā. Catuvaggaphalāyattanti dhammādicatuvaggaphalāyattaṁ. Dhammo nāma abbhūdayanibbānahetuko.",
  "anya-e0812n0:131_2": "Attho nāma vijjābhumyādīnaṁ yathāññāyamajjanaṁ, ajjitānañca rakkhaṇaṁ. Kāmo nāma",
  "anya-e0812n0:131_3": "nirayo visayo payogo. Mokkho nāma sabbasaṁsāradukkhanivatti. Caturodāttanāyakanti",
  "anya-e0812n0:131_4": "ussāhasattimantasattipabhūsattiyogena caturo kusalo cāgātisayādiyogena udātto udāro",
  "anya-e0812n0:131_5": "nāyako vipakkho, paṭipakkho ca yattha, taṁ. Madhu nāma surā. Vippalambho viraho.",
  "anya-e0812n0:131_6": "Manto nītivedīhi saha kārīyanicchayo. Dūto sandhānappavatto puriso. Payānaṁ saṅgāmādinimittagamanaṁ.",
  "anya-e0812n0:131_7": "Āji sandhyābhāve viggaho. Asaṅkhattarasabhāvanirantaranti asaṁkhittā bahuttā rasā",
  "anya-e0812n0:131_8": "siṅgāravīrādayo, bhāvā ratiussāhādayo, tehi nirantaraṁ patthaṭaṁ. Piyavuttasusandhibhīti",
  "anya-e0812n0:131_9": "piyāni sutisubhagāni vuttāni indavajirādīni aññamaññasambandhasaṁsaggatāya sobhano",
  "anya-e0812n0:131_10": "sandhi aññamaññasaṅgahā yesaṁ saggānaṁ, tehīti.",
  "anya-e0812n0:132": "Punapi yathāvuttesu aṅgesu nagaravaṇṇanādīsu kiñca yathāsambhavaṁ madhupānādirahitampi taññūnaṁ mano rañjeti upādiyateva sabbhīti dassetumāha–",
  "anya-e0812n0:133": "‘‘Kabbaṁ na dussataṅgehi, nyūnamapyatra kehici;",
  "anya-e0812n0:134": "Bandhaṅgasampadā taññū, kāmamārādhayanti ce’’ti kābyādāsa 1.20.",
  "anya-e0812n0:135": "Punapi –",
  "anya-e0812n0:136": "‘‘Guṇato paṭhamaṁ vatvā, nāyakaṁ tena sattuno;",
  "anya-e0812n0:137": "Nirākaraṇamiccesa, maggo pakatisundaro.",
  "anya-e0812n0:138": "Vaṁsavīrasutādīni, vaṇṇayitvā ripussapi;",
  "anya-e0812n0:139": "Tajjayā nāyakukkaṁsa-kathanañca sukheti no’’ti kābyādāsa 1.21 22 gāthā āhu.",
  "anya-e0812n0:140_0": "Sabbampetaṁ saddhammāmatarasapānasarasahadayānaṁ samphappalāpavipulavisappavesopaddutakabbanāṭakaparammukhānaṁ",
  "anya-e0812n0:140_1": "satatacaritasañcaritaratanabhājanānaṁ sappurisānaṁ kiṁ hadayakhedopajanitaparissameneti",
  "anya-e0812n0:140_2": "tadanurūpamevopadassitanti.",
  "anya-e0812n0:141_0": "Nāṭakaṁ nāma bharatādināṭyasatthe nānappakāranirūpitarūpaṁ kappaṁ, taṁlakkhaṇekadesabhūtalakkhaṇāni",
  "anya-e0812n0:141_1": "pakaraṇādīni nava rūpakāni. Nāṭikā ca etthevāvarumbhanti. Kabbañca nāṭakañca, tesu",
  "anya-e0812n0:141_2": "nikkhittaṁ ṭhapitaṁ nettañca cittañca yehīti viggaho. Ke te? Kavino. Tattha nikkhittanettacittavacanena",
  "anya-e0812n0:141_3": "sutassa cintanañca ūhāpohamukhena yathuggahitaniyāmaṁ, aviparītatthanicchayanaṁ,",
  "anya-e0812n0:141_4": "nicchitassa bhāvanā, nirantarābhiyogo ca dassito. Kabbanāṭakavacanena sutaṁ, cintitaṁ,",
  "anya-e0812n0:141_5": "bhāvitañca dassitaṁ. Sute dassite tannissayaṁ sutamayañāṇampi dassitameva siyāti.",
  "anya-e0812n0:141_6": "‘‘Kabbanāṭakanikkhittanettacittā’’ti iminā sutacintābhāvanānukkamena sampāditapaññāpāṭavānaṁ",
  "anya-e0812n0:141_7": "kabbaracanāya sāmatthiyaṁ dasseti. Hoti hi tādisānaṁ taṁsutādi bandhanakāraṇaṁ. Vuttañhi –",
  "anya-e0812n0:142": "‘‘Sābhāvikī ca paṭibhā,",
  "anya-e0812n0:143": "Sutañca bahu nimmalaṁ;",
  "anya-e0812n0:144": "Amando cābhiyogoyaṁ,",
  "anya-e0812n0:145": "Hetu hotiha bandhane’’ti kābyādāsa 1.103 gāthā.",
  "anya-e0812n0:146_0": "Yaṁkiñcīti attano cittāruḷhaṁ yaṁkiñci bandhajātaṁ. Iminā pana aniyamavacanena attano",
  "anya-e0812n0:146_1": "tattha ādarābhāvaṁ dīpeti. Racayanti karonti. Etaṁ tehi racitaṁ bandhajātaṁ paraṁ",
  "anya-e0812n0:146_2": "accantameva vimhayakaraṁ na hoti, tādisopāyasampattisampannassa upeyyasampattisabbhāvato",
  "anya-e0812n0:146_3": "anacchariyamevāti adhippāyo. Tattha tesu kabbanāṭakesu racanāvisesaekantopāyabhūtesu",
  "anya-e0812n0:146_4": "avihitādarāapi sutādivasena akatādarāpi ye sappurisā paññavanto yena bandhavisesena",
  "anya-e0812n0:146_5": "viññū guṇadosaviduno satthaññuno paṇḍitajane tosenti pīṇenti. Tosentiyeva hi te tādise",
  "anya-e0812n0:146_6": "sābhāvikipaṭibhāvirahepi etādisesu atthesu sutacintābhāvanāvasena vāyamantā. Vuttañhi –",
  "anya-e0812n0:147": "‘‘Na vijjatī yajjapi pubbavāsanā-",
  "anya-e0812n0:148": "Guṇānubandhi paṭibhānamabbhutaṁ;",
  "anya-e0812n0:149": "Sutena vācu’ssahanenupāsitā,",
  "anya-e0812n0:150": "Dhuvaṁ karotyeva kamapyanuggaha’’nti kābyādāsa 1.104 gāthā.",
  "anya-e0812n0:151_0": "Paṭibhāvanto heyyopādeyyaparicchedalakkhaṇapaññāya paññavanto nāma, teyeva sappurisā.",
  "anya-e0812n0:151_1": "Savimhayo ‘‘kīdisāyaṁ, tādisopāyantararahitānampi etādiso bandho siyā’’ti vimhayena",
  "anya-e0812n0:151_2": "saha vattamānopi. Sova bandho tameva bandhanaṁ tādisopāyasampattivirahenopeyyasampattiyā",
  "anya-e0812n0:151_3": "sabbhāvato, nāññoti.",
  "anya-e0812n0:152_0": "6-7. Idāni kabbanāṭakesu aparicitānamamhākaṁ gantharacanāsabhāvāvabodhova kutoti",
  "anya-e0812n0:152_1": "osakkante ‘‘kabbanāṭakā’’digāthādvayena samussāheti. Kabbanāṭakanikkhittanettacittā",
  "anya-e0812n0:152_2": "kabbanāṭakesu sutānulokanacintābhāvanāvasena ṭhapitanettacittā kavijjanā kabbakārakā",
  "anya-e0812n0:152_3": "yaṁ kiñci attano abhimataṁ racayanti karonti, etaṁ bandhanaṁ paraṁ atisayena na vimhayakaraṁ",
  "anya-e0812n0:152_4": "acchariyakaraṁ na hoti, nirantarābhiyogato siddhopāyamūlapaññāsampadāya upeyyabhūtaganthasaṅkharaṇaṁ",
  "anya-e0812n0:152_5": "bhavatyevāti adhippāyo. Kavino idaṁ kabbanti ca, naṭakassa idaṁ nāṭakaṁ, naccagītādi.",
  "anya-e0812n0:152_6": "Idha pana tappaṭipādakakathāpakāsakagantho nāṭakaṁ nāma. Kabbañca nāṭakañcāti ca,",
  "anya-e0812n0:152_7": "kabbanāṭakesu nikkhittaṁ nettacittaṁ yehīti ca viggaho. Ye janā tattha tesu kabbanāṭakesu",
  "anya-e0812n0:152_8": "avihitādarāpi savanadhāraṇādivasena akatasambhamā eva viññū yena gantharacanāvisesena",
  "anya-e0812n0:152_9": "tosenti pīṇenti, teyeva paṭibhāvanto paṭibhānasaṅkhātapaññavanto bhavanti. Sova bandho",
  "anya-e0812n0:152_10": "savimhayo aññesaṁ uppajjamānavimhayena sahito. Paṭibhā etesaṁ atthīti ca, saha vimhayena",
  "anya-e0812n0:152_11": "vattatīti ca, avihito ādaro yehīti ca viggaho. Bāhirasatthābhiyogābhāvepi pubbavāsanābhāvepi",
  "anya-e0812n0:152_12": "iha nirantarābhiyogaṁ karonto tādisasāmatthiyaṁ sādhetīti vuttaṁ hoti. Vuttañhi –",
  "anya-e0812n0:153": "‘‘Na vijjatī yajjapi pubbavāsanā-",
  "anya-e0812n0:154": "Guṇānubandhi paṭibhānamabbhutaṁ;",
  "anya-e0812n0:155": "Sutena vācu’ssahanenupāsitā,",
  "anya-e0812n0:156": "Dhuvaṁ karotyeva kamapyanuggaha’’nti kābyādāsa 1.104 gāthā.",
  "anya-e0812n0:157_0": "Tassattho – yadi pubbavāsanāguṇānubandhī atītajātiyā paricayavāsanāguṇassa anubalappadānavasena",
  "anya-e0812n0:157_1": "anubandho yassatthi, tādisaṁ abbhutaṁ paṭibhānaṁ na vijjatipi, tathāpi sutena savanena",
  "anya-e0812n0:157_2": "ussahanena paguṇakaraṇādivācussahanena vā upāsitā katagurupāsanā vācā kamapi anuggahaṁ",
  "anya-e0812n0:157_3": "kiñcipi paññāpāṭavaṁ dhuvaṁ ekantena karoti evāti.",
  "anya-e0812n0:158_0": "Ettha kabbaṁ nāma muttakakulakādivākyavasena ca avayavasabhāvehi tesaṁyeva antaravākyāvayavasamūhehi",
  "anya-e0812n0:158_1": "paripuṇṇaṁ vuttavisesehi pabhedagataṁ kevalaṁ pajjamayaṁ vā gajjamayaṁ vā campūtikhyātapajjagajjamayaṁ",
  "anya-e0812n0:158_2": "vāti mahāvākyasabhāvena ca tiṭṭhati. Nāṭakaṁ nāma bharatādinaṭasatthagatanānappakāradassitasabhāvaṁ.",
  "anya-e0812n0:158_3": "Kabbañca idheva dassitalakkhaṇato ekadesayuttappakaraṇādinavarūpakāni ca nāṭikā ca",
  "anya-e0812n0:158_4": "bhavanti. Kabbalakkhaṇaṁ pana evaṁ daṭṭhabbaṁ–",
  "anya-e0812n0:159": "‘‘Saggabandho mahākabba-muccate tvassa lakkhaṇaṁ;",
  "anya-e0812n0:160": "Paṇāmo vatthuniddeso, āsīsāpi ca tammukhaṁ.",
  "anya-e0812n0:161": "Itihāsakathubbhūtaṁ, santasannissayampi vā;",
  "anya-e0812n0:162": "Catuvaggaphalāyattaṁ, caturodāttanāyakaṁ.",
  "anya-e0812n0:163": "Puraṇṇavutuselindu-savitūdayavaṇṇanaṁ;",
  "anya-e0812n0:164": "Uyyānasalilakkīḷā, madhupānaratussavaṁ.",
  "anya-e0812n0:165": "Vippalambhavivāhehi, kumārodayavaḍḍhihi;",
  "anya-e0812n0:166": "Mantadūtappayānāji-nāyakābhyūdayehipi.",
  "anya-e0812n0:167": "Alaṅkatamasaṁkhitta-rasabhāvanirantaraṁ;",
  "anya-e0812n0:168": "Nātivitthiṇṇasaggehi, piyavuttasusandhibhi.",
  "anya-e0812n0:169": "Sabbattha bhinnasaggante-hupetaṁ lokarañjakaṁ;",
  "anya-e0812n0:170": "Kabbaṁ kappantaraṭṭhāyi, jāyate sādhvalaṅkatī’’ti kābyādāsa 1.14 – 19 gāthā.",
  "anya-e0812n0:171_0": "Tassattho – saggabandho saggasaṅkhātehi paricchedavisesehi bandho ‘‘mahākabba’’nti",
  "anya-e0812n0:171_1": "uccate. Assa lakkhaṇaṁ tu vuccateti sambandho kākakkhigoḷakanayena tammukhaṁ tassa",
  "anya-e0812n0:171_2": "kabbassa ādi pana paṇāmo devatānamassanaṁ vā, vatthuniddeso –",
  "anya-e0812n0:172": "‘‘Astyuttarasyāṁ digi devatātma,",
  "anya-e0812n0:173": "Himālayo nāma nagādhirāja?;",
  "anya-e0812n0:174": "Pūvāpareṅa vārinidhī vigāhya,",
  "anya-e0812n0:175": "Sthita? Pathijhā iva mānadaṇḍa?’’ kumārasambhava 1.1..",
  "anya-e0812n0:176": "Iccādibandhasambandhino kassaci vatthuno dassanaṁ, āsīsāpi ‘‘mayhaṁ pīṇayataṁ mana’’ miccādiiṭṭhāsīsanaṁ vā bhavati.",
  "anya-e0812n0:177_0": "Itihāsakathubbhūtaṁ purāvuttakathāsannissayaṁ vā santasannissayampi sobhanānampi",
  "anya-e0812n0:177_1": "rājacariyādinissayaṁ vā catuvaggaphalāyattaṁ lokiyalokuttarasukhakāraṇaṁ dhammo,",
  "anya-e0812n0:177_2": "vijjābhūmiādīnaṁ sañcayo, sañcitānaṁ rakkhā ca attho, apāyasaṁvattanikapañcakāmaguṇasaṅkhāto",
  "anya-e0812n0:177_3": "kāmo, sabbadukkhā nivattihetu mokkho cāti catuvaggaphalādhīnaṁ caturodāttanāyakaṁ",
  "anya-e0812n0:177_4": "ussāhasattimantasattipabhūsattiyogato caturo dakkho cāgātisayādiyogena udātto uḷāro",
  "anya-e0812n0:177_5": "sapakkho, vipakkho vā nāyako yattha, taṁ yathāvuttaṁ puraṇṇavutuselindu-savitūdayavaṇṇanaṁ",
  "anya-e0812n0:177_6": "puraṁ nagaraṁ, aṇṇavaṁ sāgaraṁ, utu hemantavasantādiutu, selaṁ pabbato, indusavitūdayo",
  "anya-e0812n0:177_7": "candasūriyānaṁ udayo cāti imesaṁ vaṇṇanaṁ yattha, taṁ. Savitāti ettha tupaccayanto.",
  "anya-e0812n0:177_8": "Uyyānasalilakkīḷāmadhupānaratussavaṁ uyyānakīḷāsurāpānaratikīḷāsaṅkhāto ussavo yattha,",
  "anya-e0812n0:177_9": "taṁ vippalambhavivāhehi dārāviyogadārapariggahehi ca kumārodayavaḍḍhihi kumāruppattikumāravaḍḍhīhi",
  "anya-e0812n0:177_10": "ca mantadūtappayānājināyakābhyūdayehi nītijānanapaññā manto, sandhānakārako dūto,",
  "anya-e0812n0:177_11": "yuddhābhigamanaṁ payānaṁ, yuddhasaṅkhāto āji, sapakkhanāyakassa abhivaḍḍhisaṅkhāto",
  "anya-e0812n0:177_12": "abhyūdayo cāti imehi alaṅkataṁ sajjitaṁ asaṁkhitta…pe… ntaraṁ asaṁkhittā vitthārā",
  "anya-e0812n0:177_13": "rasā siṅgārādayo aṭṭha bhāvā ratiussāhādayo cāti imehi nirantaraṁ vitthiṇṇaṁ piyavuttasusandhibhi",
  "anya-e0812n0:177_14": "sutisubhagehi indavajirādīhi vuttehi pubbāparasambandhaparicchedatāya sobhanā sandhi",
  "anya-e0812n0:177_15": "yesaṁ saggānaṁ, tehi sabbattha sabbasmiṁ paricchede bhinnasaggantehi bhinnasaggā",
  "anya-e0812n0:177_16": "pariyosānā yesaṁ, tehi nātivitthiṇṇasaggehi nātivitthārasaggasaṅkhātehi paricchedehi",
  "anya-e0812n0:177_17": "upetaṁ yuttaṁ sādhvalaṅkati sobhanālaṅkāravantaṁ kabbaṁ lokarañjakaṁ taṁ samānaṁ",
  "anya-e0812n0:177_18": "kappantaraṭṭhāyi kappanirantaraṭṭhāyi kappantare ṭhāyi vā jāyate. Ettha madhupānādirahitapuravaṇṇanādayopi",
  "anya-e0812n0:177_19": "taññūnaṁ cittaṁ ārādheti ce, taṁpyaduṭṭhaṁ. Vuttañhi –",
  "anya-e0812n0:178": "‘‘Kabbaṁ na dussataṅgehi, nyūnamapyatra kehici;",
  "anya-e0812n0:179": "Bandhaṅgasampadā taññū, kāmamārādhayanti ce’’ti.",
  "anya-e0812n0:180_0": "Tassattho – atra imesu kabbaṅgesu majjhe kehici aṅgehi kehici avayavehi nyūnamapi",
  "anya-e0812n0:180_1": "ūnamapi, nisaddotratabbhāve. Kabbaṁ na dussati, taṁ pana adussanaṁ bandhaṅgasampadā",
  "anya-e0812n0:180_2": "racitapuravaṇṇanādiaṅgasampadā taññū kabbaññū jane kāmaṁ icchānurūpaṁ ce ārādhayanti,",
  "anya-e0812n0:180_3": "evaṁ sante bhavati. Punapi nāyakavaṇṇanāsu sapakkhanāyakaṁ vaṇṇetvā tena nirākaraṇabhāvampi.",
  "anya-e0812n0:180_4": "No ce, paccatthikaṁ vaṇṇetvā attano nāyakena tassābhibhavanampi vaṇṇetuṁ vaṭṭati. Vuttañhi –",
  "anya-e0812n0:181": "‘‘Guṇato paṭhamaṁ vatvā, nāyakaṁ tena sattuno;",
  "anya-e0812n0:182": "Nirākaraṇamiccesa, maggo pakatisundaro.",
  "anya-e0812n0:183": "Vaṁsavīrasutādīni, vaṇṇayitvā ripussapi;",
  "anya-e0812n0:184": "Tajjayā nāyakukkaṁsa-kathanañca sukheti no’’ti.",
  "anya-e0812n0:185": "8.",
  "anya-e0812n0:186": "Bandho ca nāma saddatthā, sahitā dosavajjitā;",
  "anya-e0812n0:187": "Pajjagajjavimissānaṁ, bhedenā’yaṁ tidhā bhave.",
  "anya-e0812n0:188_0": "8. Evametehi sotujanasamussāhanaṁ dassetvā idāni kattumicchitabandhoti vuttaṁ bandhassa",
  "anya-e0812n0:188_1": "lakkhaṇaṁ kattumārabhate ‘‘bandho cā’’tiādi. Dosavajjitā dosehi saddanissitehi, atthanissitehi",
  "anya-e0812n0:188_2": "ca virodhehi vajjitā pariccattā, te vā vajjitā yehi, saddatthā sahitā ekībhūtā. Vuttalakkhaṇā",
  "anya-e0812n0:188_3": "yehi te pubbācariyehi sahitā vuccanti. Sahitānaṁ bhāvo sahadayahilādakāraṇaṁ sādhyaṁ",
  "anya-e0812n0:188_4": "sāhiccaṁ. Iti dosavajjite sahite saddatthe pasiddhabhāvena anuvaditvā bandho nāma",
  "anya-e0812n0:188_5": "sabhāvavuttivaṅkavuttialaṅkāravuttivasena tividhopīti appasiddhaṁ bandhasarīraṁ vidhīyate",
  "anya-e0812n0:188_6": "yathā ‘‘yo kuṇḍalī, so devadatto’’ti. Casaddovattabbantarassa samuccayo, kiñcīti attho.",
  "anya-e0812n0:189_0": "Tattha jātiguṇakriyādabbalakkhaṇo saddānamattho mukhyo catubbidho hoti. Mukhyassatthassa",
  "anya-e0812n0:189_1": "catubbidhattā tividhesu saddesu tabbācako catubbidho hoti jātisaddo guṇasaddo kriyāsaddo",
  "anya-e0812n0:189_2": "dabbasaddoti. Tividho hi saddo vācako lakkhaṇiko byañjakoti byāpārabhedena. Byāpāro",
  "anya-e0812n0:189_3": "ca nāma saddassa’tthappatītikārittameva. So hi tividho mukhyo lakkhaṇo byañjanasabhāvo",
  "anya-e0812n0:189_4": "ceti. Tattha jātyādinirantaratthavisayo saddabyāpāro mukhyo. Soyeva abhidhāti uccate.",
  "anya-e0812n0:189_5": "Taṁbyāpāravā abyavahitajātyādisakehi tamatthaṁ mukhyabhāvena yo vadati goādiko, so",
  "anya-e0812n0:189_6": "vācako. Saddantaratthavisayaniddiṭṭho saddabyāpāro lakkhaṇo. Sā duvidhā suddhā, upacāramissā",
  "anya-e0812n0:189_7": "ceti. Tattha suddhā yathā ‘‘go muccatu, mañcā ugghosenti, gaṅgāyaṁ ghoso’’ti. Ettha",
  "anya-e0812n0:189_8": "gosaddena visesanaṁ gottasāmaññamevoccate, na tu gobyatti. Vuttañhi –",
  "anya-e0812n0:190": "‘‘Visesyaṁnābhidhā gacche, khīṇasatti visesane’’ti kābyappakāse dutiyaullāse āgatanyāyo’yaṁ.",
  "anya-e0812n0:191_0": "Sāmaññassa byāpakattā, asarīrattā ca. Tattha bandhanamocanāni na sambhavantīti attano",
  "anya-e0812n0:191_1": "nissayabhūtā gobyatti ākaḍḍhīyate, tathā mañcānamugghosanaṁ na sambhavatīti attano",
  "anya-e0812n0:191_2": "ugghosanakriyāsiddhyatthaṁ mañcasamaṅgino purisā ākaḍḍhīyanti. Tathā gaṅgāsaddavāccassa",
  "anya-e0812n0:191_3": "jalappavāhassa ghosappatyākaratā na sambhavatīti gaṅgāsaddo attanobhidheyyassodakappavāhassa",
  "anya-e0812n0:191_4": "nikaṭaṁ taṭaṁ lakkheti. Upacārassānekappakārattā upacāramissā lakkhaṇāpyanekadhā",
  "anya-e0812n0:191_5": "siyā. Yathā katthaci kāraṇe kārīyamupacariyate, yathā ‘‘āyu ghata’’nti. Katthaci",
  "anya-e0812n0:191_6": "kāraṇakāriyānamabhedo yathā ‘‘āyuyeveda’’nti. Katthaci upamāne upameyyamupacarīyate,",
  "anya-e0812n0:191_7": "yathā ‘‘go bāhiko’’ti. Katthaci abhedo tesaṁ, yathā ‘‘goyevāya’’nti. Katthaci tadādhāratāya",
  "anya-e0812n0:191_8": "tadatthatāya (ka.) taṁbyapadeso, yathā ‘‘padīpaṭṭhā kapallikā padīpo’’ti. Katthaci",
  "anya-e0812n0:191_9": "taṁkammasambandhā taṁbyapadeso, yathā ‘‘avaḍḍhakīpi vaḍḍhakī aya’’nti. Katthaci saṁsāmisambandhā,",
  "anya-e0812n0:191_10": "yathā ‘‘rājasambandhī puriso rājāya’’nti. Katthaci avayave samudāyabyapadeso, yathā",
  "anya-e0812n0:191_11": "‘‘paṭekadese paṭasaddo’’ iccādi.",
  "anya-e0812n0:192_0": "Lakkhaṇāya nissayo saddo lakkhaṇiko. Byañjanasabhāvo pana parapariyāyo saddassa tatiyo",
  "anya-e0812n0:192_1": "byāpāro. Tassa nissayo saddo byañjanako. Iccetaṁ tiṇṇaṁ saddānaṁ vasena atthopi tividho",
  "anya-e0812n0:192_2": "hoti vācco lakkhaṇiyo byaṅgyoti. Tattha byaṅgyoyevattho bandhasatthā vuccate. Teneva",
  "anya-e0812n0:192_3": "padhānabyaṅgyo bandho uttamo, apadhānabyaṅgyo majjhimo, abyaṅgyo adhamo, byaṅgyena",
  "anya-e0812n0:192_4": "vinā bandho nijjīvo siyāti pubbācariyānaṁ pavatti, sabhāvavutti bandhopi tu nijjīvoti",
  "anya-e0812n0:192_5": "nāsaṅkanīyo. Yasmā kavīnaṁ lokavohārakosallaṁ sabhāvavuttiyeva gameti. Yo hi sakalalokaṭṭhitiṁ",
  "anya-e0812n0:192_6": "na jānāti, so kaviyeva na hotīti.",
  "anya-e0812n0:193_0": "Athettha tividhampi atthaṁ tādisajanāvabodhatthaṁ samudāharissāma ‘‘munindavadanambhoje’’tyādi.",
  "anya-e0812n0:193_1": "Ettha vāṇīsaddassa saddhammasaṅkhāto attho vāccattho. Vāṇī nāma cetanā, tassaṁ yāva",
  "anya-e0812n0:193_2": "devatatthaṁ nāropyate, tāva tappatī attano manosampīṇanaāsīsanā na saṁgacchatīti",
  "anya-e0812n0:193_3": "vākyasāmatthiyāyeva vāṇiyaṁ sāyamocityabhedena devatāsaddassa āropitottho lakkhaṇiyo.",
  "anya-e0812n0:193_4": "Tathā vadanasaddassāpi mukhaṁ vāccattho. Ambhojasaddassa samāropitottho lakkhaṇiyo.",
  "anya-e0812n0:193_5": "Manosampīṇanassa tu aññathā anupapattiyā passaddhyādikkamena yathābhūtāvabodhasambhavā",
  "anya-e0812n0:193_6": "anāyāsena vicittānekasaddatthapaṭibhānena ganthaparisamattisaṅkhātā yathicchitatthanipphatti",
  "anya-e0812n0:193_7": "hoteva, ayaṁ byaṅgyattho. Tabbācakā saddā vācakalakkhaṇikabyañjakā hontīti evaṁ sabbattha",
  "anya-e0812n0:193_8": "saddatthavicāro gantabbo.",
  "anya-e0812n0:194_0": "Tamevaṁ yathāvuttabandhasarīraṁ katividhamiccāha ‘‘pajje’’ccādi. Ayaṁ yathāvutto",
  "anya-e0812n0:194_1": "bandho bandhasarīraṁ tidhā bhave tippakārena siyā, nādhikaṁ nāpyūnaṁ. Kathaṁ? Pajjagajjavimissānaṁ",
  "anya-e0812n0:194_2": "bhedena pajjasabhāvādīnaṁ visesena tidhā bhaveti pakataṁ. Tattha pajjaṁ nāma amhehiyeva",
  "anya-e0812n0:194_3": "viracitavuttodayākhye chandasi nirūpitā vuttajātippabhedā catuppadikatthā nirūpito",
  "anya-e0812n0:194_4": "muttakādipi vuttajātippakāroyeva. Tenevettha tesamadassanaṁ. Tesu ekagāthā niṭṭhitatthā",
  "anya-e0812n0:194_5": "sappadhānā gāthantarānirapekkhā muttakaṁ, ekakriyādānena aññamaññasāpekkhā niṭṭhitatthā",
  "anya-e0812n0:194_6": "paccekaṁ aniṭṭhitatthā gāthā kulakaṁ, nānābhittiyo bhinnakiriyo sappadhānā gāthā",
  "anya-e0812n0:194_7": "koso viya ṭhapitā koso, ekabhittipadosādikaṁ vaṇṇetuṁ samudāyena pavattā bhinnakriyā",
  "anya-e0812n0:194_8": "gāthā saṅghāto, sopi catubbidho pajjappakāro yathāvuttasaggabandhovāti viññātabbaṁ.",
  "anya-e0812n0:194_9": "Gajjaṁ nāma pādasanniṭṭhānarahito syādyantatyādyantappabandho. Tassa tu dve pakārā",
  "anya-e0812n0:194_10": "ākhyāyikā, kathāti. Vimissaṁ pajjagajjamayaṁ nāṭakappakaraṇādi, campū jātakamālādikā ca.",
  "anya-e0812n0:195_0": "8. Idāni sañjānanābhilāsīnaṁ alaṅkāranissitaṁ bandhasarīraṁ, sova bandhoti adhikataṁ,",
  "anya-e0812n0:195_1": "‘‘yo kuṇḍalī, so devadatto’’ti pasiddhakuṇḍalittānuvādena appasiddhassa devadattattavidhānaṁ",
  "anya-e0812n0:195_2": "viya dassento ‘‘bandho’’ccādimāha. Tattha bandho nāma ca bandhanaṁ pana. Dosavajjitā",
  "anya-e0812n0:195_3": "saddatthanissitadosehi pariccattā, te vā vajjitā etehi tādisā. Sahitā aññamaññānurūpatthena",
  "anya-e0812n0:195_4": "sahabhāvaṁ gatā. Saddatthā saddo, attho ca. Evaṁpakārehi tu īdisasaddatthānaṁ viññūnaṁ",
  "anya-e0812n0:195_5": "tuṭṭhijanakaaññamaññānurūpaguṇasahitānaṁ bhāvoti vacanatthena ‘‘sāhicca’’miti vadanti.",
  "anya-e0812n0:195_6": "Saddatthāti ettha saddatthānaṁ kiṁ nānākaraṇanti? Saddo pana atthappatītiyaṁ attano",
  "anya-e0812n0:195_7": "mukhyabyāpāraṁ lakkhaṇabyāpāraṁ byañjanasabhāvabyāpārañceti tividhaṁ byāpārabhedena.",
  "anya-e0812n0:195_8": "Kamato vācako lakkhaṇiko byañjanako ceti tividho. Tathā atthopi vācco lakkhaṇiyo",
  "anya-e0812n0:195_9": "byaṅgyo cebhi tividho. Atra tu vācako saddo attanā dīpetabbamukhyatthassa jātiguṇakriyādabbabhedena",
  "anya-e0812n0:195_10": "catubbidhattā sayampi jātiguṇakriyādabbasaddavasena catubbidho. Vācakasaddassa mukhyabyāpāro",
  "anya-e0812n0:195_11": "‘‘abhidhā’’ti ca voharīyati. So mukhyabyāpāro jātyādīhi abyavahitattheva vattate.",
  "anya-e0812n0:195_12": "Tathā hi ‘‘go nīlaṁ pācako visāṇi’’ccādo goādisaddānaṁ mukhyabyāpāro gopiṇḍanīlapaṭapācakakattusiṅgīti",
  "anya-e0812n0:195_13": "dabbānaṁ visesanabhūtajātiguṇakriyādabbesveva pavattati, na pana jātyādīnaṁ nissayabhūtagopiṇḍādīsūti. Vuttaṁ hi–",
  "anya-e0812n0:196": "‘‘Visesyaṁ nābhidhā gacche, khīṇasatti visesane’’ti kābyappakāse dutiyaullāse āgatanyāyo’yaṁ.",
  "anya-e0812n0:197": "Tassattho – visesane visesanabhūtajātyādimhi khīṇasatti khīṇabyāpāravatī abhidhā mukhyabyāpārova visesyaṁ dabbaṁ na gacche na pāpuṇātīti.",
  "anya-e0812n0:198_0": "Jātyādīnaṁ nissayagopiṇḍādikaṁ abhidhā na vadati ce, evañca sati ‘‘go gacchati, nīlaṁ",
  "anya-e0812n0:198_1": "nivāseti, pācako āgacchati, siṅgī dhāvati’’ccādīsu jātyādivisiṭṭhagopiṇḍādīnaṁ goādisaddassa",
  "anya-e0812n0:198_2": "kathaṁ vācakattaṁ yujjatīti? Dabbādhīnajātiguṇādīsu vuttesu tabbisiṭṭhassa dabbassa",
  "anya-e0812n0:198_3": "pariyāyato vācakattā. Nippariyāyato pana suddhalakkhaṇabyāpārasseva visayo. Lakkhaṇabyāpāropi",
  "anya-e0812n0:198_4": "suddho upacāramissoti duvidho. Tattha suddho lakkhaṇabyāpāro jātyādivajjitatthavisayo.",
  "anya-e0812n0:198_5": "Tathā hi ‘‘go gacchati, nīlaṁ nivāseti, pācako āgacchati, siṅgī dhāvati, mañcā ugghosenti,",
  "anya-e0812n0:198_6": "gaṅgāyaṁ ghoso’’tyādīsu jātiguṇakriyāsiṅgadabbamañcagaṅgādīnaṁ gamanādīhi yogāsambhavato",
  "anya-e0812n0:198_7": "jātiguṇādayo atikkamma yathākkamaṁ gamananivāsanaāgamanadhāvanaugghosanaghosādīnaṁ",
  "anya-e0812n0:198_8": "nissayabhūtagopiṇḍādayo parāmasati.",
  "anya-e0812n0:199_0": "Misso tu upacārabhedena bahuvidho. Tathā hi katthaci kāraṇe kāriyamupacarīyate, yathā",
  "anya-e0812n0:199_1": "‘‘āyughata’’nti, ettha āyuvaḍḍhanakāraṇabhūte ghate kāriyabhūtaāyuno vohāro āropito",
  "anya-e0812n0:199_2": "hoti. Uparipi upacāro yathāyogaṁ yojetabbo. Ataṁsabhāve hi taṁsabhāvāropanaṁ upacāro.",
  "anya-e0812n0:199_3": "Katthaci kāraṇakāriyānamabhedo, yathā ‘‘āyuyeva ghata’’nti. Katthaci upameyyaupamānopacāro,",
  "anya-e0812n0:199_4": "yathā ‘‘go bāhiko’’ti. Katthaci upamānaupameyyānamabhedo, yathā ‘‘goyevāyaṁ bāhiko’’ti.",
  "anya-e0812n0:199_5": "Katthaci tadādhāratāya tadūpacāro, yathā ‘‘padīpaṭṭhā kapallikā padīpo’’ti. Katthaci",
  "anya-e0812n0:199_6": "kriyāsambandhena taṁbyapadeso, yathā ‘‘avaḍḍhakīpi vaḍḍhakī aya’’nti. Katthaci saṁsāmisambandhena",
  "anya-e0812n0:199_7": "taṁbyapadeso, yathā ‘‘rājavallabhopi rājā aya’’nti. Katthaci avayave samudāyabyapadeso,",
  "anya-e0812n0:199_8": "yathā ‘‘paṭo daḍḍho’’ti. Iminā mukhena upacārabhedo daṭṭhabbo. Byañjanasabhāvabyāpāro",
  "anya-e0812n0:199_9": "eva ‘‘dhana’’nti ca vuccati, tassa tatiyabyāpārassa visayo tādisavākyameva vāti daṭṭhabbo.",
  "anya-e0812n0:200": "Ettha byaṅgyatthaṁ bandhassa jīvitamiti ca, byaṅgyatthapadhānaṁ bandhamuttamanti ca, byaṅgyatthapadhānarahitaṁ majjhimanti ca, abyaṅgyabandhaṁ adhamamiti ca vadanti. Honti cettha –",
  "anya-e0812n0:201": "Atthappatītiyaṁ sadda-byāpāro tividho bhave;",
  "anya-e0812n0:202": "Mukhyo lakkhaṇabyañjana-sabhāvo cāti ettha tu.",
  "anya-e0812n0:203": "Abhidhāparapariyāyo, byāpāro paṭhamo bhave;",
  "anya-e0812n0:204": "Dhanantāparapariyāyo, byāpāro tatiyo puna.",
  "anya-e0812n0:205": "Mukhyo nirantaratthesu, lakkhaṇā tu tirohite;",
  "anya-e0812n0:206": "Atthe’taro tu vākyassa, attheyeva pavattati.",
  "anya-e0812n0:207": "Byāpārassa pabhedena, tidhā saddopi vācako;",
  "anya-e0812n0:208": "Lakkhaṇiko byañjakoti, tadatthopi tidhā mato.",
  "anya-e0812n0:209": "Vācco lakkhaṇiyo byaṅgyo-ccevaṁ saddesu vācako;",
  "anya-e0812n0:210": "Jātiguṇakriyādabba-bhedena so catubbidho.",
  "anya-e0812n0:211": "Vāccatthassa catuddhāva, bhinnattā jātiādito;",
  "anya-e0812n0:212": "Jātyādīnaṁ pabhedena, tathā lakkhaṇiko mato.",
  "anya-e0812n0:213": "Upacārabahuttena, bhede satipi tassa tu;",
  "anya-e0812n0:214": "Byañjako tu anaññattā, visuṁ tehi na vuccatīti.",
  "anya-e0812n0:215_0": "Lakkhaṇato evaṁ veditabbaṁ – ‘‘munindavadanambhoje’’ tyādigāthāyaṁ vadanasaddassa",
  "anya-e0812n0:215_1": "mukhattho vāccattho, āropitaambhojattho lakkhaṇiyattho. Ambhojasaddassa padumattho",
  "anya-e0812n0:215_2": "vāccattho, upacaritamukhattho lakkhaṇiyattho. Vāṇisaddassa saddhammasaṅkhāto attho",
  "anya-e0812n0:215_3": "vāccattho, āropitadevatāattho lakkhaṇiyattho. Ettha āsīsanā nāma yathāvuttanayena",
  "anya-e0812n0:215_4": "puññātisayatā, tato idha abhimatatthabādhakākusalanivāraṇañca kusalānamanubalappadānañca",
  "anya-e0812n0:215_5": "tato kāyacittapīḷāvigamo ca tato sukhappaṭilābho ca tato cittasamādhānañca tatoyeva",
  "anya-e0812n0:215_6": "anekavidhatthāvabodho ca tato abhimataganthaparisamatti ca bhavatītyayaṁ vākyasāmatthiyato",
  "anya-e0812n0:215_7": "laddhattho byaṅgyatto. Taṁtaṁatthappakāsakā saddā vācakalakkhaṇikabyañjanakā nāma",
  "anya-e0812n0:215_8": "bhavanti. Evaṁ saddasaddatthavicāro veditabbo.",
  "anya-e0812n0:216_0": "Idāni pakāsitabandhassa bhedaṁ vadati ‘‘pajjā’’dinā. Ayaṁ vuttalakkhaṇo bandho pajjagajjavimissānaṁ",
  "anya-e0812n0:216_1": "bhedena gāthācuṇṇiyatadubhayamissānaṁ vasena tidhā bhave. Saddo ca attho ceti ca,",
  "anya-e0812n0:216_2": "sahabhāvaṁ itā pattāti ca, dosehi vajjitā, dose vā vajjitā yehīti ca, pajjañca gajjañca",
  "anya-e0812n0:216_3": "vimissañceti ca viggaho. Iha pajjaṁ nāma muttakakulakakosakasaṅghātavasena catuppabhedaṁ",
  "anya-e0812n0:216_4": "chandasi niddiṭṭhavuttavisesaviracitaṁ catuppadikagāthābandhaṁ. Tattha muttakaṁ nāma",
  "anya-e0812n0:216_5": "niṭṭhitatthā sappadhānā ekā gāthā, kulakaṁ nāma paccekamaniṭṭhitatthā aññamaññasāpekkhā",
  "anya-e0812n0:216_6": "ekakriyādvārikā nānāgāthā, kosako nāma nānāvidhavaṇṇanābhūmikā bhinnakriyādvārappavattā",
  "anya-e0812n0:216_7": "sappadhānā gāthārāsi, saṅghāto nāma sañcyākālādiekavaṇṇanābhūminissitā bhinnakriyāsamudāyena",
  "anya-e0812n0:216_8": "pavattā gāthā. Gajjaṁ nāma aniyatapado ākhyāyikākathāvasena dvippabhedo syādyantatyādyanto",
  "anya-e0812n0:216_9": "vacanappabandho. Misso pana imehi dvīhi saṁmisso nāṭakapakaraṇādi ca jātakamālādicampū ca.",
  "anya-e0812n0:217": "9.",
  "anya-e0812n0:218": "Nibandho cā’nibandho ca, puna dvidhā niruppate;",
  "anya-e0812n0:219": "Taṁ tu pāpentya’laṅkārā, vindanīyatarattanaṁ.",
  "anya-e0812n0:220_0": "9. Evaṁ tippakāraṁ bandhasarīraṁ vatvā idāni aññathāpi dassetumāha ‘‘nibandhocā’nibandho",
  "anya-e0812n0:220_1": "ca, puna dvidhā niruppate’’ iti. Puna bhiyyo yathāvutto pajjamayabandho dvidhā dvippakārena",
  "anya-e0812n0:220_2": "niruppate nicchīyate. Kathaṁ? Nibandho ca tadekadesabhūtehi muttakādīhi catūhi saggabandhādivasena",
  "anya-e0812n0:220_3": "bandho ca anibandho ca kevalaṁ muttakavasenāti evaṁ dvidhā niruppate iti pakataṁ.",
  "anya-e0812n0:220_4": "Nanu tassetassa yathāvuttavātimayassa sakkaṭaṁ pākataṁ apabbhaṁso pesācikaṁ missañceti",
  "anya-e0812n0:220_5": "pañcavidhattaṁ vatvā ‘‘sakkaṭaṁ nāma devatābhāsā. Pākataṁ catubbidhaṁ sakkaṭehi vaṇṇaññattamattena",
  "anya-e0812n0:220_6": "uppannattā mahindasindhavādi tabbhavaṁ, tassamaṁ hiriharakamalādi, mahāraṭṭhādidesapasiddhaṁ",
  "anya-e0812n0:220_7": "desīyaṁ, tabbhavādīhi sammissaṁ missaṁ. Ābhīrādīnaṁ vācā apabbhaṁso, so ca pākataṁ",
  "anya-e0812n0:220_8": "viya catubbidho, tividho ca nāgaraupanāgaravuddhabhedena. Pisācānaṁ vacanaṁ pesācikaṁ.",
  "anya-e0812n0:220_9": "Sabbesaṁ vasena missa’’nti sakkaṭādīnaṁ lakkhaṇaṁ vuttaṁ. Tathā ‘‘siṅgārappadhānanaccasaṅkhātalāsyādīnaṁ",
  "anya-e0812n0:220_10": "paṭipādakatthena lāsyādikamabhinayappadhānattā dassanīyaṁ, itaraṁ kabbaṁ savanīya’’nti",
  "anya-e0812n0:220_11": "duvidhaṁ vuttaṁ, evaṁ pubbācariyehi bhāsābhedena vuttaṁ pañcavidhattaṁ, viniyogabhedena",
  "anya-e0812n0:220_12": "vuttaṁ duvidhattañca idha kasmā na vuttanti? Saccaṁ, tathāpi tadevamidhānupayogitāya",
  "anya-e0812n0:220_13": "na vuttanti veditabbaṁ.",
  "anya-e0812n0:221_0": "Evamalaṅkārādhiṭṭhānabhāvena paṭhamaṁ bandhasarīraṁ dassetvā idāni hārakeyūrādinā",
  "anya-e0812n0:221_1": "purisasarīramiva bandhasarīraṁ saddālaṅkāraatthālaṅkārehi vindanīyataraṁ hotīti dassetumāha",
  "anya-e0812n0:221_2": "‘‘taṁ tu’’ iccādi. Tusaddo visesavacanicchāyaṁ. Taṁ bandhasarīraṁ tu alaṅkārā alaṅkariyati",
  "anya-e0812n0:221_3": "taṁ bandhasarīrametehīti pasādādayo saddālaṅkārā, sabhāvavutyādayo atthālaṅkārā ca",
  "anya-e0812n0:221_4": "vindanīyatarattanaṁ atisayena vindanīyabhāvaṁ assādanīyabhāvaṁ pāpenti nayanti. Sabbathā",
  "anya-e0812n0:221_5": "niddosabhūtānaṁ saddatthānaṁ aññamaññānurūpato sahitabhāvena paramāya vaṇṇapokkharatāya",
  "anya-e0812n0:221_6": "samannāgataṁ tādisapurisasarīramiva vindanīyampi samānaṁ alaṅkārehi pasādhite sati",
  "anya-e0812n0:221_7": "accantameva vindanīyaṁ siyāti adhippāyo.",
  "anya-e0812n0:222_0": "9. Punapi tasseva bandhassa bhedaṁ kathetuṁ ‘‘nibandho cā’’dimāha. Puna nibandho",
  "anya-e0812n0:222_1": "ca muttakādīhi catūhi avinābhāvato mahākabbādisabhāvena nirantaraṁ katvā bandho ca",
  "anya-e0812n0:222_2": "anibandho ca kevalaṁ mahākabbādisabhāvena muttakattā anirantaraṁ katvā bandho cāti",
  "anya-e0812n0:222_3": "sova bandho dvidhā niruppate nicchīyate. Punapi so bandho sakkaṭapākataapabbhaṁ sapesācikamissabhāsābhedena",
  "anya-e0812n0:222_4": "pañcavidho. Siṅgārapadhānanaccasaṅkhātalāsyādīnaṁ dassanappadhānattā tādisaṁ naccaṁdassanīyaṁ,",
  "anya-e0812n0:222_5": "tadaññaṁ kabbaṁ savanīyamiti vaḷañjanabhedato duvidho ca hoti. So sabbopi payojanābhāvato",
  "anya-e0812n0:222_6": "iha na gahito. Tattha sakkaṭaṁ nāma devatābhāsā. Tato kehici akkharehi bhinnaṁ pākataṁ",
  "anya-e0812n0:222_7": "nāma. Taṁ pana tabbhavatassamadesiyamissavasena catubbidhaṁ hoti. Tattha sakkaṭato",
  "anya-e0812n0:222_8": "vaṇṇaññattamattena nibbattaṁ tabbhavaṁ nāma, taṁ mahindasindhavādi. Tassamaṁ hiriharakamalādi.",
  "anya-e0812n0:222_9": "Dese pasiddhaṁ desiyaṁ. Missaṁ nāma tabbhavādīhi sammissaṁ. Apabbhaṁso nāma gopālakādīnaṁ",
  "anya-e0812n0:222_10": "vācā, so ca tabbhavādīhi catubbidho, nāgaraupanāgaravuddhabhedena tividho ca hoti.",
  "anya-e0812n0:222_11": "Pisācānaṁ vacanaṁ pesācikaṁ. Tehi sakkaṭādīhi sammissaṁ missaṁ nāma hoti. Idāni īdisappabhedavantabandhassa",
  "anya-e0812n0:222_12": "alaṅkārena sobhanattaṁ vattuṁ ‘‘taṁ tu’’ccādimāha. Taṁ tu taṁ pana vuttappakāraṁ",
  "anya-e0812n0:222_13": "bandhasarīraṁ alaṅkārā pasādādisaddālaṅkārā, sabhāvavutyādiatthālaṅkārā ca vindanīyatarattanaṁ",
  "anya-e0812n0:222_14": "atisayapasādanīyattaṁ pāpenti. Nirantaraṁ bandho nibandhoti ca, na nibandho anibandhoti",
  "anya-e0812n0:222_15": "ca, atisayena vindanīyo vindanīyataro, tassa bhāvo vindanīyatarattananti ca viggaho.",
  "anya-e0812n0:223": "10.",
  "anya-e0812n0:224": "Anavajjaṁ mukhambhoja-manavajjā ca bhāratī;",
  "anya-e0812n0:225": "Alaṅkatāva sobhante, kiṁ nu’te niralaṅkatā?",
  "anya-e0812n0:226_0": "10. Tameva samattheti ‘‘anavajja’’ miccādinā. Anavajjaṁ aññamaññānurūpādhikatanettakaṇṇādiavayavena",
  "anya-e0812n0:226_1": "piḷakatilakakāḷakādyanāhatāya ca sundarabhāvato agarahitaṁ mukhambhojaṁ vadanāravindañca",
  "anya-e0812n0:226_2": "tathā anavajjā padādidosānabhibhūtāya sundarabhāvena agarahitā bhāratī ca vāṇī upacārato",
  "anya-e0812n0:226_3": "tappaṭipādanīyo attho cāti ete alaṅkatāva mukhaṁ tilakatāḍaṅkādinālaṅkārena, saddatthā",
  "anya-e0812n0:226_4": "saddālaṅkāraatthālaṅkārehi pasādhitā sajjitā eva, niralaṅkatā tathā apasādhitā asajjitā",
  "anya-e0812n0:226_5": "sobhante kiṁ nu, na sobhantevāti vitakkemīti attho. Nuiti vitakke.",
  "anya-e0812n0:227_0": "10. Tameva ‘‘anavajja’’ miccādinā samattheti. Vaṇṇasaṇṭhānādiavayavasampattiyā ca",
  "anya-e0812n0:227_1": "piḷakatilakakāḷakādidosarahitattā ca aninditaṁ mukhambhojañca anavajjā padadosavākyadosaatthadosehi",
  "anya-e0812n0:227_2": "amissattā agarahitā bhāratī vāṇī ca abhedopacārena tappaṭipādanīyattho cāti ime alaṅkatāva",
  "anya-e0812n0:227_3": "kuṇḍalatilakādiābharaṇehi ca saddālaṅkāraatthālaṅkārehi ca sajjitā eva, niralaṅkatā",
  "anya-e0812n0:227_4": "tehi avibhūsitā sobhante kiṁ nu, na sobhanteti maññe. Natthi avajjamassāti ca, mukhameva",
  "anya-e0812n0:227_5": "ambhojamiti ca viggaho. Kimiti paṭisedhe, nuiti vitakketi.",
  "anya-e0812n0:228": "11.",
  "anya-e0812n0:229": "Vinā gurūpadesaṁ taṁ, bālo’laṅkattumicchati;",
  "anya-e0812n0:230": "Sampāpuṇe na viññūhi, hassabhāvaṁ kathaṁ nu so?",
  "anya-e0812n0:231_0": "11. Alaṅkaraṇañca tesaṁ vinā gurūpadesena karonto vinā pahāsaṁ nāparaṁ visesamadhigacchatīti",
  "anya-e0812n0:231_1": "dassetuṁ silesālaṅkāramāha ‘‘vinā’’tiādi. Gurūnaṁ pasādhanopāyopadesakānaṁ, alaṅkārakāraṇopāyopadesakānaṁ",
  "anya-e0812n0:231_2": "vā upadesaṁ ‘‘ettha evaṁ kate sobheyyā’’ti upadisanaṁ vinā pariccajja mukhassa, bandhassa",
  "anya-e0812n0:231_3": "ca alaṅkaraṇānabhiññatāya bālo aññāṇako yo koci puggalo taṁ mukhaṁ, bandhaṁ vā alaṅkattuṁ",
  "anya-e0812n0:231_4": "anurūpavasena sajjetuṁ icchati adhippeti, so tādiso aññāṇapuggalo viññūhi tabbidūhi",
  "anya-e0812n0:231_5": "paṇḍitajanehi hassabhāvaṁ avahāsaṁ kathaṁ kena pakārena na sampāpuṇeyya. ‘‘Kimidaṁ",
  "anya-e0812n0:231_6": "aññāṇapurisena kariyatī’’ti hasantevāti adhippāyo. Nuiti vitakke.",
  "anya-e0812n0:232_0": "11. Idāni padādidosarahitabandhasarīrassa alaṅkārehi bhūsanamapi gurūpadesasahitameva",
  "anya-e0812n0:232_1": "seṭṭhanti dassetuṁ ‘‘vinā gurūpadesa’’ miccādisilesālaṅkāramāha. Bālo mukhādisarīrālaṅkāre,",
  "anya-e0812n0:232_2": "bandhālaṅkāre vā asamattho yo koci gurūpadesaṁ vinā sarīrālaṅkārakaraṇassa, bandhālaṅkārakaraṇassa",
  "anya-e0812n0:232_3": "vā anurūpopadesamantarena taṁ sarīraṁ, bandhaṁ vā alaṅkattuṁ tilakatāḍaṅkādīhi, saddālaṅkāraatthālaṅkārehi",
  "anya-e0812n0:232_4": "vā sajjetuṁ icchati ce, so viññūhi tadubhayaññūhi hassabhāvaṁ avahasitabbataṁ kathaṁ",
  "anya-e0812n0:232_5": "na sampāpuṇe, pāpuṇātyeva, tasmā gurūhi sādarato uggaṇhitvā kattabbanti bhāvo.",
  "anya-e0812n0:233": "12.",
  "anya-e0812n0:234": "Ganthopi kavivācāna-malaṅkārappakāsako;",
  "anya-e0812n0:235": "Yāti tabbacanīyattaṁ, tabbohārūpacārato.",
  "anya-e0812n0:236_0": "12. Nanu saddagammā, atthagammā ca alaṅkārāti gantho kathanti āha ‘‘ganthopī’’tiādi.",
  "anya-e0812n0:236_1": "Kavivācānaṁ kavippayogānaṁ samudāyarūpānaṁ, paṭipādanīyatāya tabbacanīyānañca atthānaṁ",
  "anya-e0812n0:236_2": "alaṅkārappakāsako alaṅkārānaṁ yathāvuttānaṁ vibhāvito ganthopi kiriyākappasaṅkhātaṁ",
  "anya-e0812n0:236_3": "satthampi tabbacanīyattaṁ tena alaṅkārasaddena vāccataṁ yāti upagacchati. Kinti āha",
  "anya-e0812n0:236_4": "‘‘tabbohārūpacārato’’ti. Tassa katavohārassa alaṅkārasaddassa, tasmiṁ vā maṇḍanavisese",
  "anya-e0812n0:236_5": "pavattassa alaṅkāravohārassa upacaraṇaṁ soyamityabhedena parikappanaṁ upacāro. Kasmā?",
  "anya-e0812n0:236_6": "Paṭipādanīyapaṭipādakānaṁ abhedavasena kāraṇe kārīyassa upacariyatoti adhippāyo.",
  "anya-e0812n0:237_0": "12. Idāni saddālaṅkāraatthālaṅkāragantho kathamalaṅkāroti āha ‘‘gantho’’ccādi. Kavivācānaṁ",
  "anya-e0812n0:237_1": "kavīhi vuttavākyasaṅkhātānaṁ, upacārato tappaṭipādanīyaatthasaṅkhātānañca kavippayogānaṁ",
  "anya-e0812n0:237_2": "alaṅkārappakāsako saddatthālaṅkārappakāsako ganthoapi kiriyākappasaṅkhātaṁ satthampi",
  "anya-e0812n0:237_3": "tabbohārūpacārato tassa alaṅkāroti katavohārassa alaṅkārasaddassa kāraṇe kārīyūpacārena",
  "anya-e0812n0:237_4": "tabbacanīyattaṁ tena alaṅkārasaddena vattabbataṁ yāti. Apisaddo alaṅkāramapekkhati.",
  "anya-e0812n0:237_5": "Alaṅkāre pakāseti, alaṅkārānaṁ vā pakāsakoti ca, tena vacanīyo, tassa bhāvoti ca",
  "anya-e0812n0:237_6": "viggaho. Ettha bhāvoti vāccavācakasambandho. Tassa saddādialaṅkārassa vohāroti ca,",
  "anya-e0812n0:237_7": "tabbohārassa alaṅkārasaddassa upacāroti ca vākyanti.",
  "anya-e0812n0:238": "13.",
  "anya-e0812n0:239": "Dvippakārā alaṅkārā, tattha saddatthabhedato;",
  "anya-e0812n0:240": "Saddatthā bandhanāmāva, taṁsajjitatadāvali.",
  "anya-e0812n0:241_0": "13. Idāni yathāvuttaalaṅkārānaṁ pabhedaṁ, tappasaṅkañca taṁbandhasarīrañca heṭṭhā",
  "anya-e0812n0:241_1": "vuttampi ekato sambandhetvā dassetuṁ ‘‘dvippakārā’’di āraddhaṁ. Tattha tasmiṁ kiriyākappasaṅkhāte",
  "anya-e0812n0:241_2": "ganthe, tasmiṁ vā bandhālaṅkārādhikāre alaṅkārā yathāvuttā dvippakārā honti. Kathaṁ?",
  "anya-e0812n0:241_3": "Saddabhedato, atthabhedato ca, saddālaṅkārā atthālaṅkārāti alaṅkārā dvippakārā hontīti",
  "anya-e0812n0:241_4": "attho. Yesaṁ bhedena te dvippakārā, te saddā, atthā ca. ‘‘Bandho’’ iti vuttaṁ nāmaṁ",
  "anya-e0812n0:241_5": "yassā āvaliyā sā bandhanāmā eva. Taṁsajjitatadāvali tehi alaṅkārehi sajjitā pakāsitā",
  "anya-e0812n0:241_6": "taṁsajjitā, tesaṁ saddatthānaṁ āvali samudāyā, mahāvākyaṁ, antaravākyaṁ vā. Paripuṇṇo",
  "anya-e0812n0:241_7": "bandho mahāvākyaṁ, muttakādayovayavā antaravākyāni, taṁsajjitatadāvalikaṁ pasiddhabhāvena",
  "anya-e0812n0:241_8": "anuvaditvā appasiddhā saddatthā vidhīyante.",
  "anya-e0812n0:242_0": "13. Idāni yathāvuttaalaṅkārānaṁ avuttabhedañca tadādhārādhikataṁ yathāvuttabandhasarīrañca",
  "anya-e0812n0:242_1": "ekato dassetuṁ ‘‘dvippakāre’’ccādimāha. Tattha tasmiṁ kiriyākappasaṅkhāte alaṅkāraganthe,",
  "anya-e0812n0:242_2": "no ce, alaṅkārādhikāre vā alaṅkārā vakkhamānālaṅkārā saddatthabhedato saddālaṅkāraatthālaṅkārabhedena",
  "anya-e0812n0:242_3": "dvippakārā honti, yesaṁ bhedena alaṅkārā bhinnā, te saddatthā bandhanāmāva. Taṁsajjitatadāvali",
  "anya-e0812n0:242_4": "tehi saddatthālaṅkārehi alaṅkatā, tesaṁ saddatthānaṁ mahākabbādisamudāyarūpā paṭipāṭibandhoti",
  "anya-e0812n0:242_5": "vuttaṁ hoti. ‘‘Bandho’’ iti nāmaṁ yasseti ca, tehi saddatthālaṅkārehi sajjitāti ca,",
  "anya-e0812n0:242_6": "tesaṁ saddatthānaṁ āvalīti ca samāso.",
  "anya-e0812n0:243": "14.",
  "anya-e0812n0:244": "Guṇālaṅkārasaṁyuttā, api dosalavaṅkitā;",
  "anya-e0812n0:245": "Pasaṁsiyā na viññūhi, sā kaññā viya tādisī.",
  "anya-e0812n0:246_0": "14. Evaṁ guṇena alaṅkārena sajjitāpi sā saddatthāvali appakenapi dosena saṁyuttā",
  "anya-e0812n0:246_1": "satī asamphusitabbāva viññūhi siyāti dassetumāha ‘‘guṇa’’ iccādi. Saddālaṅkārākhyena",
  "anya-e0812n0:246_2": "guṇena, atthālaṅkārena ca saṁyuttāpi visesena sajjitāpi saddatthāvali dosalavena",
  "anya-e0812n0:246_3": "dosalesenāpi aṅkitā abhilañchitā satī viññūhi guṇadosavibhāgavidūhi paṇḍitapurisehi",
  "anya-e0812n0:246_4": "na pasaṁsiyā neva pasaṁsitabbā. Kāviyāti āha ‘‘kaññā viyatādisī’’ti. Yathā hi kaññā",
  "anya-e0812n0:246_5": "dasavassikā sannaddhayobbanābhimukhabhāvena jananayanamanovilubbhinīguṇena, ābharaṇavisesena",
  "anya-e0812n0:246_6": "cālaṅkatā kenaci kuṭṭhadosalesena aṅkitā viññūnaṁ asamphusanīyā siyā, pagevāparā,",
  "anya-e0812n0:246_7": "evameva saddatthāvalipi appakenapi saddarūpena, atthalakkhaṇena ca dosena kuṭṭhakappena",
  "anya-e0812n0:246_8": "vajjanīyā eva viññūnaṁ, pageva bahunāti vuttaṁ hoti.",
  "anya-e0812n0:247_0": "14. Evaṁ saddatthānaṁ guṇībhūtehi alaṅkārehi sajjitā saddatthāvali kenaci padādidosena",
  "anya-e0812n0:247_1": "abhilakkhitā ce, appasatthāti dassento ‘‘guṇālaṅkāri’’ccādimāha. Guṇālaṅkārasaṁyuttā",
  "anya-e0812n0:247_2": "api saddālaṅkārasaṅkhātaguṇena, atthālaṅkārena ca visesena yuttāpi sā saddatthāvali",
  "anya-e0812n0:247_3": "dosalavaṅkitā padadosādinā aṇumattenapi dosena aṅkitā yuttā sahitā tādisī guṇālaṅkārasaṁyuttāpi",
  "anya-e0812n0:247_4": "dosalavaṅkitā kaññā viya dasavassikā yobbanappattā vanitāva viññūhi guṇadosaparikkhakehi",
  "anya-e0812n0:247_5": "na pasaṁsiyā na pasaṁsitabbā. Yathā hi dasavassikā itthī piyasabhāvasaṇṭhitā manuññehi",
  "anya-e0812n0:247_6": "guṇehi, sobhanānurūpagīveyyādiābharaṇavisesehi yuttāpi dissamānena kenaci setakuṭṭhalavena",
  "anya-e0812n0:247_7": "yuttā samānā guṇadosaparikkhakehi dassanīyā na hoti, evaṁ vuttappakārāpi bandhapaddhati",
  "anya-e0812n0:247_8": "kuṭṭhatulyena kenaci padādidosena yuttā viññūhi assādanīyāti adhippāyo. Dosānaṁ lavo,",
  "anya-e0812n0:247_9": "tena aṅkitāti ca, sā viya dissatīti tādīsīti ca viggaho.",
  "anya-e0812n0:248": "15.",
  "anya-e0812n0:249": "Tena dosanirāsova, mahussāhena sādhiyo;",
  "anya-e0812n0:250": "Niddosā sabbathā sā’yaṁ, saguṇā na bhaveyya kiṁ.",
  "anya-e0812n0:251_0": "15. Yato evaṁ, tena tasmā kāraṇā mahussāhena mahatā vāyāmena dosānaṁ padadosādīnamanatthanimittānaṁ",
  "anya-e0812n0:251_1": "nirāsova satthadiṭṭhiyā satthappabhāvato pariccāgoyeva sādhiyo sādhetabbo, ‘‘viññūhī’’ti",
  "anya-e0812n0:251_2": "seso. Evaṁ dosanirāse ko guṇo upalabbhatīti ce. Sabbathā sabbappakārena niddosā dosehi",
  "anya-e0812n0:251_3": "niggatā sāyaṁ saddatthāvali saguṇā saddālaṅkārasaṅkhātehi guṇehi sahitā na bhaveyya",
  "anya-e0812n0:251_4": "kiṁ, bhavatyeva, guṇarahitaṁ taṁalaṅkatamanupādeyyaṁ siyāti adhippāyo.",
  "anya-e0812n0:252_0": "15. Tena yato dosayuttā viññūhi anupādeyyā, tasmā mahussāhena adhikavāyāmena dosanirāsova",
  "anya-e0812n0:252_1": "padadosādīnaṁ nirākaraṇameva sādhiyo anekasatthavisayāya paññāya viññūhi sādhetabbo,",
  "anya-e0812n0:252_2": "evaṁ sati sabbathā sabbākārena niddosā dosarahitā sā ayaṁ saddatthāvali saguṇā saddālaṅkārasaṅkhātehi",
  "anya-e0812n0:252_3": "guṇehi yuttā na bhaveyya kiṁ, guṇayuttā bhaveyyāti adhippāyo. Dosānaṁ nirāsoti ca,",
  "anya-e0812n0:252_4": "natthi dosā etissā, niggatā dosehi vāti ca, saha guṇehi vattamānāti ca viggaho.",
  "anya-e0812n0:253": "16.",
  "anya-e0812n0:254": "Sā’laṅkāraviyuttāpi, guṇayuttā manoharā;",
  "anya-e0812n0:255": "Niddosā dosarahitā, guṇayuttā vadhū viya.",
  "anya-e0812n0:256_0": "16. Kiṁkāraṇamevaṁbhūto dosapariccāgena guṇādānena bandhoti āha ‘‘sā’laṅkāre’’ccādi.",
  "anya-e0812n0:256_1": "Sā saddatthāvali alaṅkārehi viyuttāpi satī niddosā sabbappakārena dosehi niggatā",
  "anya-e0812n0:256_2": "guṇehi saddālaṅkārasaṅkhātehi saṁyuttā janānamānandasandohābhisandanekahetutāya mano",
  "anya-e0812n0:256_3": "harati attano santikamākaḍḍhatīti manoharā hotīti. Tatthodāharaṇamāha ‘‘dosarahitā",
  "anya-e0812n0:256_4": "guṇayuttā vadhū viyā’’ti. Yathā yena kenacipi dosena virahitā vadhū manāpacāritādīhi",
  "anya-e0812n0:256_5": "guṇavisesehi saṁyuttā satī kenaci ābharaṇena amaṇḍitā apasādhitāpi kinnāma madhurā",
  "anya-e0812n0:256_6": "kavīnaṁ pasādhanaṁ kinnāma manoharā hoti, evamayaṁ saddatthāvalipi manoharā hotīti attho.",
  "anya-e0812n0:257_0": "16. Idāni dosapariccāgena guṇādāne payojanaṁ dasseti ‘‘sā’laṅkāraviyutte’’ccādinā.",
  "anya-e0812n0:257_1": "Sā saddatthāvali alaṅkārehi viyuttā satīpi niddosā sabbappakārena dosarahitā guṇayuttā",
  "anya-e0812n0:257_2": "tatoyeva guṇībhūtā saddālaṅkārena yuttā dosarahitā dubbaṇṇadussaṇṭhānādidosehi pariccattā",
  "anya-e0812n0:257_3": "guṇayuttā hadayaṅgamaguṇayuttā vadhū viya aṅganā viya manoharā sādhujane ārādheti.",
  "anya-e0812n0:258": "17.",
  "anya-e0812n0:259": "Pade vākye tadatthe ca, dosā ye vividhā matā;",
  "anya-e0812n0:260": "Sodāharaṇametesaṁ, lakkhaṇaṁ kathayāmya’haṁ.",
  "anya-e0812n0:261_0": "17. Yato evaṁ guṇālaṅkārasaṁyuttāyapi dosalavaṅkitāya viññūnamanādaraṇīyatā, alaṅkāraviyuttāpi",
  "anya-e0812n0:261_1": "dosābhāvena guṇayuttāya manoharatā, evamanatthāvahassāpi dosassa pariharitabbatā",
  "anya-e0812n0:261_2": "satthadiṭṭhiyā, tasmā te dose dassetuṁ paṭijānāti ‘‘pade’’tiādinā. Tesaṁ padānaṁ",
  "anya-e0812n0:261_3": "vākyānaṁ attho tadattho, tasmiṁ. Udāharīyati lakkhyabhāvenāti udāharaṇaṁ, saha udāharaṇehīti",
  "anya-e0812n0:261_4": "sodāharaṇaṁ. Lakkhiyati lakkhiyamanenāti lakkhaṇaṁ.",
  "anya-e0812n0:262_0": "17. Evaṁ alaṅkārayuttāpi appakena dosena yuttabandhassa anupādeyyattā, alaṅkāraalaṅkaraṇe",
  "anya-e0812n0:262_1": "asatipi dosarahite viññūhi upādeyyattā ca mukhyassa dosaparihārassa avassaṁ kattabbattā",
  "anya-e0812n0:262_2": "idāni adhigatadose dassetuṁ paṭijānāti ‘‘pade vākye’’ccādinā. Pade nāmādicatubbidhapade",
  "anya-e0812n0:262_3": "ca, vākye ‘‘syādyantatyādyantānaṁ cayo vākyaṁ sakārakakiriyā’’ti vuttalakkhaṇe vākye",
  "anya-e0812n0:262_4": "ca, tadatthe ca tesaṁ padavākyānaṁ atthe ca vividhā anekappakārā ye dosā viññūhi",
  "anya-e0812n0:262_5": "dosabhāvena matā ñeyyā, etesaṁ padādidosānaṁ sodāharaṇaṁ udāharaṇasahitaṁ lakkhaṇaṁ",
  "anya-e0812n0:262_6": "ahaṁ kathayāmi. Ettha ca–",
  "anya-e0812n0:263": "‘‘Padaṁ catubbidhaṁ vuttaṁ, nāmākhyātopasaggikaṁ;",
  "anya-e0812n0:264": "Nipātakañca taññūhi, asso khalvābhidhāvatī’’ti rūpabhiddhiṭīkāyaṁ nāmakaṇḍe.",
  "anya-e0812n0:265": "Vuttaniyāmena padaṁ tāva daṭṭhabbaṁ. Udāharīyanti lakkhiyabhāvenāti udāharaṇānīti ca, saha udāharaṇenāti sodāharaṇanti ca, lakkhīyati lakkhiyamanenāti ca viggaho.",
  "anya-e0812n0:266": "Padadosauddesa",
  "anya-e0812n0:267": "18.",
  "anya-e0812n0:268": "Viruddhatthantarājhattha-kiliṭṭhāni virodhi ca;",
  "anya-e0812n0:269": "Neyyaṁ visesanāpekkhaṁ, hīnatthakamanatthakaṁ.",
  "anya-e0812n0:270": "Vākyadosauddesa",
  "anya-e0812n0:271": "19.",
  "anya-e0812n0:272": "Dosā padāna, vākyāna-mekatthaṁ bhaggarītikaṁ;",
  "anya-e0812n0:273": "Tathā byākiṇṇagāmmāni, yatihīnaṁ kamaccutaṁ;",
  "anya-e0812n0:274": "Ativuttamapetatthaṁ, sabandhapharusaṁ tathā",
  "anya-e0812n0:275": "Vākyatthadosauddesa",
  "anya-e0812n0:276": "20.",
  "anya-e0812n0:277": "Apakkamo’cityahīnaṁ, bhaggarīti sasaṁsayaṁ;",
  "anya-e0812n0:278": "Gāmmaṁ duṭṭhālaṅkatīti, dosā vākyatthanissitā.",
  "anya-e0812n0:279": "Padadosādiuddesavaṇṇanā",
  "anya-e0812n0:280_0": "18-19-20. Idāni yathāpaṭiññāte dose uddisati ‘‘viruddhatthantara’’ iccādinā. Viruddhaṁ",
  "anya-e0812n0:280_1": "atthantaraṁ yassa taṁ viruddhatthantaraṁ. Kiṁ taṁ? Padaṁ. Evamuparipi yathāyogaṁ.",
  "anya-e0812n0:280_2": "Adhiko attho visesyassa yena taṁ adhyatthaṁ. Nīyati avutto hetu ettha ānīyatīti neyyaṁ.",
  "anya-e0812n0:280_3": "Dosā padānanti yehi dosehi padāni duṭṭhāni, te viruddhatthantaratādayo padānaṁ dosāti",
  "anya-e0812n0:280_4": "attho. Evamuparipi yathāyogaṁ. Vākyānaṁ dosāti sambandho. Bhaggā rīti kamo yasmiṁ",
  "anya-e0812n0:280_5": "taṁ bhaggarītikaṁ, vākyaṁ. Apakkamatādayo vākyatthadosā, vākyatthānaṁ dosato. Vākyaṁ",
  "anya-e0812n0:280_6": "duṭṭhaṁ siyāti vākyameva visesyate. Tena sabbattha napuṁsakaliṅgena niddeso.",
  "anya-e0812n0:281_0": "18-19-20. Idāni kathetabbabhāvena paṭiññāte dose uddisanto ‘‘viruddha…pe… nissitā’’ti",
  "anya-e0812n0:281_1": "āha. Kavīhi icchitatthato viruddho aññattho yassa padassāti taṁ viruddhatthantaraṁ",
  "anya-e0812n0:281_2": "nāma. Visesyassa adhikatthabhāvakaraṇato ajhatthaṁ nāma. Kavīhi icchitatthassāvīkaraṇe",
  "anya-e0812n0:281_3": "avisadattā kiliṭṭhaṁ nāma. Desakālakalādīnaṁ viruddhattā virodhi nāma. Aññamāharitvā",
  "anya-e0812n0:281_4": "vattabbato neyyaṁ nāma. Visesanaṁ patvāva sātthakabhāvappattito visesanāpekkhaṁ nāma.",
  "anya-e0812n0:281_5": "Visesyassa hīnatāpādanato hīnatthakaṁ nāma. Attharahitattā anatthakaṁ nāmāti ime",
  "anya-e0812n0:281_6": "aṭṭha padanissitattā padadosā nāma.",
  "anya-e0812n0:282_0": "Vuttatthasseva puna vacanato ekatthaṁ nāma. Bhinnakkamattā bhaggarītikaṁ nāma. Tathā",
  "anya-e0812n0:282_1": "sammohakāraṇattā byākiṇṇaṁ nāma. Visiṭṭhavacanavirahato gāmmaṁ nāma. Yatisampattivirahato",
  "anya-e0812n0:282_2": "yatihīnaṁ nāma. Padatthakkamato cutattā kamaccutaṁ nāma. Lokiyaṁ vohāramatikkamma",
  "anya-e0812n0:282_3": "vuttattā ativuttaṁ nāma. Samudāyatthato apagatattā apetatthaṁ nāma. Bandhapharusayuttattā",
  "anya-e0812n0:282_4": "bandhapharusaṁ nāma, tena sahitaṁ sabandhapharusanti ime nava vākyānaṁ tathā dosā",
  "anya-e0812n0:282_5": "nāma. Ettha tathāsaddo ‘‘dosā’’ti padaṁ upasaṁharati.",
  "anya-e0812n0:283_0": "Apagatakkamattā apakkamaṁ nāma. Ucitabhāvassa parihīnattā ocityahīnaṁ nāma. Bhinnavibhattikkamattā",
  "anya-e0812n0:283_1": "bhaggarīti nāma. Saṁsayajananato sasaṁsayaṁ nāma. Duppatītikarattā gāmmaṁ nāma. Dūsitālaṅkārattā",
  "anya-e0812n0:283_2": "duṭṭhālaṅkati nāmātime cha vākyatthanissitattā vākyatthadosā nāma.",
  "anya-e0812n0:284_0": "Añño attho atthantaro. Viruddho atthantaro yassāti viggaho. Dosapakāsakapadampi dosato",
  "anya-e0812n0:284_1": "abyatirittattā doso nāma. Evaṁ santepi samāsena padassa gahitattā napuṁsakaṁ hoti.",
  "anya-e0812n0:284_2": "Esevanayo ito paresupi. Visesyassa adhiko attho yassa taṁ, kiliṭṭhaṁ viya kiliṭṭhaṁ.",
  "anya-e0812n0:284_3": "Yathā hi malaggahito ādāso attano kiliṭṭhattā mukhādīnaṁ pakāsane avisado hoti, evamadhippetatthappakāsane",
  "anya-e0812n0:284_4": "asamatthaṁ padaṁ kiliṭṭhaṁ nāma. Virodho assa atthīti virodhi. Nīyati avutto hetu",
  "anya-e0812n0:284_5": "etthāti neyyaṁ. Visesane apekkhā yassa taṁ. Hīno visesyassa attho yena taṁ. Natthi",
  "anya-e0812n0:284_6": "attho yassa tanti viggaho.",
  "anya-e0812n0:285_0": "Padadosānaṁ anaññattepi vikappanābhedato ‘‘padānaṁ dosā’’ti vuttaṁ, yathā ‘‘silāputtakassa",
  "anya-e0812n0:285_1": "sarīra’’nti. Vākyānaṁ dosāti etthāpi eseva nayo. Eko attho yassa taṁ. Bhaggārīti",
  "anya-e0812n0:285_2": "kamo yassa taṁ. Visuṁ visuṁ ākiṇṇaṁ byākiṇṇaṁ. Gāme bhavo gāmmo, abyattānaṁ vohāro.",
  "anya-e0812n0:285_3": "Tappakāsakapadampi upacārato gāmmaṁ nāma. Yati hīnā etthāti yatihīnaṁ. Kamato cutaṁ",
  "anya-e0812n0:285_4": "kamaccutaṁ. Atikkamma vuttaṁ ativuttaṁ. Atthato apetaṁ apetatthaṁ. Bandhe pharusaṁ",
  "anya-e0812n0:285_5": "pharusatā yattha taṁ. Apagato kamo yasmā taṁ. Ocityaṁ hīnaṁ yattha taṁ. Bhaggā rīti",
  "anya-e0812n0:285_6": "yattha taṁ. Saha saṁsayena vattatīti taṁ. Gāmmaṁ vuttanayameva. Duṭṭhā dūsitā alaṅkati",
  "anya-e0812n0:285_7": "alaṅkāro yattha taṁ. Vākyānaṁ attho, tannissitā vākyatthanissitāti viggaho. Ettha",
  "anya-e0812n0:285_8": "anatthakāpetatthadosadvayaṁ padavākyato bhinnaṁ, aññaṁ bhaggarītidosadvayaṁ, gāmmadvayaṁ,",
  "anya-e0812n0:285_9": "kamaccutaapakkamadvayañca vākyavākyatthato bhinnaṁ.",
  "anya-e0812n0:286": "Padadosaniddesavaṇṇanā",
  "anya-e0812n0:287": "21.",
  "anya-e0812n0:288": "Viruddhatthantaraṁ tañhi, yassa’ññattho virujjhati;",
  "anya-e0812n0:289": "Adhippete yathā megho, visado sukhaye janaṁ.",
  "anya-e0812n0:290_0": "21. Athoddesakkamena padādidose udāharati ‘‘viruddhi’’ ccādinā. Hi yasmā kāraṇā,",
  "anya-e0812n0:290_1": "pasiddhiyaṁ vā hisaddo. Yassa padassa añño adhippetato aparo attho adhippete vattumicchite",
  "anya-e0812n0:290_2": "atthe virujjhatīti anuvaditvā tasmā taṁ ‘‘viruddhatthantara’’nti vidhīyate. ‘‘Yathe’’tyudāharati.",
  "anya-e0812n0:290_3": "Yathā idaṁ viruddhatthantaraṁ, tathā aññampi tādisaṁ daṭṭhabbaṁ. Na tvidameveti yathāsaddassa",
  "anya-e0812n0:290_4": "attho. Megho visado sukhaye jananti. Visaṁ udakaṁ, taṁ dadātīti visado megho vārivaho",
  "anya-e0812n0:290_5": "janaṁ lokaṁ sukhaye sukhayatīti kavicchitattho. Visasaddo garaḷassa ca vācako siyāti",
  "anya-e0812n0:290_6": "garaḷado megho mārayati, na pana sukhayatīti ‘‘visado’’ti visesanapadassa viruddhatā.",
  "anya-e0812n0:291_0": "21. Idāni uddiṭṭhānukkamena viruddhatthantarādīnaṁ salakkhaṇalakkhiyaṁ dassento ‘‘viruddhi’’ccādimāha.",
  "anya-e0812n0:291_1": "Yassa padassa aññattho kavicchitatthato añño attho adhippete icchitatthe hi yasmā",
  "anya-e0812n0:291_2": "virujjhati, tasmā taṁ padaṁ viruddhatthantaraṁ nāma. Pasiddhiyaṁ vā hisaddo. Tathā",
  "anya-e0812n0:291_3": "hesa appasiddhaṁ viruddhatthantaraṁ ‘‘yassa aññattho adhippete virujjhatī’’ti pakāsetvā",
  "anya-e0812n0:291_4": "tasmiṁ pakāsitatthavisaye vattati. ‘‘Taṁ hī’’ti yojitattā ‘‘yassa aññattho adhippete",
  "anya-e0812n0:291_5": "virujjhatī’’ti lakkhaṇaṁ pasiddhabhāvena anuvaditvā taṁ viruddhatthantaranti anuvaditabbaappasiddhaviruddhatthantaraṁ",
  "anya-e0812n0:291_6": "vidhīyate, yathā ‘‘yo kuṇḍalī, so devadatto’’ti. Upari pasiddhānuvādena appasiddhavidhānameva",
  "anya-e0812n0:291_7": "daṭṭhabbaṁ. ‘‘Yathā…pe… jana’’nti udāharaṇaṁ lakkhiyaṁ dasseti. Yathā ‘‘megho visado’’ccādi",
  "anya-e0812n0:291_8": "viruddhatthantarassa udāharaṇaṁ, evamīdisamaññampi imassudāharaṇaṁ, na kevalaṁ ‘‘megho’’ccādimeva",
  "anya-e0812n0:291_9": "bhavatīti vuttaṁ hoti. Yathāsaddo cettha ivasaddapariyāyatthepi udāharaṇattho daṭṭhabbo,",
  "anya-e0812n0:291_10": "uparipyevaṁ. Megho ambudharo visado visasaṅkhātaṁ jalaṁ dadanto janaṁ sukhaye sukhayatīti",
  "anya-e0812n0:291_11": "kavīhi adhippetattho. Ettha visasaddassa garaḷasaṅkhātasappavisavācakattā, ‘‘visaṁ",
  "anya-e0812n0:291_12": "dadātīti visado’’ti ettha visassa udakavisānaṁ sādhāraṇattā visadāyako megho nāsetiyeva,",
  "anya-e0812n0:291_13": "na sukhayatīti kavinā adhippetassa sukhakāraṇassa meghavisesanavisasaddassa viruddhaaññatthatāti",
  "anya-e0812n0:291_14": "visapadaṁ viruddhatthantaradosena duṭṭhanti.",
  "anya-e0812n0:292": "22.",
  "anya-e0812n0:293": "Visesyamadhikaṁ yenā’-",
  "anya-e0812n0:294": "Dhyatthametaṁ bhave yathā;",
  "anya-e0812n0:295": "Obhāsitāsesadiso,",
  "anya-e0812n0:296": "Khajjoto’yaṁ virājate.",
  "anya-e0812n0:297_0": "22.Yena padena visesyaṁ visesitabbaṁ aparaṁ padaṁ atthavasena adhikaṁ bhavatītyanuvaditvā",
  "anya-e0812n0:297_1": "etaṁ ajhatthaṁ bhaveti vidhīyate. ‘‘Yathe’’tyudāharati ‘‘obhāsite’’ccādi. Evamuparipi",
  "anya-e0812n0:297_2": "suviññeyyaṁ. Obhāsitā dīpitā asesā nikhilā disāyena soyaṁ khajjoto virājate dippati.",
  "anya-e0812n0:297_3": "Ettha khajjotassākhiladisābhāgāvabhāsanamativuttīti adhikatthaṁ.",
  "anya-e0812n0:298_0": "22.Yena visesanapadena visesyaṁ visesitabbaṁ padaṁ atthavasena adhikaṁ hoti, etaṁ",
  "anya-e0812n0:298_1": "yathāvuttalakkhaṇopetaṁ padaṁ ajhatthaṁ bhave ajhatthaṁ nāma padadoso bhave. Yathā",
  "anya-e0812n0:298_2": "tassudāharaṇamevaṁ. Obhāsitāsesadiso jotitasabbadiso ayaṁ khajjoto ayaṁ jotiriṅgaṇo",
  "anya-e0812n0:298_3": "virājate dippati. Ettha visesyassa khajjotassa sakaladisobhāsanassa ajhatthattā atyuttattā",
  "anya-e0812n0:298_4": "(ka.) ‘‘obhāsitāsesadiso’’ti visesanapadaṁ ajhatthapadadoso nāma. Obhāsitā asesadisā yenāti viggaho.",
  "anya-e0812n0:299": "23.",
  "anya-e0812n0:300": "Yassa’tthāvagamo dukkho,",
  "anya-e0812n0:301": "Pakatyādivibhāgato;",
  "anya-e0812n0:302": "Kiliṭṭhaṁ taṁ yathā tāya,",
  "anya-e0812n0:303": "So’yamāliṅgyate piyā.",
  "anya-e0812n0:304_0": "23.Pakatyādivibhāgatoti paccayā paṭhamaṁ karīyatīti pakati. Ādisaddena paccayādīnaṁ",
  "anya-e0812n0:304_1": "pariggaho. Pakatyādīnaṁvibhāgato vibhajanato, ‘‘ayaṁ pakati, ayaṁ paccayo, ayamādeso’’tiādinā",
  "anya-e0812n0:304_2": "pakatipaccayavibhāgakappanatoti vuttaṁ hoti. Pīṇetīti pī, tāya piyā vallabhāya soyaṁ",
  "anya-e0812n0:304_3": "sāmī āliṅgyate silissate. Ettha ‘‘piyā’’ti kiliṭṭhaṁ.",
  "anya-e0812n0:305_0": "23.Yassa padassa atthāvagamo atthāvabodho pakatyādivibhāgato ‘‘ayaṁ pakati, ayaṁ",
  "anya-e0812n0:305_1": "paccayo, ayamādeso’’tiādinā pakatyādīnaṁ vibhajanajānanena, ‘‘pakatyādi nāma ki’’nti",
  "anya-e0812n0:305_2": "gavesanato vā dukkho, taṁ kiliṭṭhaṁ nāma. Yathā tassudāharaṇamevaṁ. Tāya piyā vanitāya",
  "anya-e0812n0:305_3": "so ayaṁ vallabho āliṅgyate silissate. Paccayā paṭhamaṁ karīyatīti pakati. Sā ādi",
  "anya-e0812n0:305_4": "yesaṁ paccayānaṁ, tesaṁ vibhāgoti vākyaṁ. Pīṇetīti pī, nārī. Tāya piyā ettha piyāsaṅkhātāya",
  "anya-e0812n0:305_5": "vallabhāya kathane pīsaddassa avisadattā ‘‘piyā’’ti padaṁ kiliṭṭhaṁ.",
  "anya-e0812n0:306": "24.",
  "anya-e0812n0:307": "Yaṁ kiliṭṭhapadaṁ mandā-bhidheyyaṁ yamakādikaṁ;",
  "anya-e0812n0:308": "Kiliṭṭhapadadoseva, tampi anto karīyati.",
  "anya-e0812n0:309_0": "24. Idāni yamakādikamanadhippetampi kiliṭṭheyeva antogadhaṁ dassetumāha ‘‘ya’’ntiādi.",
  "anya-e0812n0:309_1": "Tattha yanti aniyamavacanaṁ, tassa niyamavacanaṁ yamakādikanti. Yamakamādi yassa",
  "anya-e0812n0:309_2": "paheḷikājātassa taṁ yamakādikaṁ. Kīdisanti āha ‘‘kiliṭṭhapada’’ntiādi. Kiliṭṭhāni",
  "anya-e0812n0:309_3": "appatītadosasabhāve ṭhitatāya malitānyavisadāni padāni yassa taṁ kiliṭṭhapadaṁ. Mando",
  "anya-e0812n0:309_4": "appako abhidheyyo attho yassa taṁ mandābhidheyyaṁ, tādisaṁ tampi yamakādikaṁ kiliṭṭhapadadoseyeva",
  "anya-e0812n0:309_5": "yathāvutte anto abbhantare karīyati vidhīyati tattheva pakkhipīyati, kiliṭṭhapadadosato",
  "anya-e0812n0:309_6": "na byatiriccatīti adhippāyo.",
  "anya-e0812n0:310_0": "24. Idāni anadhippetamapi yamakādiṁ kiliṭṭhadoseyeva antokaraṇabyājena āvīkaronto",
  "anya-e0812n0:310_1": "āha ‘‘yaṁ kiliṭṭhe’’ccādi. Kiliṭṭhapadaṁ appatītadosena missakattā avisadapadaṁ mandābhidheyyaṁ",
  "anya-e0812n0:310_2": "appakābhidheyyaṁ yaṁ yamakādikaṁ yaṁ yamakappaheḷikājātamatthi, tampi kiliṭṭhapadadoseyeva",
  "anya-e0812n0:310_3": "yathāvuttakiliṭṭhapadadoseyeva anto karīyati abbhantare karīyati, kiliṭṭhapadadosato",
  "anya-e0812n0:310_4": "abyatirittanti adhippāyo. Kiliṭṭhāni padāni yassa, mando abhidheyyo yassa, yamakaṁ",
  "anya-e0812n0:310_5": "ādi yassa paheḷikājātassa, kiliṭṭhapadānaṁ dosoti viggaho.",
  "anya-e0812n0:311": "25.",
  "anya-e0812n0:312": "Patītasaddaracitaṁ, siliṭṭhapadasandhikaṁ;",
  "anya-e0812n0:313": "Pasādaguṇasaṁyuttaṁ, yamakaṁ mata’medisaṁ.",
  "anya-e0812n0:314_0": "25. Hotu kāmamanabhimatamedisaṁ yamakādikaṁ, kiñcarahi abhimatanti āha ‘‘patīti’’ccādi.",
  "anya-e0812n0:314_1": "Attano vacanīyatthappatītavasena vācakāpi saddā patītāyeva nāmāti patītehi pasiddhehi",
  "anya-e0812n0:314_2": "saddehi pāṭipadikehi racitaṁ kataṁ patītasaddaracitaṁ. Siliṭṭhā aññamaññāliṅganena",
  "anya-e0812n0:314_3": "maṭṭhā padānaṁ syādyantādīnaṁ sandhayo sandhanā yassa taṁ siliṭṭhapadasandhikaṁ.",
  "anya-e0812n0:314_4": "Patītasaddaracitattāyeva pasādasaṅkhātena guṇena saddālaṅkārena saṁyuttaṁ sammadevopetaṁ",
  "anya-e0812n0:314_5": "edisaṁ yathāvuttaguṇāsayaṁ ramaṇīyaṁ yamakaṁ mataṁ abhimatanti attho.",
  "anya-e0812n0:315_0": "25. Idāni adhigatesu yamakesu īdisaṁ yamakamiṭṭhamiti sissānaṁ upadisanto āha ‘‘patīte’’ccādi.",
  "anya-e0812n0:315_1": "Patītasaddaracitaṁ ‘‘imassatthassāyaṁ vācako’’ti patītehi pasiddhehi saddehi racitaṁ",
  "anya-e0812n0:315_2": "pāṭipadikehi kataṁ siliṭṭhapadasandhikaṁ siliṭṭhā syādyantādipadānaṁ sandhayo yassa",
  "anya-e0812n0:315_3": "taṁ pasādaguṇasaṁyuttaṁ patītasaddaracitattāyeva pasādasaṅkhātena saddālaṅkāraguṇena",
  "anya-e0812n0:315_4": "saṁyuttaṁ īdisaṁ evaṁbhūtaṁ guṇādhikato ramaṇīyaṁ upari vakkhamānayamakasadisaṁ yamakaṁ",
  "anya-e0812n0:315_5": "mataṁ viññūhi abhimataṁ. Patītā ca te saddā ca, tehi racitaṁ, siliṭṭhā padānaṁ sandhayo",
  "anya-e0812n0:315_6": "yassa, pasādoti guṇo saddālaṅkāro, tena saṁyuttanti viggaho.",
  "anya-e0812n0:316": "26.",
  "anya-e0812n0:317": "Abyapetaṁ byapeta’ñña-māvuttānekavaṇṇajaṁ;",
  "anya-e0812n0:318": "Yamakaṁ tañca pādāna-mādimajjhantagocaraṁ.",
  "anya-e0812n0:319_0": "26. Idāni taṁ yathāvuttamabhimataṁ dassetumupakkamate ‘‘abyapete’’ccādinā. Āvuttā",
  "anya-e0812n0:319_1": "adhivuttā punappunuccāraṇupetā anekesaṁ patirūpattā, bahuvaṇṇā sarabyañjanarūpā,",
  "anya-e0812n0:319_2": "na eko vaṇṇo tassānuppāsattā, tathā ca vakkhati ‘‘vaṇṇāvutti paro yathā’’ti subodhālaṅkāra",
  "anya-e0812n0:319_3": "127 gāthā, tehi jātaṁ yamakanti viññāyate. Katividhaṁ taṁ vikappīyatīti āha ‘‘abyapetaṁ",
  "anya-e0812n0:319_4": "byapetañña’’nti. Tattha yaṁ vaṇṇantarābyavahitaṁ vaṇṇasamudāyena vuttaṁ. Tadabyapetaṁ",
  "anya-e0812n0:319_5": "yamakaṁ. Yaṁ tu byavahitaṁ, taṁ byapetaṁ. Yaṁ pana ubhayamissaṁ, taṁ aññaṁ aparaṁ",
  "anya-e0812n0:319_6": "abyapetabyapetanti tidhā yamakaṁ tāva vikappīyate. Tametaṁ tividhaṁ yamakaṁ visayavibhāganirūpanāyaṁ",
  "anya-e0812n0:319_7": "ādi ca majjho ca anto ca gocaro visayo yasseti ādimajjhantagocaraṁ viññeyyaṁ. Kesaṁ",
  "anya-e0812n0:319_8": "pādānaṁ? Paccekaṁ catunnaṁgāthāvayavānaṁ. Sāpekkhattepi samāso gammakattā.",
  "anya-e0812n0:320_0": "Tattha pādacatukkassa ādimajjhantabhāvīnaṁ yamakānaṁ yāvanto pakārā sambhavanti,",
  "anya-e0812n0:320_1": "te mūlā satta. Kathaṁ? Ekasmiṁyeva pāde kvaci ādiyamakaṁ, kvaci majjhayamakaṁ, kvaci",
  "anya-e0812n0:320_2": "antayamakaṁ, kvaci majjhantayamakaṁ, kvaci majjhādiyamakaṁ, kvaci ādyantayamakaṁ,",
  "anya-e0812n0:320_3": "kvaci sabbayamakanti. Evaṁ paccekaṁ mūlabhūtā sattāti catūsu aṭṭhavīsati honti. Pādādiyamakañca",
  "anya-e0812n0:320_4": "paṭhamapādādiyamakamabyapetaṁ tathā dutiyatatiyacatutthapādādiyamakamabyapetaṁ paṭhamadutiyapādādiyamakamabyapetaṁ",
  "anya-e0812n0:320_5": "paṭhamatatiyapādādiyamakamabyapetaṁ paṭhamacatutthapādādiyamakamabyapetantiādinā",
  "anya-e0812n0:320_6": "anekadhā pasaṁsanti. Yadā ca sabbatoyamakaṁ, tadā mahāyamakādayo vikappā jāyantīti veditabbaṁ.",
  "anya-e0812n0:321_0": "26. Idāni abhimatayamakaṁ dīpeti ‘‘abyapete’’ccādinā. Āvuttehi punappunaṁ vuttehi",
  "anya-e0812n0:321_1": "anekavaṇṇehi samudāyarūpattā anekehi sarabyañjanasarīrehi vaṇṇehi jātaṁ yamakaṁ aññehi",
  "anya-e0812n0:321_2": "vaṇṇehi abyavahitattā abyapetaṁ, vaṇṇantarehi byavahitattā byapetaṁ, ubhayamissakattā",
  "anya-e0812n0:321_3": "tehi aññaṁ abyapetabyapetañcāti tividhaṁ hoti. Tañca yamakaṁ visayavibhāganiyamena",
  "anya-e0812n0:321_4": "gāthāpādānaṁ ādigocaraṁ majjhagocaraṁ antagocaramiti tividhaṁ hoti. Ettha casaddo",
  "anya-e0812n0:321_5": "vattabbantare pavattati, vattabbantaraṁ nāma yathāvuttaabyapetādibhedato aññaṁ vattabbatāya",
  "anya-e0812n0:321_6": "samukhībhūtaṁ pādānaṁ ādimajjhāvasānantaraṁ, upanyāso vākyārambhoti ca etasseva nāmaṁ.",
  "anya-e0812n0:321_7": "Visadisena vaṇṇena apetaṁ byapetaṁ. Tabbiparītamabyapetaṁ. Abyapetañca byapetañca",
  "anya-e0812n0:321_8": "aññañcāti samāhāradvando. Aneke ca te vaṇṇā ca, āvuttāyeva anekavaṇṇā, tehi jātaṁ,",
  "anya-e0812n0:321_9": "ādi ca majjho ca anto ca, te gocarā yassāti viggaho.",
  "anya-e0812n0:322_0": "Tattha pādacatukkassa ādimajjhāvasānesu labbhamānayamakabhedā ekekasmiṁ pāde satta",
  "anya-e0812n0:322_1": "satta bhavanti. Kathaṁ? Pādādiyamakaṁ pādamajjhayamakaṁ pādantayamakaṁ majjhantayamakaṁ",
  "anya-e0812n0:322_2": "majjhādiyamakaṁ ādyantayamakaṁ sabbatoyamakanti evaṁ paccekaṁ satta satta katvā catūsu",
  "anya-e0812n0:322_3": "mūlabhūtayamakā aṭṭhavīsa bhavanti. Ettha pādādiyamakādikampi abyapetapaṭhamapādādiyamakaṁ",
  "anya-e0812n0:322_4": "tathā dutiyatatiyacatutthapādādiyamakamiti ca abyapetapaṭhamadutiyapādādiyamakaṁ",
  "anya-e0812n0:322_5": "tathā paṭhamatatiyapādādiyamakaṁ paṭhamacatutthapādādiyamakamiti ca abyapetadutiyatatiyapādādiyamakaṁ",
  "anya-e0812n0:322_6": "tathā dutiyacatutthapādādiyamakamiti ca abyapetatatiyacatutthapādādiyamakamiti ca",
  "anya-e0812n0:322_7": "evamabyapetapādādiyamakā dasa honti. Tathā byapetāpi dasāti vīsati, abyapetapaṭhamapādamajjhayamakaṁ",
  "anya-e0812n0:322_8": "tathā dutiyapādamajjhayamakamiccādinā majjhayamakampi vīsatividhaṁ hoti. Abyapetapaṭhamapādantayamakaṁ",
  "anya-e0812n0:322_9": "tathā dutiyapādantayamakamiccādinā antayamakampi vīsatividhaṁ. Saṁsaggabhedato pana anekavidhaṁ hoti.",
  "anya-e0812n0:323": "Abyapetapaṭhamapādādiyamakavaṇṇanā",
  "anya-e0812n0:324": "27.",
  "anya-e0812n0:325": "Sujanā’sujanā sabbe, guṇenāpi vivekino;",
  "anya-e0812n0:326": "Vivekaṁ na samāyanti, avivekijanantike.",
  "anya-e0812n0:327_0": "27.‘‘Sujanā’’iccādi. Sujanā sajjanā, asujanā asajjanāti ete sabbe ubhayapakkhapātino",
  "anya-e0812n0:327_1": "visesā janā guṇena sīlādinā karaṇabhūtena, hetubhūtena vā vivekinopi sādhūsu labbhamānānamasādhūsvanupalabbhanato",
  "anya-e0812n0:327_2": "puthubhūtāpi avivekīnaṁ janānaṁ antike samīpe tesaṁ sannidhāne vivekaṁ vibhāgaṁ na",
  "anya-e0812n0:327_3": "samāyanti napāpuṇanti, vibhāgavijānanapaññāvekallena ca vivekinopi janā te ekato",
  "anya-e0812n0:327_4": "katvā passantīti. Idaṁ paṭhamapādādiyamakamabyapetaṁ.",
  "anya-e0812n0:328_0": "27. Idāni abyapetapaṭhamapādādiyamakassa mukhamattaṁ dassetumāha ‘‘sujani’’ccādi.",
  "anya-e0812n0:328_1": "Sujanā sādhujanā, asujanā asādhujanā ceti sabbe ubhayapakkhikā sīlādinā, pāṇātipātādinā",
  "anya-e0812n0:328_2": "guṇena hetunā vivekino api sādhūsu pāṇātipātādīnaṁ, asādhūsu sīlādīnaṁ appavattito",
  "anya-e0812n0:328_3": "guṇena puthubhūtāpi avivekijanantike vivekañāṇarahitānaṁ janānaṁ santike vivekaṁ",
  "anya-e0812n0:328_4": "vibhāgaṁ na samāyanti na pāpuṇanti. Viveko vinābhavanametesamatthīti vivekino. Ettha",
  "anya-e0812n0:328_5": "visayopacārena vivekoti paññā, na vivekinoti avivekino, teyeva janā, tesaṁ antikamiti",
  "anya-e0812n0:328_6": "ca viggaho. Idaṁ abyapetapaṭhamapādādiyamakaṁ.",
  "anya-e0812n0:329": "Abyapetapaṭhamadutiyapādādiyamakavaṇṇanā",
  "anya-e0812n0:330": "28.",
  "anya-e0812n0:331": "Kusalā’kusalā sabbe, pabalā’pabalā’thavā;",
  "anya-e0812n0:332": "No yātā yāva’hosittaṁ, sukhadukkhappadā siyuṁ.",
  "anya-e0812n0:333_0": "28.‘‘Kusalā’’iccādi. Pabalā āsevanappaṭilābhavasena balavanto ca. Athāti anantaratthe",
  "anya-e0812n0:333_1": "nipāto. Apabalā tadabhāvato dubbalā ca sabbe kusalākusalā dhammā yāva yattakaṁ kālaṁ",
  "anya-e0812n0:333_2": "ahosittaṁ vinā uppattimattaṁ phaladānāsambhavato kevalaṁ ‘‘ahosī’’ti vacanīyatthanimittamattakammabhāvena",
  "anya-e0812n0:333_3": "ahosikammattaṁ no yātā na sampattā, tāva tattakaṁ kālaṁ sukhañca dukkhañca taṁ padantīti",
  "anya-e0812n0:333_4": "sukhadukkhappadā siyuṁ. Yāva saṁsārapavatti, tāva sukhadukkhadāyakā hontīti. Idaṁ",
  "anya-e0812n0:333_5": "paṭhamadutiyapādādiyamakamabyapetaṁ.",
  "anya-e0812n0:334_0": "28.Pabalā āsevanādipaccayalābhena balavanto vā atha apabalā tadabhāvena dubbalā vā",
  "anya-e0812n0:334_1": "sabbe kusalākusalā ahosittaṁ phaladānābhāvato pavattimattataṁ yāva yattakaṁ kālaṁ",
  "anya-e0812n0:334_2": "no yātā appattā, tāva tattakaṁ sukhadukkhappadā yathākkamaṁ sukhadukkhapadāyino siyuṁ",
  "anya-e0812n0:334_3": "bhavanti. Idaṁ abyapetapaṭhamadutiyapādādiyamakaṁ. Kusalapaṭipakkhā akusalā. ‘‘Ahosī’’ti",
  "anya-e0812n0:334_4": "vattabbassa bhāvo ahosittaṁ. ‘‘Ehipassiko’’tiādīsu viya kriyāpadatopi ṇādipaccayā honti.",
  "anya-e0812n0:335": "Abyapetapaṭhamadutiyatatiyapādādiyamakavaṇṇanā",
  "anya-e0812n0:336": "29.",
  "anya-e0812n0:337": "Sādaraṁ sā daraṁ hantu, vihitā vihitā mayā;",
  "anya-e0812n0:338": "Vandanā vandanāmāna-bhājane ratanattaye.",
  "anya-e0812n0:339_0": "29.‘‘Sādara’’miccādi. Vandanā dvārattayopadassiyamānā māno ca pūjā, tesaṁ bhājane",
  "anya-e0812n0:339_1": "ādhārabhūte ratijananādinā atthena ratanasaṅkhātānaṁ buddhādīnaṁ taye samūhabhūte",
  "anya-e0812n0:339_2": "ratanattaye sādaraṁ ādarasahitaṁ katvā mayā vihitā katā, vihitā alaṁsaṁsāradukkhavisaṭanirākaraṇato",
  "anya-e0812n0:339_3": "visesena hitā padhyā sā vandanā so paṇāmo daraṁ darathaṁ kāyacittapariḷāhaṁ hantu",
  "anya-e0812n0:339_4": "hiṁsatu. Mayāti vuttattā meti atthato viññāyati. Idaṁ pana paṭhamadutiyatatiyapādādiyamakamabyapetaṁ.",
  "anya-e0812n0:340_0": "29.Vandanāmānabhājane dvārattayena vidhiyamānapaṇāmapūjānaṁ ādhārabhūte ratanattaye",
  "anya-e0812n0:340_1": "ratijananādiatthena ratanasaṅkhātānaṁ buddhādīnaṁ taye mayā yā vandanā sādaraṁ ādarasahitaṁ",
  "anya-e0812n0:340_2": "vihitā katā, vihitā lokiya lokuttara sampattisādhanato visesena hitā sā vandanā daraṁ",
  "anya-e0812n0:340_3": "mayhaṁ kāyacittadarathaṁ hantu vināsetu. Idaṁ abyapetapaṭhamadutiyatatiyapādādiyamakaṁ.",
  "anya-e0812n0:340_4": "Saha ādarena vattamānaṁ sādaraṁ, kriyāvisesanaṁ. Ettha kriyā nāma vihitāsaddena niddiṭṭhakaraṇaṁ.",
  "anya-e0812n0:340_5": "Karaṇañhi vihitāsaddassa vuttakammattepi aññathānupapattilakkhaṇasāmatthiyato bhijjitvā",
  "anya-e0812n0:340_6": "vijjamānaṁ ‘‘akāsi’’nti kriyāya sambandhamupentaṁ kammañca hoti, bhāve vihitassa",
  "anya-e0812n0:340_7": "yupaccayantassa napuṁsakattā napuṁsakañca, sattāya ekattā ekavacanañca tabbisesanattā",
  "anya-e0812n0:340_8": "sādarasaddopi napuṁsakadutiyekavacano hoti.",
  "anya-e0812n0:341": "‘‘Visesye dissamānā yā,",
  "anya-e0812n0:342": "Liṅgasaṅkhyāvibhattiyo;",
  "anya-e0812n0:343": "Tulyādhikaraṇe bhiyyo,",
  "anya-e0812n0:344": "Kātabbā tā visesane’’ti sambandhacinto 15 gāthā bhedacintā 194 gāthā.",
  "anya-e0812n0:345_0": "Hi vuttaṁ. Evaṁ kriyāvisesane gahite sāmatthiyato ‘‘mayā’’ti tatiyantassa paṭhamantattaṁ,",
  "anya-e0812n0:345_1": "‘‘vandanā’’ti paṭhamantassa chaṭṭhuntañca hoti. Vandanā ca māno ca, tesaṁ bhājanaṁ.",
  "anya-e0812n0:345_2": "Tiṇṇaṁ samūho tayaṁ, ratanānaṁ tayanti ca viggaho.",
  "anya-e0812n0:346": "Abyapetacatukkapādādiyamakavaṇṇanā",
  "anya-e0812n0:347": "30.",
  "anya-e0812n0:348": "Kamalaṁ ka’malaṁ kattuṁ-vanado vanado’mbaraṁ;",
  "anya-e0812n0:349": "Sugato sugato lokaṁ, sahitaṁ sahitaṁ karaṁ.",
  "anya-e0812n0:350_0": "30.‘‘Kamala’’miccādi. Kamalaṁ aravindaṁ kaṁ jalaṁ alaṅkattuṁ sajjanatthāya hoti,",
  "anya-e0812n0:350_1": "vikasitāravindasandohasambhāvitodakassa vāpādīsu tādisaramaṇīyattasampattisambhavato,",
  "anya-e0812n0:350_2": "avanaṁ rakkhaṁ dadāti sassasampatyādikāraṇabhāvenāti avanado. Vanaṁ jalaṁ dadāti",
  "anya-e0812n0:350_3": "na tucchoti vanado megho ambaraṁ ākāsaṁ jaladhārabhārabharitambarakuharassa dassanīyatāguṇayogato",
  "anya-e0812n0:350_4": "alaṁkattunti adhikataṁ. Sahitaṁ sampuṇṇaṁ hitaṁ abhivuddhiṁ karaṁ karonto suṭṭhu",
  "anya-e0812n0:350_5": "gadatīti sugato mañjubhāṇī pubbabuddhā viya nekkhammādinā kāmacchandādike pajahanto",
  "anya-e0812n0:350_6": "gantvā arahattamaggena savāsanasakalakilese samucchinditvā sobhanaṁ nibbānapuraṁ",
  "anya-e0812n0:350_7": "gatoti vā sugatoti vutto so mahāmuni attano aparimitapāramitāsimpakacagalitatilakabhāvena",
  "anya-e0812n0:350_8": "lokaṁ lokattayaṁ, sahitaṁ lokanti vā yojanīyaṁ alaṅkattuṁ alaṁkaraṇāyāti. Idaṁ pādacatukkādiyamakamabyapetaṁ.",
  "anya-e0812n0:351_0": "30.Kamalaṁ padumaṁ kaṁ jalaṁ alaṅkattuṁ pañcavidhapadumasañchannassa udakassa ramaṇīyattā",
  "anya-e0812n0:351_1": "sajjetuṁ hoti. Avanado kāle vuṭṭhisampadāya sassasampadādīnaṁ kāraṇattā ārakkhaṁ",
  "anya-e0812n0:351_2": "dento vanado megho ambaraṁ ākāsaṁ alaṅkattuṁ jaladhārabhārabharitambarakucchiyā dassanīyattā",
  "anya-e0812n0:351_3": "sajjetuṁ hoti, sahitaṁ sampuṇṇaṁ hitaṁ abhivuḍḍhiṁ karaṁ karonto sugato citrakathī",
  "anya-e0812n0:351_4": "sundaraṁ nibbānaṁ gato vā so sugato so tathāgato lokaṁ lokattayaṁ, sahitaṁ lokaṁ",
  "anya-e0812n0:351_5": "vā alaṅkattuṁ citrakathādikāraṇehi tādisassa aññassa ca lokarāmaṇeyyassābhāvā sajjetuṁ",
  "anya-e0812n0:351_6": "hoti. Sabbapadatthānaṁ sattābyabhicārittā hotīti gammaṁ. Tatoyeva sabbe paṭhamantabhavanakriyāya",
  "anya-e0812n0:351_7": "yujjantīti vadanti. Idaṁ abyapetacatukkapādādiyamakaṁ.",
  "anya-e0812n0:352": "31.",
  "anya-e0812n0:353": "Abyapetādiyamaka-sseso leso nidassito;",
  "anya-e0812n0:354": "Ñeyyāni’māyeva disā-ya’ññāni yamakānipi.",
  "anya-e0812n0:355_0": "31. Iccevamabhimatayamake abyapetapādādiyamakassa disāmattaṁ dassetvā upasaṁharati",
  "anya-e0812n0:355_1": "‘‘abyapete’’ccādinā. Abyapetassa abyavahitassa catunnaṁ pādānaṁ ādo, ādibhūtassa",
  "anya-e0812n0:355_2": "vā yamakassa eso yathāvutto leso kocideva bhedo nidassito vikappito. Aparānipi kiṁ",
  "anya-e0812n0:355_3": "na vikappiyantīticeti āha ‘‘ñeyyāni’’ccādi. Imāya disāya iminā upāyena maggeneva",
  "anya-e0812n0:355_4": "aññāni vuttato aparāni dutiyapādādiyamakatatiyapādādiyamakacatutthapādādiyamakādīni",
  "anya-e0812n0:355_5": "abyapetānipi paṭhamadutiyapādādiyamakapaṭhamatatiyapādādiyamakānipi byapetāni, paṭhamacatutthadutiyatatiyapādādiyamakādīnipi",
  "anya-e0812n0:355_6": "abyapetabyapetāni, tathā majjhantapādayamakāni ñeyyāni jānitabbāni, viññūnaṁ tādisāya",
  "anya-e0812n0:355_7": "disāya dassitattāti. Tattha ca –",
  "anya-e0812n0:356": "‘‘Guṇāguṇena saha te, sādhavo’sādhavo janā;",
  "anya-e0812n0:357": "Vigāhante samaṁ nātha, cittaṁ citte kathaṁ nu te’’.",
  "anya-e0812n0:358": "Iccādinā dutiyapādādiyamakādīni abyapetāni,",
  "anya-e0812n0:359": "‘‘Piyena vacasā sabbe,",
  "anya-e0812n0:360": "Piyena’ppiyabhāṇino;",
  "anya-e0812n0:361": "Pādānate jinokāsi,",
  "anya-e0812n0:362": "So dhammo hantu vo’ppiyaṁ’’.",
  "anya-e0812n0:363": "Iccādinā paṭhamadutiyapādādiyamakādīni abyapetāni,",
  "anya-e0812n0:364": "‘‘Sa’malaṁ samalaṁ kattuṁ, suciraṁsuci raṁjaye;",
  "anya-e0812n0:365": "Suciraṁ suciraṁgaṁ taṁ, sa’malaṁ samalaṁbhi yo’’.",
  "anya-e0812n0:366": "Iccādinā paṭhamacatutthadutiyatatiyapādādiyamakādīni abyapetabyapetāni,",
  "anya-e0812n0:367": "‘‘Manohara hara klesaṁ, jina cetobhavaṁ mama;",
  "anya-e0812n0:368": "Nanu tvaṁ pāramīsārā-matabhāvitamosadhaṁ’’.",
  "anya-e0812n0:369": "Iccādinā majjhapādayamakāni,",
  "anya-e0812n0:370": "‘‘Sādhunā raṁjaya jaya-ddhaninā’pūrayi mahiṁ;",
  "anya-e0812n0:371": "Yo taṁ jinavaraṁ dhīra-matthakāmosi ce tuvaṁ’’.",
  "anya-e0812n0:372": "Iccādinā antapādayamakāni jānitabbāni.",
  "anya-e0812n0:373_0": "31. Evaṁ abhimatayamakena abyapetayamakānamupāyādīni nigamento āha ‘‘abyapeti’’ccādi.",
  "anya-e0812n0:373_1": "Abyapetādiyamakassa visadisavaṇṇehi abyavahitādiyamakassa, abyapetapādādiyamakassa",
  "anya-e0812n0:373_2": "vā eso leso ‘‘sujani’’ccādiko appakodāharaṇanayo nidassito niddiṭṭho. Aññāni yamakānipi",
  "anya-e0812n0:373_3": "imāyeva disāya iminā nayeneva ñeyyāni viññūhi ñātabbāni. Ādo yamakaṁ, ādibhūtaṁ vā",
  "anya-e0812n0:373_4": "yamakaṁ, abyapetañca taṁ ādiyamakañcāti vākyaṁ. Evaṁ dassitena iminā kamena abyapetadutiyapādādiyamakādayo",
  "anya-e0812n0:373_5": "ñātabbāti adhippāyo.",
  "anya-e0812n0:374": "Tattha abyapetadutiyapādādiyamakamevaṁ veditabbaṁ –",
  "anya-e0812n0:375": "Guṇāguṇena saha te, sādhavo’sādhavo janā;",
  "anya-e0812n0:376": "Vigāhante samaṁ nātha, cittaṁ citte kathaṁ nu te.",
  "anya-e0812n0:377_0": "Bho nātha te tuyhaṁ citte sādhavo asādhavo te janā guṇāguṇena sakasakaguṇena aguṇena",
  "anya-e0812n0:377_1": "ca saha samaṁ ekajjhaṁ kathaṁ nu vigāhante, cittaṁ acchariyaṁ sujanadujjanesu samamettā",
  "anya-e0812n0:377_2": "acchariyāti adhippāyo.",
  "anya-e0812n0:378": "Abyapetapaṭhamadutiyapādādiyamakamevaṁ daṭṭhabbaṁ –",
  "anya-e0812n0:379": "Piyena vacasā sabbe, piyena’ppiyabhāṇino;",
  "anya-e0812n0:380": "Pādānate jinokāsi, so dhammo hantu vo’ppīyaṁ.",
  "anya-e0812n0:381": "Jino appiyabhāṇinopi sabbe jane piyena yena vacasā pādānate akāsi, so dhammo vo appiyaṁ hantu. Ettha apisaddapariyāyassa pisaddassa gahitattā yatibhaṅgo natthi.",
  "anya-e0812n0:382": "Paṭhamacatutthadutiyatatiyapādādiabyapetabyapetayamakamevaṁ daṭṭhabbaṁ –",
  "anya-e0812n0:383": "Sa’malaṁ samalaṁ kattuṁ, suciraṁsuci raṁjaye;",
  "anya-e0812n0:384": "Suciraṁ suciraṁgaṁ taṁ, sa’malaṁ samalaṁbhi yoti.",
  "anya-e0812n0:385_0": "Ettha ‘‘samalaṁ samalaṁ, suciraṁ sucira’’nti visadisavaṇṇehi abyavahitattā abyapetaṁ,",
  "anya-e0812n0:385_1": "‘‘samalaṁ samala’’nti pubbaparayugaḷaṁ pubbaparayugaḷadvayaṁ (ka.) ‘‘kattu’’miti",
  "anya-e0812n0:385_2": "bhinnavaṇṇehi, ‘‘suciraṁ sucira’’nti pubbaparayugaḷaṁ pubbaparayugaḷadvayaṁ (ka.)",
  "anya-e0812n0:385_3": "‘‘jaye’’ti bhinnavaṇṇehi ca byavahitattā byapetañca hoti. Suciraṁsuci sobhanaraṁsinā",
  "anya-e0812n0:385_4": "uci yutto yo jino saṁ santiṁ nibbānaṁ samalaṁbhi alabhi, alaṁ accantaṁ atisayena",
  "anya-e0812n0:385_5": "suciraṁgaṁ visuddhadehaṁ taṁ jinaṁ samalaṁ jallikāsaṅkhātena, rāgādikucchitasaṅkhātena",
  "anya-e0812n0:385_6": "vā malena sahitaṁ saṁ attānaṁ alaṁkattuṁ nimmalaṁ katvā sajjetuṁ suciraṁ sucirakālaṁ",
  "anya-e0812n0:385_7": "raṁjaye attani abhiramāpeyya.",
  "anya-e0812n0:386": "Pādamajjhayamakamevaṁ daṭṭhabbaṁ –",
  "anya-e0812n0:387": "Manohara hara klesaṁ, jina cetobhavaṁ mama;",
  "anya-e0812n0:388": "Nanu tvaṁ pāramīsārā-matabhāvitamosadhanti.",
  "anya-e0812n0:389": "Manohara jina mama cetobhavaṁ klesaṁ santāpaṁ hara apanaya, tvaṁ pāramīsārāmatabhāvitaṁ osadhaṁ dibbosadhaṁ nanu.",
  "anya-e0812n0:390": "Pādantayamakamevaṁ daṭṭhabbaṁ –",
  "anya-e0812n0:391": "Sādhunā raṁjaya jaya-ddhaninā’pūrayi mahiṁ;",
  "anya-e0812n0:392": "Yo taṁ jinavaraṁ dhīra-matthakāmosi ce tuvanti.",
  "anya-e0812n0:393_0": "Yo jinavaro sādhunā jayaddhaninā veneyyajayaghosena mahiṁ āpūrayi, dhīraṁ taṁ jinavaraṁ",
  "anya-e0812n0:393_1": "tuvaṁ sappurisa ce atthakāmo asi, raṁjaya abhiramāpehi. Iminā niddiṭṭhayamakeheva",
  "anya-e0812n0:393_2": "avasesā tatiyapādādiyamakādayo viññeyyā.",
  "anya-e0812n0:394": "32.",
  "anya-e0812n0:395": "Accantabahavo tesaṁ,",
  "anya-e0812n0:396": "Bhedā sambhedayoniyo;",
  "anya-e0812n0:397": "Tatthāpi keci sukarā,",
  "anya-e0812n0:398": "Keci accantadukkarā.",
  "anya-e0812n0:399_0": "32. Kiṁ pana sākallena na vikappitānīti āha ‘‘accanti’’ccādi. Tesaṁ vikappānaṁ sambhedo",
  "anya-e0812n0:399_1": "saṅkaro missattamuccāraṇappakāro yoni pabhavo yesaṁ te sambhedayoniyo, bhedā pakārā",
  "anya-e0812n0:399_2": "accantabahavo atisayena bahulā yathāvuttanayena sambhavanti, tatthāpi tesu vikappesupi",
  "anya-e0812n0:399_3": "keci vikappā sukhena karīyanti payujjantīti sukarā, tabbiparīto ca keci vikappā accantadukkarā.",
  "anya-e0812n0:399_4": "Iti dvidhā saṅgayhanti, tesu sukarānaṁ kesañci abhimatayamakānaṁ mukhamattaṁ dassitaṁ.",
  "anya-e0812n0:399_5": "Idāni dukkarānaṁ kesañci mukhamattaṁ na sabbamevaṁ veditabbaṁ.",
  "anya-e0812n0:400": "Samunnatena te satā,",
  "anya-e0812n0:401": "Kathaṁ na te na te siyuṁ;",
  "anya-e0812n0:402": "Yato natenatepi’to,",
  "anya-e0812n0:403": "Siyuṁ na te nate subhā.",
  "anya-e0812n0:404": "Idaṁ pādacatukkamajjhayamakamabyapetabyapetamekarūpaṁ dukkaraṁ.",
  "anya-e0812n0:405": "Na bhāsurā tepi surā vibhūsitā,",
  "anya-e0812n0:406": "Tathāsurā bhūri surāparājitā;",
  "anya-e0812n0:407": "Sabhāsu rājāpi tathā surājito,",
  "anya-e0812n0:408": "Yathā surājanti surāvinissaṭā.",
  "anya-e0812n0:409": "Idaṁ catukkapādamajjhayamakamekarūpabyapetaṁ.",
  "anya-e0812n0:410_0": "32. Sabbamidamanuddisitvā lakkhaṇātidesena nigamanaṁ kimatthamiccāsaṅkāyamāha ‘‘accante’’ccādi.",
  "anya-e0812n0:410_1": "Tesaṁ yamakānaṁ sambhedayoniyo pabheduppattikāraṇabhūtā bhedā uccāvacapakārā accantabahavo,",
  "anya-e0812n0:410_2": "tatthāpi tesupi keci yamakā sukarā susādhiyā, keci accantadukkarā atisayena dussādhiyā.",
  "anya-e0812n0:410_3": "Sambhedo yoni yesanti viggaho.",
  "anya-e0812n0:411": "Iha sukarassa upadisitattā dukkarayamakapavesopāyamattamupadisīyate –",
  "anya-e0812n0:412": "‘‘Manaṁ manaṁ satthu dadeyya ce yo,",
  "anya-e0812n0:413": "Manaṁ manaṁ pīṇayata’ssa satthu;",
  "anya-e0812n0:414": "Manaṁ manaṁ tena dadeyya ce na,",
  "anya-e0812n0:415": "Manaṁ manaṁpa’ssa na sādhupujja’’nti.",
  "anya-e0812n0:416": "Idaṁ pādacatukkādiyamakamekarūpaṁ abyapetabyapetaṁ.",
  "anya-e0812n0:417_0": "Yo puggalo manaṁ attano cittaṁ satthu jinassa manaṁ khaṇamattampi dadeyya ce, satthu",
  "anya-e0812n0:417_1": "munindassa manaṁ cittaṁ assa puggalassa manaṁ cittaṁ pīṇayati sampīṇeti, tena tasmā",
  "anya-e0812n0:417_2": "manaṁ manaṁ cittaṁ cittaṁ dadeyya ce na yadi no dadeyya, assa puggalassa manaṁ cittaṁ",
  "anya-e0812n0:417_3": "manaṁpi muhuttampi sādhupujjaṁ sādhūhi pūjitabbaṁ na bhavati.",
  "anya-e0812n0:418": "‘‘Samunnatena te satā,",
  "anya-e0812n0:419": "Kathaṁ na te na te siyuṁ;",
  "anya-e0812n0:420": "Yato nate’natepi’to,",
  "anya-e0812n0:421": "Siyuṁ na te nate subhā’’ti.",
  "anya-e0812n0:422": "Idaṁ pādacatukkamajjhayamakamekarūpamabyapetabyapetaṁ.",
  "anya-e0812n0:423_0": "Yato yena kāraṇena te tuyhaṁ satā sobhanena samunnatena sammā unnatena hetunā natepi",
  "anya-e0812n0:423_1": "avanatepi anatepi anavanatepi te te subhā te te sobhanā na na siyuṁ, bhavanteva,",
  "anya-e0812n0:423_2": "ato tena kāraṇena te subhā te sobhanā nate avanate kathaṁ na siyuṁ, bhavanteva.",
  "anya-e0812n0:424": "‘‘Jinaṁ paṇāmonatasajjanaṁ janaṁ,",
  "anya-e0812n0:425": "Guṇe nivesentamasajjanaṁ’janaṁ;",
  "anya-e0812n0:426": "Veneyyanette guṇabhājanaṁ janaṁ,",
  "anya-e0812n0:427": "Name mamentaṁ khalu sajjanaṁjana’’nti.",
  "anya-e0812n0:428": "Idaṁ pādacatukkantayamakamekarūpamabyapetabyapetayamakaṁ dukkaraṁ.",
  "anya-e0812n0:429_0": "Paṇāmonatasajjanaṁ paṇāmitukāmonatasādhujanavantaṁ janaṁ veneyyajanaṁ asajja pamādamakatvā",
  "anya-e0812n0:429_1": "guṇe sīlādiguṇe nivesentaṁ niyojentaṁ veneyyanette añjanaṁ añjanabhūtaṁ guṇabhājanaṁ",
  "anya-e0812n0:429_2": "guṇānamādhārabhūtaṁ sajjanaṁjanaṁ iminā kāraṇena sādhujanānaṁ añjanabhūtaṁ janaṁ",
  "anya-e0812n0:429_3": "sādhujanaṁ khalu ekantena mamentaṁ mamāyantaṁ naṁ jinaṁ name namāmi.",
  "anya-e0812n0:430": "‘‘Sābhāsu sābhā bhuvane jinassa,",
  "anya-e0812n0:431": "Sābhāya sā bhāsatiyeva jātu;",
  "anya-e0812n0:432": "Sābhāya sā bhāti na ce kathaṁ na,",
  "anya-e0812n0:433": "Sābhā sasābhānamaticca bhātī’’ti.",
  "anya-e0812n0:434": "Idaṁ pādacatukkādiyamakekarūpabyapetaṁ.",
  "anya-e0812n0:435_0": "Bhuvane sattaloke sābhāsu vijjamānābhāsu jinassa sābhā sobhanā ābhā sābhāya vijjamānāya,",
  "anya-e0812n0:435_1": "sobhanāya vā ābhāya ābhāto jātu ekantena bhāsatiyeva dippateva, sā jinābhā sābhāya",
  "anya-e0812n0:435_2": "vijjamānābhāto adhikā hutvā ce na bhāti yadi na bhāsati, sasābhānaṁ vijjamānasobhanābhānaṁ",
  "anya-e0812n0:435_3": "brahmādīnaṁ sābhā sobhanābhāyo aticca atikkamma kathaṁ na bhāti, bhāsatiyeva.",
  "anya-e0812n0:436": "‘‘Na bhāsurā tepi surā vibhūsitā,",
  "anya-e0812n0:437": "Tathāsurā bhūri surāparājitā;",
  "anya-e0812n0:438": "Sabhāsu rājāpi tathā surājito,",
  "anya-e0812n0:439": "Yathā surājanti surāvinissaṭā’’ti.",
  "anya-e0812n0:440": "Idaṁ pādacatukkamajjhayamakekarūpabyapetaṁ.",
  "anya-e0812n0:441_0": "Surāvinissaṭā surāpānato apagatā janā yathā surājanti, tathā vibhūsitā visesena alaṅkatā",
  "anya-e0812n0:441_1": "tepi surā te devā api na bhāsurā sobhamānā na honti, tathā evaṁ surāparājitā surāpānahetu",
  "anya-e0812n0:441_2": "parājitabhāvaṁ pattā bhūri asurā bahavo vepacittiādayo asurāpi na bhāsurā na sobhanti,",
  "anya-e0812n0:441_3": "tathā evaṁ surājito suṭṭhu alaṅkato rājāpi sabhāsu na bhāsuro.",
  "anya-e0812n0:442": "‘‘Jināṇattiyaṁ yo’hitāsā sitāsā,",
  "anya-e0812n0:443": "Avassaṁva te hontya’tāsā hatāsā;",
  "anya-e0812n0:444": "Ato sabbapāpe satāsā vatāsā,",
  "anya-e0812n0:445": "Karonteva santissitā sāmitāsā’’ti.",
  "anya-e0812n0:446": "Idaṁ pādacatukkantayamakamekarūpabyapetaṁ.",
  "anya-e0812n0:447_0": "Ye sappurisā jināṇattiyaṁ buddhassa vinayapaññattisaṅkhātāṇattiyaṁ ohitāsā avītikkamavasena",
  "anya-e0812n0:447_1": "patiṭṭhitaāsā honti sitāsā parisuddhāsā, te sādhavo hatāsā anukkamena hatataṇhā avassaṁva",
  "anya-e0812n0:447_2": "ekanteneva atāsā bhayarahitā yato honti, ato tasmā sabbapāpe sabbākusale satāsā bhayasahitā",
  "anya-e0812n0:447_3": "vatāsāva niravajjavatābhilāsavanto sādhujanā santissitā santinissitāyo sāmitāsā sāmibhāvāsāyo karonteva.",
  "anya-e0812n0:448": "33.",
  "anya-e0812n0:449": "Yamakaṁ taṁ paheḷī ca, nekantamadhurāni’ti;",
  "anya-e0812n0:450": "Upekkhiyanti sabbāni, sissakhedabhayā mayā.",
  "anya-e0812n0:451_0": "33. Nanu yamakaṁ nāma kavīnaṁ sāmatthiyavisesasūcakanti tattha taṁ sopayogaṁ, paheḷikā",
  "anya-e0812n0:451_1": "ca sopayogā kīḷāvinodane sambādhaṭṭhānamantane parabyāmohane paramabyāmohane (ka.),",
  "anya-e0812n0:451_2": "kābyādāsa 3.97 ca, tasmā tattha kathamupekkhā bhavatoti āha ‘‘yamaka’’ntiādi. Taṁ",
  "anya-e0812n0:451_3": "yathāvuttaṁ yamakañca sukaradukkarappabhedaṁ. Paheḷikā pana pubbācariyehi soḷasa",
  "anya-e0812n0:451_4": "niddiṭṭhā samāgatāvañcitādikā. Tatthidaṁ lakkhaṇaṁ –",
  "anya-e0812n0:452": "Samāgatā nāma siyā, guḷhatthā padasandhinā;",
  "anya-e0812n0:453": "Vañcitāññattha ruḷhena, yattha saddena vañcanā.",
  "anya-e0812n0:454": "Ukkantātibyavahita-ppayogā mohakārinī;",
  "anya-e0812n0:455": "Siyā pamussitā yassā, dubbodhatthā padāvali.",
  "anya-e0812n0:456": "Samānarūpā’mukhyatthā-ropāhitapadā siyā;",
  "anya-e0812n0:457": "Pharusā paccayādīhi, jātasaddā kathañcipi.",
  "anya-e0812n0:458": "Saṅkhyātā nāma saṅkhyānaṁ, yattha byāmohakāraṇaṁ;",
  "anya-e0812n0:459": "Aññathā’bhāsate yattha, vākyattho sā pakappitā.",
  "anya-e0812n0:460": "Sā nāmantarikā yassā, nāme nānatthakappanā;",
  "anya-e0812n0:461": "Nibhūtā’vaṭṭhitaññatthā, tulyatthasutihetuto.",
  "anya-e0812n0:462": "Samānasaddā sā iṭṭha-saddapariyāyasādhitā;",
  "anya-e0812n0:463": "Sammuḷhā mūḷhatāyeva, niddiṭṭhatthāpi sādhukaṁ.",
  "anya-e0812n0:464": "Yassā sambandhabāhulyā, nāmaṁ sā pārihārikī;",
  "anya-e0812n0:465": "Ekacchannā bhave byañjā-dheyyaṁ nissayagopanā.",
  "anya-e0812n0:466": "Sā bhave ubhayacchannā, yassā ubhayagopanā;",
  "anya-e0812n0:467": "Saṁkiṇṇā nāma sā yassā, nānālakkhaṇasaṅkaroti.",
  "anya-e0812n0:468_0": "Dosattepi cesaṁ sabbesaṁ ukkantādīsu dosabhāve nāropitabbā. Esā hi manasoti (ka.)",
  "anya-e0812n0:468_1": "‘‘bahuguṇe paṇamati’’ccādinā subodhālaṅkāra 44 gāthā vākyasaṁkiṇṇanāmena na vuttā,",
  "anya-e0812n0:468_2": "pakappitā ca saṁsayadosaparihārena ‘‘yāte dutiyaṁ nilaya’’nti subodhālaṅkāra 112",
  "anya-e0812n0:468_3": "gāthā ādinā niddiṭṭhā.",
  "anya-e0812n0:469": "‘‘Pabhavā’natavittiṇṇā, tavā’ṇā mahatī sati;",
  "anya-e0812n0:470": "Cirāya jayataṁ nātha, pahutaphalasādhanī’’ti.",
  "anya-e0812n0:471": "Ayaṁ samāgatā.",
  "anya-e0812n0:472": "‘‘Bhaddamevo’paseveyya, vidhūtamadakibbisaṁ;",
  "anya-e0812n0:473": "Sampāpaye puraṁ khemaṁ, sa danto’ttanisevina’’nti.",
  "anya-e0812n0:474": "Ayaṁ vañcitā.",
  "anya-e0812n0:475": "Pamussitādayo tu lakkhaṇānusārena, tatthodāharaṇānusārena ca veditabbā.",
  "anya-e0812n0:476_0": "Evaṁ pubbācariyehi parikappitā paheḷikā ceti etāni sabbāni ekantena niyamena na madhurāni",
  "anya-e0812n0:476_1": "attharasassa vā saddarasassa vā kassaci abhāvena assāditabbāni na hontīti iminā kāraṇena",
  "anya-e0812n0:476_2": "sissānamuppanno khedoyeva bhayaṁ tato tesaṁ khedato vā uppannabhayato mayā upekkhiyantīti sambandhanīyaṁ.",
  "anya-e0812n0:477_0": "33. Evaṁ sukaradukkaravasena duvidhattaṁ vatvā kavīnaṁ sāmatthiyappakāsane sappayojanayamakānañca,",
  "anya-e0812n0:477_1": "kīḷāvinodane sambādhaṭṭhānasammantane parabyāmohane cāti imesu sappayojanānañca paheḷikānamavacane",
  "anya-e0812n0:477_2": "kāraṇaṁ niddisati ‘‘yamaka’’miccādinā. Taṁ yamakaṁ yathāvuttaṁ sukaradukkarādibhedaṁ",
  "anya-e0812n0:477_3": "yamakajātañca paheḷi ca pubbācariyehi niddiṭṭhā samāgabhādikā paheḷikā ca iti imāni",
  "anya-e0812n0:477_4": "sabbāni ekantamadhurāni na iti assādetabbassa attharasassa, saddarasassa vā niyamato",
  "anya-e0812n0:477_5": "abhāvā ekantena amadhurāni, iti iminā kāraṇena ca sissakhedabhayā sissānaṁ asahanasaṅkhātāya",
  "anya-e0812n0:477_6": "asahanena jātāya vā bhītiyā ca mayā upekkhīyanti. Sissānaṁ khedoyeva bhayaṁ, sissakhedato",
  "anya-e0812n0:477_7": "uppannaṁ vā bhayaṁ, tatoti viggaho.",
  "anya-e0812n0:478": "Ettha paheḷikā evaṁ daṭṭhabbā –",
  "anya-e0812n0:479": "Samāgatā ca vañcitu-kkantā pamussitāpi ca;",
  "anya-e0812n0:480": "Samānarūpā pharusā, saṅkhyātā ca pakappitā.",
  "anya-e0812n0:481": "Athopi nāmantarikā, nibhūtā ca paheḷikā;",
  "anya-e0812n0:482": "Atho samānasaddā ca, sammuḷhā pārihārikī;",
  "anya-e0812n0:483": "Ekacchannobhayacchannā, saṁkiṇṇāti ca soḷasāti.",
  "anya-e0812n0:484": "Tatridaṁ lakkhaṇaṁ –",
  "anya-e0812n0:485": "Samāgatā nāma siyā, guḷhatthā padasandhinā;",
  "anya-e0812n0:486": "Vañcitāññattha ruḷhena, yattha saddena vañcanā.",
  "anya-e0812n0:487": "Ukkantātibyavahita-ppayogā mohakārinī;",
  "anya-e0812n0:488": "Siyā pamussitā yassā, dubbodhatthā padāvali.",
  "anya-e0812n0:489": "Samānarūpā’mukhyatthā-ropāhitapadā siyā;",
  "anya-e0812n0:490": "Pharusā paccayādīhi, jātasaddā kathañcipi.",
  "anya-e0812n0:491": "Saṅkhyātā nāma saṅkhyānaṁ, yattha byāmohakāraṇaṁ;",
  "anya-e0812n0:492": "Aññathā’bhāsate yattha, vākyattho sā pakappitā.",
  "anya-e0812n0:493": "Sā nāmantarikā yassā, nāme nānatthakappanā;",
  "anya-e0812n0:494": "Nibhūtā’vaṭṭhitaññatthā, tulyatthasutihetuto.",
  "anya-e0812n0:495": "Samānasaddā sā iṭṭha-saddapariyāyasādhitā;",
  "anya-e0812n0:496": "Sammuḷhā mūḷhatāyeva, niddiṭṭhatthāpi sādhukaṁ.",
  "anya-e0812n0:497": "Yassā sambandhabāhulyā, nāmaṁ sā pārihārikī;",
  "anya-e0812n0:498": "Ekacchannā bhave byañjā-dheyyaṁ nissayagopanā.",
  "anya-e0812n0:499": "Sā bhave ubhayacchannā, yassā ubhayagopanā;",
  "anya-e0812n0:500": "Saṁkiṇṇā nāma sā yassā, nānālakkhaṇasaṅkaroti.",
  "anya-e0812n0:501_0": "Ayaṁ panettha attho – padasandhinā padānaṁ sandhānato guḷhatthā apākaṭatthā samāgatā",
  "anya-e0812n0:501_1": "nāma siyā. Guḷhatthāti pasiddhānuvādena apasiddhā samāgatā vidhīyate. Ito parampi",
  "anya-e0812n0:501_2": "anuvādānuvādyabhāvo evaṁ veditabbo. Yattha paheḷikāyaṁ aññattha ruḷhena saddena aññasmiṁ",
  "anya-e0812n0:501_3": "atthe pasiddhena ruḷhisaddena vañcanā vañcitā nāma siyā.",
  "anya-e0812n0:502_0": "Atibyavahitappayogā atisayena antaritapayujjamānapadayuttā tatoyeva mohakārinī sammohakārikā",
  "anya-e0812n0:502_1": "paheḷikā ukkantā nāma. Yassā paheḷikāya padāvali padapanti dubbodhatthā duranubodhābhidheyyā, sā pamussitā nāma.",
  "anya-e0812n0:503_0": "Amukhyatthāropāhitapadā appadhānatthe mukhyatthapakāsakasaddānaṁ kiñci sadhammaṁ",
  "anya-e0812n0:503_1": "nissāya āropanato upaṭṭhitapadayuttā samānarūpā nāma siyā. Paccayādīhi paccayādesādīhi",
  "anya-e0812n0:503_2": "kathañcipi yena kenaci pakārena jātasaddā nipphannasaddā pharusā nāma.",
  "anya-e0812n0:504_0": "Yattha yassaṁ paheḷikāyaṁ saṅkhyānaṁ gaṇanaṁ vuttamapi byāmohakāraṇaṁ hoti, sā paheḷikā",
  "anya-e0812n0:504_1": "saṅkhyātā nāma siyā. Yattha yassaṁ paheḷikāyaṁ vākyattho samudāyattho aññathā aññena",
  "anya-e0812n0:504_2": "pakārena ābhāsate viññāyate, sā pakappitā nāma.",
  "anya-e0812n0:505_0": "Yassā paheḷikāya nāme payuttābhidhāne nānatthakappanā vividhābhidheyyakappanā sambhavati,",
  "anya-e0812n0:505_1": "sā paheḷikā nāmantarikā nāma. Tulyatthasutihetuto samānatthasaddānaṁ payogahetuyā",
  "anya-e0812n0:505_2": "avaṭṭhitaññatthā patiṭṭhitaaññatthā hoti, sā nibhūtā nāma.",
  "anya-e0812n0:506_0": "Yā paheḷikā iṭṭhasaddapariyāyasādhitā icchitatthasaddassa vevacanehi nipphāditā hoti,",
  "anya-e0812n0:506_1": "sā samānasaddā nāma. Sādhukaṁ niddiṭṭhatthāpi dassitaatthayuttāpiyā mūḷhatāyeva sammohabhāvatthaṁ",
  "anya-e0812n0:506_2": "eva bhavati, sā sammuḷhā nāma.",
  "anya-e0812n0:507_0": "Yassā paheḷikāya viracane nāmaṁ dassiyamānaṁ nāmaṁ sambandhabāhulyā sambandhassa",
  "anya-e0812n0:507_1": "bahulabhāvato bhavati, sā pārihārikī nāma. Yassā ādheyyaṁ byañja abhibyañjiya pakāsetvā",
  "anya-e0812n0:507_2": "nissayagopanā ādhāragutti bhavati, sā ekacchannā nāma.",
  "anya-e0812n0:508_0": "Yassā payoge ubhayagopanā ubhinnamādhārādheyyānaṁ gopanā bhavati, sā ubhayacchannā",
  "anya-e0812n0:508_1": "nāma. Yassā nānālakkhaṇasaṅkaro samāgatādinānāvidhalakkhaṇānaṁ saṅkaro hoti, sā saṁkiṇṇā nāma siyā.",
  "anya-e0812n0:509": "Idāni samāgatādīnaṁ lakkhiyaṁ kamena evaṁ ñātabbaṁ –",
  "anya-e0812n0:510": "‘‘Pabhavā’natavittiṇṇā, tavā’ṇā mahatī satī;",
  "anya-e0812n0:511": "Cirāya jayataṁ nātha, pahutaphalasādhinī’’ti.",
  "anya-e0812n0:512": "Ayaṁ samāgatā.",
  "anya-e0812n0:513_0": "Nātha tava pabhavato paṭṭhāya natavittiṇṇā oṇatavasena patthaṭā, evaṁ sati nadī viya",
  "anya-e0812n0:513_1": "dissati. Pabhava pakaṭṭhatta sobhāvanta. Bho nātha tava tuyhaṁ mahatī satī mahantī",
  "anya-e0812n0:513_2": "samānā āṇā ānatavittiṇṇā attani natesu janesu patthaṭā pahutaphalasādhinī bahulatthanipphādanī",
  "anya-e0812n0:513_3": "cirāya cirakālaṁ jayataṁ ukkaṁsabhāvena pavattatu. Ettha pabhavaānataitisandhinā attho guḷho.",
  "anya-e0812n0:514": "‘‘Bhaddamevo’paseveyya, vidhūtamadakibbisaṁ;",
  "anya-e0812n0:515": "Sampāpaye puraṁ khemaṁ, sa danto’ttanisevita’’nti.",
  "anya-e0812n0:516": "Ayaṁ vañcitā.",
  "anya-e0812n0:517_0": "Vidhūtamadakibbisaṁ vināsitamadadosaṁ bhaddameva mandapiya pindapissa (ka.) – bhaddajātikesu",
  "anya-e0812n0:517_1": "hatthīsu bhaddajātikahatthimeva upaseveyyāti vuttaṁ viya dissati. Bhaddameva uttamapurisameva",
  "anya-e0812n0:517_2": "seveyyāti attho. Sevanaṁ kimatthanti ce? Hatthipakkhe danto sikkhito so hatthi attanisevitaṁ",
  "anya-e0812n0:517_3": "attānaṁ bhajitaṁ janaṁ khemaṁ nibbhayaṁ puraṁ nagaraṁ sampāpeti. Purisapakkhe pana",
  "anya-e0812n0:517_4": "danto damito so ariyapuggalo attanisevitaṁ attānamupasevitaṁ janaṁ khemaṁ niddukkhaṁ",
  "anya-e0812n0:517_5": "puraṁ nibbānapuraṁ pāpeti. Ettha kavicchitauttamatthato aññena hatthiatthe ruḷhena",
  "anya-e0812n0:517_6": "saddena vañcanā nāma.",
  "anya-e0812n0:518": "‘‘Bahuguṇe paṇamati, dujjanānaṁpyayaṁ jano;",
  "anya-e0812n0:519": "Hitaṁ pamudito niccaṁ, sugataṁ samanussara’’nti.",
  "anya-e0812n0:520": "Ayaṁ ukkantā. Imassattho upari āgamissati.",
  "anya-e0812n0:521": "Byākiṇṇadosatte satipi paheḷikāruḷhattā esā iṭṭhā. Vuttañhi ‘‘paheḷikāyamāruḷhā, na hi duṭṭhā kiliṭṭhatā’’ti. Iha sambandhīpadānaṁ aṭṭhānaṭṭhāpanena byavahitattaṁ hoti.",
  "anya-e0812n0:522": "‘‘Mukhaphullaṁ giṅgamakaṁ, niyuruggatthanunnataṁ;",
  "anya-e0812n0:523": "Paṭaccarī varaṁ poso, bhīruyā dhārayantiyā’’ti.",
  "anya-e0812n0:524": "Ayaṁ pamussitā.",
  "anya-e0812n0:525_0": "Mukhaphullaṁ tilakādiṁ giṅgamakaṁ evaṁnāmakaṁ pasādhanaṁ niyuruggatthanunnataṁ niyuraṁ",
  "anya-e0812n0:525_1": "valayaṁ, uggatthanaṁ payodharapaṭaṁ, unnataṁ nalāṭapaṭādikaṁ, mukhato unnatābharaṇañca",
  "anya-e0812n0:525_2": "dhārayantiyā bhīruyā itthiyā paṭaccarī jiṇṇavatthanivāsī poso puriso varaṁ uttamo.",
  "anya-e0812n0:525_3": "Ettha bahupayogarahitehi saddehi racitattā atthassa duravabodhatā.",
  "anya-e0812n0:526": "‘‘Nava’ggaratanāna’smiṁ, dissanti ratanākare;",
  "anya-e0812n0:527": "Purisānettha aṭṭhannaṁ, aṭṭhā’sādhāraṇā’para’’nti.",
  "anya-e0812n0:528": "Ayaṁ samānarūpā.",
  "anya-e0812n0:529_0": "Asmiṁ ratanākare aggaratanāni nava dissanti, ettha imesu ratanesu aṭṭha ratanāni",
  "anya-e0812n0:529_1": "aṭṭhannaṁ purisānaṁ asādhāraṇāni, aparaṁ ratanaṁ sādhāraṇaṁ. Imāni nava lokuttarāni",
  "anya-e0812n0:529_2": "cittīkatādiatthena ‘‘ratanānī’’ti ca tappabhavo sammāsambuddho ‘‘ākaro’’ti ca kappitoti",
  "anya-e0812n0:529_3": "amukhyatthesu ratanādisaddānamāropanaṁ hoti.",
  "anya-e0812n0:530": "‘‘Vindanti devagandhabbā, himavantamahātale;",
  "anya-e0812n0:531": "Rasavante sare satta, na nāgāpi uposathā’’ti.",
  "anya-e0812n0:532": "Ayaṁ pharusā.",
  "anya-e0812n0:533_0": "Himavantamahātale himālayassa matthake rasavante sodake satta sare anotattādike devagandhabbā",
  "anya-e0812n0:533_1": "vindanti sevanti, uposathā nāgāpi na vindanti. Ayamaparattho. Himavantamahātale candaraṁsiyutte",
  "anya-e0812n0:533_2": "mahāpāsādatale devagandhabbā kīḷamānā gandhabbā rasavante madhuraguṇayutte satta",
  "anya-e0812n0:533_3": "sare vīṇāya chajjādike satta sare vindanti, nāgāpi ariyāpi uposathāpi upavutthāpi",
  "anya-e0812n0:533_4": "na vindanti nānubhavanti. Ettha dibbantīti devā. Uposatho etesamatthīti uposathāti",
  "anya-e0812n0:533_5": "viggaho. Lakkhaṇakkamato pasiddhapacurapayogato aññadatthā yena kenaci lesena paccayādīnaṁ",
  "anya-e0812n0:533_6": "jātasaddassa atthitā.",
  "anya-e0812n0:534": "‘‘Gītasadde sarā dve dve, dve chajjaññatra chassarā;",
  "anya-e0812n0:535": "Pañcavaṇṇaṁ yathā cakkhu, chabbaṇṇā nāsikā tathā’’ti.",
  "anya-e0812n0:536": "Ayaṁ saṅkhyātā.",
  "anya-e0812n0:537_0": "Gītasadde sarā dve honti, chajja’ññatra chajjato aññatra chajjaṁ vajjetvā usabho",
  "anya-e0812n0:537_1": "gandhāro majjhimo pañcamo dhevato nisādoti. Ettha yugaḷato dve dve chassarā chasaravanto.",
  "anya-e0812n0:537_2": "Yathā cakkhu pañcavaṇṇaṁ hoti, tathā evaṁ nāsikā chabbaṇṇā hoti, gītasadde īkāraakārasaradvayasabbhāvato",
  "anya-e0812n0:537_3": "ca chajjaṁ ṭhapetvā usabhādīsu sarānaṁ tividhattā ca ‘‘cakkhū’’ti sarabyañjanavasena",
  "anya-e0812n0:537_4": "pañcavaṇṇānaṁ sabbhāvato ca ‘‘nāsikā’’ti channaṁ sabbhāvato ca evaṁ vuttaṁ. Ettha",
  "anya-e0812n0:537_5": "vuttasaṅkhyāgītādisaddasanniṭṭhānato sammohakārinī hoti.",
  "anya-e0812n0:538": "‘‘Pātu vo udito rājā, sirimā rattamaṇḍalo;",
  "anya-e0812n0:539": "Sakantigahanakkhatta-saṅghayutto sulakkhaṇo’’ti.",
  "anya-e0812n0:540": "Ayaṁ pakappitā.",
  "anya-e0812n0:541_0": "Sirimā sirimanto rattamaṇḍalo anurattajanapadamaṇḍalo, anurattaamaccamaṇḍalo vā sakantigahanakkhattasaṅghayutto",
  "anya-e0812n0:541_1": "sakassa attano ante samīpe gahanehi aviraḷehi khattasaṅghehi khattiyasamūhehi yutto",
  "anya-e0812n0:541_2": "saṁyutto sulakkhaṇo pasatthapurisalakkhaṇo udito pasiddho rājā narindo vo tumhe pātu",
  "anya-e0812n0:541_3": "rakkhatūti ayaṁ anadhippetattho. Sirimā ‘‘lakkhiyā vāsaṭṭhānattā’’ti vuttattā sirimanto",
  "anya-e0812n0:541_4": "rattamaṇḍalo uggamane rattamaṇḍalo sakantigahanakkhattasaṅghayutto kantisahitehi",
  "anya-e0812n0:541_5": "gahanakkhattatāragaṇehi yutto sulakkhaṇo suṭṭhu sasalakkhaṇo udito uggato rājā cando",
  "anya-e0812n0:541_6": "vo tumhe pātūti ubhayapakkhassa sādhāraṇaguṇaguṇīpadapariggahena idha vākyatthassa",
  "anya-e0812n0:541_7": "aññathā dissamānatā hoti.",
  "anya-e0812n0:542": "‘‘Vuccatā’do isitye’ko, sumahantopakāravā;",
  "anya-e0812n0:543": "Sanātano ca na isi, na sakhā na sanātano’’ti.",
  "anya-e0812n0:544": "Ayaṁ nāmantarikā.",
  "anya-e0812n0:545_0": "Eko ādo pubbe ‘‘isī’’ti vuccati, sumahantopakāravā atimahantopakārasamannāgato sanātano",
  "anya-e0812n0:545_1": "ca sassato ca hoti, tathāpi na isi isi nāma na hoti, na sakhā mittopi na hoti, na",
  "anya-e0812n0:545_2": "sanātano sassatopi na hoti, ayaṁ gamyamānattho. Sumahā atimahanto eko ādo nāmādimhi",
  "anya-e0812n0:545_3": "isīti vuccati, anto majjhe pakāravā pa-kārena samannāgato, sanātano ca sassato ca",
  "anya-e0812n0:545_4": "hoti, isipi nāma na hoti, mittopi na hoti, so nātano tanaiti akkharadvayarahito na",
  "anya-e0812n0:545_5": "hoti. Ādimajjhānaṁ vuttattā anteti ñāyati, ‘‘isipatanavihāro’’ti gahetabbaṁ. Tattha",
  "anya-e0812n0:545_6": "isipatananāmena isiādīnaṁ gamyamānatthattā nānatthakappanā hoti.",
  "anya-e0812n0:546": "‘‘Dhāvantaṁ udayā atthaṁ, muhuttaṁ na nivattati;",
  "anya-e0812n0:547": "Na candamaṇḍalaṁ etaṁ, nāpi ādiccamaṇḍala’’nti.",
  "anya-e0812n0:548": "Ayaṁ nibhūtā.",
  "anya-e0812n0:549_0": "Udayā udayato pabhuti atthaṁ yāva atthaṁ dhāvantaṁ javantaṁ muhuttaṁ muhuttakālaṁ",
  "anya-e0812n0:549_1": "na nivattati na punāvattati. Etaṁ candamaṇḍalampi na hoti, ādiccamaṇḍalampi na hoti.",
  "anya-e0812n0:549_2": "Udayā paṭisandhito atthaṁ yāvacuti. Dhāvantanti āyukiccato āyucandādīnamatthānaṁ,",
  "anya-e0812n0:549_3": "tappakāsakasaddānañca tulyattā ettha patiṭṭhitacandādiatthantarānaṁ sambhavo.",
  "anya-e0812n0:550": "‘‘Deviṁ kittimahīnāmaṁ, kaḷāratthavhayaṁ puriṁ;",
  "anya-e0812n0:551": "Hitvā na sari so dhīro, karontopyu’yyamavhaya’’nti karontomuttamavhayanti (ka.).",
  "anya-e0812n0:552": "Ayaṁ samānasaddā.",
  "anya-e0812n0:553_0": "Kittimahīnāmaṁ kittimahīnaṁ dvinnaṁ nāmena samannāgataṁ deviṁ aggamahesiṁ kaḷāratthavhayaṁ",
  "anya-e0812n0:553_1": "puriṁ kaḷāraatthānaṁ dvinnaṁ nāmena samannāgataṁ puriṁ nagarañca so dhīro hitvā pariccajitvā",
  "anya-e0812n0:553_2": "uyyamavhayaṁ uyyamanāmena samannāgataṁ karonto api na sari sampattiṁ nānusari, yasodharādeviñca",
  "anya-e0812n0:553_3": "kapilavatthupuriñca hitvā vīriyasaṅkhātapadhānaṁ karonto mahāsatto sampattiṁ na sari,",
  "anya-e0812n0:553_4": "etthābhimatayasodharādisaddānaṁ pariyāyehi kittimahīsaddādīhi racitatā.",
  "anya-e0812n0:554": "‘‘Catuddisāmukhā bandhā, cattāro sindhavā sayaṁ;",
  "anya-e0812n0:555": "Paribhuñjanti nikkhittaṁ, tiṇaṁ majjhe yathāsukha’’nti.",
  "anya-e0812n0:556": "Ayaṁ sammuḷhā.",
  "anya-e0812n0:557_0": "Sindhavā cattāro assā catuddisāmukhā yathā catuddisāsammukhā honti, tathā bandhā",
  "anya-e0812n0:557_1": "majjhe nikkhittaṁ tiṇaṁ sayaṁ yathāsukhaṁ paribhuñjanti, aññamaññaṁ piṭṭhiṁ katvā",
  "anya-e0812n0:557_2": "bandhā viya khāyati, te pana sammukhaṁ katvā bandhā honti. Ettha ‘‘catuddisāmukhābandhā’’ti",
  "anya-e0812n0:557_3": "niddiṭṭhattā piṭṭhiṁ katvā bandhāti sammuḷhatā hoti.",
  "anya-e0812n0:558": "‘‘Jano jīvanajānanda-karabandhussa bhāsitaṁ;",
  "anya-e0812n0:559": "Sakkarontova pappoti, puññārikkhayagocare’’ti.",
  "anya-e0812n0:560": "Ayaṁ pārihārikī.",
  "anya-e0812n0:561_0": "Jīvanajānandakarabandhussa jīvanato udakato jātānaṁ padumānaṁ ānandakarassa sūriyassa",
  "anya-e0812n0:561_1": "bandhussa sammāsambuddhassa bhāsitaṁ vacanaṁ sakkaronto pūjento jano puññārikkhayagocare",
  "anya-e0812n0:561_2": "puññānaṁ paṭipakkhattā puññārisaṅkhātānaṁ akusalānaṁ khayassa nimittabhūtaṁ nibbānamārammaṇaṁ",
  "anya-e0812n0:561_3": "katvā uppanne maggaphale pappoti pāpuṇāti. Ettha jīvanajānaṁ ānandakarassa bandhusseti",
  "anya-e0812n0:561_4": "ca, puññārīnaṁ khayanimittaṁ ārammaṇaṁ katvā pavatteti ca iminā buddho maggaphalā",
  "anya-e0812n0:561_5": "ca pārampariyena sambandhena vuttāti sambandhānaṁ bāhullabhāvo.",
  "anya-e0812n0:562": "‘‘Na gaṇhāti mahantampi, saddaṁ na ca vibhūsanaṁ;",
  "anya-e0812n0:563": "Catuppadassa kassāpi, kaṇṇoyaṁ na kilāphalo’’ti.",
  "anya-e0812n0:564": "Ayaṁ ekacchannā.",
  "anya-e0812n0:565_0": "Kassāpi catuppadassa kaṇṇo mahantampi saddaṁ na gaṇhāti, ārammaṇaṁ na karoti, vibhūsanampi",
  "anya-e0812n0:565_1": "na gaṇhāti. Tathāpi ayaṁ kaṇṇo aphalo na kila, saphalato nipphalo na hoti kira. Assakaṇṇo",
  "anya-e0812n0:565_2": "rukkho. Ettha kaṇṇoti ādheyyaṁ katvā tadādhārassa avacanato nissayagutti.",
  "anya-e0812n0:566": "‘‘Alaṅkaronto bhuvanaṁ, sassiriko sadevakaṁ;",
  "anya-e0812n0:567": "Kasmiṁ sañjātasaṁvaddho, ko kena nupalimpatī’’ti.",
  "anya-e0812n0:568": "Ayaṁ ubhayacchannā.",
  "anya-e0812n0:569_0": "Sassiriko sadevakaṁ bhuvanaṁ alaṅkarontoti buddho viya khāyati. Bhuvanaṁ bhuvanasaṅkhātaṁ",
  "anya-e0812n0:569_1": "kaṁ jalaṁ sadā eva alaṅkaronto sassiriko lakkhiyasamannāgato kasmiṁ jale sañjātasaṁvaddho",
  "anya-e0812n0:569_2": "ko kataro kena jalena na upalimpati na limpati. Padumoti visajjanaṁ. Padumo hi puṁnapuṁsakaliṅgo.",
  "anya-e0812n0:569_3": "Iha jalapadumānaṁ dvinnampi chāditattā ubhayacchannā nāma.",
  "anya-e0812n0:570": "‘‘Ādo soyeva yo ante, majjhimassādi majjhimo;",
  "anya-e0812n0:571": "Siddhantādīsu vattantaṁ, asaṅkhatapadaṁ vadā’’ti.",
  "anya-e0812n0:572": "Ayaṁ saṁkiṇṇā.",
  "anya-e0812n0:573_0": "Ante avasāne yo hoti, ādopi soyeva hoti, majjhimassa ādibhūto majjhimo eva hoti,",
  "anya-e0812n0:573_1": "siddhaṁ nipphannaṁ tādīsu ariyesu vattantaṁ asaṅkhatapadaṁ vada kathehīti ayamaparattho.",
  "anya-e0812n0:573_2": "Ādo ādimhi soyeva sakāro eva ante pariyosāne yo yakāroyeva, majjhimo majjhimavaṇṇo",
  "anya-e0812n0:573_3": "majjhimassa saddassa ādi makāro, siddhantādīsu matasamayakālādīsu vattantaṁ vācakabhāvena",
  "anya-e0812n0:573_4": "pavattantaṁ asaṅkhatapadaṁ saṅkhatato aññattā asaṅkhatabhūtaṁ paññattiṁ vada kathehīti.",
  "anya-e0812n0:573_5": "Samayasaddo hi nāmapaññatti. Ettha siddhantasaddena ādisaddassa saṅgahitattā tādiattho",
  "anya-e0812n0:573_6": "labbhatīti atthassa guḷhatāya samāgatālakkhaṇena ca ‘‘so’’ti ‘‘yo’’ti ‘‘asaṅkhatapada’’nti",
  "anya-e0812n0:573_7": "aññattharuḷhasaddena vañcitattā vañcitālakkhaṇena ca samayasadde nānatthakappanato",
  "anya-e0812n0:573_8": "nāmantarikālakkhaṇena cāti tīhipi lakkhaṇehi missitoti. Sesesupi saṁkiṇṇattaṁ evameva",
  "anya-e0812n0:573_9": "veditabbaṁ. Tattha tattha vuttalakkhaṇānusāreneva samāgatādīnaṁ anvatthasaññatā veditabbā.",
  "anya-e0812n0:574": "34.",
  "anya-e0812n0:575": "Desakālakalāloka-ñāyāgamavirodhi yaṁ;",
  "anya-e0812n0:576": "Taṁ virodhipadaṁ ce’ta-mudāharaṇato phuṭaṁ.",
  "anya-e0812n0:577_0": "34.‘‘Desi’’ccādi. Deso thalajaladesādi. Kālo rattindivo. Kalā naccagītādayo. Loko",
  "anya-e0812n0:577_1": "carācarabhūtappavatti. Ñāyo yutti. Āgamo idha buddhavacanaṁ. Aññattha tu sutidhammasaṁhitā,",
  "anya-e0812n0:577_2": "te ca. Tehi virodho assa atthīti desa…pe… virodhi. Yanti anuvaditvā. Taṁ virodhipadanti",
  "anya-e0812n0:577_3": "vidhīyate. Etañca padaṁ udāharaṇato lakkhiyato phuṭaṁ pākaṭaṁ. Yato jalajādīnaṁ thalādīsu",
  "anya-e0812n0:577_4": "pātubhāvādi, ratyādīsu sambhavantānaṁ kusumādīnaṁ divādīsu sambhavo ca, ‘‘naccagītādicatusaṭṭhiyā",
  "anya-e0812n0:577_5": "kalāsu bhinnachajjo nāma sattasaro’’tiādinā kalāsatthābhihitalakkhaṇātikkamavirodho",
  "anya-e0812n0:577_6": "ca, ‘‘aggisītalo, nissāro khadiro’’tiādinā lokasīmātikkamo ca, vuttāyapā’naruppattasamuppattiyā",
  "anya-e0812n0:577_7": "middhassa rūpabhāvāpādanādiñāyavirodho ca, yathāsakamāgamena virodho ca sukhena ca",
  "anya-e0812n0:577_8": "sakkā pākaṭattā viññātuṁ, tato sabbametaṁ nodāhaṭanti adhippāyo.",
  "anya-e0812n0:578_0": "34. Evaṁ yamakapaheḷikānamadassane kāraṇaṁ vatvā idāni uddesakkamena sampattavirodhidosaṁ",
  "anya-e0812n0:578_1": "‘‘desakāli’’ccādinā vadati. Yaṁ padaṁ deso thalajalapabbatādi. Kālo rattindivo hemantādivasena",
  "anya-e0812n0:578_2": "tividho, vasantādivasena chabbidho. Kalā naccagītādicatusaṭṭhi. Loko thāvarajaṅgamabhūtapavattisaṅkhāto.",
  "anya-e0812n0:578_3": "Ñāyo yutti. Āgamo iha buddhavacanaṁ, aññattha pana sutidhammasaṁhito ca. Tehi virodho",
  "anya-e0812n0:578_4": "assa atthīti desa…pe… virodhi. Taṁ virodhipadaṁ nāma. Etaṁ virodhipadaṁ udāharaṇato",
  "anya-e0812n0:578_5": "lakkhiyato phuṭaṁ paribyattaṁ. Vassikajātisumanādīnaṁ jalajādibhāvo ca, padumakumudādīnaṁ",
  "anya-e0812n0:578_6": "thalajādibhāvo ca, rattiādīsu labbhamānānaṁ kumudādīnaṁ divādīsu sambhavo ca, naccagītādicatusaṭṭhiyā",
  "anya-e0812n0:578_7": "kalāsu ‘‘chajjo usabho gandhāro majjhimo pañcamo dhevato nisādo’’ti dassitasattasarānamekadesassa",
  "anya-e0812n0:578_8": "chajjassa bhinnasattasaro chajjo nāmāti samudāyavasena vohārakaraṇādīhi satthāgatataṁ,",
  "anya-e0812n0:578_9": "lakkhaṇātikkamañca, ‘‘aggi sītalo, candanaṁ uṇhaṁ, khadirarukkho nissāro, eraṇḍo",
  "anya-e0812n0:578_10": "sasāro’’ iccādinā lokamariyādātikkamo ca, middhassa arūpabhāvupapattiyā vuttāyapi",
  "anya-e0812n0:578_11": "rūpabhāvasādhanasadisayuttivirodhikathanañca, yathāsakamāgamamatikkamma kathanañcāti",
  "anya-e0812n0:578_12": "sabbesaṁ viruddhasabhāvassa pākaṭattā udāharaṇaṁ na dassayissāmāti adhippāyo. Imesameva",
  "anya-e0812n0:578_13": "desādivirodhīnamaviruddhattaṁ ettheva virodhipadadosaparihāre ‘‘bodhisattappabhāvenā’’ticcādinā",
  "anya-e0812n0:578_14": "dissati. Desa…pe… gamehi virodho, so assa atthīti desa…pe… virodhi. Nindāyaṁ ayamassatthīti vivacchitā.",
  "anya-e0812n0:579": "35.",
  "anya-e0812n0:580": "Ya’dappatīta’mānīya, vattabbaṁ neyyamāhu taṁ;",
  "anya-e0812n0:581": "Yathā sabbāpi dhavalā, disā rocanti rattiyaṁ.",
  "anya-e0812n0:582_0": "35.‘‘Ya’’miccādi. Appatītaṁ saddato, atthato vā anadhigataṁ nahyaññathāvagamo ganthantarābhāvato.",
  "anya-e0812n0:582_1": "Vakkhati hi ‘‘dullabhāvagatī sadda-sāmatthiyavilaṅghinī’’ti. Yaṁ kiñci padaṁ samānīya",
  "anya-e0812n0:582_2": "ānetvā vattabbaṁ, taṁ neyyamāhu. Yathetyudāharati. Sabbāpi sakalāpi disā pubbadisādayo",
  "anya-e0812n0:582_3": "dasa disā rattiyaṁ rajanyaṁ dhavalā ujjalā rocanti dippantīti ettake niddiṭṭhe candamarīcino ettha neyyattaṁ.",
  "anya-e0812n0:583_0": "35. Idāni neyyadosamudāharati ‘‘ya’’miccādinā. Yaṁ padaṁ appatītaṁ padantarena, tenābhihitatthena",
  "anya-e0812n0:583_1": "vā ‘‘imassatthoya’’miti aviññātaṁ ānīya vattabbaṁ, tatoyeva padantaramānīya vattabbaṁ",
  "anya-e0812n0:583_2": "hoti, taṁ neyyamāhu ‘‘neyyadoso’’ti porāṇā āhu. Yathā tatthodāharaṇamīdisaṁ ‘‘sabbāpi",
  "anya-e0812n0:583_3": "dhavalā disā rocanti rattiya’’nti. Sabbāpi disā pubbadakkhiṇādayo dasa disā dhavalā",
  "anya-e0812n0:583_4": "setā rattiyaṁ rajanyaṁ rocanti dippanti. Ettha disāya visesanaṁ dhavalaguṇaṁ kelāsakūṭasudhābhitticandaraṁsiādīsu",
  "anya-e0812n0:583_5": "kuto sañjātamiti anicchitattā aññanivattanatthaṁ candakiraṇādivācakapadaṁ ānetvā",
  "anya-e0812n0:583_6": "dhavalatā imineti vattabbattā dhavala padaṁ neyyadosena duṭṭhaṁ hoti. Patītaṁ viññātaṁ,",
  "anya-e0812n0:583_7": "na patītaṁ appatītaṁ. Ettha akāro pasajjapaṭisedhe.",
  "anya-e0812n0:584": "36.",
  "anya-e0812n0:585": "Nedisaṁ bahu maññanti, sabbe sabbattha viññuno;",
  "anya-e0812n0:586": "Dullabhā’vagatī sadda-sāmatthiyavilaṅghinī.",
  "anya-e0812n0:587_0": "36. Appatītaṁ nicchanti viññūti dassetumāha ‘‘ne’’tiādi. Īdisaṁ anantare vuttappakāraṁ",
  "anya-e0812n0:587_1": "neyyaṁ sabbepi viññuno ñeyyavidū sabbattha gajjādike na bahu maññanti na sambhāventi",
  "anya-e0812n0:587_2": "nappayujjanti. Kiṁ na bahumaññantīti ce āha ‘‘dullabhā’’tiādi. Tathā hi avagatī atthāvagamo",
  "anya-e0812n0:587_3": "saddaṁ vācakaṁ, sāmatthiyañca ñāyaṁ vilaṅghayati cajati anupadassanatoti saddasāmatthiyavilaṅghinī",
  "anya-e0812n0:587_4": "dullabhā na labhyate. Ñāyopattho vā saddopattho vā yottho na hoti. So nappatīyate",
  "anya-e0812n0:587_5": "yathā manasi avaṭṭhitamattenāti attho. Tasmā saddato, atthato vā patītabbamaneyyaṁ,",
  "anya-e0812n0:587_6": "tabbiparītaṁ neyyanti viññeyyaṁ.",
  "anya-e0812n0:588_0": "36. Imaṁ appatītapadaṁ viññūhi nābhimatanti dassento āha ‘‘nedisa’’miccādi. Īdisaṁ",
  "anya-e0812n0:588_1": "yathāvuttappakāraṁ neyyaṁ sabbe viññuno sabbattha gajjapajjādike na bahu maññanti",
  "anya-e0812n0:588_2": "na sambhāventi nappayojenti. Avagatī atthāvabodho saddasāmatthiyavilaṅghinī saddasaṅkhātavācakañca",
  "anya-e0812n0:588_3": "sāmatthiyasaṅkhātañāyañca atikkamma pavattinī dullabhā tādisapayogābhāvato dullabhā",
  "anya-e0812n0:588_4": "hoti. Yo attho saddāgato, ñāyāgato vā na hoti, so kattuno manasi patiṭṭhitamattena",
  "anya-e0812n0:588_5": "patīto na hotīti taṁ padaṁ neyyadosamiti sabbe kavino pariharantīti adhippāyo. Bahumānaṁ",
  "anya-e0812n0:588_6": "karontīti vākye bahumaññantīti nāmadhātu. Saddasāmatthiyaṁ vilaṅghayati sīlenāti",
  "anya-e0812n0:588_7": "saddasāmatthiyavilaṅghinī.",
  "anya-e0812n0:589": "37.",
  "anya-e0812n0:590": "Siyā visesanāpekkhaṁ,",
  "anya-e0812n0:591": "Yaṁ taṁ patvā visesanaṁ;",
  "anya-e0812n0:592": "Sātthakaṁ taṁ yathā taṁ so,",
  "anya-e0812n0:593": "Bhiyyo passati cakkhunā.",
  "anya-e0812n0:594_0": "37.‘‘Siyā’’iccādi. Yaṁ padaṁ visesanaṁ patvā atthena saha vattatīti sātthakaṁ. Nibbisesanantu",
  "anya-e0812n0:594_1": "vuttatthameva hoti. Taṁ visesanāpekkhaṁ siyā. ‘‘Taṁ yathe’’tyādinā udāharati. ‘‘Passatī’’ti",
  "anya-e0812n0:594_2": "vutte ‘‘cakkhunā’’ti labbhateva.",
  "anya-e0812n0:595_0": "37.‘‘Siyā’’miccādi. Yaṁ padaṁ visesanaṁ patvā sātthakaṁ atthasahitaṁ, tadabhāve niratthakaṁ",
  "anya-e0812n0:595_1": "hoti, taṁ visesanāpekkhaṁ nāma siyā. Taṁ yathā tassodāharaṇamevaṁ ‘‘taṁ so bhiyyo",
  "anya-e0812n0:595_2": "passati cakkhunā’’ti. So puriso taṁ purisaṁ bhiyyo yebhuyyasā cakkhunā passati. Ettha",
  "anya-e0812n0:595_3": "‘‘passatī’’ti vutteyeva ‘‘cakkhunā’’ti ñāyati. Cakkhunāti visesyapadaṁ visesanaṁ",
  "anya-e0812n0:595_4": "laddhāva sātthakaṁ hoti. Visesane apekkhā assāti ca, saha atthena vattamānaṁ sātthakamiti ca samāso.",
  "anya-e0812n0:596": "38.",
  "anya-e0812n0:597": "Hīnaṁ kare visesyaṁ yaṁ, taṁ hīnatthaṁ bhave yathā;",
  "anya-e0812n0:598": "Nippabhīkatakhajjoto, samudeti divākaro.",
  "anya-e0812n0:599_0": "38.‘‘Hīna’’miccādi . Yaṁ visesanapadaṁ visesyaṁ visesitabbaṁ hīnaṁ lāmakaṁ kare kareyya,",
  "anya-e0812n0:599_1": "taṁ visesanapadaṁ hīnatthaṁ hīno attho yassa taṁ hīnatthaṁ nāma bhaveyya. ‘‘Yathā’’ityādinā",
  "anya-e0812n0:599_2": "udāharati. Nippabhīkato khajjoto yena so divākaro pabhākaro samudeti upagacchatīti.",
  "anya-e0812n0:599_3": "Ettha khajjotappabhāpaharaṇe na thuti divākarassāti.",
  "anya-e0812n0:600_0": "38.‘‘Hīnaṁ kare’’ccādi. Yaṁ padaṁ visesyaṁ hīnaṁ karoti, taṁ hīnatthaṁ bhave. Yathā",
  "anya-e0812n0:600_1": "tatthodāharaṇamevaṁ ‘‘nippabhīkatakhajjoto, samudeti divākaro’’ti. Pabhārahitakatā",
  "anya-e0812n0:600_2": "khajjotā yena so divākaro sūriyo samudeti uggacchati. ‘‘Nippabhīkatakhajjoto’’ti",
  "anya-e0812n0:600_3": "iminā visesanena lāmakālokaladdhayuttassa khajjopanakassa abhibhavanappakāsanaṁ sahassaraṁsino",
  "anya-e0812n0:600_4": "nindāyeva, na thutīti visesyaṁ hīnatthaṁ hoti. Hīno attho yasseti ca, natthi pabhā",
  "anya-e0812n0:600_5": "etesanti ca, nippabhā katāti ca, nippabhīkatā khajjotā yenāti ca viggaho.",
  "anya-e0812n0:601": "39.",
  "anya-e0812n0:602": "Pādapūraṇamattaṁ yaṁ, anatthamiti taṁ mataṁ;",
  "anya-e0812n0:603": "Yathā hi vande buddhassa, pādapaṅkeruhampica.",
  "anya-e0812n0:604": "39.Hi api casaddānaṁ pādapūraṇamattattā anatthakattaṁ. Visesanavisesyapadadoso.",
  "anya-e0812n0:605_0": "39.‘‘Pādapūraṇi’’ccādi. Yaṁ padaṁ pādapūraṇamattaṁ catutthaṁsasaṅkhātassa pādassa",
  "anya-e0812n0:605_1": "pūraṇamattameva hoti, taṁ anatthamiti mataṁ ñātaṁ. Yathāsaddo vuttattho. Buddhassa",
  "anya-e0812n0:605_2": "pādapaṅkeruhaṁ pādambujaṁ vandeti. Ettha hi apicāti imesaṁ samattanādiatthesu appavattito",
  "anya-e0812n0:605_3": "kevalaṁ pādapūraṇamattato anatthakattaṁ. Mattasaddo avadhāraṇe. Visesanavisesyapadadoso.",
  "anya-e0812n0:606": "Padadosaniddesavaṇṇanā niṭṭhitā.",
  "anya-e0812n0:607": "Vākyadosaniddesavaṇṇanā",
  "anya-e0812n0:608": "40.",
  "anya-e0812n0:609": "Saddato atthato vuttaṁ, yattha bhiyyopi vuccati;",
  "anya-e0812n0:610": "Tamekatthaṁ yathā’bhāti, vāridovārido ayaṁ.",
  "anya-e0812n0:611_0": "40.‘‘Saddato’’iccādi. Saddato vācakena tasmiṁyevatthe tasseva saddassa puna payogato",
  "anya-e0812n0:611_1": "atthato abhidheyyena pubbapaṭipādikasseva vatthussāvisesena puna paṭipādanato vuttaṁ",
  "anya-e0812n0:611_2": "payuttaṁ yaṁ padattharūpaṁ yattha yasmiṁ vākye bhiyyopi vuccati punapi payujjate,",
  "anya-e0812n0:611_3": "tamekatthanti anuvaditvā ‘‘yathe’’ccādinā vidhīyate. Vāriṁ dadātīti vārido. Ayaṁ",
  "anya-e0812n0:611_4": "vārido megho ābhāti dippatīti. Jaladānamattāpekkhāya idaṁ saddato ekatthaṁ.",
  "anya-e0812n0:612_0": "40. Idāni uddiṭṭhakkamena vākyadosaṁ niddisati ‘‘saddato’’ccādinā. Saddato vācakena",
  "anya-e0812n0:612_1": "atthato abhidheyyena vuttaṁ payuttaṁ yaṁ padattharūpaṁ yattha yasmiṁ vākye bhiyyopi",
  "anya-e0812n0:612_2": "punapi vuccati yujjate, taṁ vākyaṁ ekatthaṁ nāma doso. Udāharaṇaṁ ‘‘yathi’’ccādi.",
  "anya-e0812n0:612_3": "Vārido jaladāyako ayaṁ vārido megho ābhāti dippati. Sampattisādhakaṁ ‘‘jaladāyako’’ccādivisesanaṁ",
  "anya-e0812n0:612_4": "vinā jaladānamattassa vuttattā saddato ekatthaṁ nāma hoti.",
  "anya-e0812n0:613": "Yathā ca",
  "anya-e0812n0:614": "41.",
  "anya-e0812n0:615": "Titthiyaṅkurabījāni, jahaṁ diṭṭhigatāni’ha;",
  "anya-e0812n0:616": "Pasādeti pasanne so, mahāmuni mahājane.",
  "anya-e0812n0:617_0": "41. Titthiyasaṅkhātānaṁ aṅkurānaṁ bījāni uppattihetubhūtāni diṭṭhigatāni dvāsaṭṭhi",
  "anya-e0812n0:617_1": "diṭṭhiyo jahaṁ jahanto dūrīkaronto so mahāmuni sammāsambuddho iha loke attani pasanne",
  "anya-e0812n0:617_2": "pasādabahule mahājane pasādetīti aparamudāharaṇaṁ. Pasādasaṅkhātassa atthassa ‘‘pasanne",
  "anya-e0812n0:617_3": "pasādetī’’ti vuttattā idamatthato ekatthaṁ.",
  "anya-e0812n0:618_0": "41.‘‘Titthiyi’’ccādi. So mahāmuni titthiyaṅkurabījāni titthiyasaṅkhātānaṁ aṅkurānaṁ",
  "anya-e0812n0:618_1": "uppattikāraṇabhūtāni diṭṭhigatāni sassatādibhedabhinnā dvāsaṭṭhidiṭṭhiyo jahaṁ jahanto",
  "anya-e0812n0:618_2": "apanento iha loke pasanne attani pasanne mahājane pasādeti. Pasannasaddena vuttappasādasaṅkhātassa",
  "anya-e0812n0:618_3": "atthassa pasādetīti kriyāpadenapi vuttattā sadde bhinnepi atthato ekanti atthato",
  "anya-e0812n0:618_4": "ekatthassudāharaṇaṁ. Titthiyā eva aṅkurāni, tesaṁ bījāni, diṭṭhīsu gatāni, diṭṭhiyo",
  "anya-e0812n0:618_5": "eva gatānīti vā viggaho.",
  "anya-e0812n0:619": "42.",
  "anya-e0812n0:620": "Āraddhakkamavicchedā, bhaggarīti bhave yathā;",
  "anya-e0812n0:621": "Kāpi paññā, kopi guṇo, pakatīpi aho tava.",
  "anya-e0812n0:622_0": "42.Āraddho vattumupakkamanto, kamo vacanapaṭipāṭi. Tassa vicchedo bhaṅgo, tato. ‘‘Yathe’’tiādinā",
  "anya-e0812n0:622_1": "udāharati. Avuttassapi pasādavasā ajjhāhāroti. Mahāmuni tava te paññā kāpi sātisayattā",
  "anya-e0812n0:622_2": "aniddhāritaṁ sabhāvavisesā kāciyeva, aho pavattamānāyapi vasabhāvassāniddhāritattā",
  "anya-e0812n0:622_3": "acchariyanti attho. Ettha kāpi kopīti sabbanāmapadakkamassa pakatīti ettha vicchinnattā bhaggarīti.",
  "anya-e0812n0:623_0": "42.‘‘Āraddhakkami’’ccādi. Āraddhakkamavicchedā vatthumāraddhapadakkamassa vicchedahetu",
  "anya-e0812n0:623_1": "bhaggarīti bhave bhaggarītivākyadoso bhavati. Udāharati ‘‘yathi’’ccādi. Mahāmuni",
  "anya-e0812n0:623_2": "tava tuyhaṁ paññā sātisayabhūtā paññā kāpi vacanavisayātikkantattā kāpiyeva. Guṇo",
  "anya-e0812n0:623_3": "sīlasamādhiādianaññasādhāraṇaguṇasamūho kopi pamāṇapariggahassa kenaci lesenapi kattumasakkuṇeyyattā",
  "anya-e0812n0:623_4": "kopiyeva. Pakatīpi acinteyyabhūtā pakatīpi evameva aho vijjamānānaṁyeva paññādīnaṁ",
  "anya-e0812n0:623_5": "sabhāvāvabodhassa dukkaratā acchariyā. Kāpi kopīti padakkamassa ‘‘pakatī’’ti ettha",
  "anya-e0812n0:623_6": "suññattā rītibhaṅgo. Āraddhoyeva kamo, tassa vicchedo, bhaggā rīti assa, ettha vāti viggaho.",
  "anya-e0812n0:624": "43.",
  "anya-e0812n0:625": "Padānaṁ dubbinikkhepā, byāmoho yattha jāyati;",
  "anya-e0812n0:626": "Taṁ byākiṇṇanti viññeyyaṁ, tadudāharaṇaṁ yathā.",
  "anya-e0812n0:627_0": "43.‘‘Padāna’’miccādi. Yattha yasmiṁ vākye padānaṁ syādyantākhyātikānaṁ dubbinikkhepā",
  "anya-e0812n0:627_1": "duṭṭhapanato byāmoho saṁmuḷhatā jāyati uppajjati, taṁ vākyaṁ byākiṇṇanti viññeyyaṁ",
  "anya-e0812n0:627_2": "ñātabbaṁ. Tassa byākiṇṇassa udāharaṇaṁ lakkhiyaṁ ‘‘yathe’’ti dasseti. Yathā idaṁ,",
  "anya-e0812n0:627_3": "tathā aññampīti attho.",
  "anya-e0812n0:628_0": "43.‘‘Padāni’’ccādi. Padānaṁ syādyantatyādyantapadānaṁ dubbinikkhepā duṭṭhapanato",
  "anya-e0812n0:628_1": "yattha vākye byāmoho saṁmoho jāyati, taṁ byākiṇṇadosoti viññeyyaṁ. Tadudāharaṇaṁ",
  "anya-e0812n0:628_2": "tassa byākiṇṇadosassa lakkhiyaṁ yathā iminā vakkhamānanayena.",
  "anya-e0812n0:629": "44.",
  "anya-e0812n0:630": "Bahuguṇe paṇamati, dujjanānaṁ pyayaṁ jano;",
  "anya-e0812n0:631": "Hitaṁ pamudito niccaṁ, sugataṁ samanussaraṁ.",
  "anya-e0812n0:632_0": "44. Bahuanantattā bahubhūte guṇe sīlādike samanussaraṁ sammadeva uṭṭhāya samuṭṭhāya",
  "anya-e0812n0:632_1": "anussaranto guṇavisayasatiṁ paccupaṭṭhāpento teneva kāraṇena pamudito haṭṭhapahaṭṭho",
  "anya-e0812n0:632_2": "ayaṁ jano sabbopi loko dujjanānaṁ sujanetarānampi devadattādīnaṁ niccaṁ kālaṁ hitaṁ",
  "anya-e0812n0:632_3": "sugataṁ sammāsambuddhaṁ paṇamati namassatīti ayaṁ attho kavivañcito. Tattha ‘‘bahuguṇe",
  "anya-e0812n0:632_4": "paṇamatī’’tyādi byavahitapadappayogā moho jāyatīti byākiṇṇaṁ.",
  "anya-e0812n0:633_0": "44.‘‘Bahuguṇe’’ccādi. Bahuguṇe anantattā bahubhūte sīlasamādhiādiguṇe samanussaraṁ",
  "anya-e0812n0:633_1": "visesato anussaranto pamudito tatoyeva pahaṭṭho ayaṁ jano sattanikāyo dujjanānampi",
  "anya-e0812n0:633_2": "asappurisānampi niccaṁ satataṁ hitaṁ mittabhūtaṁ sugataṁ sabbaññuṁ paṇamati vandati.",
  "anya-e0812n0:633_3": "Ettha padānaṁ aṭṭhānapayogato byākiṇṇattaṁ padatthānusāreneva gamyate.",
  "anya-e0812n0:634": "45.",
  "anya-e0812n0:635": "Visiṭṭhavacanā’petaṁ, gāmmaṁ’tya’bhimataṁ yathā;",
  "anya-e0812n0:636": "Kaññe kāmayamānaṁ maṁ, na kāmayasi kiṁ nvi’daṁ.",
  "anya-e0812n0:637_0": "45. Visiṭṭhassa kassaci atthassa vacanato kathanato apetaṁ pariccattaṁ. Kaññeityāmantanaṁ.",
  "anya-e0812n0:637_1": "Ahaṁ taṁ icchāmi, tādisaṁ maṁ tvaṁ kasmā nicchasi, idaṁ kiṁ nu iti gāmikajanavacanattā",
  "anya-e0812n0:637_2": "‘‘kaññi’’ccādikaṁ gāmmaṁ.",
  "anya-e0812n0:638_0": "45.‘‘Visiṭṭhe’’ccādi. Visiṭṭhavacanāpetaṁ piyabhūtena uttivisesena visesitabbassa",
  "anya-e0812n0:638_1": "kathanato parihīnaṁ vākyaṁ ‘‘gāmmadosa’’nti kavīhi abhimataṁ. Udāharati ‘‘yathi’’ccādi.",
  "anya-e0812n0:638_2": "Kaññe he kaññe kāmayamānaṁ maṁ tuvaṁ icchayamānaṁ maṁ na kāmayasi tvaṁ na icchasi,",
  "anya-e0812n0:638_3": "idaṁ kiṁ nu. Īdise icchāvighāte vuccamāne evaṁ–",
  "anya-e0812n0:639": "‘‘Yācanā madīyā tava kāraṇāyaṁ,",
  "anya-e0812n0:640": "Dine dine nipphalataṁ upeti;",
  "anya-e0812n0:641": "Dakkho sadā māninimānabhaṅge,",
  "anya-e0812n0:642": "Sa manmathonyatra gato mato nu’’iti viya.",
  "anya-e0812n0:643_0": "Piyatthassa kathanābhāvato ‘‘kaññe’’tyādikaṁ vacanaṁ milakkhukānaṁ vacanattā gāmmaṁ.",
  "anya-e0812n0:643_1": "Ettha kaññāsaddo dasavassikāya vattatīti niyamo natthi. Visiṭṭhassa atthassa vacanato apetanti vākyaṁ.",
  "anya-e0812n0:644": "46.",
  "anya-e0812n0:645": "Padasandhānato kiñci, duppatītikaraṁ bhave;",
  "anya-e0812n0:646": "Tampi gāmmaṁtya’bhimataṁ, yathā yābhavato piyā.",
  "anya-e0812n0:647_0": "46.‘‘Pade’’ccādi. Padasandhānato pubbāparānaṁ padānaṁ sandhivasena yaṁ kiñci vākyaṁ",
  "anya-e0812n0:647_1": "duṭṭhu asutisubhagaṁ patītimavabodhaṁ karotīti karaṁ bhave, tampi yathāvuttaṁ gāmmantyabhimataṁ.",
  "anya-e0812n0:647_2": "Yathātyudāharati. Bhavato yā kāci vanitā piyā hotīti ekottho. Yabha methune. Yabhanaṁ",
  "anya-e0812n0:647_3": "yābho. So vijjate yassa so yābhavā. Tassa yābhavato piyāityapi bhavati.",
  "anya-e0812n0:648_0": "46.‘‘Padasandhāni’’ccādi. Kiñci vākyaṁ padasandhānato pubbāparapadānaṁ ghaṭanato",
  "anya-e0812n0:648_1": "duppatītikaraṁ bhave asabbhabhūtaduṭṭhatthassa pakāsako hoti, tampi gāmmanti yathāvuttagāmmadosena",
  "anya-e0812n0:648_2": "dūsitanti duppasitanti (ka.) sabbehi kavīhi abhimataṁ ñātaṁ. Yathāti udāharati. Bhavato",
  "anya-e0812n0:648_3": "bhavantassa yā kāci itthī piyā bhavatīti ayaṁ kavinā icchitattho. Yābhavato methunavantassa",
  "anya-e0812n0:648_4": "piyātipi attho. ‘‘Yabha methune’’ti hi dhātu. Yabhanaṁ yābho, so assa atthīti yābhavā,",
  "anya-e0812n0:648_5": "tassa yābhavatoti gahite asotabbattā duppatītikaratā. Duṭṭhāyeva patīti avabodho,",
  "anya-e0812n0:648_6": "taṁ karotīti viggaho.",
  "anya-e0812n0:649": "47.",
  "anya-e0812n0:650": "Vuttesu sūcite ṭhāne, padacchedo bhave yati;",
  "anya-e0812n0:651": "Yaṁ tāya hīnaṁ taṁ vuttaṁ, yatihīnanti sā pana.",
  "anya-e0812n0:652_0": "47.‘‘Vuttesvi’’ccādi. Vuttesu chandosatthapariniddiṭṭhesu anuṭṭhubhādīsu sūcite ṭhāne",
  "anya-e0812n0:652_1": "‘‘etthayatī’’ti chandovicitiyā pakāsitaṭṭhāne padānaṁ syādyantānaṁ chedo vicchiti",
  "anya-e0812n0:652_2": "vibhāgo anuvādo yaṁ yati bhaveti vidhīyati. Tāya yatiyā hīnaṁ parihīnaṁ viruddhaṁ",
  "anya-e0812n0:652_3": "yaṁ vākyaṁ, taṁ yatihīnanti vuttaṁ, ‘‘yamanaṁ virāmo yati, sā hīnā etthā’’ti katvā.",
  "anya-e0812n0:652_4": "Panāti visese, sā yati panāti sambandho.",
  "anya-e0812n0:653_0": "47.‘‘Vuttesva’’ccādi. Vuttesu chandosatthe niddiṭṭhaanuṭṭhubhādīsu sūcite ṭhāne ‘‘ayamettha",
  "anya-e0812n0:653_1": "yatī’’ti pakāsite ṭhāne padacchedo syādyantatyādyantādīnaṁ padānaṁ vicchedo yati",
  "anya-e0812n0:653_2": "nāma bhave, tāya yatiyā yaṁ vākyaṁ hīnaṁ abhimataṭṭhāne vaṇṇavicchedena parihīnaṁ,",
  "anya-e0812n0:653_3": "taṁ vākyaṁ yatihīnanti yatihīnadosena duṭṭhanti viññūhi vuttaṁ.",
  "anya-e0812n0:654": "48.",
  "anya-e0812n0:655": "Yati sabbattha pādante, vuttaḍḍhe ca visesato;",
  "anya-e0812n0:656": "Pubbāparānekavaṇṇa-padamajjhepi katthaci.",
  "anya-e0812n0:657_0": "48.‘‘Yati’’ccādi. Sabbattha pādante sabbasmiṁ catutthaṁsasaṅkhātānaṁ gāthāpādānaṁ",
  "anya-e0812n0:657_1": "ante avasāne ca visesato visesena ekantena vuttaḍḍhe ca vuttānaṁ pādadvayasaṅkhāte",
  "anya-e0812n0:657_2": "aḍḍhe ca, tadavasāne cāti adhippāyo. ‘‘Siyā’’ti seso. Nanu ‘‘padacchedo’’ti vuttattā",
  "anya-e0812n0:657_3": "padamajjhe yati na hotevāti ceti āha ‘‘pubba’’iccādi. Katthaci kismiñci ṭhāne, na",
  "anya-e0812n0:657_4": "sabbattha. Pubbāparānekavaṇṇapadamajjhepi yatīti sambandho. Pubbe ca apare ca pubbāpare.",
  "anya-e0812n0:657_5": "Aneke vaṇṇā anekavaṇṇā. Pubbāpare anekavaṇṇā yassa taṁ tathā. Tañca taṁ padañca, tassa majjhepi.",
  "anya-e0812n0:658_0": "48. Idāni yatimhi labbhamānaṁ sabbavisayaṁ dasseti ‘‘yati’’ccādinā. Sā pana yati",
  "anya-e0812n0:658_1": "sabbattha pādante catutthaṁsasaṅkhātagāthāpādānaṁ ante ca visesato niyamato vuttaḍḍhe",
  "anya-e0812n0:658_2": "ca vuttānaṁ pādadvayasaṅkhāte aḍḍhe ca, tadavasāne cāti adhippāyo. Katthaci kismiñci",
  "anya-e0812n0:658_3": "ṭhāne pubbāparānekavaṇṇapadamajjhepi pubbāparabhūtaanekavaṇṇasamannāgatapadānaṁ majjhe",
  "anya-e0812n0:658_4": "ca siyā. Padacchedassa ‘‘yatī’’ti vuttattā padamajjhe na hotīti saṅkāpariharaṇatthaṁ",
  "anya-e0812n0:658_5": "‘‘pubbāparānekavaṇṇapadamajjhe’’ti vuttaṁ. Ettha pādanto, vuttaḍḍho, padamajjhañca",
  "anya-e0812n0:658_6": "yatiṭṭhānanti. Padamajjheyeva labbhamānā yati katthaci hoti, dvakkharatyakkharapadamajjhe pana na hoti.",
  "anya-e0812n0:659": "Tatthodāharaṇapaccudāharaṇāni yathā –",
  "anya-e0812n0:660": "49.",
  "anya-e0812n0:661": "Taṁ name sirasā cāmī-karavaṇṇaṁ tathāgataṁ;",
  "anya-e0812n0:662": "Sakalāpi disā siñca-tīva soṇṇarasehiyo.",
  "anya-e0812n0:663_0": "49. Udāharīyatīti udāharaṇaṁ. Paṭipakkhamudāharaṇaṁ paccudāharaṇaṁ. Cāmīkarasseva",
  "anya-e0812n0:663_1": "suvaṇṇassa viya vaṇṇo yassa taṁ tathāgataṁ sirasā namāmi. Kīdisaṁ? Yo tathāgato sakalāpi",
  "anya-e0812n0:663_2": "disā sabbāyeva dasa disā soṇṇarasehi cāmīkaravaṇṇattā rasehi suvaṇṇarasehi siñcatīva",
  "anya-e0812n0:663_3": "siñcatīti maññe, taṁ tathāgatanti apekkhate. Ettha pubbapādante vuttaḍḍhe ca niyatā",
  "anya-e0812n0:663_4": "yati. Cāmīkarasaddo cettha caturakkharo. Tattha cāmīiti pubbabhāgo, karaiti paro.",
  "anya-e0812n0:663_5": "Ettha pubbāparānekavaṇṇapadamajjhe yati. Siñcatīti ettha pana pubbāparānekavaṇṇapadamajjhattābhāvā",
  "anya-e0812n0:663_6": "siñcaityatra yati duṭṭhāti. Idaṁ paccudāharaṇaṁ.",
  "anya-e0812n0:664_0": "49.Tattha pādantavuttaḍḍhesu yatiyā pākaṭattā tasmiṁ padamajjhe yatiyā udāharaṇapaccudāharaṇāni",
  "anya-e0812n0:664_1": "iṭṭhodāharaṇapaṭipakkhodāharaṇāni yathā. ‘‘Taṁ name’’ccādi. Yo tathāgato sakalāpi",
  "anya-e0812n0:664_2": "disā soṇṇarasehi suvaṇṇarasadhārāhi siñcatīva siñcati maññe, ivasaddo vitakke. Cāmīkaravaṇṇaṁ",
  "anya-e0812n0:664_3": "suvaṇṇavaṇṇasadisachavivaṇṇaṁ taṁ tathāgataṁ sirasā name. Ettha ‘‘cāmīkaravaṇṇa’’nti",
  "anya-e0812n0:664_4": "yatiyā cāmīti akkharadvayamatikkamma ṭhitattā antepi karaiti akkharadvayenānūnattā",
  "anya-e0812n0:664_5": "padacchedassa pubbāparavaṇṇānamanekattamitiṭṭhodāharaṇaṁ. Siñcatīti pade siñcāti",
  "anya-e0812n0:664_6": "vaṇṇadvayamatikkamma yatiyā dissamānattepi tiiti parabhāge ekavaṇṇattā anekavaṇṇābhāvoti",
  "anya-e0812n0:664_7": "paccudāharaṇaṁ. Ettha anekavaṇṇattaṁ padavaseneva ñātabbaṁ. Cāmīkarassa vaṇṇo viya",
  "anya-e0812n0:664_8": "vaṇṇo yassa soti viggaho.",
  "anya-e0812n0:665": "50.",
  "anya-e0812n0:666": "Saro sandhimhi pubbanto, viya lope vibhattiyā;",
  "anya-e0812n0:667": "Aññathā tva’ññathā tattha, yādesādi parādi’va.",
  "anya-e0812n0:668_0": "50.‘‘Saro’’ccādi. Vibhattiyā lope sati sandhimhi saṁhitāyaṁ katāyaṁ saro parapadādibhūto",
  "anya-e0812n0:668_1": "pubbanto viya pubbapadassa antabhūto yo saro, so viya hoti, anekavaṇṇattābhāvepi",
  "anya-e0812n0:668_2": "tato vihitayatiyā nevatthi bhaṅgoti adhippāyo. Aññathā tu vibhattiyā alope tu sati",
  "anya-e0812n0:668_3": "saṁhitāyaṁ katāyaṁ pubbapadantabhūto saro ce, aññathā aññena pakārena hoti, parapadassādisaro",
  "anya-e0812n0:668_4": "viya hotīti attho. Taṁ vibhattiyā saddhiṁ vihāya katayatiyā natthi bhaṅgoti adhippāyo.",
  "anya-e0812n0:668_5": "Tattha tassaṁ yatiyaṁ yādesādi ivaṇṇādīnaṁ kātabbo yakārādesādi parādiva parapadassa",
  "anya-e0812n0:668_6": "ādisaro viya hoti. Katayādesādisahitaṁ byañjanaṁ vihāya katāya yatiyā natthi bhaṅgoti adhippāyo.",
  "anya-e0812n0:669_0": "50. Idāni heṭṭhā vuttassa viruddhattepi yatibhaṅgābhāvaṁ dassento āha ‘‘saro’’ccādi.",
  "anya-e0812n0:669_1": "Vibhattiyā lope sandhimhi sati saro sandhisaro pubbanto viya pubbapadassa anto viya",
  "anya-e0812n0:669_2": "hoti, aññathā tu vibhattiyā alope saṁhitāyaṁ katāyaṁ aññathā hoti, pubbapadantabhūto",
  "anya-e0812n0:669_3": "saro parapadassa ādisaro viya hoti. Tattha yatiyaṁ yādesādi ivaṇṇādīnaṁ kattabbayakārādesādi",
  "anya-e0812n0:669_4": "parādiva parapadassa ādisaro viya hoti, pubbantasadisasaramatikkamitvāpi parapadādisarasadisavaṇṇamāgamma",
  "anya-e0812n0:669_5": "taṁ anatikkamitvāpi parapadādisarasadisayādesādimatikkamitvāpi yatiyā payuttāya sati",
  "anya-e0812n0:669_6": "anekavaṇṇattābhāvepi yatibhaṅgo na hotīti adhippāyo. Pubbassa antoti ca, yo ca so",
  "anya-e0812n0:669_7": "ādeso ca, so ādi yassa makārādinoti ca, parassa ādīti ca vākyaṁ.",
  "anya-e0812n0:670": "51.",
  "anya-e0812n0:671": "Cādī pubbapadantāva, niccaṁ pubbapadassitā;",
  "anya-e0812n0:672": "Pādayo niccasambandhā, parādīva parena tu.",
  "anya-e0812n0:673_0": "51.Niccaṁ anavarataṁ pubbapadaṁ sitā nissitā cādī cakārādayo nipātā pubbassa padassa",
  "anya-e0812n0:673_1": "antā avayavā viya honti, te anto katvā yati kātabbāti adhippāyo. Parena parapadena",
  "anya-e0812n0:673_2": "niccasambandhā satatayogino, tusaddo aṭṭhānappayutto, pādayo tu parādīva parapadassa",
  "anya-e0812n0:673_3": "ādī avayavā viya honti, taṁ vihāya pubbapadante yati kātabbāti adhippāyo.",
  "anya-e0812n0:674_0": "51.‘‘Cādi’’ccādi. Niccaṁ satataṁ pubbapadassitā pubbapadaṁ nissāya pavattā cādī cakārādinipātā",
  "anya-e0812n0:674_1": "pubbapadantāva pubbapadassa antā avayavā viya honti, parena parapadena niccasambandhā",
  "anya-e0812n0:674_2": "nirantarayogino pādayo tu pādiupasaggā pana parādīva parapadassa ādī avayavāviya",
  "anya-e0812n0:674_3": "honti. Cādayo āgamma te bahi katvāpi pādayo āgamma te anto katvāpi pavatto virāmo",
  "anya-e0812n0:674_4": "yatibhaṅgoti adhippāyo. Coādi yesanti ca, pubbapadaṁ sitāti ca, po ādi yesanti ca,",
  "anya-e0812n0:674_5": "niccaṁ sambandhāti ca viggaho. Ettha ca tagguṇasaṁviññāṇattā cakārapakārādīnampi pariggaho.",
  "anya-e0812n0:675": "Sabbatthodāharaṇāni yathā",
  "anya-e0812n0:676": "52.",
  "anya-e0812n0:677": "Name taṁ sirasā sabbo-pamātītaṁ tathāgataṁ;",
  "anya-e0812n0:678": "Yassa lokaggataṁ patta-sso’pamā na hi yujjati.",
  "anya-e0812n0:679": "53.",
  "anya-e0812n0:680": "Munindaṁ taṁ sadā vandā-mya’nantamati’muttamaṁ;",
  "anya-e0812n0:681": "Yassa paññā ca mettā ca, nissīmāti vijambhati.",
  "anya-e0812n0:682_0": "52-53.Sabbatthāti pubbantasadisādīsu. ‘‘Nameta’’ntiādigāthādvaye padattho pākaṭo,",
  "anya-e0812n0:682_1": "adhippāyo tu yato lokaggataṁ patto, tato sabbopamātīto, yato paññāmettā loke nirantaramiva",
  "anya-e0812n0:682_2": "vattanti, tato anantamati, uttamo cāti. Ettha ‘‘sabbā upamā’’ti samāsaṁ katvā vibhattilope",
  "anya-e0812n0:682_3": "saṁhitāyañca katāyaṁ parapadādiukāro pubbapadantabbakāraṭṭhaakāro viya hotīti sabbo",
  "anya-e0812n0:682_4": "iccatra pādantayati. Pattassopamā iccatra yakārādesassa parādisadisabhāvo viya hoti,",
  "anya-e0812n0:682_5": "vibhattiyā alope saṁhitāyaṁ katāyaṁ savibhattiyā akāro parapadādi ukāro viya hotīti",
  "anya-e0812n0:682_6": "taṁvibhattiyā pasiddhaṁ vihāya pattaiccatra pādantayati. Tathā vandāmyanantaiccatra",
  "anya-e0812n0:682_7": "yakārādesassa parādisadisabhāvo vihitoti myasaddaṁ vajjetvā vandāiccatra pādantayati.",
  "anya-e0812n0:682_8": "Pubbapadassitānaṁ cādīnaṁ pubbapadantasadisatā vuttāti mettā cāti casaddato yati,",
  "anya-e0812n0:682_9": "aparapadasambandhā pādayo parapadādisadisā hontīti nissīmāti ettha nisaddaṁ vihāya tato ādimhi yati.",
  "anya-e0812n0:683_0": "52-53. Sabbattha yathāvuttapubbantasadisasarādīsu pañcasu udāharaṇāniyathā. ‘‘Name",
  "anya-e0812n0:683_1": "ta’’miccādi, lokaggataṁ pattassa yassa buddhassa upamā na hi yujjati sakalapadatthānaṁ",
  "anya-e0812n0:683_2": "atikkamma ṭhitattā na hi yujjati. Sabbopamātītaṁ taṁ tathāgataṁ sirasā name namāmi.",
  "anya-e0812n0:683_3": "Sabboti ettha okārassa pubbapadantasarasadisattā tato parāya yatiyā ca ssopamāti",
  "anya-e0812n0:683_4": "parapadādisadisaṁ vaṇṇamanatikkamma ṭhitāya yatiyā ca udāharaṇaṁ.",
  "anya-e0812n0:684_0": "‘‘Muninde’’ccādi. Yassa sambuddhassa paññā ca mettā canissīmā anantasattaanantañeyyavisayakaraṇato",
  "anya-e0812n0:684_1": "sīmārahitā ativijambhati. Anantamatiṁ udayabbayasambhavepi ñeyyassānantattā visayimhi",
  "anya-e0812n0:684_2": "visayavohārena anantapaññāya samannāgataṁ uttamaṁ tato eva pavaraṁ taṁ munindaṁ sadā",
  "anya-e0812n0:684_3": "vandāmi, yādesassa parādisadisattā tamanāgamma yati bhavati. Mettācanissīmāti ettha",
  "anya-e0812n0:684_4": "cādīnaṁ pubbapadantasadisattāca pādīnaṁ parapadādisadisattā ca ‘‘cā’’ti ‘‘nī’’ti",
  "anya-e0812n0:684_5": "imesampi yati bhavati.",
  "anya-e0812n0:685": "Cādipādīsu paccudāharaṇāni yathā",
  "anya-e0812n0:686": "54.",
  "anya-e0812n0:687": "Mahāmettā mahāpaññā, ca yattha paramodayā;",
  "anya-e0812n0:688": "Paṇamāmi jinaṁ taṁ pa-varaṁ varaguṇālayaṁ.",
  "anya-e0812n0:689_0": "54.‘‘Mahā’’iccādi. Yatthāti yasmiṁ jine. Paramodayāti mahāmettādayo ukkaṭṭhābhivuḍḍhiyo.",
  "anya-e0812n0:689_1": "Tatoyeva varaguṇālayaṁ, teneva pavaraṁ uttamaṁ taṁ jinanti sambandho. Ettha pubbapadanissitaṁ",
  "anya-e0812n0:689_2": "cakāraṁ parapadādibhūtaṁ katvā tato pubbe katā yati ca, parapadādisambandhapakāraṁ",
  "anya-e0812n0:689_3": "pubbapadantabhūtaṁ katvā pakārato paraṁ katā yati ca viruddhāti ubhayattha paccudāharaṇaṁ.",
  "anya-e0812n0:690_0": "54.Cādipādīsu visayabhūtesu paccudāharaṇaṁ yathā. ‘‘Mahāmetti’’ccādi. Yattha yasmiṁ",
  "anya-e0812n0:690_1": "jine mahāmettā ca mahāpaññā ca imā paramodayā ukkaṭṭhābhivuḍḍhiyo honti. Varaguṇālayaṁ",
  "anya-e0812n0:690_2": "uttamaguṇākaraṁ pavaraṁ tatoyeva uttamaṁ taṁ jinaṁ paṇamāmi. Ettha cakāraṁ parapadādiṁ",
  "anya-e0812n0:690_3": "katvā pakāraṁ pubbapadantaṁ katvā yatiyā pavattattā ‘‘ca yattha, taṁ pā’’tidvayamapi paccudāharaṇaṁ.",
  "anya-e0812n0:691": "55.",
  "anya-e0812n0:692": "Padatthakkamato muttaṁ, kamaccutamidaṁ yathā;",
  "anya-e0812n0:693": "Khettaṁ vā dehi gāmaṁ vā, desaṁ vā mama sobhanaṁ.",
  "anya-e0812n0:694_0": "55.‘‘Pada’’iccādi. Padānaṁ atthakkamato muttaṁ gaḷitaṁ kamaccutamidanti vidhīyate.",
  "anya-e0812n0:694_1": "Khettaṁ vā iccādinā arucitoyaṁ yācanakkamo vattuno aviññutaṁ gameti. Yo hi khettampi",
  "anya-e0812n0:694_2": "dātuṁ nicchati, kathaṁ so gāmādikaṁ dassatīti.",
  "anya-e0812n0:695_0": "55.‘‘Padatthi’’ccādi. Padatthakkamato padānaṁ atthakkamato muttaṁ gaḷitaṁ idaṁ vākyaṁ",
  "anya-e0812n0:695_1": "kamaccutaṁ nāma. Udāharati ‘‘yathi’’ccādi. Mama sobhanaṁ khettaṁ vā gāmaṁ vā desaṁ",
  "anya-e0812n0:695_2": "vā janapadaṁ vā dehi. Ettha khettamiccādi yācanakkamo vattuno aviññubhāvaṁ vinā ucitapadatthakkamaṁ",
  "anya-e0812n0:695_3": "nappakāseti, tathā hi khettamapi dātumanicchanto gāmanigamajanapadādiṁ kathaṁ dassatīti kamahāni.",
  "anya-e0812n0:696": "56.",
  "anya-e0812n0:697": "Lokiyattha’matikkantaṁ, ativuttaṁ mataṁ yathā;",
  "anya-e0812n0:698": "Atisambādha’mākāsa-metissā thanajambhanethanajumbhane (sī.).",
  "anya-e0812n0:699_0": "56.‘‘Loki’’ccādi. Loke vidito lokiyo, taṁ lokiyatthamabhidheyyaṁ atikkantaṁ ananuvuttaṁ",
  "anya-e0812n0:699_1": "yaṁ taṁ ativuttaṁ matanti vidhīyate. Yathetyādinā udāharati. Etissā vanitāya thanānaṁ",
  "anya-e0812n0:699_2": "payodharānaṁ jambhane byāpane ākāsaṁ gaganaṁ atisambādhaṁ accantappakaṁ.",
  "anya-e0812n0:700_0": "56.‘‘Lokiyatthi’’ccādi. Lokiyatthaṁ loke pasiddhamabhidheyyaṁ atikkantaṁ kathanākārena",
  "anya-e0812n0:700_1": "atikkamitaṁ vākyaṁ ativuttamiti mataṁ. Udāharati ‘‘yathi’’ccādi. Etissā thanajambhane",
  "anya-e0812n0:700_2": "thanānaṁ vijambhane ākāsaṁ atisambādhaṁ anokāsaṁ. Ettha payodharānaṁ mahantattaṁ",
  "anya-e0812n0:700_3": "vadāmāti loke mahantanti pasiddhaṁ gaganamapi atikkantattā vākyamativuttadosena dūsitaṁ.",
  "anya-e0812n0:701": "57.",
  "anya-e0812n0:702": "Samudāyatthato’petaṁ, taṁ apetatthakaṁ yathā;",
  "anya-e0812n0:703": "Gāviputto balībaddho, tiṇaṁ khādī pivī jalaṁ.",
  "anya-e0812n0:704_0": "57.‘‘Samudāyi’’ccādi. Samudāyassa pakaraṇato padasandhino vākyassa attho abhidheyyaṁ",
  "anya-e0812n0:704_1": "aṅgaṅgibhūtaṁ kriyākārakasambandhīvisesalakkhaṇaṁ saṁvohārikaṁ, tato apetaṁ apagataṁ",
  "anya-e0812n0:704_2": "suññaṁ, vinā na (ka.) padatthamattena tassa katthaci byabhicārābhāvato etādisaṁ yaṁ",
  "anya-e0812n0:704_3": "tamapetatthakanti vidhi. Na hi ‘‘gāviputto’’ccādīsu samudāyattho sambhavati.",
  "anya-e0812n0:705_0": "57.‘‘Samudāyi’’ccādi. Samudāyatthato visesanavisesyabhūtakriyākārakasambandhehi yuttavākyasaṅkhātapadasamudāyassa",
  "anya-e0812n0:705_1": "sambandhapadattā vohārānurūpaatthato apetaṁ apagataṁ, avayavatthamattassa vā sabbattha",
  "anya-e0812n0:705_2": "labbhamānattā samudāyatthato suññaṁ, taṁ vākyaṁ apetatthakaṁ nāma. Yathiccādinā udāharati",
  "anya-e0812n0:705_3": "‘‘gāviputto balībaddho usabho tiṇaṁ khādi, jalaṁ pivī’’ti. Ettha avayavatthamattena",
  "anya-e0812n0:705_4": "vinā samudāyena gamyamānassa kassaci visesatthassa abhāvā samudāyatthato apagataṁ nāma hoti.",
  "anya-e0812n0:706": "58.",
  "anya-e0812n0:707": "Bandhe pharusatā yattha, taṁ bandhapharusaṁ yathā;",
  "anya-e0812n0:708": "Kharā khilā parikkhīṇā, khette khittaṁ phalatya’laṁ.",
  "anya-e0812n0:709_0": "58.‘‘Bandhe’’ccādi. Kharāiccādikaṁ bandhapharusaṁ sutisubhagattābhāvato kharā kakkasā",
  "anya-e0812n0:709_1": "khilā khāṇukādayo parikkhīṇā khayaṁ pattā yato, tasmā khette kedāre khittaṁ vuttaṁ",
  "anya-e0812n0:709_2": "alamaccantaṁ phalati nipphajjati. vākyadoso.",
  "anya-e0812n0:710_0": "58.‘‘Bandhe’’ccādi. Bandhe bandhasarīre pharusatā sutisukhatābhāvato pharusabhāvo",
  "anya-e0812n0:710_1": "yattha vākye bhavati, taṁ vākyaṁ bandhapharusaṁ nāma hoti. Yathāti udāharati. Kharā",
  "anya-e0812n0:710_2": "kakkasā khilā khāṇukādayo parikkhīṇā yasmā khīṇā honti, tasmā khette khittaṁ vuttaṁ",
  "anya-e0812n0:710_3": "bījaṁ alaṁ atisayena phalati nipphajjati.",
  "anya-e0812n0:711": "Vākyadosaniddesavaṇṇanā niṭṭhitā.",
  "anya-e0812n0:712": "Vākyatthadosaniddesavaṇṇanā",
  "anya-e0812n0:713": "59.",
  "anya-e0812n0:714": "Ñeyyaṁ lakkhaṇamanvattha-vasenā’pakkamādinaṁ;",
  "anya-e0812n0:715": "Udāharaṇametesaṁ, dāni sandassayāmya’haṁ.",
  "anya-e0812n0:716_0": "59.‘‘Ñeyya’’miccādi. Apakkamādīnaṁ yathāuddiṭṭhānaṁ lakkhīyati udāharaṇamanenāti",
  "anya-e0812n0:716_1": "atthena lakkhaṇaṁ anvatthavasena apagato kamo yattha taṁ apakkamantiādinā atthānugamanavasena",
  "anya-e0812n0:716_2": "ñeyyaṁ viññātabbaṁ. Idāni vākyadose niddisitvā avasarappatte imasmiṁ kāle etesaṁ",
  "anya-e0812n0:716_3": "apakkamādīnaṁ udāharaṇaṁ lakkhiyaṁ ahaṁ sandassayāmi pakāsessāmi.",
  "anya-e0812n0:717_0": "59. Idāni uddiṭṭhānukkamena apakkamādiatthadosāni vibhāveti ‘‘ñeyya’’miccādinā. Apakkamādīnaṁ",
  "anya-e0812n0:717_1": "apakkamocityahīnādīnaṁ lakkhaṇaṁ apakkamādivisayabuddhiyā aviparītavuttiyā pavattikāraṇaṁ",
  "anya-e0812n0:717_2": "anvatthavasena apagato kamo yatthiccādivacanatthānugatañāṇavasena ñeyyaṁ ñātabbaṁ,",
  "anya-e0812n0:717_3": "visuṁ lakkhaṇaṁ na vadāmāti vuttaṁ hoti. Idāni ahaṁ etesaṁ apakkamādīnaṁ udāharaṇaṁ",
  "anya-e0812n0:717_4": "lakkhiyaṁ sandassayāmi. Atthānugatamanvatthaṁ anvatthassa ñāṇassa vasoti viggaho.",
  "anya-e0812n0:718": "Tatthāpakkamaṁ yathā",
  "anya-e0812n0:719": "60.",
  "anya-e0812n0:720": "Bhāvanādānasīlāni, sammā sampāditāni’ha;",
  "anya-e0812n0:721": "Bhogasaggādinibbāna-sādhanāni na saṁsayo.",
  "anya-e0812n0:722": "60.‘‘Bhāvanā’’iccādi. Sammā alobhādihetusampattiyā sakkaccaṁ sampāditāni nipphāditāni. Ettha bhogasaggādinibbānānaṁ hetavo yathākkamaṁ dānasīlabhāvanāyo, na tu bhāvanādānasīlāni.",
  "anya-e0812n0:723_0": "60.Tattha tesu apakkamādīsu apakkamaṁ yathā apakkamassodāharaṇamevaṁ. Ocityahīnaṁ",
  "anya-e0812n0:723_1": "yathātyādīsupi evamattho veditabbo. ‘‘Bhāvani’’ccādi. Iha imasmiṁ attabhāve sammā",
  "anya-e0812n0:723_2": "sampāditāni alobhādihetusampattiyā sakkaccaṁ sampāditāni rāsikatāni bhāvanādānasīlāni",
  "anya-e0812n0:723_3": "bhogasaggādinibbānasādhanāni upabhogaparibhogāni, sagguppattiāyuārogyādīni, nibbānañceti",
  "anya-e0812n0:723_4": "etesaṁ sādhakāni. Na saṁsayo sadisavisadisavipākadāne saṁsayo nāma natthi. Ettha",
  "anya-e0812n0:723_5": "bhogasagganibbānānaṁ hetubhūtā pana kamato dānasīlabhāvanāyo bhavantīti phalakkamassa",
  "anya-e0812n0:723_6": "hetukkamaṁ viruddhamiti kamāpetaṁ nāma hoti.",
  "anya-e0812n0:724": "Ocityahīnaṁ yathā",
  "anya-e0812n0:725": "61.Pūjanīyataro loke, aha’meko nirantaraṁ.",
  "anya-e0812n0:726": "Mayekasmiṁ guṇā sabbe, yato samuditā ahuṁ.",
  "anya-e0812n0:727_0": "61.‘‘Pūjanīyi’’ccādi. Yato yasmā kāraṇā sabbe guṇā sīlādayo ekasmiṁ kevale mayi eva",
  "anya-e0812n0:727_1": "samuditā rāsibhūtā ahuṁ ahesuṁ, tasmā kāraṇā imasmiṁ sattaloke eko kevalo ahameva",
  "anya-e0812n0:727_2": "nirantaraṁ satataṁ pūjanīyataro atisayena pujjoti. Evamattapasaṁsanamarucitaṁ sappurisassa.",
  "anya-e0812n0:728_0": "61.‘‘Pūjanīyatare’’ccādi. Yato yasmā sabbe guṇā sīlādayo ekasmiṁ mayi adutiye mayi",
  "anya-e0812n0:728_1": "eva samuditā rāsibhūtā ahuṁ ahesuṁ, tasmā loke sattaloke eko adutiyo ahameva nirantaraṁ",
  "anya-e0812n0:728_2": "satataṁ pūjanīyataro atisayena pūjanīyo. Evaṁ attappasaṁsanato ucitatāya parihānīti ocityahīnaṁ nāma.",
  "anya-e0812n0:729": "Yathā ca",
  "anya-e0812n0:730": "62.",
  "anya-e0812n0:731": "Yācitohaṁ kathaṁ nāma, na dajjāmyapi jīvitaṁ;",
  "anya-e0812n0:732": "Tathāpi puttadānena, vedhate hadayaṁ mama.",
  "anya-e0812n0:733": "62.‘‘Yācito’’iccādi. Ettha ‘‘yadi yāciṁsu, jīvitampi yācakānaṁ dajjāmī’’ti dassitodāratāyānucitaṁ puttadāne hadayapavedhanakathanaṁ vessantarassa yajjevamavoca.",
  "anya-e0812n0:734_0": "62.Yathā ca, evampi ocityahīnassa udāharaṇaṁ daṭṭhabbaṁ ‘‘yācito’’ccādi. Yācito yācakehi",
  "anya-e0812n0:734_1": "yācito ahaṁ jīvitamapi kathaṁ nāma na dajjāmi, tathāpi evaṁ dānajjhāsaye satipi puttadānena",
  "anya-e0812n0:734_2": "mama hadayaṁ vedhate kampate. Ettha vessantarassa ‘‘yadi yāceyyuṁ, jīvitamapi yācakānaṁ",
  "anya-e0812n0:734_3": "dajjāmī’’ti katapaṭiññāya puttadānena hadayakampanassa kathanaṁ cāgātisayayogasaṅkhātaudāraguṇassa",
  "anya-e0812n0:734_4": "ananucchavikanti ocityahīnaṁ.",
  "anya-e0812n0:735": "Bhaggarīti yathā",
  "anya-e0812n0:736": "63.",
  "anya-e0812n0:737": "Itthīnaṁ dujjanānañca, vissāso nopapajjate;",
  "anya-e0812n0:738": "Vise siṅgimhi nadiyaṁ, roge rājakulamhī ca.",
  "anya-e0812n0:739_0": "63.‘‘Itthīna’’miccādi. Nopapajjate na yujjati. Ettha sambandhe chaṭṭhiyā pariccāgena",
  "anya-e0812n0:739_1": "viseiccādinā ādhāre sattamīniddeso attharītiyā bhaṅgo. Ādo majjhe ca cakārapariccāgā",
  "anya-e0812n0:739_2": "saddarītiyā bhaṅgo, rītīnaṁ anantattā bhaṅgāpyanantā. Udāharaṇaṁ tu disāmattaṁ.",
  "anya-e0812n0:740_0": "63.‘‘Itthīna’’miccādi. Itthīnañca dujjanānañca vissāso sahavāsādīhi vissāso nopapajjate",
  "anya-e0812n0:740_1": "anatthasaṁsayānivattikāraṇattā na yujjati. Vise garaḷe ca siṅgimhi siṅgavati mahiṁ",
  "anya-e0812n0:740_2": "sādo ca nadiyañca roge vaḍḍhamānake roge ca rājakulamhi ca vadhabandhanādikārake",
  "anya-e0812n0:740_3": "rājakule ca vissāso nopapajjate. Ettha ādo sambandhe chaṭṭhiyā ārabhitvā taṁ pahāya",
  "anya-e0812n0:740_4": "sattamiyā vuttattā attharīti ca, ādimajjhesu casaddapariccāgato saddarīti ca bhinnā.",
  "anya-e0812n0:740_5": "Casaddaṁ payuñjantena ādo eva vā ante eva vā paccekaṁ vā yojetabbaṁ hoti. Īdiso payogo",
  "anya-e0812n0:740_6": "rītibhaṅgo nāma hoti. Rītīnaṁ bahuttā rītibhaṅgadosāpi bahuvidhā. Idaṁ pana mukhamattanidassanaṁ.",
  "anya-e0812n0:741": "Sasaṁsayaṁ yathā",
  "anya-e0812n0:742": "64.",
  "anya-e0812n0:743": "Munindacandimāloka-rasalolavilocano;",
  "anya-e0812n0:744": "Jano’vakkantapantho’va, gopadassanapīṇito.",
  "anya-e0812n0:745_0": "64.‘‘Munindi’’ccādi. Candimā viya candimā, munindoyeva candimā, tassa ālokanaṁ dassanaṁ,",
  "anya-e0812n0:745_1": "āloko pakāso vā, tasmiṁ raso anurāgo, tena lolāni capalāni locanāni akkhīni yassa",
  "anya-e0812n0:745_2": "so jano avakkanto okkanto paviṭṭho pantho maggo yena avakkantapantho eva gunnaṁ raṁsīnaṁ,",
  "anya-e0812n0:745_3": "iṭṭhatthanipphattisūcakabhāvena gopadatthassa vā padassanena pīṇito muditoti ettha",
  "anya-e0812n0:745_4": "gorūpassa padassanenātipi viññāyatīti sandeho.",
  "anya-e0812n0:746_0": "64.‘‘Munindi’’ccādi. Munindacandimālokarasalolavilocano munindasaṅkhātassa candimassa",
  "anya-e0812n0:746_1": "āloke dassane pātubhāve vā rasena ālayena cañcalanetto jano avakkantapanthova otiṇṇamaggova",
  "anya-e0812n0:746_2": "buddhassa dassanatthāya maggamotiṇṇoti adhippāyo. Gopadassanapīṇito gosaṅkhātaraṁsipadassanena,",
  "anya-e0812n0:746_3": "abhimaṅgalasammatagopadassanena vā santuṭṭho hoti. Ettha gopadassanenāti ca atthassa",
  "anya-e0812n0:746_4": "gamyamānattā viññātuṁ saṁsayo uppajjatīti sasaṁsayaṁ nāma. Avakkanto pantho yenāti",
  "anya-e0812n0:746_5": "ca, gunnaṁ raṁsīnaṁ, gāvassa vā padassananti ca, gopadassanena pīṇitoti ca viggaho.",
  "anya-e0812n0:747": "65.",
  "anya-e0812n0:748": "Vākyatthato duppatīti-karaṁ gāmmaṁ mataṁ yathā;",
  "anya-e0812n0:749": "Poso vīriyavāso’yaṁ, paraṁ hantvāna vissami.",
  "anya-e0812n0:750_0": "65.‘‘Vākya’’iccādi. Paraṁ sattuṁ hantvāna paharitvā vīriyavā sūro soyaṁ poso puriso",
  "anya-e0812n0:750_1": "vissami vissattho. Ayamattho tāva na duppatīto. Paraṁ accantaṁ hantvāna vīriyavā",
  "anya-e0812n0:750_2": "ucitasambhavo soyaṁ poso vissamīti duppatītoyamattho.",
  "anya-e0812n0:751_0": "65. Anvatthavasena lakkhaṇassa apākaṭattā salakkhaṇaṁ lakkhiyamudāharati ‘‘vākyatthato’’ccādinā.",
  "anya-e0812n0:751_1": "Vākyatthato duppatītikaraṁ viruddhappakāsakaṁ gāmmanti mataṁ. Yathāti udāharati.",
  "anya-e0812n0:751_2": "Paraṁ sattuṁ hantvāna māretvāna vīriyavā sūro so ayaṁ poso vissami vigataparissamo",
  "anya-e0812n0:751_3": "ahosi, ayamattho iṭṭho. Paraṁ atisayena hantvāna vītikkamaṁ katvā vīriyavā upacitasambhavo",
  "anya-e0812n0:751_4": "upacitasukko so ayaṁ puriso vāyāmena vissami vigatavāyāmo ahosīti. Imassatthassa",
  "anya-e0812n0:751_5": "asabbhārahattā gāmmattaṁ. Vīriyaṁ ussāho sambhavo vā assa atthīti viggaho.",
  "anya-e0812n0:752": "66.",
  "anya-e0812n0:753": "Duṭṭhālaṅkaraṇaṁ tetaṁ, yatthālaṅkāradūsanaṁ;",
  "anya-e0812n0:754": "Tassālaṅkāraniddese, rūpamāvībhavissati.",
  "anya-e0812n0:755_0": "66.‘‘Duṭṭhā’’iccādi. Yattha yasmiṁ vākye alaṅkārānaṁ dūsanaṁ vikaṭatā, etantu duṭṭhālaṅkaraṇaṁ",
  "anya-e0812n0:755_1": "duṭṭhālaṅkaraṇaṁ nāma, tassa duṭṭhālaṅkārassa rūpaṁ sarūpaṁ alaṅkāraniddese taṁnāmake",
  "anya-e0812n0:755_2": "paricchede āvībhavissati pakāsissati, tattheva taṁ dassayissāmīti adhippāyo.",
  "anya-e0812n0:756_0": "66.‘‘Duṭṭhālaṅkari’’ccādi. Yattha vākye alaṅkāradūsanaṁ alaṅkārānaṁ virodho hoti,",
  "anya-e0812n0:756_1": "etaṁ vākyatthanissitaṁ etaṁ vākyaṁ duṭṭhālaṅkaraṇaṁ duṭṭhālaṅkāro nāma, tassa duṭṭhālaṅkaraṇadosopalakkhitavākyassa",
  "anya-e0812n0:756_2": "rūpaṁ sarūpaṁ lakkhiyaṁ alaṅkāraniddese alaṅkārānaṁ nidassanaṭṭhānabhūte paricchede",
  "anya-e0812n0:756_3": "āvībhavissati. Ettha vuttepi puna tatthāpi vattabbaṁ siyāti na vuttanti adhippāyo.",
  "anya-e0812n0:756_4": "Uddese ‘‘duṭṭhālaṅkatī’’ti vatvā idāni ‘‘duṭṭhālaṅkaraṇa’’nti vacanaṁ alaṅkati alaṅkaraṇaalaṅkārasaddānaṁ",
  "anya-e0812n0:756_5": "tulyatthattā na virujjhati.",
  "anya-e0812n0:757": "67.",
  "anya-e0812n0:758": "Kato’tra saṅkhepanayā mayā’yaṁ,",
  "anya-e0812n0:759": "Dosānamesaṁ pavaro vibhāgo;",
  "anya-e0812n0:760": "Eso’va’laṁ bodhayituṁ kavīnaṁ,",
  "anya-e0812n0:761": "Tamatthi ce khedakaraṁ parampi.",
  "anya-e0812n0:762": "Iti saṅgharakkhitamahāsāmipādaviracite subodhālaṅkāre",
  "anya-e0812n0:763": "Dosāvabodho nāma",
  "anya-e0812n0:764": "Paṭhamo paricchedo.",
  "anya-e0812n0:765_0": "67. Evaṁ ‘‘sodāharaṇametesaṁ, lakkhaṇaṁ kathayāmyaha’’nti katapaṭiññānurūpaṁ paṭipajja",
  "anya-e0812n0:765_1": "dāni ‘‘katotri’’ccādinā nikkhipananayaṁ saṅkhipati. Atra imasmiṁ adhikāre, paricchede",
  "anya-e0812n0:765_2": "vā esaṁ yathāvuttānaṁ dosānaṁ padadosādīnaṁ pavaro uttamo vibhāgo vibhajanaṁ saṅkhepanayā",
  "anya-e0812n0:765_3": "saṅkhepakkamena, na vitthārato, yato aparisaṅkhyeyyānaṁ natthi pariyanto mayā kato",
  "anya-e0812n0:765_4": "niṭṭhāpito. Nanu ‘‘saṅkhepanayā’’ti vuttattā purātanehi purātarehi (ka.) dīpitā santi",
  "anya-e0812n0:765_5": "bahū dosā, te pariccattā siyunti? Ettha vuccate, vitthārakkamassa anadhippetattā",
  "anya-e0812n0:765_6": "‘‘saṅkhepanayā’’ti vuttaṁ, na pana sabbathā pariccāgena. Tathā hi–",
  "anya-e0812n0:766": "‘‘Nihantu soyaṁ jalitaṁ, pataṅgo aripāvaka’’ntiādīnaṁ",
  "anya-e0812n0:767_0": "Akkhamatthantarādikaṁ viruddhatthantarānugatanti ca. Ettha hi pataṅgasaddena jotiriṅgaṇasaṅkhātamatthantaramasamatthamicchitatthe",
  "anya-e0812n0:767_1": "‘‘vacanti gaṇḍā’’tyevamādikaṁ amaṅgalaapayuttapadādikaṁ kiliṭṭhe antogadhanti ca.",
  "anya-e0812n0:768_0": "Gajahesādi sambandhadūsitaṁ lokavirodhi, sogatāgamādīsu pasiddhaṁ rūpakkhandhādikamaññatra",
  "anya-e0812n0:768_1": "vuttaṁ appatītaṁ nāma. Idaṁ āgamavirodhiiti, sambandhadūsitappatītādikaṁ virodhimhi",
  "anya-e0812n0:768_2": "paviṭṭhanti ca, ānetabbahetuttā hetvapekkhaṁ neyyato na byatiriccatīti ca.",
  "anya-e0812n0:769": "‘‘Devo voharatu klesaṁ, rāhukhinno divākaro’’",
  "anya-e0812n0:770_0": "Iccādikaṁ asāmatthyābhidheyyādikaṁ ocityahīne saṅgahitanti ca. Jigucchaasabbhasaṁsūcakaatthantarakañca",
  "anya-e0812n0:770_1": "gāmmaṁ duppatītikare saṅgayhatīti ca. ( ) (duruccāraṇaṁ)? Sabandhapharusameveti ca.",
  "anya-e0812n0:771_0": "Ettha pana ocityahīnaduppatītikarānaṁ vākyatthadosattepi phandhapharusassa ca vākyadosatte",
  "anya-e0812n0:771_1": "padapadatthānaṁ dosato vākyameva duṭṭhaṁ siyā, vākyañca padehi viriccate, pade duṭṭhe",
  "anya-e0812n0:771_2": "vākyattho ca duṭṭho siyā. Padadosato vākyavākyatthānaṁ nānābhāvābhāvañāpanatthaṁ",
  "anya-e0812n0:771_3": "asāmatthiyābhidheyyādikaṁ padaṁ ocityahīnādivākyatthadosādīsu anto kathitaṁ. Tathā",
  "anya-e0812n0:771_4": "hi purātanehi viruddhatthantarādīhi padehi viracitaṁ vākyaṁ viruddhantiādinā bahūni",
  "anya-e0812n0:771_5": "duṭṭhāni vākyāni dassitāni. ‘‘Harisamānayī’’ti ettha hapubbaṁ risa’mānayīti icchitatthā",
  "anya-e0812n0:771_6": "pari bhaṭṭhaṁ bhaṭṭhaṁ. Nānatthamappasiddhehi yuttaṁ guḷhaṁ, yathā ‘‘sakko sahassagū’’ti.",
  "anya-e0812n0:771_7": "Iti bhaṭṭhaguḷhatthādayo pasādālaṅkāraviruddhāti ca.",
  "anya-e0812n0:772_0": "Vākyepi visandhikamihānupayogīti ca, vākyantaropagataṁ vākyaṁ vākyagabbhaṁ, vākyantarapadasammissaṁ",
  "anya-e0812n0:772_1": "‘‘apāthyameso dissati, vejjaṁ khādatyanārata’’miccādikaṁ vākyasaṁkiṇṇañca byākiṇṇe samohitanti ca.",
  "anya-e0812n0:773": "‘‘Kācuyyāne mayā diṭṭhā, vallarī pañcapallavā;",
  "anya-e0812n0:774": "Pallave pallave mudhā, yassā kusumamañcarī’’ti.",
  "anya-e0812n0:775_0": "Idamavācakaṁ paheḷikāya pamussitāsannissitanti ca, tattha ca kavinā uyyānasaddena",
  "anya-e0812n0:775_1": "gehaṁ, latāvācinā vallarīsaddena aṅganā, pallavasaddena karacaraṇadasanacchadā, mañcarīsaddena",
  "anya-e0812n0:775_2": "nakhasobhā dantakantiyo ca vattumicchitā, vākyatthepi paduminīnaṁ rattiyamunniddatādikaṁ",
  "anya-e0812n0:775_3": "viruddhaṁ virodhinilīnanti ca nātyanuññātā, na tu sabbathā pariccāgena. Esova evaṁ",
  "anya-e0812n0:775_4": "yathāvuttanayena niṭṭhāpito ayaṁ saṅkhepanayo eva kavīnaṁ paṇḍitajanānaṁ khedakaraṁ",
  "anya-e0812n0:775_5": "‘‘kathaṁ nāma bandhepīdisaṁ sati santī’’ti evamāsuhanopajanaṁ paraṁ padadose asādhusandiddhapariyāya",
  "anya-e0812n0:775_6": "ñeyyaappatītatthaappayojaka dubbodhadesiyādikaṁ, vākyadose adhikaūnabhaggacchandādikaṁ,",
  "anya-e0812n0:775_7": "vākyatthadose upakkamopasaṁhāravisamañceti iccevamādikamaparampi dūsanaṁ atthi ce",
  "anya-e0812n0:775_8": "yadi bhaveyya, tampi bodhayitumavagametuṁ alaṁ samatthaṁ yathāvuttadosānusārena buddhimantehi sakkā ūhitunti.",
  "anya-e0812n0:776": "Evaṁ vadato ca ganthakārassāyamadhippāyo – ye dosā vibhāgaso na vuttā, te mayā ganthagāravabhayā saṅkhepitā, lakkhaṇato tu saṅgahitā. Na hi tesamantaṁ ko jahāpeti.",
  "anya-e0812n0:777_0": "Tattha saddasatthaviruddhamasādhu. Yaṁ kriyādinimittamupādāya atthantarepi vattate,",
  "anya-e0812n0:777_1": "taṁ saññābhāveneva payuttaṁ sandiddhaṁ, yathā ‘‘ravimhihimahā’’ti, idaṁ pana visesanatthe",
  "anya-e0812n0:777_2": "sādhu hoti. Pasiddhasaññāsaddassa pariyāyantarena parikappitapadaṁ pariyāyañeyyaṁ,",
  "anya-e0812n0:777_3": "yathā ‘‘vaḷavāmukhene’’ti ettha ‘‘assavanitānanena’’ iti. Yaṁ accantābyabhicārībhāvena",
  "anya-e0812n0:777_4": "visesyassa guṇaṁ vadati, taṁ appatītatthaṁ, yathā ‘‘kaṇhamasī’’ti. Adhigatatthānupayogaṁ",
  "anya-e0812n0:777_5": "appayojakaṁ, yathā ‘‘atiphenilaṁ sāgaramalaṅghī’’ti. ‘‘Manuññaddhanayo pāde, khādayo",
  "anya-e0812n0:777_6": "kani bhanti te’’ iccādiko dubbodho, kani kaññe khādayo gaggharikā. ‘‘Ime lāvaṇyatallā",
  "anya-e0812n0:777_7": "te, gallā lolavilocane’’iccādiko desiyo, tallo jalāsayaviseso, gallo kapolo. ‘‘Saggasevīnaṁ",
  "anya-e0812n0:777_8": "ripūnamitthīnamakaṅkaṇo pāṇi. Nettamanañjana’’ntiādikaṁ adhikaṁ. ‘‘Akaṅkaṇo pāṇī’’tiādinā",
  "anya-e0812n0:777_9": "vedhabyassa gammamānattā ‘‘saggasevīna’’nti adhikanti. Yattha vattabbassa ūnatā,",
  "anya-e0812n0:777_10": "taṁ ūnaṁ, yathā ‘‘tilokatilakaṁ muni’’ntiādi. Ettha ‘‘vandāmī’’ti ūnaṁ, chandobhaṅgānvitaṁ",
  "anya-e0812n0:777_11": "vaco bhaggacchandaṁ pākaṭaṁ. Ārambhāvasānena visamaṁ upakkamopasaṁhāravisamaṁ, taṁ",
  "anya-e0812n0:777_12": "pana āraddhakkamapariccāgenāparena nikkhipanaṁ veditabbaṁ.",
  "anya-e0812n0:778": "Iti subodhālaṅkāre mahāsāmināmikāṭīkāyaṁ",
  "anya-e0812n0:779": "Dosāvabodhaparicchedo.",
  "anya-e0812n0:780_0": "67. Evaṁ ‘‘sodāharaṇametesaṁ, lakkhaṇaṁ kathayāmyaha’’nti katapaṭiññānurūpaṁ sampādetvā",
  "anya-e0812n0:780_1": "idāni ‘‘katotre’’ccādinā nigamento dose saṅkhipati. Atra imasmiṁ adhikāre, paricchede",
  "anya-e0812n0:780_2": "vā esaṁ dosānaṁ yathāvuttapadadosādīnaṁ pavaro lakkhaṇāvirodhalakkhiyato uttamo vibhāgo",
  "anya-e0812n0:780_3": "asaṅkarato vibhajanaṁ saṅkhepanayā vitthārāpaniyasaṅkhepakkamena mayā kato vutto",
  "anya-e0812n0:780_4": "esova yathāvutto eso saṅkhepakkamo eva kavīnaṁ viracayantānaṁ khedakaraṁ bandhasarīre",
  "anya-e0812n0:780_5": "īdisaṁ īdisappayogaṁ kathaṁ nāma karomīti evaṁ pavattakhedamuppādayantaṁ parampi",
  "anya-e0812n0:780_6": "asādhusandiddhādi aññampi dūsanamatthi ce, taṁ sabbaṁ bodhayituṁ bodhetuṁ alaṁ samattho",
  "anya-e0812n0:780_7": "hoti. Niyati avuttopi attho etenāti ca, saṅkhepo ca so nayo cāti viggaho.",
  "anya-e0812n0:781": "Ihāniddiṭṭhaṁ",
  "anya-e0812n0:782": "‘‘Nihantu soyaṁ jalitaṁ, pataṅgo aripāvaka’’ntiādikaṁ",
  "anya-e0812n0:783": "Akkhamatthantarādikaṁ viruddhatthantare anupatattā na vuttaṁ, ettha sūriyavācako pataṅgasaddo jotiriṅgaṇavācakopi hotīti vattumicchitaamittaggivināse asamatthaññattho hoti.",
  "anya-e0812n0:784": "‘‘Vacanti gaṇḍi’’ccādikaṁ āgame appasiddhaṁ lakkhaṇamattena sādhiyaṁ. Appayuttapadādidoso kiliṭṭhapadadose antogadho hotīti na vutto.",
  "anya-e0812n0:785_0": "Gajahesāturaṅgakoñcanādādisambandhadūsitañca. Jināgamādīsu pasiddharūpakkhandhādikamaññatra",
  "anya-e0812n0:785_1": "payuttamappatītannāmātīdaṁ dvayaṁ yathākkamaṁ lokavirodhamāgamavirodhañca hotīti",
  "anya-e0812n0:785_2": "virodhipade antogadhaṁ hoti. Hetvapekkhaṁ ānetabbahetuttā neyye antogadhanti na vuttaṁ.",
  "anya-e0812n0:786": "‘‘Devo voharatu klesaṁ, rāhukhinno divākaro’’",
  "anya-e0812n0:787_0": "Iccādikaṁ asamatthābhidhāyiccādi ocityahīne antogadhanti na vuttaṁ. Ettha divākaro",
  "anya-e0812n0:787_1": "sayaṁ rāhugahito aññesaṁ kilesāpanayane asamatthoti tamasāmatthiyaṁ visesanabhūtena",
  "anya-e0812n0:787_2": "‘‘rāhukhinno’’ti padena ñāyati.",
  "anya-e0812n0:788_0": "Jigucchāvamaṅgalaasabbhānaṁ tiṇṇamaññatrassa jotakaṁ vācakaṁ vā atthantaraṁ vā gāmmaṁ",
  "anya-e0812n0:788_1": "duppatītikarattā vākyatthagāmmadoseyeva antogadhanti na vuttaṁ. Duruccāraṇabhūtalakkhaṇaṁ",
  "anya-e0812n0:788_2": "kaṭṭhaṁ bandhapharusato abyatirittanti na vuttanti. ‘‘Harisamānayī’’ti vattabbe hapubbaṁ",
  "anya-e0812n0:788_3": "risa’mānayiiccādikaṁ icchitatthato paribhaṭṭhattā bhaṭṭhañca ‘‘sakko sahassagū’’iccādikaṁ",
  "anya-e0812n0:788_4": "apasiddhavisaye pariyuttaguḷhañceti ime atthaguḷhādayo pasādālaṅkāraviruddhattā pasādaguṇādāneneva",
  "anya-e0812n0:788_5": "pariccattāti na vuttaṁ. Ettha hi sahassaṁ gāvo cakkhūni assāti sahassagūti sakkassa",
  "anya-e0812n0:788_6": "nāmaṁ guḷhaṁ nāma hoti.",
  "anya-e0812n0:789": "Vākyadosepi visandhivākyaṁ idha anupayogittā na vuttaṁ. Vākyamajjhapatitavākyayuttaṁ vākyagabbhañca, vākyantarapadasammissaṁ.",
  "anya-e0812n0:790": "‘‘Apāthyameso dissati, vejjaṁ khādatyanārataṁ’’",
  "anya-e0812n0:791_0": "Iccādikaṁ vākyasaṁkiṇṇañca byākiṇṇe antogadhanti na vuttaṁ. Ettha eso bhisakko anārataṁ",
  "anya-e0812n0:791_1": "niccaṁ apāthyaṁ rogassa ahitaṁ dissati vadati. Eso rogī anārataṁ satataṁ apāthyaṁ",
  "anya-e0812n0:791_2": "ahitaṁ khādati. Vejjaṁ bhisakkaṁ dissati kujjhati. Evaṁ anekavākyehipi sandhivākyaṁ saṁkiṇṇaṁ nāma.",
  "anya-e0812n0:792": "‘‘Kācuyyāne mayā diṭṭhā, vallarī pañcapallavā;",
  "anya-e0812n0:793": "Pallave pallave mudhā, yassā kusumamañcarī’’ti.",
  "anya-e0812n0:794_0": "Idamavācakaṁ paheḷikāsu pamussitāsannissitamiti na vuttaṁ. Nanu cettha attanā paheḷikāya",
  "anya-e0812n0:794_1": "adassitattā avācakassa pamussitāya antogadhakaraṇaṁ asiddhena asiddhasādhananti?",
  "anya-e0812n0:794_2": "Nayidamevaṁ, ‘‘upekkhiyanti sabbāni, sissakhedabhayā mayā’’ti ca upari kiliṭṭhapadadosaparihāre",
  "anya-e0812n0:794_3": "‘‘paheḷikāyamāruḷhā, na hi duṭṭhā kiliṭṭhatā’’ti ceti iminā purātanehi niddiṭṭhasoḷasapaheḷikāyopi",
  "anya-e0812n0:794_4": "dassitāti siddhena asiddhasādhanaṁ hoti. Tattha kavinā uyyānasaddena gehañca latāpariyāyavallarīsaddena",
  "anya-e0812n0:794_5": "aṅganā ca pallavasaddena karacaraṇādharā ca mañcarīsaddena nakhadantakantiyo ca vattumicchitā.",
  "anya-e0812n0:795_0": "Vākyatthadosepi paduminīnaṁ rattiyaṁ pabujjhanādikaṁ viruddhaṁ virodhipadeyeva antogadhattā",
  "anya-e0812n0:795_1": "na vuttanti dassetuṁ ‘‘katotra saṅkhepanayā’’ti vuttaṁ, na pana tesaṁ sabbathā pariccattattāti.",
  "anya-e0812n0:795_2": "Ettha ocityahīnaduppatītikarānaṁ dvinnaṁ vākyatthadosatte sati bandhapharusassa vākyadosatte",
  "anya-e0812n0:795_3": "sati virodhino padadosatte sati ‘‘asamatthābhidhāyi’’ādipadaṁ, ‘‘jigucchādittayapakāsakā’’dipadaṁ,",
  "anya-e0812n0:795_4": "kaṭṭhapadaṁ, paduminīnaṁ rattiyaṁ phullatādi dunniddatādi (ka.) vākyatthañceti ime",
  "anya-e0812n0:795_5": "cattāro dosā bhinnajātikesu ocityādīsu kathaṁ saṅgahitāti? Saccaṁ, tathāpi padānaṁ",
  "anya-e0812n0:795_6": "duṭṭhatte sati vākyavākyatthānamaduṭṭhatā nāma natthīti padadosena sandhivākyavākyatthadosānamanaññattaṁ",
  "anya-e0812n0:795_7": "sissānaṁ ñāpanatthaṁ padadosādikaṁ vākyatthadosādīsu saṅgahitanti veditabbaṁ. Imināyeva",
  "anya-e0812n0:795_8": "purātanehi viruddhatthantarādipadehi vicaritaṁ vākyaṁ viruddhantiādinā duṭṭhāni bahūni",
  "anya-e0812n0:795_9": "vākyāni dassitānīti daṭṭhabbaṁ.",
  "anya-e0812n0:796_0": "Imāyeva imissāyeva (ka.) gāthāya ‘‘tamatthi ce khedakaraṁ parampī’’ti ettha parasaddenaasādhusandiddhapariyāyañeyyāppatītatthaappayojaka-",
  "anya-e0812n0:796_1": "dubbodhadesiyādipadadose ca adhikaūnabhaggacchandādivākyadose ca upakkamopasaṁhāravisamasaṅkhāte",
  "anya-e0812n0:796_2": "vākyatthadose ca pariggaṇhāti. Ettha saddasatthaviruddhamasādhu nāma. Kriyānipphattikāraṇamupādāya",
  "anya-e0812n0:796_3": "atthantare pavattanāmaṁ visesanatthena vinā saññābhājane payuttaṁ sandiddhaṁ nāma,",
  "anya-e0812n0:796_4": "yathā ‘‘ravimhi himahā’’ti. Ettha himahā ravīti visesane kate doso natthi. Pasiddhasaññāsaddassa",
  "anya-e0812n0:796_5": "pariyāyanāmena kappitapadaṁ pariyāyañeyyaṁ nāma, yathā ‘‘vaḷavāmukhassa assavanitānana’’nti.",
  "anya-e0812n0:796_6": "Atisayā vinā bhāvitatthena visesyassa guṇavācakaṁ padaṁ appatītatthaṁ nāma, yathā",
  "anya-e0812n0:796_7": "‘‘kaṇhamasī’’ti. Adhigatattānupayogipadaṁ appayojakaṁ nāma, yathā ‘‘atiphenilaṁ sāgaramalaṅghī’’ti.",
  "anya-e0812n0:796_8": "Appasiddhavacanaṁ dubbodhaṁ nāma, yathā–",
  "anya-e0812n0:797": "‘‘Manuññaddhanayo pāde, khādayo kani bhanti te’’ti.",
  "anya-e0812n0:798": "Kani he kaññe te tavapāde manuññaddhanayo manoharasaddasamannāgatā khādayo gaggharikā bhanti dibbantīti. Kismiñci deseyeva siddhanāmaṁ desiyaṁ nāma. Yathā–",
  "anya-e0812n0:799": "‘‘Ime lāvaṇyatallā te, gallā lolavilocane’’ti.",
  "anya-e0812n0:800": "He lolavilocane te tava ime gallā kapolā lāvaṇyatallā manuññatallā jalāsayavisesā bhavanti. Kenaci lesena pakāsitamatthamupādāya payuttamadhikaṁ nāma. Yathā–",
  "anya-e0812n0:801": "‘‘Tvayi rājati rājinda, ripūnaṁ saggasevinaṁ;",
  "anya-e0812n0:802": "Thīnaṁ akaṅkaṇo pāṇi, siyā nettamanañjana’’nti.",
  "anya-e0812n0:803_0": "Ettha ‘‘akaṅkaṇo pāṇi, nettamanañjana’’nti imināyevathīnaṁ vidhavattaṁ gamyamānaṁ",
  "anya-e0812n0:803_1": "hotīti tappakāsanatthaṁ payuttaṁ ‘‘saggasevina’’nti idaṁ adhikaṁ nāma. Vattabbayuttato",
  "anya-e0812n0:803_2": "ūnaṁ vākyaṁ ūnaṁ nāma. ‘‘Tilokatilakaṁ muni’’nti ettha ‘‘vandāmī’’ti vattabbassa",
  "anya-e0812n0:803_3": "avuttattā ūnaṁ. Chandohānisaṁyuttaṁ bhaggacchandaṁ nāma. Idaṁ tesaṁ tesaṁ chandānaṁ",
  "anya-e0812n0:803_4": "akkharagaṇanato ūnādhikavasena pākaṭaṁ hoti. Ādyantato visamaṁ upakkamopasaṁhāravisamaṁ",
  "anya-e0812n0:803_5": "nāma. Idaṁ āraddhakkamaṁ pariccajitvā kamantarena niyamanti veditabbaṁ.",
  "anya-e0812n0:804": "Iti subodhālaṅkāranissaye",
  "anya-e0812n0:805": "Paṭhamo paricchedo."
}