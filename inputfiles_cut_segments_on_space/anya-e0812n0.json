{
  "anya-e0812n0:0": "Namo tassa bhagavato arahato sammāsambuddhassa.",
  "anya-e0812n0:1": "Subodhālaṅkāraṭīkā",
  "anya-e0812n0:2": "Ganthārambhakathā",
  "anya-e0812n0:3": "Yo pādanīrajavarodararādhitena …rādikena (ka.),",
  "anya-e0812n0:4": "Lokattayena’vikalena nirākulena;",
  "anya-e0812n0:5": "Viññāpayī nirupameyyatamattano taṃ,",
  "anya-e0812n0:6": "Vande munindamabhivandiya vandanīyaṃ.",
  "anya-e0812n0:7": "Patto sapattavijayo jayabodhimūle,",
  "anya-e0812n0:8": "Saddhammarājapadaviṃ yadanuggahena;",
  "anya-e0812n0:9": "Sattāpasatta sattappasattha (ka.) vipulāmalasagguṇassa,",
  "anya-e0812n0:10": "Saddhammasāraratanassa namatthu tassa.",
  "anya-e0812n0:11": "Yo bhājanattamabhisambhuṇi sagguṇassa,",
  "anya-e0812n0:12": "Tassāpi dhammaratanassa mahārahassa;",
  "anya-e0812n0:13": "Sambhāvitaṃ sasirasāhitasannatehi,",
  "anya-e0812n0:14": "Sambhāvayāmi sirasā gaṇamuttamaṃ taṃ.",
  "anya-e0812n0:15": "Ye’nantatantaratanākaramanthanena,",
  "anya-e0812n0:16": "Manthā’calollasitañāṇavarena laddhā;",
  "anya-e0812n0:17": "Sārā matāti sukhitā sukhayanti caññe,",
  "anya-e0812n0:18": "Te me jayanti guravo guravo guṇehi.",
  "anya-e0812n0:19": "1. Dosāvabodha paṭhamapariccheda",
  "anya-e0812n0:20": "Ratanattayappaṇāmavaṇṇanā",
  "anya-e0812n0:21": "1.",
  "anya-e0812n0:22": "Munindavadanambhoja-gabbhasambhavasundarī;",
  "anya-e0812n0:23": "Saraṇaṃ pāṇinaṃ vāṇī, mayhaṃ pīṇayataṃ manaṃ.",
  "anya-e0812n0:24_0": "1. Athāyaṃ ganthakāro ganthārambhe pubbapayogānubandhasabhāvasiddhikaviguṇopetānaṃ",
  "anya-e0812n0:24_1": "yatipotānaṃ tadupāyantaraviratā kamantarāpetaparakkamasambhavenādhigatabyasanasatamupalabbha",
  "anya-e0812n0:24_2": "dayāsañjātarasarasahadayatāya tadupāyabhūtaṃ bandhalakkhaṇaṃ viracayitukāmobhimatasiddhinimittamattanodhigatasaddhammadevatānussaraṇaṃ",
  "anya-e0812n0:24_3": "tāva dassetumāha “muninde”ccādi. Nanu “bandhalakkhaṇaṃ viracayitukāmo”ti vuttaṃ,",
  "anya-e0812n0:24_4": "kimettha lakkhaṇakaraṇena adiṭṭhalakkhaṇāpi dissanti bandhantāti? Saccaṃ, tathāpi",
  "anya-e0812n0:24_5": "te ghuṇakkharappakāsā tabbidūnaṃ payogānusārino vā siyuṃ, pubbe katasatthaparicayā",
  "anya-e0812n0:24_6": "vā siyunti viññeyyaṃ. Vāṇī mayhaṃ manaṃ pīṇayatanti sambandho. Vāṇīti vā sarassatyaparanāmadheyyā",
  "anya-e0812n0:24_7": "kāci devatā, sā sabbāvadātā yathicchitatthasādhanapuṇḍarīkagabbhe nisīdatīti lokavādo.",
  "anya-e0812n0:24_8": "Vāṇīti pana paccuhavirahenābhimatasiddhinibandhanekatāṇo sammāsambuddhabhāsito saddhammo,",
  "anya-e0812n0:24_9": "tatoyevāyaṃ devatā ruppate. Tattha sarassatiyā yathā’sattā jātāya manosampīṇananti",
  "anya-e0812n0:24_10": "loko, saddhammadevatāya tu manopīṇanaṃ, tassā sabbavajjarahitāyaccantanimmalāya nirantaratthanekatāṇappavattiyā",
  "anya-e0812n0:24_11": "manaso sampīṇanaṃ. Tena ca passaddhi, tāya pana sukhaṃ, tenāpi samādhi, samādhisambhavena",
  "anya-e0812n0:24_12": "yathābhūtāvabodhasambhavato vicittānekasaddatthavisesā paṭibhantyanāyāsena, tato",
  "anya-e0812n0:24_13": "ca yathicchitasiddhinipphattīti vaṅkavuttiyā tappasādamāsīsati.",
  "anya-e0812n0:25_0": "Kiṃvisiṭṭhoccāha “muninde”ccādi. Ubho loke munāti jānātīti muni, indati paramissariyaṃ",
  "anya-e0812n0:25_1": "pavatteti sabbatthāti indo, muni ca so indo ca, munīnaṃ indoti vā munindo, sammāsambuddho.",
  "anya-e0812n0:25_2": "Tatoyaṃ tassa nimittakasaññā. Vijjamānesupi pariyāyasaddesvaññesu kavikāmitassatthassekantavācakatteno’",
  "anya-e0812n0:25_3": "cityasamposakoyaṃ munindasaddo, tathā hi yo ubhayalokajānanena munīnaṃ paramissariyapuggalānampi",
  "anya-e0812n0:25_4": "paramissariyaṃ vatteti, so paraṃ pīṇeti hetubhāvena’tre’tyu’citameva, tathā padantarānampi",
  "anya-e0812n0:25_5": "ocityaṃ poseti. Tathā hi tādisassa vadanāravindodare sambhavā sundarī, tatoyeva paṭisaraṇaṃ,",
  "anya-e0812n0:25_6": "tasmā ca mano pīṇetīti. Tassa vadanaṃ, tamiva munindavadanaṃ, ambhojaṃ. Tameva vā",
  "anya-e0812n0:25_7": "lakkhisaṃyogitādisadhammena’mbhojaṃ, padumaṃ. Tassa gabbho. Tattha sambhavena pavattiyā,",
  "anya-e0812n0:25_8": "uppattiyā vā sundarī niravajjā devatā. Vācā pana dosalesenāpa’samphuṭṭhāva niravajjā,",
  "anya-e0812n0:25_9": "tathā ca vakkhati “guṇālaṅkārasaṃyuttā” subodhālaṅkāra 14 gāthā iccādi. Tatovāyaṃ",
  "anya-e0812n0:25_10": "saraṇaṃ pāṇinaṃ sattānaṃ paṭibhānādiguṇavisesāvahattamattena paṭisaraṇabhūtā devatā.",
  "anya-e0812n0:25_11": "Vācā pana sabbupaddavanivāraṇena sabbahitasukhasampadāsampādanenaccantapaṭisaraṇabhūtā.",
  "anya-e0812n0:25_12": "Sabhāvanapuṃsakattā cettha na liṅgaparivattanaṃ. Mayhanti ekavacanenattano nirabhimānata’māneti",
  "anya-e0812n0:25_13": "sajjanamācāraṃ. Abhinnapadasileso cāyaṃ, sabbatthevāvīkatasaddappayogato. Sileso",
  "anya-e0812n0:25_14": "cāyaṃ vaṅkavuttiyā sabbattha siriṃ poseti. Tathā ca vakkhati “vaṅkavuttīsu poseti,",
  "anya-e0812n0:25_15": "sileso tu siriṃ para”nti subodhālaṅkāra 172 gāthā. Ayamettha saṅkhepena nayena atthavaṇṇanā.",
  "anya-e0812n0:25_16": "Vitthāranayena pana nānappakārenattho saṃvaṇṇetuṃ sakkā. Tathā sati ganthagāravopi",
  "anya-e0812n0:25_17": "siyāti pakāroyamevabbhupagato.",
  "anya-e0812n0:26_0": "1. Suparisuddhabuddhigocaraparamavicittaganthakārakoyamācariya- saṅgharakkhitamahāsāmipādo",
  "anya-e0812n0:26_1": "sapiṭakattayasabbasatthapārāvataraṇena sañjātānappakapītisukhamanubhavaṃ paṭipattipaṭivedhasāsanadvayassa",
  "anya-e0812n0:26_2": "pariyattimūlakattā yena kenaci pariyāyena tassā pariyattiyā atthāvabodhena “appeva",
  "anya-e0812n0:26_3": "nāma sādhujanaṃ paritoseyya”miti tadadhigamopāyabhūtamidaṃ pakaraṇamārabhanto ganthārambhe",
  "anya-e0812n0:26_4": "iṭṭhadevatāya paṇāmakaraṇaṃ satācārānurakkhaṇatthaṃ sadācārānurakkhaṇatthaṃ (ka.),",
  "anya-e0812n0:26_5": "visesato abhimataganthassānantarāyena parisamattiyā ca kāraṇamiti iṭṭhadevatānussaraṇaṃ,",
  "anya-e0812n0:26_6": "ganthantarārambhapaṭikkhepakajanapaṭibāhanapubbakāni abhidhānābhidheyyakaraṇappakārapayojanāni",
  "anya-e0812n0:26_7": "ca dassento “munindavadanambhoja…pe… parissamo”ti gāthattayamāha. Ettha paṭhamagāthāya",
  "anya-e0812n0:26_8": "iṭṭhadevatāsaṅkhātaratanattayappaṇāmo dassito, dutiyagāthāya ārambhapaṭikkhepakajanā",
  "anya-e0812n0:26_9": "nisedhitā, tatiyagāthāya abhidhānādikaṃ dassitaṃ. Tathā hi lokuttaradhammanissitapariyattisaṅkhātasabbaññubhāratiyā",
  "anya-e0812n0:26_10": "manosampīṇanāsīsanāpadesena attano nissesadhammaratane pasādo pakāsito. So pana dhammappasādo",
  "anya-e0812n0:26_11": "tadavinābhāvato buddhasaṅghesupi siddhoti ratanattayavisayaṃ paṇāmaṃ vaṅkavuttiyā",
  "anya-e0812n0:26_12": "dasseti. So hi atthato paṇāmakriyābhinipphādikā kusalacetanā. Ettha phalaṃ heṭṭhā vuttameva.",
  "anya-e0812n0:27_0": "Puna santesu rāmasammādyalaṅkāresu piṭṭhapisanaṃ viya hotīdaṃ alaṅkārakaraṇanti vadantā",
  "anya-e0812n0:27_1": "viruddhavādino rāmasammādīnamatthibhāvaṃ ubbhāvetvā abhyupagametvā (ka.) te suddhamāgadhikā",
  "anya-e0812n0:27_2": "na vaḷañjentīti iminā paṭisiddhā. Nirākaraṇaphalañhi ganthassa niddosabhāvova. Apica",
  "anya-e0812n0:27_3": "saddālaṅkāraatthālaṅkāradīpakena alaṅkārasaddena ganthasarīrasaṅkhātasaññino saññāsaṅkhātaabhidhānañca",
  "anya-e0812n0:27_4": "alaṅkārasaddassa saddālaṅkārādyabhidheyyañca suddhamāgadhikattaṃ vatvā alaṅkārasaddassa",
  "anya-e0812n0:27_5": "visesanabhūtaanurūpasaddopādānena buddhavacanassa upayogattaṃ māgadhikavohārena bhavatīti",
  "anya-e0812n0:27_6": "gamyamānattā karaṇappakārañca alaṅkāraganthappavattiyā atthālaṅkārādinissitattā iminā",
  "anya-e0812n0:27_7": "alaṅkārasaddeneva alaṅkārasaṅkharaṇasaṅkhātappayojanañca dasseti.",
  "anya-e0812n0:28": "Satthappayojanānaṃ sādhyasādhanalakkhaṇo sambandho pana sambandhassa nissayabhūtasatthappayojanānaṃ dassaneneva tannissitattā sayampi vutto hoti. Vuttaṃ hi–",
  "anya-e0812n0:29": "“Satthaṃ payojanañceva, ubho sambandhanissayā;",
  "anya-e0812n0:30": "Vuttā taṃvuttiyāyeva, vutto tannissitopi so”ti.",
  "anya-e0812n0:31_0": "Tassattho– sambandhanissayā sambandhassa ādhārabhūtā satthaṃ, payojanañca ubho vuttā,",
  "anya-e0812n0:31_1": "taṃvuttiyāyeva tesaṃ ubhinnaṃ kathaneneva tannissito te nissāya pavatto sopi sambandho vutto bhavatīti.",
  "anya-e0812n0:32_0": "Ettha abhidhānakathanaṃ vohārasukhatthaṃ, abhidheyyādikathanaṃ pana tehi yuttānaṃyeva",
  "anya-e0812n0:32_1": "ganthānaṃ subuddhipubbakādīnaṃ upādeyyattañca tabbiparītānaṃ ummattakavacanādīnamivaanupādeyyattañca",
  "anya-e0812n0:32_2": "pakāsanatthanti veditabbaṃ. Vuttañhi –",
  "anya-e0812n0:33": "“Sambandhānuguṇopāyaṃ sambandhyanuguṇopāyaṃ (ka.), purisatthābhidhāyakaṃ;",
  "anya-e0812n0:34": "Vīmaṃsādhigataṃ vīmaṃsādhikataṃ (sī.) vākya-matonadhigataṃ …nadhikataṃ (sī.) para”nti.",
  "anya-e0812n0:35_0": "Tassattho– sambandhānuguṇopāyaṃ sādhiyasādhanalakkhaṇasambandhassa nissayabhūtavāccavācakānaṃ",
  "anya-e0812n0:35_1": "sambandhibhūtānaṃ aññamaññānurūpaguṇaparijānane kāraṇabhūtaṃ purisatthābhidhāyakaṃ",
  "anya-e0812n0:35_2": "catubbidhadhammaatthakāmamokkhasaṅkhātānaṃ purisatthānaṃ vācakabhūtaṃ vākyaṃ “ekākhyāto",
  "anya-e0812n0:35_3": "padaccayo, siyā vākyaṃ sakārako”ti abhidhānappadīpikā 106 gāthā vuttalakkhaṇamajjhapatitavākyasamudāyopetaṃ",
  "anya-e0812n0:35_4": "mahāvākyasarūpasatthaṃ vīmaṃsādhigataṃ ñāṇagatilakkhaṇaupaparikkhāya adhigataṃ adhippetaṃ,",
  "anya-e0812n0:35_5": "ato paraṃ vuttalakkhaṇasatthato aññaṃ anadhigataṃ nādhippetanti. Idaṃ panettha gāthānaṃ nikkhepappayojanaṃ.",
  "anya-e0812n0:36_0": "Loke padumagabbhe vasantiyā sabbaṅgadhavalāya yathicchitatthasādhikāya sarassatīnāmikāya",
  "anya-e0812n0:36_1": "devatāya “vāṇī”ti vohārato iminā atthena yojetvā abhinnapadasilesālaṅkāravasena vuttattā",
  "anya-e0812n0:36_2": "padattho evaṃ veditabbo – munindassa sobhāsugandhādiguṇayogato mukhasadisassa, no",
  "anya-e0812n0:36_3": "ce mukhasaṅkhātaambhojassa gabbhe udare sambhavena pavattiyā uppattiyā vā sundarī",
  "anya-e0812n0:36_4": "niddosā, sobhanā vā pāṇinaṃ saraṇaṃ atoyeva ahitāpanayanahitāvahatthena sabbasattānaṃ",
  "anya-e0812n0:36_5": "paṭissaraṇabhūtā vāṇī yathāvuttaguṇopetā sarassatīdevatā, no ce sabbaññubhāratīti",
  "anya-e0812n0:36_6": "vuttasaddhammaratanaṃ mayhaṃ manaṃ ganthaviracane byāvaṭassa me cittaṃ pīṇayataṃ",
  "anya-e0812n0:36_7": "abhimatatthasampādanena pīṇayatūti.",
  "anya-e0812n0:37_0": "Ubhayalokajānanato muni ca so indabhāvapavattanato indo ceti kammadhārayena vā, agāriyamunianagāriyamunisekhamuniasekhamunīnaṃ",
  "anya-e0812n0:37_1": "catunnaṃ pañcamo hutvā indoti chaṭṭhītappurisena vā munindo. Devatāpakkhe vadanamiva",
  "anya-e0812n0:37_2": "vadananti ambhoje, saddhammapakkhe ambhojamiva ambhojanti vadane ca upacārena gahite",
  "anya-e0812n0:37_3": "kammadhārayo. Munindassa vadanambhojamiti ca, tassa gabbhoti ca, tasmiṃ sambhavoti",
  "anya-e0812n0:37_4": "ca, tena sundarīti ca vākyaṃ. Vāṇiyā visesanattepi ekantanapuṃsakattā saraṇasaddassa",
  "anya-e0812n0:37_5": "na liṅgaparivattanabhāvo. Pāṇinanti rassattaṃ, dīghassa byabhicārattā. Mayhanti ekavacanena",
  "anya-e0812n0:37_6": "attano sādhuguṇodayakāraṇaṃ niratimānataṃ dīpeti. Santesupi aññesu jinapariyāyesu",
  "anya-e0812n0:37_7": "munindasaddo iṭṭhamanosampīṇanaambhojatulyatāsundarittasaraṇattasaṅkhātānaṃ atthantarānaṃ",
  "anya-e0812n0:37_8": "ocityaṃ posetīti payutto. Tathā hi tādisassa mukhaṃ ambhojatulyaṃ, tasmiṃ mukhodare",
  "anya-e0812n0:37_9": "sambhavā sundarī, tatoyeva pāṇinaṃ saraṇaṃ. Tasmāyeva manosampīṇane paṭuttaṃ subyattamiti",
  "anya-e0812n0:37_10": "ocityaṃ hoti. Loke patthaṭamidamocityamādaraṇīyaṃ hoti. Tasmiñhi uttamakavayoyeva",
  "anya-e0812n0:37_11": "upadesakāti. Vuttañhi –",
  "anya-e0812n0:38": "“Ocityaṃ nāma viññeyyaṃ, loke vikhyātamādarā;",
  "anya-e0812n0:39": "Tatthopadesappabhavā, sujanā kavipuṅgavā”ti subodhālaṅkāra 104 gāthā.",
  "anya-e0812n0:40": "Nimittavaṇṇanā",
  "anya-e0812n0:41": "2.",
  "anya-e0812n0:42": "Rāmasammādyalaṅkārā, santi santo purātanā;",
  "anya-e0812n0:43": "Tathāpi tu vaḷañjenti, suddhamāgadhikā na te.",
  "anya-e0812n0:44_0": "2. Athevamabhigatāmitasiddhisampadāpādanekacaturaparamiṭṭhadevatā- bhāvarūpitasaddhammaratanasso’",
  "anya-e0812n0:44_1": "padassitanipaccakārena iṭṭhadevatāpūjaṃ dassetvā “nanu bandhalakkhaṇamatthiyeva pubbakaṃ,",
  "anya-e0812n0:44_2": "tasmā kimanena piṭṭhapisanene”ti lakkhaṇantarārambhapaṭikkhepakajanapaṭibāhanapubbakamabhidheyyappayojana-",
  "anya-e0812n0:44_3": "sambandhe dassetumāha “rāmasamme”ccādi. Rāmasammādīnaṃ rāmasammapabhutīnaṃ pubbācariyānaṃ,",
  "anya-e0812n0:44_4": "rāmasammādayo vā taṃsambandhato. Bhavati hi taṃsambandhato tabbohāro yathā kiñcipi",
  "anya-e0812n0:44_5": "vejjasatthaṃ “bimbisāro”ti. Alaṅkārā bhūsāvisesā, bandhālaṅkārapaṭipādakatthena alaṅkārakhyā",
  "anya-e0812n0:44_6": "ganthavisesā vā. Santo sobhanā. Dvepi purā pubbakāle bhavā purātanā, porāṇikā. Ubhopi",
  "anya-e0812n0:44_7": "santi. Yajjapi saṃvijjanti. Tathāpi tūti nipātasamudāyoyaṃ visesābhidhānārambhe.",
  "anya-e0812n0:44_8": "Evaṃ santepīti attho. Suddhamāgadhikāti magadhesu bhavā, tattha viditā vā magadhā,",
  "anya-e0812n0:44_9": "saddā. Te etesaṃ santi, tesu vā niyuttāti māgadhikā. Suddhā ca sakkaṭādibhāsitakālusiyābhāvena",
  "anya-e0812n0:44_10": "visuddhā, asammissā vā aparicitattā te māgadhikā cāti suddhamāgadhikā, yatipotā.",
  "anya-e0812n0:44_11": "Te yathāvutte alaṅkāre ābharaṇavisese na vaḷañjenti, pasādhanavisese nānubhavanti.",
  "anya-e0812n0:44_12": "Ganthavisese pana uggahaṇadhāraṇādivasena attano suddhamāgadhikattā, rāmasammādīnañca",
  "anya-e0812n0:44_13": "sakkaṭādibhāvatoti ayamettha saddattho. Bhāvatthalesopettha paripūrati, tathāvidhapatītiyogato.",
  "anya-e0812n0:44_14": "Suddhamāgadhikā attano parisuddhabhāvena pubbe sobhanāpi te alaṅkārā idāni malaggahitabhāvappattā",
  "anya-e0812n0:44_15": "“kiṃ tehi malaggahitehi amhādisānaṃ suddhasattāna”nti na vaḷañjentīti.",
  "anya-e0812n0:45": "“Patīyamānaṃ pana kiñci vatthu,",
  "anya-e0812n0:46": "Attheva vāṇīsu mahākavīnaṃ;",
  "anya-e0812n0:47": "Yaṃ taṃ pasiddhāvayavātiritta-",
  "anya-e0812n0:48": "Mābhāti lāvaṇyamivaṅganāsū”ti.",
  "anya-e0812n0:49": "Hi vuttaṃ.",
  "anya-e0812n0:50_0": "2. Santo viññūhi pasatthattā sobhanā purātanā pubbakālasambhūtā rāmasammādyalaṅkārā",
  "anya-e0812n0:50_1": "rāmasammādīhi ācariyehi viracitattā, tesaṃ taṃsambandhato tabbohārasadisanāmattā",
  "anya-e0812n0:50_2": "vā rāmasammādayo nāma alaṅkārā kismiñci vejjasatthe “bimbisāro”ti vohāro viya. Alaṅkārā",
  "anya-e0812n0:50_3": "bhūsāvisesā, alaṅkārattapaṭipādanato alaṅkāranāmikā ganthavisesā vā santi kiñcāpi",
  "anya-e0812n0:50_4": "vijjanti, tathāpi tu evaṃ santepi suddhamāgadhikā sakkaṭapākatādīsu aññabhāsāsu paricayābhāvato",
  "anya-e0812n0:50_5": "kevalamāgadhikā te rāmasammādike alaṅkāre na vaḷañjenti pasādhanavasena, uggahaṇadhāraṇādivasena",
  "anya-e0812n0:50_6": "na sevanti. Magadhesu bhavā, tesu vā viditā magadhā, saddā. Te etesaṃ atthi, tesu",
  "anya-e0812n0:50_7": "niyuttāti vā māgadhikā. Suddhasaddo magadhavisesano, māgadhikavisesano vā hoti. Saddānaṃ",
  "anya-e0812n0:50_8": "tādisapatītivisesayogato bhāvatthalesopi idha dippati. Tathā hi suddhamāgadhikā attano",
  "anya-e0812n0:50_9": "suddhattā tesaṃ vinyāsena sobhanatte satipi bhāsāya purātanattā aparisuddhoti avamaññamānā",
  "anya-e0812n0:50_10": "na vaḷañjentīti. Vatticchitassatthassa upatthambhakabhūto bhāvatthalesopi mahākavīnaṃ",
  "anya-e0812n0:50_11": "vacanesuyeva labbhatīti daṭṭhabbo. Vuttaṃ hi–",
  "anya-e0812n0:51": "“Patīyamānaṃ pana kiñci vatthu,",
  "anya-e0812n0:52": "Attheva vāṇīsu mahākavīnaṃ;",
  "anya-e0812n0:53": "Yaṃ taṃ pasiddhāvayavātiritta-",
  "anya-e0812n0:54": "Mābhāti lāvaṇyamivaṅganāsū”ti.",
  "anya-e0812n0:55_0": "Tassattho – mahākavīnaṃ pūjitakavīnaṃ vāṇīsu vacanavisesesu patīyamānaṃ gammamānaṃ",
  "anya-e0812n0:55_1": "yaṃ kiñci vatthu yo koci atthaleso attheva atthi eva, taṃ vatthu aṅganāsu vanitāsu",
  "anya-e0812n0:55_2": "pasiddhāvayavātirittaṃ hatthapādādipākaṭasarīrāvayavato adhikaṃ lāvaṇyamiva manogocarībhūtasundarattaṃ",
  "anya-e0812n0:55_3": "viya pasiddhāvayavātirittaṃ pakāsasaddāvayavato adhikaṃ hutvā ābhāti dippatīti.",
  "anya-e0812n0:56": "Abhidhānādivaṇṇanā",
  "anya-e0812n0:57": "3.",
  "anya-e0812n0:58": "Tenāpi nāma toseyya-mete’laṅkāravajjite;",
  "anya-e0812n0:59": "Anurūpenā’laṅkāre-ne’sameso parissamo.",
  "anya-e0812n0:60_0": "3. Teneccādi. Yena te alaṅkāre na vaḷañjenti, tena kāraṇena alaṅkāravajjite ābharaṇehi,",
  "anya-e0812n0:60_1": "ganthavisesehi vā rahite, alaṅkārā vā yathāvuttavajjitā yehi te, ete yatipote esaṃ",
  "anya-e0812n0:60_2": "yatipotānaṃ anurūpena idāni viraciyamānattābhinavabhāvato, dasabalavadanakamalamajjhavāsitabhāsitaviracitabhāvato",
  "anya-e0812n0:60_3": "ca anucchavikena alaṅkārena ābharaṇena, alaṅkārasatthena vā toseyyaṃ apināma yathicchitapasādhanavasena,",
  "anya-e0812n0:60_4": "savanadhāraṇādivasena vā vaḷañjanena santuṭṭhe kareyyaṃ appeva nāma yannūnāti eso",
  "anya-e0812n0:60_5": "parissamo ayaṃ amhākaṃ tādisasantuṭṭhijanakālaṅkārapakaraṇappayogo.",
  "anya-e0812n0:61_0": "Alaṅkaronti attabhāvamanenāti alaṅkāro, ābharaṇaṃ hārakeyūrādi. Alaṅkaronti bandhasarīramanenāti",
  "anya-e0812n0:61_1": "alaṅkārotiminā pana alaṅkārasaddena pasādādayo saddālaṅkārā, sabhāvavutyādayo ca",
  "anya-e0812n0:61_2": "atthālaṅkārā nānappakārā saṅgahitā, yehi saddatthasaṅkhātaṃ bandhasarīraṃ sobhate,",
  "anya-e0812n0:61_3": "yathā hi purisasarīre hārakeyūrādyalaṅkāro nyasyate, yena sobhate, tathā bandhasarīrepi",
  "anya-e0812n0:61_4": "saddālaṅkārā, atthālaṅkārā ca nikkhipīyanti, yato sobhate. Teneva vakkhati “taṃ tu",
  "anya-e0812n0:61_5": "pāpentulaṅkārā, vindanīyatarattana”nti subodhālaṅkāra 9 gāthā ca, “atthālaṅkārasahite”ccādikañca",
  "anya-e0812n0:61_6": "subodhālaṅkāra 164 gāthā.",
  "anya-e0812n0:62_0": "Alaṅkāravidhānabhāvena tu bandhasarīrampi tadatthiyā alaṅkāro, tathā tappaṭipādakaṃ",
  "anya-e0812n0:62_1": "subodhālaṅkāranāmadheyyasatthaṃ alaṅkatapaṭipādakattena maṅgalasuttanti viya. Vakkhati",
  "anya-e0812n0:62_2": "hi “ganthopi kavivācāna-malaṅkārappakāsako” subodhālaṅkāra 12 gāthā ccādi. Atra uccate –",
  "anya-e0812n0:63": "“Mukhyolaṅkārasaddoyaṃ, saddatthālaṅkatissito;",
  "anya-e0812n0:64": "Sāmatthiyā tvadhiṭṭhāne, tathā satthepi tabbatī”ti.",
  "anya-e0812n0:65_0": "Anenassābhidheyyādīni vuccanti. Abhidhīyate iti abhidheyyaṃ, samuditena satthena",
  "anya-e0812n0:65_1": "vacanīyattho. So ca sarīrālaṅkāravibhāgakappanāya tesaṃ paṭipādanaṃ. Subodhālaṅkārena",
  "anya-e0812n0:65_2": "hi te paṭipādīyanti. Yena ca yo paṭipādīyati, tassāyamattho bhavatīti abhidheyyasatthopi.",
  "anya-e0812n0:65_3": "Dassitameva tu sarīrālaṅkārasaṅkharaṇaṃ payojanaṃ, taṃ nissāya subodhālaṅkārappavattito.",
  "anya-e0812n0:65_4": "Yassa hi yamuddissa pavatti hoti, taṃ tassa payojanaṃ, taṃ pana kavittakittipasiddhādilakkhaṇaṃ,",
  "anya-e0812n0:65_5": "paramparāya tadatthatāya subodhālaṅkārasaṅkharaṇassa. Satthapayojanānaṃ, sādhiyasādhanalakkhaṇo",
  "anya-e0812n0:65_6": "sambandho tu nissayapadassinā dassitoyeva. Yathāha –",
  "anya-e0812n0:66": "“Satthaṃ payojanañceva, ubho sambandhanissayā;",
  "anya-e0812n0:67": "Vuttātaṃvuttiyāyeva, vutto tannissitopi so”ti.",
  "anya-e0812n0:68": "Abhidheyyādikathanañca taṃsamaṅgisseva ca vīmaṃsāvisesasamaṅgīnamupādīyamānattā, aññādisassa pana ummattakavacanādino viya heyyattā. Vuttañhetaṃ –",
  "anya-e0812n0:69": "“Sambandhānuguṇopāyaṃ, purisatthābhidhāyakaṃ;",
  "anya-e0812n0:70": "Vīmaṃsādhigataṃ vākya-matonadhigataṃ para”nti.",
  "anya-e0812n0:71": "Vākyanti cettha vākyalakkhaṇopetamantaravākyasannicayaṃ mahāvākyasarūpaṃ satthamevādhippetaṃ.",
  "anya-e0812n0:72_0": "3. Yena te te alaṅkārena vaḷañjenti, tena kāraṇena alaṅkāravajjite ābharaṇavisesehi,",
  "anya-e0812n0:72_1": "ganthavisesehi vā vajjite, te virahite yehi ete suddhamāgadhike esaṃ suddhamāgadhikānaṃ",
  "anya-e0812n0:72_2": "anurūpena abhinavabhāvato māgadhikasarūpaṃ anugatarūpena, dasabalabhāsitaviracitattā",
  "anya-e0812n0:72_3": "vā anukūlena alaṅkārena ābharaṇavisesena, ganthavisesena vā toseyyaṃ alaṅkāravaḷañjāpanena,",
  "anya-e0812n0:72_4": "ganthavisese ganthavisaye (ka.) uggahaṇadhāraṇādikārāpanena vā santuṭṭhe kareyyaṃ",
  "anya-e0812n0:72_5": "apināma yaṃnūna sundaramiti, eso parissamo ayaṃ mama alaṅkārapakaraṇappayogo. Apināmāti",
  "anya-e0812n0:72_6": "ettha itisaddo gamyamāno.",
  "anya-e0812n0:73_0": "Alaṅkārehi vajjitā, alaṅkārā vajjitā yehi vāti ca. Rūpassa anu anurūpaṃ, rūpaṃ anugataṃ",
  "anya-e0812n0:73_1": "anurūpaṃ vā, tena anurūpena. Alaṅkaronti attabhāvamaneneti alaṅkāro, hārakeyūrādi",
  "anya-e0812n0:73_2": "ābharaṇapakkhe, ganthapakkhe tu alaṅkaronti bandhasarīramaneneti alaṅkāro. Iminā",
  "anya-e0812n0:73_3": "mukhyabhāvena pasādādisaddālaṅkārā ca sabhāvavutyādiatthālaṅkārā ca pavuccanti. Amukhyato",
  "anya-e0812n0:73_4": "pana imesaṃ dvinnaṃ alaṅkārānamadhiṭṭhānabhūtabandhasarīrampi, tathā maṅgalasuttaratanasuttādivohāro",
  "anya-e0812n0:73_5": "viya alaṅkārapakāsakaṃ “sammā bujjhanti dvippakārā alaṅkārā anene”ti iminā atthena",
  "anya-e0812n0:73_6": "laddhasubodhālaṅkāravaranāmadheyyasatthampi vuccati. Vuttamidameva –",
  "anya-e0812n0:74": "“Mukhyolaṅkārasaddoyaṃ, saddatthālaṅkatissito;",
  "anya-e0812n0:75": "Sāmatthiyā tvadhiṭṭhāne, tathā satthepi tabbatī”ti.",
  "anya-e0812n0:76": "Ettha sāmatthiyaṃ nāma tadādhāratappaṭipādakattavohārato tadādheyyatappaṭipādanīyaṃ na bhavati ce, aññaṃ kiṃ bhavatīti aññathānupapattilakkhaṇamevāti.",
  "anya-e0812n0:77": "4.",
  "anya-e0812n0:78": "Yesaṃ na sañcitā paññā-nekasatthantarocitā;",
  "anya-e0812n0:79": "Sammohabbhāhatāve’te, nāvabujjhanti kiñcipi.",
  "anya-e0812n0:80": "5.",
  "anya-e0812n0:81": "Kiṃ tehi pādasussūsā, yesaṃ natthi gurūnī’ha garūniha (ka.);",
  "anya-e0812n0:82": "Ye tappādarajokiṇṇā, te’va sādhūvivekino.",
  "anya-e0812n0:83": "4-5. Evaṃ lakkhaṇārambhapaṭikkhepakajanapaṭibāhanapubbakamabhidheyyādikaṃ dassetvā idāni satthatova sabbattha guṇadosavivecanaṃ. Atoyeva vuccati –",
  "anya-e0812n0:84": "“Sabbattha satthatoyeva, guṇadosavivecanaṃ;",
  "anya-e0812n0:85": "Yaṃ karoti vinā satthaṃ, sāhasaṃ kimatodhika”nti.",
  "anya-e0812n0:86": "Tasmā guṇadosavibhāgavicāraṇaṃ nāma tabbidūnaṃyeva, nāsatthaññūnaṃ purisapasūnaṃ. Tathā cāha –",
  "anya-e0812n0:87": "“Guṇadosamasatthaññū, jano vibhajate kathaṃ;",
  "anya-e0812n0:88": "Adhikāro kimandhassa, rūpabhedopaladdhiya”nti kābyādāsa 1.8.",
  "anya-e0812n0:89_0": "Yenevaṃ, tenettha guṇadosadassane pasannānekasatthacakkhuyevādhigato, nañño tabbiparītotyanvayabyatirekavasena",
  "anya-e0812n0:89_1": "dassento “yesa”ntiādigāthādvayamāha. Tattha yesanti aniyamuddeso, yehīti attho. Yehi",
  "anya-e0812n0:89_2": "na sañcitā na rāsikatā, nānāsantānavuttinīpi ekattanayena ekasmiṃ santāne na vāsitā",
  "anya-e0812n0:89_3": "naparibhāvitāti vuttaṃ hoti. Kā sā? Paññā heyyopādeyyavivekarūpā. Kīdisīti āha “anekasatthantarocitā”ti.",
  "anya-e0812n0:89_4": "Anekasmiṃ tipiṭakatakkabyākaraṇālaṅkārasatthādike satthantare ucitā savanadhāraṇādivasena",
  "anya-e0812n0:89_5": "paricitā sāyaṃ paññā yesaṃ na sañcitāti pakataṃ. Eteti yathāuddiṭṭhānaṃ niyamavacanaṃ.",
  "anya-e0812n0:89_6": "Sammohabbhāhatāti yathāvuttāyātisayavatiyā paññāyābhāvato balappattena mohena abbhāhatā",
  "anya-e0812n0:89_7": "visesena pahatā, evasadditā hontīti adhippāyo. Yato evaṃ, tasmāpi kiñcipi heyyopādeyyarūpaṃ",
  "anya-e0812n0:89_8": "yaṃ kiñcideva aṭṭhānāniyojakatādisagurupādasussūsānissayapaṭiladdhavivekapaññāti-",
  "anya-e0812n0:89_9": "sayālābhena nāvabujjhanti, na jānantītyattho. Yato ālasiyādidosalesapariggahopi satatācariyasevanavasena",
  "anya-e0812n0:89_10": "sirovikiṇṇatādisagurupādapaṅkajambujaparāyano cirenapi kālena nānāvidhasatthantarakataparicayabalena",
  "anya-e0812n0:89_11": "pappoti tādisaṃ paññāveyattiyaṃ. Tenevāha bhagavā –",
  "anya-e0812n0:90": "“Nihīyati puriso nihīnasevī,",
  "anya-e0812n0:91": "Na ca hāyetha kadāci tulyasevī;",
  "anya-e0812n0:92": "Seṭṭhamupanamaṃ udeti khippaṃ,",
  "anya-e0812n0:93": "Tasmā’ttano uttaritaraṃ bhajethā”ti a. ni. 3.26.",
  "anya-e0812n0:94_0": "Tato etādiso paññavāyevettha guṇadosavibhāgavivecane adhikārī, nañño tabbiparīto",
  "anya-e0812n0:94_1": "purisapasūti ayametthādhippāyo. Ruḷho atthaviseso. Tenāha “kiṃ tehi pādasussūsā,",
  "anya-e0812n0:94_2": "yesaṃ natthi gurūnihā”ti. Ihāti imasmiṃ loke yesaṃ janānaṃ gurūnaṃ kātabbā pādasussūsā",
  "anya-e0812n0:94_3": "pādaparicariyā natthi, tehi janehi yathāvuttanayena paññāveyattiyarasānabhiññehi",
  "anya-e0812n0:94_4": "kiṃ payojanaṃ, lesamattampi natthi, anadhigatāyevettha eteti adhippāyo. Idāni byatirekamukhena",
  "anya-e0812n0:94_5": "āha “ye”tiādi. Ye pubbe katapuññatādisampattisampannā tappādarajehi tesaṃ gurūnaṃ",
  "anya-e0812n0:94_6": "pādadhūlīhi okiṇṇā onaddhā gavacchitā, teva sādhū yathāvuttanayena paññāveyattiyena",
  "anya-e0812n0:94_7": "abhiññātā sajjanā eva vivekino heyyopādeyyaguṇadosavibhāganiyamanapaññāsampattisamaṅgino",
  "anya-e0812n0:94_8": "honti, teyevettha guṇadosavivecane adhigatāti adhippāyo. Sā cāyaṃ gurupādasussūsā",
  "anya-e0812n0:94_9": "visiṭṭhādarena karaṇīyāti vaṅkavuttiyā tadabhyāse sādhujane niyojeti.",
  "anya-e0812n0:95_0": "4-5. Ye sakalasatthaparicitaññāṇapāṭavā yadi dosamāropayanti, tesaṃ taddosanirākaraṇaṃ",
  "anya-e0812n0:95_1": "vinā padesāvabodhanamattena paṇḍitamānīnaṃ vacanassāgurukaraṇaṃ vaṅkavuttiyā dassento",
  "anya-e0812n0:95_2": "ca taṃdvāreneva attano anaññasādhāraṇagurugāravataṃ sādhujanehi paramādarena sampādetabbamiti",
  "anya-e0812n0:95_3": "dassetuṃ “yesaṃ…pe… kino”ti gāthādvayamāha. Anekasatthānaṃ tipiṭakatakkabyākaraṇādīnaṃ",
  "anya-e0812n0:95_4": "anekesaṃ ganthānaṃ antare tatvatthasaṅkhātaabbhantare ucitā savanauggahaṇadhāraṇādivasena",
  "anya-e0812n0:95_5": "paricitā paññā sutamayā paññā yesaṃ yehi na sañcitā, dvinnamekakkhaṇe pavattiyābhāvepi",
  "anya-e0812n0:95_6": "upacitasamūhabhāvato, pubbakālikapaññāya aparakālikapaññāya anantaraāsevanādipaccayalābhato",
  "anya-e0812n0:95_7": "avatthabāhullapavattito vā sañcitabbāpi na rāsikatā. Ete īdisapaññāpāṭavarahitā ime",
  "anya-e0812n0:95_8": "sammohabbhāhatā paññāpāṭavābhāvato balappattena mohena visesena pahatā eva kiñcipi",
  "anya-e0812n0:95_9": "heyyopādeyyaṃ nāvabujjhanti. Na eke aneketi ca, te ca te satthā ceti ca, tesamantaramiti",
  "anya-e0812n0:95_10": "ca, tasmiṃ ucitāti ca sammohena abbhāhatāti ca viggaho. Tena vuttaṃ–",
  "anya-e0812n0:96": "“Guṇadosamasatthaññū, jano vibhajate kathaṃ;",
  "anya-e0812n0:97": "Adhikāro kimandhassa, rūpabhedopaladdhiya”nti kābyādāsa 1.8.",
  "anya-e0812n0:98_0": "Tassattho – asatthaññū jano guṇadosaṃ kathaṃ vibhajate. Tathā hi rūpabhedopaladdhiyaṃ",
  "anya-e0812n0:98_1": "nīlapītādirūpavisesāvabodhane andhassa adhikāro abhimukhakaraṇaṃ kiṃ hoti, na bhavatyeva,",
  "anya-e0812n0:98_2": "tasmā anekasatthantaragatasuppasannapaññācakkhunā eva guṇadosavivecanaṃ bhavati,",
  "anya-e0812n0:98_3": "tadabhāve na bhavatyeva. Idameva vuccate–",
  "anya-e0812n0:99": "“Sabbattha satthatoyeva, guṇadosavivecanaṃ;",
  "anya-e0812n0:100": "Yaṃ karoti vinā satthaṃ, sāhasaṃ kimatodhika”nti.",
  "anya-e0812n0:101_0": "Tassattho – sabbattha guṇadosavivecanaṃ satthatoyeva hoti, satthaṃ vinā satthocitatādisapaññaṃ",
  "anya-e0812n0:101_1": "vinā yaṃ karoti guṇāguṇavibhāgaṃ karoti, yaṃ karaṇaṃ atthi, atodhikaṃ sāhasaṃ kiṃ",
  "anya-e0812n0:101_2": "āsuṃ kiriyā anupaparikkhanakiriyā nattheva.",
  "anya-e0812n0:102": "Iha imasmiṃ loke yesaṃ akatapuññānaṃ janānaṃ gurūnaṃ",
  "anya-e0812n0:103": "“Piyo garu bhāvanīyo,",
  "anya-e0812n0:104": "Vattā ca vacanakkhamo;",
  "anya-e0812n0:105": "Gambhīrañca kathaṃ kattā,",
  "anya-e0812n0:106": "No cā’ṭṭhāne niyojako”ti a. ni. 7.37.",
  "anya-e0812n0:107_0": "Niddiṭṭhaguṇopetānaṃ ācariyānaṃ kātabbā pādasussūsā pādaparicariyā natthi, tehi kiṃ",
  "anya-e0812n0:107_1": "payojanaṃ. Ye katapuññā janā tappādarajokiṇṇā tesaṃ gurūnaṃ pādarajehi gavacchitā,",
  "anya-e0812n0:107_2": "teva sādhū janā eva vivekino kalyāṇamittagurupāsanāhi adhigatavisiṭṭhavivekabuddhino",
  "anya-e0812n0:107_3": "bhavanti, te eva vivekaṃ jānantīti bhāvo. Sotumicchā sussūsā, taṃ nissāya kattabbapādaparicariyāpi",
  "anya-e0812n0:107_4": "tadatthiyā sussūsā nāma hoti. Pādesu sussūsāti ca, tesaṃ pādāti ca, tesu rajānīti",
  "anya-e0812n0:107_5": "ca, tehi okiṇṇāti ca viggaho. Sissānaṃ sakalābhibuddhiyā gurupaṭibaddhattā attano",
  "anya-e0812n0:107_6": "guṇato adhikatarāyeva sevitabbā. Vuttañhi bhagavatā –",
  "anya-e0812n0:108": "“Nihīyati puriso nihīnasevī,",
  "anya-e0812n0:109": "Na ca hāyetha kadāci tulyasevī;",
  "anya-e0812n0:110": "Seṭṭhamupanamaṃ udeti khippaṃ,",
  "anya-e0812n0:111": "Tasmā’ttano uttaritaraṃ bhajethā”ti a. ni. 3.26.",
  "anya-e0812n0:112": "6.",
  "anya-e0812n0:113": "Kabbanāṭakanikkhitta-nettacittā kavijjanā;",
  "anya-e0812n0:114": "Yaṃkiñci racayante’taṃ, na vimhayakaraṃ paraṃ.",
  "anya-e0812n0:115": "7.",
  "anya-e0812n0:116": "Teye’va paṭibhāvanto, so’va bandho savimhayo;",
  "anya-e0812n0:117": "Yena tosenti viññūye, tatthāpya’vihitādarā.",
  "anya-e0812n0:118_0": "6-7. Evametthānvayabyatirekavasenādhigate dassetvā idāni “kiṃ amhākaṃ kabbanāṭakaparicayābhāveracanāvisesābhiyogopajanitaparissamenā”ti",
  "anya-e0812n0:118_1": "olīnavuttino sotujane samussāheti “kabbanāṭakā”tiādinā. Kavippayogasaṅkhāto bandhova",
  "anya-e0812n0:118_2": "kavino idanti kabbaṃ. Muttakādivākyasvamuttikādyavayavasabhāvā antaravākyasamudāyasampannaṃ",
  "anya-e0812n0:118_3": "vuttajātibhedabhinnaṃ pajjamayaṃ gajjamayaṃ pajjagajjamayaṃ campūnāmakañca, mahāvākyarūpaṃ",
  "anya-e0812n0:118_4": "mahākabbañca, taṃ pana mahākabbaṃ saggehi sagganāmakehi paricchedavisesehi bandhyate",
  "anya-e0812n0:118_5": "karīyatīti saggabandhoti pavuccati. Tassa tu lakkhaṇaṃ “saggabandhassa mukhaṃ iṭṭhāsīsanaṃ",
  "anya-e0812n0:118_6": "siyā paṇāmo vā bandhasambandhino kassaci atthassa niddeso vā”tiādinā anekadhā vaṇṇenti. Taṃ yathā?",
  "anya-e0812n0:119": "“Saggabandho mahākabba-muccate tvassa lakkhaṇaṃ;",
  "anya-e0812n0:120": "Paṇāmo vatthuniddeso, āsīsāpi ca tammukhaṃ.",
  "anya-e0812n0:121": "Itihāsakathubbhūtaṃ, santasannissayampi vā;",
  "anya-e0812n0:122": "Catuvaggaphalāyattaṃ, caturodāttanāyakaṃ.",
  "anya-e0812n0:123": "Puraṇṇavutuselindu-savitūdayavaṇṇanaṃ;",
  "anya-e0812n0:124": "Uyyānasalilakkīḷā, madhupānaratussavaṃ.",
  "anya-e0812n0:125": "Vippalambhavivāhehi, kumārodayavaḍḍhihi;",
  "anya-e0812n0:126": "Mantadūtappayānāji-nāyakābhyūdayehipi.",
  "anya-e0812n0:127": "Alaṅkatamasaṃkhitta-rasabhāvanirantaraṃ;",
  "anya-e0812n0:128": "Nātivitthiṇṇasaggehi, piyavuttasusandhibhi.",
  "anya-e0812n0:129": "Sabbattha bhinnasaggante-hupetaṃ lokarañjakaṃ;",
  "anya-e0812n0:130": "Kabbaṃ kappantaraṭṭhāyi, jāyate sādhvalaṅkatī”ti kābyādāsa 1.14 – 19 gāthā.",
  "anya-e0812n0:131_0": "Tattha itihāsakathubbhūtanti purāvuttakathāsannissayaṃ. Santasannissayanti itarasobhanādhikaraṇaguṇarājacaritādinissayaṃ",
  "anya-e0812n0:131_1": "vā. Catuvaggaphalāyattanti dhammādicatuvaggaphalāyattaṃ. Dhammo nāma abbhūdayanibbānahetuko.",
  "anya-e0812n0:131_2": "Attho nāma vijjābhumyādīnaṃ yathāññāyamajjanaṃ, ajjitānañca rakkhaṇaṃ. Kāmo nāma",
  "anya-e0812n0:131_3": "nirayo visayo payogo. Mokkho nāma sabbasaṃsāradukkhanivatti. Caturodāttanāyakanti",
  "anya-e0812n0:131_4": "ussāhasattimantasattipabhūsattiyogena caturo kusalo cāgātisayādiyogena udātto udāro",
  "anya-e0812n0:131_5": "nāyako vipakkho, paṭipakkho ca yattha, taṃ. Madhu nāma surā. Vippalambho viraho.",
  "anya-e0812n0:131_6": "Manto nītivedīhi saha kārīyanicchayo. Dūto sandhānappavatto puriso. Payānaṃ saṅgāmādinimittagamanaṃ.",
  "anya-e0812n0:131_7": "Āji sandhyābhāve viggaho. Asaṅkhattarasabhāvanirantaranti asaṃkhittā bahuttā rasā",
  "anya-e0812n0:131_8": "siṅgāravīrādayo, bhāvā ratiussāhādayo, tehi nirantaraṃ patthaṭaṃ. Piyavuttasusandhibhīti",
  "anya-e0812n0:131_9": "piyāni sutisubhagāni vuttāni indavajirādīni aññamaññasambandhasaṃsaggatāya sobhano",
  "anya-e0812n0:131_10": "sandhi aññamaññasaṅgahā yesaṃ saggānaṃ, tehīti.",
  "anya-e0812n0:132": "Punapi yathāvuttesu aṅgesu nagaravaṇṇanādīsu kiñca yathāsambhavaṃ madhupānādirahitampi taññūnaṃ mano rañjeti upādiyateva sabbhīti dassetumāha–",
  "anya-e0812n0:133": "“Kabbaṃ na dussataṅgehi, nyūnamapyatra kehici;",
  "anya-e0812n0:134": "Bandhaṅgasampadā taññū, kāmamārādhayanti ce”ti kābyādāsa 1.20.",
  "anya-e0812n0:135": "Punapi –",
  "anya-e0812n0:136": "“Guṇato paṭhamaṃ vatvā, nāyakaṃ tena sattuno;",
  "anya-e0812n0:137": "Nirākaraṇamiccesa, maggo pakatisundaro.",
  "anya-e0812n0:138": "Vaṃsavīrasutādīni, vaṇṇayitvā ripussapi;",
  "anya-e0812n0:139": "Tajjayā nāyakukkaṃsa-kathanañca sukheti no”ti kābyādāsa 1.21 22 gāthā āhu.",
  "anya-e0812n0:140_0": "Sabbampetaṃ saddhammāmatarasapānasarasahadayānaṃ samphappalāpavipulavisappavesopaddutakabbanāṭakaparammukhānaṃ",
  "anya-e0812n0:140_1": "satatacaritasañcaritaratanabhājanānaṃ sappurisānaṃ kiṃ hadayakhedopajanitaparissameneti",
  "anya-e0812n0:140_2": "tadanurūpamevopadassitanti.",
  "anya-e0812n0:141_0": "Nāṭakaṃ nāma bharatādināṭyasatthe nānappakāranirūpitarūpaṃ kappaṃ, taṃlakkhaṇekadesabhūtalakkhaṇāni",
  "anya-e0812n0:141_1": "pakaraṇādīni nava rūpakāni. Nāṭikā ca etthevāvarumbhanti. Kabbañca nāṭakañca, tesu",
  "anya-e0812n0:141_2": "nikkhittaṃ ṭhapitaṃ nettañca cittañca yehīti viggaho. Ke te? Kavino. Tattha nikkhittanettacittavacanena",
  "anya-e0812n0:141_3": "sutassa cintanañca ūhāpohamukhena yathuggahitaniyāmaṃ, aviparītatthanicchayanaṃ,",
  "anya-e0812n0:141_4": "nicchitassa bhāvanā, nirantarābhiyogo ca dassito. Kabbanāṭakavacanena sutaṃ, cintitaṃ,",
  "anya-e0812n0:141_5": "bhāvitañca dassitaṃ. Sute dassite tannissayaṃ sutamayañāṇampi dassitameva siyāti.",
  "anya-e0812n0:141_6": "“Kabbanāṭakanikkhittanettacittā”ti iminā sutacintābhāvanānukkamena sampāditapaññāpāṭavānaṃ",
  "anya-e0812n0:141_7": "kabbaracanāya sāmatthiyaṃ dasseti. Hoti hi tādisānaṃ taṃsutādi bandhanakāraṇaṃ. Vuttañhi –",
  "anya-e0812n0:142": "“Sābhāvikī ca paṭibhā,",
  "anya-e0812n0:143": "Sutañca bahu nimmalaṃ;",
  "anya-e0812n0:144": "Amando cābhiyogoyaṃ,",
  "anya-e0812n0:145": "Hetu hotiha bandhane”ti kābyādāsa 1.103 gāthā.",
  "anya-e0812n0:146_0": "Yaṃkiñcīti attano cittāruḷhaṃ yaṃkiñci bandhajātaṃ. Iminā pana aniyamavacanena attano",
  "anya-e0812n0:146_1": "tattha ādarābhāvaṃ dīpeti. Racayanti karonti. Etaṃ tehi racitaṃ bandhajātaṃ paraṃ",
  "anya-e0812n0:146_2": "accantameva vimhayakaraṃ na hoti, tādisopāyasampattisampannassa upeyyasampattisabbhāvato",
  "anya-e0812n0:146_3": "anacchariyamevāti adhippāyo. Tattha tesu kabbanāṭakesu racanāvisesaekantopāyabhūtesu",
  "anya-e0812n0:146_4": "avihitādarāapi sutādivasena akatādarāpi ye sappurisā paññavanto yena bandhavisesena",
  "anya-e0812n0:146_5": "viññū guṇadosaviduno satthaññuno paṇḍitajane tosenti pīṇenti. Tosentiyeva hi te tādise",
  "anya-e0812n0:146_6": "sābhāvikipaṭibhāvirahepi etādisesu atthesu sutacintābhāvanāvasena vāyamantā. Vuttañhi –",
  "anya-e0812n0:147": "“Na vijjatī yajjapi pubbavāsanā-",
  "anya-e0812n0:148": "Guṇānubandhi paṭibhānamabbhutaṃ;",
  "anya-e0812n0:149": "Sutena vācu’ssahanenupāsitā,",
  "anya-e0812n0:150": "Dhuvaṃ karotyeva kamapyanuggaha”nti kābyādāsa 1.104 gāthā.",
  "anya-e0812n0:151_0": "Paṭibhāvanto heyyopādeyyaparicchedalakkhaṇapaññāya paññavanto nāma, teyeva sappurisā.",
  "anya-e0812n0:151_1": "Savimhayo “kīdisāyaṃ, tādisopāyantararahitānampi etādiso bandho siyā”ti vimhayena",
  "anya-e0812n0:151_2": "saha vattamānopi. Sova bandho tameva bandhanaṃ tādisopāyasampattivirahenopeyyasampattiyā",
  "anya-e0812n0:151_3": "sabbhāvato, nāññoti.",
  "anya-e0812n0:152_0": "6-7. Idāni kabbanāṭakesu aparicitānamamhākaṃ gantharacanāsabhāvāvabodhova kutoti",
  "anya-e0812n0:152_1": "osakkante “kabbanāṭakā”digāthādvayena samussāheti. Kabbanāṭakanikkhittanettacittā",
  "anya-e0812n0:152_2": "kabbanāṭakesu sutānulokanacintābhāvanāvasena ṭhapitanettacittā kavijjanā kabbakārakā",
  "anya-e0812n0:152_3": "yaṃ kiñci attano abhimataṃ racayanti karonti, etaṃ bandhanaṃ paraṃ atisayena na vimhayakaraṃ",
  "anya-e0812n0:152_4": "acchariyakaraṃ na hoti, nirantarābhiyogato siddhopāyamūlapaññāsampadāya upeyyabhūtaganthasaṅkharaṇaṃ",
  "anya-e0812n0:152_5": "bhavatyevāti adhippāyo. Kavino idaṃ kabbanti ca, naṭakassa idaṃ nāṭakaṃ, naccagītādi.",
  "anya-e0812n0:152_6": "Idha pana tappaṭipādakakathāpakāsakagantho nāṭakaṃ nāma. Kabbañca nāṭakañcāti ca,",
  "anya-e0812n0:152_7": "kabbanāṭakesu nikkhittaṃ nettacittaṃ yehīti ca viggaho. Ye janā tattha tesu kabbanāṭakesu",
  "anya-e0812n0:152_8": "avihitādarāpi savanadhāraṇādivasena akatasambhamā eva viññū yena gantharacanāvisesena",
  "anya-e0812n0:152_9": "tosenti pīṇenti, teyeva paṭibhāvanto paṭibhānasaṅkhātapaññavanto bhavanti. Sova bandho",
  "anya-e0812n0:152_10": "savimhayo aññesaṃ uppajjamānavimhayena sahito. Paṭibhā etesaṃ atthīti ca, saha vimhayena",
  "anya-e0812n0:152_11": "vattatīti ca, avihito ādaro yehīti ca viggaho. Bāhirasatthābhiyogābhāvepi pubbavāsanābhāvepi",
  "anya-e0812n0:152_12": "iha nirantarābhiyogaṃ karonto tādisasāmatthiyaṃ sādhetīti vuttaṃ hoti. Vuttañhi –",
  "anya-e0812n0:153": "“Na vijjatī yajjapi pubbavāsanā-",
  "anya-e0812n0:154": "Guṇānubandhi paṭibhānamabbhutaṃ;",
  "anya-e0812n0:155": "Sutena vācu’ssahanenupāsitā,",
  "anya-e0812n0:156": "Dhuvaṃ karotyeva kamapyanuggaha”nti kābyādāsa 1.104 gāthā.",
  "anya-e0812n0:157_0": "Tassattho – yadi pubbavāsanāguṇānubandhī atītajātiyā paricayavāsanāguṇassa anubalappadānavasena",
  "anya-e0812n0:157_1": "anubandho yassatthi, tādisaṃ abbhutaṃ paṭibhānaṃ na vijjatipi, tathāpi sutena savanena",
  "anya-e0812n0:157_2": "ussahanena paguṇakaraṇādivācussahanena vā upāsitā katagurupāsanā vācā kamapi anuggahaṃ",
  "anya-e0812n0:157_3": "kiñcipi paññāpāṭavaṃ dhuvaṃ ekantena karoti evāti.",
  "anya-e0812n0:158_0": "Ettha kabbaṃ nāma muttakakulakādivākyavasena ca avayavasabhāvehi tesaṃyeva antaravākyāvayavasamūhehi",
  "anya-e0812n0:158_1": "paripuṇṇaṃ vuttavisesehi pabhedagataṃ kevalaṃ pajjamayaṃ vā gajjamayaṃ vā campūtikhyātapajjagajjamayaṃ",
  "anya-e0812n0:158_2": "vāti mahāvākyasabhāvena ca tiṭṭhati. Nāṭakaṃ nāma bharatādinaṭasatthagatanānappakāradassitasabhāvaṃ.",
  "anya-e0812n0:158_3": "Kabbañca idheva dassitalakkhaṇato ekadesayuttappakaraṇādinavarūpakāni ca nāṭikā ca",
  "anya-e0812n0:158_4": "bhavanti. Kabbalakkhaṇaṃ pana evaṃ daṭṭhabbaṃ–",
  "anya-e0812n0:159": "“Saggabandho mahākabba-muccate tvassa lakkhaṇaṃ;",
  "anya-e0812n0:160": "Paṇāmo vatthuniddeso, āsīsāpi ca tammukhaṃ.",
  "anya-e0812n0:161": "Itihāsakathubbhūtaṃ, santasannissayampi vā;",
  "anya-e0812n0:162": "Catuvaggaphalāyattaṃ, caturodāttanāyakaṃ.",
  "anya-e0812n0:163": "Puraṇṇavutuselindu-savitūdayavaṇṇanaṃ;",
  "anya-e0812n0:164": "Uyyānasalilakkīḷā, madhupānaratussavaṃ.",
  "anya-e0812n0:165": "Vippalambhavivāhehi, kumārodayavaḍḍhihi;",
  "anya-e0812n0:166": "Mantadūtappayānāji-nāyakābhyūdayehipi.",
  "anya-e0812n0:167": "Alaṅkatamasaṃkhitta-rasabhāvanirantaraṃ;",
  "anya-e0812n0:168": "Nātivitthiṇṇasaggehi, piyavuttasusandhibhi.",
  "anya-e0812n0:169": "Sabbattha bhinnasaggante-hupetaṃ lokarañjakaṃ;",
  "anya-e0812n0:170": "Kabbaṃ kappantaraṭṭhāyi, jāyate sādhvalaṅkatī”ti kābyādāsa 1.14 – 19 gāthā.",
  "anya-e0812n0:171_0": "Tassattho – saggabandho saggasaṅkhātehi paricchedavisesehi bandho “mahākabba”nti",
  "anya-e0812n0:171_1": "uccate. Assa lakkhaṇaṃ tu vuccateti sambandho kākakkhigoḷakanayena tammukhaṃ tassa",
  "anya-e0812n0:171_2": "kabbassa ādi pana paṇāmo devatānamassanaṃ vā, vatthuniddeso –",
  "anya-e0812n0:172": "“Astyuttarasyāṃ digi devatātma,",
  "anya-e0812n0:173": "Himālayo nāma nagādhirāja?;",
  "anya-e0812n0:174": "Pūvāpareṅa vārinidhī vigāhya,",
  "anya-e0812n0:175": "Sthita? Pathijhā iva mānadaṇḍa?” kumārasambhava 1.1..",
  "anya-e0812n0:176": "Iccādibandhasambandhino kassaci vatthuno dassanaṃ, āsīsāpi “mayhaṃ pīṇayataṃ mana” miccādiiṭṭhāsīsanaṃ vā bhavati.",
  "anya-e0812n0:177_0": "Itihāsakathubbhūtaṃ purāvuttakathāsannissayaṃ vā santasannissayampi sobhanānampi",
  "anya-e0812n0:177_1": "rājacariyādinissayaṃ vā catuvaggaphalāyattaṃ lokiyalokuttarasukhakāraṇaṃ dhammo,",
  "anya-e0812n0:177_2": "vijjābhūmiādīnaṃ sañcayo, sañcitānaṃ rakkhā ca attho, apāyasaṃvattanikapañcakāmaguṇasaṅkhāto",
  "anya-e0812n0:177_3": "kāmo, sabbadukkhā nivattihetu mokkho cāti catuvaggaphalādhīnaṃ caturodāttanāyakaṃ",
  "anya-e0812n0:177_4": "ussāhasattimantasattipabhūsattiyogato caturo dakkho cāgātisayādiyogena udātto uḷāro",
  "anya-e0812n0:177_5": "sapakkho, vipakkho vā nāyako yattha, taṃ yathāvuttaṃ puraṇṇavutuselindu-savitūdayavaṇṇanaṃ",
  "anya-e0812n0:177_6": "puraṃ nagaraṃ, aṇṇavaṃ sāgaraṃ, utu hemantavasantādiutu, selaṃ pabbato, indusavitūdayo",
  "anya-e0812n0:177_7": "candasūriyānaṃ udayo cāti imesaṃ vaṇṇanaṃ yattha, taṃ. Savitāti ettha tupaccayanto.",
  "anya-e0812n0:177_8": "Uyyānasalilakkīḷāmadhupānaratussavaṃ uyyānakīḷāsurāpānaratikīḷāsaṅkhāto ussavo yattha,",
  "anya-e0812n0:177_9": "taṃ vippalambhavivāhehi dārāviyogadārapariggahehi ca kumārodayavaḍḍhihi kumāruppattikumāravaḍḍhīhi",
  "anya-e0812n0:177_10": "ca mantadūtappayānājināyakābhyūdayehi nītijānanapaññā manto, sandhānakārako dūto,",
  "anya-e0812n0:177_11": "yuddhābhigamanaṃ payānaṃ, yuddhasaṅkhāto āji, sapakkhanāyakassa abhivaḍḍhisaṅkhāto",
  "anya-e0812n0:177_12": "abhyūdayo cāti imehi alaṅkataṃ sajjitaṃ asaṃkhitta…pe… ntaraṃ asaṃkhittā vitthārā",
  "anya-e0812n0:177_13": "rasā siṅgārādayo aṭṭha bhāvā ratiussāhādayo cāti imehi nirantaraṃ vitthiṇṇaṃ piyavuttasusandhibhi",
  "anya-e0812n0:177_14": "sutisubhagehi indavajirādīhi vuttehi pubbāparasambandhaparicchedatāya sobhanā sandhi",
  "anya-e0812n0:177_15": "yesaṃ saggānaṃ, tehi sabbattha sabbasmiṃ paricchede bhinnasaggantehi bhinnasaggā",
  "anya-e0812n0:177_16": "pariyosānā yesaṃ, tehi nātivitthiṇṇasaggehi nātivitthārasaggasaṅkhātehi paricchedehi",
  "anya-e0812n0:177_17": "upetaṃ yuttaṃ sādhvalaṅkati sobhanālaṅkāravantaṃ kabbaṃ lokarañjakaṃ taṃ samānaṃ",
  "anya-e0812n0:177_18": "kappantaraṭṭhāyi kappanirantaraṭṭhāyi kappantare ṭhāyi vā jāyate. Ettha madhupānādirahitapuravaṇṇanādayopi",
  "anya-e0812n0:177_19": "taññūnaṃ cittaṃ ārādheti ce, taṃpyaduṭṭhaṃ. Vuttañhi –",
  "anya-e0812n0:178": "“Kabbaṃ na dussataṅgehi, nyūnamapyatra kehici;",
  "anya-e0812n0:179": "Bandhaṅgasampadā taññū, kāmamārādhayanti ce”ti.",
  "anya-e0812n0:180_0": "Tassattho – atra imesu kabbaṅgesu majjhe kehici aṅgehi kehici avayavehi nyūnamapi",
  "anya-e0812n0:180_1": "ūnamapi, nisaddotratabbhāve. Kabbaṃ na dussati, taṃ pana adussanaṃ bandhaṅgasampadā",
  "anya-e0812n0:180_2": "racitapuravaṇṇanādiaṅgasampadā taññū kabbaññū jane kāmaṃ icchānurūpaṃ ce ārādhayanti,",
  "anya-e0812n0:180_3": "evaṃ sante bhavati. Punapi nāyakavaṇṇanāsu sapakkhanāyakaṃ vaṇṇetvā tena nirākaraṇabhāvampi.",
  "anya-e0812n0:180_4": "No ce, paccatthikaṃ vaṇṇetvā attano nāyakena tassābhibhavanampi vaṇṇetuṃ vaṭṭati. Vuttañhi –",
  "anya-e0812n0:181": "“Guṇato paṭhamaṃ vatvā, nāyakaṃ tena sattuno;",
  "anya-e0812n0:182": "Nirākaraṇamiccesa, maggo pakatisundaro.",
  "anya-e0812n0:183": "Vaṃsavīrasutādīni, vaṇṇayitvā ripussapi;",
  "anya-e0812n0:184": "Tajjayā nāyakukkaṃsa-kathanañca sukheti no”ti.",
  "anya-e0812n0:185": "8.",
  "anya-e0812n0:186": "Bandho ca nāma saddatthā, sahitā dosavajjitā;",
  "anya-e0812n0:187": "Pajjagajjavimissānaṃ, bhedenā’yaṃ tidhā bhave.",
  "anya-e0812n0:188_0": "8. Evametehi sotujanasamussāhanaṃ dassetvā idāni kattumicchitabandhoti vuttaṃ bandhassa",
  "anya-e0812n0:188_1": "lakkhaṇaṃ kattumārabhate “bandho cā”tiādi. Dosavajjitā dosehi saddanissitehi, atthanissitehi",
  "anya-e0812n0:188_2": "ca virodhehi vajjitā pariccattā, te vā vajjitā yehi, saddatthā sahitā ekībhūtā. Vuttalakkhaṇā",
  "anya-e0812n0:188_3": "yehi te pubbācariyehi sahitā vuccanti. Sahitānaṃ bhāvo sahadayahilādakāraṇaṃ sādhyaṃ",
  "anya-e0812n0:188_4": "sāhiccaṃ. Iti dosavajjite sahite saddatthe pasiddhabhāvena anuvaditvā bandho nāma",
  "anya-e0812n0:188_5": "sabhāvavuttivaṅkavuttialaṅkāravuttivasena tividhopīti appasiddhaṃ bandhasarīraṃ vidhīyate",
  "anya-e0812n0:188_6": "yathā “yo kuṇḍalī, so devadatto”ti. Casaddovattabbantarassa samuccayo, kiñcīti attho.",
  "anya-e0812n0:189_0": "Tattha jātiguṇakriyādabbalakkhaṇo saddānamattho mukhyo catubbidho hoti. Mukhyassatthassa",
  "anya-e0812n0:189_1": "catubbidhattā tividhesu saddesu tabbācako catubbidho hoti jātisaddo guṇasaddo kriyāsaddo",
  "anya-e0812n0:189_2": "dabbasaddoti. Tividho hi saddo vācako lakkhaṇiko byañjakoti byāpārabhedena. Byāpāro",
  "anya-e0812n0:189_3": "ca nāma saddassa’tthappatītikārittameva. So hi tividho mukhyo lakkhaṇo byañjanasabhāvo",
  "anya-e0812n0:189_4": "ceti. Tattha jātyādinirantaratthavisayo saddabyāpāro mukhyo. Soyeva abhidhāti uccate.",
  "anya-e0812n0:189_5": "Taṃbyāpāravā abyavahitajātyādisakehi tamatthaṃ mukhyabhāvena yo vadati goādiko, so",
  "anya-e0812n0:189_6": "vācako. Saddantaratthavisayaniddiṭṭho saddabyāpāro lakkhaṇo. Sā duvidhā suddhā, upacāramissā",
  "anya-e0812n0:189_7": "ceti. Tattha suddhā yathā “go muccatu, mañcā ugghosenti, gaṅgāyaṃ ghoso”ti. Ettha",
  "anya-e0812n0:189_8": "gosaddena visesanaṃ gottasāmaññamevoccate, na tu gobyatti. Vuttañhi –",
  "anya-e0812n0:190": "“Visesyaṃnābhidhā gacche, khīṇasatti visesane”ti kābyappakāse dutiyaullāse āgatanyāyo’yaṃ.",
  "anya-e0812n0:191_0": "Sāmaññassa byāpakattā, asarīrattā ca. Tattha bandhanamocanāni na sambhavantīti attano",
  "anya-e0812n0:191_1": "nissayabhūtā gobyatti ākaḍḍhīyate, tathā mañcānamugghosanaṃ na sambhavatīti attano",
  "anya-e0812n0:191_2": "ugghosanakriyāsiddhyatthaṃ mañcasamaṅgino purisā ākaḍḍhīyanti. Tathā gaṅgāsaddavāccassa",
  "anya-e0812n0:191_3": "jalappavāhassa ghosappatyākaratā na sambhavatīti gaṅgāsaddo attanobhidheyyassodakappavāhassa",
  "anya-e0812n0:191_4": "nikaṭaṃ taṭaṃ lakkheti. Upacārassānekappakārattā upacāramissā lakkhaṇāpyanekadhā",
  "anya-e0812n0:191_5": "siyā. Yathā katthaci kāraṇe kārīyamupacariyate, yathā “āyu ghata”nti. Katthaci kāraṇakāriyānamabhedo",
  "anya-e0812n0:191_6": "yathā “āyuyeveda”nti. Katthaci upamāne upameyyamupacarīyate, yathā “go bāhiko”ti.",
  "anya-e0812n0:191_7": "Katthaci abhedo tesaṃ, yathā “goyevāya”nti. Katthaci tadādhāratāya tadatthatāya (ka.)",
  "anya-e0812n0:191_8": "taṃbyapadeso, yathā “padīpaṭṭhā kapallikā padīpo”ti. Katthaci taṃkammasambandhā taṃbyapadeso,",
  "anya-e0812n0:191_9": "yathā “avaḍḍhakīpi vaḍḍhakī aya”nti. Katthaci saṃsāmisambandhā, yathā “rājasambandhī",
  "anya-e0812n0:191_10": "puriso rājāya”nti. Katthaci avayave samudāyabyapadeso, yathā “paṭekadese paṭasaddo” iccādi.",
  "anya-e0812n0:192_0": "Lakkhaṇāya nissayo saddo lakkhaṇiko. Byañjanasabhāvo pana parapariyāyo saddassa tatiyo",
  "anya-e0812n0:192_1": "byāpāro. Tassa nissayo saddo byañjanako. Iccetaṃ tiṇṇaṃ saddānaṃ vasena atthopi tividho",
  "anya-e0812n0:192_2": "hoti vācco lakkhaṇiyo byaṅgyoti. Tattha byaṅgyoyevattho bandhasatthā vuccate. Teneva",
  "anya-e0812n0:192_3": "padhānabyaṅgyo bandho uttamo, apadhānabyaṅgyo majjhimo, abyaṅgyo adhamo, byaṅgyena",
  "anya-e0812n0:192_4": "vinā bandho nijjīvo siyāti pubbācariyānaṃ pavatti, sabhāvavutti bandhopi tu nijjīvoti",
  "anya-e0812n0:192_5": "nāsaṅkanīyo. Yasmā kavīnaṃ lokavohārakosallaṃ sabhāvavuttiyeva gameti. Yo hi sakalalokaṭṭhitiṃ",
  "anya-e0812n0:192_6": "na jānāti, so kaviyeva na hotīti.",
  "anya-e0812n0:193_0": "Athettha tividhampi atthaṃ tādisajanāvabodhatthaṃ samudāharissāma “munindavadanambhoje”tyādi.",
  "anya-e0812n0:193_1": "Ettha vāṇīsaddassa saddhammasaṅkhāto attho vāccattho. Vāṇī nāma cetanā, tassaṃ yāva",
  "anya-e0812n0:193_2": "devatatthaṃ nāropyate, tāva tappatī attano manosampīṇanaāsīsanā na saṃgacchatīti",
  "anya-e0812n0:193_3": "vākyasāmatthiyāyeva vāṇiyaṃ sāyamocityabhedena devatāsaddassa āropitottho lakkhaṇiyo.",
  "anya-e0812n0:193_4": "Tathā vadanasaddassāpi mukhaṃ vāccattho. Ambhojasaddassa samāropitottho lakkhaṇiyo.",
  "anya-e0812n0:193_5": "Manosampīṇanassa tu aññathā anupapattiyā passaddhyādikkamena yathābhūtāvabodhasambhavā",
  "anya-e0812n0:193_6": "anāyāsena vicittānekasaddatthapaṭibhānena ganthaparisamattisaṅkhātā yathicchitatthanipphatti",
  "anya-e0812n0:193_7": "hoteva, ayaṃ byaṅgyattho. Tabbācakā saddā vācakalakkhaṇikabyañjakā hontīti evaṃ sabbattha",
  "anya-e0812n0:193_8": "saddatthavicāro gantabbo.",
  "anya-e0812n0:194_0": "Tamevaṃ yathāvuttabandhasarīraṃ katividhamiccāha “pajje”ccādi. Ayaṃ yathāvutto bandho",
  "anya-e0812n0:194_1": "bandhasarīraṃ tidhā bhave tippakārena siyā, nādhikaṃ nāpyūnaṃ. Kathaṃ? Pajjagajjavimissānaṃ",
  "anya-e0812n0:194_2": "bhedena pajjasabhāvādīnaṃ visesena tidhā bhaveti pakataṃ. Tattha pajjaṃ nāma amhehiyeva",
  "anya-e0812n0:194_3": "viracitavuttodayākhye chandasi nirūpitā vuttajātippabhedā catuppadikatthā nirūpito",
  "anya-e0812n0:194_4": "muttakādipi vuttajātippakāroyeva. Tenevettha tesamadassanaṃ. Tesu ekagāthā niṭṭhitatthā",
  "anya-e0812n0:194_5": "sappadhānā gāthantarānirapekkhā muttakaṃ, ekakriyādānena aññamaññasāpekkhā niṭṭhitatthā",
  "anya-e0812n0:194_6": "paccekaṃ aniṭṭhitatthā gāthā kulakaṃ, nānābhittiyo bhinnakiriyo sappadhānā gāthā",
  "anya-e0812n0:194_7": "koso viya ṭhapitā koso, ekabhittipadosādikaṃ vaṇṇetuṃ samudāyena pavattā bhinnakriyā",
  "anya-e0812n0:194_8": "gāthā saṅghāto, sopi catubbidho pajjappakāro yathāvuttasaggabandhovāti viññātabbaṃ.",
  "anya-e0812n0:194_9": "Gajjaṃ nāma pādasanniṭṭhānarahito syādyantatyādyantappabandho. Tassa tu dve pakārā",
  "anya-e0812n0:194_10": "ākhyāyikā, kathāti. Vimissaṃ pajjagajjamayaṃ nāṭakappakaraṇādi, campū jātakamālādikā ca.",
  "anya-e0812n0:195_0": "8. Idāni sañjānanābhilāsīnaṃ alaṅkāranissitaṃ bandhasarīraṃ, sova bandhoti adhikataṃ,",
  "anya-e0812n0:195_1": "“yo kuṇḍalī, so devadatto”ti pasiddhakuṇḍalittānuvādena appasiddhassa devadattattavidhānaṃ",
  "anya-e0812n0:195_2": "viya dassento “bandho”ccādimāha. Tattha bandho nāma ca bandhanaṃ pana. Dosavajjitā",
  "anya-e0812n0:195_3": "saddatthanissitadosehi pariccattā, te vā vajjitā etehi tādisā. Sahitā aññamaññānurūpatthena",
  "anya-e0812n0:195_4": "sahabhāvaṃ gatā. Saddatthā saddo, attho ca. Evaṃpakārehi tu īdisasaddatthānaṃ viññūnaṃ",
  "anya-e0812n0:195_5": "tuṭṭhijanakaaññamaññānurūpaguṇasahitānaṃ bhāvoti vacanatthena “sāhicca”miti vadanti.",
  "anya-e0812n0:195_6": "Saddatthāti ettha saddatthānaṃ kiṃ nānākaraṇanti? Saddo pana atthappatītiyaṃ attano",
  "anya-e0812n0:195_7": "mukhyabyāpāraṃ lakkhaṇabyāpāraṃ byañjanasabhāvabyāpārañceti tividhaṃ byāpārabhedena.",
  "anya-e0812n0:195_8": "Kamato vācako lakkhaṇiko byañjanako ceti tividho. Tathā atthopi vācco lakkhaṇiyo",
  "anya-e0812n0:195_9": "byaṅgyo cebhi tividho. Atra tu vācako saddo attanā dīpetabbamukhyatthassa jātiguṇakriyādabbabhedena",
  "anya-e0812n0:195_10": "catubbidhattā sayampi jātiguṇakriyādabbasaddavasena catubbidho. Vācakasaddassa mukhyabyāpāro",
  "anya-e0812n0:195_11": "“abhidhā”ti ca voharīyati. So mukhyabyāpāro jātyādīhi abyavahitattheva vattate. Tathā",
  "anya-e0812n0:195_12": "hi “go nīlaṃ pācako visāṇi”ccādo goādisaddānaṃ mukhyabyāpāro gopiṇḍanīlapaṭapācakakattusiṅgīti",
  "anya-e0812n0:195_13": "dabbānaṃ visesanabhūtajātiguṇakriyādabbesveva pavattati, na pana jātyādīnaṃ nissayabhūtagopiṇḍādīsūti. Vuttaṃ hi–",
  "anya-e0812n0:196": "“Visesyaṃ nābhidhā gacche, khīṇasatti visesane”ti kābyappakāse dutiyaullāse āgatanyāyo’yaṃ.",
  "anya-e0812n0:197": "Tassattho – visesane visesanabhūtajātyādimhi khīṇasatti khīṇabyāpāravatī abhidhā mukhyabyāpārova visesyaṃ dabbaṃ na gacche na pāpuṇātīti.",
  "anya-e0812n0:198_0": "Jātyādīnaṃ nissayagopiṇḍādikaṃ abhidhā na vadati ce, evañca sati “go gacchati, nīlaṃ",
  "anya-e0812n0:198_1": "nivāseti, pācako āgacchati, siṅgī dhāvati”ccādīsu jātyādivisiṭṭhagopiṇḍādīnaṃ goādisaddassa",
  "anya-e0812n0:198_2": "kathaṃ vācakattaṃ yujjatīti? Dabbādhīnajātiguṇādīsu vuttesu tabbisiṭṭhassa dabbassa",
  "anya-e0812n0:198_3": "pariyāyato vācakattā. Nippariyāyato pana suddhalakkhaṇabyāpārasseva visayo. Lakkhaṇabyāpāropi",
  "anya-e0812n0:198_4": "suddho upacāramissoti duvidho. Tattha suddho lakkhaṇabyāpāro jātyādivajjitatthavisayo.",
  "anya-e0812n0:198_5": "Tathā hi “go gacchati, nīlaṃ nivāseti, pācako āgacchati, siṅgī dhāvati, mañcā ugghosenti,",
  "anya-e0812n0:198_6": "gaṅgāyaṃ ghoso”tyādīsu jātiguṇakriyāsiṅgadabbamañcagaṅgādīnaṃ gamanādīhi yogāsambhavato",
  "anya-e0812n0:198_7": "jātiguṇādayo atikkamma yathākkamaṃ gamananivāsanaāgamanadhāvanaugghosanaghosādīnaṃ",
  "anya-e0812n0:198_8": "nissayabhūtagopiṇḍādayo parāmasati.",
  "anya-e0812n0:199_0": "Misso tu upacārabhedena bahuvidho. Tathā hi katthaci kāraṇe kāriyamupacarīyate, yathā",
  "anya-e0812n0:199_1": "“āyughata”nti, ettha āyuvaḍḍhanakāraṇabhūte ghate kāriyabhūtaāyuno vohāro āropito",
  "anya-e0812n0:199_2": "hoti. Uparipi upacāro yathāyogaṃ yojetabbo. Ataṃsabhāve hi taṃsabhāvāropanaṃ upacāro.",
  "anya-e0812n0:199_3": "Katthaci kāraṇakāriyānamabhedo, yathā “āyuyeva ghata”nti. Katthaci upameyyaupamānopacāro,",
  "anya-e0812n0:199_4": "yathā “go bāhiko”ti. Katthaci upamānaupameyyānamabhedo, yathā “goyevāyaṃ bāhiko”ti.",
  "anya-e0812n0:199_5": "Katthaci tadādhāratāya tadūpacāro, yathā “padīpaṭṭhā kapallikā padīpo”ti. Katthaci",
  "anya-e0812n0:199_6": "kriyāsambandhena taṃbyapadeso, yathā “avaḍḍhakīpi vaḍḍhakī aya”nti. Katthaci saṃsāmisambandhena",
  "anya-e0812n0:199_7": "taṃbyapadeso, yathā “rājavallabhopi rājā aya”nti. Katthaci avayave samudāyabyapadeso,",
  "anya-e0812n0:199_8": "yathā “paṭo daḍḍho”ti. Iminā mukhena upacārabhedo daṭṭhabbo. Byañjanasabhāvabyāpāro",
  "anya-e0812n0:199_9": "eva “dhana”nti ca vuccati, tassa tatiyabyāpārassa visayo tādisavākyameva vāti daṭṭhabbo.",
  "anya-e0812n0:200": "Ettha byaṅgyatthaṃ bandhassa jīvitamiti ca, byaṅgyatthapadhānaṃ bandhamuttamanti ca, byaṅgyatthapadhānarahitaṃ majjhimanti ca, abyaṅgyabandhaṃ adhamamiti ca vadanti. Honti cettha –",
  "anya-e0812n0:201": "Atthappatītiyaṃ sadda-byāpāro tividho bhave;",
  "anya-e0812n0:202": "Mukhyo lakkhaṇabyañjana-sabhāvo cāti ettha tu.",
  "anya-e0812n0:203": "Abhidhāparapariyāyo, byāpāro paṭhamo bhave;",
  "anya-e0812n0:204": "Dhanantāparapariyāyo, byāpāro tatiyo puna.",
  "anya-e0812n0:205": "Mukhyo nirantaratthesu, lakkhaṇā tu tirohite;",
  "anya-e0812n0:206": "Atthe’taro tu vākyassa, attheyeva pavattati.",
  "anya-e0812n0:207": "Byāpārassa pabhedena, tidhā saddopi vācako;",
  "anya-e0812n0:208": "Lakkhaṇiko byañjakoti, tadatthopi tidhā mato.",
  "anya-e0812n0:209": "Vācco lakkhaṇiyo byaṅgyo-ccevaṃ saddesu vācako;",
  "anya-e0812n0:210": "Jātiguṇakriyādabba-bhedena so catubbidho.",
  "anya-e0812n0:211": "Vāccatthassa catuddhāva, bhinnattā jātiādito;",
  "anya-e0812n0:212": "Jātyādīnaṃ pabhedena, tathā lakkhaṇiko mato.",
  "anya-e0812n0:213": "Upacārabahuttena, bhede satipi tassa tu;",
  "anya-e0812n0:214": "Byañjako tu anaññattā, visuṃ tehi na vuccatīti.",
  "anya-e0812n0:215_0": "Lakkhaṇato evaṃ veditabbaṃ – “munindavadanambhoje” tyādigāthāyaṃ vadanasaddassa mukhattho",
  "anya-e0812n0:215_1": "vāccattho, āropitaambhojattho lakkhaṇiyattho. Ambhojasaddassa padumattho vāccattho,",
  "anya-e0812n0:215_2": "upacaritamukhattho lakkhaṇiyattho. Vāṇisaddassa saddhammasaṅkhāto attho vāccattho,",
  "anya-e0812n0:215_3": "āropitadevatāattho lakkhaṇiyattho. Ettha āsīsanā nāma yathāvuttanayena puññātisayatā,",
  "anya-e0812n0:215_4": "tato idha abhimatatthabādhakākusalanivāraṇañca kusalānamanubalappadānañca tato kāyacittapīḷāvigamo",
  "anya-e0812n0:215_5": "ca tato sukhappaṭilābho ca tato cittasamādhānañca tatoyeva anekavidhatthāvabodho",
  "anya-e0812n0:215_6": "ca tato abhimataganthaparisamatti ca bhavatītyayaṃ vākyasāmatthiyato laddhattho byaṅgyatto.",
  "anya-e0812n0:215_7": "Taṃtaṃatthappakāsakā saddā vācakalakkhaṇikabyañjanakā nāma bhavanti. Evaṃ saddasaddatthavicāro veditabbo.",
  "anya-e0812n0:216_0": "Idāni pakāsitabandhassa bhedaṃ vadati “pajjā”dinā. Ayaṃ vuttalakkhaṇo bandho pajjagajjavimissānaṃ",
  "anya-e0812n0:216_1": "bhedena gāthācuṇṇiyatadubhayamissānaṃ vasena tidhā bhave. Saddo ca attho ceti ca,",
  "anya-e0812n0:216_2": "sahabhāvaṃ itā pattāti ca, dosehi vajjitā, dose vā vajjitā yehīti ca, pajjañca gajjañca",
  "anya-e0812n0:216_3": "vimissañceti ca viggaho. Iha pajjaṃ nāma muttakakulakakosakasaṅghātavasena catuppabhedaṃ",
  "anya-e0812n0:216_4": "chandasi niddiṭṭhavuttavisesaviracitaṃ catuppadikagāthābandhaṃ. Tattha muttakaṃ nāma",
  "anya-e0812n0:216_5": "niṭṭhitatthā sappadhānā ekā gāthā, kulakaṃ nāma paccekamaniṭṭhitatthā aññamaññasāpekkhā",
  "anya-e0812n0:216_6": "ekakriyādvārikā nānāgāthā, kosako nāma nānāvidhavaṇṇanābhūmikā bhinnakriyādvārappavattā",
  "anya-e0812n0:216_7": "sappadhānā gāthārāsi, saṅghāto nāma sañcyākālādiekavaṇṇanābhūminissitā bhinnakriyāsamudāyena",
  "anya-e0812n0:216_8": "pavattā gāthā. Gajjaṃ nāma aniyatapado ākhyāyikākathāvasena dvippabhedo syādyantatyādyanto",
  "anya-e0812n0:216_9": "vacanappabandho. Misso pana imehi dvīhi saṃmisso nāṭakapakaraṇādi ca jātakamālādicampū ca.",
  "anya-e0812n0:217": "9.",
  "anya-e0812n0:218": "Nibandho cā’nibandho ca, puna dvidhā niruppate;",
  "anya-e0812n0:219": "Taṃ tu pāpentya’laṅkārā, vindanīyatarattanaṃ.",
  "anya-e0812n0:220_0": "9. Evaṃ tippakāraṃ bandhasarīraṃ vatvā idāni aññathāpi dassetumāha “nibandhocā’nibandho",
  "anya-e0812n0:220_1": "ca, puna dvidhā niruppate” iti. Puna bhiyyo yathāvutto pajjamayabandho dvidhā dvippakārena",
  "anya-e0812n0:220_2": "niruppate nicchīyate. Kathaṃ? Nibandho ca tadekadesabhūtehi muttakādīhi catūhi saggabandhādivasena",
  "anya-e0812n0:220_3": "bandho ca anibandho ca kevalaṃ muttakavasenāti evaṃ dvidhā niruppate iti pakataṃ.",
  "anya-e0812n0:220_4": "Nanu tassetassa yathāvuttavātimayassa sakkaṭaṃ pākataṃ apabbhaṃso pesācikaṃ missañceti",
  "anya-e0812n0:220_5": "pañcavidhattaṃ vatvā “sakkaṭaṃ nāma devatābhāsā. Pākataṃ catubbidhaṃ sakkaṭehi vaṇṇaññattamattena",
  "anya-e0812n0:220_6": "uppannattā mahindasindhavādi tabbhavaṃ, tassamaṃ hiriharakamalādi, mahāraṭṭhādidesapasiddhaṃ",
  "anya-e0812n0:220_7": "desīyaṃ, tabbhavādīhi sammissaṃ missaṃ. Ābhīrādīnaṃ vācā apabbhaṃso, so ca pākataṃ",
  "anya-e0812n0:220_8": "viya catubbidho, tividho ca nāgaraupanāgaravuddhabhedena. Pisācānaṃ vacanaṃ pesācikaṃ.",
  "anya-e0812n0:220_9": "Sabbesaṃ vasena missa”nti sakkaṭādīnaṃ lakkhaṇaṃ vuttaṃ. Tathā “siṅgārappadhānanaccasaṅkhātalāsyādīnaṃ",
  "anya-e0812n0:220_10": "paṭipādakatthena lāsyādikamabhinayappadhānattā dassanīyaṃ, itaraṃ kabbaṃ savanīya”nti",
  "anya-e0812n0:220_11": "duvidhaṃ vuttaṃ, evaṃ pubbācariyehi bhāsābhedena vuttaṃ pañcavidhattaṃ, viniyogabhedena",
  "anya-e0812n0:220_12": "vuttaṃ duvidhattañca idha kasmā na vuttanti? Saccaṃ, tathāpi tadevamidhānupayogitāya",
  "anya-e0812n0:220_13": "na vuttanti veditabbaṃ.",
  "anya-e0812n0:221_0": "Evamalaṅkārādhiṭṭhānabhāvena paṭhamaṃ bandhasarīraṃ dassetvā idāni hārakeyūrādinā",
  "anya-e0812n0:221_1": "purisasarīramiva bandhasarīraṃ saddālaṅkāraatthālaṅkārehi vindanīyataraṃ hotīti dassetumāha",
  "anya-e0812n0:221_2": "“taṃ tu” iccādi. Tusaddo visesavacanicchāyaṃ. Taṃ bandhasarīraṃ tu alaṅkārā alaṅkariyati",
  "anya-e0812n0:221_3": "taṃ bandhasarīrametehīti pasādādayo saddālaṅkārā, sabhāvavutyādayo atthālaṅkārā ca",
  "anya-e0812n0:221_4": "vindanīyatarattanaṃ atisayena vindanīyabhāvaṃ assādanīyabhāvaṃ pāpenti nayanti. Sabbathā",
  "anya-e0812n0:221_5": "niddosabhūtānaṃ saddatthānaṃ aññamaññānurūpato sahitabhāvena paramāya vaṇṇapokkharatāya",
  "anya-e0812n0:221_6": "samannāgataṃ tādisapurisasarīramiva vindanīyampi samānaṃ alaṅkārehi pasādhite sati",
  "anya-e0812n0:221_7": "accantameva vindanīyaṃ siyāti adhippāyo.",
  "anya-e0812n0:222_0": "9. Punapi tasseva bandhassa bhedaṃ kathetuṃ “nibandho cā”dimāha. Puna nibandho ca",
  "anya-e0812n0:222_1": "muttakādīhi catūhi avinābhāvato mahākabbādisabhāvena nirantaraṃ katvā bandho ca anibandho",
  "anya-e0812n0:222_2": "ca kevalaṃ mahākabbādisabhāvena muttakattā anirantaraṃ katvā bandho cāti sova bandho",
  "anya-e0812n0:222_3": "dvidhā niruppate nicchīyate. Punapi so bandho sakkaṭapākataapabbhaṃ sapesācikamissabhāsābhedena",
  "anya-e0812n0:222_4": "pañcavidho. Siṅgārapadhānanaccasaṅkhātalāsyādīnaṃ dassanappadhānattā tādisaṃ naccaṃdassanīyaṃ,",
  "anya-e0812n0:222_5": "tadaññaṃ kabbaṃ savanīyamiti vaḷañjanabhedato duvidho ca hoti. So sabbopi payojanābhāvato",
  "anya-e0812n0:222_6": "iha na gahito. Tattha sakkaṭaṃ nāma devatābhāsā. Tato kehici akkharehi bhinnaṃ pākataṃ",
  "anya-e0812n0:222_7": "nāma. Taṃ pana tabbhavatassamadesiyamissavasena catubbidhaṃ hoti. Tattha sakkaṭato",
  "anya-e0812n0:222_8": "vaṇṇaññattamattena nibbattaṃ tabbhavaṃ nāma, taṃ mahindasindhavādi. Tassamaṃ hiriharakamalādi.",
  "anya-e0812n0:222_9": "Dese pasiddhaṃ desiyaṃ. Missaṃ nāma tabbhavādīhi sammissaṃ. Apabbhaṃso nāma gopālakādīnaṃ",
  "anya-e0812n0:222_10": "vācā, so ca tabbhavādīhi catubbidho, nāgaraupanāgaravuddhabhedena tividho ca hoti.",
  "anya-e0812n0:222_11": "Pisācānaṃ vacanaṃ pesācikaṃ. Tehi sakkaṭādīhi sammissaṃ missaṃ nāma hoti. Idāni īdisappabhedavantabandhassa",
  "anya-e0812n0:222_12": "alaṅkārena sobhanattaṃ vattuṃ “taṃ tu”ccādimāha. Taṃ tu taṃ pana vuttappakāraṃ bandhasarīraṃ",
  "anya-e0812n0:222_13": "alaṅkārā pasādādisaddālaṅkārā, sabhāvavutyādiatthālaṅkārā ca vindanīyatarattanaṃ",
  "anya-e0812n0:222_14": "atisayapasādanīyattaṃ pāpenti. Nirantaraṃ bandho nibandhoti ca, na nibandho anibandhoti",
  "anya-e0812n0:222_15": "ca, atisayena vindanīyo vindanīyataro, tassa bhāvo vindanīyatarattananti ca viggaho.",
  "anya-e0812n0:223": "10.",
  "anya-e0812n0:224": "Anavajjaṃ mukhambhoja-manavajjā ca bhāratī;",
  "anya-e0812n0:225": "Alaṅkatāva sobhante, kiṃ nu’te niralaṅkatā?",
  "anya-e0812n0:226_0": "10. Tameva samattheti “anavajja” miccādinā. Anavajjaṃ aññamaññānurūpādhikatanettakaṇṇādiavayavena",
  "anya-e0812n0:226_1": "piḷakatilakakāḷakādyanāhatāya ca sundarabhāvato agarahitaṃ mukhambhojaṃ vadanāravindañca",
  "anya-e0812n0:226_2": "tathā anavajjā padādidosānabhibhūtāya sundarabhāvena agarahitā bhāratī ca vāṇī upacārato",
  "anya-e0812n0:226_3": "tappaṭipādanīyo attho cāti ete alaṅkatāva mukhaṃ tilakatāḍaṅkādinālaṅkārena, saddatthā",
  "anya-e0812n0:226_4": "saddālaṅkāraatthālaṅkārehi pasādhitā sajjitā eva, niralaṅkatā tathā apasādhitā asajjitā",
  "anya-e0812n0:226_5": "sobhante kiṃ nu, na sobhantevāti vitakkemīti attho. Nuiti vitakke.",
  "anya-e0812n0:227_0": "10. Tameva “anavajja” miccādinā samattheti. Vaṇṇasaṇṭhānādiavayavasampattiyā ca piḷakatilakakāḷakādidosarahitattā",
  "anya-e0812n0:227_1": "ca aninditaṃ mukhambhojañca anavajjā padadosavākyadosaatthadosehi amissattā agarahitā",
  "anya-e0812n0:227_2": "bhāratī vāṇī ca abhedopacārena tappaṭipādanīyattho cāti ime alaṅkatāva kuṇḍalatilakādiābharaṇehi",
  "anya-e0812n0:227_3": "ca saddālaṅkāraatthālaṅkārehi ca sajjitā eva, niralaṅkatā tehi avibhūsitā sobhante",
  "anya-e0812n0:227_4": "kiṃ nu, na sobhanteti maññe. Natthi avajjamassāti ca, mukhameva ambhojamiti ca viggaho.",
  "anya-e0812n0:227_5": "Kimiti paṭisedhe, nuiti vitakketi.",
  "anya-e0812n0:228": "11.",
  "anya-e0812n0:229": "Vinā gurūpadesaṃ taṃ, bālo’laṅkattumicchati;",
  "anya-e0812n0:230": "Sampāpuṇe na viññūhi, hassabhāvaṃ kathaṃ nu so?",
  "anya-e0812n0:231_0": "11. Alaṅkaraṇañca tesaṃ vinā gurūpadesena karonto vinā pahāsaṃ nāparaṃ visesamadhigacchatīti",
  "anya-e0812n0:231_1": "dassetuṃ silesālaṅkāramāha “vinā”tiādi. Gurūnaṃ pasādhanopāyopadesakānaṃ, alaṅkārakāraṇopāyopadesakānaṃ",
  "anya-e0812n0:231_2": "vā upadesaṃ “ettha evaṃ kate sobheyyā”ti upadisanaṃ vinā pariccajja mukhassa, bandhassa",
  "anya-e0812n0:231_3": "ca alaṅkaraṇānabhiññatāya bālo aññāṇako yo koci puggalo taṃ mukhaṃ, bandhaṃ vā alaṅkattuṃ",
  "anya-e0812n0:231_4": "anurūpavasena sajjetuṃ icchati adhippeti, so tādiso aññāṇapuggalo viññūhi tabbidūhi",
  "anya-e0812n0:231_5": "paṇḍitajanehi hassabhāvaṃ avahāsaṃ kathaṃ kena pakārena na sampāpuṇeyya. “Kimidaṃ",
  "anya-e0812n0:231_6": "aññāṇapurisena kariyatī”ti hasantevāti adhippāyo. Nuiti vitakke.",
  "anya-e0812n0:232_0": "11. Idāni padādidosarahitabandhasarīrassa alaṅkārehi bhūsanamapi gurūpadesasahitameva",
  "anya-e0812n0:232_1": "seṭṭhanti dassetuṃ “vinā gurūpadesa” miccādisilesālaṅkāramāha. Bālo mukhādisarīrālaṅkāre,",
  "anya-e0812n0:232_2": "bandhālaṅkāre vā asamattho yo koci gurūpadesaṃ vinā sarīrālaṅkārakaraṇassa, bandhālaṅkārakaraṇassa",
  "anya-e0812n0:232_3": "vā anurūpopadesamantarena taṃ sarīraṃ, bandhaṃ vā alaṅkattuṃ tilakatāḍaṅkādīhi, saddālaṅkāraatthālaṅkārehi",
  "anya-e0812n0:232_4": "vā sajjetuṃ icchati ce, so viññūhi tadubhayaññūhi hassabhāvaṃ avahasitabbataṃ kathaṃ",
  "anya-e0812n0:232_5": "na sampāpuṇe, pāpuṇātyeva, tasmā gurūhi sādarato uggaṇhitvā kattabbanti bhāvo.",
  "anya-e0812n0:233": "12.",
  "anya-e0812n0:234": "Ganthopi kavivācāna-malaṅkārappakāsako;",
  "anya-e0812n0:235": "Yāti tabbacanīyattaṃ, tabbohārūpacārato.",
  "anya-e0812n0:236_0": "12. Nanu saddagammā, atthagammā ca alaṅkārāti gantho kathanti āha “ganthopī”tiādi.",
  "anya-e0812n0:236_1": "Kavivācānaṃ kavippayogānaṃ samudāyarūpānaṃ, paṭipādanīyatāya tabbacanīyānañca atthānaṃ",
  "anya-e0812n0:236_2": "alaṅkārappakāsako alaṅkārānaṃ yathāvuttānaṃ vibhāvito ganthopi kiriyākappasaṅkhātaṃ",
  "anya-e0812n0:236_3": "satthampi tabbacanīyattaṃ tena alaṅkārasaddena vāccataṃ yāti upagacchati. Kinti āha",
  "anya-e0812n0:236_4": "“tabbohārūpacārato”ti. Tassa katavohārassa alaṅkārasaddassa, tasmiṃ vā maṇḍanavisese",
  "anya-e0812n0:236_5": "pavattassa alaṅkāravohārassa upacaraṇaṃ soyamityabhedena parikappanaṃ upacāro. Kasmā?",
  "anya-e0812n0:236_6": "Paṭipādanīyapaṭipādakānaṃ abhedavasena kāraṇe kārīyassa upacariyatoti adhippāyo.",
  "anya-e0812n0:237_0": "12. Idāni saddālaṅkāraatthālaṅkāragantho kathamalaṅkāroti āha “gantho”ccādi. Kavivācānaṃ",
  "anya-e0812n0:237_1": "kavīhi vuttavākyasaṅkhātānaṃ, upacārato tappaṭipādanīyaatthasaṅkhātānañca kavippayogānaṃ",
  "anya-e0812n0:237_2": "alaṅkārappakāsako saddatthālaṅkārappakāsako ganthoapi kiriyākappasaṅkhātaṃ satthampi",
  "anya-e0812n0:237_3": "tabbohārūpacārato tassa alaṅkāroti katavohārassa alaṅkārasaddassa kāraṇe kārīyūpacārena",
  "anya-e0812n0:237_4": "tabbacanīyattaṃ tena alaṅkārasaddena vattabbataṃ yāti. Apisaddo alaṅkāramapekkhati.",
  "anya-e0812n0:237_5": "Alaṅkāre pakāseti, alaṅkārānaṃ vā pakāsakoti ca, tena vacanīyo, tassa bhāvoti ca",
  "anya-e0812n0:237_6": "viggaho. Ettha bhāvoti vāccavācakasambandho. Tassa saddādialaṅkārassa vohāroti ca,",
  "anya-e0812n0:237_7": "tabbohārassa alaṅkārasaddassa upacāroti ca vākyanti.",
  "anya-e0812n0:238": "13.",
  "anya-e0812n0:239": "Dvippakārā alaṅkārā, tattha saddatthabhedato;",
  "anya-e0812n0:240": "Saddatthā bandhanāmāva, taṃsajjitatadāvali.",
  "anya-e0812n0:241_0": "13. Idāni yathāvuttaalaṅkārānaṃ pabhedaṃ, tappasaṅkañca taṃbandhasarīrañca heṭṭhā",
  "anya-e0812n0:241_1": "vuttampi ekato sambandhetvā dassetuṃ “dvippakārā”di āraddhaṃ. Tattha tasmiṃ kiriyākappasaṅkhāte",
  "anya-e0812n0:241_2": "ganthe, tasmiṃ vā bandhālaṅkārādhikāre alaṅkārā yathāvuttā dvippakārā honti. Kathaṃ?",
  "anya-e0812n0:241_3": "Saddabhedato, atthabhedato ca, saddālaṅkārā atthālaṅkārāti alaṅkārā dvippakārā hontīti",
  "anya-e0812n0:241_4": "attho. Yesaṃ bhedena te dvippakārā, te saddā, atthā ca. “Bandho” iti vuttaṃ nāmaṃ",
  "anya-e0812n0:241_5": "yassā āvaliyā sā bandhanāmā eva. Taṃsajjitatadāvali tehi alaṅkārehi sajjitā pakāsitā",
  "anya-e0812n0:241_6": "taṃsajjitā, tesaṃ saddatthānaṃ āvali samudāyā, mahāvākyaṃ, antaravākyaṃ vā. Paripuṇṇo",
  "anya-e0812n0:241_7": "bandho mahāvākyaṃ, muttakādayovayavā antaravākyāni, taṃsajjitatadāvalikaṃ pasiddhabhāvena",
  "anya-e0812n0:241_8": "anuvaditvā appasiddhā saddatthā vidhīyante.",
  "anya-e0812n0:242_0": "13. Idāni yathāvuttaalaṅkārānaṃ avuttabhedañca tadādhārādhikataṃ yathāvuttabandhasarīrañca",
  "anya-e0812n0:242_1": "ekato dassetuṃ “dvippakāre”ccādimāha. Tattha tasmiṃ kiriyākappasaṅkhāte alaṅkāraganthe,",
  "anya-e0812n0:242_2": "no ce, alaṅkārādhikāre vā alaṅkārā vakkhamānālaṅkārā saddatthabhedato saddālaṅkāraatthālaṅkārabhedena",
  "anya-e0812n0:242_3": "dvippakārā honti, yesaṃ bhedena alaṅkārā bhinnā, te saddatthā bandhanāmāva. Taṃsajjitatadāvali",
  "anya-e0812n0:242_4": "tehi saddatthālaṅkārehi alaṅkatā, tesaṃ saddatthānaṃ mahākabbādisamudāyarūpā paṭipāṭibandhoti",
  "anya-e0812n0:242_5": "vuttaṃ hoti. “Bandho” iti nāmaṃ yasseti ca, tehi saddatthālaṅkārehi sajjitāti ca,",
  "anya-e0812n0:242_6": "tesaṃ saddatthānaṃ āvalīti ca samāso.",
  "anya-e0812n0:243": "14.",
  "anya-e0812n0:244": "Guṇālaṅkārasaṃyuttā, api dosalavaṅkitā;",
  "anya-e0812n0:245": "Pasaṃsiyā na viññūhi, sā kaññā viya tādisī.",
  "anya-e0812n0:246_0": "14. Evaṃ guṇena alaṅkārena sajjitāpi sā saddatthāvali appakenapi dosena saṃyuttā",
  "anya-e0812n0:246_1": "satī asamphusitabbāva viññūhi siyāti dassetumāha “guṇa” iccādi. Saddālaṅkārākhyena",
  "anya-e0812n0:246_2": "guṇena, atthālaṅkārena ca saṃyuttāpi visesena sajjitāpi saddatthāvali dosalavena",
  "anya-e0812n0:246_3": "dosalesenāpi aṅkitā abhilañchitā satī viññūhi guṇadosavibhāgavidūhi paṇḍitapurisehi",
  "anya-e0812n0:246_4": "na pasaṃsiyā neva pasaṃsitabbā. Kāviyāti āha “kaññā viyatādisī”ti. Yathā hi kaññā",
  "anya-e0812n0:246_5": "dasavassikā sannaddhayobbanābhimukhabhāvena jananayanamanovilubbhinīguṇena, ābharaṇavisesena",
  "anya-e0812n0:246_6": "cālaṅkatā kenaci kuṭṭhadosalesena aṅkitā viññūnaṃ asamphusanīyā siyā, pagevāparā,",
  "anya-e0812n0:246_7": "evameva saddatthāvalipi appakenapi saddarūpena, atthalakkhaṇena ca dosena kuṭṭhakappena",
  "anya-e0812n0:246_8": "vajjanīyā eva viññūnaṃ, pageva bahunāti vuttaṃ hoti.",
  "anya-e0812n0:247_0": "14. Evaṃ saddatthānaṃ guṇībhūtehi alaṅkārehi sajjitā saddatthāvali kenaci padādidosena",
  "anya-e0812n0:247_1": "abhilakkhitā ce, appasatthāti dassento “guṇālaṅkāri”ccādimāha. Guṇālaṅkārasaṃyuttā",
  "anya-e0812n0:247_2": "api saddālaṅkārasaṅkhātaguṇena, atthālaṅkārena ca visesena yuttāpi sā saddatthāvali",
  "anya-e0812n0:247_3": "dosalavaṅkitā padadosādinā aṇumattenapi dosena aṅkitā yuttā sahitā tādisī guṇālaṅkārasaṃyuttāpi",
  "anya-e0812n0:247_4": "dosalavaṅkitā kaññā viya dasavassikā yobbanappattā vanitāva viññūhi guṇadosaparikkhakehi",
  "anya-e0812n0:247_5": "na pasaṃsiyā na pasaṃsitabbā. Yathā hi dasavassikā itthī piyasabhāvasaṇṭhitā manuññehi",
  "anya-e0812n0:247_6": "guṇehi, sobhanānurūpagīveyyādiābharaṇavisesehi yuttāpi dissamānena kenaci setakuṭṭhalavena",
  "anya-e0812n0:247_7": "yuttā samānā guṇadosaparikkhakehi dassanīyā na hoti, evaṃ vuttappakārāpi bandhapaddhati",
  "anya-e0812n0:247_8": "kuṭṭhatulyena kenaci padādidosena yuttā viññūhi assādanīyāti adhippāyo. Dosānaṃ lavo,",
  "anya-e0812n0:247_9": "tena aṅkitāti ca, sā viya dissatīti tādīsīti ca viggaho.",
  "anya-e0812n0:248": "15.",
  "anya-e0812n0:249": "Tena dosanirāsova, mahussāhena sādhiyo;",
  "anya-e0812n0:250": "Niddosā sabbathā sā’yaṃ, saguṇā na bhaveyya kiṃ.",
  "anya-e0812n0:251_0": "15. Yato evaṃ, tena tasmā kāraṇā mahussāhena mahatā vāyāmena dosānaṃ padadosādīnamanatthanimittānaṃ",
  "anya-e0812n0:251_1": "nirāsova satthadiṭṭhiyā satthappabhāvato pariccāgoyeva sādhiyo sādhetabbo, “viññūhī”ti",
  "anya-e0812n0:251_2": "seso. Evaṃ dosanirāse ko guṇo upalabbhatīti ce. Sabbathā sabbappakārena niddosā dosehi",
  "anya-e0812n0:251_3": "niggatā sāyaṃ saddatthāvali saguṇā saddālaṅkārasaṅkhātehi guṇehi sahitā na bhaveyya",
  "anya-e0812n0:251_4": "kiṃ, bhavatyeva, guṇarahitaṃ taṃalaṅkatamanupādeyyaṃ siyāti adhippāyo.",
  "anya-e0812n0:252_0": "15. Tena yato dosayuttā viññūhi anupādeyyā, tasmā mahussāhena adhikavāyāmena dosanirāsova",
  "anya-e0812n0:252_1": "padadosādīnaṃ nirākaraṇameva sādhiyo anekasatthavisayāya paññāya viññūhi sādhetabbo,",
  "anya-e0812n0:252_2": "evaṃ sati sabbathā sabbākārena niddosā dosarahitā sā ayaṃ saddatthāvali saguṇā saddālaṅkārasaṅkhātehi",
  "anya-e0812n0:252_3": "guṇehi yuttā na bhaveyya kiṃ, guṇayuttā bhaveyyāti adhippāyo. Dosānaṃ nirāsoti ca,",
  "anya-e0812n0:252_4": "natthi dosā etissā, niggatā dosehi vāti ca, saha guṇehi vattamānāti ca viggaho.",
  "anya-e0812n0:253": "16.",
  "anya-e0812n0:254": "Sā’laṅkāraviyuttāpi, guṇayuttā manoharā;",
  "anya-e0812n0:255": "Niddosā dosarahitā, guṇayuttā vadhū viya.",
  "anya-e0812n0:256_0": "16. Kiṃkāraṇamevaṃbhūto dosapariccāgena guṇādānena bandhoti āha “sā’laṅkāre”ccādi.",
  "anya-e0812n0:256_1": "Sā saddatthāvali alaṅkārehi viyuttāpi satī niddosā sabbappakārena dosehi niggatā",
  "anya-e0812n0:256_2": "guṇehi saddālaṅkārasaṅkhātehi saṃyuttā janānamānandasandohābhisandanekahetutāya mano",
  "anya-e0812n0:256_3": "harati attano santikamākaḍḍhatīti manoharā hotīti. Tatthodāharaṇamāha “dosarahitā",
  "anya-e0812n0:256_4": "guṇayuttā vadhū viyā”ti. Yathā yena kenacipi dosena virahitā vadhū manāpacāritādīhi",
  "anya-e0812n0:256_5": "guṇavisesehi saṃyuttā satī kenaci ābharaṇena amaṇḍitā apasādhitāpi kinnāma madhurā",
  "anya-e0812n0:256_6": "kavīnaṃ pasādhanaṃ kinnāma manoharā hoti, evamayaṃ saddatthāvalipi manoharā hotīti attho.",
  "anya-e0812n0:257_0": "16. Idāni dosapariccāgena guṇādāne payojanaṃ dasseti “sā’laṅkāraviyutte”ccādinā.",
  "anya-e0812n0:257_1": "Sā saddatthāvali alaṅkārehi viyuttā satīpi niddosā sabbappakārena dosarahitā guṇayuttā",
  "anya-e0812n0:257_2": "tatoyeva guṇībhūtā saddālaṅkārena yuttā dosarahitā dubbaṇṇadussaṇṭhānādidosehi pariccattā",
  "anya-e0812n0:257_3": "guṇayuttā hadayaṅgamaguṇayuttā vadhū viya aṅganā viya manoharā sādhujane ārādheti.",
  "anya-e0812n0:258": "17.",
  "anya-e0812n0:259": "Pade vākye tadatthe ca, dosā ye vividhā matā;",
  "anya-e0812n0:260": "Sodāharaṇametesaṃ, lakkhaṇaṃ kathayāmya’haṃ.",
  "anya-e0812n0:261_0": "17. Yato evaṃ guṇālaṅkārasaṃyuttāyapi dosalavaṅkitāya viññūnamanādaraṇīyatā, alaṅkāraviyuttāpi",
  "anya-e0812n0:261_1": "dosābhāvena guṇayuttāya manoharatā, evamanatthāvahassāpi dosassa pariharitabbatā",
  "anya-e0812n0:261_2": "satthadiṭṭhiyā, tasmā te dose dassetuṃ paṭijānāti “pade”tiādinā. Tesaṃ padānaṃ vākyānaṃ",
  "anya-e0812n0:261_3": "attho tadattho, tasmiṃ. Udāharīyati lakkhyabhāvenāti udāharaṇaṃ, saha udāharaṇehīti",
  "anya-e0812n0:261_4": "sodāharaṇaṃ. Lakkhiyati lakkhiyamanenāti lakkhaṇaṃ.",
  "anya-e0812n0:262_0": "17. Evaṃ alaṅkārayuttāpi appakena dosena yuttabandhassa anupādeyyattā, alaṅkāraalaṅkaraṇe",
  "anya-e0812n0:262_1": "asatipi dosarahite viññūhi upādeyyattā ca mukhyassa dosaparihārassa avassaṃ kattabbattā",
  "anya-e0812n0:262_2": "idāni adhigatadose dassetuṃ paṭijānāti “pade vākye”ccādinā. Pade nāmādicatubbidhapade",
  "anya-e0812n0:262_3": "ca, vākye “syādyantatyādyantānaṃ cayo vākyaṃ sakārakakiriyā”ti vuttalakkhaṇe vākye",
  "anya-e0812n0:262_4": "ca, tadatthe ca tesaṃ padavākyānaṃ atthe ca vividhā anekappakārā ye dosā viññūhi",
  "anya-e0812n0:262_5": "dosabhāvena matā ñeyyā, etesaṃ padādidosānaṃ sodāharaṇaṃ udāharaṇasahitaṃ lakkhaṇaṃ",
  "anya-e0812n0:262_6": "ahaṃ kathayāmi. Ettha ca–",
  "anya-e0812n0:263": "“Padaṃ catubbidhaṃ vuttaṃ, nāmākhyātopasaggikaṃ;",
  "anya-e0812n0:264": "Nipātakañca taññūhi, asso khalvābhidhāvatī”ti rūpabhiddhiṭīkāyaṃ nāmakaṇḍe.",
  "anya-e0812n0:265": "Vuttaniyāmena padaṃ tāva daṭṭhabbaṃ. Udāharīyanti lakkhiyabhāvenāti udāharaṇānīti ca, saha udāharaṇenāti sodāharaṇanti ca, lakkhīyati lakkhiyamanenāti ca viggaho.",
  "anya-e0812n0:266": "Padadosauddesa",
  "anya-e0812n0:267": "18.",
  "anya-e0812n0:268": "Viruddhatthantarājhattha-kiliṭṭhāni virodhi ca;",
  "anya-e0812n0:269": "Neyyaṃ visesanāpekkhaṃ, hīnatthakamanatthakaṃ.",
  "anya-e0812n0:270": "Vākyadosauddesa",
  "anya-e0812n0:271": "19.",
  "anya-e0812n0:272": "Dosā padāna, vākyāna-mekatthaṃ bhaggarītikaṃ;",
  "anya-e0812n0:273": "Tathā byākiṇṇagāmmāni, yatihīnaṃ kamaccutaṃ;",
  "anya-e0812n0:274": "Ativuttamapetatthaṃ, sabandhapharusaṃ tathā",
  "anya-e0812n0:275": "Vākyatthadosauddesa",
  "anya-e0812n0:276": "20.",
  "anya-e0812n0:277": "Apakkamo’cityahīnaṃ, bhaggarīti sasaṃsayaṃ;",
  "anya-e0812n0:278": "Gāmmaṃ duṭṭhālaṅkatīti, dosā vākyatthanissitā.",
  "anya-e0812n0:279": "Padadosādiuddesavaṇṇanā",
  "anya-e0812n0:280_0": "18-19-20. Idāni yathāpaṭiññāte dose uddisati “viruddhatthantara” iccādinā. Viruddhaṃ",
  "anya-e0812n0:280_1": "atthantaraṃ yassa taṃ viruddhatthantaraṃ. Kiṃ taṃ? Padaṃ. Evamuparipi yathāyogaṃ.",
  "anya-e0812n0:280_2": "Adhiko attho visesyassa yena taṃ adhyatthaṃ. Nīyati avutto hetu ettha ānīyatīti neyyaṃ.",
  "anya-e0812n0:280_3": "Dosā padānanti yehi dosehi padāni duṭṭhāni, te viruddhatthantaratādayo padānaṃ dosāti",
  "anya-e0812n0:280_4": "attho. Evamuparipi yathāyogaṃ. Vākyānaṃ dosāti sambandho. Bhaggā rīti kamo yasmiṃ",
  "anya-e0812n0:280_5": "taṃ bhaggarītikaṃ, vākyaṃ. Apakkamatādayo vākyatthadosā, vākyatthānaṃ dosato. Vākyaṃ",
  "anya-e0812n0:280_6": "duṭṭhaṃ siyāti vākyameva visesyate. Tena sabbattha napuṃsakaliṅgena niddeso.",
  "anya-e0812n0:281_0": "18-19-20. Idāni kathetabbabhāvena paṭiññāte dose uddisanto “viruddha…pe… nissitā”ti",
  "anya-e0812n0:281_1": "āha. Kavīhi icchitatthato viruddho aññattho yassa padassāti taṃ viruddhatthantaraṃ",
  "anya-e0812n0:281_2": "nāma. Visesyassa adhikatthabhāvakaraṇato ajhatthaṃ nāma. Kavīhi icchitatthassāvīkaraṇe",
  "anya-e0812n0:281_3": "avisadattā kiliṭṭhaṃ nāma. Desakālakalādīnaṃ viruddhattā virodhi nāma. Aññamāharitvā",
  "anya-e0812n0:281_4": "vattabbato neyyaṃ nāma. Visesanaṃ patvāva sātthakabhāvappattito visesanāpekkhaṃ nāma.",
  "anya-e0812n0:281_5": "Visesyassa hīnatāpādanato hīnatthakaṃ nāma. Attharahitattā anatthakaṃ nāmāti ime",
  "anya-e0812n0:281_6": "aṭṭha padanissitattā padadosā nāma.",
  "anya-e0812n0:282_0": "Vuttatthasseva puna vacanato ekatthaṃ nāma. Bhinnakkamattā bhaggarītikaṃ nāma. Tathā",
  "anya-e0812n0:282_1": "sammohakāraṇattā byākiṇṇaṃ nāma. Visiṭṭhavacanavirahato gāmmaṃ nāma. Yatisampattivirahato",
  "anya-e0812n0:282_2": "yatihīnaṃ nāma. Padatthakkamato cutattā kamaccutaṃ nāma. Lokiyaṃ vohāramatikkamma",
  "anya-e0812n0:282_3": "vuttattā ativuttaṃ nāma. Samudāyatthato apagatattā apetatthaṃ nāma. Bandhapharusayuttattā",
  "anya-e0812n0:282_4": "bandhapharusaṃ nāma, tena sahitaṃ sabandhapharusanti ime nava vākyānaṃ tathā dosā",
  "anya-e0812n0:282_5": "nāma. Ettha tathāsaddo “dosā”ti padaṃ upasaṃharati.",
  "anya-e0812n0:283_0": "Apagatakkamattā apakkamaṃ nāma. Ucitabhāvassa parihīnattā ocityahīnaṃ nāma. Bhinnavibhattikkamattā",
  "anya-e0812n0:283_1": "bhaggarīti nāma. Saṃsayajananato sasaṃsayaṃ nāma. Duppatītikarattā gāmmaṃ nāma. Dūsitālaṅkārattā",
  "anya-e0812n0:283_2": "duṭṭhālaṅkati nāmātime cha vākyatthanissitattā vākyatthadosā nāma.",
  "anya-e0812n0:284_0": "Añño attho atthantaro. Viruddho atthantaro yassāti viggaho. Dosapakāsakapadampi dosato",
  "anya-e0812n0:284_1": "abyatirittattā doso nāma. Evaṃ santepi samāsena padassa gahitattā napuṃsakaṃ hoti.",
  "anya-e0812n0:284_2": "Esevanayo ito paresupi. Visesyassa adhiko attho yassa taṃ, kiliṭṭhaṃ viya kiliṭṭhaṃ.",
  "anya-e0812n0:284_3": "Yathā hi malaggahito ādāso attano kiliṭṭhattā mukhādīnaṃ pakāsane avisado hoti, evamadhippetatthappakāsane",
  "anya-e0812n0:284_4": "asamatthaṃ padaṃ kiliṭṭhaṃ nāma. Virodho assa atthīti virodhi. Nīyati avutto hetu",
  "anya-e0812n0:284_5": "etthāti neyyaṃ. Visesane apekkhā yassa taṃ. Hīno visesyassa attho yena taṃ. Natthi",
  "anya-e0812n0:284_6": "attho yassa tanti viggaho.",
  "anya-e0812n0:285_0": "Padadosānaṃ anaññattepi vikappanābhedato “padānaṃ dosā”ti vuttaṃ, yathā “silāputtakassa",
  "anya-e0812n0:285_1": "sarīra”nti. Vākyānaṃ dosāti etthāpi eseva nayo. Eko attho yassa taṃ. Bhaggārīti kamo",
  "anya-e0812n0:285_2": "yassa taṃ. Visuṃ visuṃ ākiṇṇaṃ byākiṇṇaṃ. Gāme bhavo gāmmo, abyattānaṃ vohāro. Tappakāsakapadampi",
  "anya-e0812n0:285_3": "upacārato gāmmaṃ nāma. Yati hīnā etthāti yatihīnaṃ. Kamato cutaṃ kamaccutaṃ. Atikkamma",
  "anya-e0812n0:285_4": "vuttaṃ ativuttaṃ. Atthato apetaṃ apetatthaṃ. Bandhe pharusaṃ pharusatā yattha taṃ.",
  "anya-e0812n0:285_5": "Apagato kamo yasmā taṃ. Ocityaṃ hīnaṃ yattha taṃ. Bhaggā rīti yattha taṃ. Saha saṃsayena",
  "anya-e0812n0:285_6": "vattatīti taṃ. Gāmmaṃ vuttanayameva. Duṭṭhā dūsitā alaṅkati alaṅkāro yattha taṃ.",
  "anya-e0812n0:285_7": "Vākyānaṃ attho, tannissitā vākyatthanissitāti viggaho. Ettha anatthakāpetatthadosadvayaṃ",
  "anya-e0812n0:285_8": "padavākyato bhinnaṃ, aññaṃ bhaggarītidosadvayaṃ, gāmmadvayaṃ, kamaccutaapakkamadvayañca",
  "anya-e0812n0:285_9": "vākyavākyatthato bhinnaṃ.",
  "anya-e0812n0:286": "Padadosaniddesavaṇṇanā",
  "anya-e0812n0:287": "21.",
  "anya-e0812n0:288": "Viruddhatthantaraṃ tañhi, yassa’ññattho virujjhati;",
  "anya-e0812n0:289": "Adhippete yathā megho, visado sukhaye janaṃ.",
  "anya-e0812n0:290_0": "21. Athoddesakkamena padādidose udāharati “viruddhi” ccādinā. Hi yasmā kāraṇā, pasiddhiyaṃ",
  "anya-e0812n0:290_1": "vā hisaddo. Yassa padassa añño adhippetato aparo attho adhippete vattumicchite atthe",
  "anya-e0812n0:290_2": "virujjhatīti anuvaditvā tasmā taṃ “viruddhatthantara”nti vidhīyate. “Yathe”tyudāharati.",
  "anya-e0812n0:290_3": "Yathā idaṃ viruddhatthantaraṃ, tathā aññampi tādisaṃ daṭṭhabbaṃ. Na tvidameveti yathāsaddassa",
  "anya-e0812n0:290_4": "attho. Megho visado sukhaye jananti. Visaṃ udakaṃ, taṃ dadātīti visado megho vārivaho",
  "anya-e0812n0:290_5": "janaṃ lokaṃ sukhaye sukhayatīti kavicchitattho. Visasaddo garaḷassa ca vācako siyāti",
  "anya-e0812n0:290_6": "garaḷado megho mārayati, na pana sukhayatīti “visado”ti visesanapadassa viruddhatā.",
  "anya-e0812n0:291_0": "21. Idāni uddiṭṭhānukkamena viruddhatthantarādīnaṃ salakkhaṇalakkhiyaṃ dassento “viruddhi”ccādimāha.",
  "anya-e0812n0:291_1": "Yassa padassa aññattho kavicchitatthato añño attho adhippete icchitatthe hi yasmā",
  "anya-e0812n0:291_2": "virujjhati, tasmā taṃ padaṃ viruddhatthantaraṃ nāma. Pasiddhiyaṃ vā hisaddo. Tathā",
  "anya-e0812n0:291_3": "hesa appasiddhaṃ viruddhatthantaraṃ “yassa aññattho adhippete virujjhatī”ti pakāsetvā",
  "anya-e0812n0:291_4": "tasmiṃ pakāsitatthavisaye vattati. “Taṃ hī”ti yojitattā “yassa aññattho adhippete",
  "anya-e0812n0:291_5": "virujjhatī”ti lakkhaṇaṃ pasiddhabhāvena anuvaditvā taṃ viruddhatthantaranti anuvaditabbaappasiddhaviruddhatthantaraṃ",
  "anya-e0812n0:291_6": "vidhīyate, yathā “yo kuṇḍalī, so devadatto”ti. Upari pasiddhānuvādena appasiddhavidhānameva",
  "anya-e0812n0:291_7": "daṭṭhabbaṃ. “Yathā…pe… jana”nti udāharaṇaṃ lakkhiyaṃ dasseti. Yathā “megho visado”ccādi",
  "anya-e0812n0:291_8": "viruddhatthantarassa udāharaṇaṃ, evamīdisamaññampi imassudāharaṇaṃ, na kevalaṃ “megho”ccādimeva",
  "anya-e0812n0:291_9": "bhavatīti vuttaṃ hoti. Yathāsaddo cettha ivasaddapariyāyatthepi udāharaṇattho daṭṭhabbo,",
  "anya-e0812n0:291_10": "uparipyevaṃ. Megho ambudharo visado visasaṅkhātaṃ jalaṃ dadanto janaṃ sukhaye sukhayatīti",
  "anya-e0812n0:291_11": "kavīhi adhippetattho. Ettha visasaddassa garaḷasaṅkhātasappavisavācakattā, “visaṃ",
  "anya-e0812n0:291_12": "dadātīti visado”ti ettha visassa udakavisānaṃ sādhāraṇattā visadāyako megho nāsetiyeva,",
  "anya-e0812n0:291_13": "na sukhayatīti kavinā adhippetassa sukhakāraṇassa meghavisesanavisasaddassa viruddhaaññatthatāti",
  "anya-e0812n0:291_14": "visapadaṃ viruddhatthantaradosena duṭṭhanti.",
  "anya-e0812n0:292": "22.",
  "anya-e0812n0:293": "Visesyamadhikaṃ yenā’-",
  "anya-e0812n0:294": "Dhyatthametaṃ bhave yathā;",
  "anya-e0812n0:295": "Obhāsitāsesadiso,",
  "anya-e0812n0:296": "Khajjoto’yaṃ virājate.",
  "anya-e0812n0:297_0": "22. Yena padena visesyaṃ visesitabbaṃ aparaṃ padaṃ atthavasena adhikaṃ bhavatītyanuvaditvā",
  "anya-e0812n0:297_1": "etaṃ ajhatthaṃ bhaveti vidhīyate. “Yathe”tyudāharati “obhāsite”ccādi. Evamuparipi",
  "anya-e0812n0:297_2": "suviññeyyaṃ. Obhāsitā dīpitā asesā nikhilā disāyena soyaṃ khajjoto virājate dippati.",
  "anya-e0812n0:297_3": "Ettha khajjotassākhiladisābhāgāvabhāsanamativuttīti adhikatthaṃ.",
  "anya-e0812n0:298_0": "22. Yena visesanapadena visesyaṃ visesitabbaṃ padaṃ atthavasena adhikaṃ hoti, etaṃ",
  "anya-e0812n0:298_1": "yathāvuttalakkhaṇopetaṃ padaṃ ajhatthaṃ bhave ajhatthaṃ nāma padadoso bhave. Yathā",
  "anya-e0812n0:298_2": "tassudāharaṇamevaṃ. Obhāsitāsesadiso jotitasabbadiso ayaṃ khajjoto ayaṃ jotiriṅgaṇo",
  "anya-e0812n0:298_3": "virājate dippati. Ettha visesyassa khajjotassa sakaladisobhāsanassa ajhatthattā atyuttattā",
  "anya-e0812n0:298_4": "(ka.) “obhāsitāsesadiso”ti visesanapadaṃ ajhatthapadadoso nāma. Obhāsitā asesadisā yenāti viggaho.",
  "anya-e0812n0:299": "23.",
  "anya-e0812n0:300": "Yassa’tthāvagamo dukkho,",
  "anya-e0812n0:301": "Pakatyādivibhāgato;",
  "anya-e0812n0:302": "Kiliṭṭhaṃ taṃ yathā tāya,",
  "anya-e0812n0:303": "So’yamāliṅgyate piyā.",
  "anya-e0812n0:304_0": "23. Pakatyādivibhāgatoti paccayā paṭhamaṃ karīyatīti pakati. Ādisaddena paccayādīnaṃ",
  "anya-e0812n0:304_1": "pariggaho. Pakatyādīnaṃvibhāgato vibhajanato, “ayaṃ pakati, ayaṃ paccayo, ayamādeso”tiādinā",
  "anya-e0812n0:304_2": "pakatipaccayavibhāgakappanatoti vuttaṃ hoti. Pīṇetīti pī, tāya piyā vallabhāya soyaṃ",
  "anya-e0812n0:304_3": "sāmī āliṅgyate silissate. Ettha “piyā”ti kiliṭṭhaṃ.",
  "anya-e0812n0:305_0": "23. Yassa padassa atthāvagamo atthāvabodho pakatyādivibhāgato “ayaṃ pakati, ayaṃ",
  "anya-e0812n0:305_1": "paccayo, ayamādeso”tiādinā pakatyādīnaṃ vibhajanajānanena, “pakatyādi nāma ki”nti",
  "anya-e0812n0:305_2": "gavesanato vā dukkho, taṃ kiliṭṭhaṃ nāma. Yathā tassudāharaṇamevaṃ. Tāya piyā vanitāya",
  "anya-e0812n0:305_3": "so ayaṃ vallabho āliṅgyate silissate. Paccayā paṭhamaṃ karīyatīti pakati. Sā ādi",
  "anya-e0812n0:305_4": "yesaṃ paccayānaṃ, tesaṃ vibhāgoti vākyaṃ. Pīṇetīti pī, nārī. Tāya piyā ettha piyāsaṅkhātāya",
  "anya-e0812n0:305_5": "vallabhāya kathane pīsaddassa avisadattā “piyā”ti padaṃ kiliṭṭhaṃ.",
  "anya-e0812n0:306": "24.",
  "anya-e0812n0:307": "Yaṃ kiliṭṭhapadaṃ mandā-bhidheyyaṃ yamakādikaṃ;",
  "anya-e0812n0:308": "Kiliṭṭhapadadoseva, tampi anto karīyati.",
  "anya-e0812n0:309_0": "24. Idāni yamakādikamanadhippetampi kiliṭṭheyeva antogadhaṃ dassetumāha “ya”ntiādi.",
  "anya-e0812n0:309_1": "Tattha yanti aniyamavacanaṃ, tassa niyamavacanaṃ yamakādikanti. Yamakamādi yassa",
  "anya-e0812n0:309_2": "paheḷikājātassa taṃ yamakādikaṃ. Kīdisanti āha “kiliṭṭhapada”ntiādi. Kiliṭṭhāni appatītadosasabhāve",
  "anya-e0812n0:309_3": "ṭhitatāya malitānyavisadāni padāni yassa taṃ kiliṭṭhapadaṃ. Mando appako abhidheyyo",
  "anya-e0812n0:309_4": "attho yassa taṃ mandābhidheyyaṃ, tādisaṃ tampi yamakādikaṃ kiliṭṭhapadadoseyeva yathāvutte",
  "anya-e0812n0:309_5": "anto abbhantare karīyati vidhīyati tattheva pakkhipīyati, kiliṭṭhapadadosato na byatiriccatīti adhippāyo.",
  "anya-e0812n0:310_0": "24. Idāni anadhippetamapi yamakādiṃ kiliṭṭhadoseyeva antokaraṇabyājena āvīkaronto",
  "anya-e0812n0:310_1": "āha “yaṃ kiliṭṭhe”ccādi. Kiliṭṭhapadaṃ appatītadosena missakattā avisadapadaṃ mandābhidheyyaṃ",
  "anya-e0812n0:310_2": "appakābhidheyyaṃ yaṃ yamakādikaṃ yaṃ yamakappaheḷikājātamatthi, tampi kiliṭṭhapadadoseyeva",
  "anya-e0812n0:310_3": "yathāvuttakiliṭṭhapadadoseyeva anto karīyati abbhantare karīyati, kiliṭṭhapadadosato",
  "anya-e0812n0:310_4": "abyatirittanti adhippāyo. Kiliṭṭhāni padāni yassa, mando abhidheyyo yassa, yamakaṃ",
  "anya-e0812n0:310_5": "ādi yassa paheḷikājātassa, kiliṭṭhapadānaṃ dosoti viggaho.",
  "anya-e0812n0:311": "25.",
  "anya-e0812n0:312": "Patītasaddaracitaṃ, siliṭṭhapadasandhikaṃ;",
  "anya-e0812n0:313": "Pasādaguṇasaṃyuttaṃ, yamakaṃ mata’medisaṃ.",
  "anya-e0812n0:314_0": "25. Hotu kāmamanabhimatamedisaṃ yamakādikaṃ, kiñcarahi abhimatanti āha “patīti”ccādi.",
  "anya-e0812n0:314_1": "Attano vacanīyatthappatītavasena vācakāpi saddā patītāyeva nāmāti patītehi pasiddhehi",
  "anya-e0812n0:314_2": "saddehi pāṭipadikehi racitaṃ kataṃ patītasaddaracitaṃ. Siliṭṭhā aññamaññāliṅganena",
  "anya-e0812n0:314_3": "maṭṭhā padānaṃ syādyantādīnaṃ sandhayo sandhanā yassa taṃ siliṭṭhapadasandhikaṃ.",
  "anya-e0812n0:314_4": "Patītasaddaracitattāyeva pasādasaṅkhātena guṇena saddālaṅkārena saṃyuttaṃ sammadevopetaṃ",
  "anya-e0812n0:314_5": "edisaṃ yathāvuttaguṇāsayaṃ ramaṇīyaṃ yamakaṃ mataṃ abhimatanti attho.",
  "anya-e0812n0:315_0": "25. Idāni adhigatesu yamakesu īdisaṃ yamakamiṭṭhamiti sissānaṃ upadisanto āha “patīte”ccādi.",
  "anya-e0812n0:315_1": "Patītasaddaracitaṃ “imassatthassāyaṃ vācako”ti patītehi pasiddhehi saddehi racitaṃ",
  "anya-e0812n0:315_2": "pāṭipadikehi kataṃ siliṭṭhapadasandhikaṃ siliṭṭhā syādyantādipadānaṃ sandhayo yassa",
  "anya-e0812n0:315_3": "taṃ pasādaguṇasaṃyuttaṃ patītasaddaracitattāyeva pasādasaṅkhātena saddālaṅkāraguṇena",
  "anya-e0812n0:315_4": "saṃyuttaṃ īdisaṃ evaṃbhūtaṃ guṇādhikato ramaṇīyaṃ upari vakkhamānayamakasadisaṃ yamakaṃ",
  "anya-e0812n0:315_5": "mataṃ viññūhi abhimataṃ. Patītā ca te saddā ca, tehi racitaṃ, siliṭṭhā padānaṃ sandhayo",
  "anya-e0812n0:315_6": "yassa, pasādoti guṇo saddālaṅkāro, tena saṃyuttanti viggaho.",
  "anya-e0812n0:316": "26.",
  "anya-e0812n0:317": "Abyapetaṃ byapeta’ñña-māvuttānekavaṇṇajaṃ;",
  "anya-e0812n0:318": "Yamakaṃ tañca pādāna-mādimajjhantagocaraṃ.",
  "anya-e0812n0:319_0": "26. Idāni taṃ yathāvuttamabhimataṃ dassetumupakkamate “abyapete”ccādinā. Āvuttā adhivuttā",
  "anya-e0812n0:319_1": "punappunuccāraṇupetā anekesaṃ patirūpattā, bahuvaṇṇā sarabyañjanarūpā, na eko vaṇṇo",
  "anya-e0812n0:319_2": "tassānuppāsattā, tathā ca vakkhati “vaṇṇāvutti paro yathā”ti subodhālaṅkāra 127 gāthā,",
  "anya-e0812n0:319_3": "tehi jātaṃ yamakanti viññāyate. Katividhaṃ taṃ vikappīyatīti āha “abyapetaṃ byapetañña”nti.",
  "anya-e0812n0:319_4": "Tattha yaṃ vaṇṇantarābyavahitaṃ vaṇṇasamudāyena vuttaṃ. Tadabyapetaṃ yamakaṃ. Yaṃ",
  "anya-e0812n0:319_5": "tu byavahitaṃ, taṃ byapetaṃ. Yaṃ pana ubhayamissaṃ, taṃ aññaṃ aparaṃ abyapetabyapetanti",
  "anya-e0812n0:319_6": "tidhā yamakaṃ tāva vikappīyate. Tametaṃ tividhaṃ yamakaṃ visayavibhāganirūpanāyaṃ",
  "anya-e0812n0:319_7": "ādi ca majjho ca anto ca gocaro visayo yasseti ādimajjhantagocaraṃ viññeyyaṃ. Kesaṃ",
  "anya-e0812n0:319_8": "pādānaṃ? Paccekaṃ catunnaṃgāthāvayavānaṃ. Sāpekkhattepi samāso gammakattā.",
  "anya-e0812n0:320_0": "Tattha pādacatukkassa ādimajjhantabhāvīnaṃ yamakānaṃ yāvanto pakārā sambhavanti,",
  "anya-e0812n0:320_1": "te mūlā satta. Kathaṃ? Ekasmiṃyeva pāde kvaci ādiyamakaṃ, kvaci majjhayamakaṃ, kvaci",
  "anya-e0812n0:320_2": "antayamakaṃ, kvaci majjhantayamakaṃ, kvaci majjhādiyamakaṃ, kvaci ādyantayamakaṃ,",
  "anya-e0812n0:320_3": "kvaci sabbayamakanti. Evaṃ paccekaṃ mūlabhūtā sattāti catūsu aṭṭhavīsati honti. Pādādiyamakañca",
  "anya-e0812n0:320_4": "paṭhamapādādiyamakamabyapetaṃ tathā dutiyatatiyacatutthapādādiyamakamabyapetaṃ paṭhamadutiyapādādiyamakamabyapetaṃ",
  "anya-e0812n0:320_5": "paṭhamatatiyapādādiyamakamabyapetaṃ paṭhamacatutthapādādiyamakamabyapetantiādinā",
  "anya-e0812n0:320_6": "anekadhā pasaṃsanti. Yadā ca sabbatoyamakaṃ, tadā mahāyamakādayo vikappā jāyantīti veditabbaṃ.",
  "anya-e0812n0:321_0": "26. Idāni abhimatayamakaṃ dīpeti “abyapete”ccādinā. Āvuttehi punappunaṃ vuttehi anekavaṇṇehi",
  "anya-e0812n0:321_1": "samudāyarūpattā anekehi sarabyañjanasarīrehi vaṇṇehi jātaṃ yamakaṃ aññehi vaṇṇehi",
  "anya-e0812n0:321_2": "abyavahitattā abyapetaṃ, vaṇṇantarehi byavahitattā byapetaṃ, ubhayamissakattā tehi",
  "anya-e0812n0:321_3": "aññaṃ abyapetabyapetañcāti tividhaṃ hoti. Tañca yamakaṃ visayavibhāganiyamena gāthāpādānaṃ",
  "anya-e0812n0:321_4": "ādigocaraṃ majjhagocaraṃ antagocaramiti tividhaṃ hoti. Ettha casaddo vattabbantare",
  "anya-e0812n0:321_5": "pavattati, vattabbantaraṃ nāma yathāvuttaabyapetādibhedato aññaṃ vattabbatāya samukhībhūtaṃ",
  "anya-e0812n0:321_6": "pādānaṃ ādimajjhāvasānantaraṃ, upanyāso vākyārambhoti ca etasseva nāmaṃ. Visadisena",
  "anya-e0812n0:321_7": "vaṇṇena apetaṃ byapetaṃ. Tabbiparītamabyapetaṃ. Abyapetañca byapetañca aññañcāti",
  "anya-e0812n0:321_8": "samāhāradvando. Aneke ca te vaṇṇā ca, āvuttāyeva anekavaṇṇā, tehi jātaṃ, ādi ca majjho",
  "anya-e0812n0:321_9": "ca anto ca, te gocarā yassāti viggaho.",
  "anya-e0812n0:322_0": "Tattha pādacatukkassa ādimajjhāvasānesu labbhamānayamakabhedā ekekasmiṃ pāde satta",
  "anya-e0812n0:322_1": "satta bhavanti. Kathaṃ? Pādādiyamakaṃ pādamajjhayamakaṃ pādantayamakaṃ majjhantayamakaṃ",
  "anya-e0812n0:322_2": "majjhādiyamakaṃ ādyantayamakaṃ sabbatoyamakanti evaṃ paccekaṃ satta satta katvā catūsu",
  "anya-e0812n0:322_3": "mūlabhūtayamakā aṭṭhavīsa bhavanti. Ettha pādādiyamakādikampi abyapetapaṭhamapādādiyamakaṃ",
  "anya-e0812n0:322_4": "tathā dutiyatatiyacatutthapādādiyamakamiti ca abyapetapaṭhamadutiyapādādiyamakaṃ",
  "anya-e0812n0:322_5": "tathā paṭhamatatiyapādādiyamakaṃ paṭhamacatutthapādādiyamakamiti ca abyapetadutiyatatiyapādādiyamakaṃ",
  "anya-e0812n0:322_6": "tathā dutiyacatutthapādādiyamakamiti ca abyapetatatiyacatutthapādādiyamakamiti ca",
  "anya-e0812n0:322_7": "evamabyapetapādādiyamakā dasa honti. Tathā byapetāpi dasāti vīsati, abyapetapaṭhamapādamajjhayamakaṃ",
  "anya-e0812n0:322_8": "tathā dutiyapādamajjhayamakamiccādinā majjhayamakampi vīsatividhaṃ hoti. Abyapetapaṭhamapādantayamakaṃ",
  "anya-e0812n0:322_9": "tathā dutiyapādantayamakamiccādinā antayamakampi vīsatividhaṃ. Saṃsaggabhedato pana anekavidhaṃ hoti.",
  "anya-e0812n0:323": "Abyapetapaṭhamapādādiyamakavaṇṇanā",
  "anya-e0812n0:324": "27.",
  "anya-e0812n0:325": "Sujanā’sujanā sabbe, guṇenāpi vivekino;",
  "anya-e0812n0:326": "Vivekaṃ na samāyanti, avivekijanantike.",
  "anya-e0812n0:327_0": "27. “Sujanā”iccādi. Sujanā sajjanā, asujanā asajjanāti ete sabbe ubhayapakkhapātino",
  "anya-e0812n0:327_1": "visesā janā guṇena sīlādinā karaṇabhūtena, hetubhūtena vā vivekinopi sādhūsu labbhamānānamasādhūsvanupalabbhanato",
  "anya-e0812n0:327_2": "puthubhūtāpi avivekīnaṃ janānaṃ antike samīpe tesaṃ sannidhāne vivekaṃ vibhāgaṃ na",
  "anya-e0812n0:327_3": "samāyanti napāpuṇanti, vibhāgavijānanapaññāvekallena ca vivekinopi janā te ekato",
  "anya-e0812n0:327_4": "katvā passantīti. Idaṃ paṭhamapādādiyamakamabyapetaṃ.",
  "anya-e0812n0:328_0": "27. Idāni abyapetapaṭhamapādādiyamakassa mukhamattaṃ dassetumāha “sujani”ccādi. Sujanā",
  "anya-e0812n0:328_1": "sādhujanā, asujanā asādhujanā ceti sabbe ubhayapakkhikā sīlādinā, pāṇātipātādinā",
  "anya-e0812n0:328_2": "guṇena hetunā vivekino api sādhūsu pāṇātipātādīnaṃ, asādhūsu sīlādīnaṃ appavattito",
  "anya-e0812n0:328_3": "guṇena puthubhūtāpi avivekijanantike vivekañāṇarahitānaṃ janānaṃ santike vivekaṃ",
  "anya-e0812n0:328_4": "vibhāgaṃ na samāyanti na pāpuṇanti. Viveko vinābhavanametesamatthīti vivekino. Ettha",
  "anya-e0812n0:328_5": "visayopacārena vivekoti paññā, na vivekinoti avivekino, teyeva janā, tesaṃ antikamiti",
  "anya-e0812n0:328_6": "ca viggaho. Idaṃ abyapetapaṭhamapādādiyamakaṃ.",
  "anya-e0812n0:329": "Abyapetapaṭhamadutiyapādādiyamakavaṇṇanā",
  "anya-e0812n0:330": "28.",
  "anya-e0812n0:331": "Kusalā’kusalā sabbe, pabalā’pabalā’thavā;",
  "anya-e0812n0:332": "No yātā yāva’hosittaṃ, sukhadukkhappadā siyuṃ.",
  "anya-e0812n0:333_0": "28. “Kusalā”iccādi. Pabalā āsevanappaṭilābhavasena balavanto ca. Athāti anantaratthe",
  "anya-e0812n0:333_1": "nipāto. Apabalā tadabhāvato dubbalā ca sabbe kusalākusalā dhammā yāva yattakaṃ kālaṃ",
  "anya-e0812n0:333_2": "ahosittaṃ vinā uppattimattaṃ phaladānāsambhavato kevalaṃ “ahosī”ti vacanīyatthanimittamattakammabhāvena",
  "anya-e0812n0:333_3": "ahosikammattaṃ no yātā na sampattā, tāva tattakaṃ kālaṃ sukhañca dukkhañca taṃ padantīti",
  "anya-e0812n0:333_4": "sukhadukkhappadā siyuṃ. Yāva saṃsārapavatti, tāva sukhadukkhadāyakā hontīti. Idaṃ",
  "anya-e0812n0:333_5": "paṭhamadutiyapādādiyamakamabyapetaṃ.",
  "anya-e0812n0:334_0": "28. Pabalā āsevanādipaccayalābhena balavanto vā atha apabalā tadabhāvena dubbalā",
  "anya-e0812n0:334_1": "vā sabbe kusalākusalā ahosittaṃ phaladānābhāvato pavattimattataṃ yāva yattakaṃ kālaṃ",
  "anya-e0812n0:334_2": "no yātā appattā, tāva tattakaṃ sukhadukkhappadā yathākkamaṃ sukhadukkhapadāyino siyuṃ",
  "anya-e0812n0:334_3": "bhavanti. Idaṃ abyapetapaṭhamadutiyapādādiyamakaṃ. Kusalapaṭipakkhā akusalā. “Ahosī”ti",
  "anya-e0812n0:334_4": "vattabbassa bhāvo ahosittaṃ. “Ehipassiko”tiādīsu viya kriyāpadatopi ṇādipaccayā honti.",
  "anya-e0812n0:335": "Abyapetapaṭhamadutiyatatiyapādādiyamakavaṇṇanā",
  "anya-e0812n0:336": "29.",
  "anya-e0812n0:337": "Sādaraṃ sā daraṃ hantu, vihitā vihitā mayā;",
  "anya-e0812n0:338": "Vandanā vandanāmāna-bhājane ratanattaye.",
  "anya-e0812n0:339_0": "29. “Sādara”miccādi. Vandanā dvārattayopadassiyamānā māno ca pūjā, tesaṃ bhājane",
  "anya-e0812n0:339_1": "ādhārabhūte ratijananādinā atthena ratanasaṅkhātānaṃ buddhādīnaṃ taye samūhabhūte",
  "anya-e0812n0:339_2": "ratanattaye sādaraṃ ādarasahitaṃ katvā mayā vihitā katā, vihitā alaṃsaṃsāradukkhavisaṭanirākaraṇato",
  "anya-e0812n0:339_3": "visesena hitā padhyā sā vandanā so paṇāmo daraṃ darathaṃ kāyacittapariḷāhaṃ hantu",
  "anya-e0812n0:339_4": "hiṃsatu. Mayāti vuttattā meti atthato viññāyati. Idaṃ pana paṭhamadutiyatatiyapādādiyamakamabyapetaṃ.",
  "anya-e0812n0:340_0": "29. Vandanāmānabhājane dvārattayena vidhiyamānapaṇāmapūjānaṃ ādhārabhūte ratanattaye",
  "anya-e0812n0:340_1": "ratijananādiatthena ratanasaṅkhātānaṃ buddhādīnaṃ taye mayā yā vandanā sādaraṃ ādarasahitaṃ",
  "anya-e0812n0:340_2": "vihitā katā, vihitā lokiya lokuttara sampattisādhanato visesena hitā sā vandanā daraṃ",
  "anya-e0812n0:340_3": "mayhaṃ kāyacittadarathaṃ hantu vināsetu. Idaṃ abyapetapaṭhamadutiyatatiyapādādiyamakaṃ.",
  "anya-e0812n0:340_4": "Saha ādarena vattamānaṃ sādaraṃ, kriyāvisesanaṃ. Ettha kriyā nāma vihitāsaddena niddiṭṭhakaraṇaṃ.",
  "anya-e0812n0:340_5": "Karaṇañhi vihitāsaddassa vuttakammattepi aññathānupapattilakkhaṇasāmatthiyato bhijjitvā",
  "anya-e0812n0:340_6": "vijjamānaṃ “akāsi”nti kriyāya sambandhamupentaṃ kammañca hoti, bhāve vihitassa yupaccayantassa",
  "anya-e0812n0:340_7": "napuṃsakattā napuṃsakañca, sattāya ekattā ekavacanañca tabbisesanattā sādarasaddopi",
  "anya-e0812n0:340_8": "napuṃsakadutiyekavacano hoti.",
  "anya-e0812n0:341": "“Visesye dissamānā yā,",
  "anya-e0812n0:342": "Liṅgasaṅkhyāvibhattiyo;",
  "anya-e0812n0:343": "Tulyādhikaraṇe bhiyyo,",
  "anya-e0812n0:344": "Kātabbā tā visesane”ti sambandhacinto 15 gāthā bhedacintā 194 gāthā.",
  "anya-e0812n0:345_0": "Hi vuttaṃ. Evaṃ kriyāvisesane gahite sāmatthiyato “mayā”ti tatiyantassa paṭhamantattaṃ,",
  "anya-e0812n0:345_1": "“vandanā”ti paṭhamantassa chaṭṭhuntañca hoti. Vandanā ca māno ca, tesaṃ bhājanaṃ.",
  "anya-e0812n0:345_2": "Tiṇṇaṃ samūho tayaṃ, ratanānaṃ tayanti ca viggaho.",
  "anya-e0812n0:346": "Abyapetacatukkapādādiyamakavaṇṇanā",
  "anya-e0812n0:347": "30.",
  "anya-e0812n0:348": "Kamalaṃ ka’malaṃ kattuṃ-vanado vanado’mbaraṃ;",
  "anya-e0812n0:349": "Sugato sugato lokaṃ, sahitaṃ sahitaṃ karaṃ.",
  "anya-e0812n0:350_0": "30. “Kamala”miccādi. Kamalaṃ aravindaṃ kaṃ jalaṃ alaṅkattuṃ sajjanatthāya hoti, vikasitāravindasandohasambhāvitodakassa",
  "anya-e0812n0:350_1": "vāpādīsu tādisaramaṇīyattasampattisambhavato, avanaṃ rakkhaṃ dadāti sassasampatyādikāraṇabhāvenāti",
  "anya-e0812n0:350_2": "avanado. Vanaṃ jalaṃ dadāti na tucchoti vanado megho ambaraṃ ākāsaṃ jaladhārabhārabharitambarakuharassa",
  "anya-e0812n0:350_3": "dassanīyatāguṇayogato alaṃkattunti adhikataṃ. Sahitaṃ sampuṇṇaṃ hitaṃ abhivuddhiṃ",
  "anya-e0812n0:350_4": "karaṃ karonto suṭṭhu gadatīti sugato mañjubhāṇī pubbabuddhā viya nekkhammādinā kāmacchandādike",
  "anya-e0812n0:350_5": "pajahanto gantvā arahattamaggena savāsanasakalakilese samucchinditvā sobhanaṃ nibbānapuraṃ",
  "anya-e0812n0:350_6": "gatoti vā sugatoti vutto so mahāmuni attano aparimitapāramitāsimpakacagalitatilakabhāvena",
  "anya-e0812n0:350_7": "lokaṃ lokattayaṃ, sahitaṃ lokanti vā yojanīyaṃ alaṅkattuṃ alaṃkaraṇāyāti. Idaṃ pādacatukkādiyamakamabyapetaṃ.",
  "anya-e0812n0:351_0": "30. Kamalaṃ padumaṃ kaṃ jalaṃ alaṅkattuṃ pañcavidhapadumasañchannassa udakassa ramaṇīyattā",
  "anya-e0812n0:351_1": "sajjetuṃ hoti. Avanado kāle vuṭṭhisampadāya sassasampadādīnaṃ kāraṇattā ārakkhaṃ",
  "anya-e0812n0:351_2": "dento vanado megho ambaraṃ ākāsaṃ alaṅkattuṃ jaladhārabhārabharitambarakucchiyā dassanīyattā",
  "anya-e0812n0:351_3": "sajjetuṃ hoti, sahitaṃ sampuṇṇaṃ hitaṃ abhivuḍḍhiṃ karaṃ karonto sugato citrakathī",
  "anya-e0812n0:351_4": "sundaraṃ nibbānaṃ gato vā so sugato so tathāgato lokaṃ lokattayaṃ, sahitaṃ lokaṃ",
  "anya-e0812n0:351_5": "vā alaṅkattuṃ citrakathādikāraṇehi tādisassa aññassa ca lokarāmaṇeyyassābhāvā sajjetuṃ",
  "anya-e0812n0:351_6": "hoti. Sabbapadatthānaṃ sattābyabhicārittā hotīti gammaṃ. Tatoyeva sabbe paṭhamantabhavanakriyāya",
  "anya-e0812n0:351_7": "yujjantīti vadanti. Idaṃ abyapetacatukkapādādiyamakaṃ.",
  "anya-e0812n0:352": "31.",
  "anya-e0812n0:353": "Abyapetādiyamaka-sseso leso nidassito;",
  "anya-e0812n0:354": "Ñeyyāni’māyeva disā-ya’ññāni yamakānipi.",
  "anya-e0812n0:355_0": "31. Iccevamabhimatayamake abyapetapādādiyamakassa disāmattaṃ dassetvā upasaṃharati",
  "anya-e0812n0:355_1": "“abyapete”ccādinā. Abyapetassa abyavahitassa catunnaṃ pādānaṃ ādo, ādibhūtassa vā",
  "anya-e0812n0:355_2": "yamakassa eso yathāvutto leso kocideva bhedo nidassito vikappito. Aparānipi kiṃ na",
  "anya-e0812n0:355_3": "vikappiyantīticeti āha “ñeyyāni”ccādi. Imāya disāya iminā upāyena maggeneva aññāni",
  "anya-e0812n0:355_4": "vuttato aparāni dutiyapādādiyamakatatiyapādādiyamakacatutthapādādiyamakādīni abyapetānipi",
  "anya-e0812n0:355_5": "paṭhamadutiyapādādiyamakapaṭhamatatiyapādādiyamakānipi byapetāni, paṭhamacatutthadutiyatatiyapādādiyamakādīnipi",
  "anya-e0812n0:355_6": "abyapetabyapetāni, tathā majjhantapādayamakāni ñeyyāni jānitabbāni, viññūnaṃ tādisāya",
  "anya-e0812n0:355_7": "disāya dassitattāti. Tattha ca –",
  "anya-e0812n0:356": "“Guṇāguṇena saha te, sādhavo’sādhavo janā;",
  "anya-e0812n0:357": "Vigāhante samaṃ nātha, cittaṃ citte kathaṃ nu te”.",
  "anya-e0812n0:358": "Iccādinā dutiyapādādiyamakādīni abyapetāni,",
  "anya-e0812n0:359": "“Piyena vacasā sabbe,",
  "anya-e0812n0:360": "Piyena’ppiyabhāṇino;",
  "anya-e0812n0:361": "Pādānate jinokāsi,",
  "anya-e0812n0:362": "So dhammo hantu vo’ppiyaṃ”.",
  "anya-e0812n0:363": "Iccādinā paṭhamadutiyapādādiyamakādīni abyapetāni,",
  "anya-e0812n0:364": "“Sa’malaṃ samalaṃ kattuṃ, suciraṃsuci raṃjaye;",
  "anya-e0812n0:365": "Suciraṃ suciraṃgaṃ taṃ, sa’malaṃ samalaṃbhi yo”.",
  "anya-e0812n0:366": "Iccādinā paṭhamacatutthadutiyatatiyapādādiyamakādīni abyapetabyapetāni,",
  "anya-e0812n0:367": "“Manohara hara klesaṃ, jina cetobhavaṃ mama;",
  "anya-e0812n0:368": "Nanu tvaṃ pāramīsārā-matabhāvitamosadhaṃ”.",
  "anya-e0812n0:369": "Iccādinā majjhapādayamakāni,",
  "anya-e0812n0:370": "“Sādhunā raṃjaya jaya-ddhaninā’pūrayi mahiṃ;",
  "anya-e0812n0:371": "Yo taṃ jinavaraṃ dhīra-matthakāmosi ce tuvaṃ”.",
  "anya-e0812n0:372": "Iccādinā antapādayamakāni jānitabbāni.",
  "anya-e0812n0:373_0": "31. Evaṃ abhimatayamakena abyapetayamakānamupāyādīni nigamento āha “abyapeti”ccādi.",
  "anya-e0812n0:373_1": "Abyapetādiyamakassa visadisavaṇṇehi abyavahitādiyamakassa, abyapetapādādiyamakassa",
  "anya-e0812n0:373_2": "vā eso leso “sujani”ccādiko appakodāharaṇanayo nidassito niddiṭṭho. Aññāni yamakānipi",
  "anya-e0812n0:373_3": "imāyeva disāya iminā nayeneva ñeyyāni viññūhi ñātabbāni. Ādo yamakaṃ, ādibhūtaṃ vā",
  "anya-e0812n0:373_4": "yamakaṃ, abyapetañca taṃ ādiyamakañcāti vākyaṃ. Evaṃ dassitena iminā kamena abyapetadutiyapādādiyamakādayo",
  "anya-e0812n0:373_5": "ñātabbāti adhippāyo.",
  "anya-e0812n0:374": "Tattha abyapetadutiyapādādiyamakamevaṃ veditabbaṃ –",
  "anya-e0812n0:375": "Guṇāguṇena saha te, sādhavo’sādhavo janā;",
  "anya-e0812n0:376": "Vigāhante samaṃ nātha, cittaṃ citte kathaṃ nu te.",
  "anya-e0812n0:377_0": "Bho nātha te tuyhaṃ citte sādhavo asādhavo te janā guṇāguṇena sakasakaguṇena aguṇena",
  "anya-e0812n0:377_1": "ca saha samaṃ ekajjhaṃ kathaṃ nu vigāhante, cittaṃ acchariyaṃ sujanadujjanesu samamettā",
  "anya-e0812n0:377_2": "acchariyāti adhippāyo.",
  "anya-e0812n0:378": "Abyapetapaṭhamadutiyapādādiyamakamevaṃ daṭṭhabbaṃ –",
  "anya-e0812n0:379": "Piyena vacasā sabbe, piyena’ppiyabhāṇino;",
  "anya-e0812n0:380": "Pādānate jinokāsi, so dhammo hantu vo’ppīyaṃ.",
  "anya-e0812n0:381": "Jino appiyabhāṇinopi sabbe jane piyena yena vacasā pādānate akāsi, so dhammo vo appiyaṃ hantu. Ettha apisaddapariyāyassa pisaddassa gahitattā yatibhaṅgo natthi.",
  "anya-e0812n0:382": "Paṭhamacatutthadutiyatatiyapādādiabyapetabyapetayamakamevaṃ daṭṭhabbaṃ –",
  "anya-e0812n0:383": "Sa’malaṃ samalaṃ kattuṃ, suciraṃsuci raṃjaye;",
  "anya-e0812n0:384": "Suciraṃ suciraṃgaṃ taṃ, sa’malaṃ samalaṃbhi yoti.",
  "anya-e0812n0:385_0": "Ettha “samalaṃ samalaṃ, suciraṃ sucira”nti visadisavaṇṇehi abyavahitattā abyapetaṃ,",
  "anya-e0812n0:385_1": "“samalaṃ samala”nti pubbaparayugaḷaṃ pubbaparayugaḷadvayaṃ (ka.) “kattu”miti bhinnavaṇṇehi,",
  "anya-e0812n0:385_2": "“suciraṃ sucira”nti pubbaparayugaḷaṃ pubbaparayugaḷadvayaṃ (ka.) “jaye”ti bhinnavaṇṇehi",
  "anya-e0812n0:385_3": "ca byavahitattā byapetañca hoti. Suciraṃsuci sobhanaraṃsinā uci yutto yo jino saṃ",
  "anya-e0812n0:385_4": "santiṃ nibbānaṃ samalaṃbhi alabhi, alaṃ accantaṃ atisayena suciraṃgaṃ visuddhadehaṃ",
  "anya-e0812n0:385_5": "taṃ jinaṃ samalaṃ jallikāsaṅkhātena, rāgādikucchitasaṅkhātena vā malena sahitaṃ saṃ",
  "anya-e0812n0:385_6": "attānaṃ alaṃkattuṃ nimmalaṃ katvā sajjetuṃ suciraṃ sucirakālaṃ raṃjaye attani abhiramāpeyya.",
  "anya-e0812n0:386": "Pādamajjhayamakamevaṃ daṭṭhabbaṃ –",
  "anya-e0812n0:387": "Manohara hara klesaṃ, jina cetobhavaṃ mama;",
  "anya-e0812n0:388": "Nanu tvaṃ pāramīsārā-matabhāvitamosadhanti.",
  "anya-e0812n0:389": "Manohara jina mama cetobhavaṃ klesaṃ santāpaṃ hara apanaya, tvaṃ pāramīsārāmatabhāvitaṃ osadhaṃ dibbosadhaṃ nanu.",
  "anya-e0812n0:390": "Pādantayamakamevaṃ daṭṭhabbaṃ –",
  "anya-e0812n0:391": "Sādhunā raṃjaya jaya-ddhaninā’pūrayi mahiṃ;",
  "anya-e0812n0:392": "Yo taṃ jinavaraṃ dhīra-matthakāmosi ce tuvanti.",
  "anya-e0812n0:393_0": "Yo jinavaro sādhunā jayaddhaninā veneyyajayaghosena mahiṃ āpūrayi, dhīraṃ taṃ jinavaraṃ",
  "anya-e0812n0:393_1": "tuvaṃ sappurisa ce atthakāmo asi, raṃjaya abhiramāpehi. Iminā niddiṭṭhayamakeheva",
  "anya-e0812n0:393_2": "avasesā tatiyapādādiyamakādayo viññeyyā.",
  "anya-e0812n0:394": "32.",
  "anya-e0812n0:395": "Accantabahavo tesaṃ,",
  "anya-e0812n0:396": "Bhedā sambhedayoniyo;",
  "anya-e0812n0:397": "Tatthāpi keci sukarā,",
  "anya-e0812n0:398": "Keci accantadukkarā.",
  "anya-e0812n0:399_0": "32. Kiṃ pana sākallena na vikappitānīti āha “accanti”ccādi. Tesaṃ vikappānaṃ sambhedo",
  "anya-e0812n0:399_1": "saṅkaro missattamuccāraṇappakāro yoni pabhavo yesaṃ te sambhedayoniyo, bhedā pakārā",
  "anya-e0812n0:399_2": "accantabahavo atisayena bahulā yathāvuttanayena sambhavanti, tatthāpi tesu vikappesupi",
  "anya-e0812n0:399_3": "keci vikappā sukhena karīyanti payujjantīti sukarā, tabbiparīto ca keci vikappā accantadukkarā.",
  "anya-e0812n0:399_4": "Iti dvidhā saṅgayhanti, tesu sukarānaṃ kesañci abhimatayamakānaṃ mukhamattaṃ dassitaṃ.",
  "anya-e0812n0:399_5": "Idāni dukkarānaṃ kesañci mukhamattaṃ na sabbamevaṃ veditabbaṃ.",
  "anya-e0812n0:400": "Samunnatena te satā,",
  "anya-e0812n0:401": "Kathaṃ na te na te siyuṃ;",
  "anya-e0812n0:402": "Yato natenatepi’to,",
  "anya-e0812n0:403": "Siyuṃ na te nate subhā.",
  "anya-e0812n0:404": "Idaṃ pādacatukkamajjhayamakamabyapetabyapetamekarūpaṃ dukkaraṃ.",
  "anya-e0812n0:405": "Na bhāsurā tepi surā vibhūsitā,",
  "anya-e0812n0:406": "Tathāsurā bhūri surāparājitā;",
  "anya-e0812n0:407": "Sabhāsu rājāpi tathā surājito,",
  "anya-e0812n0:408": "Yathā surājanti surāvinissaṭā.",
  "anya-e0812n0:409": "Idaṃ catukkapādamajjhayamakamekarūpabyapetaṃ.",
  "anya-e0812n0:410_0": "32. Sabbamidamanuddisitvā lakkhaṇātidesena nigamanaṃ kimatthamiccāsaṅkāyamāha “accante”ccādi.",
  "anya-e0812n0:410_1": "Tesaṃ yamakānaṃ sambhedayoniyo pabheduppattikāraṇabhūtā bhedā uccāvacapakārā accantabahavo,",
  "anya-e0812n0:410_2": "tatthāpi tesupi keci yamakā sukarā susādhiyā, keci accantadukkarā atisayena dussādhiyā.",
  "anya-e0812n0:410_3": "Sambhedo yoni yesanti viggaho.",
  "anya-e0812n0:411": "Iha sukarassa upadisitattā dukkarayamakapavesopāyamattamupadisīyate –",
  "anya-e0812n0:412": "“Manaṃ manaṃ satthu dadeyya ce yo,",
  "anya-e0812n0:413": "Manaṃ manaṃ pīṇayata’ssa satthu;",
  "anya-e0812n0:414": "Manaṃ manaṃ tena dadeyya ce na,",
  "anya-e0812n0:415": "Manaṃ manaṃpa’ssa na sādhupujja”nti.",
  "anya-e0812n0:416": "Idaṃ pādacatukkādiyamakamekarūpaṃ abyapetabyapetaṃ.",
  "anya-e0812n0:417_0": "Yo puggalo manaṃ attano cittaṃ satthu jinassa manaṃ khaṇamattampi dadeyya ce, satthu",
  "anya-e0812n0:417_1": "munindassa manaṃ cittaṃ assa puggalassa manaṃ cittaṃ pīṇayati sampīṇeti, tena tasmā",
  "anya-e0812n0:417_2": "manaṃ manaṃ cittaṃ cittaṃ dadeyya ce na yadi no dadeyya, assa puggalassa manaṃ cittaṃ",
  "anya-e0812n0:417_3": "manaṃpi muhuttampi sādhupujjaṃ sādhūhi pūjitabbaṃ na bhavati.",
  "anya-e0812n0:418": "“Samunnatena te satā,",
  "anya-e0812n0:419": "Kathaṃ na te na te siyuṃ;",
  "anya-e0812n0:420": "Yato nate’natepi’to,",
  "anya-e0812n0:421": "Siyuṃ na te nate subhā”ti.",
  "anya-e0812n0:422": "Idaṃ pādacatukkamajjhayamakamekarūpamabyapetabyapetaṃ.",
  "anya-e0812n0:423_0": "Yato yena kāraṇena te tuyhaṃ satā sobhanena samunnatena sammā unnatena hetunā natepi",
  "anya-e0812n0:423_1": "avanatepi anatepi anavanatepi te te subhā te te sobhanā na na siyuṃ, bhavanteva,",
  "anya-e0812n0:423_2": "ato tena kāraṇena te subhā te sobhanā nate avanate kathaṃ na siyuṃ, bhavanteva.",
  "anya-e0812n0:424": "“Jinaṃ paṇāmonatasajjanaṃ janaṃ,",
  "anya-e0812n0:425": "Guṇe nivesentamasajjanaṃ’janaṃ;",
  "anya-e0812n0:426": "Veneyyanette guṇabhājanaṃ janaṃ,",
  "anya-e0812n0:427": "Name mamentaṃ khalu sajjanaṃjana”nti.",
  "anya-e0812n0:428": "Idaṃ pādacatukkantayamakamekarūpamabyapetabyapetayamakaṃ dukkaraṃ.",
  "anya-e0812n0:429_0": "Paṇāmonatasajjanaṃ paṇāmitukāmonatasādhujanavantaṃ janaṃ veneyyajanaṃ asajja pamādamakatvā",
  "anya-e0812n0:429_1": "guṇe sīlādiguṇe nivesentaṃ niyojentaṃ veneyyanette añjanaṃ añjanabhūtaṃ guṇabhājanaṃ",
  "anya-e0812n0:429_2": "guṇānamādhārabhūtaṃ sajjanaṃjanaṃ iminā kāraṇena sādhujanānaṃ añjanabhūtaṃ janaṃ",
  "anya-e0812n0:429_3": "sādhujanaṃ khalu ekantena mamentaṃ mamāyantaṃ naṃ jinaṃ name namāmi.",
  "anya-e0812n0:430": "“Sābhāsu sābhā bhuvane jinassa,",
  "anya-e0812n0:431": "Sābhāya sā bhāsatiyeva jātu;",
  "anya-e0812n0:432": "Sābhāya sā bhāti na ce kathaṃ na,",
  "anya-e0812n0:433": "Sābhā sasābhānamaticca bhātī”ti.",
  "anya-e0812n0:434": "Idaṃ pādacatukkādiyamakekarūpabyapetaṃ.",
  "anya-e0812n0:435_0": "Bhuvane sattaloke sābhāsu vijjamānābhāsu jinassa sābhā sobhanā ābhā sābhāya vijjamānāya,",
  "anya-e0812n0:435_1": "sobhanāya vā ābhāya ābhāto jātu ekantena bhāsatiyeva dippateva, sā jinābhā sābhāya",
  "anya-e0812n0:435_2": "vijjamānābhāto adhikā hutvā ce na bhāti yadi na bhāsati, sasābhānaṃ vijjamānasobhanābhānaṃ",
  "anya-e0812n0:435_3": "brahmādīnaṃ sābhā sobhanābhāyo aticca atikkamma kathaṃ na bhāti, bhāsatiyeva.",
  "anya-e0812n0:436": "“Na bhāsurā tepi surā vibhūsitā,",
  "anya-e0812n0:437": "Tathāsurā bhūri surāparājitā;",
  "anya-e0812n0:438": "Sabhāsu rājāpi tathā surājito,",
  "anya-e0812n0:439": "Yathā surājanti surāvinissaṭā”ti.",
  "anya-e0812n0:440": "Idaṃ pādacatukkamajjhayamakekarūpabyapetaṃ.",
  "anya-e0812n0:441_0": "Surāvinissaṭā surāpānato apagatā janā yathā surājanti, tathā vibhūsitā visesena alaṅkatā",
  "anya-e0812n0:441_1": "tepi surā te devā api na bhāsurā sobhamānā na honti, tathā evaṃ surāparājitā surāpānahetu",
  "anya-e0812n0:441_2": "parājitabhāvaṃ pattā bhūri asurā bahavo vepacittiādayo asurāpi na bhāsurā na sobhanti,",
  "anya-e0812n0:441_3": "tathā evaṃ surājito suṭṭhu alaṅkato rājāpi sabhāsu na bhāsuro.",
  "anya-e0812n0:442": "“Jināṇattiyaṃ yo’hitāsā sitāsā,",
  "anya-e0812n0:443": "Avassaṃva te hontya’tāsā hatāsā;",
  "anya-e0812n0:444": "Ato sabbapāpe satāsā vatāsā,",
  "anya-e0812n0:445": "Karonteva santissitā sāmitāsā”ti.",
  "anya-e0812n0:446": "Idaṃ pādacatukkantayamakamekarūpabyapetaṃ.",
  "anya-e0812n0:447_0": "Ye sappurisā jināṇattiyaṃ buddhassa vinayapaññattisaṅkhātāṇattiyaṃ ohitāsā avītikkamavasena",
  "anya-e0812n0:447_1": "patiṭṭhitaāsā honti sitāsā parisuddhāsā, te sādhavo hatāsā anukkamena hatataṇhā avassaṃva",
  "anya-e0812n0:447_2": "ekanteneva atāsā bhayarahitā yato honti, ato tasmā sabbapāpe sabbākusale satāsā bhayasahitā",
  "anya-e0812n0:447_3": "vatāsāva niravajjavatābhilāsavanto sādhujanā santissitā santinissitāyo sāmitāsā sāmibhāvāsāyo karonteva.",
  "anya-e0812n0:448": "33.",
  "anya-e0812n0:449": "Yamakaṃ taṃ paheḷī ca, nekantamadhurāni’ti;",
  "anya-e0812n0:450": "Upekkhiyanti sabbāni, sissakhedabhayā mayā.",
  "anya-e0812n0:451_0": "33. Nanu yamakaṃ nāma kavīnaṃ sāmatthiyavisesasūcakanti tattha taṃ sopayogaṃ, paheḷikā",
  "anya-e0812n0:451_1": "ca sopayogā kīḷāvinodane sambādhaṭṭhānamantane parabyāmohane paramabyāmohane (ka.),",
  "anya-e0812n0:451_2": "kābyādāsa 3.97 ca, tasmā tattha kathamupekkhā bhavatoti āha “yamaka”ntiādi. Taṃ yathāvuttaṃ",
  "anya-e0812n0:451_3": "yamakañca sukaradukkarappabhedaṃ. Paheḷikā pana pubbācariyehi soḷasa niddiṭṭhā samāgatāvañcitādikā.",
  "anya-e0812n0:451_4": "Tatthidaṃ lakkhaṇaṃ –",
  "anya-e0812n0:452": "Samāgatā nāma siyā, guḷhatthā padasandhinā;",
  "anya-e0812n0:453": "Vañcitāññattha ruḷhena, yattha saddena vañcanā.",
  "anya-e0812n0:454": "Ukkantātibyavahita-ppayogā mohakārinī;",
  "anya-e0812n0:455": "Siyā pamussitā yassā, dubbodhatthā padāvali.",
  "anya-e0812n0:456": "Samānarūpā’mukhyatthā-ropāhitapadā siyā;",
  "anya-e0812n0:457": "Pharusā paccayādīhi, jātasaddā kathañcipi.",
  "anya-e0812n0:458": "Saṅkhyātā nāma saṅkhyānaṃ, yattha byāmohakāraṇaṃ;",
  "anya-e0812n0:459": "Aññathā’bhāsate yattha, vākyattho sā pakappitā.",
  "anya-e0812n0:460": "Sā nāmantarikā yassā, nāme nānatthakappanā;",
  "anya-e0812n0:461": "Nibhūtā’vaṭṭhitaññatthā, tulyatthasutihetuto.",
  "anya-e0812n0:462": "Samānasaddā sā iṭṭha-saddapariyāyasādhitā;",
  "anya-e0812n0:463": "Sammuḷhā mūḷhatāyeva, niddiṭṭhatthāpi sādhukaṃ.",
  "anya-e0812n0:464": "Yassā sambandhabāhulyā, nāmaṃ sā pārihārikī;",
  "anya-e0812n0:465": "Ekacchannā bhave byañjā-dheyyaṃ nissayagopanā.",
  "anya-e0812n0:466": "Sā bhave ubhayacchannā, yassā ubhayagopanā;",
  "anya-e0812n0:467": "Saṃkiṇṇā nāma sā yassā, nānālakkhaṇasaṅkaroti.",
  "anya-e0812n0:468_0": "Dosattepi cesaṃ sabbesaṃ ukkantādīsu dosabhāve nāropitabbā. Esā hi manasoti (ka.)",
  "anya-e0812n0:468_1": "“bahuguṇe paṇamati”ccādinā subodhālaṅkāra 44 gāthā vākyasaṃkiṇṇanāmena na vuttā,",
  "anya-e0812n0:468_2": "pakappitā ca saṃsayadosaparihārena “yāte dutiyaṃ nilaya”nti subodhālaṅkāra 112 gāthā ādinā niddiṭṭhā.",
  "anya-e0812n0:469": "“Pabhavā’natavittiṇṇā, tavā’ṇā mahatī sati;",
  "anya-e0812n0:470": "Cirāya jayataṃ nātha, pahutaphalasādhanī”ti.",
  "anya-e0812n0:471": "Ayaṃ samāgatā.",
  "anya-e0812n0:472": "“Bhaddamevo’paseveyya, vidhūtamadakibbisaṃ;",
  "anya-e0812n0:473": "Sampāpaye puraṃ khemaṃ, sa danto’ttanisevina”nti.",
  "anya-e0812n0:474": "Ayaṃ vañcitā.",
  "anya-e0812n0:475": "Pamussitādayo tu lakkhaṇānusārena, tatthodāharaṇānusārena ca veditabbā.",
  "anya-e0812n0:476_0": "Evaṃ pubbācariyehi parikappitā paheḷikā ceti etāni sabbāni ekantena niyamena na madhurāni",
  "anya-e0812n0:476_1": "attharasassa vā saddarasassa vā kassaci abhāvena assāditabbāni na hontīti iminā kāraṇena",
  "anya-e0812n0:476_2": "sissānamuppanno khedoyeva bhayaṃ tato tesaṃ khedato vā uppannabhayato mayā upekkhiyantīti sambandhanīyaṃ.",
  "anya-e0812n0:477_0": "33. Evaṃ sukaradukkaravasena duvidhattaṃ vatvā kavīnaṃ sāmatthiyappakāsane sappayojanayamakānañca,",
  "anya-e0812n0:477_1": "kīḷāvinodane sambādhaṭṭhānasammantane parabyāmohane cāti imesu sappayojanānañca paheḷikānamavacane",
  "anya-e0812n0:477_2": "kāraṇaṃ niddisati “yamaka”miccādinā. Taṃ yamakaṃ yathāvuttaṃ sukaradukkarādibhedaṃ",
  "anya-e0812n0:477_3": "yamakajātañca paheḷi ca pubbācariyehi niddiṭṭhā samāgabhādikā paheḷikā ca iti imāni",
  "anya-e0812n0:477_4": "sabbāni ekantamadhurāni na iti assādetabbassa attharasassa, saddarasassa vā niyamato",
  "anya-e0812n0:477_5": "abhāvā ekantena amadhurāni, iti iminā kāraṇena ca sissakhedabhayā sissānaṃ asahanasaṅkhātāya",
  "anya-e0812n0:477_6": "asahanena jātāya vā bhītiyā ca mayā upekkhīyanti. Sissānaṃ khedoyeva bhayaṃ, sissakhedato",
  "anya-e0812n0:477_7": "uppannaṃ vā bhayaṃ, tatoti viggaho.",
  "anya-e0812n0:478": "Ettha paheḷikā evaṃ daṭṭhabbā –",
  "anya-e0812n0:479": "Samāgatā ca vañcitu-kkantā pamussitāpi ca;",
  "anya-e0812n0:480": "Samānarūpā pharusā, saṅkhyātā ca pakappitā.",
  "anya-e0812n0:481": "Athopi nāmantarikā, nibhūtā ca paheḷikā;",
  "anya-e0812n0:482": "Atho samānasaddā ca, sammuḷhā pārihārikī;",
  "anya-e0812n0:483": "Ekacchannobhayacchannā, saṃkiṇṇāti ca soḷasāti.",
  "anya-e0812n0:484": "Tatridaṃ lakkhaṇaṃ –",
  "anya-e0812n0:485": "Samāgatā nāma siyā, guḷhatthā padasandhinā;",
  "anya-e0812n0:486": "Vañcitāññattha ruḷhena, yattha saddena vañcanā.",
  "anya-e0812n0:487": "Ukkantātibyavahita-ppayogā mohakārinī;",
  "anya-e0812n0:488": "Siyā pamussitā yassā, dubbodhatthā padāvali.",
  "anya-e0812n0:489": "Samānarūpā’mukhyatthā-ropāhitapadā siyā;",
  "anya-e0812n0:490": "Pharusā paccayādīhi, jātasaddā kathañcipi.",
  "anya-e0812n0:491": "Saṅkhyātā nāma saṅkhyānaṃ, yattha byāmohakāraṇaṃ;",
  "anya-e0812n0:492": "Aññathā’bhāsate yattha, vākyattho sā pakappitā.",
  "anya-e0812n0:493": "Sā nāmantarikā yassā, nāme nānatthakappanā;",
  "anya-e0812n0:494": "Nibhūtā’vaṭṭhitaññatthā, tulyatthasutihetuto.",
  "anya-e0812n0:495": "Samānasaddā sā iṭṭha-saddapariyāyasādhitā;",
  "anya-e0812n0:496": "Sammuḷhā mūḷhatāyeva, niddiṭṭhatthāpi sādhukaṃ.",
  "anya-e0812n0:497": "Yassā sambandhabāhulyā, nāmaṃ sā pārihārikī;",
  "anya-e0812n0:498": "Ekacchannā bhave byañjā-dheyyaṃ nissayagopanā.",
  "anya-e0812n0:499": "Sā bhave ubhayacchannā, yassā ubhayagopanā;",
  "anya-e0812n0:500": "Saṃkiṇṇā nāma sā yassā, nānālakkhaṇasaṅkaroti.",
  "anya-e0812n0:501_0": "Ayaṃ panettha attho – padasandhinā padānaṃ sandhānato guḷhatthā apākaṭatthā samāgatā",
  "anya-e0812n0:501_1": "nāma siyā. Guḷhatthāti pasiddhānuvādena apasiddhā samāgatā vidhīyate. Ito parampi",
  "anya-e0812n0:501_2": "anuvādānuvādyabhāvo evaṃ veditabbo. Yattha paheḷikāyaṃ aññattha ruḷhena saddena aññasmiṃ",
  "anya-e0812n0:501_3": "atthe pasiddhena ruḷhisaddena vañcanā vañcitā nāma siyā.",
  "anya-e0812n0:502_0": "Atibyavahitappayogā atisayena antaritapayujjamānapadayuttā tatoyeva mohakārinī sammohakārikā",
  "anya-e0812n0:502_1": "paheḷikā ukkantā nāma. Yassā paheḷikāya padāvali padapanti dubbodhatthā duranubodhābhidheyyā, sā pamussitā nāma.",
  "anya-e0812n0:503_0": "Amukhyatthāropāhitapadā appadhānatthe mukhyatthapakāsakasaddānaṃ kiñci sadhammaṃ",
  "anya-e0812n0:503_1": "nissāya āropanato upaṭṭhitapadayuttā samānarūpā nāma siyā. Paccayādīhi paccayādesādīhi",
  "anya-e0812n0:503_2": "kathañcipi yena kenaci pakārena jātasaddā nipphannasaddā pharusā nāma.",
  "anya-e0812n0:504_0": "Yattha yassaṃ paheḷikāyaṃ saṅkhyānaṃ gaṇanaṃ vuttamapi byāmohakāraṇaṃ hoti, sā paheḷikā",
  "anya-e0812n0:504_1": "saṅkhyātā nāma siyā. Yattha yassaṃ paheḷikāyaṃ vākyattho samudāyattho aññathā aññena",
  "anya-e0812n0:504_2": "pakārena ābhāsate viññāyate, sā pakappitā nāma.",
  "anya-e0812n0:505_0": "Yassā paheḷikāya nāme payuttābhidhāne nānatthakappanā vividhābhidheyyakappanā sambhavati,",
  "anya-e0812n0:505_1": "sā paheḷikā nāmantarikā nāma. Tulyatthasutihetuto samānatthasaddānaṃ payogahetuyā",
  "anya-e0812n0:505_2": "avaṭṭhitaññatthā patiṭṭhitaaññatthā hoti, sā nibhūtā nāma.",
  "anya-e0812n0:506_0": "Yā paheḷikā iṭṭhasaddapariyāyasādhitā icchitatthasaddassa vevacanehi nipphāditā hoti,",
  "anya-e0812n0:506_1": "sā samānasaddā nāma. Sādhukaṃ niddiṭṭhatthāpi dassitaatthayuttāpiyā mūḷhatāyeva sammohabhāvatthaṃ",
  "anya-e0812n0:506_2": "eva bhavati, sā sammuḷhā nāma.",
  "anya-e0812n0:507_0": "Yassā paheḷikāya viracane nāmaṃ dassiyamānaṃ nāmaṃ sambandhabāhulyā sambandhassa",
  "anya-e0812n0:507_1": "bahulabhāvato bhavati, sā pārihārikī nāma. Yassā ādheyyaṃ byañja abhibyañjiya pakāsetvā",
  "anya-e0812n0:507_2": "nissayagopanā ādhāragutti bhavati, sā ekacchannā nāma.",
  "anya-e0812n0:508_0": "Yassā payoge ubhayagopanā ubhinnamādhārādheyyānaṃ gopanā bhavati, sā ubhayacchannā",
  "anya-e0812n0:508_1": "nāma. Yassā nānālakkhaṇasaṅkaro samāgatādinānāvidhalakkhaṇānaṃ saṅkaro hoti, sā saṃkiṇṇā nāma siyā.",
  "anya-e0812n0:509": "Idāni samāgatādīnaṃ lakkhiyaṃ kamena evaṃ ñātabbaṃ –",
  "anya-e0812n0:510": "“Pabhavā’natavittiṇṇā, tavā’ṇā mahatī satī;",
  "anya-e0812n0:511": "Cirāya jayataṃ nātha, pahutaphalasādhinī”ti.",
  "anya-e0812n0:512": "Ayaṃ samāgatā.",
  "anya-e0812n0:513_0": "Nātha tava pabhavato paṭṭhāya natavittiṇṇā oṇatavasena patthaṭā, evaṃ sati nadī viya",
  "anya-e0812n0:513_1": "dissati. Pabhava pakaṭṭhatta sobhāvanta. Bho nātha tava tuyhaṃ mahatī satī mahantī",
  "anya-e0812n0:513_2": "samānā āṇā ānatavittiṇṇā attani natesu janesu patthaṭā pahutaphalasādhinī bahulatthanipphādanī",
  "anya-e0812n0:513_3": "cirāya cirakālaṃ jayataṃ ukkaṃsabhāvena pavattatu. Ettha pabhavaānataitisandhinā attho guḷho.",
  "anya-e0812n0:514": "“Bhaddamevo’paseveyya, vidhūtamadakibbisaṃ;",
  "anya-e0812n0:515": "Sampāpaye puraṃ khemaṃ, sa danto’ttanisevita”nti.",
  "anya-e0812n0:516": "Ayaṃ vañcitā.",
  "anya-e0812n0:517_0": "Vidhūtamadakibbisaṃ vināsitamadadosaṃ bhaddameva mandapiya pindapissa (ka.) – bhaddajātikesu",
  "anya-e0812n0:517_1": "hatthīsu bhaddajātikahatthimeva upaseveyyāti vuttaṃ viya dissati. Bhaddameva uttamapurisameva",
  "anya-e0812n0:517_2": "seveyyāti attho. Sevanaṃ kimatthanti ce? Hatthipakkhe danto sikkhito so hatthi attanisevitaṃ",
  "anya-e0812n0:517_3": "attānaṃ bhajitaṃ janaṃ khemaṃ nibbhayaṃ puraṃ nagaraṃ sampāpeti. Purisapakkhe pana",
  "anya-e0812n0:517_4": "danto damito so ariyapuggalo attanisevitaṃ attānamupasevitaṃ janaṃ khemaṃ niddukkhaṃ",
  "anya-e0812n0:517_5": "puraṃ nibbānapuraṃ pāpeti. Ettha kavicchitauttamatthato aññena hatthiatthe ruḷhena",
  "anya-e0812n0:517_6": "saddena vañcanā nāma.",
  "anya-e0812n0:518": "“Bahuguṇe paṇamati, dujjanānaṃpyayaṃ jano;",
  "anya-e0812n0:519": "Hitaṃ pamudito niccaṃ, sugataṃ samanussara”nti.",
  "anya-e0812n0:520": "Ayaṃ ukkantā. Imassattho upari āgamissati.",
  "anya-e0812n0:521": "Byākiṇṇadosatte satipi paheḷikāruḷhattā esā iṭṭhā. Vuttañhi “paheḷikāyamāruḷhā, na hi duṭṭhā kiliṭṭhatā”ti. Iha sambandhīpadānaṃ aṭṭhānaṭṭhāpanena byavahitattaṃ hoti.",
  "anya-e0812n0:522": "“Mukhaphullaṃ giṅgamakaṃ, niyuruggatthanunnataṃ;",
  "anya-e0812n0:523": "Paṭaccarī varaṃ poso, bhīruyā dhārayantiyā”ti.",
  "anya-e0812n0:524": "Ayaṃ pamussitā.",
  "anya-e0812n0:525_0": "Mukhaphullaṃ tilakādiṃ giṅgamakaṃ evaṃnāmakaṃ pasādhanaṃ niyuruggatthanunnataṃ niyuraṃ",
  "anya-e0812n0:525_1": "valayaṃ, uggatthanaṃ payodharapaṭaṃ, unnataṃ nalāṭapaṭādikaṃ, mukhato unnatābharaṇañca",
  "anya-e0812n0:525_2": "dhārayantiyā bhīruyā itthiyā paṭaccarī jiṇṇavatthanivāsī poso puriso varaṃ uttamo.",
  "anya-e0812n0:525_3": "Ettha bahupayogarahitehi saddehi racitattā atthassa duravabodhatā.",
  "anya-e0812n0:526": "“Nava’ggaratanāna’smiṃ, dissanti ratanākare;",
  "anya-e0812n0:527": "Purisānettha aṭṭhannaṃ, aṭṭhā’sādhāraṇā’para”nti.",
  "anya-e0812n0:528": "Ayaṃ samānarūpā.",
  "anya-e0812n0:529_0": "Asmiṃ ratanākare aggaratanāni nava dissanti, ettha imesu ratanesu aṭṭha ratanāni",
  "anya-e0812n0:529_1": "aṭṭhannaṃ purisānaṃ asādhāraṇāni, aparaṃ ratanaṃ sādhāraṇaṃ. Imāni nava lokuttarāni",
  "anya-e0812n0:529_2": "cittīkatādiatthena “ratanānī”ti ca tappabhavo sammāsambuddho “ākaro”ti ca kappitoti",
  "anya-e0812n0:529_3": "amukhyatthesu ratanādisaddānamāropanaṃ hoti.",
  "anya-e0812n0:530": "“Vindanti devagandhabbā, himavantamahātale;",
  "anya-e0812n0:531": "Rasavante sare satta, na nāgāpi uposathā”ti.",
  "anya-e0812n0:532": "Ayaṃ pharusā.",
  "anya-e0812n0:533_0": "Himavantamahātale himālayassa matthake rasavante sodake satta sare anotattādike devagandhabbā",
  "anya-e0812n0:533_1": "vindanti sevanti, uposathā nāgāpi na vindanti. Ayamaparattho. Himavantamahātale candaraṃsiyutte",
  "anya-e0812n0:533_2": "mahāpāsādatale devagandhabbā kīḷamānā gandhabbā rasavante madhuraguṇayutte satta",
  "anya-e0812n0:533_3": "sare vīṇāya chajjādike satta sare vindanti, nāgāpi ariyāpi uposathāpi upavutthāpi",
  "anya-e0812n0:533_4": "na vindanti nānubhavanti. Ettha dibbantīti devā. Uposatho etesamatthīti uposathāti",
  "anya-e0812n0:533_5": "viggaho. Lakkhaṇakkamato pasiddhapacurapayogato aññadatthā yena kenaci lesena paccayādīnaṃ",
  "anya-e0812n0:533_6": "jātasaddassa atthitā.",
  "anya-e0812n0:534": "“Gītasadde sarā dve dve, dve chajjaññatra chassarā;",
  "anya-e0812n0:535": "Pañcavaṇṇaṃ yathā cakkhu, chabbaṇṇā nāsikā tathā”ti.",
  "anya-e0812n0:536": "Ayaṃ saṅkhyātā.",
  "anya-e0812n0:537_0": "Gītasadde sarā dve honti, chajja’ññatra chajjato aññatra chajjaṃ vajjetvā usabho",
  "anya-e0812n0:537_1": "gandhāro majjhimo pañcamo dhevato nisādoti. Ettha yugaḷato dve dve chassarā chasaravanto.",
  "anya-e0812n0:537_2": "Yathā cakkhu pañcavaṇṇaṃ hoti, tathā evaṃ nāsikā chabbaṇṇā hoti, gītasadde īkāraakārasaradvayasabbhāvato",
  "anya-e0812n0:537_3": "ca chajjaṃ ṭhapetvā usabhādīsu sarānaṃ tividhattā ca “cakkhū”ti sarabyañjanavasena",
  "anya-e0812n0:537_4": "pañcavaṇṇānaṃ sabbhāvato ca “nāsikā”ti channaṃ sabbhāvato ca evaṃ vuttaṃ. Ettha vuttasaṅkhyāgītādisaddasanniṭṭhānato sammohakārinī hoti.",
  "anya-e0812n0:538": "“Pātu vo udito rājā, sirimā rattamaṇḍalo;",
  "anya-e0812n0:539": "Sakantigahanakkhatta-saṅghayutto sulakkhaṇo”ti.",
  "anya-e0812n0:540": "Ayaṃ pakappitā.",
  "anya-e0812n0:541_0": "Sirimā sirimanto rattamaṇḍalo anurattajanapadamaṇḍalo, anurattaamaccamaṇḍalo vā sakantigahanakkhattasaṅghayutto",
  "anya-e0812n0:541_1": "sakassa attano ante samīpe gahanehi aviraḷehi khattasaṅghehi khattiyasamūhehi yutto",
  "anya-e0812n0:541_2": "saṃyutto sulakkhaṇo pasatthapurisalakkhaṇo udito pasiddho rājā narindo vo tumhe pātu",
  "anya-e0812n0:541_3": "rakkhatūti ayaṃ anadhippetattho. Sirimā “lakkhiyā vāsaṭṭhānattā”ti vuttattā sirimanto",
  "anya-e0812n0:541_4": "rattamaṇḍalo uggamane rattamaṇḍalo sakantigahanakkhattasaṅghayutto kantisahitehi",
  "anya-e0812n0:541_5": "gahanakkhattatāragaṇehi yutto sulakkhaṇo suṭṭhu sasalakkhaṇo udito uggato rājā cando",
  "anya-e0812n0:541_6": "vo tumhe pātūti ubhayapakkhassa sādhāraṇaguṇaguṇīpadapariggahena idha vākyatthassa",
  "anya-e0812n0:541_7": "aññathā dissamānatā hoti.",
  "anya-e0812n0:542": "“Vuccatā’do isitye’ko, sumahantopakāravā;",
  "anya-e0812n0:543": "Sanātano ca na isi, na sakhā na sanātano”ti.",
  "anya-e0812n0:544": "Ayaṃ nāmantarikā.",
  "anya-e0812n0:545_0": "Eko ādo pubbe “isī”ti vuccati, sumahantopakāravā atimahantopakārasamannāgato sanātano",
  "anya-e0812n0:545_1": "ca sassato ca hoti, tathāpi na isi isi nāma na hoti, na sakhā mittopi na hoti, na",
  "anya-e0812n0:545_2": "sanātano sassatopi na hoti, ayaṃ gamyamānattho. Sumahā atimahanto eko ādo nāmādimhi",
  "anya-e0812n0:545_3": "isīti vuccati, anto majjhe pakāravā pa-kārena samannāgato, sanātano ca sassato ca",
  "anya-e0812n0:545_4": "hoti, isipi nāma na hoti, mittopi na hoti, so nātano tanaiti akkharadvayarahito na",
  "anya-e0812n0:545_5": "hoti. Ādimajjhānaṃ vuttattā anteti ñāyati, “isipatanavihāro”ti gahetabbaṃ. Tattha",
  "anya-e0812n0:545_6": "isipatananāmena isiādīnaṃ gamyamānatthattā nānatthakappanā hoti.",
  "anya-e0812n0:546": "“Dhāvantaṃ udayā atthaṃ, muhuttaṃ na nivattati;",
  "anya-e0812n0:547": "Na candamaṇḍalaṃ etaṃ, nāpi ādiccamaṇḍala”nti.",
  "anya-e0812n0:548": "Ayaṃ nibhūtā.",
  "anya-e0812n0:549_0": "Udayā udayato pabhuti atthaṃ yāva atthaṃ dhāvantaṃ javantaṃ muhuttaṃ muhuttakālaṃ",
  "anya-e0812n0:549_1": "na nivattati na punāvattati. Etaṃ candamaṇḍalampi na hoti, ādiccamaṇḍalampi na hoti.",
  "anya-e0812n0:549_2": "Udayā paṭisandhito atthaṃ yāvacuti. Dhāvantanti āyukiccato āyucandādīnamatthānaṃ,",
  "anya-e0812n0:549_3": "tappakāsakasaddānañca tulyattā ettha patiṭṭhitacandādiatthantarānaṃ sambhavo.",
  "anya-e0812n0:550": "“Deviṃ kittimahīnāmaṃ, kaḷāratthavhayaṃ puriṃ;",
  "anya-e0812n0:551": "Hitvā na sari so dhīro, karontopyu’yyamavhaya”nti karontomuttamavhayanti (ka.).",
  "anya-e0812n0:552": "Ayaṃ samānasaddā.",
  "anya-e0812n0:553_0": "Kittimahīnāmaṃ kittimahīnaṃ dvinnaṃ nāmena samannāgataṃ deviṃ aggamahesiṃ kaḷāratthavhayaṃ",
  "anya-e0812n0:553_1": "puriṃ kaḷāraatthānaṃ dvinnaṃ nāmena samannāgataṃ puriṃ nagarañca so dhīro hitvā pariccajitvā",
  "anya-e0812n0:553_2": "uyyamavhayaṃ uyyamanāmena samannāgataṃ karonto api na sari sampattiṃ nānusari, yasodharādeviñca",
  "anya-e0812n0:553_3": "kapilavatthupuriñca hitvā vīriyasaṅkhātapadhānaṃ karonto mahāsatto sampattiṃ na sari,",
  "anya-e0812n0:553_4": "etthābhimatayasodharādisaddānaṃ pariyāyehi kittimahīsaddādīhi racitatā.",
  "anya-e0812n0:554": "“Catuddisāmukhā bandhā, cattāro sindhavā sayaṃ;",
  "anya-e0812n0:555": "Paribhuñjanti nikkhittaṃ, tiṇaṃ majjhe yathāsukha”nti.",
  "anya-e0812n0:556": "Ayaṃ sammuḷhā.",
  "anya-e0812n0:557_0": "Sindhavā cattāro assā catuddisāmukhā yathā catuddisāsammukhā honti, tathā bandhā",
  "anya-e0812n0:557_1": "majjhe nikkhittaṃ tiṇaṃ sayaṃ yathāsukhaṃ paribhuñjanti, aññamaññaṃ piṭṭhiṃ katvā",
  "anya-e0812n0:557_2": "bandhā viya khāyati, te pana sammukhaṃ katvā bandhā honti. Ettha “catuddisāmukhābandhā”ti",
  "anya-e0812n0:557_3": "niddiṭṭhattā piṭṭhiṃ katvā bandhāti sammuḷhatā hoti.",
  "anya-e0812n0:558": "“Jano jīvanajānanda-karabandhussa bhāsitaṃ;",
  "anya-e0812n0:559": "Sakkarontova pappoti, puññārikkhayagocare”ti.",
  "anya-e0812n0:560": "Ayaṃ pārihārikī.",
  "anya-e0812n0:561_0": "Jīvanajānandakarabandhussa jīvanato udakato jātānaṃ padumānaṃ ānandakarassa sūriyassa",
  "anya-e0812n0:561_1": "bandhussa sammāsambuddhassa bhāsitaṃ vacanaṃ sakkaronto pūjento jano puññārikkhayagocare",
  "anya-e0812n0:561_2": "puññānaṃ paṭipakkhattā puññārisaṅkhātānaṃ akusalānaṃ khayassa nimittabhūtaṃ nibbānamārammaṇaṃ",
  "anya-e0812n0:561_3": "katvā uppanne maggaphale pappoti pāpuṇāti. Ettha jīvanajānaṃ ānandakarassa bandhusseti",
  "anya-e0812n0:561_4": "ca, puññārīnaṃ khayanimittaṃ ārammaṇaṃ katvā pavatteti ca iminā buddho maggaphalā",
  "anya-e0812n0:561_5": "ca pārampariyena sambandhena vuttāti sambandhānaṃ bāhullabhāvo.",
  "anya-e0812n0:562": "“Na gaṇhāti mahantampi, saddaṃ na ca vibhūsanaṃ;",
  "anya-e0812n0:563": "Catuppadassa kassāpi, kaṇṇoyaṃ na kilāphalo”ti.",
  "anya-e0812n0:564": "Ayaṃ ekacchannā.",
  "anya-e0812n0:565_0": "Kassāpi catuppadassa kaṇṇo mahantampi saddaṃ na gaṇhāti, ārammaṇaṃ na karoti, vibhūsanampi",
  "anya-e0812n0:565_1": "na gaṇhāti. Tathāpi ayaṃ kaṇṇo aphalo na kila, saphalato nipphalo na hoti kira. Assakaṇṇo",
  "anya-e0812n0:565_2": "rukkho. Ettha kaṇṇoti ādheyyaṃ katvā tadādhārassa avacanato nissayagutti.",
  "anya-e0812n0:566": "“Alaṅkaronto bhuvanaṃ, sassiriko sadevakaṃ;",
  "anya-e0812n0:567": "Kasmiṃ sañjātasaṃvaddho, ko kena nupalimpatī”ti.",
  "anya-e0812n0:568": "Ayaṃ ubhayacchannā.",
  "anya-e0812n0:569_0": "Sassiriko sadevakaṃ bhuvanaṃ alaṅkarontoti buddho viya khāyati. Bhuvanaṃ bhuvanasaṅkhātaṃ",
  "anya-e0812n0:569_1": "kaṃ jalaṃ sadā eva alaṅkaronto sassiriko lakkhiyasamannāgato kasmiṃ jale sañjātasaṃvaddho",
  "anya-e0812n0:569_2": "ko kataro kena jalena na upalimpati na limpati. Padumoti visajjanaṃ. Padumo hi puṃnapuṃsakaliṅgo.",
  "anya-e0812n0:569_3": "Iha jalapadumānaṃ dvinnampi chāditattā ubhayacchannā nāma.",
  "anya-e0812n0:570": "“Ādo soyeva yo ante, majjhimassādi majjhimo;",
  "anya-e0812n0:571": "Siddhantādīsu vattantaṃ, asaṅkhatapadaṃ vadā”ti.",
  "anya-e0812n0:572": "Ayaṃ saṃkiṇṇā.",
  "anya-e0812n0:573_0": "Ante avasāne yo hoti, ādopi soyeva hoti, majjhimassa ādibhūto majjhimo eva hoti,",
  "anya-e0812n0:573_1": "siddhaṃ nipphannaṃ tādīsu ariyesu vattantaṃ asaṅkhatapadaṃ vada kathehīti ayamaparattho.",
  "anya-e0812n0:573_2": "Ādo ādimhi soyeva sakāro eva ante pariyosāne yo yakāroyeva, majjhimo majjhimavaṇṇo",
  "anya-e0812n0:573_3": "majjhimassa saddassa ādi makāro, siddhantādīsu matasamayakālādīsu vattantaṃ vācakabhāvena",
  "anya-e0812n0:573_4": "pavattantaṃ asaṅkhatapadaṃ saṅkhatato aññattā asaṅkhatabhūtaṃ paññattiṃ vada kathehīti.",
  "anya-e0812n0:573_5": "Samayasaddo hi nāmapaññatti. Ettha siddhantasaddena ādisaddassa saṅgahitattā tādiattho",
  "anya-e0812n0:573_6": "labbhatīti atthassa guḷhatāya samāgatālakkhaṇena ca “so”ti “yo”ti “asaṅkhatapada”nti",
  "anya-e0812n0:573_7": "aññattharuḷhasaddena vañcitattā vañcitālakkhaṇena ca samayasadde nānatthakappanato",
  "anya-e0812n0:573_8": "nāmantarikālakkhaṇena cāti tīhipi lakkhaṇehi missitoti. Sesesupi saṃkiṇṇattaṃ evameva",
  "anya-e0812n0:573_9": "veditabbaṃ. Tattha tattha vuttalakkhaṇānusāreneva samāgatādīnaṃ anvatthasaññatā veditabbā.",
  "anya-e0812n0:574": "34.",
  "anya-e0812n0:575": "Desakālakalāloka-ñāyāgamavirodhi yaṃ;",
  "anya-e0812n0:576": "Taṃ virodhipadaṃ ce’ta-mudāharaṇato phuṭaṃ.",
  "anya-e0812n0:577_0": "34. “Desi”ccādi. Deso thalajaladesādi. Kālo rattindivo. Kalā naccagītādayo. Loko",
  "anya-e0812n0:577_1": "carācarabhūtappavatti. Ñāyo yutti. Āgamo idha buddhavacanaṃ. Aññattha tu sutidhammasaṃhitā,",
  "anya-e0812n0:577_2": "te ca. Tehi virodho assa atthīti desa…pe… virodhi. Yanti anuvaditvā. Taṃ virodhipadanti",
  "anya-e0812n0:577_3": "vidhīyate. Etañca padaṃ udāharaṇato lakkhiyato phuṭaṃ pākaṭaṃ. Yato jalajādīnaṃ thalādīsu",
  "anya-e0812n0:577_4": "pātubhāvādi, ratyādīsu sambhavantānaṃ kusumādīnaṃ divādīsu sambhavo ca, “naccagītādicatusaṭṭhiyā",
  "anya-e0812n0:577_5": "kalāsu bhinnachajjo nāma sattasaro”tiādinā kalāsatthābhihitalakkhaṇātikkamavirodho",
  "anya-e0812n0:577_6": "ca, “aggisītalo, nissāro khadiro”tiādinā lokasīmātikkamo ca, vuttāyapā’naruppattasamuppattiyā",
  "anya-e0812n0:577_7": "middhassa rūpabhāvāpādanādiñāyavirodho ca, yathāsakamāgamena virodho ca sukhena ca",
  "anya-e0812n0:577_8": "sakkā pākaṭattā viññātuṃ, tato sabbametaṃ nodāhaṭanti adhippāyo.",
  "anya-e0812n0:578_0": "34. Evaṃ yamakapaheḷikānamadassane kāraṇaṃ vatvā idāni uddesakkamena sampattavirodhidosaṃ",
  "anya-e0812n0:578_1": "“desakāli”ccādinā vadati. Yaṃ padaṃ deso thalajalapabbatādi. Kālo rattindivo hemantādivasena",
  "anya-e0812n0:578_2": "tividho, vasantādivasena chabbidho. Kalā naccagītādicatusaṭṭhi. Loko thāvarajaṅgamabhūtapavattisaṅkhāto.",
  "anya-e0812n0:578_3": "Ñāyo yutti. Āgamo iha buddhavacanaṃ, aññattha pana sutidhammasaṃhito ca. Tehi virodho",
  "anya-e0812n0:578_4": "assa atthīti desa…pe… virodhi. Taṃ virodhipadaṃ nāma. Etaṃ virodhipadaṃ udāharaṇato",
  "anya-e0812n0:578_5": "lakkhiyato phuṭaṃ paribyattaṃ. Vassikajātisumanādīnaṃ jalajādibhāvo ca, padumakumudādīnaṃ",
  "anya-e0812n0:578_6": "thalajādibhāvo ca, rattiādīsu labbhamānānaṃ kumudādīnaṃ divādīsu sambhavo ca, naccagītādicatusaṭṭhiyā",
  "anya-e0812n0:578_7": "kalāsu “chajjo usabho gandhāro majjhimo pañcamo dhevato nisādo”ti dassitasattasarānamekadesassa",
  "anya-e0812n0:578_8": "chajjassa bhinnasattasaro chajjo nāmāti samudāyavasena vohārakaraṇādīhi satthāgatataṃ,",
  "anya-e0812n0:578_9": "lakkhaṇātikkamañca, “aggi sītalo, candanaṃ uṇhaṃ, khadirarukkho nissāro, eraṇḍo sasāro”",
  "anya-e0812n0:578_10": "iccādinā lokamariyādātikkamo ca, middhassa arūpabhāvupapattiyā vuttāyapi rūpabhāvasādhanasadisayuttivirodhikathanañca,",
  "anya-e0812n0:578_11": "yathāsakamāgamamatikkamma kathanañcāti sabbesaṃ viruddhasabhāvassa pākaṭattā udāharaṇaṃ",
  "anya-e0812n0:578_12": "na dassayissāmāti adhippāyo. Imesameva desādivirodhīnamaviruddhattaṃ ettheva virodhipadadosaparihāre",
  "anya-e0812n0:578_13": "“bodhisattappabhāvenā”ticcādinā dissati. Desa…pe… gamehi virodho, so assa atthīti",
  "anya-e0812n0:578_14": "desa…pe… virodhi. Nindāyaṃ ayamassatthīti vivacchitā.",
  "anya-e0812n0:579": "35.",
  "anya-e0812n0:580": "Ya’dappatīta’mānīya, vattabbaṃ neyyamāhu taṃ;",
  "anya-e0812n0:581": "Yathā sabbāpi dhavalā, disā rocanti rattiyaṃ.",
  "anya-e0812n0:582_0": "35. “Ya”miccādi. Appatītaṃ saddato, atthato vā anadhigataṃ nahyaññathāvagamo ganthantarābhāvato.",
  "anya-e0812n0:582_1": "Vakkhati hi “dullabhāvagatī sadda-sāmatthiyavilaṅghinī”ti. Yaṃ kiñci padaṃ samānīya",
  "anya-e0812n0:582_2": "ānetvā vattabbaṃ, taṃ neyyamāhu. Yathetyudāharati. Sabbāpi sakalāpi disā pubbadisādayo",
  "anya-e0812n0:582_3": "dasa disā rattiyaṃ rajanyaṃ dhavalā ujjalā rocanti dippantīti ettake niddiṭṭhe candamarīcino ettha neyyattaṃ.",
  "anya-e0812n0:583_0": "35. Idāni neyyadosamudāharati “ya”miccādinā. Yaṃ padaṃ appatītaṃ padantarena, tenābhihitatthena",
  "anya-e0812n0:583_1": "vā “imassatthoya”miti aviññātaṃ ānīya vattabbaṃ, tatoyeva padantaramānīya vattabbaṃ",
  "anya-e0812n0:583_2": "hoti, taṃ neyyamāhu “neyyadoso”ti porāṇā āhu. Yathā tatthodāharaṇamīdisaṃ “sabbāpi",
  "anya-e0812n0:583_3": "dhavalā disā rocanti rattiya”nti. Sabbāpi disā pubbadakkhiṇādayo dasa disā dhavalā",
  "anya-e0812n0:583_4": "setā rattiyaṃ rajanyaṃ rocanti dippanti. Ettha disāya visesanaṃ dhavalaguṇaṃ kelāsakūṭasudhābhitticandaraṃsiādīsu",
  "anya-e0812n0:583_5": "kuto sañjātamiti anicchitattā aññanivattanatthaṃ candakiraṇādivācakapadaṃ ānetvā",
  "anya-e0812n0:583_6": "dhavalatā imineti vattabbattā dhavala padaṃ neyyadosena duṭṭhaṃ hoti. Patītaṃ viññātaṃ,",
  "anya-e0812n0:583_7": "na patītaṃ appatītaṃ. Ettha akāro pasajjapaṭisedhe.",
  "anya-e0812n0:584": "36.",
  "anya-e0812n0:585": "Nedisaṃ bahu maññanti, sabbe sabbattha viññuno;",
  "anya-e0812n0:586": "Dullabhā’vagatī sadda-sāmatthiyavilaṅghinī.",
  "anya-e0812n0:587_0": "36. Appatītaṃ nicchanti viññūti dassetumāha “ne”tiādi. Īdisaṃ anantare vuttappakāraṃ",
  "anya-e0812n0:587_1": "neyyaṃ sabbepi viññuno ñeyyavidū sabbattha gajjādike na bahu maññanti na sambhāventi",
  "anya-e0812n0:587_2": "nappayujjanti. Kiṃ na bahumaññantīti ce āha “dullabhā”tiādi. Tathā hi avagatī atthāvagamo",
  "anya-e0812n0:587_3": "saddaṃ vācakaṃ, sāmatthiyañca ñāyaṃ vilaṅghayati cajati anupadassanatoti saddasāmatthiyavilaṅghinī",
  "anya-e0812n0:587_4": "dullabhā na labhyate. Ñāyopattho vā saddopattho vā yottho na hoti. So nappatīyate",
  "anya-e0812n0:587_5": "yathā manasi avaṭṭhitamattenāti attho. Tasmā saddato, atthato vā patītabbamaneyyaṃ,",
  "anya-e0812n0:587_6": "tabbiparītaṃ neyyanti viññeyyaṃ.",
  "anya-e0812n0:588_0": "36. Imaṃ appatītapadaṃ viññūhi nābhimatanti dassento āha “nedisa”miccādi. Īdisaṃ",
  "anya-e0812n0:588_1": "yathāvuttappakāraṃ neyyaṃ sabbe viññuno sabbattha gajjapajjādike na bahu maññanti",
  "anya-e0812n0:588_2": "na sambhāventi nappayojenti. Avagatī atthāvabodho saddasāmatthiyavilaṅghinī saddasaṅkhātavācakañca",
  "anya-e0812n0:588_3": "sāmatthiyasaṅkhātañāyañca atikkamma pavattinī dullabhā tādisapayogābhāvato dullabhā",
  "anya-e0812n0:588_4": "hoti. Yo attho saddāgato, ñāyāgato vā na hoti, so kattuno manasi patiṭṭhitamattena",
  "anya-e0812n0:588_5": "patīto na hotīti taṃ padaṃ neyyadosamiti sabbe kavino pariharantīti adhippāyo. Bahumānaṃ",
  "anya-e0812n0:588_6": "karontīti vākye bahumaññantīti nāmadhātu. Saddasāmatthiyaṃ vilaṅghayati sīlenāti",
  "anya-e0812n0:588_7": "saddasāmatthiyavilaṅghinī.",
  "anya-e0812n0:589": "37.",
  "anya-e0812n0:590": "Siyā visesanāpekkhaṃ,",
  "anya-e0812n0:591": "Yaṃ taṃ patvā visesanaṃ;",
  "anya-e0812n0:592": "Sātthakaṃ taṃ yathā taṃ so,",
  "anya-e0812n0:593": "Bhiyyo passati cakkhunā.",
  "anya-e0812n0:594_0": "37. “Siyā”iccādi. Yaṃ padaṃ visesanaṃ patvā atthena saha vattatīti sātthakaṃ. Nibbisesanantu",
  "anya-e0812n0:594_1": "vuttatthameva hoti. Taṃ visesanāpekkhaṃ siyā. “Taṃ yathe”tyādinā udāharati. “Passatī”ti",
  "anya-e0812n0:594_2": "vutte “cakkhunā”ti labbhateva.",
  "anya-e0812n0:595_0": "37. “Siyā”miccādi. Yaṃ padaṃ visesanaṃ patvā sātthakaṃ atthasahitaṃ, tadabhāve niratthakaṃ",
  "anya-e0812n0:595_1": "hoti, taṃ visesanāpekkhaṃ nāma siyā. Taṃ yathā tassodāharaṇamevaṃ “taṃ so bhiyyo",
  "anya-e0812n0:595_2": "passati cakkhunā”ti. So puriso taṃ purisaṃ bhiyyo yebhuyyasā cakkhunā passati. Ettha",
  "anya-e0812n0:595_3": "“passatī”ti vutteyeva “cakkhunā”ti ñāyati. Cakkhunāti visesyapadaṃ visesanaṃ laddhāva",
  "anya-e0812n0:595_4": "sātthakaṃ hoti. Visesane apekkhā assāti ca, saha atthena vattamānaṃ sātthakamiti ca samāso.",
  "anya-e0812n0:596": "38.",
  "anya-e0812n0:597": "Hīnaṃ kare visesyaṃ yaṃ, taṃ hīnatthaṃ bhave yathā;",
  "anya-e0812n0:598": "Nippabhīkatakhajjoto, samudeti divākaro.",
  "anya-e0812n0:599_0": "38. “Hīna”miccādi. Yaṃ visesanapadaṃ visesyaṃ visesitabbaṃ hīnaṃ lāmakaṃ kare kareyya,",
  "anya-e0812n0:599_1": "taṃ visesanapadaṃ hīnatthaṃ hīno attho yassa taṃ hīnatthaṃ nāma bhaveyya. “Yathā”ityādinā",
  "anya-e0812n0:599_2": "udāharati. Nippabhīkato khajjoto yena so divākaro pabhākaro samudeti upagacchatīti.",
  "anya-e0812n0:599_3": "Ettha khajjotappabhāpaharaṇe na thuti divākarassāti.",
  "anya-e0812n0:600_0": "38. “Hīnaṃ kare”ccādi. Yaṃ padaṃ visesyaṃ hīnaṃ karoti, taṃ hīnatthaṃ bhave. Yathā",
  "anya-e0812n0:600_1": "tatthodāharaṇamevaṃ “nippabhīkatakhajjoto, samudeti divākaro”ti. Pabhārahitakatā",
  "anya-e0812n0:600_2": "khajjotā yena so divākaro sūriyo samudeti uggacchati. “Nippabhīkatakhajjoto”ti iminā",
  "anya-e0812n0:600_3": "visesanena lāmakālokaladdhayuttassa khajjopanakassa abhibhavanappakāsanaṃ sahassaraṃsino",
  "anya-e0812n0:600_4": "nindāyeva, na thutīti visesyaṃ hīnatthaṃ hoti. Hīno attho yasseti ca, natthi pabhā",
  "anya-e0812n0:600_5": "etesanti ca, nippabhā katāti ca, nippabhīkatā khajjotā yenāti ca viggaho.",
  "anya-e0812n0:601": "39.",
  "anya-e0812n0:602": "Pādapūraṇamattaṃ yaṃ, anatthamiti taṃ mataṃ;",
  "anya-e0812n0:603": "Yathā hi vande buddhassa, pādapaṅkeruhampica.",
  "anya-e0812n0:604": "39. Hi api casaddānaṃ pādapūraṇamattattā anatthakattaṃ. Visesanavisesyapadadoso.",
  "anya-e0812n0:605_0": "39. “Pādapūraṇi”ccādi. Yaṃ padaṃ pādapūraṇamattaṃ catutthaṃsasaṅkhātassa pādassa",
  "anya-e0812n0:605_1": "pūraṇamattameva hoti, taṃ anatthamiti mataṃ ñātaṃ. Yathāsaddo vuttattho. Buddhassa",
  "anya-e0812n0:605_2": "pādapaṅkeruhaṃ pādambujaṃ vandeti. Ettha hi apicāti imesaṃ samattanādiatthesu appavattito",
  "anya-e0812n0:605_3": "kevalaṃ pādapūraṇamattato anatthakattaṃ. Mattasaddo avadhāraṇe. Visesanavisesyapadadoso.",
  "anya-e0812n0:606": "Padadosaniddesavaṇṇanā niṭṭhitā.",
  "anya-e0812n0:607": "Vākyadosaniddesavaṇṇanā",
  "anya-e0812n0:608": "40.",
  "anya-e0812n0:609": "Saddato atthato vuttaṃ, yattha bhiyyopi vuccati;",
  "anya-e0812n0:610": "Tamekatthaṃ yathā’bhāti, vāridovārido ayaṃ.",
  "anya-e0812n0:611_0": "40. “Saddato”iccādi. Saddato vācakena tasmiṃyevatthe tasseva saddassa puna payogato",
  "anya-e0812n0:611_1": "atthato abhidheyyena pubbapaṭipādikasseva vatthussāvisesena puna paṭipādanato vuttaṃ",
  "anya-e0812n0:611_2": "payuttaṃ yaṃ padattharūpaṃ yattha yasmiṃ vākye bhiyyopi vuccati punapi payujjate,",
  "anya-e0812n0:611_3": "tamekatthanti anuvaditvā “yathe”ccādinā vidhīyate. Vāriṃ dadātīti vārido. Ayaṃ vārido",
  "anya-e0812n0:611_4": "megho ābhāti dippatīti. Jaladānamattāpekkhāya idaṃ saddato ekatthaṃ.",
  "anya-e0812n0:612_0": "40. Idāni uddiṭṭhakkamena vākyadosaṃ niddisati “saddato”ccādinā. Saddato vācakena",
  "anya-e0812n0:612_1": "atthato abhidheyyena vuttaṃ payuttaṃ yaṃ padattharūpaṃ yattha yasmiṃ vākye bhiyyopi",
  "anya-e0812n0:612_2": "punapi vuccati yujjate, taṃ vākyaṃ ekatthaṃ nāma doso. Udāharaṇaṃ “yathi”ccādi. Vārido",
  "anya-e0812n0:612_3": "jaladāyako ayaṃ vārido megho ābhāti dippati. Sampattisādhakaṃ “jaladāyako”ccādivisesanaṃ",
  "anya-e0812n0:612_4": "vinā jaladānamattassa vuttattā saddato ekatthaṃ nāma hoti.",
  "anya-e0812n0:613": "Yathā ca",
  "anya-e0812n0:614": "41.",
  "anya-e0812n0:615": "Titthiyaṅkurabījāni, jahaṃ diṭṭhigatāni’ha;",
  "anya-e0812n0:616": "Pasādeti pasanne so, mahāmuni mahājane.",
  "anya-e0812n0:617_0": "41. Titthiyasaṅkhātānaṃ aṅkurānaṃ bījāni uppattihetubhūtāni diṭṭhigatāni dvāsaṭṭhi",
  "anya-e0812n0:617_1": "diṭṭhiyo jahaṃ jahanto dūrīkaronto so mahāmuni sammāsambuddho iha loke attani pasanne",
  "anya-e0812n0:617_2": "pasādabahule mahājane pasādetīti aparamudāharaṇaṃ. Pasādasaṅkhātassa atthassa “pasanne",
  "anya-e0812n0:617_3": "pasādetī”ti vuttattā idamatthato ekatthaṃ.",
  "anya-e0812n0:618_0": "41. “Titthiyi”ccādi. So mahāmuni titthiyaṅkurabījāni titthiyasaṅkhātānaṃ aṅkurānaṃ",
  "anya-e0812n0:618_1": "uppattikāraṇabhūtāni diṭṭhigatāni sassatādibhedabhinnā dvāsaṭṭhidiṭṭhiyo jahaṃ jahanto",
  "anya-e0812n0:618_2": "apanento iha loke pasanne attani pasanne mahājane pasādeti. Pasannasaddena vuttappasādasaṅkhātassa",
  "anya-e0812n0:618_3": "atthassa pasādetīti kriyāpadenapi vuttattā sadde bhinnepi atthato ekanti atthato",
  "anya-e0812n0:618_4": "ekatthassudāharaṇaṃ. Titthiyā eva aṅkurāni, tesaṃ bījāni, diṭṭhīsu gatāni, diṭṭhiyo",
  "anya-e0812n0:618_5": "eva gatānīti vā viggaho.",
  "anya-e0812n0:619": "42.",
  "anya-e0812n0:620": "Āraddhakkamavicchedā, bhaggarīti bhave yathā;",
  "anya-e0812n0:621": "Kāpi paññā, kopi guṇo, pakatīpi aho tava.",
  "anya-e0812n0:622_0": "42. Āraddho vattumupakkamanto, kamo vacanapaṭipāṭi. Tassa vicchedo bhaṅgo, tato.",
  "anya-e0812n0:622_1": "“Yathe”tiādinā udāharati. Avuttassapi pasādavasā ajjhāhāroti. Mahāmuni tava te paññā",
  "anya-e0812n0:622_2": "kāpi sātisayattā aniddhāritaṃ sabhāvavisesā kāciyeva, aho pavattamānāyapi vasabhāvassāniddhāritattā",
  "anya-e0812n0:622_3": "acchariyanti attho. Ettha kāpi kopīti sabbanāmapadakkamassa pakatīti ettha vicchinnattā bhaggarīti.",
  "anya-e0812n0:623_0": "42. “Āraddhakkami”ccādi. Āraddhakkamavicchedā vatthumāraddhapadakkamassa vicchedahetu",
  "anya-e0812n0:623_1": "bhaggarīti bhave bhaggarītivākyadoso bhavati. Udāharati “yathi”ccādi. Mahāmuni tava",
  "anya-e0812n0:623_2": "tuyhaṃ paññā sātisayabhūtā paññā kāpi vacanavisayātikkantattā kāpiyeva. Guṇo sīlasamādhiādianaññasādhāraṇaguṇasamūho",
  "anya-e0812n0:623_3": "kopi pamāṇapariggahassa kenaci lesenapi kattumasakkuṇeyyattā kopiyeva. Pakatīpi acinteyyabhūtā",
  "anya-e0812n0:623_4": "pakatīpi evameva aho vijjamānānaṃyeva paññādīnaṃ sabhāvāvabodhassa dukkaratā acchariyā.",
  "anya-e0812n0:623_5": "Kāpi kopīti padakkamassa “pakatī”ti ettha suññattā rītibhaṅgo. Āraddhoyeva kamo,",
  "anya-e0812n0:623_6": "tassa vicchedo, bhaggā rīti assa, ettha vāti viggaho.",
  "anya-e0812n0:624": "43.",
  "anya-e0812n0:625": "Padānaṃ dubbinikkhepā, byāmoho yattha jāyati;",
  "anya-e0812n0:626": "Taṃ byākiṇṇanti viññeyyaṃ, tadudāharaṇaṃ yathā.",
  "anya-e0812n0:627_0": "43. “Padāna”miccādi. Yattha yasmiṃ vākye padānaṃ syādyantākhyātikānaṃ dubbinikkhepā",
  "anya-e0812n0:627_1": "duṭṭhapanato byāmoho saṃmuḷhatā jāyati uppajjati, taṃ vākyaṃ byākiṇṇanti viññeyyaṃ",
  "anya-e0812n0:627_2": "ñātabbaṃ. Tassa byākiṇṇassa udāharaṇaṃ lakkhiyaṃ “yathe”ti dasseti. Yathā idaṃ, tathā aññampīti attho.",
  "anya-e0812n0:628_0": "43. “Padāni”ccādi. Padānaṃ syādyantatyādyantapadānaṃ dubbinikkhepā duṭṭhapanato yattha",
  "anya-e0812n0:628_1": "vākye byāmoho saṃmoho jāyati, taṃ byākiṇṇadosoti viññeyyaṃ. Tadudāharaṇaṃ tassa byākiṇṇadosassa",
  "anya-e0812n0:628_2": "lakkhiyaṃ yathā iminā vakkhamānanayena.",
  "anya-e0812n0:629": "44.",
  "anya-e0812n0:630": "Bahuguṇe paṇamati, dujjanānaṃ pyayaṃ jano;",
  "anya-e0812n0:631": "Hitaṃ pamudito niccaṃ, sugataṃ samanussaraṃ.",
  "anya-e0812n0:632_0": "44. Bahuanantattā bahubhūte guṇe sīlādike samanussaraṃ sammadeva uṭṭhāya samuṭṭhāya",
  "anya-e0812n0:632_1": "anussaranto guṇavisayasatiṃ paccupaṭṭhāpento teneva kāraṇena pamudito haṭṭhapahaṭṭho",
  "anya-e0812n0:632_2": "ayaṃ jano sabbopi loko dujjanānaṃ sujanetarānampi devadattādīnaṃ niccaṃ kālaṃ hitaṃ",
  "anya-e0812n0:632_3": "sugataṃ sammāsambuddhaṃ paṇamati namassatīti ayaṃ attho kavivañcito. Tattha “bahuguṇe",
  "anya-e0812n0:632_4": "paṇamatī”tyādi byavahitapadappayogā moho jāyatīti byākiṇṇaṃ.",
  "anya-e0812n0:633_0": "44. “Bahuguṇe”ccādi. Bahuguṇe anantattā bahubhūte sīlasamādhiādiguṇe samanussaraṃ",
  "anya-e0812n0:633_1": "visesato anussaranto pamudito tatoyeva pahaṭṭho ayaṃ jano sattanikāyo dujjanānampi",
  "anya-e0812n0:633_2": "asappurisānampi niccaṃ satataṃ hitaṃ mittabhūtaṃ sugataṃ sabbaññuṃ paṇamati vandati.",
  "anya-e0812n0:633_3": "Ettha padānaṃ aṭṭhānapayogato byākiṇṇattaṃ padatthānusāreneva gamyate.",
  "anya-e0812n0:634": "45.",
  "anya-e0812n0:635": "Visiṭṭhavacanā’petaṃ, gāmmaṃ’tya’bhimataṃ yathā;",
  "anya-e0812n0:636": "Kaññe kāmayamānaṃ maṃ, na kāmayasi kiṃ nvi’daṃ.",
  "anya-e0812n0:637_0": "45. Visiṭṭhassa kassaci atthassa vacanato kathanato apetaṃ pariccattaṃ. Kaññeityāmantanaṃ.",
  "anya-e0812n0:637_1": "Ahaṃ taṃ icchāmi, tādisaṃ maṃ tvaṃ kasmā nicchasi, idaṃ kiṃ nu iti gāmikajanavacanattā",
  "anya-e0812n0:637_2": "“kaññi”ccādikaṃ gāmmaṃ.",
  "anya-e0812n0:638_0": "45. “Visiṭṭhe”ccādi. Visiṭṭhavacanāpetaṃ piyabhūtena uttivisesena visesitabbassa",
  "anya-e0812n0:638_1": "kathanato parihīnaṃ vākyaṃ “gāmmadosa”nti kavīhi abhimataṃ. Udāharati “yathi”ccādi.",
  "anya-e0812n0:638_2": "Kaññe he kaññe kāmayamānaṃ maṃ tuvaṃ icchayamānaṃ maṃ na kāmayasi tvaṃ na icchasi,",
  "anya-e0812n0:638_3": "idaṃ kiṃ nu. Īdise icchāvighāte vuccamāne evaṃ–",
  "anya-e0812n0:639": "“Yācanā madīyā tava kāraṇāyaṃ,",
  "anya-e0812n0:640": "Dine dine nipphalataṃ upeti;",
  "anya-e0812n0:641": "Dakkho sadā māninimānabhaṅge,",
  "anya-e0812n0:642": "Sa manmathonyatra gato mato nu”iti viya.",
  "anya-e0812n0:643_0": "Piyatthassa kathanābhāvato “kaññe”tyādikaṃ vacanaṃ milakkhukānaṃ vacanattā gāmmaṃ.",
  "anya-e0812n0:643_1": "Ettha kaññāsaddo dasavassikāya vattatīti niyamo natthi. Visiṭṭhassa atthassa vacanato apetanti vākyaṃ.",
  "anya-e0812n0:644": "46.",
  "anya-e0812n0:645": "Padasandhānato kiñci, duppatītikaraṃ bhave;",
  "anya-e0812n0:646": "Tampi gāmmaṃtya’bhimataṃ, yathā yābhavato piyā.",
  "anya-e0812n0:647_0": "46. “Pade”ccādi. Padasandhānato pubbāparānaṃ padānaṃ sandhivasena yaṃ kiñci vākyaṃ",
  "anya-e0812n0:647_1": "duṭṭhu asutisubhagaṃ patītimavabodhaṃ karotīti karaṃ bhave, tampi yathāvuttaṃ gāmmantyabhimataṃ.",
  "anya-e0812n0:647_2": "Yathātyudāharati. Bhavato yā kāci vanitā piyā hotīti ekottho. Yabha methune. Yabhanaṃ",
  "anya-e0812n0:647_3": "yābho. So vijjate yassa so yābhavā. Tassa yābhavato piyāityapi bhavati.",
  "anya-e0812n0:648_0": "46. “Padasandhāni”ccādi. Kiñci vākyaṃ padasandhānato pubbāparapadānaṃ ghaṭanato duppatītikaraṃ",
  "anya-e0812n0:648_1": "bhave asabbhabhūtaduṭṭhatthassa pakāsako hoti, tampi gāmmanti yathāvuttagāmmadosena",
  "anya-e0812n0:648_2": "dūsitanti duppasitanti (ka.) sabbehi kavīhi abhimataṃ ñātaṃ. Yathāti udāharati. Bhavato",
  "anya-e0812n0:648_3": "bhavantassa yā kāci itthī piyā bhavatīti ayaṃ kavinā icchitattho. Yābhavato methunavantassa",
  "anya-e0812n0:648_4": "piyātipi attho. “Yabha methune”ti hi dhātu. Yabhanaṃ yābho, so assa atthīti yābhavā,",
  "anya-e0812n0:648_5": "tassa yābhavatoti gahite asotabbattā duppatītikaratā. Duṭṭhāyeva patīti avabodho,",
  "anya-e0812n0:648_6": "taṃ karotīti viggaho.",
  "anya-e0812n0:649": "47.",
  "anya-e0812n0:650": "Vuttesu sūcite ṭhāne, padacchedo bhave yati;",
  "anya-e0812n0:651": "Yaṃ tāya hīnaṃ taṃ vuttaṃ, yatihīnanti sā pana.",
  "anya-e0812n0:652_0": "47. “Vuttesvi”ccādi. Vuttesu chandosatthapariniddiṭṭhesu anuṭṭhubhādīsu sūcite ṭhāne",
  "anya-e0812n0:652_1": "“etthayatī”ti chandovicitiyā pakāsitaṭṭhāne padānaṃ syādyantānaṃ chedo vicchiti vibhāgo",
  "anya-e0812n0:652_2": "anuvādo yaṃ yati bhaveti vidhīyati. Tāya yatiyā hīnaṃ parihīnaṃ viruddhaṃ yaṃ vākyaṃ,",
  "anya-e0812n0:652_3": "taṃ yatihīnanti vuttaṃ, “yamanaṃ virāmo yati, sā hīnā etthā”ti katvā. Panāti visese,",
  "anya-e0812n0:652_4": "sā yati panāti sambandho.",
  "anya-e0812n0:653_0": "47. “Vuttesva”ccādi. Vuttesu chandosatthe niddiṭṭhaanuṭṭhubhādīsu sūcite ṭhāne “ayamettha",
  "anya-e0812n0:653_1": "yatī”ti pakāsite ṭhāne padacchedo syādyantatyādyantādīnaṃ padānaṃ vicchedo yati nāma",
  "anya-e0812n0:653_2": "bhave, tāya yatiyā yaṃ vākyaṃ hīnaṃ abhimataṭṭhāne vaṇṇavicchedena parihīnaṃ, taṃ",
  "anya-e0812n0:653_3": "vākyaṃ yatihīnanti yatihīnadosena duṭṭhanti viññūhi vuttaṃ.",
  "anya-e0812n0:654": "48.",
  "anya-e0812n0:655": "Yati sabbattha pādante, vuttaḍḍhe ca visesato;",
  "anya-e0812n0:656": "Pubbāparānekavaṇṇa-padamajjhepi katthaci.",
  "anya-e0812n0:657_0": "48. “Yati”ccādi. Sabbattha pādante sabbasmiṃ catutthaṃsasaṅkhātānaṃ gāthāpādānaṃ",
  "anya-e0812n0:657_1": "ante avasāne ca visesato visesena ekantena vuttaḍḍhe ca vuttānaṃ pādadvayasaṅkhāte",
  "anya-e0812n0:657_2": "aḍḍhe ca, tadavasāne cāti adhippāyo. “Siyā”ti seso. Nanu “padacchedo”ti vuttattā",
  "anya-e0812n0:657_3": "padamajjhe yati na hotevāti ceti āha “pubba”iccādi. Katthaci kismiñci ṭhāne, na sabbattha.",
  "anya-e0812n0:657_4": "Pubbāparānekavaṇṇapadamajjhepi yatīti sambandho. Pubbe ca apare ca pubbāpare. Aneke",
  "anya-e0812n0:657_5": "vaṇṇā anekavaṇṇā. Pubbāpare anekavaṇṇā yassa taṃ tathā. Tañca taṃ padañca, tassa majjhepi.",
  "anya-e0812n0:658_0": "48. Idāni yatimhi labbhamānaṃ sabbavisayaṃ dasseti “yati”ccādinā. Sā pana yati sabbattha",
  "anya-e0812n0:658_1": "pādante catutthaṃsasaṅkhātagāthāpādānaṃ ante ca visesato niyamato vuttaḍḍhe ca vuttānaṃ",
  "anya-e0812n0:658_2": "pādadvayasaṅkhāte aḍḍhe ca, tadavasāne cāti adhippāyo. Katthaci kismiñci ṭhāne pubbāparānekavaṇṇapadamajjhepi",
  "anya-e0812n0:658_3": "pubbāparabhūtaanekavaṇṇasamannāgatapadānaṃ majjhe ca siyā. Padacchedassa “yatī”ti",
  "anya-e0812n0:658_4": "vuttattā padamajjhe na hotīti saṅkāpariharaṇatthaṃ “pubbāparānekavaṇṇapadamajjhe”ti",
  "anya-e0812n0:658_5": "vuttaṃ. Ettha pādanto, vuttaḍḍho, padamajjhañca yatiṭṭhānanti. Padamajjheyeva labbhamānā",
  "anya-e0812n0:658_6": "yati katthaci hoti, dvakkharatyakkharapadamajjhe pana na hoti.",
  "anya-e0812n0:659": "Tatthodāharaṇapaccudāharaṇāni yathā –",
  "anya-e0812n0:660": "49.",
  "anya-e0812n0:661": "Taṃ name sirasā cāmī-karavaṇṇaṃ tathāgataṃ;",
  "anya-e0812n0:662": "Sakalāpi disā siñca-tīva soṇṇarasehiyo.",
  "anya-e0812n0:663_0": "49. Udāharīyatīti udāharaṇaṃ. Paṭipakkhamudāharaṇaṃ paccudāharaṇaṃ. Cāmīkarasseva",
  "anya-e0812n0:663_1": "suvaṇṇassa viya vaṇṇo yassa taṃ tathāgataṃ sirasā namāmi. Kīdisaṃ? Yo tathāgato sakalāpi",
  "anya-e0812n0:663_2": "disā sabbāyeva dasa disā soṇṇarasehi cāmīkaravaṇṇattā rasehi suvaṇṇarasehi siñcatīva",
  "anya-e0812n0:663_3": "siñcatīti maññe, taṃ tathāgatanti apekkhate. Ettha pubbapādante vuttaḍḍhe ca niyatā",
  "anya-e0812n0:663_4": "yati. Cāmīkarasaddo cettha caturakkharo. Tattha cāmīiti pubbabhāgo, karaiti paro.",
  "anya-e0812n0:663_5": "Ettha pubbāparānekavaṇṇapadamajjhe yati. Siñcatīti ettha pana pubbāparānekavaṇṇapadamajjhattābhāvā",
  "anya-e0812n0:663_6": "siñcaityatra yati duṭṭhāti. Idaṃ paccudāharaṇaṃ.",
  "anya-e0812n0:664_0": "49. Tattha pādantavuttaḍḍhesu yatiyā pākaṭattā tasmiṃ padamajjhe yatiyā udāharaṇapaccudāharaṇāni",
  "anya-e0812n0:664_1": "iṭṭhodāharaṇapaṭipakkhodāharaṇāni yathā. “Taṃ name”ccādi. Yo tathāgato sakalāpi disā",
  "anya-e0812n0:664_2": "soṇṇarasehi suvaṇṇarasadhārāhi siñcatīva siñcati maññe, ivasaddo vitakke. Cāmīkaravaṇṇaṃ",
  "anya-e0812n0:664_3": "suvaṇṇavaṇṇasadisachavivaṇṇaṃ taṃ tathāgataṃ sirasā name. Ettha “cāmīkaravaṇṇa”nti",
  "anya-e0812n0:664_4": "yatiyā cāmīti akkharadvayamatikkamma ṭhitattā antepi karaiti akkharadvayenānūnattā",
  "anya-e0812n0:664_5": "padacchedassa pubbāparavaṇṇānamanekattamitiṭṭhodāharaṇaṃ. Siñcatīti pade siñcāti",
  "anya-e0812n0:664_6": "vaṇṇadvayamatikkamma yatiyā dissamānattepi tiiti parabhāge ekavaṇṇattā anekavaṇṇābhāvoti",
  "anya-e0812n0:664_7": "paccudāharaṇaṃ. Ettha anekavaṇṇattaṃ padavaseneva ñātabbaṃ. Cāmīkarassa vaṇṇo viya",
  "anya-e0812n0:664_8": "vaṇṇo yassa soti viggaho.",
  "anya-e0812n0:665": "50.",
  "anya-e0812n0:666": "Saro sandhimhi pubbanto, viya lope vibhattiyā;",
  "anya-e0812n0:667": "Aññathā tva’ññathā tattha, yādesādi parādi’va.",
  "anya-e0812n0:668_0": "50. “Saro”ccādi. Vibhattiyā lope sati sandhimhi saṃhitāyaṃ katāyaṃ saro parapadādibhūto",
  "anya-e0812n0:668_1": "pubbanto viya pubbapadassa antabhūto yo saro, so viya hoti, anekavaṇṇattābhāvepi",
  "anya-e0812n0:668_2": "tato vihitayatiyā nevatthi bhaṅgoti adhippāyo. Aññathā tu vibhattiyā alope tu sati",
  "anya-e0812n0:668_3": "saṃhitāyaṃ katāyaṃ pubbapadantabhūto saro ce, aññathā aññena pakārena hoti, parapadassādisaro",
  "anya-e0812n0:668_4": "viya hotīti attho. Taṃ vibhattiyā saddhiṃ vihāya katayatiyā natthi bhaṅgoti adhippāyo.",
  "anya-e0812n0:668_5": "Tattha tassaṃ yatiyaṃ yādesādi ivaṇṇādīnaṃ kātabbo yakārādesādi parādiva parapadassa",
  "anya-e0812n0:668_6": "ādisaro viya hoti. Katayādesādisahitaṃ byañjanaṃ vihāya katāya yatiyā natthi bhaṅgoti adhippāyo.",
  "anya-e0812n0:669_0": "50. Idāni heṭṭhā vuttassa viruddhattepi yatibhaṅgābhāvaṃ dassento āha “saro”ccādi.",
  "anya-e0812n0:669_1": "Vibhattiyā lope sandhimhi sati saro sandhisaro pubbanto viya pubbapadassa anto viya",
  "anya-e0812n0:669_2": "hoti, aññathā tu vibhattiyā alope saṃhitāyaṃ katāyaṃ aññathā hoti, pubbapadantabhūto",
  "anya-e0812n0:669_3": "saro parapadassa ādisaro viya hoti. Tattha yatiyaṃ yādesādi ivaṇṇādīnaṃ kattabbayakārādesādi",
  "anya-e0812n0:669_4": "parādiva parapadassa ādisaro viya hoti, pubbantasadisasaramatikkamitvāpi parapadādisarasadisavaṇṇamāgamma",
  "anya-e0812n0:669_5": "taṃ anatikkamitvāpi parapadādisarasadisayādesādimatikkamitvāpi yatiyā payuttāya sati",
  "anya-e0812n0:669_6": "anekavaṇṇattābhāvepi yatibhaṅgo na hotīti adhippāyo. Pubbassa antoti ca, yo ca so",
  "anya-e0812n0:669_7": "ādeso ca, so ādi yassa makārādinoti ca, parassa ādīti ca vākyaṃ.",
  "anya-e0812n0:670": "51.",
  "anya-e0812n0:671": "Cādī pubbapadantāva, niccaṃ pubbapadassitā;",
  "anya-e0812n0:672": "Pādayo niccasambandhā, parādīva parena tu.",
  "anya-e0812n0:673_0": "51. Niccaṃ anavarataṃ pubbapadaṃ sitā nissitā cādī cakārādayo nipātā pubbassa padassa",
  "anya-e0812n0:673_1": "antā avayavā viya honti, te anto katvā yati kātabbāti adhippāyo. Parena parapadena",
  "anya-e0812n0:673_2": "niccasambandhā satatayogino, tusaddo aṭṭhānappayutto, pādayo tu parādīva parapadassa",
  "anya-e0812n0:673_3": "ādī avayavā viya honti, taṃ vihāya pubbapadante yati kātabbāti adhippāyo.",
  "anya-e0812n0:674_0": "51. “Cādi”ccādi. Niccaṃ satataṃ pubbapadassitā pubbapadaṃ nissāya pavattā cādī cakārādinipātā",
  "anya-e0812n0:674_1": "pubbapadantāva pubbapadassa antā avayavā viya honti, parena parapadena niccasambandhā",
  "anya-e0812n0:674_2": "nirantarayogino pādayo tu pādiupasaggā pana parādīva parapadassa ādī avayavāviya",
  "anya-e0812n0:674_3": "honti. Cādayo āgamma te bahi katvāpi pādayo āgamma te anto katvāpi pavatto virāmo",
  "anya-e0812n0:674_4": "yatibhaṅgoti adhippāyo. Coādi yesanti ca, pubbapadaṃ sitāti ca, po ādi yesanti ca,",
  "anya-e0812n0:674_5": "niccaṃ sambandhāti ca viggaho. Ettha ca tagguṇasaṃviññāṇattā cakārapakārādīnampi pariggaho.",
  "anya-e0812n0:675": "Sabbatthodāharaṇāni yathā",
  "anya-e0812n0:676": "52.",
  "anya-e0812n0:677": "Name taṃ sirasā sabbo-pamātītaṃ tathāgataṃ;",
  "anya-e0812n0:678": "Yassa lokaggataṃ patta-sso’pamā na hi yujjati.",
  "anya-e0812n0:679": "53.",
  "anya-e0812n0:680": "Munindaṃ taṃ sadā vandā-mya’nantamati’muttamaṃ;",
  "anya-e0812n0:681": "Yassa paññā ca mettā ca, nissīmāti vijambhati.",
  "anya-e0812n0:682_0": "52-53. Sabbatthāti pubbantasadisādīsu. “Nameta”ntiādigāthādvaye padattho pākaṭo,",
  "anya-e0812n0:682_1": "adhippāyo tu yato lokaggataṃ patto, tato sabbopamātīto, yato paññāmettā loke nirantaramiva",
  "anya-e0812n0:682_2": "vattanti, tato anantamati, uttamo cāti. Ettha “sabbā upamā”ti samāsaṃ katvā vibhattilope",
  "anya-e0812n0:682_3": "saṃhitāyañca katāyaṃ parapadādiukāro pubbapadantabbakāraṭṭhaakāro viya hotīti sabbo",
  "anya-e0812n0:682_4": "iccatra pādantayati. Pattassopamā iccatra yakārādesassa parādisadisabhāvo viya hoti,",
  "anya-e0812n0:682_5": "vibhattiyā alope saṃhitāyaṃ katāyaṃ savibhattiyā akāro parapadādi ukāro viya hotīti",
  "anya-e0812n0:682_6": "taṃvibhattiyā pasiddhaṃ vihāya pattaiccatra pādantayati. Tathā vandāmyanantaiccatra",
  "anya-e0812n0:682_7": "yakārādesassa parādisadisabhāvo vihitoti myasaddaṃ vajjetvā vandāiccatra pādantayati.",
  "anya-e0812n0:682_8": "Pubbapadassitānaṃ cādīnaṃ pubbapadantasadisatā vuttāti mettā cāti casaddato yati,",
  "anya-e0812n0:682_9": "aparapadasambandhā pādayo parapadādisadisā hontīti nissīmāti ettha nisaddaṃ vihāya tato ādimhi yati.",
  "anya-e0812n0:683_0": "52-53. Sabbattha yathāvuttapubbantasadisasarādīsu pañcasu udāharaṇāniyathā. “Name",
  "anya-e0812n0:683_1": "ta”miccādi, lokaggataṃ pattassa yassa buddhassa upamā na hi yujjati sakalapadatthānaṃ",
  "anya-e0812n0:683_2": "atikkamma ṭhitattā na hi yujjati. Sabbopamātītaṃ taṃ tathāgataṃ sirasā name namāmi.",
  "anya-e0812n0:683_3": "Sabboti ettha okārassa pubbapadantasarasadisattā tato parāya yatiyā ca ssopamāti",
  "anya-e0812n0:683_4": "parapadādisadisaṃ vaṇṇamanatikkamma ṭhitāya yatiyā ca udāharaṇaṃ.",
  "anya-e0812n0:684_0": "“Muninde”ccādi. Yassa sambuddhassa paññā ca mettā canissīmā anantasattaanantañeyyavisayakaraṇato",
  "anya-e0812n0:684_1": "sīmārahitā ativijambhati. Anantamatiṃ udayabbayasambhavepi ñeyyassānantattā visayimhi",
  "anya-e0812n0:684_2": "visayavohārena anantapaññāya samannāgataṃ uttamaṃ tato eva pavaraṃ taṃ munindaṃ sadā",
  "anya-e0812n0:684_3": "vandāmi, yādesassa parādisadisattā tamanāgamma yati bhavati. Mettācanissīmāti ettha",
  "anya-e0812n0:684_4": "cādīnaṃ pubbapadantasadisattāca pādīnaṃ parapadādisadisattā ca “cā”ti “nī”ti imesampi yati bhavati.",
  "anya-e0812n0:685": "Cādipādīsu paccudāharaṇāni yathā",
  "anya-e0812n0:686": "54.",
  "anya-e0812n0:687": "Mahāmettā mahāpaññā, ca yattha paramodayā;",
  "anya-e0812n0:688": "Paṇamāmi jinaṃ taṃ pa-varaṃ varaguṇālayaṃ.",
  "anya-e0812n0:689_0": "54. “Mahā”iccādi. Yatthāti yasmiṃ jine. Paramodayāti mahāmettādayo ukkaṭṭhābhivuḍḍhiyo.",
  "anya-e0812n0:689_1": "Tatoyeva varaguṇālayaṃ, teneva pavaraṃ uttamaṃ taṃ jinanti sambandho. Ettha pubbapadanissitaṃ",
  "anya-e0812n0:689_2": "cakāraṃ parapadādibhūtaṃ katvā tato pubbe katā yati ca, parapadādisambandhapakāraṃ",
  "anya-e0812n0:689_3": "pubbapadantabhūtaṃ katvā pakārato paraṃ katā yati ca viruddhāti ubhayattha paccudāharaṇaṃ.",
  "anya-e0812n0:690_0": "54. Cādipādīsu visayabhūtesu paccudāharaṇaṃ yathā. “Mahāmetti”ccādi. Yattha yasmiṃ",
  "anya-e0812n0:690_1": "jine mahāmettā ca mahāpaññā ca imā paramodayā ukkaṭṭhābhivuḍḍhiyo honti. Varaguṇālayaṃ",
  "anya-e0812n0:690_2": "uttamaguṇākaraṃ pavaraṃ tatoyeva uttamaṃ taṃ jinaṃ paṇamāmi. Ettha cakāraṃ parapadādiṃ",
  "anya-e0812n0:690_3": "katvā pakāraṃ pubbapadantaṃ katvā yatiyā pavattattā “ca yattha, taṃ pā”tidvayamapi paccudāharaṇaṃ.",
  "anya-e0812n0:691": "55.",
  "anya-e0812n0:692": "Padatthakkamato muttaṃ, kamaccutamidaṃ yathā;",
  "anya-e0812n0:693": "Khettaṃ vā dehi gāmaṃ vā, desaṃ vā mama sobhanaṃ.",
  "anya-e0812n0:694_0": "55. “Pada”iccādi. Padānaṃ atthakkamato muttaṃ gaḷitaṃ kamaccutamidanti vidhīyate.",
  "anya-e0812n0:694_1": "Khettaṃ vā iccādinā arucitoyaṃ yācanakkamo vattuno aviññutaṃ gameti. Yo hi khettampi",
  "anya-e0812n0:694_2": "dātuṃ nicchati, kathaṃ so gāmādikaṃ dassatīti.",
  "anya-e0812n0:695_0": "55. “Padatthi”ccādi. Padatthakkamato padānaṃ atthakkamato muttaṃ gaḷitaṃ idaṃ vākyaṃ",
  "anya-e0812n0:695_1": "kamaccutaṃ nāma. Udāharati “yathi”ccādi. Mama sobhanaṃ khettaṃ vā gāmaṃ vā desaṃ",
  "anya-e0812n0:695_2": "vā janapadaṃ vā dehi. Ettha khettamiccādi yācanakkamo vattuno aviññubhāvaṃ vinā ucitapadatthakkamaṃ",
  "anya-e0812n0:695_3": "nappakāseti, tathā hi khettamapi dātumanicchanto gāmanigamajanapadādiṃ kathaṃ dassatīti kamahāni.",
  "anya-e0812n0:696": "56.",
  "anya-e0812n0:697": "Lokiyattha’matikkantaṃ, ativuttaṃ mataṃ yathā;",
  "anya-e0812n0:698": "Atisambādha’mākāsa-metissā thanajambhane thanajumbhane (sī.).",
  "anya-e0812n0:699_0": "56. “Loki”ccādi. Loke vidito lokiyo, taṃ lokiyatthamabhidheyyaṃ atikkantaṃ ananuvuttaṃ",
  "anya-e0812n0:699_1": "yaṃ taṃ ativuttaṃ matanti vidhīyate. Yathetyādinā udāharati. Etissā vanitāya thanānaṃ",
  "anya-e0812n0:699_2": "payodharānaṃ jambhane byāpane ākāsaṃ gaganaṃ atisambādhaṃ accantappakaṃ.",
  "anya-e0812n0:700_0": "56. “Lokiyatthi”ccādi. Lokiyatthaṃ loke pasiddhamabhidheyyaṃ atikkantaṃ kathanākārena",
  "anya-e0812n0:700_1": "atikkamitaṃ vākyaṃ ativuttamiti mataṃ. Udāharati “yathi”ccādi. Etissā thanajambhane",
  "anya-e0812n0:700_2": "thanānaṃ vijambhane ākāsaṃ atisambādhaṃ anokāsaṃ. Ettha payodharānaṃ mahantattaṃ",
  "anya-e0812n0:700_3": "vadāmāti loke mahantanti pasiddhaṃ gaganamapi atikkantattā vākyamativuttadosena dūsitaṃ.",
  "anya-e0812n0:701": "57.",
  "anya-e0812n0:702": "Samudāyatthato’petaṃ, taṃ apetatthakaṃ yathā;",
  "anya-e0812n0:703": "Gāviputto balībaddho, tiṇaṃ khādī pivī jalaṃ.",
  "anya-e0812n0:704_0": "57. “Samudāyi”ccādi. Samudāyassa pakaraṇato padasandhino vākyassa attho abhidheyyaṃ",
  "anya-e0812n0:704_1": "aṅgaṅgibhūtaṃ kriyākārakasambandhīvisesalakkhaṇaṃ saṃvohārikaṃ, tato apetaṃ apagataṃ",
  "anya-e0812n0:704_2": "suññaṃ, vinā na (ka.) padatthamattena tassa katthaci byabhicārābhāvato etādisaṃ yaṃ",
  "anya-e0812n0:704_3": "tamapetatthakanti vidhi. Na hi “gāviputto”ccādīsu samudāyattho sambhavati.",
  "anya-e0812n0:705_0": "57. “Samudāyi”ccādi. Samudāyatthato visesanavisesyabhūtakriyākārakasambandhehi yuttavākyasaṅkhātapadasamudāyassa",
  "anya-e0812n0:705_1": "sambandhapadattā vohārānurūpaatthato apetaṃ apagataṃ, avayavatthamattassa vā sabbattha",
  "anya-e0812n0:705_2": "labbhamānattā samudāyatthato suññaṃ, taṃ vākyaṃ apetatthakaṃ nāma. Yathiccādinā udāharati",
  "anya-e0812n0:705_3": "“gāviputto balībaddho usabho tiṇaṃ khādi, jalaṃ pivī”ti. Ettha avayavatthamattena",
  "anya-e0812n0:705_4": "vinā samudāyena gamyamānassa kassaci visesatthassa abhāvā samudāyatthato apagataṃ nāma hoti.",
  "anya-e0812n0:706": "58.",
  "anya-e0812n0:707": "Bandhe pharusatā yattha, taṃ bandhapharusaṃ yathā;",
  "anya-e0812n0:708": "Kharā khilā parikkhīṇā, khette khittaṃ phalatya’laṃ.",
  "anya-e0812n0:709_0": "58. “Bandhe”ccādi. Kharāiccādikaṃ bandhapharusaṃ sutisubhagattābhāvato kharā kakkasā",
  "anya-e0812n0:709_1": "khilā khāṇukādayo parikkhīṇā khayaṃ pattā yato, tasmā khette kedāre khittaṃ vuttaṃ",
  "anya-e0812n0:709_2": "alamaccantaṃ phalati nipphajjati. vākyadoso.",
  "anya-e0812n0:710_0": "58. “Bandhe”ccādi. Bandhe bandhasarīre pharusatā sutisukhatābhāvato pharusabhāvo",
  "anya-e0812n0:710_1": "yattha vākye bhavati, taṃ vākyaṃ bandhapharusaṃ nāma hoti. Yathāti udāharati. Kharā",
  "anya-e0812n0:710_2": "kakkasā khilā khāṇukādayo parikkhīṇā yasmā khīṇā honti, tasmā khette khittaṃ vuttaṃ",
  "anya-e0812n0:710_3": "bījaṃ alaṃ atisayena phalati nipphajjati.",
  "anya-e0812n0:711": "Vākyadosaniddesavaṇṇanā niṭṭhitā.",
  "anya-e0812n0:712": "Vākyatthadosaniddesavaṇṇanā",
  "anya-e0812n0:713": "59.",
  "anya-e0812n0:714": "Ñeyyaṃ lakkhaṇamanvattha-vasenā’pakkamādinaṃ;",
  "anya-e0812n0:715": "Udāharaṇametesaṃ, dāni sandassayāmya’haṃ.",
  "anya-e0812n0:716_0": "59. “Ñeyya”miccādi. Apakkamādīnaṃ yathāuddiṭṭhānaṃ lakkhīyati udāharaṇamanenāti atthena",
  "anya-e0812n0:716_1": "lakkhaṇaṃ anvatthavasena apagato kamo yattha taṃ apakkamantiādinā atthānugamanavasena",
  "anya-e0812n0:716_2": "ñeyyaṃ viññātabbaṃ. Idāni vākyadose niddisitvā avasarappatte imasmiṃ kāle etesaṃ",
  "anya-e0812n0:716_3": "apakkamādīnaṃ udāharaṇaṃ lakkhiyaṃ ahaṃ sandassayāmi pakāsessāmi.",
  "anya-e0812n0:717_0": "59. Idāni uddiṭṭhānukkamena apakkamādiatthadosāni vibhāveti “ñeyya”miccādinā. Apakkamādīnaṃ",
  "anya-e0812n0:717_1": "apakkamocityahīnādīnaṃ lakkhaṇaṃ apakkamādivisayabuddhiyā aviparītavuttiyā pavattikāraṇaṃ",
  "anya-e0812n0:717_2": "anvatthavasena apagato kamo yatthiccādivacanatthānugatañāṇavasena ñeyyaṃ ñātabbaṃ,",
  "anya-e0812n0:717_3": "visuṃ lakkhaṇaṃ na vadāmāti vuttaṃ hoti. Idāni ahaṃ etesaṃ apakkamādīnaṃ udāharaṇaṃ",
  "anya-e0812n0:717_4": "lakkhiyaṃ sandassayāmi. Atthānugatamanvatthaṃ anvatthassa ñāṇassa vasoti viggaho.",
  "anya-e0812n0:718": "Tatthāpakkamaṃ yathā",
  "anya-e0812n0:719": "60.",
  "anya-e0812n0:720": "Bhāvanādānasīlāni, sammā sampāditāni’ha;",
  "anya-e0812n0:721": "Bhogasaggādinibbāna-sādhanāni na saṃsayo.",
  "anya-e0812n0:722": "60. “Bhāvanā”iccādi. Sammā alobhādihetusampattiyā sakkaccaṃ sampāditāni nipphāditāni. Ettha bhogasaggādinibbānānaṃ hetavo yathākkamaṃ dānasīlabhāvanāyo, na tu bhāvanādānasīlāni.",
  "anya-e0812n0:723_0": "60. Tattha tesu apakkamādīsu apakkamaṃ yathā apakkamassodāharaṇamevaṃ. Ocityahīnaṃ",
  "anya-e0812n0:723_1": "yathātyādīsupi evamattho veditabbo. “Bhāvani”ccādi. Iha imasmiṃ attabhāve sammā sampāditāni",
  "anya-e0812n0:723_2": "alobhādihetusampattiyā sakkaccaṃ sampāditāni rāsikatāni bhāvanādānasīlāni bhogasaggādinibbānasādhanāni",
  "anya-e0812n0:723_3": "upabhogaparibhogāni, sagguppattiāyuārogyādīni, nibbānañceti etesaṃ sādhakāni. Na",
  "anya-e0812n0:723_4": "saṃsayo sadisavisadisavipākadāne saṃsayo nāma natthi. Ettha bhogasagganibbānānaṃ",
  "anya-e0812n0:723_5": "hetubhūtā pana kamato dānasīlabhāvanāyo bhavantīti phalakkamassa hetukkamaṃ viruddhamiti",
  "anya-e0812n0:723_6": "kamāpetaṃ nāma hoti.",
  "anya-e0812n0:724": "Ocityahīnaṃ yathā",
  "anya-e0812n0:725": "61. Pūjanīyataro loke, aha’meko nirantaraṃ.",
  "anya-e0812n0:726": "Mayekasmiṃ guṇā sabbe, yato samuditā ahuṃ.",
  "anya-e0812n0:727_0": "61. “Pūjanīyi”ccādi. Yato yasmā kāraṇā sabbe guṇā sīlādayo ekasmiṃ kevale mayi eva",
  "anya-e0812n0:727_1": "samuditā rāsibhūtā ahuṃ ahesuṃ, tasmā kāraṇā imasmiṃ sattaloke eko kevalo ahameva",
  "anya-e0812n0:727_2": "nirantaraṃ satataṃ pūjanīyataro atisayena pujjoti. Evamattapasaṃsanamarucitaṃ sappurisassa.",
  "anya-e0812n0:728_0": "61. “Pūjanīyatare”ccādi. Yato yasmā sabbe guṇā sīlādayo ekasmiṃ mayi adutiye mayi",
  "anya-e0812n0:728_1": "eva samuditā rāsibhūtā ahuṃ ahesuṃ, tasmā loke sattaloke eko adutiyo ahameva nirantaraṃ",
  "anya-e0812n0:728_2": "satataṃ pūjanīyataro atisayena pūjanīyo. Evaṃ attappasaṃsanato ucitatāya parihānīti ocityahīnaṃ nāma.",
  "anya-e0812n0:729": "Yathā ca",
  "anya-e0812n0:730": "62.",
  "anya-e0812n0:731": "Yācitohaṃ kathaṃ nāma, na dajjāmyapi jīvitaṃ;",
  "anya-e0812n0:732": "Tathāpi puttadānena, vedhate hadayaṃ mama.",
  "anya-e0812n0:733": "62. “Yācito”iccādi. Ettha “yadi yāciṃsu, jīvitampi yācakānaṃ dajjāmī”ti dassitodāratāyānucitaṃ puttadāne hadayapavedhanakathanaṃ vessantarassa yajjevamavoca.",
  "anya-e0812n0:734_0": "62. Yathā ca, evampi ocityahīnassa udāharaṇaṃ daṭṭhabbaṃ “yācito”ccādi. Yācito yācakehi",
  "anya-e0812n0:734_1": "yācito ahaṃ jīvitamapi kathaṃ nāma na dajjāmi, tathāpi evaṃ dānajjhāsaye satipi puttadānena",
  "anya-e0812n0:734_2": "mama hadayaṃ vedhate kampate. Ettha vessantarassa “yadi yāceyyuṃ, jīvitamapi yācakānaṃ",
  "anya-e0812n0:734_3": "dajjāmī”ti katapaṭiññāya puttadānena hadayakampanassa kathanaṃ cāgātisayayogasaṅkhātaudāraguṇassa",
  "anya-e0812n0:734_4": "ananucchavikanti ocityahīnaṃ.",
  "anya-e0812n0:735": "Bhaggarīti yathā",
  "anya-e0812n0:736": "63.",
  "anya-e0812n0:737": "Itthīnaṃ dujjanānañca, vissāso nopapajjate;",
  "anya-e0812n0:738": "Vise siṅgimhi nadiyaṃ, roge rājakulamhī ca.",
  "anya-e0812n0:739_0": "63. “Itthīna”miccādi. Nopapajjate na yujjati. Ettha sambandhe chaṭṭhiyā pariccāgena",
  "anya-e0812n0:739_1": "viseiccādinā ādhāre sattamīniddeso attharītiyā bhaṅgo. Ādo majjhe ca cakārapariccāgā",
  "anya-e0812n0:739_2": "saddarītiyā bhaṅgo, rītīnaṃ anantattā bhaṅgāpyanantā. Udāharaṇaṃ tu disāmattaṃ.",
  "anya-e0812n0:740_0": "63. “Itthīna”miccādi. Itthīnañca dujjanānañca vissāso sahavāsādīhi vissāso nopapajjate",
  "anya-e0812n0:740_1": "anatthasaṃsayānivattikāraṇattā na yujjati. Vise garaḷe ca siṅgimhi siṅgavati mahiṃ",
  "anya-e0812n0:740_2": "sādo ca nadiyañca roge vaḍḍhamānake roge ca rājakulamhi ca vadhabandhanādikārake",
  "anya-e0812n0:740_3": "rājakule ca vissāso nopapajjate. Ettha ādo sambandhe chaṭṭhiyā ārabhitvā taṃ pahāya",
  "anya-e0812n0:740_4": "sattamiyā vuttattā attharīti ca, ādimajjhesu casaddapariccāgato saddarīti ca bhinnā.",
  "anya-e0812n0:740_5": "Casaddaṃ payuñjantena ādo eva vā ante eva vā paccekaṃ vā yojetabbaṃ hoti. Īdiso payogo",
  "anya-e0812n0:740_6": "rītibhaṅgo nāma hoti. Rītīnaṃ bahuttā rītibhaṅgadosāpi bahuvidhā. Idaṃ pana mukhamattanidassanaṃ.",
  "anya-e0812n0:741": "Sasaṃsayaṃ yathā",
  "anya-e0812n0:742": "64.",
  "anya-e0812n0:743": "Munindacandimāloka-rasalolavilocano;",
  "anya-e0812n0:744": "Jano’vakkantapantho’va, gopadassanapīṇito.",
  "anya-e0812n0:745_0": "64. “Munindi”ccādi. Candimā viya candimā, munindoyeva candimā, tassa ālokanaṃ dassanaṃ,",
  "anya-e0812n0:745_1": "āloko pakāso vā, tasmiṃ raso anurāgo, tena lolāni capalāni locanāni akkhīni yassa",
  "anya-e0812n0:745_2": "so jano avakkanto okkanto paviṭṭho pantho maggo yena avakkantapantho eva gunnaṃ raṃsīnaṃ,",
  "anya-e0812n0:745_3": "iṭṭhatthanipphattisūcakabhāvena gopadatthassa vā padassanena pīṇito muditoti ettha",
  "anya-e0812n0:745_4": "gorūpassa padassanenātipi viññāyatīti sandeho.",
  "anya-e0812n0:746_0": "64. “Munindi”ccādi. Munindacandimālokarasalolavilocano munindasaṅkhātassa candimassa",
  "anya-e0812n0:746_1": "āloke dassane pātubhāve vā rasena ālayena cañcalanetto jano avakkantapanthova otiṇṇamaggova",
  "anya-e0812n0:746_2": "buddhassa dassanatthāya maggamotiṇṇoti adhippāyo. Gopadassanapīṇito gosaṅkhātaraṃsipadassanena,",
  "anya-e0812n0:746_3": "abhimaṅgalasammatagopadassanena vā santuṭṭho hoti. Ettha gopadassanenāti ca atthassa",
  "anya-e0812n0:746_4": "gamyamānattā viññātuṃ saṃsayo uppajjatīti sasaṃsayaṃ nāma. Avakkanto pantho yenāti",
  "anya-e0812n0:746_5": "ca, gunnaṃ raṃsīnaṃ, gāvassa vā padassananti ca, gopadassanena pīṇitoti ca viggaho.",
  "anya-e0812n0:747": "65.",
  "anya-e0812n0:748": "Vākyatthato duppatīti-karaṃ gāmmaṃ mataṃ yathā;",
  "anya-e0812n0:749": "Poso vīriyavāso’yaṃ, paraṃ hantvāna vissami.",
  "anya-e0812n0:750_0": "65. “Vākya”iccādi. Paraṃ sattuṃ hantvāna paharitvā vīriyavā sūro soyaṃ poso puriso",
  "anya-e0812n0:750_1": "vissami vissattho. Ayamattho tāva na duppatīto. Paraṃ accantaṃ hantvāna vīriyavā",
  "anya-e0812n0:750_2": "ucitasambhavo soyaṃ poso vissamīti duppatītoyamattho.",
  "anya-e0812n0:751_0": "65. Anvatthavasena lakkhaṇassa apākaṭattā salakkhaṇaṃ lakkhiyamudāharati “vākyatthato”ccādinā.",
  "anya-e0812n0:751_1": "Vākyatthato duppatītikaraṃ viruddhappakāsakaṃ gāmmanti mataṃ. Yathāti udāharati.",
  "anya-e0812n0:751_2": "Paraṃ sattuṃ hantvāna māretvāna vīriyavā sūro so ayaṃ poso vissami vigataparissamo",
  "anya-e0812n0:751_3": "ahosi, ayamattho iṭṭho. Paraṃ atisayena hantvāna vītikkamaṃ katvā vīriyavā upacitasambhavo",
  "anya-e0812n0:751_4": "upacitasukko so ayaṃ puriso vāyāmena vissami vigatavāyāmo ahosīti. Imassatthassa",
  "anya-e0812n0:751_5": "asabbhārahattā gāmmattaṃ. Vīriyaṃ ussāho sambhavo vā assa atthīti viggaho.",
  "anya-e0812n0:752": "66.",
  "anya-e0812n0:753": "Duṭṭhālaṅkaraṇaṃ tetaṃ, yatthālaṅkāradūsanaṃ;",
  "anya-e0812n0:754": "Tassālaṅkāraniddese, rūpamāvībhavissati.",
  "anya-e0812n0:755_0": "66. “Duṭṭhā”iccādi. Yattha yasmiṃ vākye alaṅkārānaṃ dūsanaṃ vikaṭatā, etantu duṭṭhālaṅkaraṇaṃ",
  "anya-e0812n0:755_1": "duṭṭhālaṅkaraṇaṃ nāma, tassa duṭṭhālaṅkārassa rūpaṃ sarūpaṃ alaṅkāraniddese taṃnāmake",
  "anya-e0812n0:755_2": "paricchede āvībhavissati pakāsissati, tattheva taṃ dassayissāmīti adhippāyo.",
  "anya-e0812n0:756_0": "66. “Duṭṭhālaṅkari”ccādi. Yattha vākye alaṅkāradūsanaṃ alaṅkārānaṃ virodho hoti,",
  "anya-e0812n0:756_1": "etaṃ vākyatthanissitaṃ etaṃ vākyaṃ duṭṭhālaṅkaraṇaṃ duṭṭhālaṅkāro nāma, tassa duṭṭhālaṅkaraṇadosopalakkhitavākyassa",
  "anya-e0812n0:756_2": "rūpaṃ sarūpaṃ lakkhiyaṃ alaṅkāraniddese alaṅkārānaṃ nidassanaṭṭhānabhūte paricchede",
  "anya-e0812n0:756_3": "āvībhavissati. Ettha vuttepi puna tatthāpi vattabbaṃ siyāti na vuttanti adhippāyo.",
  "anya-e0812n0:756_4": "Uddese “duṭṭhālaṅkatī”ti vatvā idāni “duṭṭhālaṅkaraṇa”nti vacanaṃ alaṅkati alaṅkaraṇaalaṅkārasaddānaṃ",
  "anya-e0812n0:756_5": "tulyatthattā na virujjhati.",
  "anya-e0812n0:757": "67.",
  "anya-e0812n0:758": "Kato’tra saṅkhepanayā mayā’yaṃ,",
  "anya-e0812n0:759": "Dosānamesaṃ pavaro vibhāgo;",
  "anya-e0812n0:760": "Eso’va’laṃ bodhayituṃ kavīnaṃ,",
  "anya-e0812n0:761": "Tamatthi ce khedakaraṃ parampi.",
  "anya-e0812n0:762": "Iti saṅgharakkhitamahāsāmipādaviracite subodhālaṅkāre",
  "anya-e0812n0:763": "Dosāvabodho nāma",
  "anya-e0812n0:764": "Paṭhamo paricchedo.",
  "anya-e0812n0:765_0": "67. Evaṃ “sodāharaṇametesaṃ, lakkhaṇaṃ kathayāmyaha”nti katapaṭiññānurūpaṃ paṭipajja",
  "anya-e0812n0:765_1": "dāni “katotri”ccādinā nikkhipananayaṃ saṅkhipati. Atra imasmiṃ adhikāre, paricchede",
  "anya-e0812n0:765_2": "vā esaṃ yathāvuttānaṃ dosānaṃ padadosādīnaṃ pavaro uttamo vibhāgo vibhajanaṃ saṅkhepanayā",
  "anya-e0812n0:765_3": "saṅkhepakkamena, na vitthārato, yato aparisaṅkhyeyyānaṃ natthi pariyanto mayā kato",
  "anya-e0812n0:765_4": "niṭṭhāpito. Nanu “saṅkhepanayā”ti vuttattā purātanehi purātarehi (ka.) dīpitā santi",
  "anya-e0812n0:765_5": "bahū dosā, te pariccattā siyunti? Ettha vuccate, vitthārakkamassa anadhippetattā",
  "anya-e0812n0:765_6": "“saṅkhepanayā”ti vuttaṃ, na pana sabbathā pariccāgena. Tathā hi–",
  "anya-e0812n0:766": "“Nihantu soyaṃ jalitaṃ, pataṅgo aripāvaka”ntiādīnaṃ",
  "anya-e0812n0:767_0": "Akkhamatthantarādikaṃ viruddhatthantarānugatanti ca. Ettha hi pataṅgasaddena jotiriṅgaṇasaṅkhātamatthantaramasamatthamicchitatthe",
  "anya-e0812n0:767_1": "“vacanti gaṇḍā”tyevamādikaṃ amaṅgalaapayuttapadādikaṃ kiliṭṭhe antogadhanti ca.",
  "anya-e0812n0:768_0": "Gajahesādi sambandhadūsitaṃ lokavirodhi, sogatāgamādīsu pasiddhaṃ rūpakkhandhādikamaññatra",
  "anya-e0812n0:768_1": "vuttaṃ appatītaṃ nāma. Idaṃ āgamavirodhiiti, sambandhadūsitappatītādikaṃ virodhimhi",
  "anya-e0812n0:768_2": "paviṭṭhanti ca, ānetabbahetuttā hetvapekkhaṃ neyyato na byatiriccatīti ca.",
  "anya-e0812n0:769": "“Devo voharatu klesaṃ, rāhukhinno divākaro”",
  "anya-e0812n0:770_0": "Iccādikaṃ asāmatthyābhidheyyādikaṃ ocityahīne saṅgahitanti ca. Jigucchaasabbhasaṃsūcakaatthantarakañca",
  "anya-e0812n0:770_1": "gāmmaṃ duppatītikare saṅgayhatīti ca. ( ) (duruccāraṇaṃ)? Sabandhapharusameveti ca.",
  "anya-e0812n0:771_0": "Ettha pana ocityahīnaduppatītikarānaṃ vākyatthadosattepi phandhapharusassa ca vākyadosatte",
  "anya-e0812n0:771_1": "padapadatthānaṃ dosato vākyameva duṭṭhaṃ siyā, vākyañca padehi viriccate, pade duṭṭhe",
  "anya-e0812n0:771_2": "vākyattho ca duṭṭho siyā. Padadosato vākyavākyatthānaṃ nānābhāvābhāvañāpanatthaṃ",
  "anya-e0812n0:771_3": "asāmatthiyābhidheyyādikaṃ padaṃ ocityahīnādivākyatthadosādīsu anto kathitaṃ. Tathā",
  "anya-e0812n0:771_4": "hi purātanehi viruddhatthantarādīhi padehi viracitaṃ vākyaṃ viruddhantiādinā bahūni",
  "anya-e0812n0:771_5": "duṭṭhāni vākyāni dassitāni. “Harisamānayī”ti ettha hapubbaṃ risa’mānayīti icchitatthā",
  "anya-e0812n0:771_6": "pari bhaṭṭhaṃ bhaṭṭhaṃ. Nānatthamappasiddhehi yuttaṃ guḷhaṃ, yathā “sakko sahassagū”ti.",
  "anya-e0812n0:771_7": "Iti bhaṭṭhaguḷhatthādayo pasādālaṅkāraviruddhāti ca.",
  "anya-e0812n0:772_0": "Vākyepi visandhikamihānupayogīti ca, vākyantaropagataṃ vākyaṃ vākyagabbhaṃ, vākyantarapadasammissaṃ",
  "anya-e0812n0:772_1": "“apāthyameso dissati, vejjaṃ khādatyanārata”miccādikaṃ vākyasaṃkiṇṇañca byākiṇṇe samohitanti ca.",
  "anya-e0812n0:773": "“Kācuyyāne mayā diṭṭhā, vallarī pañcapallavā;",
  "anya-e0812n0:774": "Pallave pallave mudhā, yassā kusumamañcarī”ti.",
  "anya-e0812n0:775_0": "Idamavācakaṃ paheḷikāya pamussitāsannissitanti ca, tattha ca kavinā uyyānasaddena",
  "anya-e0812n0:775_1": "gehaṃ, latāvācinā vallarīsaddena aṅganā, pallavasaddena karacaraṇadasanacchadā, mañcarīsaddena",
  "anya-e0812n0:775_2": "nakhasobhā dantakantiyo ca vattumicchitā, vākyatthepi paduminīnaṃ rattiyamunniddatādikaṃ",
  "anya-e0812n0:775_3": "viruddhaṃ virodhinilīnanti ca nātyanuññātā, na tu sabbathā pariccāgena. Esova evaṃ",
  "anya-e0812n0:775_4": "yathāvuttanayena niṭṭhāpito ayaṃ saṅkhepanayo eva kavīnaṃ paṇḍitajanānaṃ khedakaraṃ",
  "anya-e0812n0:775_5": "“kathaṃ nāma bandhepīdisaṃ sati santī”ti evamāsuhanopajanaṃ paraṃ padadose asādhusandiddhapariyāya",
  "anya-e0812n0:775_6": "ñeyyaappatītatthaappayojaka dubbodhadesiyādikaṃ, vākyadose adhikaūnabhaggacchandādikaṃ,",
  "anya-e0812n0:775_7": "vākyatthadose upakkamopasaṃhāravisamañceti iccevamādikamaparampi dūsanaṃ atthi ce",
  "anya-e0812n0:775_8": "yadi bhaveyya, tampi bodhayitumavagametuṃ alaṃ samatthaṃ yathāvuttadosānusārena buddhimantehi sakkā ūhitunti.",
  "anya-e0812n0:776": "Evaṃ vadato ca ganthakārassāyamadhippāyo – ye dosā vibhāgaso na vuttā, te mayā ganthagāravabhayā saṅkhepitā, lakkhaṇato tu saṅgahitā. Na hi tesamantaṃ ko jahāpeti.",
  "anya-e0812n0:777_0": "Tattha saddasatthaviruddhamasādhu. Yaṃ kriyādinimittamupādāya atthantarepi vattate,",
  "anya-e0812n0:777_1": "taṃ saññābhāveneva payuttaṃ sandiddhaṃ, yathā “ravimhihimahā”ti, idaṃ pana visesanatthe",
  "anya-e0812n0:777_2": "sādhu hoti. Pasiddhasaññāsaddassa pariyāyantarena parikappitapadaṃ pariyāyañeyyaṃ,",
  "anya-e0812n0:777_3": "yathā “vaḷavāmukhene”ti ettha “assavanitānanena” iti. Yaṃ accantābyabhicārībhāvena",
  "anya-e0812n0:777_4": "visesyassa guṇaṃ vadati, taṃ appatītatthaṃ, yathā “kaṇhamasī”ti. Adhigatatthānupayogaṃ",
  "anya-e0812n0:777_5": "appayojakaṃ, yathā “atiphenilaṃ sāgaramalaṅghī”ti. “Manuññaddhanayo pāde, khādayo",
  "anya-e0812n0:777_6": "kani bhanti te” iccādiko dubbodho, kani kaññe khādayo gaggharikā. “Ime lāvaṇyatallā",
  "anya-e0812n0:777_7": "te, gallā lolavilocane”iccādiko desiyo, tallo jalāsayaviseso, gallo kapolo. “Saggasevīnaṃ",
  "anya-e0812n0:777_8": "ripūnamitthīnamakaṅkaṇo pāṇi. Nettamanañjana”ntiādikaṃ adhikaṃ. “Akaṅkaṇo pāṇī”tiādinā",
  "anya-e0812n0:777_9": "vedhabyassa gammamānattā “saggasevīna”nti adhikanti. Yattha vattabbassa ūnatā, taṃ",
  "anya-e0812n0:777_10": "ūnaṃ, yathā “tilokatilakaṃ muni”ntiādi. Ettha “vandāmī”ti ūnaṃ, chandobhaṅgānvitaṃ",
  "anya-e0812n0:777_11": "vaco bhaggacchandaṃ pākaṭaṃ. Ārambhāvasānena visamaṃ upakkamopasaṃhāravisamaṃ, taṃ",
  "anya-e0812n0:777_12": "pana āraddhakkamapariccāgenāparena nikkhipanaṃ veditabbaṃ.",
  "anya-e0812n0:778": "Iti subodhālaṅkāre mahāsāmināmikāṭīkāyaṃ",
  "anya-e0812n0:779": "Dosāvabodhaparicchedo.",
  "anya-e0812n0:780_0": "67. Evaṃ “sodāharaṇametesaṃ, lakkhaṇaṃ kathayāmyaha”nti katapaṭiññānurūpaṃ sampādetvā",
  "anya-e0812n0:780_1": "idāni “katotre”ccādinā nigamento dose saṅkhipati. Atra imasmiṃ adhikāre, paricchede",
  "anya-e0812n0:780_2": "vā esaṃ dosānaṃ yathāvuttapadadosādīnaṃ pavaro lakkhaṇāvirodhalakkhiyato uttamo vibhāgo",
  "anya-e0812n0:780_3": "asaṅkarato vibhajanaṃ saṅkhepanayā vitthārāpaniyasaṅkhepakkamena mayā kato vutto",
  "anya-e0812n0:780_4": "esova yathāvutto eso saṅkhepakkamo eva kavīnaṃ viracayantānaṃ khedakaraṃ bandhasarīre",
  "anya-e0812n0:780_5": "īdisaṃ īdisappayogaṃ kathaṃ nāma karomīti evaṃ pavattakhedamuppādayantaṃ parampi",
  "anya-e0812n0:780_6": "asādhusandiddhādi aññampi dūsanamatthi ce, taṃ sabbaṃ bodhayituṃ bodhetuṃ alaṃ samattho",
  "anya-e0812n0:780_7": "hoti. Niyati avuttopi attho etenāti ca, saṅkhepo ca so nayo cāti viggaho.",
  "anya-e0812n0:781": "Ihāniddiṭṭhaṃ",
  "anya-e0812n0:782": "“Nihantu soyaṃ jalitaṃ, pataṅgo aripāvaka”ntiādikaṃ",
  "anya-e0812n0:783": "Akkhamatthantarādikaṃ viruddhatthantare anupatattā na vuttaṃ, ettha sūriyavācako pataṅgasaddo jotiriṅgaṇavācakopi hotīti vattumicchitaamittaggivināse asamatthaññattho hoti.",
  "anya-e0812n0:784": "“Vacanti gaṇḍi”ccādikaṃ āgame appasiddhaṃ lakkhaṇamattena sādhiyaṃ. Appayuttapadādidoso kiliṭṭhapadadose antogadho hotīti na vutto.",
  "anya-e0812n0:785_0": "Gajahesāturaṅgakoñcanādādisambandhadūsitañca. Jināgamādīsu pasiddharūpakkhandhādikamaññatra",
  "anya-e0812n0:785_1": "payuttamappatītannāmātīdaṃ dvayaṃ yathākkamaṃ lokavirodhamāgamavirodhañca hotīti",
  "anya-e0812n0:785_2": "virodhipade antogadhaṃ hoti. Hetvapekkhaṃ ānetabbahetuttā neyye antogadhanti na vuttaṃ.",
  "anya-e0812n0:786": "“Devo voharatu klesaṃ, rāhukhinno divākaro”",
  "anya-e0812n0:787_0": "Iccādikaṃ asamatthābhidhāyiccādi ocityahīne antogadhanti na vuttaṃ. Ettha divākaro",
  "anya-e0812n0:787_1": "sayaṃ rāhugahito aññesaṃ kilesāpanayane asamatthoti tamasāmatthiyaṃ visesanabhūtena",
  "anya-e0812n0:787_2": "“rāhukhinno”ti padena ñāyati.",
  "anya-e0812n0:788_0": "Jigucchāvamaṅgalaasabbhānaṃ tiṇṇamaññatrassa jotakaṃ vācakaṃ vā atthantaraṃ vā gāmmaṃ",
  "anya-e0812n0:788_1": "duppatītikarattā vākyatthagāmmadoseyeva antogadhanti na vuttaṃ. Duruccāraṇabhūtalakkhaṇaṃ",
  "anya-e0812n0:788_2": "kaṭṭhaṃ bandhapharusato abyatirittanti na vuttanti. “Harisamānayī”ti vattabbe hapubbaṃ",
  "anya-e0812n0:788_3": "risa’mānayiiccādikaṃ icchitatthato paribhaṭṭhattā bhaṭṭhañca “sakko sahassagū”iccādikaṃ",
  "anya-e0812n0:788_4": "apasiddhavisaye pariyuttaguḷhañceti ime atthaguḷhādayo pasādālaṅkāraviruddhattā pasādaguṇādāneneva",
  "anya-e0812n0:788_5": "pariccattāti na vuttaṃ. Ettha hi sahassaṃ gāvo cakkhūni assāti sahassagūti sakkassa",
  "anya-e0812n0:788_6": "nāmaṃ guḷhaṃ nāma hoti.",
  "anya-e0812n0:789": "Vākyadosepi visandhivākyaṃ idha anupayogittā na vuttaṃ. Vākyamajjhapatitavākyayuttaṃ vākyagabbhañca, vākyantarapadasammissaṃ.",
  "anya-e0812n0:790": "“Apāthyameso dissati, vejjaṃ khādatyanārataṃ”",
  "anya-e0812n0:791_0": "Iccādikaṃ vākyasaṃkiṇṇañca byākiṇṇe antogadhanti na vuttaṃ. Ettha eso bhisakko anārataṃ",
  "anya-e0812n0:791_1": "niccaṃ apāthyaṃ rogassa ahitaṃ dissati vadati. Eso rogī anārataṃ satataṃ apāthyaṃ",
  "anya-e0812n0:791_2": "ahitaṃ khādati. Vejjaṃ bhisakkaṃ dissati kujjhati. Evaṃ anekavākyehipi sandhivākyaṃ saṃkiṇṇaṃ nāma.",
  "anya-e0812n0:792": "“Kācuyyāne mayā diṭṭhā, vallarī pañcapallavā;",
  "anya-e0812n0:793": "Pallave pallave mudhā, yassā kusumamañcarī”ti.",
  "anya-e0812n0:794_0": "Idamavācakaṃ paheḷikāsu pamussitāsannissitamiti na vuttaṃ. Nanu cettha attanā paheḷikāya",
  "anya-e0812n0:794_1": "adassitattā avācakassa pamussitāya antogadhakaraṇaṃ asiddhena asiddhasādhananti?",
  "anya-e0812n0:794_2": "Nayidamevaṃ, “upekkhiyanti sabbāni, sissakhedabhayā mayā”ti ca upari kiliṭṭhapadadosaparihāre",
  "anya-e0812n0:794_3": "“paheḷikāyamāruḷhā, na hi duṭṭhā kiliṭṭhatā”ti ceti iminā purātanehi niddiṭṭhasoḷasapaheḷikāyopi",
  "anya-e0812n0:794_4": "dassitāti siddhena asiddhasādhanaṃ hoti. Tattha kavinā uyyānasaddena gehañca latāpariyāyavallarīsaddena",
  "anya-e0812n0:794_5": "aṅganā ca pallavasaddena karacaraṇādharā ca mañcarīsaddena nakhadantakantiyo ca vattumicchitā.",
  "anya-e0812n0:795_0": "Vākyatthadosepi paduminīnaṃ rattiyaṃ pabujjhanādikaṃ viruddhaṃ virodhipadeyeva antogadhattā",
  "anya-e0812n0:795_1": "na vuttanti dassetuṃ “katotra saṅkhepanayā”ti vuttaṃ, na pana tesaṃ sabbathā pariccattattāti.",
  "anya-e0812n0:795_2": "Ettha ocityahīnaduppatītikarānaṃ dvinnaṃ vākyatthadosatte sati bandhapharusassa vākyadosatte",
  "anya-e0812n0:795_3": "sati virodhino padadosatte sati “asamatthābhidhāyi”ādipadaṃ, “jigucchādittayapakāsakā”dipadaṃ,",
  "anya-e0812n0:795_4": "kaṭṭhapadaṃ, paduminīnaṃ rattiyaṃ phullatādi dunniddatādi (ka.) vākyatthañceti ime",
  "anya-e0812n0:795_5": "cattāro dosā bhinnajātikesu ocityādīsu kathaṃ saṅgahitāti? Saccaṃ, tathāpi padānaṃ",
  "anya-e0812n0:795_6": "duṭṭhatte sati vākyavākyatthānamaduṭṭhatā nāma natthīti padadosena sandhivākyavākyatthadosānamanaññattaṃ",
  "anya-e0812n0:795_7": "sissānaṃ ñāpanatthaṃ padadosādikaṃ vākyatthadosādīsu saṅgahitanti veditabbaṃ. Imināyeva",
  "anya-e0812n0:795_8": "purātanehi viruddhatthantarādipadehi vicaritaṃ vākyaṃ viruddhantiādinā duṭṭhāni bahūni",
  "anya-e0812n0:795_9": "vākyāni dassitānīti daṭṭhabbaṃ.",
  "anya-e0812n0:796_0": "Imāyeva imissāyeva (ka.) gāthāya “tamatthi ce khedakaraṃ parampī”ti ettha parasaddenaasādhusandiddhapariyāyañeyyāppatītatthaappayojaka-",
  "anya-e0812n0:796_1": "dubbodhadesiyādipadadose ca adhikaūnabhaggacchandādivākyadose ca upakkamopasaṃhāravisamasaṅkhāte",
  "anya-e0812n0:796_2": "vākyatthadose ca pariggaṇhāti. Ettha saddasatthaviruddhamasādhu nāma. Kriyānipphattikāraṇamupādāya",
  "anya-e0812n0:796_3": "atthantare pavattanāmaṃ visesanatthena vinā saññābhājane payuttaṃ sandiddhaṃ nāma,",
  "anya-e0812n0:796_4": "yathā “ravimhi himahā”ti. Ettha himahā ravīti visesane kate doso natthi. Pasiddhasaññāsaddassa",
  "anya-e0812n0:796_5": "pariyāyanāmena kappitapadaṃ pariyāyañeyyaṃ nāma, yathā “vaḷavāmukhassa assavanitānana”nti.",
  "anya-e0812n0:796_6": "Atisayā vinā bhāvitatthena visesyassa guṇavācakaṃ padaṃ appatītatthaṃ nāma, yathā",
  "anya-e0812n0:796_7": "“kaṇhamasī”ti. Adhigatattānupayogipadaṃ appayojakaṃ nāma, yathā “atiphenilaṃ sāgaramalaṅghī”ti.",
  "anya-e0812n0:796_8": "Appasiddhavacanaṃ dubbodhaṃ nāma, yathā–",
  "anya-e0812n0:797": "“Manuññaddhanayo pāde, khādayo kani bhanti te”ti.",
  "anya-e0812n0:798": "Kani he kaññe te tavapāde manuññaddhanayo manoharasaddasamannāgatā khādayo gaggharikā bhanti dibbantīti. Kismiñci deseyeva siddhanāmaṃ desiyaṃ nāma. Yathā–",
  "anya-e0812n0:799": "“Ime lāvaṇyatallā te, gallā lolavilocane”ti.",
  "anya-e0812n0:800": "He lolavilocane te tava ime gallā kapolā lāvaṇyatallā manuññatallā jalāsayavisesā bhavanti. Kenaci lesena pakāsitamatthamupādāya payuttamadhikaṃ nāma. Yathā–",
  "anya-e0812n0:801": "“Tvayi rājati rājinda, ripūnaṃ saggasevinaṃ;",
  "anya-e0812n0:802": "Thīnaṃ akaṅkaṇo pāṇi, siyā nettamanañjana”nti.",
  "anya-e0812n0:803_0": "Ettha “akaṅkaṇo pāṇi, nettamanañjana”nti imināyevathīnaṃ vidhavattaṃ gamyamānaṃ hotīti",
  "anya-e0812n0:803_1": "tappakāsanatthaṃ payuttaṃ “saggasevina”nti idaṃ adhikaṃ nāma. Vattabbayuttato ūnaṃ",
  "anya-e0812n0:803_2": "vākyaṃ ūnaṃ nāma. “Tilokatilakaṃ muni”nti ettha “vandāmī”ti vattabbassa avuttattā",
  "anya-e0812n0:803_3": "ūnaṃ. Chandohānisaṃyuttaṃ bhaggacchandaṃ nāma. Idaṃ tesaṃ tesaṃ chandānaṃ akkharagaṇanato",
  "anya-e0812n0:803_4": "ūnādhikavasena pākaṭaṃ hoti. Ādyantato visamaṃ upakkamopasaṃhāravisamaṃ nāma. Idaṃ",
  "anya-e0812n0:803_5": "āraddhakkamaṃ pariccajitvā kamantarena niyamanti veditabbaṃ.",
  "anya-e0812n0:804": "Iti subodhālaṅkāranissaye",
  "anya-e0812n0:805": "Paṭhamo paricchedo.",
  "anya-e0812n0:806": "2. Dosaparihārāvabodhaparicchedavaṇṇanā",
  "anya-e0812n0:807": "68.",
  "anya-e0812n0:808": "Kadāci kavikosallā, virodho sakalopya’yaṃ;",
  "anya-e0812n0:809": "Dosasaṅkhyamatikkamma, guṇavīthiṃ vigāhate.",
  "anya-e0812n0:810": "69.",
  "anya-e0812n0:811": "Tena vuttavirodhāna-mavirodho yathā siyā;",
  "anya-e0812n0:812": "Tathā dosaparihārā-vabodho dāni nīyate.",
  "anya-e0812n0:813_0": "68-69. Iccevaṃ dosavibhāgaṃ paricchijja idāni yathāvuttadosaparihārakkamamupadisitumāha",
  "anya-e0812n0:813_1": "“kadācī”tyādi. Sakalopi ayaṃ virodho viruddhatthantarādikato na koci eko eva dosesu,",
  "anya-e0812n0:813_2": "dosānaṃ vā saṅkhyaṃ gaṇanaṃ dosabhāvaṃ atikkamma paricchijja guṇānaṃ vīthiṃ padaviṃ",
  "anya-e0812n0:813_3": "guṇasabhāvataṃ vigāhate abbhupagacchati kadāci, na sabbadā. Kavino payujjakassa kosallā",
  "anya-e0812n0:813_4": "tādisavisayapariggahalakkhaṇanepuññakāraṇā, na tu yathā tathā ceti. “Tene”ccādi.",
  "anya-e0812n0:813_5": "Yenevaṃ, tena kāraṇena vuttānaṃ viruddhatthantarādīnaṃ virodhānaṃ yathā yena pakārena",
  "anya-e0812n0:813_6": "avirodho niddosatā siyā bhaveyya, tathā tena pakārena dosānaṃ parihāro dūrīkaraṇaṃ",
  "anya-e0812n0:813_7": "avabujjhati ñāyati etenāti avabodho, tassa avabodho, tannāmiko paricchedo idāni nīyate",
  "anya-e0812n0:813_8": "ānīyate vuccateti attho.",
  "anya-e0812n0:814_0": "68-69. Evaṃ dosavibhāgaṃ paricchinditvā idāni yathāvuttadosānaṃ parihāratthamārabhanto",
  "anya-e0812n0:814_1": "“kadācī”tyādimāha. Sakalopi ayaṃ virodho padadosādiko dosasaṅkhyaṃ dosānaṃ, dosesu",
  "anya-e0812n0:814_2": "vā gaṇanaṃ dosabhāvaṃ atikkamma kadāci kavikosallā kavino byākaraṇābhidhānachandoalaṅkatiādīsu",
  "anya-e0812n0:814_3": "paricayalakkhaṇena paññāpāṭavena yato guṇavīthiṃ guṇapadaviṃ kevalaṃ guṇasabhāvaṃ",
  "anya-e0812n0:814_4": "vigāhate abbhupagacchati, tena kāraṇena vuttavirodhānaṃ yathāvuttapadadosādivirodhānaṃ",
  "anya-e0812n0:814_5": "avirodho aviruddhatā yathā siyā yena pakārena bhaveyya, tathā tena pakārena dosaparihārāvabodho",
  "anya-e0812n0:814_6": "yathāvuttapadadosādisambandhino pariharaṇakkamassa avabodhakāraṇattā tannāmikaparicchedo",
  "anya-e0812n0:814_7": "idāni laddhāvasare nīyate vuccate. Yathāvuttadosā kavisāmatthiyena niddosattaṃ bhajanti,",
  "anya-e0812n0:814_8": "tassa sāmatthiyassa upadesaṃ dassāmāti adhippāyo.",
  "anya-e0812n0:815": "Padadosaparihāravaṇṇanā",
  "anya-e0812n0:816": "Tattha viruddhatthantarassa parihāro yathā –",
  "anya-e0812n0:817": "70.",
  "anya-e0812n0:818": "Vindantaṃ pākasālīnaṃ, sālīnaṃ dassanā sukhaṃ;",
  "anya-e0812n0:819": "Taṃ kathaṃ nāma megho’yaṃ, visado sukhaye janaṃ.",
  "anya-e0812n0:820_0": "70. “Vindanta”miccādi. Pākena pariṇatabhāvena sālīnaṃ yuttānaṃ, manuññānaṃ vā sālīnaṃ",
  "anya-e0812n0:820_1": "rattasāliādīnaṃ sālijātīnaṃ dassanā sukhaṃ cetasikaṃ somanassaṃ vindantaṃ taṃ janaṃ",
  "anya-e0812n0:820_2": "visado ayaṃ megho ambudo kathaṃ nāma sukhayeti. Ettha tādisassa janassa asukhappadānaṃ",
  "anya-e0812n0:820_3": "garaḷassa meghassānurūpanti viruddhatthantaratā parihaṭā.",
  "anya-e0812n0:821_0": "70. Tattha viruddhatthantarassa parihāro yathā evaṃ. “Vindanti”ccādi. Pākasālīnaṃ",
  "anya-e0812n0:821_1": "pariṇāmena yuttānaṃ, manuññānaṃ vā sālīnaṃ rattasāliādīnaṃ dassanā dassanahetu sukhaṃ",
  "anya-e0812n0:821_2": "cetasikasomanassaṃ vindantaṃ anubhontaṃ taṃ janaṃ taṃ kassakajanaṃ visado jaladāyako",
  "anya-e0812n0:821_3": "ayaṃ megho kathaṃ nāma sukhaye, na sukhayateva. Tādisassa janassa dukkhadānaṃ garaḷadāyakassa",
  "anya-e0812n0:821_4": "meghassāpi anurūpamiti viruddhaññattho apanīto hoti. Pākena sālinoti viggaho. Sukhaṃ",
  "anya-e0812n0:821_5": "karotīti sukhayeti nāmadhātu.",
  "anya-e0812n0:822": "Yathā vā –",
  "anya-e0812n0:823": "71.",
  "anya-e0812n0:824": "Vināyakopi nāgosi,",
  "anya-e0812n0:825": "Gotamopi mahāmati;",
  "anya-e0812n0:826": "Paṇītopi rasāpeto,",
  "anya-e0812n0:827": "Cittā me sāmi te gati.",
  "anya-e0812n0:828_0": "71. “Vināyakopi”ccādi. Vīnaṃ pakkhīnaṃ nāyako, garuḷo, satte vinetīti vināyako, vuddho,",
  "anya-e0812n0:828_1": "bhagavā ca. Tattha yadā vināyako garuḷo, tadā tu nāgo pannagosīti viruddhaṃ, pakkhantare",
  "anya-e0812n0:828_2": "tvaviruddhaṃ bhagavato āgussa rāgādino abhāvato. Imesaṃ gunnaṃ atisayena go gotamo",
  "anya-e0812n0:828_3": "hīnapasu, gotamavaṃsāvatiṇṇattā gotamo bhagavā ca. Hīnapasu ca tvaṃ mahāmati asīti",
  "anya-e0812n0:828_4": "viruddhaṃ accantahīnapasuno mahatiyā paññāya abhāvato. Pakkhantare tu na byāghāto.",
  "anya-e0812n0:828_5": "Paṇīto madhuro raso, uttamo ca sugato. Tattha madhurarasato apeto apagatosīti virujjhati,",
  "anya-e0812n0:828_6": "bhagavato tu rasehi siṅgārādīhi apetoti yujjati. Me mama. Sāmīti āmantanaṃ. Te tava",
  "anya-e0812n0:828_7": "gati pavatti cittā abbhutāti. Ettha viruddhatthantaraṃ virodhālaṅkāraṃ silāghanīyanti tena taṃ parihaṭaṃ.",
  "anya-e0812n0:829_0": "71. Yathā vā uttadosassa parihāro īdiso vā. “Vināyako”ccādi. He sāmi tvaṃ vināyakopi",
  "anya-e0812n0:829_1": "garuḷopi nāgosi pannago asi. No ce, vināyakopi satte vinento eva nāgosi nikkileso",
  "anya-e0812n0:829_2": "asi. Gotamopi pasutamopi mahāmati mahāpaññavāsi. No ce, gotamopi gottato gotamoyeva",
  "anya-e0812n0:829_3": "mahāmati mahāpaññavāsi. Paṇītopi madhuropi rasāpeto madhurarasato apagatosi. No ce,",
  "anya-e0812n0:829_4": "paṇītopi uttamo eva rasāpeto siṅgārādirasato apagatosi. Te tuyhaṃ gati pavatti me",
  "anya-e0812n0:829_5": "mayhaṃ cittā acchariyā. Ettha garuḷassa nāgattañca pasutamassa paññavantattañca paṇītassa",
  "anya-e0812n0:829_6": "nirasattañca viruddhaṃ, tathāpi aññapakkhassa aviruddhattā viruddhatthantaradoso",
  "anya-e0812n0:829_7": "pasatthena viruddhālaṅkārena nirākato. Vīnaṃ pakkhīnaṃ nāyako, garuḷo. Satte vinetīti",
  "anya-e0812n0:829_8": "vināyako, buddho. Natthi āgu ago (ka.) etassāti nāgo, buddho. Gunnamatisayena gotamo,",
  "anya-e0812n0:829_9": "pasu. Mahatī mati assāti mahāmati, buddho. Padhānattaṃ nīto paṇīto, madhuro raso.",
  "anya-e0812n0:829_10": "Rasato apetoti rasāpeto, buddhoti viggaho.",
  "anya-e0812n0:830": "Ajhatthassa yathā –",
  "anya-e0812n0:831": "72.",
  "anya-e0812n0:832": "Kathaṃ tādiguṇābhāve,",
  "anya-e0812n0:833": "Lokaṃ toseti dujjano;",
  "anya-e0812n0:834": "Obhāsitāsesadiso,",
  "anya-e0812n0:835": "Khajjoto nāma kiṃ bhave.",
  "anya-e0812n0:836_0": "72. “Katha”miccādi. Dujjano tādino guṇā lokaṃ tosenti, tādīnaṃ guṇānaṃ attani abhāve",
  "anya-e0812n0:836_1": "sati lokaṃ sattalokaṃ kathaṃ toseti, na tosetīti attho. Vuttamevatthantarena sādheti",
  "anya-e0812n0:836_2": "“khajjoto nāma obhāsitā dīpitā asesadisā yena tathāvidho kiṃ bhave, na bhaveyya tādino",
  "anya-e0812n0:836_3": "guṇassa abhāvato”ti. Ettha khajjotassa adhikatthabhāvena sito obhāsitāsesadisattadoso",
  "anya-e0812n0:836_4": "“kathaṃ tādiguṇābhāve”tiādivacobhaṅgiyā parihaṭo.",
  "anya-e0812n0:837_0": "72. Ajhatthassa yathāti ettha parihāro ajjhāhāro, evamuparipi. “Kathi”ccādi. Dujjano",
  "anya-e0812n0:837_1": "guṇahīnajano tādiguṇābhāve santosajananakāraṇānaṃ tādisānaṃ sīlādiguṇānaṃ attani",
  "anya-e0812n0:837_2": "avijjamānatte sati lokaṃ sattalokaṃ kathaṃ toseti, na tosetiyeva, tathā hi khajjoto",
  "anya-e0812n0:837_3": "nāma obhāsitāsesadiso kiṃ bhave, na bhavatyeva. Ettha khajjotassa sakaladisobhāsanasaṅkhātamadhikatthadoso",
  "anya-e0812n0:837_4": "“kathaṃ tādiguṇābhāve”ccādivākyalīlāya nirākato. Tādī ca te guṇā ceti viggaho.",
  "anya-e0812n0:838": "73.",
  "anya-e0812n0:839": "Paheḷikāyamāruḷhā, na hi duṭṭhā kiliṭṭhatā;",
  "anya-e0812n0:840": "Piyā sukhā’liṅgitaṃ ka-māliṅgati nu no iti.",
  "anya-e0812n0:841_0": "73. “Paheḷikāyaṃ”iccādi. Kiliṭṭhatā kiliṭṭhapadadoso paheḷikāya visaye āruḷhā sahī",
  "anya-e0812n0:841_1": "na hi no duṭṭho siyā. Kīdisīti āha “piye”ccādi. Itīti nidassane. Piyā vallabhāya",
  "anya-e0812n0:841_2": "āliṅgitaṃ kaṃ janaṃ sukhaṃ kāyikaṃ cetasikañca no āliṅgati na saṃyujjati nu. Nuiti",
  "anya-e0812n0:841_3": "parivitakke nipāto. Ettha piyāti kiliṭṭhaṃ paheḷikāya samāropena parihaṭaṃ.",
  "anya-e0812n0:842_0": "73. “Paheḷike”ccādi. Kiliṭṭhatā kiliṭṭhapadadosasaṅkhātā paheḷikāyaṃ visaye āruḷhā",
  "anya-e0812n0:842_1": "ce, na hi duṭṭhā duṭṭhā na hoti. Kimudāharaṇaṃ? Piyā sukhāliṅgitaṃ kamāliṅgati nu",
  "anya-e0812n0:842_2": "no iti, itisaddassa nidassanatthattā sesaudāharaṇānametamupalakkhaṇanti ñātabbaṃ.",
  "anya-e0812n0:842_3": "No ce, evaṃpakārānamudāharaṇānamapariggahetabbattā itisaddo pakāratthoti. Piyā vallabhāya",
  "anya-e0812n0:842_4": "āliṅgitaṃ upaguhitaṃ kaṃ nāma janaṃ sukhaṃ kāyikamānasikaṃ no āliṅgati nu, āliṅgatevāti.",
  "anya-e0812n0:842_5": "Ettha piyāti kiliṭṭhapadaṃ paheḷikāyamāropanena nirākataṃ hoti.",
  "anya-e0812n0:843": "74.",
  "anya-e0812n0:844": "Yamake no payojeyya, kiliṭṭhapada’micchite;",
  "anya-e0812n0:845": "Tato yamaka’maññaṃ tu, sabbametaṃmayaṃ viya.",
  "anya-e0812n0:846": "74. “Yamake”ccādi. Tato aññanti icchitayamakato aññaṃ. Tuiti visesajotako. Etaṃmayaṃ viyāti etena kiliṭṭhapadena nibbattaṃ viya.",
  "anya-e0812n0:847_0": "74. “Yamake”ccādi. Kiliṭṭhapadaṃ icchite yamake iṭṭhayamake no payojeyya nappayujjeyya,",
  "anya-e0812n0:847_1": "tato iṭṭhayamakato aññaṃ sabbaṃ yamakaṃ pana etaṃmayaṃ viya iminā kiliṭṭhapadadosena",
  "anya-e0812n0:847_2": "kataṃ viya hoti. Ettha iṭṭhayamakaṃ vuttanayena ñātabbaṃ, etena nibbattaṃ etaṃmayanti viggaho.",
  "anya-e0812n0:848": "Desavirodhino yathā –",
  "anya-e0812n0:849": "75.",
  "anya-e0812n0:850": "Bodhisattappabhāvena, thalepi jalajānya’huṃ;",
  "anya-e0812n0:851": "Nudantāni’va sucirā-vāsaklesaṃ tahiṃ jale.",
  "anya-e0812n0:852_0": "75. “Bodhisatte”ccādi. Bodhisattassa māyādeviyā sutassa vakkhamānassa visesassa taduppannadine",
  "anya-e0812n0:852_1": "sambhavā pabhāvena puññappabhāvato jalajāni ambujāni thalepi ahuṃ ahesuṃ acintanīyattā",
  "anya-e0812n0:852_2": "puññappabhāvassa. Kiṃ pana vāpyādīsu kiṃ karontāva tahiṃ tasmiñca jale suciraṃ sabbadāva",
  "anya-e0812n0:852_3": "āvasanamāvāso tena jāto kleso taṃ nudantāniva dūrato jahantāniveti. Acintanīyattā",
  "anya-e0812n0:852_4": "puññappabhāvassa īdisampi acchariyamahosīti na desavirodho.",
  "anya-e0812n0:853_0": "75. Bodhisattappabhāvena bodhisattassa acinteyyānubhāvena jalajāni jalajasadisattā",
  "anya-e0812n0:853_1": "tannāmakāni padumakeravādīni tahiṃ jale visayattena pasiddhe tasmiṃ udake sucirāvāsaklesaṃ",
  "anya-e0812n0:853_2": "aticiraṃ nivāsato jātaāyāsaṃ nudantāni iva cajantāni iva thalepi ahuṃ ahesuṃ, vāpiādīsu",
  "anya-e0812n0:853_3": "kā kathā. Ettha jalajānaṃ thaluppattikathanasaṅkhātaṃ desavirodhaṃ acinteyyapuññappabhāvena",
  "anya-e0812n0:853_4": "īdisānaṃ acchariyānaṃ pātubhāvato “bodhisattappabhāvenā”ti iminā nirākaroti. Bodhiyaṃ",
  "anya-e0812n0:853_5": "catumaggapaññāyaṃ sattoti ca, tassa pabhāvoti ca, suciraṃ āvāsoti ca, tena bhūto klesoti ca vākyaṃ.",
  "anya-e0812n0:854": "Kālavirodhino yathā –",
  "anya-e0812n0:855": "76.",
  "anya-e0812n0:856": "Mahānubhāvapisuno, munino mandamāruto;",
  "anya-e0812n0:857": "Sabbotukamayaṃ vāyi, dhunanto kusumaṃ samaṃ.",
  "anya-e0812n0:858_0": "76. “Mahā”iccādi. Mando mudubhūto māruto ayaṃ sabbotukaṃ sabbesu utūsu pupphanakaṃ",
  "anya-e0812n0:858_1": "kusumaṃ pupphaṃ samaṃ ekato katvā dhunanto vikiranto munino munisadisattā bhavissantamunibhāvena",
  "anya-e0812n0:858_2": "ca bodhisattassa, muninoyeva vā sammāsambodhisamadhigamasamaye mahānubhāvassa pisuno",
  "anya-e0812n0:858_3": "sūcako vāyi pavāyatīti. Ettha yadyapekadā sabbotukāsambhavo nānāutūsu nānākusumassa",
  "anya-e0812n0:858_4": "sambhavā, tathāpi bhagavato mahānubhāvapisunamīdisamekapadikaṃ sambhavatīti kālavirodho iminā parihaṭo.",
  "anya-e0812n0:859_0": "76. “Mahānubhāve”ccādi. Ayaṃ mandamāruto acaṇḍasamīraṇo sabbotukaṃ vasantādīsu sabbautūsu",
  "anya-e0812n0:859_1": "vikasantaṃ kusumaṃ pupphajātaṃ samaṃ ekato katvā dhunanto kampento munino ekantabhāvittā",
  "anya-e0812n0:859_2": "munisaṅkhātassa bodhisattassa, sammāsambodhisamadhigamasamaye bhūtattā munino sabbaññuno",
  "anya-e0812n0:859_3": "vā mahānubhāvapisuno mahantaṃ puññappabhāvaṃ pakāsento vāyi sampavāyīti. Ettha nānākāle",
  "anya-e0812n0:859_4": "sambhavantānampi kusumānaṃ ekakāle sambhavassa kālavirodhattepi bhagavato puññānubhāvo",
  "anya-e0812n0:859_5": "tādisamacchariyamekakkhaṇe janetuṃ samatthoti kālavirodhaṃ “mahānubhāvapisuno”ti",
  "anya-e0812n0:859_6": "iminā nirākaroti. Mahānubhāvassa, mahānubhāvaṃ vā pisunoti vākyaṃ.",
  "anya-e0812n0:860": "Kalāvirodhino yathā –",
  "anya-e0812n0:861": "77.",
  "anya-e0812n0:862": "Nimuggamanaso buddha-guṇe pañcasikhassapi;",
  "anya-e0812n0:863": "Tantissaravirodho so, na sampīṇeti kaṃ janaṃ.",
  "anya-e0812n0:864_0": "77. “Nimuggi”ccādi. Buddhassa guṇe sīlādike aparimāṇe nimuggaṃ ogāḷhaṃ manaṃ cittaṃ",
  "anya-e0812n0:864_1": "yassa tassa pañcasikhassa gandhabbadevaputtassapi vīṇāya tantiyā saro kiriyākālamānalakkhaṇavilambitadutamajjhabhedabhinno",
  "anya-e0812n0:864_2": "chajjādiko tassa virodho kalāsatthapariniddiṭṭhakamavesamaṃ kaṃ janaṃ na sampīṇeti,",
  "anya-e0812n0:864_3": "pīṇetiyeva. Sammāsambuddhassa lokiyaguṇānubandhabuddhīnaṃ vikkhepappavattipi tathāvidhaṃ",
  "anya-e0812n0:864_4": "pīṇetīti. “Buddhaguṇe nimuggamanaso”ti iminā kalāvirodho parihaṭo.",
  "anya-e0812n0:865_0": "77. “Nimuggi”ccādi. Buddhaguṇe sabbaññuno vimhayajanakasīlādiguṇasambhāre nimuggamanaso",
  "anya-e0812n0:865_1": "otiṇṇacittassa pañcasikhassapi gandhabbadevaputtassāpi so tantissaravirodho vīṇāya",
  "anya-e0812n0:865_2": "tantiyā ghaṭṭanakiriyā, addhamattikādikālo, hatthādīnaṃ sannivesalakkhaṇo mānoti",
  "anya-e0812n0:865_3": "imehi tīhi lakkhaṇehi yuttassa mandasīghamajjhimappamāṇehi bhinnassa chajjādisattasarassa",
  "anya-e0812n0:865_4": "kalāsatthāgatakkamassa vināsasaṅkhāto virodho kaṃ janaṃ na sampīṇeti, sampīṇeti eva.",
  "anya-e0812n0:865_5": "Ettha akantiyā kāraṇabhūto kalāsatthāgatakkamabhaṅgo lokuttarabuddhaguṇānugatabuddhiyā",
  "anya-e0812n0:865_6": "jātoti so bhaṅgo “nimuggamanaso buddhaguṇe”ti vuttattā pītiyā kāraṇameveti na virodho.",
  "anya-e0812n0:865_7": "Nimuggo mano assāti ca, tantiyā saroti ca, tesaṃ virodhoti ca vākyaṃ.",
  "anya-e0812n0:866": "Lokavirodhino yathā –",
  "anya-e0812n0:867": "78.",
  "anya-e0812n0:868": "Gaṇaye cakkavāḷaṃ so, candanāyapi sītalaṃ;",
  "anya-e0812n0:869": "Sambodhisattahadayo, padittaṅgārapūritaṃ.",
  "anya-e0812n0:870_0": "78. “Gaṇaye”ccādi. Candanāya api sītalaṃ gaṇaye cintesi. Kintaṃ? Padittaṅgārapūritaṃ",
  "anya-e0812n0:870_1": "cakkavāḷaṃ. Ko so? Sambodhiyaṃ sabbaññutaññāṇe sattaṃ paribaddhaṃ hadayaṃ cittaṃ",
  "anya-e0812n0:870_2": "yassa so. Sabbaññutaññāṇānubandhabuddhino hi tādiso manobandhoti na lokavirodho.",
  "anya-e0812n0:871_0": "78. “Gaṇaye”ccādi. Sambodhisattahadayo sabbaññutaññāṇe āsattacitto so bodhisatto",
  "anya-e0812n0:871_1": "padittaṅgārapūritaṃ ādittaṅgārehi paripuṇṇaṃ cakkavāḷaṃ cakkavāḷagabbhaṃ candanāyapi",
  "anya-e0812n0:871_2": "candanato api sītalaṃ atisītalaṃ katvā gaṇaye cinteyyāti. Iṭṭhatthaluddhassa cittappavattiyā",
  "anya-e0812n0:871_3": "īdisattā aggino candanatopi adhikasītattakappanā “candanaṃ sītalaṃ, aggi uṇho”ti",
  "anya-e0812n0:871_4": "pavattalokasīmāya viruddhā na hoti. Sambodhiyaṃ sattahadayaṃ yasseti ca, padittāni",
  "anya-e0812n0:871_5": "aṅgārānīti ca, tehi pūritanti ca viggaho.",
  "anya-e0812n0:872": "Ñāyavirodhino yathā –",
  "anya-e0812n0:873": "79.",
  "anya-e0812n0:874": "Pariccattabhavopi tva-mupanītabhavo asi;",
  "anya-e0812n0:875": "Acintyaguṇasārāya, namo te munipuṅgava.",
  "anya-e0812n0:876_0": "79. “Pariccatte”ccādi. Munipuṅgava munīnaṃ uttama pariccatto visaṭṭho bhavo sugatiduggatisaṅkhāto",
  "anya-e0812n0:876_1": "yenāti pariccattabhavopi tvaṃ upanīto ānīto pavattito bhavo vuḍḍhi yenāti upanītabhavo",
  "anya-e0812n0:876_2": "asi. Tasmā kāraṇā acintyaguṇasārāya te namo atthūti seso. Īdisaṃ na ñāyaviruddhamevaṃvidhattā munipuṅgavassa.",
  "anya-e0812n0:877_0": "79. “Pariccatte”ccādi. Munipuṅgava muniseṭṭha tvaṃ pariccattabhavopi apanītasugatiduggatibhavopi",
  "anya-e0812n0:877_1": "upanītabhavo lokassānītaabhivuddhiko asi bhavasi, acintyaguṇasārāya tato eva cintāvisayātikkantasāraguṇassa",
  "anya-e0812n0:877_2": "te tuyhaṃ namo atthūti sabbākārato bhavassa pariccattattā attani avijjamānaṃ sugatibhavaṃ",
  "anya-e0812n0:877_3": "lokassa detīti etaṃ ñāyāgataṃ na hotīti paṭibhāti, tathāpi ca sabbaññūnaṃ pavatti",
  "anya-e0812n0:877_4": "īdisāyevāti ñāyavirodho nirākato. Acintyā guṇasārā yasminti viggaho.",
  "anya-e0812n0:878": "Āgamavirodhino yathā –",
  "anya-e0812n0:879": "80.",
  "anya-e0812n0:880": "Nevālapati kenāpi, vacīviññattito yati;",
  "anya-e0812n0:881": "Sampajānamusāvādā, phuseyyāpattidukkaṭaṃ.",
  "anya-e0812n0:882_0": "80. “Neve”tiādi. Yatīti bhikkhu kenāpi saha nevālapati na vadatyeva, tathāpi vacīviññattito",
  "anya-e0812n0:882_1": "copanavācāsaṅkhātena vacīviññattihetunā pavattito sampajānantassa musāvādato kāraṇā",
  "anya-e0812n0:882_2": "āpattidukkaṭaṃ “sampajānamusāvādassa hotī”ti vuttadukkaṭāpatti phuseyya āpajjatīti.",
  "anya-e0812n0:882_3": "Ettha anālapato vacīviññattiyā kathaṃ musāvādoti abhidhammāpannavirodho natthi, aparavacanatthe",
  "anya-e0812n0:882_4": "tvīdiso virujjhatīti.",
  "anya-e0812n0:883_0": "80. “Nevi”ccādi. Yati samaṇo kenāpi kenaci saddhiṃ nevālapati no bhāsati, tathāpi",
  "anya-e0812n0:883_1": "vacīviññattito copanavācāsaṅkhātaviññattikāraṇā pavattanato sampajānamusāvādā sampajānantassa",
  "anya-e0812n0:883_2": "musābhaṇanato āpattidukkaṭaṃ dukkaṭāpattiṃ phuseyya āpajjeyyāti. Ettha anālapantassa",
  "anya-e0812n0:883_3": "vacīviññattito musāvādo kathaṃ sambhavatīti abhidhammāpannavirodho, “santiṃ āpattiṃ",
  "anya-e0812n0:883_4": "nāvikareyya, sampajānamusāvāda’ssa hotī”ti nidānuddese niddiṭṭhavacīdvāre akiriyasamuṭṭhānā",
  "anya-e0812n0:883_5": "dukkaṭāpatti hotīti āgamavirodho nirākato. Musābhaṇanaṃ vinā āpatti kathaṃ bhavatīti?",
  "anya-e0812n0:883_6": "Yathā kāle avassamānameghato sañjātadubbhikkhaṃ “meghakataṃ dubbhikkha”nti vattabbaṃ",
  "anya-e0812n0:883_7": "hoti, evaṃ kathetabbakāle akathanato sañjātā vacīdvāre akiriyasamuṭṭhānā dukkaṭāpattipi",
  "anya-e0812n0:883_8": "tato sañjātāti vattabbā hoti. Sampajānantassa musāvādoti ca, āpattiyeva dukkaṭanti ca vākyaṃ.",
  "anya-e0812n0:884": "Neyyassa yathā –",
  "anya-e0812n0:885": "81.",
  "anya-e0812n0:886": "Marīcicandanālepa-lābhā sītamarīcino sitamarīcino (sī.);",
  "anya-e0812n0:887": "Imā sabbāpi dhavalā, disā rocanti nibbharaṃ.",
  "anya-e0812n0:888_0": "81. “Marīcī”tyādi. Sītamarīcino candassa marīciyo dīdhitiyo eva candanaṃ, tassa ālepo",
  "anya-e0812n0:888_1": "upadeho, tassa lābhena imā sabbāpi disā nibbharamatisayaṃ dhavalā setā rocantīti",
  "anya-e0812n0:888_2": "natthettha neyyatā marīciyā saddopāttatthāya tu.",
  "anya-e0812n0:889_0": "81. “Marīci”ccādi. Sītamarīcino candassa marīcicandanālepalābhā marīcisaṅkhātacandanālepassa",
  "anya-e0812n0:889_1": "paṭilābhato imā sabbāpi disā nibbharamatisayaṃ dhavalā setā rocanti dibbantīti. Disānaṃ",
  "anya-e0812n0:889_2": "dhavalakāraṇassa “marīcicandanālepalābhā sītamarīcino”ti vuttattā neyyadoso na patiṭṭhāti,",
  "anya-e0812n0:889_3": "candanamiva candanaṃ, marīciyoyeva candanamiti ca, tassa ālepoti ca, tassa lābhoti ca viggaho.",
  "anya-e0812n0:890": "Yathā vā –",
  "anya-e0812n0:891": "81.",
  "anya-e0812n0:892": "Manonurañjano māra-ṅganāsiṅgāravibbhamo;",
  "anya-e0812n0:893": "Jinenā’samanuññāto, mārassa hadayānalo.",
  "anya-e0812n0:894_0": "82. “Mano”ccādi. Manaṃ passantānamanussarantānañca cittaṃ anurañjetīti manonurañjano,",
  "anya-e0812n0:894_1": "māraṅganānaṃ siṅgārakato vibbhamo vilāso jinena asamanuññāto abbhupagato mārassa",
  "anya-e0812n0:894_2": "vasavattino hadayānalo hadayaggi jāto. Soko cettha analatthe niruppito tassa tādisatthānativattanato,",
  "anya-e0812n0:894_3": "kāraṇantupacārenāti. Ettha yajjapi māraṅganāparājayo na saddopāttattho, tathāpi “siṅgāravibbhamo",
  "anya-e0812n0:894_4": "mārassa hadayaggī”ti vutte sāmatthiyā māraṅganāparājayo gamyate, tathāvidhassa mārasokassa",
  "anya-e0812n0:894_5": "māraṅganāparājayābyabhicārato. Nevedisassa neyyatā, vaṅkavuttīdisī guṇoyeva bandhassa.",
  "anya-e0812n0:895_0": "82. Vattabbassa ñāyopāttattā neyyadosaparihāratthamudāharati “mano”ccādi. Manonurañjano",
  "anya-e0812n0:895_1": "dassanasavanānussaraṇaṃ karontānaṃ janānaṃ cittamattani anurañjanto māraṅganāsiṅgāravibbhamo",
  "anya-e0812n0:895_2": "māravadhūnaṃ ratikīḷāhetubhūtakāmapatthanāsaṅkhātasiṅgārena katalīlā jinena jitapañcamārena",
  "anya-e0812n0:895_3": "satthunā asamanuññāto anabbhupagato asampaṭicchito mārassa vasavattino hadayānalo",
  "anya-e0812n0:895_4": "hadayaggi ahosīti. Analattena kappitakāriyabhūto soko māraṅganāsiṅgāravibbhamasaṅkhātakāraṇena",
  "anya-e0812n0:895_5": "saddhiṃ abhedakappanāya analattakappanāya (ka.) “guḷo semhaṃ, tipusaṃ jaro”tiādīsu",
  "anya-e0812n0:895_6": "viya tulyādhikaraṇabhāvena vutto hoti. Ettha kiñcāpi māraṅganānaṃ parājayavācako",
  "anya-e0812n0:895_7": "saddo natthi, tathāpi “siṅgāravibbhamo mārassa hadayānalo”ti vutte māraṅganāparājayaṃ",
  "anya-e0812n0:895_8": "vinā tādisasokuppattikāraṇassa anadhigatattā aññathānupapattilakkhaṇasāmatthiyena",
  "anya-e0812n0:895_9": "tāsaṃ parājayo pakāsito hotīti īdisavaṅkavuttiyā bandhaguṇattā neyyadoso nirākato",
  "anya-e0812n0:895_10": "hotīti. Mano anurañjetīti ca, māraṅganānaṃ siṅgāroti ca, tena kato vibbhamoti ca vākyaṃ.",
  "anya-e0812n0:896": "Visesanāpekkhassa yathā –",
  "anya-e0812n0:897": "83.",
  "anya-e0812n0:898": "Apayātāparādhampi, ayaṃ verī janaṃ jano;",
  "anya-e0812n0:899": "Kodhapāṭalabhūtena, bhiyyo passati cakkhunā.",
  "anya-e0812n0:900": "83. “Apayāte”ccādi. Ayaṃ verī jano apayātāparādhampi jananti sambandho. Apayāto apagato aparādho yassa taṃ, kodhena pāṭalabhūtena setarattena. Iminā visesanāpekkhadoso parihaṭo.",
  "anya-e0812n0:901_0": "83. “Apayāti”ccādi. Ayaṃ verī jano apayātāparādhampi apagatāparādhampi janaṃ kodhapāṭalabhūtena",
  "anya-e0812n0:901_1": "kodhena bhūtasetalohitavaṇṇayuttena cakkhunā bhiyyo yebhuyyena passatīti. “Passatī”ti",
  "anya-e0812n0:901_2": "vacanassa vijjamānattepi “cakkhunā”ti visesyavacanaṃ “kodhapāṭalabhūtenā”ti visesanassa",
  "anya-e0812n0:901_3": "labbhamānattā sātthakaṃ hotīti visesanāpekkhadoso nirākatoti. Apayāto apagato aparādho",
  "anya-e0812n0:901_4": "asmāti ca, kodhena pāṭalabhūtanti ca viggaho.",
  "anya-e0812n0:902": "Hīnatthassa yathā –",
  "anya-e0812n0:903": "84.",
  "anya-e0812n0:904": "Appakānampi pāpānaṃ,",
  "anya-e0812n0:905": "Pabhāvaṃ nāsaye budho;",
  "anya-e0812n0:906": "Api nippabhatānīta-",
  "anya-e0812n0:907": "Khajjoto hoti bhāṇumā.",
  "anya-e0812n0:908_0": "84. “Appakāna”miccādi. Budho paṇḍitaposo appakānaṃ pāpānampi kimutamadhikānaṃ pabhāvaṃ",
  "anya-e0812n0:908_1": "ānubhāvaṃ nāsaye appavattiṃ pāpeyya. Taṃ atthantaranyāsena sādheti. Bhāṇumā sūriyo",
  "anya-e0812n0:908_2": "nippabhataṃ ānīto khajjoto yena tathāvidho api hoti. “Mandappabho aya”nti jotiriṅgaṇampi",
  "anya-e0812n0:908_3": "nopekkhati cakkavāḷakuharānucaritamahānubhāvopīti. Ettha apītyādinā vacobhaṅgiyā",
  "anya-e0812n0:908_4": "hīnatthadoso parihaṭo.",
  "anya-e0812n0:909_0": "84. “Appakāni”ccādi. Budho paññavā appakānampi atimandānampi pāpānaṃ akusalānaṃ pabhāvaṃ",
  "anya-e0812n0:909_1": "vipākadānasāmatthiyasaṅkhātānubhāvaṃ nāsaye ahosikammatāpādanena nāseyya, bahūnaṃ",
  "anya-e0812n0:909_2": "pāpānaṃ vattabbameva natthi. Tamatthamatthantaranyāsālaṅkārena samattheti apiccādi.",
  "anya-e0812n0:909_3": "Bhāṇumā sūriyo nippabhatānītakhajjoto api nippabhatamāpāditajotiriṅgaṇehi samannāgatopi",
  "anya-e0812n0:909_4": "hotīti. Hīnapabhāvo hoti khajjopanake pahāya attano ālokaṃ karonto na hotīti adhippāyo.",
  "anya-e0812n0:909_5": "Ettha api nippabhaticcādivacanavilāsavasena hīnapakkhaṃ gahetvāpi sūriyaudārattasseva",
  "anya-e0812n0:909_6": "positattā “nippabhatānītakhajjoto”ti visesanapadaṃ hīnatthadosaṃ na nissayati. Natthi",
  "anya-e0812n0:909_7": "pabhā yesanti ca, tesaṃ bhāvoti ca, taṃ ānītā khajjotā yeneti ca viggaho.",
  "anya-e0812n0:910": "Anatthassa yathā –",
  "anya-e0812n0:911": "85.",
  "anya-e0812n0:912": "Na pādapūraṇatthāya, padaṃ yojeyya katthaci;",
  "anya-e0812n0:913": "Yathā vande munindassa, pādapaṅkeruhaṃ varaṃ.",
  "anya-e0812n0:914": "85. “Na pāde”ccādi. Ettha vandeiccādo heṭṭhā viya pādapūraṇassa kassaci abhāvena anatthābhāvo.",
  "anya-e0812n0:915_0": "85. “Na pādi”ccādi. Pādapūraṇatthāya gāthāpādānaṃ pūraṇasaṅkhātapayojanatthāya padaṃ",
  "anya-e0812n0:915_1": "nāmādikaṃ katthaci na yojeyya viññūti, yathā niratthakapadāyojane udāharaṇamevaṃ",
  "anya-e0812n0:915_2": "“munindassa varaṃ pādapaṅkeruhaṃ vande”ti. Heṭṭhā duṭṭhodāharaṇe viya pādapūraṇatthaṃ",
  "anya-e0812n0:915_3": "kassaci padassa ayojitattā sātthakapadehi niratthakadoso nirākatoti. Mudunimmalasobhādisādhāraṇaguṇayogato",
  "anya-e0812n0:915_4": "paṅkeruhasadisaṃ upacārato paṅkeruhaṃ nāma. Pādameva paṅkeruhanti viggaho. visesanavisesyapadadosaparihāro.",
  "anya-e0812n0:916": "86.",
  "anya-e0812n0:917": "Bhayakodhapasaṃsādi-",
  "anya-e0812n0:918": "Viseso tādiso yadi;",
  "anya-e0812n0:919": "Vattuṃ kāmīyate doso,",
  "anya-e0812n0:920": "Na tatthe’katthatākato.",
  "anya-e0812n0:921_0": "86. “Bhaye”ccādi. Bhayañca cittutrāso kodho ca doso pasaṃsā ca thuti, tā ādi yassa",
  "anya-e0812n0:921_1": "turitādino so tādiso viseso yadi vattuṃ kāmīyate icchīyate, tattha tasmiṃ bhayādivisese",
  "anya-e0812n0:921_2": "visaye ekatthatāya ekatthabhāvena kato doso natthi.",
  "anya-e0812n0:922_0": "86. Idāni vākyadosaparihāratthamārabhati “bhayakodhe”ccādi. Bhayakodhapasaṃsādi cittutrāsapaṭighathutiādīhi",
  "anya-e0812n0:922_1": "samannāgato tādiso viseso vattuṃ yadi kāmīyate ce viññūhi icchīyate, tattha bhayakodhādike",
  "anya-e0812n0:922_2": "visese ekatthatākato ekatthabhāvena kato doso vākyadoso na bhavati. Bhayādivisese",
  "anya-e0812n0:922_3": "vattumicchite pubbuccāritapadassa punuccāraṇe ekatthadoso na hotīti adhippāyo. Bhayañca",
  "anya-e0812n0:922_4": "kodho ca pasaṃsā cāti ca, tā ādi yassa turitakotūhalaaccharāhāsasokapasādasaṅkhātassa",
  "anya-e0812n0:922_5": "atthavisesasseti ca viggaho. Tagguṇasaṃviññāṇaaññapadatthasamāsattā bhayādīsu kathitamapi",
  "anya-e0812n0:922_6": "gahetvā punappunaṃ kathanamavirodhaṃ. Eko attho yesaṃ padādīnaṃ te ekatthā, tesaṃ",
  "anya-e0812n0:922_7": "bhāvo ekatthatā, tāya katoti viggaho.",
  "anya-e0812n0:923": "Yathā –",
  "anya-e0812n0:924": "87.",
  "anya-e0812n0:925": "Sappo sappo ayaṃ handa, nivattatu bhavaṃ tato;",
  "anya-e0812n0:926": "Yadi jīvitukāmo’si, kathaṃ tamupasappasi.",
  "anya-e0812n0:927_0": "87. “Yathe”tyudāharati “sappo”iccādi. “Ayaṃ sappo sappo”ti bhayenāmeḍitaṃ handāti",
  "anya-e0812n0:927_1": "khede tato tamhā ṭhānā, sappato vā bhavaṃ bhavanto nivattatu gatamaggābhimukho āvattatu.",
  "anya-e0812n0:927_2": "Taṃ ṭhānaṃ, sappaṃ vā. Natthettha ekatthatādoso bhayenāmeḍitappayogato.",
  "anya-e0812n0:928_0": "87. “Sappo”ccādi. Handa naṭṭho vata, ayaṃ sappo sappo bhavaṃ tato ṭhānato, sappato",
  "anya-e0812n0:928_1": "vā nivattatu āvattatu yadi jīvitukāmo asi, taṃ ṭhānaṃ, sappaṃ vā kathamupasappasi",
  "anya-e0812n0:928_2": "kathamupagacchasīti. Bhaye āmeḍitavacanattā ekatthatādoso natthi, jīvitukāmosīti ettha bindulopo.",
  "anya-e0812n0:929": "Padadosaparihāravaṇṇanā niṭṭhitā.",
  "anya-e0812n0:930": "Vākyadosaparihāravaṇṇanā",
  "anya-e0812n0:931": "Bhaggarītino yathā –",
  "anya-e0812n0:932": "88.",
  "anya-e0812n0:933": "Yo koci rūpātisayo,",
  "anya-e0812n0:934": "Kanti kāpi manoharā;",
  "anya-e0812n0:935": "Vilāsātisayo kopi,",
  "anya-e0812n0:936": "Aho buddhamahodayo.",
  "anya-e0812n0:937_0": "88. “Yo”iccādi. Rūpassa anubyañjanehi anubyañjitabāttiṃsavarapurisalakkhaṇopasobhitassa",
  "anya-e0812n0:937_1": "byāmappabhāketumālāvirājitassa atisayo ādhikkaṃ vācāgocarabhāvātikkamena avacanīyattā",
  "anya-e0812n0:937_2": "yo kociyeva. Mano anekalokassa cittaṃ haratīti manoharā cittamavaharantī kanti sobhā",
  "anya-e0812n0:937_3": "kāpi avacanapathā kāpiyeva. Vilāsassa gatyādino atisayo vacanapathātikkanto kopiyeva,",
  "anya-e0812n0:937_4": "tasmā buddhassa mahanto udayo abhivuḍḍhi aho abbhutoti. Ettha kiṃsaddenāraddhā rīti na katthaci bhaggā.",
  "anya-e0812n0:938_0": "88. “Yo koci”ccādi. Rūpātisayo suppahiṭṭhitapādatādidvattiṃsapurisalakkhaṇehi sobhitassa",
  "anya-e0812n0:938_1": "cittaṅgulitādiasītianubyañjanehi alaṅkatassa byāmappabhāketumālāhi ujjalassa rūpakāyassa",
  "anya-e0812n0:938_2": "ādhikyaṃ yo kociyeva manogocarabhāvaṃ vinā vacanavisayātikkantattā yo kociyeva. Manoharā",
  "anya-e0812n0:938_3": "lokassa cittaṃ harantī kanti sobhā kāpiyeva vacīvisayātikkantattā kāpiyeva. Vilāsātisayo",
  "anya-e0812n0:938_4": "visayabhūtapiyabhāvasaṅkhātassa gamanādivilāsassa ādhikyampi kopiyeva vuttakāraṇenevakopiyeva.",
  "anya-e0812n0:938_5": "Tato buddhamahodayo buddhassa mahābhivuddhisaṅkhāto udayo aho acchariyoti. Ettha",
  "anya-e0812n0:938_6": "sabbanāmikena kiṃ saddena vattumāraddhakkamo na katthaci bhinnoti bhaggarītidoso natthīti.",
  "anya-e0812n0:939": "89.",
  "anya-e0812n0:940": "Abyāmohakaraṃ bandhaṃ, abyākiṇṇaṃ manoharaṃ;",
  "anya-e0812n0:941": "Adūrapadavinyāsaṃ, pasaṃsanti kavissarā.",
  "anya-e0812n0:942_0": "89. “Abyāmoha”iccādi. Natthi dūramesanti adūrāni, tāniyeva padāni, tesaṃ vinyāso",
  "anya-e0812n0:942_1": "yāthāvato ṭhapanaṃ yassa taṃ. Tatoyeva abyākiṇṇo asammisso ca. So abyākiṇṇatāya eva",
  "anya-e0812n0:942_2": "manoharo cāti abyākiṇṇaṃ manoharaṃ. Teneva “ayamettha attho ayaṃ vā”ti evaṃ byāmohaṃ",
  "anya-e0812n0:942_3": "na karotīti abyāmohakaro, taṃ. Pasādālaṅkārālaṅkitaṃ bandhaṃ. Kavīnaṃ issarā padhānā.",
  "anya-e0812n0:942_4": "Ye kaniṭṭhaṅguligaṇanāniṭṭhā, te pasaṃsanti thuvanti tādisabandhaguṇassātisayapasaṃsārahabhāvena.",
  "anya-e0812n0:943_0": "89. “Abyāmohe”ccādi. Adūrapadavinyāsaṃ nāmādipadānaṃ vohārakāle adūrasambandho yathā",
  "anya-e0812n0:943_1": "siyā, tathā paṭipāṭiyā padaṭṭhapanena samannāgataṃ abyākiṇṇaṃ, tatoyeva aññasambandhīpadehi",
  "anya-e0812n0:943_2": "asammissaṃ manoharaṃ, tatoyeva viññūnaṃ cittamārādhentaṃ abyāmohakaraṃ “imassattho",
  "anya-e0812n0:943_3": "imassattho eso eso vā”ti saṃsayamanuppādentaṃ bandhaṃ pasādālaṅkārasaṃyuttaṃ bandhanaṃ",
  "anya-e0812n0:943_4": "kavissarā kavīnaṃ padhānā paṇḍibhajanā, kaniṭṭhaṅguliyā gaṇitabbā aggakavinoti adhippāyo.",
  "anya-e0812n0:943_5": "Pasaṃsanti thomenti. Byāmohaṃ na karotīti abyāmohakaro. Vi ākiṇṇo byākiṇṇo, na byākiṇṇo",
  "anya-e0812n0:943_6": "abyākiṇṇo. Natthi dūraṃ yesaṃ, tāniyeva padāni, tesaṃ vinyāso ṭhapanaṃ yassa bandhassāti viggaho.",
  "anya-e0812n0:944": "Yathā –",
  "anya-e0812n0:945": "90.",
  "anya-e0812n0:946": "Nīluppalābhaṃ nayanaṃ,",
  "anya-e0812n0:947": "Bandhukaruciro’dharo;",
  "anya-e0812n0:948": "Nāsā hemaṅkuso tena,",
  "anya-e0812n0:949": "Jinoyaṃ piyadassano.",
  "anya-e0812n0:950_0": "90. “Yathe”tyudāharati “nīluppalābha”miccādi. Yassa jinassa nayanaṃ nettaṃ nīluppalābhaṃ",
  "anya-e0812n0:950_1": "indīvaradvayanibhaṃ, adharo adharoṭṭho bandhukamiva bandhukakusumamiva ruciro kanto,",
  "anya-e0812n0:950_2": "nāsā nāsikā sayaṃ hemaṅkuso suvaṇṇaṅkusoyeva, tena kāraṇena ayaṃ jino piyaṃ madhuraṃ",
  "anya-e0812n0:950_3": "dassanamassāti piyadassano. Īdiso na byākiṇṇadoso, abyākiṇṇo pasādoyevāti.",
  "anya-e0812n0:951_0": "90. Idāni byākiṇṇadosaparihāraṃ pariharati “nīluppali”ccādinā. Nayanaṃ yassa nettayugaḷaṃ",
  "anya-e0812n0:951_1": "nīluppalābhaṃ nīluppaladalasadisaṃ, adharo adharoṭṭho bandhukaruciro bandhukapupphamiva",
  "anya-e0812n0:951_2": "manuñño, nāsā nāsikā hemaṅkuso suvaṇṇaṅkusoyeva, tena kāraṇena ayaṃ jino piyadassano",
  "anya-e0812n0:951_3": "manuññadassano hotīti. Ettha pasādālaṅkārena yuttattā na byākiṇṇadoso. Ābhāsaddo",
  "anya-e0812n0:951_4": "nibhāsaddo viya ivattho. No ce, pabhāpariyāyo vā hoti. Bandhukamiva ruciroti ca,",
  "anya-e0812n0:951_5": "piyaṃ dassanaṃ yasseti ca viggaho. Iha dassanassa kattubhūtasādhujanasambandhattepi",
  "anya-e0812n0:951_6": "visayatteneva jinasambandho hotīti aññapadatthena tathāgato gahitoti.",
  "anya-e0812n0:952": "91.",
  "anya-e0812n0:953": "Samatikkantagāmmatta-kantavācābhisaṅkhataṃ;",
  "anya-e0812n0:954": "Bandhanaṃ rasahetuttā, gāmmattaṃ ativattati.",
  "anya-e0812n0:955_0": "91. “Samatikkanti”ccādi. Sammā atikkantaṃ niggataṃ. Gāmmassa bhāvo gāmmattaṃ. Yāsaṃ",
  "anya-e0812n0:955_1": "kantānaṃ madhurānaṃ vācānaṃ tāhi abhisaṅkhataṃ racitaṃ bandhanaṃ rasassa mādhuriyassa",
  "anya-e0812n0:955_2": "hetuttā kāraṇabhāvena gāmmattaṃ yathāvuttaṃ ativattati atikkamati.",
  "anya-e0812n0:956_0": "91. “Samati”ccādi. Samatikkantagāmmattakantavācābhisaṅkhataṃ visesato atikkantagāmmabhāvāhi",
  "anya-e0812n0:956_1": "kantavācāhi racitaṃ bandhanaṃ muttakādibandhanaṃ rasahetuttā paṇḍitānaṃ pītirasassa",
  "anya-e0812n0:956_2": "kāraṇattā yathāvuttagāmmadosaṃ ativattati atikkamma pavattatīti. Sammā atikkantaṃ",
  "anya-e0812n0:956_3": "gāmmattaṃ yāsaṃ, tāhiyeva kantavācāhi abhisaṅkhatanti ca, rasassa hetu, tassa bhāvoti ca viggaho.",
  "anya-e0812n0:957": "Yathā –",
  "anya-e0812n0:958": "92.",
  "anya-e0812n0:959": "Dunoti kāmacaṇḍālo,",
  "anya-e0812n0:960": "So maṃ sadaya niddayo;",
  "anya-e0812n0:961": "Īdisaṃ byasanāpannaṃ,",
  "anya-e0812n0:962": "Sukhīpi kimupekkhase.",
  "anya-e0812n0:963_0": "92. “Yathe”tyudāharati. Kāmāturā kāci vanitā attano piyaṃ patiṃ viravati “dunoti”ccādinā.",
  "anya-e0812n0:963_1": "Dayāya saha pavattīti sadayaiti anunayavasena piyassa āmantanaṃ, sānunayāmantanañhi",
  "anya-e0812n0:963_2": "tatonuggahābhikaṅkhāyamaccantamucitaṃ, so kāmo kandappo eva caṇḍālo akaṇḍo vā asayhopatāpāvahattā.",
  "anya-e0812n0:963_3": "Kāme caṇḍālattāropanañca ucitameva yatonena kayiramānamasahanamupatāpamasahamānā",
  "anya-e0812n0:963_4": "taṃ paribhavantaṃ vippalapati, niddayo nikkaruṇo, idamapi ucitamupatāpe nikkaruṇānaṃ",
  "anya-e0812n0:963_5": "tādisī gatīti. Maṃ dunoti adhikamupatāpeti niddayattā, na bhavantaṃ, teneva bhavaṃ",
  "anya-e0812n0:963_6": "sukhī. Iminā aññāsattataṃ tassa dīpeti. Yadi nāññāsattosi, nāhamekākinī bhavāmi.",
  "anya-e0812n0:963_7": "Asahāyānañhi paṭisattavo honti. Ekākittāyevāhamappaṭisaraṇattānena dusāmīti duññāmīti",
  "anya-e0812n0:963_8": "(?) tava kāmaṃ tvaṃ sukhī hosi. Sanāthānaṃ tādisī vuttīti evaṃ sukhīpi tvaṃ īdisaṃ",
  "anya-e0812n0:963_9": "byasanamāpannaṃ kiṃ kasmā upekkhaseti. Evamayaṃ vaṅkavuttiyā attano, taṃ visayamanubhavantassa",
  "anya-e0812n0:963_10": "ca vimukhattaṃ nidassetītīdisaṃ na gāmmaṃ.",
  "anya-e0812n0:964_0": "92. Gāmmadosaparihāre lakkhiyaṃ dasseti “dunoti”ccādi. Kāmataṇhābhibhūtā aṅganā attano",
  "anya-e0812n0:964_1": "vallabhaṃ nissāya evaṃ vilapati “sadaya he kāruṇika so kāmacaṇḍālo so anaṅganīco",
  "anya-e0812n0:964_2": "niddayo nikkāruṇiko maṃ dunoti pīḷeti, sukhīpi mama viya anāthabhāvābhāvato sukhitopi",
  "anya-e0812n0:964_3": "tvaṃ īdisaṃ byasanāpannaṃ evaṃ kāmacaṇḍālena akāruṇena kataasayhasantāpasaṅkhātabyasanamanuppattaṃ",
  "anya-e0812n0:964_4": "maṃ kimupekkhase kasmā udāsīnosī”ti. Attano dukkhāturattā dukkhadūrīkaraṇaṃ kāruṇikānaṃyeva",
  "anya-e0812n0:964_5": "visayanti “sadaye”ti anunayavasena āmantanucitaṃ attano dukkhāturataṃ posetuṃ pīḷākārake",
  "anya-e0812n0:964_6": "kāme caṇḍālattāropanañca niddayattakathanañca ucitameva attani upekkhakattā. Sukhīpīti",
  "anya-e0812n0:964_7": "iminā tassa paravisayāsattatāya aticāraṃ abbhupagameti. Evaṃ vaṅkavuttiyā attano",
  "anya-e0812n0:964_8": "vallabhe sānurāgattañca attani tassa tadabhāvattañca dassetīti. “Kaññe kāmayamānaṃ",
  "anya-e0812n0:964_9": "maṃ, na kāmayasi kiṃnvida”nti ettha viya iha gāmmadoso natthīti gāmmadosaparihāramidaṃ.",
  "anya-e0812n0:964_10": "Kāmoyeva caṇḍālo kāmacaṇḍālo, saha dayāya yo vattatīti ca, natthi dayā asseti ca,",
  "anya-e0812n0:964_11": "sukhamassa atthīti ca viggaho. Apisaddo akkhame.",
  "anya-e0812n0:965": "93.",
  "anya-e0812n0:966": "Yatihīnaparihāro, na pune’dāni nīyate;",
  "anya-e0812n0:967": "Yato na savanubbegaṃ, heṭṭhā yetaṃ vicāritaṃ.",
  "anya-e0812n0:968": "93. “Yati”ccādi. Vicāritanti “taṃ name sirasā cāmī-karavaṇṇaṃ tathāgata”ntiādinā heṭṭhā pakāsitanti attho.",
  "anya-e0812n0:969_0": "93. “Yatihīni”ccādi. Yato yasmā savanubbegaṃ “dosānamuddesakkamena dosaparihārakkamo",
  "anya-e0812n0:969_1": "na vutto”ti evaṃ viññūnamuppajjamānaṃ imassa ganthassa savanāsahanaṃ natthi, tato",
  "anya-e0812n0:969_2": "yatihīnaparihāro yatihīnadosassa pariharaṇavasena pavattamudāharaṇaṃ idāni puna na",
  "anya-e0812n0:969_3": "nīyate nāharīyateti. Iminādhigatamādo vuttatthameva samattheti. Heṭṭhā yetaṃ vicāritanti",
  "anya-e0812n0:969_4": "evaṃ yatihīnadosapariharaṇaṃ heṭṭhā anantaraparicchede vicāritaṃ “taṃ name sirasā",
  "anya-e0812n0:969_5": "cāmī-karavaṇṇaṃ tathāgata”ntiādinā pakāsitanti. Ādo yatihīnadosapātubhāveyeva parihārakkamassāpi",
  "anya-e0812n0:969_6": "dassitattā ihādassanepi ganthassa ūnatā natthīti adhippāyo. Yati hīnā ettheti ca,",
  "anya-e0812n0:969_7": "tassa parihāroti ca, savane ubbeganti ca viggaho.",
  "anya-e0812n0:970": "Kamaccutassa yathā –",
  "anya-e0812n0:971": "94.",
  "anya-e0812n0:972": "Udāracarito’si tvaṃ, tenevā’rādhanā tvayi;",
  "anya-e0812n0:973": "Desaṃ vā dehi gāmaṃ vā, khettaṃ vā mama sobhanaṃ.",
  "anya-e0812n0:974": "94. “Udāra”iccādi. Udāraṃ udārattaṃ cāgātisayasambandhato caritaṃ atiguṇapavatti yassāti viggaho. Ettha ucitattā desādīnaṃ yācanakkamassa kamaccutassa parihāroyaṃ.",
  "anya-e0812n0:975_0": "94. “Udāri”ccādi. Tvaṃ puññavanta udāracaritosi cāgātisayayogato visāradapavattiyuttosi,",
  "anya-e0812n0:975_1": "teneva tena kāraṇeneva ārādhanā mama yācanā tvayi hoti. Desaṃ vājanapadaṃ vā, no",
  "anya-e0812n0:975_2": "ce, gāmaṃ vā saṃvasathaṃ vā, no ce, sobhanaṃ khettaṃ vā kedāraṃ vā mama dehīti anupubbaṃ",
  "anya-e0812n0:975_3": "hīnapadatthayācanā dāyakassa dānassāpi yācakassa icchitatthapaṭilābhassāpi anurūpattā",
  "anya-e0812n0:975_4": "kamaccutadosamapaneti. Udāraṃ caritaṃ assāti viggaho.",
  "anya-e0812n0:976": "Ativuttassa yathā –",
  "anya-e0812n0:977": "95.",
  "anya-e0812n0:978": "Munindacandasambhūta-",
  "anya-e0812n0:979": "Yasorāsimarīcinaṃ;",
  "anya-e0812n0:980": "Sakalopya’yamākāso,",
  "anya-e0812n0:981": "Nā’vakāso vijambhane.",
  "anya-e0812n0:982_0": "95. “Muninda”iccādi. Munindoyeva cando, tato sambhūtā pātubhūtā, yasorāsī eva marīciyo,",
  "anya-e0812n0:982_1": "tāsaṃ. Ayaṃ sakalo ākāsopi gaganameva, na tasseko padeso. Vijambhane byāpane nāvakāso",
  "anya-e0812n0:982_2": "tādisattā tāsaṃ marīcinanti nātivuttaṃ.",
  "anya-e0812n0:983_0": "95. “Munindi”ccādi. Munindacandasambhūtayasorāsimarīcinaṃ munindasaṅkhātacandato",
  "anya-e0812n0:983_1": "pātubhūtānaṃ kittisamūhasaṅkhātakiraṇānaṃ vijambhane byāpane ayaṃ sakalopi ākāso",
  "anya-e0812n0:983_2": "nāvakāso na okāso hotīti. Hetuphalādiekekakāraṇenāpi appameyyānaṃ sabbaññuguṇānaṃ",
  "anya-e0812n0:983_3": "pavattiyā appameyyasāmaññabhūtākāsassa niravakāsassa iva kathanamucitanti ativuttadoso",
  "anya-e0812n0:983_4": "iha na bhavati. Cando iva cando, munindo eva cando, tato sambhūtānaṃyeva yasānaṃ",
  "anya-e0812n0:983_5": "rāsī ca tā marīciyo cāti viggaho.",
  "anya-e0812n0:984": "96.",
  "anya-e0812n0:985": "Vākyaṃ byāpannacittānaṃ, apetatthaṃ aninditaṃ;",
  "anya-e0812n0:986": "Tenu’mmattādikānaṃ taṃ, vacanā’ññatra dussati.",
  "anya-e0812n0:987_0": "96. “Vākya”miccādi. Byāpannaṃ naṭṭhaṃ ayathāpavattaṃ cittaṃ yesaṃ, tesaṃ. Vākyaṃ",
  "anya-e0812n0:987_1": "vākyalakkhaṇopetaṃ. Apeto apagato suñño attho abhidheyyaṃ saṃvohārikaṃ yassa, taṃ.",
  "anya-e0812n0:987_2": "Aninditaṃ ahīḷitaṃ. Tena yathāvuttena kāraṇena. Taṃ vākyaṃ ummatto dhātukkhobhādinā",
  "anya-e0812n0:987_3": "khittacitto, so ādi yesaṃ bālādīnaṃ tesaṃ vacanā asaṅgatāya vācāya aññatra aññasmiṃ",
  "anya-e0812n0:987_4": "abyāpannacittavisaye dussati duṭṭhaṃ jāyate, ummattādīnaṃyeva tathāvidhāya vācāya ucitattāti.",
  "anya-e0812n0:988_0": "96. “Vākya”miccādi. Byāpannacittānaṃ viruddhabhāvamāpannacittānaṃ vākyaṃ syādyantatyādyantapadasamudāyarūpaṃ",
  "anya-e0812n0:988_1": "vākyaṃ apetatthaṃ apagatasamudāyatthaṃ aninditaṃ viññūhi garahitaṃ na hoti, tena",
  "anya-e0812n0:988_2": "kāraṇena ummattādikānaṃ ummattavedanaṭṭādīnaṃ vacanāññatra vacanaṃ vinā anummattādivacane",
  "anya-e0812n0:988_3": "taṃ samudāyatthasambandharahitaṃ vacanaṃ dussati dosaduṭṭhaṃ hoti. Byāpannaṃ cittaṃ",
  "anya-e0812n0:988_4": "yesanti ca, apeto attho assāti ca, ummatto ādi yesanti ca viggaho.",
  "anya-e0812n0:989": "Yathā –",
  "anya-e0812n0:990": "97.",
  "anya-e0812n0:991": "Samuddo pīyate so’ya-maha’majja jarāturo;",
  "anya-e0812n0:992": "Ime gajjanti jīmūtā, sakkasse’rāvaṇo piyo.",
  "anya-e0812n0:993_0": "97. “Yathe”tyudāharati “samuddo”iccādi. Na hettha “samuddo pīyate”iccādino padasamudāyassa",
  "anya-e0812n0:993_1": "koci eko attho gayhati, yo so bandhattho siyā. Avayavatthā eva tu ayosalākākappāpaṭibhantīti",
  "anya-e0812n0:993_2": "īdisamapetatthamaninditaṃ viññeyyaṃ byāpannacittānaṃ.",
  "anya-e0812n0:994_0": "97. “Samuddo”ccādi. So ayaṃ samuddo pīyate yena kenaci pīyate, ahaṃ ajja jarāturo",
  "anya-e0812n0:994_1": "jararogābhibhūto, ime jīmūtā meghā gajjanti thanayanti. Sakkassa erāvaṇo piyoti.",
  "anya-e0812n0:994_2": "Idaṃ ninditāninditānaṃ dvinnamudāharaṇaṃ. Idaṃ vākyaṃ avayavatthamantarena samudāyato",
  "anya-e0812n0:994_3": "gamyamānatthassābhāvā apetatthaṃ nāma hoti. Īdisaṃ vākyaṃ ummattakādīhi vuttamappītikaraṃ",
  "anya-e0812n0:994_4": "na hoti, aññehi vuttaṃ pana kaṇṇe ayosalākā viya appītikaraṃ. Jarāya āturoti vākyaṃ.",
  "anya-e0812n0:995": "98.",
  "anya-e0812n0:996": "Sukhumālāvirodhitta-dittabhāvappabhāvitaṃ;",
  "anya-e0812n0:997": "Bandhanaṃ bandhapharusa-dosaṃ saṃdūsayeyya taṃ.",
  "anya-e0812n0:998_0": "98. “Sukhumāli”ccādi. Na virujjhati sīlenāti avirodhī, tassa bhāvo avirodhittaṃ.",
  "anya-e0812n0:998_1": "Sukhumālassa avirodhittaṃ yassa so dittabhāvo, tena pabhāvitaṃ vaḍḍhitaṃ saṃyuttaṃ",
  "anya-e0812n0:998_2": "taṃ bandhanaṃ bandhapharusadosaṃ saṃdūsayeyya nāsayeti attho.",
  "anya-e0812n0:999_0": "98. “Sukhumāli”ccādi. Sukhumālāvirodhittadittabhāvappabhāvitaṃ “aniṭṭhurakkharappāye”ccādinā",
  "anya-e0812n0:999_1": "vuccamānasukhumālaguṇassa aviruddhabhāvasamannāgatena vaṇṇānaṃ aññamaññasaṅgabhilakkhaṇena",
  "anya-e0812n0:999_2": "dittabhāvena piyabhāvena anubrūhitaṃ taṃ bandhanaṃ bandhapharusadosaṃ bandhapharusasaṅkhātadosaṃ",
  "anya-e0812n0:999_3": "saṃdūsayeyya nāseyya, taṃ bandhapharusadosanti vā sambandhoti. Na virujjhati sīlenāti",
  "anya-e0812n0:999_4": "avirodhī, tassa bhāvoti ca, sukhumālassa avirodhittaṃ yassāti ca, soyeva dittassa",
  "anya-e0812n0:999_5": "bhāvoti ca, tena pabhāvitanti ca vākyaṃ.",
  "anya-e0812n0:1000": "Yathā –",
  "anya-e0812n0:1001": "99.",
  "anya-e0812n0:1002": "Passantā rūpavibhavaṃ, suṇantā madhuraṃ giraṃ;",
  "anya-e0812n0:1003": "Caranti sādhū sambuddha-kāle keḷiparammukhā.",
  "anya-e0812n0:1004": "99. “Yathe”tyudāharati “passantā”iccādi. Keḷiyā kīḷāya parammukhā vigatacchandā carantīti sambandho.",
  "anya-e0812n0:1005_0": "99. “Passante”ccādi. Sādhū sajjanā sambuddhakāle sambuddhassa dharamānakāle rūpavibhavaṃ",
  "anya-e0812n0:1005_1": "tassa rūpasampattiṃ passantā cakkhuṃ santappetvā olokentā madhuraṃ giraṃ tasseva",
  "anya-e0812n0:1005_2": "bhagavato aṭṭhaṅgasamannāgataṃ madhuravacanaṃ suṇantā keḷiparammukhā kīḷāya vimukhā",
  "anya-e0812n0:1005_3": "kīḷābhiratirahitā caranti gacchanti pavattantīti. Kevalaṃ pharusasithilavaṇṇehi vinā",
  "anya-e0812n0:1005_4": "sukhuccāraṇīyavaṇṇehi sambhūtasukhumālaguṇāvirodhaaññamaññasaṅgatavaṇṇavisadappavattaguṇayuttattā",
  "anya-e0812n0:1005_5": "ettha bandhapharusadoso natthi. Keḷiyā parāni parivattitāni mukhāni etesanti viggaho.",
  "anya-e0812n0:1005_6": "Ettha kāloti kiriyā. Sā ca atthato tadākārappavattasambandhoyeva. Loko pana visuṃ",
  "anya-e0812n0:1005_7": "eko padatthoyevāti voharati. vākyadosaparihāro.",
  "anya-e0812n0:1006": "Vākyadosaparihāravaṇṇanā niṭṭhitā.",
  "anya-e0812n0:1007": "Vākyatthadosaparihāravaṇṇanā",
  "anya-e0812n0:1008": "Apakkamassa yathā –",
  "anya-e0812n0:1009": "100.",
  "anya-e0812n0:1010": "Bhāvanādānasīlāni, sammā sampāditāni’ha;",
  "anya-e0812n0:1011": "Nibbānabhogasaggādi-sādhanāni na saṃsayo.",
  "anya-e0812n0:1012": "100. “Bhāvanā”iccādi. Ettha bhāvanādīni niddisitvā yathākkamaṃ nibbānādīnaṃ niddesena apakkamadoso parihaṭo.",
  "anya-e0812n0:1013_0": "100. “Bhāvane”ccādi. Iha manussaloke sammā sampāditāni kammaphalaṃ saddahitvā yathāvidhi",
  "anya-e0812n0:1013_1": "sampāditāni attano santāne pavattāpitāni bhāvanādānasīlāni nibbānabhogasaggādisādhanāni",
  "anya-e0812n0:1013_2": "yathākkamaṃ nibbānaupabhogaparibhogasampattisagguppattiādīnaṃ hetubhāvena sādhakāni",
  "anya-e0812n0:1013_3": "honti, ettha sādhane na saṃsayo hotīti. Iha bhāvanādayo uddisitvā uddesakkamaṃ anatikkamma",
  "anya-e0812n0:1013_4": "nibbānādīnamanuddesassa katattā apakkamavākyatthadosassa okāso na hoti.",
  "anya-e0812n0:1014": "101.",
  "anya-e0812n0:1015": "Uddiṭṭhavisayo koci kopi, viseso tādiso yadi;",
  "anya-e0812n0:1016": "Anuddiṭṭhesu anudiṭṭhesu (?) neva’tthi, doso kamavilaṅghane.",
  "anya-e0812n0:1017_0": "101. “Uddiṭṭhe”ccādi. Uddiṭṭhā paṭhamaṃ yuttā atthā visayo gocaro yassa uddesānuddesasambandhavijānanalakkhaṇassa",
  "anya-e0812n0:1017_1": "visesassa so tādiso koci viseso anuddiṭṭhesu yathākkamamuddesakamānamatikkamena puna",
  "anya-e0812n0:1017_2": "atthantaranissayena parāmaṭṭhesu yadi bhaveyya, kamassa yathoddiṭṭhesu anukkamassa",
  "anya-e0812n0:1017_3": "vilaṅghane atikkame doso nevatthi.",
  "anya-e0812n0:1018_0": "101. “Uddiṭṭhe”ccādi. Uddiṭṭhavisayo paṭhamaṃ payuttatthavisayo tādiso koci viseso",
  "anya-e0812n0:1018_1": "uddesānuddesānaṃ “idamassa pubbakathanaṃ, idamassa pacchākathana”nti evaṃ aññamaññāpekkhalakkhaṇasambandhaparijānanalakkhaṇo",
  "anya-e0812n0:1018_2": "viseso anuddiṭṭhesu atthantaraṃ nissāya puna vuttesu yadi “bhaveyyā”ti seso. Kamavilaṅghane",
  "anya-e0812n0:1018_3": "uddesānuddesānaṃ kamātikkame doso satthaññūnaṃ sutikāle asahanakāraṇaṃ nevatthīti.",
  "anya-e0812n0:1018_4": "Uddiṭṭhā paṭhamuccāritā atthā visayo gocaro asseti ca, kamassa vilaṅghananti ca vākyaṃ.",
  "anya-e0812n0:1019": "Yathā –",
  "anya-e0812n0:1020": "102.",
  "anya-e0812n0:1021": "Kusalākusalaṃ abyā-kata’miccesu pacchimaṃ;",
  "anya-e0812n0:1022": "Abyākataṃ pākadaṃ na, pākadaṃ paṭhamadvayaṃ.",
  "anya-e0812n0:1023_0": "102. “Yathe”tyudāharati “kusale”ccādi. Kusalaṃ kāmāvacarādikamekavīsatividhaṃ, akusalañca",
  "anya-e0812n0:1023_1": "dvādasavidhaṃ, abyākataṃ vipākakriyāsaṅkhātamiti etesu tīsu pacchimaṃ abyākataṃ,",
  "anya-e0812n0:1023_2": "pākaṃ vipākaṃ dadātīti pākadaṃ. Neti nipātapadaṃ. Paṭhamadvayaṃ kusalākusalaṃ pākaṃ",
  "anya-e0812n0:1023_3": "dadātīti pākadanti. Ettha apākadattaṃ abyākatasseva, pākadattaṃ tesameva dvinnanti viseso daṭṭhabbo.",
  "anya-e0812n0:1024_0": "102. “Kusale”ccādi. Kusalaṃ kāmāvacarādiekavīsatikusalañca akusalaṃ dvādasavidhaṃ",
  "anya-e0812n0:1024_1": "akusalañca abyākataṃ vipākakriyārūpanibbānavasena catubbidhamabyākatañca iccesu evametesu",
  "anya-e0812n0:1024_2": "tīsu pacchimaṃ uddesakkamena pacchimamabyākataṃ pākadaṃ na vipākadāyakaṃ na hoti,",
  "anya-e0812n0:1024_3": "paṭhamadvayaṃ kusalākusalaṃ pākadaṃ yathāsakaṃ vipākadāyakaṃ hotīti. “Yathāsaṅkhyamanudeso",
  "anya-e0812n0:1024_4": "samāna”nti pāṇini 1.3.10 suttamidaṃ. anudissate iti anudeso, pacchā uccārito iccattho",
  "anya-e0812n0:1024_5": "“samānaṃ”iti sambandhechaṭṭhī (katvabodhinī) vuttattā uddiṭṭhehi samānamanuddiṭṭhānameva",
  "anya-e0812n0:1024_6": "samasaṅkhyāya labbhamānattā saṅkhyāyānatikkamo hoti. Ettha pana kusalādisabhāvato",
  "anya-e0812n0:1024_7": "tividhattepi vipākadānādānavasena duvidhakusalākusalādivisayabhūtavisesassa pavattiyā",
  "anya-e0812n0:1024_8": "vatticchāto paṭhamaṃ vattabbataṃ vinā kamena nissayanaṃ nāma natthīti apakkamadoso na hotīti.",
  "anya-e0812n0:1025": "103.",
  "anya-e0812n0:1026": "Saguṇānā’vikaraṇe, kāraṇe sati tādise;",
  "anya-e0812n0:1027": "Ocityahīnatāpatti, natthi bhūtatthasaṃsino.",
  "anya-e0812n0:1028_0": "103. “Saguṇāna”miccādi. Sotūnaṃ attatthanipphādanādike tādise kāraṇe hetumhi sati",
  "anya-e0812n0:1028_1": "bhūtaṃ yathāpavattaṃ atthaṃ attano caritalakkhaṇaṃ saṃsino vadantassa sassa attano,",
  "anya-e0812n0:1028_2": "sānaṃ vā guṇānaṃ āvikaraṇe adhikāravasena “pūjanīyataro loke”iccādikathane ocikyahīnatāya",
  "anya-e0812n0:1028_3": "āpatti pāpuṇanaṃ sambhavo natthi.",
  "anya-e0812n0:1029_0": "103. “Saguṇi”ccādi. Tādise kāraṇe sati sotūnaṃ attatthanipphādanādike tādise hetumhi",
  "anya-e0812n0:1029_1": "vijjamāne bhūtatthasaṃsino attani vijjamānakāyādisaṃvaralakkhaṇaguṇasaṅkhātamatthaṃ",
  "anya-e0812n0:1029_2": "“pūjanīyataro loke ahameko”iccādinā tādisāvasare vadantassa saguṇānaṃ sassa attano,",
  "anya-e0812n0:1029_3": "sānaṃ vā sakānaṃ guṇānaṃ āvikaraṇe pākaṭīkaraṇe ocityahīnatāpatti ocityahīnasaṅkhātadosassāpatti",
  "anya-e0812n0:1029_4": "natthīti. Sasaddassa attaattaniyavācakattā sassa attano guṇā se ca te guṇā ceti vā",
  "anya-e0812n0:1029_5": "viggaho. Bhūtoyeva attho, taṃ saṃsati vadati sīlenāti viggaho.",
  "anya-e0812n0:1030": "104.",
  "anya-e0812n0:1031": "Ocityaṃ nāma viññeyyaṃ, loke vikhyātamādarā;",
  "anya-e0812n0:1032": "Tattho’padesapabhavā, sujanā kavipuṅgavā.",
  "anya-e0812n0:1033_0": "104. “Ocitya”miccādi. Loke sattaloke vikhyātaṃ pasiddhaṃ ābālajanaṃ ābālajanānaṃ",
  "anya-e0812n0:1033_1": "(ka.) yathāsakamanurūpaṃ vijānanato ocityaṃ ucitabhāvo nāmeti pasiddhiyaṃ ādarā ādarena",
  "anya-e0812n0:1033_2": "ussāhena tato paramādaraṇīyassābhāvato, na hi anucitaṃ kiñci kenāpyādaraṇīyaṃ sabbathā",
  "anya-e0812n0:1033_3": "anassādanīyattā, viññeyyaṃ “sotūna”nti seso. Tattha tasmiṃ ocitye upadesassa paṭhamuccāraṇassa",
  "anya-e0812n0:1033_4": "uggaṇhāpanavasena pavattassa pabhavā uppattiṭṭhānabhūtā sujanā suṭṭhujanā kavipuṅgavā",
  "anya-e0812n0:1033_5": "uttamā, kaviuttamā (?) kaviseṭṭhāti vuttaṃ hoti.",
  "anya-e0812n0:1034_0": "104. “Ocitye”ccādi. Loke sattaloke vikhyātaṃ ābālapasiddhaṃ ocityaṃ nāma ādarā gāravena",
  "anya-e0812n0:1034_1": "viññeyyaṃ viññūhi ñātabbaṃ hoti, tattha ocityavisaye upadesapabhavā paṭhamuccāraṇassa",
  "anya-e0812n0:1034_2": "uppattiṭṭhānabhūtā sujanā sādhujanabhūtā kavipuṅgavā uttamakavayo bhavantīti, pasiddhaocityapadena",
  "anya-e0812n0:1034_3": "yuttattā ettha nāmasaddo pasiddhiyaṃ. Upadesassa pabhavāti ca, pumāno ca te gāvo",
  "anya-e0812n0:1034_4": "ceti ca, kavīnaṃ puṅgavāti ca vākyaṃ.",
  "anya-e0812n0:1035": "105.",
  "anya-e0812n0:1036": "Viññātocityavibhavo-",
  "anya-e0812n0:1037": "Cityahīnaṃ parihare;",
  "anya-e0812n0:1038": "Tato’cityassa sampose,",
  "anya-e0812n0:1039": "Rasaposo siyā kate.",
  "anya-e0812n0:1040_0": "105. “Viññāta”miccādi. Viññāto avabuddho yathāvuttakavivarapasādā ocityameva vibhavo",
  "anya-e0812n0:1040_1": "sampatti yena so ocityahīnaṃ nāma dūsanaṃ parihare parivajjeyya. Tato tasmā parihārato",
  "anya-e0812n0:1040_2": "hetuto ocityassa sampose suṭṭhu vaḍḍhibhāve vaḍḍhane kate rasassa assāditabbatāsaṅkhātassa",
  "anya-e0812n0:1040_3": "mādhuriyassa samposo siyā bhaveyya.",
  "anya-e0812n0:1041_0": "105. “Viññāte”ccādi. Viññātocityavibhavo tādisakavīnamanuggahena viññātaocityasaṅkhātasampattisamannāgato",
  "anya-e0812n0:1041_1": "kavi ocityahīnaṃ nāma dūsanaṃ parihare nirākareyya, tato dosaparihārato ocityassa",
  "anya-e0812n0:1041_2": "sampose upabrūhane kate sati rasaposo mādhuriyasaṅkhatassa assādetabbassa pūraṇaṃ",
  "anya-e0812n0:1041_3": "siyā bhaveyyāti. Ocityameva vibhavoti ca, viññāto ocityavibhavo yeneti ca, rasassa",
  "anya-e0812n0:1041_4": "poso puṭṭhabhāvo vuddhabhāvo (ka.) posetabbabhāvoti ca vākyaṃ.",
  "anya-e0812n0:1042": "Yathā –",
  "anya-e0812n0:1043": "106.",
  "anya-e0812n0:1044": "Yo mārasenamāsanna-māsannavijayussavo;",
  "anya-e0812n0:1045": "Tiṇāyapi na maññittha, so vo detu jayaṃ jino.",
  "anya-e0812n0:1046_0": "106. “Yathe”tyudāharati “yo”iccādi. Vijayo parābhibhavo āsanno vijayo eva ussavo",
  "anya-e0812n0:1046_1": "abbhudayo nippaṭipakkhā pavatti yassa ediso yo āsannaṃ attano samīpamupagataṃ mārasenaṃ",
  "anya-e0812n0:1046_2": "tiṇāyapi na maññittha tiṇampi na maññittha, tiṇatopi hīnaṃ maññittha, so jino māraji",
  "anya-e0812n0:1046_3": "vo tumhākaṃ jayaṃ detūti vidadhātu. Ettha jayāsīsanā “jino”ti accantamucitaṃ, yo",
  "anya-e0812n0:1046_4": "ajini pañcamāreti jino parābhibhavekaraso, tassa paresaṃ vijayappadāne sāmatthiyekayogo",
  "anya-e0812n0:1046_5": "siyāti. “Mārasenamāsannaṃ tiṇāyapi na maññitthā”ti idaṃ panettha atisamucitaṃ yato",
  "anya-e0812n0:1046_6": "samīpamupagatampi tādisaṃ mārasenaṃ tiṇatopi hīnaṃ maññi, tenassa paresaṃ vijayappadānekarasatā visesato yuttāti.",
  "anya-e0812n0:1047_0": "106. Iha satthe sabbattha saṅkhepakkamamicchantopi ācariyo ocityaṃ nāma ādarena saggarūhi",
  "anya-e0812n0:1047_1": "uggaṇhitvā payujjitabbamiccevaṃ vitthārena sisse anusāsitvā idāni ocityahīnapariharaṇatthaṃ",
  "anya-e0812n0:1047_2": "“yo mārasenamāsanne”ccādinā lakkhiyamudāharati. Āsannavijayussavo adūrasattuvijayasaṅkhātaussavo,",
  "anya-e0812n0:1047_3": "atha vā accāsannapaṭipakkhavirahappavattisaṅkhātaabhivuddhiyā samannāgato yo jino",
  "anya-e0812n0:1047_4": "āsannaṃ anekappakārabhiṃsanakarūpena attano samīpamāgataṃ mārasenaṃ mārabalaṃ tiṇāyapi",
  "anya-e0812n0:1047_5": "tiṇalavaṃ katvāpi na maññittha sallakkhaṇaṃ nākāsi, so jino so jitapañcamāro vo tumhākaṃ",
  "anya-e0812n0:1047_6": "jayaṃ detūti. Ettha yo pañcamāre jitattā jino nāma hoti, so parābhibhavane asahāyakiccattā",
  "anya-e0812n0:1047_7": "paresaṃ jayadāne sāmatthiyayuttoti “jayaṃ detū”ti kataṃ jayāsīsanamatiucitaṃ hoti,",
  "anya-e0812n0:1047_8": "jayadāne sāmatthiyasseva posakattā. “Mārasenamāsannaṃ tiṇāyapi na maññitthā”ti idaṃ",
  "anya-e0812n0:1047_9": "vattabbameva natthīti. Evaṃ accantaucitapayogena ocityahīnadoso nirākatoti. Vijayo",
  "anya-e0812n0:1047_10": "eva ussavo, āsanno vijayussavo yasseti viggaho.",
  "anya-e0812n0:1048": "107.",
  "anya-e0812n0:1049": "Āraddhakattukammādi-kamātikkamalaṅghane;",
  "anya-e0812n0:1050": "Bhaggarītivirodho’yaṃ, gatiṃ na kvāpi vindati.",
  "anya-e0812n0:1051_0": "107. “Āraddha”iccādi. Kattā ca kammañca tāni ādīni yesaṃ karaṇādīnaṃ āraddhāni vattuṃ",
  "anya-e0812n0:1051_1": "paṭṭhapitāni kattukammādīni tesaṃ kamo tassa atikkamo pariccāgo tassa laṅghane sati,",
  "anya-e0812n0:1051_2": "vattumāraddhakattukammādikamānatikkameti vuttaṃ hoti. Ayaṃ yathāvutto bhaggarītivirodho",
  "anya-e0812n0:1051_3": "kvāpi katthacipi ṭhāne gatiṃ na vindati patiṭṭhaṃ na labhate.",
  "anya-e0812n0:1052_0": "107. “Āraddhi”ccādi. Āraddhakattukammādikamātikkamalaṅghane vattumāraddhakattukammādīnaṃ",
  "anya-e0812n0:1052_1": "kamapariccāgassātikkame ayaṃ yathāvuttabhaggarītivirodho kvāpi katthacipi ṭhāne gatiṃ",
  "anya-e0812n0:1052_2": "patiṭṭhaṃ na vindati na labhateti. Āraddhāni ca tāni kattukammādīni yesaṃ karaṇādīnaṃ",
  "anya-e0812n0:1052_3": "tesaṃ kamassa atikkamo tassa laṅghananti viggaho.",
  "anya-e0812n0:1053": "Yathā –",
  "anya-e0812n0:1054": "108.",
  "anya-e0812n0:1055": "Sujanaññāna’mitthīnaṃ, vissāso no’papajjate;",
  "anya-e0812n0:1056": "Visassa siṅgino roga-nadīrājakulassa ca.",
  "anya-e0812n0:1057": "109.",
  "anya-e0812n0:1058": "Bhesajje vihite suddha-buddhādiratanattaye;",
  "anya-e0812n0:1059": "Pasāda’mācare niccaṃ, sajjane saguṇepi ca.",
  "anya-e0812n0:1060_0": "108-109. Ettha ca “sujana”miccādike “bhesajje”iccādike ca gāthādvaye chaṭṭhiyā, sattamiyā",
  "anya-e0812n0:1060_1": "ca apariccāgena nāttharītiyā bhaṅgo, cakārassekassa katattā na saddarītiyā bhaṅgo.",
  "anya-e0812n0:1060_2": "Bahūnamatthānañhi samuccayatthaṃ vākye eko vā cakāro kātabbo paṭipadaṃ vā.",
  "anya-e0812n0:1061_0": "108. “Sujane”ccādi. Sujanaññānaṃ sajjanehi aññesaṃ dujjanānañca itthīnañca visassa",
  "anya-e0812n0:1061_1": "jīvitaharaṇasamatthassa siṅgino visāṇavato ca roganadīrājakulassa ca vissāso saṃsaggo",
  "anya-e0812n0:1061_2": "na upapajjate kiñcikāle virujjhanato na yujjateti. Ettha āraddhassa chaṭṭhuntakkamassa",
  "anya-e0812n0:1061_3": "sabbattha apariccāgato attharītibhaṅgo ca, yuttaṭṭhāne ekasseva cakārassa yuttattā",
  "anya-e0812n0:1061_4": "saddarītibhaṅgo ca natthi. Casaddassa anekatthasamuccayattā “sujanaññānañcā”tiādimhi",
  "anya-e0812n0:1061_5": "vā, iha vuttaniyāmena avasāne vā, sabbattha vā yojanamarahati.",
  "anya-e0812n0:1062_0": "109. “Bhesajje”ccādigāthāyampi eseva nayo sattamīmattameva viseso. Vihite pathye",
  "anya-e0812n0:1062_1": "bhesajje osadhe ca suddhabuddhādiratanattaye ca sajjane sādhujane ca api punapi saguṇe",
  "anya-e0812n0:1062_2": "vijjamānaguṇe ca pasādaṃ attano cittapasādaṃ niccaṃ satataṃ ācare sappuriso kareyya seveyyāti.",
  "anya-e0812n0:1063": "Sasaṃsayassa yathā –",
  "anya-e0812n0:1064": "110.",
  "anya-e0812n0:1065": "Munindacandimāloka-",
  "anya-e0812n0:1066": "Rasalolavilocano;",
  "anya-e0812n0:1067": "Jano’vakkantapantho’va,",
  "anya-e0812n0:1068": "Raṃsidassanapīṇito.",
  "anya-e0812n0:1069": "110. “Muninde”ccādi. Ettha raṃsisaddo sasaṃsayaṃ pariharati.",
  "anya-e0812n0:1070_0": "110. Sasaṃsayaparihāralakkhiyabhūtā “munindi”ccādigāthā anantaraparicchede vuttatthāva.",
  "anya-e0812n0:1070_1": "Raṃsisaddoyeva hi viseso, ettha raṃsisaddena suṇantānaṃ uppajjamānasaṃsayena sasaṃsayabhūtaṃ bandhadosamohatīti.",
  "anya-e0812n0:1071": "111.",
  "anya-e0812n0:1072": "Saṃsayāyeva yaṃ kiñci, yadi kīḷādihetunā;",
  "anya-e0812n0:1073": "Payujjate na doso’va, sasaṃsayasamappito.",
  "anya-e0812n0:1074": "111. “Saṃsaye”ccādi. Kīḷādīti ādisaddena ākiṇṇasammantanādiṃ saṅgaṇhāti, kīḷādihetunā yaṃ kiñci saṃsayāyeva yadi payujjateti sambandho.",
  "anya-e0812n0:1075_0": "111. “Saṃsayāyeve”ccādi. Kīḷādihetunā kīḷāsambādhasammantanādikāraṇena yaṃ kiñci",
  "anya-e0812n0:1075_1": "saṃsayuppādanasamatthaṃ yaṃ kiñci padaṃ saṃsayāya eva sotūnaṃ uppajjamānasaṃsayatthameva",
  "anya-e0812n0:1075_2": "yadi payujjate tasmiṃ bandhane vattārehi payujjate ce, sasaṃsayasamappito sasaṃsayadosasahito",
  "anya-e0812n0:1075_3": "bandho na dosova aduṭṭhovāti. Sasaṃsayena samappitoti viggaho.",
  "anya-e0812n0:1076": "Yathā –",
  "anya-e0812n0:1077": "112.",
  "anya-e0812n0:1078": "Yāte dutiyaṃnilayaṃ, gurumhi sakagehato;",
  "anya-e0812n0:1079": "Pāpuṇeyyāma niyataṃ, sukha’majjhayanādinā.",
  "anya-e0812n0:1080_0": "112. “Yāte”ccādi. Gurumhi ajjhāpake sakagehato attano mūlanilayato dutiyaṃ nilayaṃ",
  "anya-e0812n0:1080_1": "dutiyaṃ gharaṃ yāte sati niyatamekantamajjhayanādinā sukhaṃ pāpuṇeyyāmāti ayamanicchitattho.",
  "anya-e0812n0:1080_2": "Gurumhi surācariye suraccācariye (ka.) sakagehato attano jātarāsito dutiyaṃ nilayaṃ",
  "anya-e0812n0:1080_3": "dutiyaṃ rāsiṃ yāte sati niyatamajjhayanādinā sukhaṃ pāpuṇeyyāmāti ayamettha icchitattho.",
  "anya-e0812n0:1081_0": "112. “Yāte”ccādi. Gurumhi ācariye sakagehato attano vāsāgārato dutiyaṃ nilayaṃ dutiyaṃ",
  "anya-e0812n0:1081_1": "gharaṃyāte sati, ayamanicchitattho. Gurumhi surācariye sakagehato attano jātarāsito",
  "anya-e0812n0:1081_2": "dutiyaṃ nilayaṃ dutiyaṃ rāsiṃ yāte gate sati anukūlattā niyatamekantena ajjhayanādinā",
  "anya-e0812n0:1081_3": "uggahaṇādinā sukhaṃ mānasikasukhaṃ, no ce sukhakāraṇaṃ ganthaparisamattiṃ pāpuṇeyyāmāti.",
  "anya-e0812n0:1081_4": "Ubhayapakkhassāpi aparatthe attho sādhāraṇo hoti. Ettha ajjhayanasaddasannidhānena",
  "anya-e0812n0:1081_5": "payuttagurusaddassa ācariyatthavācakattepi icchitatthagopanatthaṃ payuttattā aduṭṭhoti.",
  "anya-e0812n0:1082": "113.",
  "anya-e0812n0:1083": "Subhagā bhaginī sā’yaṃ, etassi’ccevamādikaṃ;",
  "anya-e0812n0:1084": "Na “gāmma”miti niddiṭṭhaṃ, kavīhi sakalehipi.",
  "anya-e0812n0:1085": "113. “Subhagā”iccādi. Iccevamādikaṃ bhaginīiccevamādikaṃ.",
  "anya-e0812n0:1086_0": "113. “Subhage”ccādi. Etassa purisassa sā ayaṃ bhaginī subhagā sundarāti iccevamādikaṃ",
  "anya-e0812n0:1086_1": "sakalehi kavīhi api na gāmmamiti gāmmadosena na duṭṭhamiti niddiṭṭhanti. Subhaṃ sundarabhāvaṃ",
  "anya-e0812n0:1086_2": "gatāti “subhagā”ti aggahetvā bahubbīhisamāse kate labbhamānatthassa asabbhabhāvepi",
  "anya-e0812n0:1086_3": "kavīnaṃ cittakhedaṃ na janetīti adhippāyo. Iti evaṃ ayaṃ pakāro ādi assa īdisassa vākyassāti vākyaṃ.",
  "anya-e0812n0:1087": "114.",
  "anya-e0812n0:1088": "Duṭṭhālaṅkāravigame, sobhanālaṅkatikkamo;",
  "anya-e0812n0:1089": "Alaṅkāraparicchede, āvibhāvaṃ gamissati.",
  "anya-e0812n0:1090": "114. “Duṭṭha”iccādi. Duṭṭhālaṅkārassa dosadūsitassa alaṅkārassa vigame apagame sati.",
  "anya-e0812n0:1091_0": "114. “Duṭṭhi”ccādi. Duṭṭhālaṅkāravigame dosaduṭṭhassa alaṅkārassa apagame sati sobhanālaṅkatikkamo",
  "anya-e0812n0:1091_1": "pasatthānamalaṅkārānaṃ pavattiākāro alaṅkāraparicchede alaṅkārapakāsakattā tannāmake",
  "anya-e0812n0:1091_2": "paricchede āvibhāvaṃ pakāsattaṃ gamissati pāpuṇissatīti. Paricchijjatīti paricchedo.",
  "anya-e0812n0:1091_3": "Alaṅkārapakāsakattā tadatthena alaṅkāro ca so paricchedo ceti viggaho.",
  "anya-e0812n0:1092": "115.",
  "anya-e0812n0:1093": "Dose parīharitumesa varo’padeso,",
  "anya-e0812n0:1094": "Satthantarānusaraṇena kato mayevaṃ;",
  "anya-e0812n0:1095": "Viññāyi’maṃ guruvarāna’dhikappasādā,",
  "anya-e0812n0:1096": "Dose paraṃ parihareyya yasobhilāsī.",
  "anya-e0812n0:1097": "Iti saṅgharakkhitamahāsāmipādaviracite",
  "anya-e0812n0:1098": "Subodhālaṅkāre",
  "anya-e0812n0:1099": "Dosaparihārāvabodho nāma",
  "anya-e0812n0:1100": "Dutiyo paricchedo.",
  "anya-e0812n0:1101_0": "115. “Dose”iccādi. Dose yathāvutte padadosādike pariharituṃ pariccajituṃ eso varo",
  "anya-e0812n0:1101_1": "uttamo upadeso satthantarānaṃ bahūnaṃ anusaraṇena anugamena anupagamena (ka.) mayā",
  "anya-e0812n0:1101_2": "evaṃ kato nipphādito, imaṃ upadesaṃ guruvarānaṃ adhikappasādā mahatā pasādena na",
  "anya-e0812n0:1101_3": "appakena, tathāvidhena tādisassa mahato atthassa apasijjhanato, viññāya jānitvā ādarato",
  "anya-e0812n0:1101_4": "kareyya dose yathāvutte dose yaso parisuddhabandhanaṃ kriyālakkhaṇato ekantena kittihetuttā,",
  "anya-e0812n0:1101_5": "taṃsabbhāvā kitti vā, taṃ abhilasati sīleneti yasobhilāsī paraṃ accantameva parihareyya dūrato kareyya.",
  "anya-e0812n0:1102": "Iti subodhālaṅkāre mahāsāmināmikāyaṃ ṭīkāyaṃ",
  "anya-e0812n0:1103": "Dosaparihārāvabodhaparicchedo dutiyo.",
  "anya-e0812n0:1104_0": "115. “Dose”ccādi. Dose yathāvuttapadadosādike pariharitumapanetuṃ varo uttamo eso",
  "anya-e0812n0:1104_1": "upadeso satthantarānusaraṇena bahūnaṃ bāhirasatthānaṃ anussatiyā mayā evaṃ anantaruddiṭṭhakkamena",
  "anya-e0812n0:1104_2": "kato viracito, imaṃ upadesaṃ guruvarānaṃ adhikappasādā adhikappasādena viññāya sabhāvato",
  "anya-e0812n0:1104_3": "ñatvā yasobhilāsī yasapaṭilābhakāraṇattā kāraṇe kāriyopacārena dosāpagamena parisuddhabandhanaṃ",
  "anya-e0812n0:1104_4": "vā tādisabandhanahetu uppajjamānakittiṃ vā icchanto paññavā dose yathāvuttadose paraṃ",
  "anya-e0812n0:1104_5": "atisayena parihareyya dūrato kareyyāti. Ettha pubbaddhena dosaparihāraparicchedassa",
  "anya-e0812n0:1104_6": "pasatthabhāvo dassito, aparaddhena sissajanānusāsanaṃ dassitaṃ hoti. Tathā pubbaddhena",
  "anya-e0812n0:1104_7": "karuṇāpubbaṅgamapaññākiccaṃ dassitaṃ, aparaddhena paññāpubbaṅgamakaruṇākiccaṃ dassitaṃ.",
  "anya-e0812n0:1104_8": "Tathā pubbaddhena attahitasampatti, aparaddhena parahitasampatti dassitāti. Evamanekākāradīpikāya",
  "anya-e0812n0:1104_9": "imāya gāthāya paricchedaṃ nigameti. Aññe satthā satthantarā, antarasaddo hi aññasaddapariyāyo.",
  "anya-e0812n0:1104_10": "Yathā “gāmantaraṃ na gaccheyyā”ti. Yasaṃ abhilasati sīlenāti vākyaṃ.",
  "anya-e0812n0:1105": "Iti subodhālaṅkāranissaye",
  "anya-e0812n0:1106": "Dutiyo paricchedo.",
  "anya-e0812n0:1107": "3. Guṇāvabodhapariccheda",
  "anya-e0812n0:1108": "Anusandhivaṇṇanā",
  "anya-e0812n0:1109": "116.",
  "anya-e0812n0:1110": "Sambhavanti guṇā yasmā,",
  "anya-e0812n0:1111": "Dosāne’va’matikkame;",
  "anya-e0812n0:1112": "Dassessaṃ te tato dāni,",
  "anya-e0812n0:1113": "Sadde sambhūsayanti ye.",
  "anya-e0812n0:1114_0": "116. Evaṃ dosaparihāropadesaṃ dassetvā idāni dosaparihārā samupagataguṇaṃ upadassitumadhikāraṃ",
  "anya-e0812n0:1114_1": "viracayanto āha “sambhavanti”iccādi. Dosānaṃ yathāvuttānaṃ padadosādīnaṃ evaṃ yathāvuttanayena",
  "anya-e0812n0:1114_2": "atikkame sati guṇā dhammā saddālaṅkārasabhāvā pasādādayo yasmā kāraṇā sambhavanti",
  "anya-e0812n0:1114_3": "sijjhanti, tañca “pasādo kiliṭṭhādīnaṃ vajjanā sambhavatī”tyādinā yathāyogaṃ viññeyyaṃ,",
  "anya-e0812n0:1114_4": "tato tasmā kāraṇā ye guṇā sadde sambhūsayanti alaṅkaronti, te saddālaṅkārasaṅkhāte",
  "anya-e0812n0:1114_5": "guṇe idāni dassessaṃ upadisissāmi.",
  "anya-e0812n0:1115_0": "116. Evaṃ dosaparihārapavesopāyaṃ dassetvā idāni yathāvuttadosānaṃ parihārena “bandhanissitaguṇā",
  "anya-e0812n0:1115_1": "ete”ti dassetuṃ pubbāparaparicchedānaṃ sambandhaṃ ghaṭento “sambhavanti”ccādigāthamāha.",
  "anya-e0812n0:1115_2": "Dosānaṃ niddiṭṭhapadadosādīnaṃ evaṃ anantaraparicchede niddiṭṭhakkamena atikkame",
  "anya-e0812n0:1115_3": "sati guṇā pasādādisaddālaṅkārasaṅkhātā pasādādayo saddadhammā yasmā sambhavanti,",
  "anya-e0812n0:1115_4": "tato ye saddadhammā sadde sambhūsayanti sajjanti, te saddadhamme dassessaṃ pakāsissāmīti.",
  "anya-e0812n0:1115_5": "Ettha kiliṭṭhadosabyākiṇṇadosaparihārehi pasādālaṅkāro sijjhati, sesāpi yathālābhato ñātabbā.",
  "anya-e0812n0:1116": "Saddālaṅkārauddesavaṇṇanā",
  "anya-e0812n0:1117": "117.",
  "anya-e0812n0:1118": "Pasādo’jo madhuratā,",
  "anya-e0812n0:1119": "Samatā sukhumālatā;",
  "anya-e0812n0:1120": "Sileso’dāratā kanti,",
  "anya-e0812n0:1121": "Atthabyattisamādhayo.",
  "anya-e0812n0:1122_0": "117. Idāni te vibhajati “pasādo”iccādinā pasatthi pasādo pakāsatthatā, ojo samāsavuttibāhullaṃ",
  "anya-e0812n0:1122_1": "atthapāriṇatyañca, madhuratā saddānaṃ rasavantatā, samatā pajjāpekkhāya catunnaṃ",
  "anya-e0812n0:1122_2": "pādānamekajātiyasambandhatā, gajjāpekkhāya tu padānaṃ, sukhumālatā apharusakkharabāhullaṃ,",
  "anya-e0812n0:1122_3": "silesanaṃ sileso bandhagāravaṃ, udāratā ukkaṃsatā kenaci atthena sanāthatā visiṭṭhavisesanayuttatā",
  "anya-e0812n0:1122_4": "ca, kanti sabbalokamanoharatā, atthabyatti siddhena ñāyena vā abhidheyyassa gahaṇaṃ,",
  "anya-e0812n0:1122_5": "samādhi lokappatītyanusāriamukhyatthatā, tesu ojaudāratā saddatthaguṇā, samādhi atthaguṇo,",
  "anya-e0812n0:1122_6": "atthānugāmittā ettha saddānaṃ, aññe tu saddaguṇāva.",
  "anya-e0812n0:1123_0": "117. Idāni “pasādojo”iccādinā te saddālaṅkāre kamena vibhajituṃ uddisati. Pasādo",
  "anya-e0812n0:1123_1": "pasannaphaḷikāvali attani āvunitarattakambalasuttamiva saddānaṃ atthassa pasādanasaṅkhāto",
  "anya-e0812n0:1123_2": "pasādālaṅkāro ca, ojo samāsavuttibāhulyaatthapāriṇatyasaṅkhato saddatthānaṃ guṇo",
  "anya-e0812n0:1123_3": "ca, madhuratā saddānaṃ rasavantabhāvasaṅkhātakaṇṇamadhuratā ca, samatā pajje pādassa",
  "anya-e0812n0:1123_4": "sutito sadisatā ca, gajje padānaṃ tatheva sadisatāti evaṃ pādānaṃ padānañca tulyaguṇatā",
  "anya-e0812n0:1123_5": "ca, sukhumālatā vaṇṇānaṃ atipharusaatisithilabhāvaṃ vinā samappamāṇamuduguṇo ca,",
  "anya-e0812n0:1123_6": "sileso ṭhānakaraṇādisambhūtasabhāgavaṇṇasutīhi acchiddaguruguṇo ca, udāratā ukkaṭṭhena",
  "anya-e0812n0:1123_7": "kenaci atthena bandhassa sajjitabhāvo ca, visiṭṭhavisesanapadena yuttatā ca, kanti",
  "anya-e0812n0:1123_8": "sabbesaṃ piyaguṇatā ca, atthabyatti icchitatthassa siddhena vā nyāyena vā supākaṭabhāvo",
  "anya-e0812n0:1123_9": "ca, samādhayo lokappatītianatikkantaaññadhammāropanena amukhyatthatā cāti ime saddatthaguṇā",
  "anya-e0812n0:1123_10": "dasa honti. “Samādhayo”ti tasseva bahuttaṃ dīpeti, imesu dasasu ojodāratāti dve saddatthaguṇā,",
  "anya-e0812n0:1123_11": "samādhi atthaguṇo pariyāyena tadatthajotakasaddaguṇopi, sesā satta saddaguṇā eva,",
  "anya-e0812n0:1123_12": "ete sabbepi alaṅkaronti bandhamanenāti vākyena alaṅkārā nāma.",
  "anya-e0812n0:1124": "Saddālaṅkārapayojanavaṇṇanā",
  "anya-e0812n0:1125": "118.",
  "anya-e0812n0:1126": "Guṇehe’tehi sampanno, bandho kavimanoharo;",
  "anya-e0812n0:1127": "Sampādayati kattūnaṃ, kittimaccantanimmalaṃ.",
  "anya-e0812n0:1128_0": "118. “Guṇehi”ccādi. Etehiyeva vuttehi dasahi guṇehi dhammehi saddālaṅkārasabbhāvehi",
  "anya-e0812n0:1128_1": "sampanno yutto samiddho vā kavīnaṃ mano harati savase vattetīti kavimanoharo kavihadayahilādakārī",
  "anya-e0812n0:1128_2": "bandho kattūnaṃ bandhantānaṃ kavīnaṃ accantanimmalaṃ atisayaparisuddhaṃ aguṇalesenāpa’nālimpattā",
  "anya-e0812n0:1128_3": "kittiṃ guṇaghosaṃ sampādayati nipphādeti.",
  "anya-e0812n0:1129_0": "118. “Guṇe”ccādi. Etehi guṇehi imehi saddālaṅkārasaṅkhātadasavidhasaddadhammehi sampanno",
  "anya-e0812n0:1129_1": "samannāgato samiddho vā bandho pajjādibandho kavimanoharo attano niravajjattā kavīnaṃ",
  "anya-e0812n0:1129_2": "cittaṃ pīṇento kattūnaṃ racayantānaṃ accantanimmalaṃ appakadosenāpi asammissattā",
  "anya-e0812n0:1129_3": "atiparisuddhaṃ kittiṃ bandhanavisayabhūtayasorāsiṃ sampādayati nipphādetīti. Iminā",
  "anya-e0812n0:1129_4": "kāraṇena bandhassa yathāvuttadasavidhaguṇapariggaho saussāhaṃ kātabboti adhippāyo.",
  "anya-e0812n0:1129_5": "Mano haratīti manoharo, kavīnaṃ manoharo kavimanoharoti viggaho.",
  "anya-e0812n0:1130": "Saddālaṅkāraniddesavaṇṇanā",
  "anya-e0812n0:1131": "119.",
  "anya-e0812n0:1132": "Adūrāhitasambandha-subhagā yā padāvali;",
  "anya-e0812n0:1133": "Supasiddhābhidheyyā’yaṃ, pasādaṃ janaye yathā.",
  "anya-e0812n0:1134_0": "119. Idāni yathoddesānamesaṃ niddesaṃ sodāharaṇaṃ karonto āha “adūra”iccādi. Adūre",
  "anya-e0812n0:1134_1": "āsanne adūrena vā adūrāhitakriyākattukammādipadavasena āhito ṭhapito kato sambandho",
  "anya-e0812n0:1134_2": "anvayo, tena subhagā manoharā supasiddho suppakāso sugammo abhidheyyo attho yassā",
  "anya-e0812n0:1134_3": "sāti tathā, na tu bhāvattho tassa sabhāvagambhīrattā. Vuttañhi –",
  "anya-e0812n0:1135": "“Kavīna’dhippāya’masaddagocaraṃ,",
  "anya-e0812n0:1136": "Pade phurantaṃ mudukamhi kevalaṃ;",
  "anya-e0812n0:1137": "Visanti bhāvāvagamā katassamā,",
  "anya-e0812n0:1138": "Pakāsayantyā’katiyo tu tādisā”ti.",
  "anya-e0812n0:1139": "Tādisā yā padāvali padapanti ayaṃ pasādaṃ tannāmakaṃ guṇaṃ janaye uppādayati. Yathāti tamudāharati.",
  "anya-e0812n0:1140_0": "119. Idāni uddesakkamena etesaṃ saddālaṅkārādīnaṃ niddesaṃ sodāharaṇaṃ dassento āha",
  "anya-e0812n0:1140_1": "“adūrāhite”ccādi. Adūre āsannapadese tadupacārena āsanne vā āhito kriyāya, laddhakriyāyogakattukammādipadānaṃ",
  "anya-e0812n0:1140_2": "vasena ca kato, no ce vinyāsavasena ṭhapito vā sambandho icchitatthapatītikkamena",
  "anya-e0812n0:1140_3": "aññamaññāpekkhalakkhaṇakriyākārakayogo tena subhagā manoharā, supasiddho pasiddhatthavisaye",
  "anya-e0812n0:1140_4": "saddapayogato atipākaṭo abhidheyyo saddattho yassā sā ayaṃ padāvali padapanti pasādaṃ",
  "anya-e0812n0:1140_5": "pasādanāmakaṃ guṇaṃ janaye uppādayati. Yathāti lakkhiyaṃ dasseti. Adūre āhitoti vā,",
  "anya-e0812n0:1140_6": "upacaritattā adūro ca so āhito cāti vā, so ca so sambandho ceti ca, tena subhagāti",
  "anya-e0812n0:1140_7": "ca, su atisayena pasiddhoti ca, so abhidheyyo asseti ca vākyaṃ. Ettha supasiddho",
  "anya-e0812n0:1140_8": "nāma saddattho, adhippāyattho pana pakatigambhīro. Vuttañhi –",
  "anya-e0812n0:1141": "“Kavīna’dhippāya’masaddagocaraṃ,",
  "anya-e0812n0:1142": "Pade phurantaṃ mudukamhi kevalaṃ;",
  "anya-e0812n0:1143": "Visanti bhāvāvagamā katassamā,",
  "anya-e0812n0:1144": "Pakāsayantyā’katiyo tu tādisā”ti.",
  "anya-e0812n0:1145_0": "Tassattho – asaddagocaraṃ saddassa avisayaṃ hutvā mudukamhi pade kevalaṃ visuṃ phurantaṃ",
  "anya-e0812n0:1145_1": "cāpentaṃ kavīnadhippāyaṃ kavīnamajjhāsayaṃ katassamā saddatthavisaye kataparicayā",
  "anya-e0812n0:1145_2": "paṇḍitā bhāvāvagamā padatthāvabodhena visanti pavisanti, tādisā ākatiyo tu saddasaddatthānaṃ",
  "anya-e0812n0:1145_3": "ākārā pakāsayanti adhippāyatthaṃ jotentīti.",
  "anya-e0812n0:1146": "120.",
  "anya-e0812n0:1147": "Alaṅkarontā vadanaṃ, munino’dhararaṃsiyo;",
  "anya-e0812n0:1148": "Sobhante’ruṇaraṃsī’va, sampatantā’mbujodare.",
  "anya-e0812n0:1149_0": "120. “Alaṅkarontā”iccādi. Munino sammāsambuddhassa vadanaṃ sabhāvamadhurapakatimukhaṃ",
  "anya-e0812n0:1149_1": "alaṅkarontā sajjantā sobhayamānā adharānaṃ raṃsiyo supakkabimbaphalopamaoṭṭhayugaḷavinissaṭabahutarakanticchitābhā",
  "anya-e0812n0:1149_2": "muninoti viññāyati sutattā. Ambujodare tā kālopanatapupphakāsaramaṇīye padumabbhantare",
  "anya-e0812n0:1149_3": "sampatantā pavattamānā aruṇaraṃsīva bālasūriyaraṃsiyo viya sobhante virājanti.",
  "anya-e0812n0:1150_0": "120. “Alaṅkaronte”ccādi. Munino vadanaṃ pakatisundaramukhaṃ alaṅkarontā sajjantā",
  "anya-e0812n0:1150_1": "adhararaṃsiyo tasseva munino oṭṭhadvayato nikkhantakantisamūhā ambujodare vikasanānurūpakālābhimukhe",
  "anya-e0812n0:1150_2": "padumagabbhe upaḍḍhavikasiteti vuttaṃ hoti. Sampatantā pavattamānā aruṇaraṃsī iva",
  "anya-e0812n0:1150_3": "bālasūriyaraṃsīva sobhante dibbantīti. Ettha adūrasambandhaṃ pasiddhatthañca nissāya",
  "anya-e0812n0:1150_4": "pasādaguṇo pākaṭo. Adhararaṃsīnaṃ munisambandho sutānumitasambandhesu sutasambandhassa",
  "anya-e0812n0:1150_5": "balavattā sutānumitesu sutasambandho balavā (paribhāsendusere 112), kākakkhigoḷakanayena",
  "anya-e0812n0:1150_6": "vā labbhatīti. Adhare raṃsīti ca, ambujassa udaranti ca vākyaṃ.",
  "anya-e0812n0:1151": "121.",
  "anya-e0812n0:1152": "Ojo samāsabāhulya-",
  "anya-e0812n0:1153": "Meso gajjassa jīvitaṃ;",
  "anya-e0812n0:1154": "Pajjepya’nākulo so’yaṃ,",
  "anya-e0812n0:1155": "Kanto kāmīyate yathā.",
  "anya-e0812n0:1156_0": "121. “Ojo”iccādi. Samāsassa ekatthavuttiyā bāhulyaṃ bhiyyobhāvo ityanuvaditvā puna",
  "anya-e0812n0:1156_1": "ojo vidhīyate, eso ojo samāsabāhullalakkhaṇo gajjassa vuttirūpassa jīvitaṃ hadayaṃ",
  "anya-e0812n0:1156_2": "sāraṃ tappadhānattā gajjassa, na pajjassa, soyaṃ ojo anākulo agahano atoyeva kanto",
  "anya-e0812n0:1156_3": "hadayaṅgamo, pajjepi na kevalaṃ gajje kāmīyate payujjate. Yathetyudāharati.",
  "anya-e0812n0:1157_0": "121. Idāni ojaguṇaṃ dasseti “ojo”ccādinā. Ojo nāma samāsabāhulyaṃ bhinnatthesu pavattasaddānaṃ",
  "anya-e0812n0:1157_1": "ekatthapavattilakkhaṇassa samāsassa bahulatā, eso ojo gajjassa gajjabandhassa jīvitaṃ",
  "anya-e0812n0:1157_2": "hadayaṃ, jīvitasīsena hadayasaṅkhataṃ cittaṃ vuttanti veditabbaṃ. So ayaṃ ojo anākulo",
  "anya-e0812n0:1157_3": "nibyākulo kanto tatoyeva viññūnaṃ piyabhūto pajjepi pajjabandhepi kāmīyate kavīhi",
  "anya-e0812n0:1157_4": "payujjateti. Bahulassa bhāvo bāhulyaṃ, samāsassa bāhulyanti viggaho. Gajjabandhādhikārassābhāvā",
  "anya-e0812n0:1157_5": "pajjavisayassa ojaguṇassa lakkhiyaṃ dasseti “yathe”ccādinā.",
  "anya-e0812n0:1158": "122.",
  "anya-e0812n0:1159": "Munindamandasañjāta-hāsacandanalimpitā;",
  "anya-e0812n0:1160": "Pallavā dhavalā tasse-vekonā’dharapallavo.",
  "anya-e0812n0:1161_0": "122. “Muninda”iccādi. Munindassa mandaṃ īsakaṃ sañjāto pavatto taṃsabhāvattā bhagavato",
  "anya-e0812n0:1161_1": "hāsassa yasassa (ka.) hāso hasitaṃ sova candanamiva candanaṃ dhavalattarūpattā, tena",
  "anya-e0812n0:1161_2": "limpitā upadehitā pallavā sabbāni kilasayāni “idameve”ti niyamābhāvato, dhavalā pakativaṇṇapariccāgena",
  "anya-e0812n0:1161_3": "sukkā ahesuṃ gāhāpitattā saguṇassa tādisavisiṭṭhassa paṭilābhato, evaṃ santepi tassa",
  "anya-e0812n0:1161_4": "munindasseva eko aññassa tādisassābhāvā adharapallavo na dhavalo dhavalo nāhosi.",
  "anya-e0812n0:1161_5": "Accāsannadesiyopi bahumantabbo’ya’massānubhāvoti.",
  "anya-e0812n0:1162": "“Pemāvabandhahadaye sadaye jinasmiṃ,",
  "anya-e0812n0:1163": "Tasmiṃ nu kiṃ kumatayo bhavatha’ppasannā;",
  "anya-e0812n0:1164": "Kiṃ tena vo na vihitaṃ hita’muggadugga-",
  "anya-e0812n0:1165": "Saṃsārasāgarasamuttaraṇāvasānaṃ”.",
  "anya-e0812n0:1166_0": "Iccaparamudāharaṇaṃ. Evametādiso anākulo kanto ojo jānitabboti. Nanu ca ya-tasaddānaṃ",
  "anya-e0812n0:1166_1": "nicco sambandho, tasmā kathaṃ “tasseveko nādharapallavo”ti ettha yasaddābhāvoti?",
  "anya-e0812n0:1166_2": "Saccaṃ, kintu pakkantavisayo, tathā pasiddhavisayo, anubhūtavisayo ca tasaddo yasaddaṃ nāpekkhate. Yathā –",
  "anya-e0812n0:1167": "“Savāsane kilese so, eko sabbe nighātiya;",
  "anya-e0812n0:1168": "Ahu susuddhasantāno, pūjānañca sadāraho”.",
  "anya-e0812n0:1169": "Iccādi. Ettha buddho “buddhānussatimādito”ti pakkanto.",
  "anya-e0812n0:1170": "Pasiddhavisayo yathā –",
  "anya-e0812n0:1171": "“Aggiṃ pakkhanda’ atha vā, ‘pabbataggā pate’ti vā;",
  "anya-e0812n0:1172": "Yadi vakkhati kattabbaṃ, ñātakārīhi so jino”.",
  "anya-e0812n0:1173": "Iccādi.",
  "anya-e0812n0:1174": "Anubhūtavisayo yathā –",
  "anya-e0812n0:1175": "“Atītaṃ nānusocāmi, nappajappāma’nāgataṃ;",
  "anya-e0812n0:1176": "Paccuppannena yāpemi, tena vaṇṇo pasīdati”.",
  "anya-e0812n0:1177": "Iccādi.",
  "anya-e0812n0:1178": "Yasaddo tuttaravākyaṭṭho pubbavākye tasaddameva gamayati. Yathā –",
  "anya-e0812n0:1179": "“Bodhiṃ namāmi natibhājanamaccuḷāraṃ,",
  "anya-e0812n0:1180": "Puññākaraṃ bhuvanamaṇḍalasotthibhūtaṃ;",
  "anya-e0812n0:1181": "Yo cakkhusotasatigocarataṃ sameto,",
  "anya-e0812n0:1182": "Dosāridappamathane’karaso budhānaṃ”.",
  "anya-e0812n0:1183": "Iccādi.",
  "anya-e0812n0:1184": "Pubbavākyopātto tu yasaddo uttaravākyetasaddopādānaṃ vinā sākaṅkhe vākyassa ūnattaṃ janeti. Ettha pakkantavisayo tasaddo.",
  "anya-e0812n0:1185_0": "122. Munindassa mandaṃ īsakaṃ sañjāto pavatto hāsoyeva sitaṃ candanacuṇṇamiva tena",
  "anya-e0812n0:1185_1": "limpitā ālepitā pallavā rukkhalatādīnaṃ pakatirattāni kisalayāni dhavalā saguṇapariccāgena",
  "anya-e0812n0:1185_2": "setā ahesuṃ, tathāpi tasseva tathāgatassa eko atulo asahāyo vā adharapallavo dantāvaraṇasaṅkhātapallavo",
  "anya-e0812n0:1185_3": "na raṃsisaṃsaṭṭhopi samīpaṭṭhopi dhavalo seto nāhosi. Evamettha agahanasamāsabāhulyaṃ dīpitaṃ hoti.",
  "anya-e0812n0:1186": "“Pemāvabandhahadaye sadaye jinasmiṃ,",
  "anya-e0812n0:1187": "Tasmiṃ nu kiṃ kumatayo bhavatha’ppasannā;",
  "anya-e0812n0:1188": "Kiṃ tena vo na vihitaṃ hita’muggadugga-",
  "anya-e0812n0:1189": "Saṃsārasāgarasamuttaraṇāvasāna”nti.",
  "anya-e0812n0:1190_0": "Aparamudāharaṇaṃ. Tassattho – kumatayo he aññāṇā! Pemāvabandhahadaye sabbesu tumhesu",
  "anya-e0812n0:1190_1": "niccaṃ pavattitadaḷhapemānubandhacitte sadaye tatoyeva dayāsahite tasmiṃ jinasmiṃ",
  "anya-e0812n0:1190_2": "visayabhūte kiṃ nu kasmā appasannā bhavatha, tathā hi vo tumhākaṃ tena jinena uggo",
  "anya-e0812n0:1190_3": "dāruṇo ca, duggo gantumasakkuṇeyyo ca, soyeva saṃsārasāgaro tassa samuttaraṇaṃ pariyantappattiyeva",
  "anya-e0812n0:1190_4": "avasānaṃ yassa taṃ na vihitaṃ akataṃ hitaṃ vuddhi nāma kiṃ hoti, na hoteva. Etthāpi",
  "anya-e0812n0:1190_5": "samāsassa pākaṭattā ojo guṇo kanto hotīti.",
  "anya-e0812n0:1191_0": "Nanu ya-tasaddānaṃ niccasambandhoti kathaṃ “tasseveko”ti ca “tasmiṃ nu kiṃ kumatayo”ti",
  "anya-e0812n0:1191_1": "ca iccādīsu heṭṭhā vuttayasaddo natthīti? Saccaṃ, tathāpi pakkantatthavisayo, pasiddhatthavisayo,",
  "anya-e0812n0:1191_2": "anubhūtatthavisayo vā tasaddo yasaddaṃ nāpekkhati. Tathā hi –",
  "anya-e0812n0:1192": "“Savāsane kilese so, eko sabbe nighātiya;",
  "anya-e0812n0:1193": "Ahu susuddhasantāno, pūjānañca sadāraho”ti.",
  "anya-e0812n0:1194": "Evamādīsu “so”ti niddiṭṭhatasaddo “buddhānussatimādito”ti ettha atītena buddhasaddena vacanīyavisayo hoti.",
  "anya-e0812n0:1195": "“Aggiṃ pakkhanda’ athavā, ‘pabbataggā pate’ti vā;",
  "anya-e0812n0:1196": "Yadi vakkhati kattabbaṃ, ñātakārīhi so jino”ti.",
  "anya-e0812n0:1197": "Evamādīsu tasaddo ñātakārīhi kattabbattā pasiddhabuddhapadatthavisayo.",
  "anya-e0812n0:1198": "“Atītaṃ nānusocāmi, nappajappāma’nāgataṃ;",
  "anya-e0812n0:1199": "Paccuppannena yāpemi, tena vaṇṇo pasīdatī”ti.",
  "anya-e0812n0:1200_0": "Evamādīsu tasaddo ananusocananappajappanayāpanasaṅkhātavijānanavasena anubhūtatthavisayo,",
  "anya-e0812n0:1200_1": "tasmā tīsupi ṭhānesu tasaddo yasaddaṃ nāpekkhate. Ettha pana pakkantavisayo tasaddo",
  "anya-e0812n0:1200_2": "adhippeto. Apica uttaravākye ṭhito yasaddo pubbavākye tasadde asatipi tameva dīpeti. Tathā hi –",
  "anya-e0812n0:1201": "Bodhiṃ namāmi natibhājanamaccuḷāraṃ,",
  "anya-e0812n0:1202": "Puññākaraṃ bhuvanamaṇḍalasotthibhūtaṃ;",
  "anya-e0812n0:1203": "Yo cakkhusotasatigocarataṃ sameto,",
  "anya-e0812n0:1204": "Dosāridappamathane’karaso budhānanti.",
  "anya-e0812n0:1205_0": "Yo budhānaṃ cakkhusotasatīnaṃ gocarataṃ visayabhāvaṃ sameto patto, tesaṃyeva dosārīnaṃ",
  "anya-e0812n0:1205_1": "kilesapaccatthikānaṃ dappamathane dappamaddane ekaraso padhānakicco samiddhivanto",
  "anya-e0812n0:1205_2": "vā hoti, taṃ bodhiṃ namāmīti sambandho. Pubbavākye payojito yasaddo uttaravākye tasaddopādāne",
  "anya-e0812n0:1205_3": "asati saṃsayamuppādayamāno vākyassa ūnattaṃ karoti. Udāharaṇaṃ pana pākaṭaṃ.",
  "anya-e0812n0:1206": "123.",
  "anya-e0812n0:1207": "Padābhidheyyavisayaṃ,",
  "anya-e0812n0:1208": "Samāsabyāsasambhavaṃ;",
  "anya-e0812n0:1209": "Yaṃ pāriṇatyaṃ hoti’ha,",
  "anya-e0812n0:1210": "Sopi ojova taṃ yathā.",
  "anya-e0812n0:1211_0": "123. “Padi”ccādi. Padassa abhidheyyo attho so visayo yassa. Yattha pacurasaddābhidheyyo",
  "anya-e0812n0:1211_1": "attho saṃkhittapadehi vuccate, so samāso. Yatthappakehi padehi abhidheyyattho pacurapadehi",
  "anya-e0812n0:1211_2": "vuccate, so byāso. Tato samāsabyāsato sambhavo yassa. Taṃ tathāvidhaṃ yaṃ pāriṇatyaṃ",
  "anya-e0812n0:1211_3": "pariṇatabhāvo hotīti anuvaditvā sopi iha sasatthe ojovāti vidhīyate. Taṃ yathetyubhayampi udāharati.",
  "anya-e0812n0:1212_0": "123. “Pade”ccādi. Padānaṃ bahūnaṃ appakānaṃ vā padānaṃ abhidheyyavisayaṃ vitthārasaṃkhittatthavisayavantaṃ",
  "anya-e0812n0:1212_1": "samāsabyāsasambhavaṃ yathākkamaṃ saṅkhepavitthāradvayena nipphannaṃ nipphattivantaṃ",
  "anya-e0812n0:1212_2": "vā yaṃ pāriṇatyaṃ kattūnaṃ ganthavisaye pariṇatippakāsako yo saddadhammo atthadhammo",
  "anya-e0812n0:1212_3": "hoti, saddaguṇo atthaguṇoti vuttaṃ hoti, sopi iha subodhālaṅkāre ojo nāma saddaguṇo",
  "anya-e0812n0:1212_4": "atthaguṇo. Taṃ yathāti dvīsu lakkhiyaṃ dasseti, padānaṃ abhidheyyo visayo yassa pāriṇatyasseti",
  "anya-e0812n0:1212_5": "ca, samāso ca byāso cāti ca, tato sambhavanti ca, tato sambhavo assāti ca, pariṇatassa",
  "anya-e0812n0:1212_6": "kattuno ganthassa eva vā bhāvoti ca viggaho. Kattu pāriṇatyapakkhe tappakāsakaganthassa",
  "anya-e0812n0:1212_7": "tadatthena pāriṇatyaṃ siddhaṃ.",
  "anya-e0812n0:1213": "124.",
  "anya-e0812n0:1214": "Jotayitvāna saddhammaṃ,",
  "anya-e0812n0:1215": "Santāretvā sadevake;",
  "anya-e0812n0:1216": "Jalitvā aggikhandho’va,",
  "anya-e0812n0:1217": "Nibbuto so sasāvako.",
  "anya-e0812n0:1218": "124. “Jotayitvāne”ccādi. Iminā heṭṭhā pacurapadābhihito buddhavaṃso saṅkheparūpena vutto.",
  "anya-e0812n0:1219_0": "124. “Jotayi”ccādi. So tathāgato saddhammaṃ sapariyattikaṃ navalokuttarasaddhammaṃ",
  "anya-e0812n0:1219_1": "jotayitvāna ñāṇālokena obhāsetvā sadevake satte santāretvā saṃsārasāgarapariyantamupanetvā",
  "anya-e0812n0:1219_2": "aggikhandhova mahātejena aggikkhandho viya jalitvā anaññasādhāraṇarūpakāyasampattiyā",
  "anya-e0812n0:1219_3": "pajjalitvā ante sasāvako sāvakehi saha nibbuto khandhaparinibbānena parinibbutoti.",
  "anya-e0812n0:1219_4": "Iminā sakalabuddhavaṃse bahūhi padehi vuttattho saṅkhepakkamena vutto. Sataṃ dhammo,",
  "anya-e0812n0:1219_5": "santo saṃvijjamāno vā dhammoti ca, saha devehi vattamānāti ca, saha sāvakehi vattamānoti ca viggaho.",
  "anya-e0812n0:1220": "125.",
  "anya-e0812n0:1221": "Matthakaṭṭhī matassāpi, rajobhāvaṃ vajantu me;",
  "anya-e0812n0:1222": "Yato puññena te senti sentu (ka.), jenapādambujadvaye.",
  "anya-e0812n0:1223_0": "125. “Matthakaṭṭhī”iccādi. Matassāpi maraṇamāpannassāpi me matthake muddhani aṭṭhī",
  "anya-e0812n0:1223_1": "rajobhāvaṃ dhūlittaṃ vajantu pāpuṇantu. Kasmāti ce? Yato yasmā kāraṇā puññena kusalena",
  "anya-e0812n0:1223_2": "kammena hetunā te rajā jinassa ime jenā, pādā, teyeva ambujāniva ambujāni, tesaṃ",
  "anya-e0812n0:1223_3": "dvaye senti pavattanti, tathā hotu vā mā vā, paṇatigedheneva vadati. Ettha “kathamahaṃ",
  "anya-e0812n0:1223_4": "bhagavato pāde niccaṃ sirasā paṇamāmī”tyadhippāyo vitthārena vutto.",
  "anya-e0812n0:1224_0": "125. “Matthaki”ccādi, matassāpi me mayhaṃ matthakaṭṭhī muddhani aṭṭhīni rajobhāvaṃ",
  "anya-e0812n0:1224_1": "atisukhumarajattaṃ vajantu pāpuṇantu. Kasmā āsīsanaṃ karotīti ce? Yato yasmā kāraṇā",
  "anya-e0812n0:1224_2": "puññena mayhaṃ tathāvidhena kusalakammena hetunā te rajā jenapādambujadvaye jinapaṭibaddhacaraṇapadumayugaḷe",
  "anya-e0812n0:1224_3": "senti pavattanti, buddhassa siripāde kiñcipi rajojallaṃ na upalimpateva, tathāpi",
  "anya-e0812n0:1224_4": "vandanābhilāsena evaṃ vuttaṃ. Ettha “kathamahaṃ bhagavato siripāde muddhanā niccaṃ",
  "anya-e0812n0:1224_5": "paṇamāmī”tyabhilāso vitthārena vutto. Matthake aṭṭhīti ca, rajaso bhāvoti ca, jinassa",
  "anya-e0812n0:1224_6": "imeti ca, jenā ca te pādā ceti ca, teyeva ambujānīti ca, tesaṃ dvayanti ca viggaho.",
  "anya-e0812n0:1225": "126.",
  "anya-e0812n0:1226": "Iccatra niccaṃpaṇati-gedho sādhu padissati;",
  "anya-e0812n0:1227": "Jāyate’yaṃ guṇo tikkha-paññāna’mabhiyogato.",
  "anya-e0812n0:1228_0": "126. Byāsattamevassa vivarati “iccatri”ccādinā. Iccevaṃ atra gāthāyaṃ paṇatiyaṃ paṇāme",
  "anya-e0812n0:1228_1": "gedho adhikacchando sādhu sundaraṃ padissati viññāyate, ayaṃ yathāvutto ojo guṇo",
  "anya-e0812n0:1228_2": "pariṇatabhāvasaṅkhāto tikkhapaññānaṃ sātisayamatīnaṃ evaṃ santepi abhiyogato punappunappavattitaparicayabalena jāyate uppajjati.",
  "anya-e0812n0:1229_0": "126. Idāni saṃkhittassatthassa vitthārena pakāsitabhāvaṃ “iccatra”iccādinā niddisati.",
  "anya-e0812n0:1229_1": "Iti iminā anantaragāthāyaṃ vuttakkamena atra imissaṃ gāthāyaṃ niccaṃpaṇatigedho nirantarapaṇāme",
  "anya-e0812n0:1229_2": "adhikakattukāmatākusalacchando sādhu vibhūto vibhūtaṃ vā padissati paññāyati, ayaṃ",
  "anya-e0812n0:1229_3": "guṇo yathāvutto ayaṃ pariṇatabhāvasaṅkhāto ojo nāma saddatthaguṇo tikkhapaññānaṃ",
  "anya-e0812n0:1229_4": "sukhumabuddhimantānaṃ abhiyogato ganthavisayabhūtena nirantarābhyāseneva jāyate sijjhati,",
  "anya-e0812n0:1229_5": "vattu pāriṇatyeneva bhavanato yesaṃ kesañci yena kenaci pakārena na sijjhatīti. Niccaṃ",
  "anya-e0812n0:1229_6": "pavattā paṇatīti ca, tassaṃ gedhoti ca, tikkhā paññā yesanti ca, abhi punappunaṃ",
  "anya-e0812n0:1229_7": "yogo yuñjananti ca viggaho.",
  "anya-e0812n0:1230": "127.",
  "anya-e0812n0:1231": "Madhurattaṃ padāsatti-ranuppāsavasā dvidhā;",
  "anya-e0812n0:1232": "Siyā samasuti pubbā, vaṇṇāvutti paro yathā.",
  "anya-e0812n0:1233_0": "127. Mādhuriyamavadhārayamāha “madhuratta”miccādi. Savanīyattena manoharattaṃ madhurattaṃ.",
  "anya-e0812n0:1233_1": "Taṃ padāni vākyālaṅkārāni samānāni uttaruttarehi, tesaṃ āsatti ṭhānādināyathākathañci",
  "anya-e0812n0:1233_2": "samasutīnaṃ āsannatā padāsatti, paṭhamappayuttassakkharassa pacchā pāso pakkhepo",
  "anya-e0812n0:1233_3": "anuppāso, padāsatti ca anuppāso ca, tesaṃ vasena dvidhā hoti. “Kīdisā te”ti āha “siyā”tiādi.",
  "anya-e0812n0:1233_4": "Pubbā paṭhamābhihitā padāsatti samā yena kenaci ṭhānamattāsaṃyogādinā padantarena",
  "anya-e0812n0:1233_5": "suti vaṇṇo yassā sā siyā bhaveyya, paro pacchimo anuppāso tu vaṇṇassa sarabyañjanalakkhaṇassa",
  "anya-e0812n0:1233_6": "āvutti punappunuccāraṇaṃ siyāti. Evaṃ katthaci bandhe samānapadāsatti katthaci anuppāso",
  "anya-e0812n0:1233_7": "katthaci tadubhayaṃ, dvayena rahito viraso bandho nassādīyate kavīhi, tādisaṃ madhurattaṃ",
  "anya-e0812n0:1233_8": "duvidhaṃ paṭipajjitabbaṃ, silesasamatānvitantuccantameva ramaṇīyaṃ siyāti lakkhaṇaṃ",
  "anya-e0812n0:1233_9": "dassetvā “yathe”ti lakkhiyamubhayatthodāharati “yade”ccādinā, “munindi”ccādinā ca.",
  "anya-e0812n0:1234_0": "127. Idāni madhuraguṇaṃ dasseti “madhuri”ccādinā. Madhurattaṃ savanīyabhāvato manoharattaṃ",
  "anya-e0812n0:1234_1": "madhuraguṇaṃ, padānaṃ vākyāvayavasaṅkhātānaṃ syādyantādīnaṃ uparūparipadehi samānānaṃ",
  "anya-e0812n0:1234_2": "āsatti ṭhānakaraṇādinā yena kenaci pakārena aññamaññaṃ āsannatā, anuppāso pubbuccāritavaṇṇānaṃ",
  "anya-e0812n0:1234_3": "puna pakkhipanañcāti dvinnaṃ vasā vibhāgena dvidhā hoti. Tattha pubbā padāsatti samasuti",
  "anya-e0812n0:1234_4": "siyā, pubbāparavaṇṇānaṃ ṭhānamattākaraṇādīhi āsannasutisaṅkhatavaṇṇavutti hoti, paro",
  "anya-e0812n0:1234_5": "anuppāso pana vaṇṇāvutti sarabyañjanasabhāvānaṃ pubbuccāritavaṇṇānaṃ punappunuccāraṇaṃ",
  "anya-e0812n0:1234_6": "siyāti. Yathāti dvīsu udāharaṇamādisati. Evaṃ katthaci bandhe padāsatti katthaci",
  "anya-e0812n0:1234_7": "anuppāso katthaci tadubhayaṃ, dvīhi vinimutto pana bandho viññūhi assādanīyo na hoti.",
  "anya-e0812n0:1234_8": "Upari vakkhamānāhi silesasamatāhi yuttaṃ madhurattaṃ pana visesato assādanīyaṃ hotīti.",
  "anya-e0812n0:1234_9": "Madhurassa bandhassa bhāvoti ca, padānaṃ āsattīti ca, anu pacchā pāso pakkhepoti",
  "anya-e0812n0:1234_10": "ca, padāsatti ca anuppāso cāti ca, tesaṃ vaso bhedoti ca, samā suti vaṇṇo yassāti",
  "anya-e0812n0:1234_11": "ca, vaṇṇassa āvuttīti ca viggaho.",
  "anya-e0812n0:1235": "128.",
  "anya-e0812n0:1236": "Yadā eso’bhisambodhiṃ,",
  "anya-e0812n0:1237": "Sampatto munipuṅgavo;",
  "anya-e0812n0:1238": "Tadā pabhuti dhammassa,",
  "anya-e0812n0:1239": "Loke jāto mahussavo.",
  "anya-e0812n0:1240_0": "128. Eso munipuṅgavo yadā yato pabhuti abhisambodhiṃ sabbaññutaññāṇaṃ sampatto samadhigato,",
  "anya-e0812n0:1240_1": "tadā pabhuti tato ārabbha dhammassa catusatipaṭṭhānādibhedassa sattatiṃsabodhipakkhiyasaṅkhātassa",
  "anya-e0812n0:1240_2": "mahussavo mahanto abbhudayo nippaṭipakkhā pavatti loke tividhe jāto ahosīti. Iha",
  "anya-e0812n0:1240_3": "kvaci dīghatākataṃ sadisattaṃ, kvaci ṭhānakataṃ, kvaci saṃyogakataṃ, kvaci aññathā,",
  "anya-e0812n0:1240_4": "tenāha “siyā samasuti pubbā”ti.",
  "anya-e0812n0:1241_0": "128. “Yadi”ccādi. Eso munipuṅgavo yadā abhisambodhiṃ sabbaññutaṃ sampatto sasantāne",
  "anya-e0812n0:1241_1": "uppādanavasena sampāpuṇi, tadā pabhuti tato paṭṭhāya dhammassa kāyānupassanāsatipaṭṭhānādipabhedassa",
  "anya-e0812n0:1241_2": "sattatiṃsabodhipakkhiyadhammassa mahussavo mahābhivuddhi loke kāmādilokattaye jātoti.",
  "anya-e0812n0:1241_3": "Iha “yadā eso”ti dīghakālavasena āsannatā, “ya e”ti ṭhānavasena āsannatā, “abhisambodhiṃ",
  "anya-e0812n0:1241_4": "sampatto”ti saṃyogavasena āsannatā, “bhi dhi”nti dhanitato āsannatāti iccādinā padāsatti",
  "anya-e0812n0:1241_5": "daṭṭhabbā. Abhisambujjhati etāyāti ca, pumā ca so goceti ca, munīnaṃ puṅgavoti ca,",
  "anya-e0812n0:1241_6": "mahanto ca so ussavo cāti ca viggaho.",
  "anya-e0812n0:1242": "129.",
  "anya-e0812n0:1243": "Munindamandahāsā te, kundasandohavibbhamā;",
  "anya-e0812n0:1244": "Disanta’manudhāvanti, hasantā candakantiyo.",
  "anya-e0812n0:1245_0": "129. Kundānaṃ kusumānaṃ sandoho samūho, tassa vibbhamo yesaṃ te, munindassa mandahāsā",
  "anya-e0812n0:1245_1": "manuññā hasitāni candassa kantiyo sobhāyo hasantā viḍambayantā disantamanudhāvanti",
  "anya-e0812n0:1245_2": "anuvicaranti. Iccatra nakārasahitassa dakārassa, takārassa cānuvattanaṃ.",
  "anya-e0812n0:1246": "“Indanīladaladvanda-sundaraṃ sirimandiraṃ;",
  "anya-e0812n0:1247": "Munindanayanadvandaṃ, vindati’ndīvarajjutiṃ”.",
  "anya-e0812n0:1248": "Iccaparamudāharaṇaṃ.",
  "anya-e0812n0:1249_0": "129. “Munindi”ccādi. Kundasandohavibbhamā supupphitakundakusumarāsisadisalīlāvantā",
  "anya-e0812n0:1249_1": "te munindamandahāsā buddhassa manuññā hasitā candakantiyo nimmalacandakiraṇe hasantā",
  "anya-e0812n0:1249_2": "nindantā disantaṃ taṃ taṃ disaṃ, disāpariyantaṃ vā anudhāvanti vidhāvantīti. Ettha",
  "anya-e0812n0:1249_3": "nakārasahitadakārassa, nakārasahitatakārassa ca āvutti daṭṭhabbā. Mandā ca te hāsā",
  "anya-e0812n0:1249_4": "ceti ca, munindassa mandahāsāti ca, kundānaṃ sandohoti ca, tassa vibbhamo yesanti",
  "anya-e0812n0:1249_5": "ca, disāyeva disantaṃ, disānaṃ vā antanti ca viggaho.",
  "anya-e0812n0:1250": "“Indanīladaladvanda-sundaraṃ sirimandiraṃ;",
  "anya-e0812n0:1251": "Munindanayanadvandaṃ, vindati’ndīvarajjuti”nti.",
  "anya-e0812n0:1252": "Idampi nakārasahitadakāravaṇṇāvuttiyā aparamudāharaṇaṃ.",
  "anya-e0812n0:1253_0": "Tattha indanīladaladvandasundaraṃ indanīlamaṇisakalikāyugaḷamiva manoharaṃ sirimandiraṃ",
  "anya-e0812n0:1253_1": "tatoyeva sobhāya nivāsaṭṭhānabhūtaṃ munindanayanadvandaṃ indīvarajjutiṃ nīluppalakantiṃ",
  "anya-e0812n0:1253_2": "vindati anubhoti, indīvarajjutisamānāti adhippāyo.",
  "anya-e0812n0:1254": "130.",
  "anya-e0812n0:1255": "Sabbakomalavaṇṇehi, nā’nuppāso pasaṃsiyo;",
  "anya-e0812n0:1256": "Yathā’yaṃ mālatīmālā, linalolālimālinī.",
  "anya-e0812n0:1257_0": "130. Yehi kehici āvuttito anuppāsoti ce? Netyāha “sabba”iccādi. Sabbehi komalehi",
  "anya-e0812n0:1257_1": "sukumārehi vaṇṇehi akkharehi anuppāso na pasaṃsiyo silāghanīyo na hoti silesavirodhittā.",
  "anya-e0812n0:1257_2": "“Yathe”ti taṃ udāharati. Ayaṃ mālatīmālā jātikusumadāmaṃ linānaṃ byādhitānaṃ lolānaṃ",
  "anya-e0812n0:1257_3": "kusumarasārabbha lolupānaṃ alīnaṃ bhamarānaṃ mālā panti sā assā atthīti linalolālimālinī.",
  "anya-e0812n0:1258_0": "130. Vuttānuppāsopi sabbakomalavaṇṇehi viracito na pasaṃsiyoti dassetuṃ “sabbakomalavaṇṇehī”tiādimāha.",
  "anya-e0812n0:1258_1": "Sabbakomalavaṇṇehi sabbehi sukumārakkharehi kato anuppāso vaṇṇāvuttilakkhaṇo na pasaṃsiyo",
  "anya-e0812n0:1258_2": "silesālaṅkāraviruddhattā pasattho na hoti. “Yathā”ti tamudāharati. Ayaṃ mālatīmālā",
  "anya-e0812n0:1258_3": "esā jātisumanamālikā linānaṃ byāvaṭānaṃ patantānaṃ lolānaṃ gandhaluddhānaṃ alīnaṃ",
  "anya-e0812n0:1258_4": "bhamarānaṃ mālinī pantiyuttāti. Ettha lakārasseva punappunappayogena komalavaṇṇāvutti.",
  "anya-e0812n0:1258_5": "Mālatīnaṃ mālāti ca, lolā ca te alayo cāti ca, linā ca te lolālayo cāti ca, tesaṃ",
  "anya-e0812n0:1258_6": "mālāti ca, sā assa atthīti ca viggaho.",
  "anya-e0812n0:1259": "131.",
  "anya-e0812n0:1260": "Mudūhi vā kevalehi,",
  "anya-e0812n0:1261": "Kevalehi phuṭehi vā;",
  "anya-e0812n0:1262": "Missehi vā tidhā hoti,",
  "anya-e0812n0:1263": "Vaṇṇehi samatā yathā.",
  "anya-e0812n0:1264_0": "131. Samataṃ sambhāveti “mudūhi”ccādinā. Kevalehi kevalaphuṭādibhāvāpavattehi sakalehi",
  "anya-e0812n0:1264_1": "mudūhi catūsupi pādesu sajātiyehi asithilakomalehi vā kakārādīhi vā sithilakomalassa",
  "anya-e0812n0:1264_2": "silesapaṭipakkhattā kevalehi phuṭehi vā adhimattasutīhi bhakārādīhi rāgādīhi (ka.)",
  "anya-e0812n0:1264_3": "vā akicchavacanīye kicchavacanīyassa sukhumālavipariyayattā missehi vā majjhimasutīhi",
  "anya-e0812n0:1264_4": "mudubhūtasaṃsaṭṭhehi vā vaṇṇehi akkharehi karaṇabhūtehi samatā tidhā hoti gajje pajje",
  "anya-e0812n0:1264_5": "vā. “Yathe”ti tividhamudāharati.",
  "anya-e0812n0:1265_0": "131. Idāni samataṃ vibhāvetuṃ “mudūhi”ccādimāha. Kevalehi phuṭamissehi aññattā sakalehi",
  "anya-e0812n0:1265_1": "mudūhi sithilakomalehi vaṇṇehi kakārādīhi vā kevalehi phuṭehi kevalakomalavaṇṇarahitattā",
  "anya-e0812n0:1265_2": "sakalehi akicchuccāraṇīyehi adhimattasutīhi bhakārādīhi vaṇṇehi vā missehi yathāvuttamuduphuṭasammissehi",
  "anya-e0812n0:1265_3": "vaṇṇehi vā karaṇabhūtehi samatā gajje vā pajje vā tidhā hotīti. Yadi sithilakomalavaṇṇehi",
  "anya-e0812n0:1265_4": "vicaritaṃ silesālaṅkārassa, kicchuccāraṇīyehi phuṭavaṇṇehi kataṃ sukhumālālaṅkārassa",
  "anya-e0812n0:1265_5": "ca virujjhatīti. “Yathā”ti tividhamudāharati.",
  "anya-e0812n0:1266": "Kevalamudusamatā",
  "anya-e0812n0:1267": "132.",
  "anya-e0812n0:1268": "Kokilālāpasaṃvādī,",
  "anya-e0812n0:1269": "Munindālāpavibbhamo;",
  "anya-e0812n0:1270": "Hadayaṅgamataṃ yāti,",
  "anya-e0812n0:1271": "Sataṃ deti ca nibbutiṃ.",
  "anya-e0812n0:1272_0": "132. “Kokile”ccādi. Kokilānaṃ karavīkasakuṇānaṃ ālāpo kūjitaṃ, taṃ saṃvadati pakāsati",
  "anya-e0812n0:1272_1": "sīlenāti kokilālāpasaṃvādī, taṃsadisoti attho, munindassa ālāpo visaṭṭhādiaṭṭhaṅgiko",
  "anya-e0812n0:1272_2": "saro tassa vibbhamo vilāso sataṃ sappurisānaṃ hadayaṅgamataṃ manonusāritaṃ madhurabhāvaṃ",
  "anya-e0812n0:1272_3": "yāti, nibbutiṃ nibbānañca tesaṃ deti.",
  "anya-e0812n0:1273_0": "132. “Kokili”ccādi. Kokilānaṃ karavīkasakuṇānaṃ ālāpaṃ nādalīlaṃ saṃvādī pakāsanasīlo,",
  "anya-e0812n0:1273_1": "taṃsadisoti adhippāyo, munindassa sabbaññuno ālāpassa visaṭṭhādiaṭṭhaṅgikanādassa",
  "anya-e0812n0:1273_2": "vibbhamo vilāso sataṃ sappurisānaṃ hadayaṅgamataṃ cittārādhitabhāvaṃ yāti ca, nibbutiṃ",
  "anya-e0812n0:1273_3": "sutasambandhena tesaṃyeva sādhūnaṃ nibbānaṃ deti ca dentopi hotīti. Ettha kokilālāpasaddena",
  "anya-e0812n0:1273_4": "nissite nissayavohārena līlā gahitā.",
  "anya-e0812n0:1274": "Kevalaphuṭasamatā",
  "anya-e0812n0:1275": "133.",
  "anya-e0812n0:1276": "Sambhāvanīyasambhāvaṃ,",
  "anya-e0812n0:1277": "Bhagavantaṃ bhavantaguṃ;",
  "anya-e0812n0:1278": "Bhavantasādhanākaṅkhī,",
  "anya-e0812n0:1279": "Ko na sambhāvaye vibhuṃ.",
  "anya-e0812n0:1280_0": "133. “Sambhāvanīye”ccādi. Sambhāvanīyo ādaraṇīyo. Sadevake loke santo sobhano bhāvo",
  "anya-e0812n0:1280_1": "adhippāyo yassa taṃ. Bhavantaṃ nibbānaṃ gatoti bhavantagu, taṃ vibhuṃ. Bhagavantaṃ",
  "anya-e0812n0:1280_2": "sammāsambuddhaṃ. Bhavassa saṃsārassa anto avasānaṃ nibbānaṃ, tassa sādhanaṃ sampādanamākaṅkhati",
  "anya-e0812n0:1280_3": "sīlenāti bhavantasādhanākaṅkhī, ko nāma saṃsāravattijano. Na sambhāvaye ādaraṃ na",
  "anya-e0812n0:1280_4": "kareyya, karotyevāti attho.",
  "anya-e0812n0:1281_0": "133. “Sambhāvanīyi”ccādi. Sambhāvanīyasambhāvaṃ sadevakena lokena ādaraṇīyasobhanādhippāyaṃ",
  "anya-e0812n0:1281_1": "bhavantaguṃ bhavassa antasaṅkhātaṃ nibbānaṃ gataṃ vibhuṃ pabhuṃ bhagavantaṃ sammāsambuddhaṃ",
  "anya-e0812n0:1281_2": "bhavantasādhanākaṅkhī nibbānasādhanābhilāsī ko katamo saṃsāravattijano na sambhāvaye",
  "anya-e0812n0:1281_3": "ādaraṃ na kareyya, karotyeva. Santo ca so bhāvo cāti ca, sambhāvanīyo sambhāvo yasseti",
  "anya-e0812n0:1281_4": "ca, bhavassa antanti ca, bhavantaṃ gatoti ca, tassa sādhananti ca, taṃ ākaṅkhati",
  "anya-e0812n0:1281_5": "sīlenāti ca viggaho.",
  "anya-e0812n0:1282": "Missakasamatā",
  "anya-e0812n0:1283": "134.",
  "anya-e0812n0:1284": "Laddhacandanasaṃsagga-sugandhimalayānilo;",
  "anya-e0812n0:1285": "Manda’māyāti bhītova, munindamukhamārutā.",
  "anya-e0812n0:1286_0": "134. “Laddhi”ccādi. Laddho candanatarūnaṃ saṃsaggo paricayo tena sobhano gandho assāti",
  "anya-e0812n0:1286_1": "sugandhī surabhi malayānilodakkhiṇapavamāno munindassa mukhamārutā bhītova tādisamuduttasītalattasugandhasampattiyā",
  "anya-e0812n0:1286_2": "attano dūratarattā āyāti anuvattati. Mandanti āgamanakriyāvisesanaṃ.",
  "anya-e0812n0:1287_0": "134. “Laddhi”ccādi. Laddhacandanasaṃsaggasugandhimalayānilo paṭiladdhacandanatarusārasamavāyena",
  "anya-e0812n0:1287_1": "sobhanagandhasamannāgato malayadesato āgacchamānamāluto munindamukhamārutā buddhassa",
  "anya-e0812n0:1287_2": "mukhasurabhivāsitapavanato bhīto iva tādisamudusurabhisītalattassa attani asambhavato",
  "anya-e0812n0:1287_3": "bhītova mandaṃ saṇikaṃ yāti abhimukhametīti. Candanānaṃ saṃsaggoti ca, laddho ca",
  "anya-e0812n0:1287_4": "so candanasaṃsaggoti ca, sobhano gandho yassāti ca, laddhacandanasaṃsaggena sugandhīti",
  "anya-e0812n0:1287_5": "ca, malayato āgato aniloti ca, munindamukhato nikkhanto mārutoti ca viggaho. Mandanti",
  "anya-e0812n0:1287_6": "kriyāvisesanaṃ. Ettha tividhasamatāyaṃ “kokilālāpasaṃvādi”ccāditividhalakkhiyassāpi",
  "anya-e0812n0:1287_7": "“mudūhi vā kevalehi”ccādinā dassitalakkhaṇattayena tulyatā supākaṭāvāti.",
  "anya-e0812n0:1288": "135.",
  "anya-e0812n0:1289": "Aniṭṭhurakkharappāyā, sabbakomalanissaṭā;",
  "anya-e0812n0:1290": "Kicchamuccāraṇāpeta-byañjanā sukhumālatā.",
  "anya-e0812n0:1291_0": "135. Sukhumālatā kathīyati “aniṭṭhurakkhare”ccādinā. Aniṭṭhurāni apharusāni akkharāni",
  "anya-e0812n0:1291_1": "vaṇṇāni pāyāni bahūni yassā sā tathā, “niṭṭhurāni appakānī”ti pāyaggahaṇena sūcitaṃ,",
  "anya-e0812n0:1291_2": "tatoyeva sabbehi kevalehi komalehi sithilehi laghūhi akkharehi nissaṭā niggatā kicchena",
  "anya-e0812n0:1291_3": "dukkhena uccāraṇā tato apetāni apagatāni byañjanāni yassā sāti anuvaditvā sukhumālatā vidhīyate.",
  "anya-e0812n0:1292_0": "135. Idāni sukhumālataṃ dasseti “aniṭṭhure”ccādinā. Aniṭṭhurakkharappāyā akakkasavaṇṇabahulā",
  "anya-e0812n0:1292_1": "sabbakomalanissaṭā aniṭṭhurakkharānaṃ yebhuyyaggahaṇatoyeva sakalasithilavaṇṇavirahitā",
  "anya-e0812n0:1292_2": "kicchamuccāraṇāpetabyañjanā dukkhuccāraṇīyavaṇṇehi vigataakkharasamannāgatā sukhumālatā",
  "anya-e0812n0:1292_3": "nāmāti. Aniṭṭhurāni akkharāni pāyāni bahūni yassanti ca, sabbe ca te komalā ceti",
  "anya-e0812n0:1292_4": "ca, tehi nissaṭāti ca, kicchena uccāraṇāti ca, tehi apetānīti ca, tāni byañjanāni",
  "anya-e0812n0:1292_5": "yassāti ca viggaho. Niggahītāgamo.",
  "anya-e0812n0:1293": "136.",
  "anya-e0812n0:1294": "Passantā rūpavibhavaṃ, suṇantā madhuraṃ giraṃ;",
  "anya-e0812n0:1295": "Caranti sādhū sambuddha-kāle keḷiparammukhā.",
  "anya-e0812n0:1296_0": "136. Udāharati “passantā”iccādi. Rūpavibhavaṃ rūpasampattiṃ passantā madhuraṃ giraṃ",
  "anya-e0812n0:1296_1": "vācaṃ suṇantā sādhavo keḷiparammukhā kīḷāya nicchantā carantīti sambandho. Katthāti",
  "anya-e0812n0:1296_2": "āha “sambuddhakāle”ti.",
  "anya-e0812n0:1297": "136. “Passanti”ccādinā lakkhiyamudāharati, taṃ vuttatthameva.",
  "anya-e0812n0:1298": "137.",
  "anya-e0812n0:1299": "Alaṅkāravihīnāpi, sataṃ sammukhate’disī;",
  "anya-e0812n0:1300": "Ārohati visesena, ramaṇīyā tadujjalā.",
  "anya-e0812n0:1301_0": "137. Visiṭṭhassāññadhammassa abhāvepimināvopādeyo bandhoti āha “alaṅkāre”ccādi. Alaṅkārehi",
  "anya-e0812n0:1301_1": "vihīnāpi edisī sukhumālatā sataṃ paṇḍitajanānaṃ sammukhataṃ abhimukhabhāvaṃ vācāgocarattaṃ",
  "anya-e0812n0:1301_2": "ārohati upagacchati, kimutaatthālaṅkārālaṅkitetyapisaddo. Tena sabhāvavutyādinā alaṅkārena",
  "anya-e0812n0:1301_3": "ujjalā dittā pana visesenātisayena ramaṇīyā manuññāti.",
  "anya-e0812n0:1302_0": "137. “Alaṅkāre”ccādi. Edisī evaṃvidhā sukhumālatā alaṅkāravihīnāpi atthālaṅkāravirahitāpi",
  "anya-e0812n0:1302_1": "sataṃ paññavantānaṃ sammukhataṃ abhimukhabhāvaṃ tesaṃ vacanavisayabhāvanti attho",
  "anya-e0812n0:1302_2": "ārohati pāpuṇāti. Tadujjalā tena sabhāvavuttivaṅkavuttisambhūtena atthālaṅkārena",
  "anya-e0812n0:1302_3": "jotamānā visesena atisayena ramaṇīyā manuññā hoti. Alaṅkārehi vihīnāti ca, tena ujjalāti ca viggaho.",
  "anya-e0812n0:1303": "138.",
  "anya-e0812n0:1304": "Romañcapiñcharacanā, sādhuvādāhitaddhanī;",
  "anya-e0812n0:1305": "Laḷanti’me munīmeghu-mmadā sādhu sikhāvalā.",
  "anya-e0812n0:1306_0": "138. Tamudāharati “romañce”ccādinā. Romañcā lomahaṃsā iva romañcā eva vā, piñchāni",
  "anya-e0812n0:1306_1": "barihāni parihārāni (ka.) tesaṃ racanā chattākārena vidhānaṃ yesaṃ te tathā, “sādhū”ti",
  "anya-e0812n0:1306_2": "vādo vacanaṃ taṃsadisoyeva vā, āhito dhani kekāsaṅkhāto yesaṃ te tathā, munimeghena",
  "anya-e0812n0:1306_3": "munisadisena munisaṅkhātena vā vāridena ummadā mattā sādhusadisā sādhu eva vā sikhāvalā",
  "anya-e0812n0:1306_4": "mayūrā laḷanti līlopetā vicaranti, aññamaññaṃ ramantīti attho.",
  "anya-e0812n0:1307_0": "138. Atthālaṅkārayuttasukhumālatamudāharati “rome”ccādinā. Romañcapiñcharacanā lomahaṃsasadisā",
  "anya-e0812n0:1307_1": "romā eva vā piñchānaṃ barihānaṃ racanā chattākārena vitthāravantā sādhuvādāhitaddhanī",
  "anya-e0812n0:1307_2": "“sādhū”ti vacanasadisehi sādhuvādehi vā pavattakekāninnādehi samannāgatā munimeghummadā",
  "anya-e0812n0:1307_3": "munisadisena munisaṅkhātena vā meghena sañjātamadā ime sādhusikhāvalā sajjanasadisā",
  "anya-e0812n0:1307_4": "sādhuno eva vā mayūrā laḷanti līlopetā bhavantīti. Idaṃ asesavatthuvisayaṃ samāsarūpakaṃ",
  "anya-e0812n0:1307_5": "amukhyapakkhe “romañcā viya sādhuvādo viya muni viya sādhavo viyā”ti ca, mukhyapakkhe",
  "anya-e0812n0:1307_6": "“piñcharacanā viya āhitaddhanī viya megho viya sikhāvalā viyā”ti upacaritabbaṃ. Romañcā",
  "anya-e0812n0:1307_7": "eva piñchānīti ca, tesaṃ racanā yesanti ca, “sādhu”iti vādoti ca, āhito ca so dhani",
  "anya-e0812n0:1307_8": "ceti ca, sādhuvādo āhitaddhani yesanti ca, muni eva meghoti ca, tena ummadāti ca,",
  "anya-e0812n0:1307_9": "sādhavo eva sikhāvalāti ca vākyaṃ. “Munīmegho”ti ettha dīghattaṃ chandānurakkhaṇatthaṃ.",
  "anya-e0812n0:1308": "139.",
  "anya-e0812n0:1309": "Sukhumālattamattheva, padatthavisayampi ca;",
  "anya-e0812n0:1310": "Yathā matādisaddesu, kittisesādikittanaṃ.",
  "anya-e0812n0:1311_0": "139. Na kevalaṃ sukhumālatā saddeva, atthepīti dassetumāha “sukhumālatta”miccādi.",
  "anya-e0812n0:1311_1": "Atthevāti vijjateva, taṃ tu anocityagāmmādivajjanā sambhavati. “Yathe”ti tamudāharati.",
  "anya-e0812n0:1311_2": "Matādisaddesu vattabbesu kittisesādīnaṃ saddānaṃ kittanaṃ kathanaṃ.",
  "anya-e0812n0:1312_0": "139. Ayaṃ sukhumālatā na kevalaṃ saddeva, atthepīti dassetuṃ āha “sukhumālatta”miccādi.",
  "anya-e0812n0:1312_1": "Sukhumālattamattheva padatthavisayampi ca padābhidheyyagocarampi sukhumālattaṃ attheva,",
  "anya-e0812n0:1312_2": "tañca ocityahīnagāmmadosaparihārena sijjhati. “Yathā”ti tamudāharati. Matādisaddesu",
  "anya-e0812n0:1312_3": "vattabbesu kittisesādisaddānaṃ kittanaṃ kathananti. Mato itiādi yesaṃ “jīvitakkhayaṃ",
  "anya-e0812n0:1312_4": "patto” iccādīnamiti ca, kittiseso itiādiyesaṃ “devattaṃ gato, saggakāyamalaṅkarī”tyādīnamiti ca viggaho.",
  "anya-e0812n0:1313": "140.",
  "anya-e0812n0:1314": "Siliṭṭhapadasaṃsagga-",
  "anya-e0812n0:1315": "Ramaṇīyaguṇālayo;",
  "anya-e0812n0:1316": "Sabandhagāravo so’yaṃ,",
  "anya-e0812n0:1317": "Sileso nāma taṃ yathā.",
  "anya-e0812n0:1318_0": "140. Silesaṃ dasseti “siliṭṭhe”ccādinā. Siliṭṭhānaṃ bandhalāghavābhāvena aññamaññaṃ",
  "anya-e0812n0:1318_1": "siliṭṭhānaṃ padānaṃ saṃsaggena ramaṇīyo manuñño guṇo tassa ālayo pavattiṭṭhānaṃ.",
  "anya-e0812n0:1318_2": "Bandhassa racanāya gāravo asithilatā, saha tena vattatīti sabandhagāravoti anuvaditvā",
  "anya-e0812n0:1318_3": "soyaṃ sileso nāmāti vidhīyate. “Taṃ yathe”tyudāharati. Yathā ayaṃ sileso, tathā aññopi",
  "anya-e0812n0:1318_4": "tādiso daṭṭhabbo, na tvayameveti “taṃ yathā” saddassattho.",
  "anya-e0812n0:1319_0": "140. Idāni silesaṃ niddisati “siliṭṭhe”ccādinā. Siliṭṭhapadasaṃsaggaramaṇīyaguṇālayo",
  "anya-e0812n0:1319_1": "ṭhānakaraṇādīhi āsannavaṇṇānaṃ vinyāsahetu aññamaññanissitānaṃ padānaṃ samavāyena",
  "anya-e0812n0:1319_2": "manuññaguṇassa pavattiṭṭhānabhūto sabandhagāravo bandhagāravasaṅkhātaracanāya asithilabhāvena",
  "anya-e0812n0:1319_3": "saha pavatto so ayaṃ bandho sileso nāmāti. Sileso nāma bandhagāravo, tappaṭipādakabandhopyettha",
  "anya-e0812n0:1319_4": "silesoti vuccati. Siliṭṭhā ca te padā ceti ca, tesaṃ saṃsaggoti ca, tena ramaṇīyoti",
  "anya-e0812n0:1319_5": "ca, so eva guṇoti ca, tassa ālayoti ca, bandhassa guruno bhāvoti ca, tena saha pavattatīti",
  "anya-e0812n0:1319_6": "ca vākyaṃ. Taṃ yathā “bālindu”iccādi.",
  "anya-e0812n0:1320": "141.",
  "anya-e0812n0:1321": "Bālinduvibbhamacchedi-nakharāvalikantibhi;",
  "anya-e0812n0:1322": "Sā munindapadambhoja-kanti vo valitā’vataṃ.",
  "anya-e0812n0:1323_0": "141. “Bālindu”iccādi. Bālinduno pañcamī pañcamīcandassa (?) pañcadasakalassa vibbhamo",
  "anya-e0812n0:1323_1": "manoharattaṃ, taṃ chindati sīlenāti bālinduvibbhamacchediyo pañcamīcandassa kalāsannibhānaṃ",
  "anya-e0812n0:1323_2": "nakharānaṃ nakhānaṃ āvaliyo tāsaṃ kantibhi sobhāhi saha valitā saṃyuttā sā, munindassa",
  "anya-e0812n0:1323_3": "padāniyeva ambhojāni padumāni tesaṃ kanti. Vo tumhe sāmaññena vadati. Avataṃ pālayatu.",
  "anya-e0812n0:1324_0": "141. Bālindu…pe… kantibhi taruṇacandavilāsavināsanasabhāvasamannāgatanakhapantisobhāhi",
  "anya-e0812n0:1324_1": "saha valitā saṃyuttā sā munindapadambhojakanti sā sambuddhapādapadumasobhā vo tumhe",
  "anya-e0812n0:1324_2": "avataṃ rakkhatūti. Bālo ca so indu cāti ca, tassa vibbhamoti ca, taṃ chindati sīlenāti",
  "anya-e0812n0:1324_3": "ca, nakhānaṃ āvaliyoti ca, tāsaṃ kantīti ca, bālinduvibbhamacchediyo ca tā nakharāvalikantiyo",
  "anya-e0812n0:1324_4": "cāti ca, munindassa padānīti ca, tāniyeva ambhojānīti ca, tesaṃ kantīti ca viggaho.",
  "anya-e0812n0:1325": "142.",
  "anya-e0812n0:1326": "Ukkaṃsavanto yo koci,",
  "anya-e0812n0:1327": "Guṇo yadi patīyate;",
  "anya-e0812n0:1328": "Udāro’yaṃ bhave tena,",
  "anya-e0812n0:1329": "Sanāthā bandhapaddhati.",
  "anya-e0812n0:1330_0": "142. Udārattamavadhārayamāha “ukkaṃsavanto”iccādi. Yo koci “idameve”ti niyamābhāvā",
  "anya-e0812n0:1330_1": "guṇo cāgātisayādiko ukkaṃsavanto adhimatto yadi patīyate viññāyate bandheti viññāyati",
  "anya-e0812n0:1330_2": "“bandhapaddhatī”ti vakkhamānattā, ayaṃ udāro bhaveti vidhi. Udāroyaṃ hotu, kiṃ tato",
  "anya-e0812n0:1330_3": "siyāti āha “teni”ccādi. Tena ukkaṃsavatā guṇena bandhapaddhati racanakkamo nāthabhūtena",
  "anya-e0812n0:1330_4": "udāraguṇena saha vattatīti sanāthā, sampadāvāti sampadāvatīti (?) vuttaṃ hoti.",
  "anya-e0812n0:1331_0": "142. Idāni udārattamuddisati “ukkaṃse”ccādinā. Ukkaṃsavanto atisayavā yokoci guṇo",
  "anya-e0812n0:1331_1": "cāgātisayādiko saddāvaliyā paṭipādanīyo ānubhāvo yadi patīyate sace katthaci bandhe",
  "anya-e0812n0:1331_2": "viññāyate, ayaṃ yathāvuttaguṇo udāro nāma bhave. Tena kiṃ payojananti ce? Bandhabandhati",
  "anya-e0812n0:1331_3": "padāvali tena ukkaṃsavatā guṇena sanāthā sappatiṭṭhā hoti. Ukkaṃso assa atthīti ca,",
  "anya-e0812n0:1331_4": "nāthena saha vattatīti ca, bandhassa paddhatīti ca viggaho.",
  "anya-e0812n0:1332": "143.",
  "anya-e0812n0:1333": "Pādambhojarajolitta-gattā yetava gotama;",
  "anya-e0812n0:1334": "Aho te jantavo yanti, sabbathā nirajattanaṃ.",
  "anya-e0812n0:1335_0": "143. Tamudāharati “pāde”ccādinā. Gotamāti bhagavantaṃ gottena ālapati. Tava bhagavato",
  "anya-e0812n0:1335_1": "pādambhojānaṃ rajāni reṇavo, tehi littāni upadehitāni gattāni yesanti viggaho. Ye",
  "anya-e0812n0:1335_2": "janā te jantavo sabbappakārena rajolavenāpyanupalittattā rajehi kilesasaṅkhātehi",
  "anya-e0812n0:1335_3": "niggatā nirajā, tesaṃ bhāvo nirajattanaṃ nikkilesabhāvaṃ yanti pāpuṇanti. Aho acchariyaṃ",
  "anya-e0812n0:1335_4": "yato rajasā littā nāma saṃkiliṭṭhāyeva siyuṃ, bhavaṃ pana pādarajasā vilepane jane",
  "anya-e0812n0:1335_5": "niraje karoti. Acchariyaṃ bhavato idanti attho.",
  "anya-e0812n0:1336_0": "143. Idāni udāharati “pādambhoje”ccādinā. Bho gotama ye sattā tava tuyhaṃ pādambhojarajolittagattā",
  "anya-e0812n0:1336_1": "pādapadumareṇulittamatthakanalāṭādisarīrāvayavayuttā te jantavo sattā sabbathā kilesasaṅkhātarajojallehi",
  "anya-e0812n0:1336_2": "anupalittattā sabbappakārena nirajattanaṃ vigatakilesarajobhāvaṃ yanti pāpuṇanti,",
  "anya-e0812n0:1336_3": "aho acchariyaṃ. Rajolittā nāma saṃkiliṭṭhā siyuṃ, tvaṃ pana pādarajasā upalittepi",
  "anya-e0812n0:1336_4": "satte niraje karosīti bhāvo. Iha bhagavato ukkaṃsaguṇo dīpito hoti. Pādāniyeva ambhojānīti",
  "anya-e0812n0:1336_5": "ca, tesaṃ rajānīti ca, tehi littāni gattāni yesanti ca, rajehi kilesehi niggatāti",
  "anya-e0812n0:1336_6": "ca, tesaṃ bhāvoti ca vākyaṃ.",
  "anya-e0812n0:1337": "144.",
  "anya-e0812n0:1338": "Evaṃ jinānubhāvassa, samukkaṃso’tradissati;",
  "anya-e0812n0:1339": "Paññavā vidhinā’nena, cintaye paramīdisaṃ.",
  "anya-e0812n0:1340_0": "144. Ko panettha ukkaṃsavanto guṇo yena bandho sanātho siyāti ce? Āha “eva”miccādi.",
  "anya-e0812n0:1340_1": "Evamiti jinānubhāvassa sammāsambuddhapabhāvassa samukkaṃso atisayo dissati padissate",
  "anya-e0812n0:1340_2": "atra bandhe, tasmā jinānubhāvena ukkaṃsavatā guṇena bandho sanātho siyāti. Pakāramimamaññatrapiatidisanto",
  "anya-e0812n0:1340_3": "āha “paññavā”tiādi. Paññavā paññāsampanno anena vidhinā iminā pakārena edisaṃ evarūpaṃ",
  "anya-e0812n0:1340_4": "paraṃ aññaṃ cintaye vitakkeyya.",
  "anya-e0812n0:1341_0": "144. Idāni yathāvuttaguṇanidassanañca sissānusāsanañca dasseti “eva”miccādinā. Atra",
  "anya-e0812n0:1341_1": "imissaṃ anantaragāthāyaṃ evaṃ yathāvuttakkamena jinānubhāvassa tathāgatappabhāvassa",
  "anya-e0812n0:1341_2": "samukkaṃso ādhikkaṃ dissati padissate, tasmā jinānubhāvasaṅkhātena ukkaṃsavatā guṇena",
  "anya-e0812n0:1341_3": "bandho sanātho bhaveyya. Paññavā pasatthañāṇavanto anena vidhinā iminā kamena īdisaṃ",
  "anya-e0812n0:1341_4": "paraṃ aññaṃ cintaye kappeyya.",
  "anya-e0812n0:1342": "145.",
  "anya-e0812n0:1343": "Udāro sopi viññeyyo,",
  "anya-e0812n0:1344": "Yaṃ pasatthavisesanaṃ;",
  "anya-e0812n0:1345": "Yathā kīḷāsaro līlā-",
  "anya-e0812n0:1346": "Hāsa hāso (ka.) hemaṅgadādayo.",
  "anya-e0812n0:1347_0": "145. Aparamudārappakāraṃ dassetumāha “udāro”iccādi. Yaṃ pasatthaṃ silāghanīyaṃ visesanaṃ",
  "anya-e0812n0:1347_1": "upādiyati, sopi na pana yathāvuttova udāro viññeyyo. “Yathe”tyudāharati. Kīḷāya kīḷatthaṃ",
  "anya-e0812n0:1347_2": "saro, līlāya yutto hāso, hemaṃ hemamayamaṅgadanti samāso, taṃ ādi yesanti bāhirattho.",
  "anya-e0812n0:1347_3": "Ādisaddena kusumadāmamaṇimekhalādīnaṃ saṅgaho. Ayaṃ tu bandhapharusagāmmapariccāgā sambhavati.",
  "anya-e0812n0:1348_0": "145. Aññamapi udāraṃ dasseti “udāro”ccādinā. Yaṃ pasatthavisesanaṃ pasaṃsanīyavisesanaṃ",
  "anya-e0812n0:1348_1": "hoti, sopi udāroti viññeyyo. “Yathā”ti tamudāharati. Kīḷāsaro kīḷāya kato saro. Līlāhāso",
  "anya-e0812n0:1348_2": "līlāya yutto hāso. Hemaṅgadādayo suvaṇṇakeyūrāiccādayoti. Kīḷatthāya saroti ca, līlāya",
  "anya-e0812n0:1348_3": "yutto hāsoti ca, hemaṃ hemamayaṃ aṅgadanti ca, līlāhāso ca hemaṅgadañcāti ca, tāni",
  "anya-e0812n0:1348_4": "ādīni yesaṃ kusumadāmamaṇimekhalādīnanti ca viggaho. Ayamudāro bandhapharusagāmmādidosapariccāgena sijjhati.",
  "anya-e0812n0:1349": "146.",
  "anya-e0812n0:1350": "Lokiyatthānatikkantā,",
  "anya-e0812n0:1351": "Kantā sabbajanānapi;",
  "anya-e0812n0:1352": "Kanti nāmā’tivuttassa,",
  "anya-e0812n0:1353": "Vuttā sā parihārato.",
  "anya-e0812n0:1354": "Yathā “muninda”iccādi.",
  "anya-e0812n0:1355_0": "146. Kantiṃ kathayati “lokiyi”ccādinā. Loke vidito lokiyo, taṃ lokiyaṃ atthaṃ abhidheyyaṃ",
  "anya-e0812n0:1355_1": "anatikkantā anatītā sabbesaṃ kavīnamitaresaṃ vā janānaṃ eva kantā manoharā kanti",
  "anya-e0812n0:1355_2": "nāmāti vuccati. Ayaṃ pana saddaguṇo ativuttassa vākyadosassa pariccāgena sambhavati.",
  "anya-e0812n0:1355_3": "Tenāha “ativuttassā”tiādi. Udāharaṇattho heṭṭhā vuttoyeva.",
  "anya-e0812n0:1356_0": "146. Idāni kantiṃ dasseti “lokiyi”ccādinā. Lokiyatthānatikkantā loke pasiddhasaddatthamanatikkantā",
  "anya-e0812n0:1356_1": "sabbajanānaṃ sakalakavīnaṃ kantā manuññā kanti nāma vuccate, sā ativuttassa ativuttadosassa",
  "anya-e0812n0:1356_2": "parihārato vuttā dosaparihāraparicchede kathitā hoti. Ativuttadosaparihārato eva",
  "anya-e0812n0:1356_3": "kantiyā siddhattā tassa lakkhiyo eva etissā hotīti adhippāyo. Loke viditoti ca, so",
  "anya-e0812n0:1356_4": "ca so attho ceti ca viggaho. “Yathā”ti kantiyā udāharaṇaṃ dasseti “muninda”iccādi. Taṃ vuttameva.",
  "anya-e0812n0:1357": "147.",
  "anya-e0812n0:1358": "Atthabyattā’bhidheyyassā-",
  "anya-e0812n0:1359": "Neyyatā saddato’tthato;",
  "anya-e0812n0:1360": "Sā’yaṃ tadubhayā neyya-",
  "anya-e0812n0:1361": "Parihāre padassitā.",
  "anya-e0812n0:1362": "Yathā “marīci”ccādi ca, “manonurañjano”ccādi ca.",
  "anya-e0812n0:1363_0": "147. Atthabyattiṃ byañjayati “atthabyattābhidheyyi”ccādinā. Abhidheyyassa sambandhaatthassa",
  "anya-e0812n0:1363_1": "saddato atthato vā sāmatthiyato vā aneyyatā patīti aññathā vagamo gatyantarābhāvā,",
  "anya-e0812n0:1363_2": "yato vuttaṃ “dullabhāvagatī sadda-sāmatthiyavilaṅghinī”ti. Tamanuvaditvā atthabyatti",
  "anya-e0812n0:1363_3": "vidhīyate. Sā pana byākiṇṇaneyyādidosavajjanāya jāyate. Tadubhayā jātā sāyaṃ aneyyatā",
  "anya-e0812n0:1363_4": "neyyaparihāre padassitā pakāsitā. Paṭhamadutiyodāharaṇassattho vutto.",
  "anya-e0812n0:1364_0": "147. Idāni atthabyattiṃ dasseti “atthabyatti”ccādinā. Abhidheyyassa atthassa saddato",
  "anya-e0812n0:1364_1": "atthato atthasāmatthiyato ca aneyyatā tattheva vijjamānattā saddassa atthassa vā",
  "anya-e0812n0:1364_2": "āharitvā vattabbassa abhāvo atthabyatti nāma, tadubhayā tehi dvīhi jātā sā ayaṃ aneyyatāsaṅkhatā",
  "anya-e0812n0:1364_3": "atthabyatti neyyaparihāre neyyadosaparihārapadese padassitā pakāsitāti. “Dullabhāvagatī",
  "anya-e0812n0:1364_4": "sadda-sāmatthiyavilaṅghinī”ti vuttattā atthapatīti pana vinā saddañca sāmatthiyañca",
  "anya-e0812n0:1364_5": "aññathānupalabbhatīti iha “saddato atthato”ti vuttaṃ. Atthassa byatti patītīti ca,",
  "anya-e0812n0:1364_6": "natthi neyyaṃ āharitabbaṃ assa abhidheyyassāti ca, tassa bhāvoti ca, te ca te ubho",
  "anya-e0812n0:1364_7": "saddatthā cāti ca, te avayavā etissāti ca, neyyassa parihāroti ca vākyaṃ. Idāni “yathe”ccādinā",
  "anya-e0812n0:1364_8": "dvippakārāya atthabyattiyā yathākkamaṃ udāharaṇamanussāreti “mari”ccādigāthādvayena,",
  "anya-e0812n0:1364_9": "taṃ heṭṭhā vuttameva.",
  "anya-e0812n0:1365": "Puna atthena yathā –",
  "anya-e0812n0:1366": "148.",
  "anya-e0812n0:1367": "Sabhāvāmalatā dhīra,",
  "anya-e0812n0:1368": "Mudhā pādanakhesu te;",
  "anya-e0812n0:1369": "Yato te’vanatānanta-",
  "anya-e0812n0:1370": "Moḷicchāyā jahanti no.",
  "anya-e0812n0:1371_0": "148. Puna dutiye tu dhīrāti āmantanaṃ. Te tava pādanakhesu sabhāvāmalatā pakatiparisuddhatā",
  "anya-e0812n0:1371_1": "mudhā tucchā. Kasmāti ce? Yato yasmā kāraṇā te pādanakhā avanatassa sannatassa anantassa",
  "anya-e0812n0:1371_2": "nāgarājassa moḷino kirīṭassa avanatānaṃ vā naramarānaṃ anantānaṃ moḷīnaṃ chāyā chaviyo",
  "anya-e0812n0:1371_3": "no jahanti na pariccajanti, sañchaviyo pana jahantīti. Ettha nakhesu sañchavittā",
  "anya-e0812n0:1371_4": "pādanakhassa moḷīnaṃ nirantarappaṇāmābyabhicārānaramarādīnaṃ bhagavato pādāravindavandanaṃ",
  "anya-e0812n0:1371_5": "sāmatthiyā phuṭaṃ gamyate.",
  "anya-e0812n0:1372_0": "148. “Puna atthena yathā sabhāvi”ccādi. Dhīra te tava pādanakhesu sabhāvāmalatā pakatiparisuddhatā",
  "anya-e0812n0:1372_1": "mudhā tucchā. Kasmāti ce? Yato yasmā te caraṇanakhā avanatānantamoḷicchāyā pādānatassa",
  "anya-e0812n0:1372_2": "anantanāgarājassa kirīṭassa sambandhinī, avanatānaṃ vā anantānaṃ devamanussānaṃ moḷīnaṃ",
  "anya-e0812n0:1372_3": "chāyā kantiyo no jahanti na vijahanti, pakativaṇṇaṃ pahāya kirīṭakantisadisā te honti,",
  "anya-e0812n0:1372_4": "tasmā ettha candakiraṇasannibhānaṃ nakharaṃsīnaṃ samīpe moḷīnaṃ nakharaṃsīhi amadditasakakantiyuttabhāvamāpajjanaṃ",
  "anya-e0812n0:1372_5": "tādisānaṃ nirantarappaṇāmābhāvābhāvato khattiyādīnaṃ munindapādāravindadvande nirantarappaṇāmo",
  "anya-e0812n0:1372_6": "sāmatthiyā vibhūtaṃ gamyate. Sassa bhāvoti ca, tena amalāti ca, tesaṃ bhāvoti ca,",
  "anya-e0812n0:1372_7": "paṭhamapakkhe avanato ca so ananto cāti ca, tassa moḷīti ca, tassa chāyāyoti ca,",
  "anya-e0812n0:1372_8": "dutiyapakkhe anantā ca te moḷī ceti ca, avanatānaṃ anantamoḷīti ca, tesaṃ chāyāyoti ca vākyaṃ.",
  "anya-e0812n0:1373": "149.",
  "anya-e0812n0:1374": "“Bandhasāro”ti maññanti, yaṃ samaggāpi viññuno;",
  "anya-e0812n0:1375": "Dassanāvasaraṃ patto, samādhi nāma’yaṃ guṇo.",
  "anya-e0812n0:1376_0": "149. Samādhiphalaṃ kiccāha “bandhe”ccādi. Yanti yaṃ samādhiṃ bandhassa gajjapajjamissabhāvassa",
  "anya-e0812n0:1376_1": "sāroti sabbassa jīvitaṃ tapparāyattā bandhassa samaggāpi viññuno sabbepi kavino maññanti",
  "anya-e0812n0:1376_2": "cintenti jānanti, ayaṃ samādhi nāma samādhikhyo guṇo dassane pakāsane avasaraṃ okāsaṃ",
  "anya-e0812n0:1376_3": "anottarattā parassa sampatto uddiṭṭhānukkamenāti.",
  "anya-e0812n0:1377_0": "149. Idāni samādhayo niddisati “bandhi”ccādinā. Samaggā api viññuno sabbepi kavayo",
  "anya-e0812n0:1377_1": "yaṃ samādhiṃ “bandhasāro”ti pajjagajjavimissasaṅkhātassa bandhassa jīvitamiti maññanti,",
  "anya-e0812n0:1377_2": "ayaṃ samādhi nāma guṇo dassanāvasaraṃ patto uddiṭṭhānukkamena dassanokāsaṃ patto",
  "anya-e0812n0:1377_3": "hoti. Bandhassa sāroti ca, dassane avasaranti ca, taṃ pattoti ca viggaho.",
  "anya-e0812n0:1378": "150.",
  "anya-e0812n0:1379": "Aññadhammo tato’ññattha,",
  "anya-e0812n0:1380": "Lokasīmānurodhato;",
  "anya-e0812n0:1381": "Sammā ādhīyate’cce’so,",
  "anya-e0812n0:1382": "Samādhīti niruccati.",
  "anya-e0812n0:1383_0": "150. Kathamayaṃ saddavohāro bandhe “samādhī”ti vuccatītyāha “aññe”ccādi. Aññassa",
  "anya-e0812n0:1383_1": "vatthuno pakatāpekkhāya dhammo guṇo pasiddho, tato tasmā mukhyavisayā aññattha amukhye",
  "anya-e0812n0:1383_2": "visaye lokasīmānurodhato lokappatītyanuvattanena sammā sādhu lokasīmānuvattanameveha",
  "anya-e0812n0:1383_3": "sādhuttaṃ ādhīyate āropyate, iti iminā kāraṇena eso evaṃvidho dhammo “samādhī”ti",
  "anya-e0812n0:1383_4": "niruccatītidha sammā ādhīyatīti evaṃ nīharitvā vuccatīti attho.",
  "anya-e0812n0:1384_0": "150. “Samādhī”ti ayaṃ vohāro bandhavisaye kathaṃ pavattatīti āsaṅkāyaṃ paṭhamaṃ nibbacanaṃ",
  "anya-e0812n0:1384_1": "dassetuṃ āha “aññi”ccādi. Yasmā aññadhammo samādhānassa visayabhūtaamukhyato aññassa",
  "anya-e0812n0:1384_2": "mukhyavatthuno pasiddhaguṇo, tato mukhyavisayato aññattha amukhyavisaye lokasīmānurodhato",
  "anya-e0812n0:1384_3": "lokavohāramariyādāvirodhabhāvena lokappatītyanuvattaneneva sammā ādhīyati ṭhapīyati,",
  "anya-e0812n0:1384_4": "iti iminā kāraṇena eso yathāvuttaguṇo “samādhī”ti niruccati vuccatīti. Aññassa dhammoti",
  "anya-e0812n0:1384_5": "ca, lokassa sīmāti ca, tassā anurodhoti ca viggaho.",
  "anya-e0812n0:1385": "Samādhiuddesa",
  "anya-e0812n0:1386": "151.",
  "anya-e0812n0:1387": "Apāṇe pāṇinaṃ dhammo, sammā ādhīyate kvaci;",
  "anya-e0812n0:1388": "Nirūpe rūpayuttassa, nirase sarasassa ca.",
  "anya-e0812n0:1389": "152.",
  "anya-e0812n0:1390": "Adrave dravayuttassa, akattaripi kattutā;",
  "anya-e0812n0:1391": "Kaṭhinassā’sarīrepi, rūpaṃ tesaṃ kamā siyā.",
  "anya-e0812n0:1392_0": "151-152. Samādhānavisayamāha “apāṇe”iccādi. Kvaci ṭhāne pāṇinaṃ pāṇavantānaṃ padatthānaṃ",
  "anya-e0812n0:1392_1": "dhammo guṇo apāṇe pāṇavirahite vatthuni sammā lokapatītyanuvattanena ādhīyate āropyate,",
  "anya-e0812n0:1392_2": "evamuparipi yathānurūpaṃ. Nirūpeti rūpavirahite vatthuni, kvacīti sabbattha anuvattati.",
  "anya-e0812n0:1392_3": "Asarīre aghane asaṃhate vatthuni kaṭhinassa daḷhassa, tesaṃ yathāvuttānaṃ samādhīnaṃ",
  "anya-e0812n0:1392_4": "rūpaṃ udāharaṇaṃ kamā uddiṭṭhānukkamena.",
  "anya-e0812n0:1393_0": "151-152. Uddese “samādhayo”ti bahuvacanena niddiṭṭhānaṃ samādhīnaṃ visayamupadasseti",
  "anya-e0812n0:1393_1": "“apāṇe”ccādinā. Kvaci kismiñci ṭhāne pāṇinaṃ dhammo indriyabaddhānaṃ guṇo apāṇe pāṇarahitavatthumhi",
  "anya-e0812n0:1393_2": "sammā lokapatītianusārena ādhīyate āropyate, kvaci rūpayuttassa rūpavantavatthuno",
  "anya-e0812n0:1393_3": "dhammo nirūpe rūparahitavatthumhi, kvaci sarasassa rasavantassa vatthuno dhammo nirase",
  "anya-e0812n0:1393_4": "rasarahite ca, kvaci dravayuttassa dravavantavatthuno dhammo adrave dravarahite ca,",
  "anya-e0812n0:1393_5": "kvaci kattutā kattuguṇo akattaripi, kvaci kaṭhinassa thaddhassa vatthuno dhammo asarīrepi",
  "anya-e0812n0:1393_6": "sarīrarahitepi sammā ādhīyate. Tesaṃ channaṃ samādhīnaṃ rūpaṃ udāharaṇaṃ kamā “apāṇe",
  "anya-e0812n0:1393_7": "pāṇina”nti uddiṭṭhānukkamena siyā bhaveyyāti. Na santi pāṇā asseti ca, rūpā niggatoti",
  "anya-e0812n0:1393_8": "ca, rūpena yuttoti ca, rasā niggatoti ca, rasena saha vattamānoti ca, dravāaññoti",
  "anya-e0812n0:1393_9": "ca, dravena dravabhāvena yuttoti ca, kattuto aññoti ca, kattuno bhāvoti ca, natthi",
  "anya-e0812n0:1393_10": "sarīraṃ assāti ca viggaho.",
  "anya-e0812n0:1394": "Samādhiniddesa",
  "anya-e0812n0:1395": "Apāṇe pāṇinaṃ dhammo",
  "anya-e0812n0:1396": "153.",
  "anya-e0812n0:1397": "Uṇṇāpuṇṇindunā nātha, divāpi saha saṅgamā;",
  "anya-e0812n0:1398": "Viniddā sampamodanti, maññe kumudinī tava.",
  "anya-e0812n0:1399_0": "153. “Uṇṇā”iccādi. Nāthāti lokattayekapaṭisaraṇabhūtatāya bhagavantaṃ ālapati. Tava",
  "anya-e0812n0:1399_1": "uṇṇāromadhātusaṅkhātena puṇṇindunā saha saṅgamā saṃyogena kumudinī kumudiniyo kumudākarā",
  "anya-e0812n0:1399_2": "divāpi viniddā vigatasoppā sampamodanti maññe suṭṭhuyeva pamodantīti parikappemīti.",
  "anya-e0812n0:1399_3": "Ettha pāṇidhammassa suratarūpassa saṅgamassa viniddāya sampīṇanassa ca apāṇini āropitapumbhāve",
  "anya-e0812n0:1399_4": "uṇṇāpuṇṇindumhi, tathā āropitaitthibhāvāsu kumudinīsu lokasīmānurodhena samādhānato",
  "anya-e0812n0:1399_5": "soyaṃ pasiddho dhammo “samādhī”ti vuccati. Tadabhidhāyī saddo ca upacārato atthānugāmittā",
  "anya-e0812n0:1399_6": "saddikavohāraṃ dasseti, evamuparipi yathāyogaṃ.",
  "anya-e0812n0:1400_0": "153. Tesu pāṇidhammasamādhino udāharaṇamādisati “uṇṇā”iccādinā. Nātha tava tuyhaṃ",
  "anya-e0812n0:1400_1": "uṇṇāpuṇṇindunā uṇṇāromamaṇḍalasaṅkhātapuṇṇacandena saha saṅgamā aññamaññasamavāyahetunā",
  "anya-e0812n0:1400_2": "kumudinī keravākarasaṅkhātā kumudiniyo divāpi viniddā vikasitā sampamodanti maññe",
  "anya-e0812n0:1400_3": "atisantuṭṭhā hontīti kappemīti indusampamodo sahasaddena ñāyate. Ettha pāṇidhammasaṅkhāto",
  "anya-e0812n0:1400_4": "suratasaṅgamo ca niddāpagamo ca sampamodanañcāti tiṇṇaṃ uṇṇāpuṇṇindukumudinīsaṅkhātesu",
  "anya-e0812n0:1400_5": "apāṇesu lokavohārānatikkamma buddhiyā āropanena pāṇidhammato pasiddhā tayo atthā",
  "anya-e0812n0:1400_6": "idha samādhayo nāma, tappaṭipādakaganthopi atthānugāmittā tadupacārena samādhīti",
  "anya-e0812n0:1400_7": "daṭṭhabbo. Puṇṇo ca so indu ceti ca, uṇṇā eva puṇṇindu cāti ca, vigatā niddā yehīti ca viggaho.",
  "anya-e0812n0:1401": "Nirūpe rūpayuttassa",
  "anya-e0812n0:1402": "154.",
  "anya-e0812n0:1403": "Dayārasesu mujjantā, janā’matarasesvi’va;",
  "anya-e0812n0:1404": "Sukhitā hatadosā te, nātha pādambujānatā.",
  "anya-e0812n0:1405_0": "154. “Dayā”iccādi. Nātha te pādambujesu ānatā paṇāmavasena janā tilokakuharapavattino",
  "anya-e0812n0:1405_1": "sattā amatarasesviva pīyūsarasesu viya dayārasesu karuṇārasesu guṇesu. “Siṅgārādo",
  "anya-e0812n0:1405_2": "vise vīriye, guṇe rāge drave raso”ti amarakosa 3.3.226 hi nighaṇṭu. Mujjantā nimujjamānā",
  "anya-e0812n0:1405_3": "hatā naṭṭhā dosā vātādayo amatapakkhe, aññattha tu hatā naṭṭhā dosā rāgādayo yesanti",
  "anya-e0812n0:1405_4": "viggaho, tatoyeva sukhitā sukhaṃ kāyikacetasikasukhaṃ itā pattā gatāti attho.",
  "anya-e0812n0:1406_0": "154. Idāni rūpadhammasamādhino udāharaṇaṃ uddisati “dayā”iccādinā. Nātha te tava",
  "anya-e0812n0:1406_1": "pādambujānatā caraṇapadume paṇatā janā devamanussā amatarasesu iva sudhājalesu viya",
  "anya-e0812n0:1406_2": "dayārasesu anaññasādhāraṇakaruṇāguṇesu mujjantā nimujjamānā hatadosā vinaṭṭhavātapittādayo",
  "anya-e0812n0:1406_3": "vinaṭṭharāgādidosā vā sukhitā tatoyeva ajarāmarasaṅkhātasukhaṃ itā pattāti. Ettha",
  "anya-e0812n0:1406_4": "rūpayuttajale labbhamānaṃ mujjanaṃ nirūpe dayāguṇe āropitaṃ hoti. Dayā eva rasā guṇāti",
  "anya-e0812n0:1406_5": "ca, amatā eva rasāti ca, hatā vātādayo rāgādayo vā dosā yesanti ca, pādāni eva ambujānīti",
  "anya-e0812n0:1406_6": "ca, tesu ānatāti ca viggaho.",
  "anya-e0812n0:1407": "“Siṅgārādovise vīriye, guṇe rāge draveraso”ti amarakosa 3.3.226 ettha rasasaddo guṇajalesu vattati.",
  "anya-e0812n0:1408": "Nirase sarasassa",
  "anya-e0812n0:1409": "155.",
  "anya-e0812n0:1410": "Madhurepi guṇe dhīra, nappasīdanti ye tava;",
  "anya-e0812n0:1411": "Kīdisīmanaso vutti, tesaṃ khāraguṇānabho he (sī.).",
  "anya-e0812n0:1412_0": "155. “Madhure”ccādi. Dhiyā īratīti dhīro, bho dhīra tava madhurepi manoharepi guṇe",
  "anya-e0812n0:1412_1": "karuṇādike ye nappasīdanti pasādaṃ na karonti, khāraguṇānaṃ amadhuraguṇānaṃ tesaṃ",
  "anya-e0812n0:1412_2": "janānaṃ manaso vutti cittappavatti kīdisīti kimiva dissati, na viññāyate “īdisī”ti.",
  "anya-e0812n0:1412_3": "Yato tādisaguṇāvabodhaparammukhā mohandhakārasambandhitāti.",
  "anya-e0812n0:1413_0": "155. Idāni sarasadhammasamādhino udāharaṇamuddisati “madhuri”ccādinā. Bho dhīra tava",
  "anya-e0812n0:1413_1": "te madhure api guṇe pakatisundare karuṇāpaññāguṇepi ye hīnādhimuttikā janā nappasīdanti,",
  "anya-e0812n0:1413_2": "khāraguṇānaṃ amadhuraguṇānaṃ tesaṃ janānaṃ manaso vutti cittappavatti kīdisī kathaṃ",
  "anya-e0812n0:1413_3": "ruhati. Dhiyā īrati pavattatīti ca, kā viya sā dissatīti ca, khārā guṇā yesanti ca",
  "anya-e0812n0:1413_4": "viggaho. Ettha samādhi nāma rasahīne āropitarasayuttadhammabhūtaṃ madhurakhāraguṇadvayaṃ.",
  "anya-e0812n0:1414": "Adrave dravayuttassa",
  "anya-e0812n0:1415": "156.",
  "anya-e0812n0:1416": "Sabbatthasiddha cūḷaka-puṭapeyyā mahāguṇā;",
  "anya-e0812n0:1417": "Disā samantā dhāvanti, kundasobhāsalakkhaṇā.",
  "anya-e0812n0:1418_0": "156. “Sabbatthasiddhi”ccādi. Sabbatthasiddhassa mahāmunino cūḷakapuṭena peyyā pātabbā",
  "anya-e0812n0:1418_1": "kundasobhāsalakkhaṇā kundakusumassa sobhāsavantā jutivijambhino mahāguṇā samantā",
  "anya-e0812n0:1418_2": "parito disā disantāni dhāvanti.",
  "anya-e0812n0:1419_0": "156. Idāni dravayuttasamādhino udāharaṇamuddisati “sabbatthi”ccādinā. Sabbatthasiddha",
  "anya-e0812n0:1419_1": "sabbakicce parinipphanna, nipphannehi sabbatthehi vā samannāgata he tathāgata tava",
  "anya-e0812n0:1419_2": "cūḷakapuṭapeyyā cūḷakapuṭena pātabbā kundasobhāsalakkhaṇā kundasobhāhi samānalakkhaṇā",
  "anya-e0812n0:1419_3": "kundasobhāsadisā vā mahāguṇā saṅkhyāmahantattā ānubhāvamahantattā vā mahantā vā arahattādayo",
  "anya-e0812n0:1419_4": "guṇā samantā samantato disā dasadisāsu dhāvantīti. Ettha dravayuttaguṇabhūto cūḷakapuṭapeyyabhāvo",
  "anya-e0812n0:1419_5": "dravarahite guṇe āropito samādhi nāma hoti. Sabbe ca te atthā ceti ca, te siddhā",
  "anya-e0812n0:1419_6": "yasseti ca, cūḷakameva puṭamiti ca, tena peyyāti ca, mahantā ca te guṇā ceti ca,",
  "anya-e0812n0:1419_7": "kundānaṃ sobhāti ca, tāhi samānaṃ lakkhaṇaṃ yesanti ca viggaho.",
  "anya-e0812n0:1420": "Akattari kattutā",
  "anya-e0812n0:1421": "157.",
  "anya-e0812n0:1422": "Mārāribalavissaṭṭhā, kuṇṭhā nānāvidhā’yudhā;",
  "anya-e0812n0:1423": "Lajjamānā’ññavesena, jina pādānatā tava.",
  "anya-e0812n0:1424_0": "157. “Mārā”iccādi. Māroyeva ari sattūti mārārī, tena, balena attano sattiyā, tassa",
  "anya-e0812n0:1424_1": "vā balena senāya vissaṭṭhā abhimukhaṃ chaḍḍitā nānāvidhā anekappakārā āyudhā bhindivāḷādayo",
  "anya-e0812n0:1424_2": "kuṇṭhā bheṇḍivālādayo (ka.) pariccattatikhiṇabhāvā tāyeva kuṇṭhabhāvappattiyā lajjamānā",
  "anya-e0812n0:1424_3": "“lokappatītānubhāvānamamhākampi evarūpaṃ jāta”nti lajjantā aññavesena “kathaṃ nāma",
  "anya-e0812n0:1424_4": "pare amhe na jāneyyu”nti attano āvudhavesaṃ parivattitvā kusumavesena, jināti āmantanaṃ,",
  "anya-e0812n0:1424_5": "tava pādānatā pādesu sannatā.",
  "anya-e0812n0:1425_0": "157. Idāni kattudhammasamādhino udāharaṇamuddisati “mārāri”ccādinā. He jina mārāribalavissaṭṭhā",
  "anya-e0812n0:1425_1": "mārasattunā attano sattiyā vissaṭṭhā, mārārino vā senāya vissaṭṭhā abhimukhe pātitā",
  "anya-e0812n0:1425_2": "nānāvidhāyudhā anekappakārabhindivāḷaususattitomarādayo āvudhā kuṇṭhā atikhiṇā lajjamānā",
  "anya-e0812n0:1425_3": "“kasmā evaṃ lokapasiddhānubhāvānamamhākampi īdisaṃ vippakāramahosī”ti lajjantā aññavesena",
  "anya-e0812n0:1425_4": "“kathamamhe pare na jāneyyu”nti āvudhavesaṃ hitvā tadaññabhūtena pupphavesena tava",
  "anya-e0812n0:1425_5": "pādānatā pādasamīpe natā ahesunti. Ettha kattudhammabhūtaṃ lajjanañca aññavesena",
  "anya-e0812n0:1425_6": "parivattanañca ānatañceti ime lajjanādīnaṃ akattubhūtesu visayesu āropitā samādhayo",
  "anya-e0812n0:1425_7": "nāma honti. Māro eva arīti ca, balena vissaṭṭhāti ca, mārārinā balavissaṭṭhāti ca",
  "anya-e0812n0:1425_8": "mārārino balaṃ senāti ca, tena vissaṭṭhāti ca, nānā anekavidhā pakārā yesanti ca,",
  "anya-e0812n0:1425_9": "aññesaṃ vesoti ca, añño ca so veso cāti ca, pādesu ānatāti ca viggaho.",
  "anya-e0812n0:1426": "Kaṭhinassa asarīre",
  "anya-e0812n0:1427": "158.",
  "anya-e0812n0:1428": "Munindabhāṇumā kālo-",
  "anya-e0812n0:1429": "Dito bodhodayācale;",
  "anya-e0812n0:1430": "Saddhammaraṃsinā bhāti,",
  "anya-e0812n0:1431": "Indamandhatamaṃ paraṃ.",
  "anya-e0812n0:1432_0": "158. “Muninda”iccādi. Bodho sabbaññutaññāṇasadiso soyeva vā udayācalo udayapabbato",
  "anya-e0812n0:1432_1": "tasmiṃ kāle rattipariyante abhinikkhantasamaye udito pātubhūto munindo munindasadiso",
  "anya-e0812n0:1432_2": "soyeva vā bhāṇumā sūriyo andhatamaṃ andhakāraṃ mohaṃ vā paraṃ accantameva saddhammaraṃsinā",
  "anya-e0812n0:1432_3": "saddhammasadisena saddhammasaṅkhatena vā raṃsinā bhindaṃ padālento bhāti sobhatīti.",
  "anya-e0812n0:1433_0": "158. Idāni kaṭhinadhammasamādhino udāharaṇamuddisati “munindi”ccādinā. Bodhodayācale",
  "anya-e0812n0:1433_1": "sabbaññutaññāṇasadise sabbaññutaññāṇasaṅkhāte vā udayapabbate kālodito rattikkhaye",
  "anya-e0812n0:1433_2": "māraparājitasamaye vā udito pātubhūto munindabhānumā munindasadiso munindoyeva vā",
  "anya-e0812n0:1433_3": "sūriyo andhatamaṃ pakatighanandhakāraṃ bahalamohandhakāraṃ saddhammaraṃsinā saddhammasadisena",
  "anya-e0812n0:1433_4": "saddhammabhūtena vā kiraṇena paramatisayena bhindaṃ padālento bhāti sobhatīti. Ettha",
  "anya-e0812n0:1433_5": "thaddhadhammabhūtaṃ bhedanaṃ asarīrabhūte andhakāre buddhiyā āropitaṃ samādhi nāma",
  "anya-e0812n0:1433_6": "hoti. Munīnaṃ indoti ca, soyeva bhānumāti ca, bodho eva udayācaloti ca, saddhammo",
  "anya-e0812n0:1433_7": "eva raṃsīti ca viggaho.",
  "anya-e0812n0:1434": "159.",
  "anya-e0812n0:1435": "Vamanuggiranādye’taṃ, guṇavutyapariccutaṃ;",
  "anya-e0812n0:1436": "Atisundaramaññaṃ tu, kāmaṃ vindati gāmmataṃ.",
  "anya-e0812n0:1437_0": "159. Koci dhammo amukhyavisaye bandhe sobhate, na mukhyavisayeti dassanto āha “vamanaṃ”iccādi.",
  "anya-e0812n0:1437_1": "Vamanañca uggiranañca, ādisaddena virecanādipariggaho. Etaṃ yathāvuttaṃ guṇā padhānetarā",
  "anya-e0812n0:1437_2": "pasiddhavisayā visayantarapariggahalakkhaṇā vutti payogarūpā, tato apariccutaṃ aparigaḷitaṃ",
  "anya-e0812n0:1437_3": "santaṃ amukhyabhūtaṃ atisundaraṃ accantamanoharamalaṅkārarūpattā, aññaṃ tu itaraṃ",
  "anya-e0812n0:1437_4": "pana mukhyanti vuttaṃ hoti. Kāmaṃ ekantena gāmmataṃ asabbhasabhāvaṃ bandhe tassānucitabhāvato",
  "anya-e0812n0:1437_5": "vindati paṭilabhati pasavatīti attho.",
  "anya-e0812n0:1438_0": "159. Idāni imesuyeva pāṇidhammādīsu koci dhammo amukhyavisaye payutto pasattho, mukhyavisaye",
  "anya-e0812n0:1438_1": "payutto apasatthoti dassento “vamanuggi”ccādimāha. Etaṃ vamanuggiranādi vamanauggiranavirecanādikaṃ",
  "anya-e0812n0:1438_2": "guṇavutyapariccutaṃ amukhyapayogato agaḷitaṃ amukhyabhūtaṃ atisundaraṃ sabbesaṃ atipiyaṃ",
  "anya-e0812n0:1438_3": "hoti, aññaṃ tu uttato byatirekaṃ mukhyavisaye payuttaṃ vamanuggiranādikaṃ pana kāmaṃ",
  "anya-e0812n0:1438_4": "ekantena gāmmataṃ sabhāvaappiyagāmmadosataṃ vindati sevatīti. Vamanañca uggiranañceti",
  "anya-e0812n0:1438_5": "ca, tāni ādīni yasseti ca, guṇā appadhānā vuttīti ca, tato apariccutanti ca viggaho.",
  "anya-e0812n0:1439": "160.",
  "anya-e0812n0:1440": "Kantīnaṃ vamanabyājā, munipādanakhāvalī;",
  "anya-e0812n0:1441": "Candakantī pivantīva, nippabhaṃ taṃ karontiyo.",
  "anya-e0812n0:1442_0": "160. Udāharati “kantīna”miccādi. Munino sammāsambuddhassa pādanakhānaṃ āvalī seṇiyo",
  "anya-e0812n0:1442_1": "kantīnaṃ attano nirantaraṃ nissarantīnaṃ sobhāvisesānaṃ vamanabyājā uggiranalesena",
  "anya-e0812n0:1442_2": "candakantī candacchaviyo sabbattha patthaṭattā pivantīva pānaṃ karontīti takkemi.",
  "anya-e0812n0:1442_3": "Kīdisī viyāti parikappanābījamāha “nippabha”ntiādi. Taṃ candaṃ nippabhaṃ pabhāvirahitaṃ",
  "anya-e0812n0:1442_4": "karontiyo vidahamānā. Idañhi kappanābījaṃ yato nakhasobhāliṅganena candassa sobhāvato",
  "anya-e0812n0:1442_5": "nippabhattaṃ passitvā mahattañca tassā nakhāvaliyo candakantī pivantīti parikappeti",
  "anya-e0812n0:1442_6": "kantīnañca vamanabyājaṃ.",
  "anya-e0812n0:1443_0": "160. Iṭṭhavisaye payuttavamanuggiranādīnamudāharaṇamuddisati “kantīna”miccādinā.",
  "anya-e0812n0:1443_1": "Munipādanakhāvalī munipādanakhaseṇiyo kantīnaṃ attano candamarīcisadisasobhānaṃ vamanabyājā",
  "anya-e0812n0:1443_2": "uggiranalesena taṃ nimmalacandaṃ nippabhaṃ karontiyo attano sabbattha patthaṭattā",
  "anya-e0812n0:1443_3": "nippabhaṃ karontiyo candakantī candaraṃsiyo pivanti maññe. Nakharaṃsīnaṃ sabbattha",
  "anya-e0812n0:1443_4": "patthaṭattā sappabhassāpi candassa nippabhattañca nakharaṃsīnaṃ adhikattañca disvā",
  "anya-e0812n0:1443_5": "candakantī pivanti iveti nakhāvalīnaṃ candakantipivanañca sakakantivamanañca pakati",
  "anya-e0812n0:1443_6": "na hoti, byājamiti kavinā parikappitaṃ hoti. Ettha bhattasitthādimukhyavisayato aññakantisaṅkhataamukhyavisaye",
  "anya-e0812n0:1443_7": "payuttaṃ vamanaṃ guṇavuttīti ñātabbaṃ. Vamanameva byājamiti ca, munino pādāti ca,",
  "anya-e0812n0:1443_8": "tesu nakhāti ca, tesaṃ āvaliyoti ca, candassa kantiyoti ca, niggato pabhāhīti ca viggaho.",
  "anya-e0812n0:1444": "161.",
  "anya-e0812n0:1445": "Acittakattukaṃ rujha-miccevaṃ guṇakamma taṃ guṇakammakaṃ (sī.);",
  "anya-e0812n0:1446": "Sacittakattukaṃ pe’taṃ, guṇakammaṃ yadu’ttamaṃ.",
  "anya-e0812n0:1447_0": "161. Yathāvuttaṃ nigameti “acitta”iccādinā. Iccevaṃ acitto kattā yassa taṃ acittakattukaṃ.",
  "anya-e0812n0:1447_1": "Guṇo kammaṃ yassa taṃ guṇakammaṃ. Tañca vamanādi rujhamatimanoharaṃ bhavati bandhocitattā.",
  "anya-e0812n0:1447_2": "Nakhāvaliyo hi acittakattāro, kantiyo guṇakammanti vamanamatrātisundaraṃ. Nedameva",
  "anya-e0812n0:1447_3": "rujhanti āha “sacitta”iccādi. Etaṃ vamanādikaṃ sacittakattukampiyadiguṇakammaṃ, uttamaṃ",
  "anya-e0812n0:1447_4": "seṭṭhaṃ bandhocitattā.",
  "anya-e0812n0:1448_0": "161. Anantarodāharaṇassa pasatthattañca kammani guṇe sati sacittakattukavamanādikañca",
  "anya-e0812n0:1448_1": "iṭṭhamiti dassento “acittakattuka”miccādimāha. Iccevaṃ iminā pakārena acittakattukaṃ",
  "anya-e0812n0:1448_2": "nakhāvalisaṅkhātaaviññāṇakakattuvantaṃ guṇakammaṃ nakhakantisaṅkhātaappadhānakammavantaṃ",
  "anya-e0812n0:1448_3": "vamanādikaṃ rujhaṃ racanāya ucitattā rucijanakaṃ hoti, etaṃ vamanādikaṃ sacittakattukampi",
  "anya-e0812n0:1448_4": "saviññāṇakakattuvantampi yadi guṇakammaṃ amukhyakammaṃ ce, uttamaṃ visiṭṭhameva,",
  "anya-e0812n0:1448_5": "“kantīna”nti bhāvasambandhe chaṭṭhiyā satipi vamanakriyāya kammattaṃ nātivattati.",
  "anya-e0812n0:1448_6": "Natthi cittaṃ yesanti ca, acittā kattāro yassāti ca, guṇo kammaṃ yasseti ca, saha",
  "anya-e0812n0:1448_7": "cittena vattamānoti ca vākyaṃ. Iti nidassane evaṃ pakāre nipāto, atha vā vacanavacanīyānaṃ",
  "anya-e0812n0:1448_8": "vacanavacanīyādīnaṃ (ka.) nigamārambhe nipātasamudāyo.",
  "anya-e0812n0:1449": "162.",
  "anya-e0812n0:1450": "Uggirantova sa sneha-rasaṃ jinavaro jane;",
  "anya-e0812n0:1451": "Bhāsanto madhuraṃ dhammaṃ, kaṃ na sampīṇaye janaṃ.",
  "anya-e0812n0:1452_0": "162. Tadudāharati “uggirantovā”tiādinā. So jinavaro jane sakalasattanikāye sneharasaṃ",
  "anya-e0812n0:1452_1": "attano pemasaṅkhātaṃ anurāgaṃ uggirantova vamanto viya madhuraṃ atipaṇītaṃ dhammaṃ",
  "anya-e0812n0:1452_2": "bhāsanto kaṃ janaṃ na sampīṇaye, sabbameva sampīṇeti. Ettha jinavaro kattā sacitto,",
  "anya-e0812n0:1452_3": "sneharaso guṇakammaṃ.",
  "anya-e0812n0:1453_0": "162. Idāni sacittakakattupakkhe udāharaṇamuddisati “uggiranto”ccādinā. So jinavaro",
  "anya-e0812n0:1453_1": "jane sakalasattanikāye sneharasaṃ attano pemasaṅkhātaanurāgaṃ uggiranto iva vamanto",
  "anya-e0812n0:1453_2": "viya madhuraṃ ādikalyāṇādibhāvena paṇītaṃ dhammaṃ saddhammaṃ bhāsanto desento yathāsayaṃ",
  "anya-e0812n0:1453_3": "vadanto kaṃ janaṃ kīdisaṃ puggalaṃ na sampīṇaye, pīṇeti evāti. Ettha uggiranaṃ jinavarasaṅkhatasacittakakattuvantampi",
  "anya-e0812n0:1453_4": "sneharasasaṅkhātaamukhyakammayuttattā pasatthaṃ hoti. Sneho eva raso anurāgoti viggaho.",
  "anya-e0812n0:1454": "163.",
  "anya-e0812n0:1455": "Yo saddasatthakusalo kusalo nighaṇṭu-",
  "anya-e0812n0:1456": "Chandoalaṅkatisu niccakatābhiyogo;",
  "anya-e0812n0:1457": "So’yaṃ kavittavikalopi kavīsu saṅkhya-",
  "anya-e0812n0:1458": "Mogayha vindati hi kitti’mamandarūpaṃ.",
  "anya-e0812n0:1459": "Iti saṅgharakkhitamahāsāmipādaviracite",
  "anya-e0812n0:1460": "Subodhālaṅkāre",
  "anya-e0812n0:1461": "Guṇāvabodho nāma tatiyo paricchedo.",
  "anya-e0812n0:1462_0": "163. Ganthantarāhitavāsanāya, tadanubandhapaṭibhāne cāvijjamānepi sutena abhiyogabalena",
  "anya-e0812n0:1462_1": "kavitā kitti ca tadanugatā samupalabbhatīti samanusāsati “yo”iccādinā. Saddasatthe",
  "anya-e0812n0:1462_2": "byākaraṇe kismiñci “idameve”ti niyamābhāvā kusalo cheko nighaṇṭumhi abhidhānasatthe",
  "anya-e0812n0:1462_3": "ca chandasi vuttijātippapañcapakāsakachandovicitisatthe ca alaṅkatisu alaṅkārasatthe",
  "anya-e0812n0:1462_4": "ca kusalo na kevalaṃ saddasattheyeva, atha ca pana niccamanavarataṃ divā ca ratto",
  "anya-e0812n0:1462_5": "ca kato abhiyogo vāyāmo racanāvisaye yassa soyaṃ kavittavikalopi bandhakaraṇasaṅkhātakaviguṇaparihīnopi",
  "anya-e0812n0:1462_6": "kavīsu kaviguṇopetesu saṅkhyaṃ gaṇanaṃ ogayha paṭilabhitvā amandarūpaṃ atibahuṃ kittiṃ",
  "anya-e0812n0:1462_7": "parisuddhabandharacanālakkhaṇaṃ tappabhavaṃ khyātaṃ vindati paṭilabhatevāti.",
  "anya-e0812n0:1463": "Iti subodhālaṅkāre mahāsāmināmikāyaṃ",
  "anya-e0812n0:1464": "Subodhālaṅkāraṭīkāyaṃ",
  "anya-e0812n0:1465": "Guṇāvabodhaparicchedo tatiyo.",
  "anya-e0812n0:1466_0": "163. Idāni uddesakkamena saddālaṅkāre niddisitvā byākaraṇanighaṇṭuchandoparivārite",
  "anya-e0812n0:1466_1": "imasmiṃ nirantarābhiyogo ihalokiyādimahantayasassa kāraṇamiti sissānamanusāsanto",
  "anya-e0812n0:1466_2": "“yo saddasatthakusalo”ccādimāha. Yo theranavamajjhimesu koci saddasatthakusalo saddānusāsanabyākaraṇavisaye",
  "anya-e0812n0:1466_3": "pakatipaccayādivibhāgakappanāya cheko nighaṇṭuchandoalaṅkatīsu abhidhānachandoalaṅkārasatthesupi",
  "anya-e0812n0:1466_4": "kusalo taṃtaṃvibhāgabuddhīnaṃ paṭipādanena cheko niccakatābhiyogo dhāraṇamanasikāravasena",
  "anya-e0812n0:1466_5": "niccaṃ katussāho hoti. So ayaṃ appamādī kavittavikalopi pakatisiddhakabbaracanaguṇarahitopi",
  "anya-e0812n0:1466_6": "kavīsu saṅkhyaṃ kabbakattūsu gaṇanaṃ ogayha kabbakaraṇaṭīkākaraṇādipakārena ogāhetvā",
  "anya-e0812n0:1466_7": "taṃ gaṇanaṃ pāpuṇitvā amandarūpaṃ anappakasabhāvaṃ atibahuṃ kittiṃ niddosaṃ sattharacanalakkhaṇaṃ",
  "anya-e0812n0:1466_8": "puññasañcayaṃ, tappabhavaṃ pasiddhiṃ vā vindati labhatevāti. Yathāvuttasatthesu abhiyogo",
  "anya-e0812n0:1466_9": "bandhassa ekantakāraṇameva. Vuttaṃ hi–",
  "anya-e0812n0:1467": "“Sābhāvikī ca paṭibhā,",
  "anya-e0812n0:1468": "Sutañca bahunimmalaṃ;",
  "anya-e0812n0:1469": "Amando cābhiyogo’yaṃ,",
  "anya-e0812n0:1470": "Hetu hoti’ha bandhane”ti kābyādāsa 1.103.",
  "anya-e0812n0:1471_0": "Tattha sābhāvikī sabhāvasiddhā paṭibhā ca paññā ca bahu nimmalaṃ anappakaṃ nijjaṭaṃ",
  "anya-e0812n0:1471_1": "sutañca amando abhiyogo ca anappako abhyāso ceti ayameso sabbopi iha bandhane imissaṃ",
  "anya-e0812n0:1471_2": "kabbaracanāyaṃ hetu hoti kāraṇaṃ bhavatīti. Sadde sāsati ettha etenāti imasmiṃ atthe",
  "anya-e0812n0:1471_3": "tappaccayañca tassa thādesañca katvā saddasatthanti ñātabbaṃ, saddasatthe kusaloti",
  "anya-e0812n0:1471_4": "ca, nighaṇṭu ca chando ca alaṅkati alaṅkārañceti ca viggaho, ettha alaṅkatisaddo",
  "anya-e0812n0:1471_5": "satthāpekkhāya napuṃsako hoti, niccaṃ kato abhiyogo asseti ca, kavino bhāvoti ca,",
  "anya-e0812n0:1471_6": "tena vikaloti ca, amandaṃ rūpaṃ sabhāvo yasseti ca vākyaṃ.",
  "anya-e0812n0:1472": "Iti subodhālaṅkāranissaye",
  "anya-e0812n0:1473": "Tatiyo paricchedo.",
  "anya-e0812n0:1474": "4. Atthālaṅkārāvabodhapariccheda",
  "anya-e0812n0:1475": "164.",
  "anya-e0812n0:1476": "Atthālaṅkārasahitā, saguṇā bandhapaddhati;",
  "anya-e0812n0:1477": "Accantakantā kantāva yatoaccantakantāva (ka.), vuccantete tato’dhunā.",
  "anya-e0812n0:1478_0": "164. Evaṃ saddālaṅkāre paricchijja sampatyatthālaṅkāraṃ bodhayitumāha “atthālaṅkāra”iccādi.",
  "anya-e0812n0:1478_1": "Saguṇā yathāvuttehi pasādādīhi saddaguṇehi sahitā bandhapaddhati kabbaracanaṃ. Alaṅkarīyati",
  "anya-e0812n0:1478_2": "kantiṃ nīyati bandho etehi sarīramiva hārādīhīti alaṅkārā, tehi atthālaṅkārehi jātyādilakkhaṇehi",
  "anya-e0812n0:1478_3": "sahitā saṃyuttā satī saguṇā patibbatādiguṇopetā atthena dhanena alaṅkārena ābharaṇena",
  "anya-e0812n0:1478_4": "sahitā yuttā kantāva aṅganā viya. Yato accantakantā atisayaramaṇīyā siyā, tato tena",
  "anya-e0812n0:1478_5": "kāraṇena ye atthālaṅkārā avasaraṃ pattā, te adhunā idāni vuccante kathīyanti.",
  "anya-e0812n0:1479_0": "164. Evaṃ saddālaṅkāravibhāgaṃ dassetvā idāni tannissayaṃyeva atthālaṅkārabandhamārabhanto",
  "anya-e0812n0:1479_1": "“atthālaṅkāri”ccādimāha. Saguṇā yathāvuttapasādādisaddaguṇayuttā bandhapaddhati pajjagajjādipabhedā",
  "anya-e0812n0:1479_2": "racanāvali atthālaṅkārasahitā sabhāvavuttivaṅkavuttisaṅkhātena atthālaṅkārena saṃyuttā",
  "anya-e0812n0:1479_3": "saguṇā atthālaṅkārasahitā kantā iva patibbatādīhi guṇehi yuttā suvaṇṇarajatamaṇimuttādidhanehi",
  "anya-e0812n0:1479_4": "gīveyyakaṭakanūpurādīhi ābharaṇehi ca yuttā aṅganāva accantakantā yato atisayena",
  "anya-e0812n0:1479_5": "ramaṇīyā, tato tasmā te atthālaṅkārā adhunā dāni vuccante. Alaṅkaronti bandhaṃ sarīraṃ",
  "anya-e0812n0:1479_6": "vā etehīti ca, atthassa alaṅkārāti ca, tehi sahitāti ca, guṇehi saha vattatīti ca,",
  "anya-e0812n0:1479_7": "bandhassa paddhatīti ca, accantaṃ atisayena kantāti ca viggaho.",
  "anya-e0812n0:1480": "165.",
  "anya-e0812n0:1481": "Sabhāvavaṅkavuttīnaṃ, bhedā dvidhā alaṃkriyā;",
  "anya-e0812n0:1482": "Paṭhamā tattha vatthūnaṃ, nānāvatthāvibhāvinī.",
  "anya-e0812n0:1483_0": "165. Katippabhedā te iccāha “sabhāva”iccādi. Sabhāvavutti vaṅkavuttīti imesaṃ bhedā",
  "anya-e0812n0:1483_1": "pabhedena alaṃkriyā atthālaṅkārādvidhādvippakārā. Tesu sabhāvavutti kīdisīti āha",
  "anya-e0812n0:1483_2": "“paṭhamā”tiādi. Tattha tāsu paṭhamā sabhāvavutti vatthūnaṃ padatthānaṃ jātiguṇakriyādabbasabhāvānaṃ",
  "anya-e0812n0:1483_3": "nānā vicittā, na dvekāva avatthā avasarā vibhāvinī pakāsikā viññeyyā. Jātyādīnaṃ",
  "anya-e0812n0:1483_4": "padatthānaṃ yathāsabhāvamanekappakāraṃ sammadeva vivarantī sabhāvaṃ padatthānaṃ vicittaṃ",
  "anya-e0812n0:1483_5": "vadatīti sabhāvavutti nāmāti adhippāyo, sāva jātiyā padatthasarūpassa tathātathāpaṭipādakattena",
  "anya-e0812n0:1483_6": "vuttiyā dattiyā (ka.) jātipi vuccati.",
  "anya-e0812n0:1484_0": "165. Pasatthālaṅkārā pasatthādialaṅkārā (ka.) pabhedato ettakāti dassento “sabhāvi”ccādimāha.",
  "anya-e0812n0:1484_1": "Alaṃkriyā atthālaṅkārā sabhāvavaṅkavuttīnaṃ bhedā pabhedato dvidhā dvippakārā honti.",
  "anya-e0812n0:1484_2": "Tattha tāsudvīsu paṭhamā sabhāvavutti vatthūnaṃ jātiguṇakriyādabbalakkhaṇānaṃ padatthānaṃ",
  "anya-e0812n0:1484_3": "nānāvatthāvibhāvinī anekappakārassa pakāsinī hoti. Ettha jātyādīnaṃ padatthānaṃ anekappakārasabhāvapakāsinī",
  "anya-e0812n0:1484_4": "sabhāvavutti nāma. Esāva jāti guṇādicatubbidhapadatthānaṃ sarūpasaṅkhātajātiyā tehi",
  "anya-e0812n0:1484_5": "ākārehi paṭipādanato upacārato jāti nāma hoti. Jātyādipadatthānaṃyeva yathāsabhāvaṃ",
  "anya-e0812n0:1484_6": "hitvā vatthuparikappitaatisayopamārūpakādisarūpasaṅkhātaṃ vaṅkasabhāvaṃ pakāsentī",
  "anya-e0812n0:1484_7": "vaṅkavutti nāma. Yabhāvo ca vaṅko cāti ca, tesaṃ vuttīti ca, alaṃkaronti etāhīti",
  "anya-e0812n0:1484_8": "ca, nānā anekā ca sā avatthā cāti ca vākyaṃ.",
  "anya-e0812n0:1485": "Yathā –",
  "anya-e0812n0:1486": "166.",
  "anya-e0812n0:1487": "Līlāvikantisubhago,",
  "anya-e0812n0:1488": "Disāthiravilokano;",
  "anya-e0812n0:1489": "Bodhisattaṅkuro bhāsaṃ,",
  "anya-e0812n0:1490": "Viroci vācamāsabhiṃ.",
  "anya-e0812n0:1491_0": "166. “Yathe”ti taṃ udāharati. Līlāya vilāsena vihitāya vikantiyā gamanena sattapadavītihārasaṅkhātena",
  "anya-e0812n0:1491_1": "subhago sundaro disāsu dasasu thiramacalaṃ vilokanaṃ yassa so bodhisattaṅkuro tadahujāto",
  "anya-e0812n0:1491_2": "mahābodhisatto āsabhiṃ vācaṃ “aggohamasmī”tiādikamuttamaṃ nibbhayavacanaṃ bhāsaṃ",
  "anya-e0812n0:1491_3": "vadanto viroci visesena ramaṇīyattaṃ patto. Ayaṃ sabhāvavutti. Evaṃ jātisabhāvavutyādayopi parikappanīyā.",
  "anya-e0812n0:1492_0": "166. Idāni sabhāvavuttiyā udāharaṇaṃ āha “yathā – līlāvikanti”ccādi. Līlāvikantisubhago",
  "anya-e0812n0:1492_1": "vilāsagamanena sattapadavītihārena sundaro disāthiravilokano dasadisāsu acalaolokano",
  "anya-e0812n0:1492_2": "bodhisattaṅkuro mahābodhisattaṅkuro āsabhiṃ vācaṃ “aggohamasmī”tiādinā abhītavacanaṃ",
  "anya-e0812n0:1492_3": "bhāsaṃ vadanto viroci asobhīti. Iha bodhisattasaṅkhātassa dabbassa līlāvikantidisāthiravilokanavaconicchāraṇasaṅkhatānaṃ",
  "anya-e0812n0:1492_4": "avatthānaṃ pakāsitattā dabbasabhāvavuttīti ñātabbā. Esāyeva dabbagatagatyādivicitrasarūpaṃ",
  "anya-e0812n0:1492_5": "alaṅkaraṇato alaṅkāro nāma, dabbagatagatyādayo pana alaṃkiriyamānattā alaṃkiriyā",
  "anya-e0812n0:1492_6": "nāma. Jātiguṇakriyāsabhāvavuttiyopi evameva daṭṭhabbā. Līlāya yuttā vikantīti ca,",
  "anya-e0812n0:1492_7": "tāya subhagoti ca, disāsu thiraṃ vilokanaṃ yasseti ca, bodhiyā paññāya sattoti ca,",
  "anya-e0812n0:1492_8": "soyeva aṅkuroti ca, usabhassa bhāvoti ca vākyaṃ. Usabhassa bhāvasaṅkhātā akampanīyā",
  "anya-e0812n0:1492_9": "ṭhiti āsabhaṃ nāma, akampabhāvato tena samāpi vācā upacārato āsabhī nāma hoti.",
  "anya-e0812n0:1493": "167.",
  "anya-e0812n0:1494": "Vutti vatthusabhāvassa, yā’ññathā sā parābhave;",
  "anya-e0812n0:1495": "Tassā’nantavikappattā, hoti bījopadassanaṃ.",
  "anya-e0812n0:1496_0": "167. Dutiyamāha “vutti”ccādinā. Vatthuno jātyādirūpassa padatthassa sabhāvo yassaṃ",
  "anya-e0812n0:1496_1": "avatthāyaṃ yādisaṃ rūpaṃ tassa aññathābhāvena tassa rūpassa tathetaṃ dabbāpanena",
  "anya-e0812n0:1496_2": "vutti vacanaṃ. Parā bhave aññā vaṅkavutti nāma siyā. Kiṃ sā sākallena vattuṃ sakkāti",
  "anya-e0812n0:1496_3": "āha “tassā”iccādi. Tassā vaṅkavuttiyā anantavikappattā aparimitabhedakattā bījassa",
  "anya-e0812n0:1496_4": "kāraṇattā sakalabyattibyāpisāmaññarūpassa yato pare vicittālaṅkārā pasavanti, upadassanaṃ",
  "anya-e0812n0:1496_5": "kathanaṃ hoti niravasesābhidhānassa kenāpyasakkuṇeyyattā.",
  "anya-e0812n0:1497_0": "167. Idāni vaṅkavuttiṃ dasseti “vutti”ccādinā. Vatthusabhāvassa jātyādipadatthasambandhino",
  "anya-e0812n0:1497_1": "tāsu tāsu avatthāsu yo sabhāvo vijjati, tassa sabhāvassa aññathā vijjamānākāraṃ hitvā",
  "anya-e0812n0:1497_2": "vattuparikappitena atisayaupamārūpakādiaññapakārena yā vutti yaṃ kathanaṃ atthi,",
  "anya-e0812n0:1497_3": "sā parābhave sabhāvavuttito aññā vaṅkavutti nāma siyā. Tassā vaṅkavuttiyā anantavikappattā",
  "anya-e0812n0:1497_4": "appamāṇapakkhattā kathanena parisamāpetuṃ asakkuṇeyyattā nayato tassa anantapakkhassa",
  "anya-e0812n0:1497_5": "pariggahaṇatthaṃ bījopadassanaṃ kāraṇamattassa nidassanaṃ hoti. Vakkhamānabhedato",
  "anya-e0812n0:1497_6": "ekamekampi attanā sadisaṃ anantabhedapariggahajānanatthaṃ pahotīti adhippāyo. Vatthūnaṃ",
  "anya-e0812n0:1497_7": "sabhāvoti ca, anantā vikappā yassa sabhāvasseti ca, tassa bhāvoti ca, bījassa upadassananti ca viggaho.",
  "anya-e0812n0:1498": "Vaṅkavuttiatthālaṅkārauddesavaṇṇanā",
  "anya-e0812n0:1499": "168.",
  "anya-e0812n0:1500": "Tatthā’tisayaupamā-",
  "anya-e0812n0:1501": "Rūpakāvuttidīpakaṃ;",
  "anya-e0812n0:1502": "Akkhepo’tthantaranyāso,",
  "anya-e0812n0:1503": "Byatireko vibhāvanā.",
  "anya-e0812n0:1504": "169.",
  "anya-e0812n0:1505": "Hetukkamo piyataraṃ, samāsaparikappanā;",
  "anya-e0812n0:1506": "Samāhitaṃ pariyāya-vuttibyājopavaṇṇanaṃ.",
  "anya-e0812n0:1507": "170.",
  "anya-e0812n0:1508": "Visesa ruḷhāhaṅkārā,",
  "anya-e0812n0:1509": "Sileso tulyayogitā;",
  "anya-e0812n0:1510": "Nidassanaṃ mahantattaṃ,",
  "anya-e0812n0:1511": "Vañcanā’ppakatatthuti.",
  "anya-e0812n0:1512": "171.",
  "anya-e0812n0:1513": "Ekāvali aññamaññaṃ, sahavutti virodhitā;",
  "anya-e0812n0:1514": "Parivuttibbhamobhāvo, missa’māsī rasī iti.",
  "anya-e0812n0:1515": "172.",
  "anya-e0812n0:1516": "Ete bhedā samuddiṭṭhā, bhāvo jīvitamuccate;",
  "anya-e0812n0:1517": "Vaṅkavuttīsu poseti, sileso tu siriṃ paraṃ.",
  "anya-e0812n0:1518_0": "168-172. Yathoddesaṃ niddisitukāmo uddisati “tatthe”ccādi. Tatthāti tassaṃ vaṅkavuttiyaṃ",
  "anya-e0812n0:1518_1": "“ete bhedā samuddiṭṭhā”ti iminā sambandho. Samuddiṭṭhāti saṅkhepanayena vuttā. Atisayo",
  "anya-e0812n0:1518_2": "upamā rūpakaṃ āvutti dīpakañca, samāso samāsavutti parikappanā ca, viseso ruḷhāhaṅkāro",
  "anya-e0812n0:1518_3": "ca, jīvitamuccateti tadabhāve bandhassa chavasseva heyyattā vuttaṃ, sileso tu vaṅkavuttīsu",
  "anya-e0812n0:1518_4": "sabhāvavuttiṃ hitvā vatthusabhāvato aññathā yathā tathā parikappanarūpāsu atisayādīsu",
  "anya-e0812n0:1518_5": "vuttīsu paraṃ siriṃ kantiṃ poseti taṃ pūreti āvahatīti.",
  "anya-e0812n0:1519_0": "168-172. Bhedavantānaṃ padatthānaṃ sabhāvakathanaṃ uddesakkamena pākaṭaṃ hotīti vattamānehi",
  "anya-e0812n0:1519_1": "alaṅkārehi uddisanto “tatthātisaya…pe… rasī”ti gāthācatukkamāha. Tattha tatthāti",
  "anya-e0812n0:1519_2": "tissaṃ vaṅkavuttiyaṃ iti evaṃ ete pañcatiṃsa bhedā samuddiṭṭhā saṅkhepena vuttāti.",
  "anya-e0812n0:1519_3": "Etesaṃ pana padānaṃ attho niddese āvibhavissati. Iminā bhāvo ca sileso ca atippasatthoti",
  "anya-e0812n0:1519_4": "dīpeti. Bhāvo bhāvālaṅkāro jīvitaṃ bandhassa pāṇabhūtoti vuccate, bhāvarahitassa",
  "anya-e0812n0:1519_5": "bandhassa chavasarīrassa viya anupādeyyattā, sileso tu silesālaṅkāro pana vaṅkavuttīsu",
  "anya-e0812n0:1519_6": "atisayopamādivaṅkavuttīsu paramukkaṃsabhūtaṃ siriṃ sobhaṃ poseti pūreti.",
  "anya-e0812n0:1520": "Niddesavaṇṇanā",
  "anya-e0812n0:1521": "173.",
  "anya-e0812n0:1522": "Pakāsikā visesassa,",
  "anya-e0812n0:1523": "Siyā’tisayavutti yā;",
  "anya-e0812n0:1524": "Lokātikkantavisayā,",
  "anya-e0812n0:1525": "Lokiyāti ca sā dvidhā.",
  "anya-e0812n0:1526_0": "173. Tatthātisayavuttīnaṃ tāva niddisanto āha “pakāsikā”iccādi. Visesassa vatthugatassātimattassa",
  "anya-e0812n0:1526_1": "pakāsikāyāti anuvaditvā sā atisayavutti siyāti vidhīyate, atisayassa vatthuno ukkaṃsassa",
  "anya-e0812n0:1526_2": "paṭipādikā vutti atisayavutti. Sā ca duvidhāti āha “loka”iccādi. Lokaṃ lokappatītiṃ",
  "anya-e0812n0:1526_3": "atikkanto visayo gocaro yassā sā lokātikkantavisayā ca loke bhavā lokaṭhitimanatikkantattāti",
  "anya-e0812n0:1526_4": "lokiyā cāti atisayavutti dvidhā dvippakārā bhavati.",
  "anya-e0812n0:1527_0": "173. Idāni uddesakkamena atisayavuttiṃ dasseti “pakāsi”ccādinā. Visesassa jātyādipadatthagataadhikavisesassa",
  "anya-e0812n0:1527_1": "yā vutti pakāsikā, sā atisayavutti nāma siyā, sā atisayavutti lokātikkantavisayā",
  "anya-e0812n0:1527_2": "ca jātyādipadatthānaṃ yathāsabhāvasaṅkhatalokaṭhityātikkantavisayattā lokātikkanta",
  "anya-e0812n0:1527_3": "visayāti ca lokiyāti ca yathāvuttalokamanatikkamma pavattanato lokiyāti cevaṃ dvidhā",
  "anya-e0812n0:1527_4": "dvippakārā honti. Vadatīti vutti, atisayassa vuttīti ca, lokaṃ atikkanto visayo etissāti",
  "anya-e0812n0:1527_5": "ca, loke bhavāti ca viggaho. “Visesassa pakāsikā”ti pasiddhaguṇānuvādena sā atisayavutti",
  "anya-e0812n0:1527_6": "siyāti apasiddhaṃ atisayavuttividhānaṃ karoti, yathā “yo kuṇḍalī, so devadatto”ti.",
  "anya-e0812n0:1527_7": "Anuvādakaanuvādanīyabhedo uparipyevameva daṭṭhabbo.",
  "anya-e0812n0:1528": "174.",
  "anya-e0812n0:1529": "Lokiyātisayasse’te,",
  "anya-e0812n0:1530": "Bhedā ye jātiādayo;",
  "anya-e0812n0:1531": "Paṭipādīyate tva’jja,",
  "anya-e0812n0:1532": "Lokātikkantagocarā.",
  "anya-e0812n0:1533_0": "174. Ayaṃ dvippakārā atisayavutti sabhāvavutyādīhi bhinnāti ce? Āha “loka”iccādi.",
  "anya-e0812n0:1533_1": "Jātiādayo yato padatthassa vicittaṃ sarūpaṃ vadatīti vicittasarūpapaṭipādikā sabhāvavuttipi",
  "anya-e0812n0:1533_2": "alaṅkāro, alaṅkāriyaṃ tu vatthumattaṃ, tato sabhāvavutyādayo ye bhedā visesā, ete",
  "anya-e0812n0:1533_3": "lokiyātisayassa bhedā, yathā sarīre yaṃ sahajaṃ sundarattaṃ, tassa posakāpi muttāvalippabhuti",
  "anya-e0812n0:1533_4": "alaṅkāroti vuccati, evaṃ bandhepyalaṅkāriyavatthunimittaṃ dhammattaṃ yāya ukkaṃsīyati,",
  "anya-e0812n0:1533_5": "sā ukkaṃsoti vuccati. Sā ca vutti alaṅkārasaddena vuccate. Sā pana atisayavuttiyeva.",
  "anya-e0812n0:1533_6": "Tenevāha “lokiyātisayassete, bhedā ye jātiādayo”ti. Yato evaṃ, tato lokātikkantavisayā",
  "anya-e0812n0:1533_7": "ca visuṃ dassanīyāti āha “paṭī”tiādi. Tusaddo bhede. Ajja tu idāni pana lokātikkantagocarā",
  "anya-e0812n0:1533_8": "paṭipādīyateti sambandho.",
  "anya-e0812n0:1534_0": "174. Idāni esā dvippakārāpi atisayavuttisabhāvavutyādīhi anaññāti dassetuṃ “lokiye”ccādimāha.",
  "anya-e0812n0:1534_1": "Jātiādayo jātiguṇādipadatthagatavicittasarūpassa pakāsanato nissayavohārena “jātyādayo”ti",
  "anya-e0812n0:1534_2": "niddiṭṭhā jātisabhāvavuttiguṇasabhāvavutyādayo ye bhedā visesā, ete lokiyātisayassa",
  "anya-e0812n0:1534_3": "lokiyātisayavuttiyāyeva bhedā avayavā. Tattha lokiyātisayavutti nāma jātisabhāvavuttiguṇasabhāvavutyādayoyevāti.",
  "anya-e0812n0:1534_4": "Esāyeva vicitrarūpapaṭipādikā ukkaṃsāti ca vuccati. Evaṃ lokiyātisayavuttiyā “līlāvikantisubhago”ti",
  "anya-e0812n0:1534_5": "udāharaṇassa gamyamānattā vakkhamānaṃ paṭijānāti “paṭipādīyate”ccādinā. Ajja tu idāni",
  "anya-e0812n0:1534_6": "pana lokātikkantagocarā atisayavutti paṭipādīyate udāharaṇato nipphādīyati. Loke",
  "anya-e0812n0:1534_7": "bhavoti ca, tassa atisayo ādhikkamiti ca vākyaṃ.",
  "anya-e0812n0:1535": "175.",
  "anya-e0812n0:1536": "Pivanti dehakantī ye,",
  "anya-e0812n0:1537": "Nettañjalipuṭena te;",
  "anya-e0812n0:1538": "Nā’laṃ hantuṃ jine’saṃ tvaṃ,",
  "anya-e0812n0:1539": "Taṇhaṃ taṇhāharopi kiṃ.",
  "anya-e0812n0:1540_0": "175. Tamudāharati “pivanti”ccādinā. Jina te dehakantī sarīrasobhāyo ye janā nettañjalipuṭena",
  "anya-e0812n0:1540_1": "attano nayanadvandasaṅkhātena añjalipuṭena pivanti, esaṃ janānaṃ taṇhaṃ pipāsaṃ lobhameva",
  "anya-e0812n0:1540_2": "vā harati anupatati apanayati (?). Taṇhāharopi samāno tvaṃ hantuṃ nivattituṃ kiṃ",
  "anya-e0812n0:1540_3": "nālaṃ kasmā asamatthosi. Taṇhāharā nāma taṇhameva nudanti. Atra hanantāmapiha sampanudati",
  "anya-e0812n0:1540_4": "lokaṭhitiṃ atikkamma dehakantiyā bahuttanadhammo vutto.",
  "anya-e0812n0:1541_0": "175. Idāni paṭiññātānusārena paṭipādeti “pivanti”ccādinā. Bho jina te tuyhaṃ dehakantī",
  "anya-e0812n0:1541_1": "sarīrasobhāyo ye janā nettañjalipuṭena nettasaṅkhātena hatthapuṭena pivanti, esaṃ",
  "anya-e0812n0:1541_2": "sādhujanānaṃ taṇhaṃ pipāsaṃ lobhameva vā taṇhāharopi tvaṃ sabbesaṃ taṇhāvināsakopi",
  "anya-e0812n0:1541_3": "hantuṃ nivāretuṃ kiṃ nālaṃ kasmā asamatthosīti. Ettha pivanaṃ nāma pipāsaṃ vinetīti",
  "anya-e0812n0:1541_4": "lokasabhāvo. Taṇhaṃ hantuṃ nālamiti lokasabhāvamatikkantattho. Kantīnaṃ adhikapiyatā",
  "anya-e0812n0:1541_5": "atisayadhammo, tassa vutti pana taṇhaṃ hantuṃ nālamiti lokātikkantaatthaṃ visayaṃ",
  "anya-e0812n0:1541_6": "katvā pavatto hoti. Sā pana kathetumicchitaṃ kantīnaṃ adhikapiyataṃ taṇhāhanane asamatthaṃ",
  "anya-e0812n0:1541_7": "vatvā dīpetīti vaṅkavutti nāma. Vuccamānānaṃ upamārūpakādīnampi vaṅkavuttitā icchitatthassa",
  "anya-e0812n0:1541_8": "pakārantarena pakāsanatoyeva. Yathā nāma sarīrasahajaṃ pīnattādisundarattaṃ uddīpanākārena",
  "anya-e0812n0:1541_9": "ṭhitā kaṭakauṇhīsahārādayo alaṅkārā nāma bhavanti, evaṃ bandhasarīrasaṅkhāte alaṅkaraṇīyavatthumhi",
  "anya-e0812n0:1541_10": "vijjamānaatipiyatādimeva uddīpetvā alaṅkurumānā “taṇhāharosi tvaṃ esaṃ kantī pivantānaṃ",
  "anya-e0812n0:1541_11": "taṇhaṃ hantuṃ nāla”miti vācābhaṅgī alaṅkāro nāma. Alaṅkāriyaṃ nāma alaṅkātabbakantipiyatāya",
  "anya-e0812n0:1541_12": "bahuttanti. Uttaripi alaṅkāraalaṅkāriyavibhāgo ca anurūpato yojanakkamo ca evameva",
  "anya-e0812n0:1541_13": "daṭṭhabbo. Dehe kantīti ca, añjalīyeva puṭoti ca, nettāniyeva añjalipuṭoti ca, taṇhaṃ",
  "anya-e0812n0:1541_14": "haratīti ca viggaho.",
  "anya-e0812n0:1542": "176.",
  "anya-e0812n0:1543": "Upamānopameyyānaṃ, sadhammattaṃ siyo’pamā;",
  "anya-e0812n0:1544": "Saddatthagammā vākyattha-visayāti ca sā tidhā.",
  "anya-e0812n0:1545_0": "176. Upamaṃ niddisati “upamāne”ccādinā. Upamīyate anenāti upamānaṃ, padumādikavatthu.",
  "anya-e0812n0:1545_1": "Padumādiko tu saddo upamānavācako. Upamīyatīti upameyyaṃ, mukhādikavatthu. Mukhādiko",
  "anya-e0812n0:1545_2": "saddo tu upameyyavācako. Tesaṃ upamānopameyyānaṃ padumādimukhādivatthūnañca. Sadhammattanti",
  "anya-e0812n0:1545_3": "samāno dhammo kantimantatā yassa so sadhammo, tassa bhāvo sadhammasaddassa pavattinimittasamānena",
  "anya-e0812n0:1545_4": "dhammena saha sambandho sadhammattaṃ upamānopameyyapatiṭṭhitaṃ upamā siyā, upamīyati",
  "anya-e0812n0:1545_5": "yathāvutto sambandhoti katvā. Sā panālaṅkāriyassa dhammassātisayapaṭipādanappakāro.",
  "anya-e0812n0:1545_6": "Katividhā sāti āha “sadda”iccādi. Saddo ca attho ca, tehi gammā patīyamānā saddatthagammā.",
  "anya-e0812n0:1545_7": "Vākyaṃ padasamudāyo. Tassa attho visayo gocaro yassā vākyatthavisayāti ca sā upamā",
  "anya-e0812n0:1545_8": "tividhā saddagammaatthagammavākyatthavisayāti tidhā hoti.",
  "anya-e0812n0:1546_0": "176. Idāni upamālaṅkāraṃ niddisati “upamāno”ccādinā. Upamānopameyyānaṃ candanīluppaladalābhādīnaṃ",
  "anya-e0812n0:1546_1": "ānananayanādīnañca padatthānaṃ sadhammattaṃ kantimantatāpīnatāditulyadhammasambandho",
  "anya-e0812n0:1546_2": "upamā nāma siyā, sā alaṅkaraṇīyavatthuno ādhikkapaṭipādanappakārā upamā saddatthagammā",
  "anya-e0812n0:1546_3": "saddagammā ca atthagammā ca vākyatthavisayā ca, iti evaṃ tidhā tippakārā hoti. Ettha",
  "anya-e0812n0:1546_4": "upamānopameyyabhūtānaṃ candānanādipadatthānaṃ sadhammasaṅkhato aññamaññatulyakantimantatāpīnatādidhammayogo",
  "anya-e0812n0:1546_5": "padatthānaṃ upamatthassa patiṭṭhitattā upaṭṭhānatāya upamā nāma hoti, tannissayacandādayo",
  "anya-e0812n0:1546_6": "pana nissitavohārena upamā nāma hoti, upamānabhūtacandādiatthapaṭipādako candimādisaddopi",
  "anya-e0812n0:1546_7": "tadatthena upamā nāma hoti, upameyyupameyyanissayatappaṭipādakānampi upameyyabhāvo",
  "anya-e0812n0:1546_8": "evameva daṭṭhabbo. Upamīyate anenāti upamānanti katvā candādi upamānaṃ vuccati, upamīyatīti",
  "anya-e0812n0:1546_9": "upameyyaṃ, ānanādi, upamānañca upameyyañcāti ca, samāno ca so dhammo ceti ca, tassa",
  "anya-e0812n0:1546_10": "bhāvoti ca, saddo ca attho cāti ca, tehi gammāti ca, vākyassa atthoti ca, so visayo",
  "anya-e0812n0:1546_11": "yassā upamāyāti ca vākyaṃ.",
  "anya-e0812n0:1547": "177.",
  "anya-e0812n0:1548": "Samāsapaccayevādī, saddā tesaṃ vasā tidhā;",
  "anya-e0812n0:1549": "Saddagammā samāsena, munindo candimānano.",
  "anya-e0812n0:1550_0": "177. Tattha saddagammāpi tidhā siyāti dassetumāha “samāsa”iccādi. Samāso ca paccayo",
  "anya-e0812n0:1550_1": "ca ivādi ca, te saddā nāma, saddasaddena samāsādayo vattumadhippetāti attho. Tesaṃ",
  "anya-e0812n0:1550_2": "samāsādīnaṃ vasā saddagammā tidhā hoti samāsasaddagammā paccayasaddagammā ivādisaddagammāti,",
  "anya-e0812n0:1550_3": "samāsena samāsasaddena gammā upamā vuccatīti seso. Udāharati “munindo candimānano”ti,",
  "anya-e0812n0:1550_4": "candimā viya ruciramānanaṃ mukhaṃ yassa so candimānano. Ettha ca candimaṃ upamānaṃ,",
  "anya-e0812n0:1550_5": "ānanaṃ upameyyaṃ, rucirattaṃ dhammo, candimānanānaṃ samānadhammasambandhijotako viyasaddo,",
  "anya-e0812n0:1550_6": "tesu sādhāraṇadhammavācakassa viyasaddassa copamājotakassāppayogo samāseneva vuttattā,",
  "anya-e0812n0:1550_7": "ettha pana viyasaddo candimāsaddena upamānavācakena sambandhamupagato candagatameva",
  "anya-e0812n0:1550_8": "sadisattaṃ vadati, mukhagataṃ pana sāmatthiyā padīyate, evamīdisaṃ daṭṭhabbaṃ.",
  "anya-e0812n0:1551_0": "177. Tesu yathāvuttesu saddagammassa tividhattaṃ dassetuṃ āha “samāse”ccādi. Samāsapaccayevādī",
  "anya-e0812n0:1551_1": "samāso, āyādipaccayā, ivādayo ca saddā nāma, tesaṃ samāsādīnaṃ vasā bhedena saddagammā",
  "anya-e0812n0:1551_2": "tidhā samāsasaddagammā paccayasaddagammā ivādisaddagammāti tividhā hoti. Samāsena",
  "anya-e0812n0:1551_3": "samāsasaddena gammopamā vuccati “munindo candimānano”ti. Munindo sammāsambuddho candimānano",
  "anya-e0812n0:1551_4": "candasamānamanoharamukhamaṇḍalena yutto hoti, samāso ca paccayo ca ivaiti idaṃ ādi",
  "anya-e0812n0:1551_5": "yesaṃ vādīnanti ca, saddena gammāti ca, munīnaṃ indoti ca, candimā viya ruciraṃ ānanaṃ",
  "anya-e0812n0:1551_6": "mukhaṃ yasseti ca viggaho. Ettha “candimā”ti upamānaṃ, “ānana”nti upameyyaṃ, rucirattaṃ",
  "anya-e0812n0:1551_7": "upamānopameyyānaṃ sādhāraṇadhammo, “viyā”ti saddo candānanānaṃ dvinnaṃ ānanagatarucirattaṃ",
  "anya-e0812n0:1551_8": "cande ca, candagatarucirattaṃ ānane ca atthīti samānadhammasambandhaṃ joteti, iha",
  "anya-e0812n0:1551_9": "sādhāraṇadhammavācakassa rucirasaddassa, tulyadhammasaṅkhātopamājotakassa viyasaddassa",
  "anya-e0812n0:1551_10": "ca appayogo tesaṃ atthānaṃ samāsena vuttattā. Ettha upamānavācakena candimāsaddena",
  "anya-e0812n0:1551_11": "yutto viya saddo candagatasadisattaṃ joteti, mukhagatasadisattaṃ pana sāmatthiyā",
  "anya-e0812n0:1551_12": "patīyate. Tathā hi mukhaṃ candasamānamāgacchantaṃ candassa mukhasadisattaṃ vinā na",
  "anya-e0812n0:1551_13": "bhavatīti aññathānupapatti sāmatthiyanti.",
  "anya-e0812n0:1552": "178.",
  "anya-e0812n0:1553": "Āyādī paccayā tehi, vadanaṃ paṅkajāyate;",
  "anya-e0812n0:1554": "Munindanayanadvandaṃ, nīluppaladalīyati.",
  "anya-e0812n0:1555_0": "178. Idāni paccayasaddagammaṃ dasseti “āyādi”ccādinā. Āyādīti āyaīyakapaccayādayo",
  "anya-e0812n0:1555_1": "paccayā paccayasaddā nāma, tehi paccayasaddehi gammā upamā vuccati. Udāharati “vadana”miccādi.",
  "anya-e0812n0:1555_2": "Paṅkajamiva ruciramācarati paṅkajāyate. Etthāpi paṅkajamupamānaṃ, ācaraṇakriyāya",
  "anya-e0812n0:1555_3": "kattubhūtaṃ ānanamupameyyaṃ, rucirattaṃ sadhammo, paṅkajānanānaṃ samānadhammasambandhajotako",
  "anya-e0812n0:1555_4": "ivasaddo. Tattha rucira ivasaddānaṃ pubbe viyāppayogo paccayena vuttattāti sabbattha",
  "anya-e0812n0:1555_5": "viññeyyaṃ. Evamuparipi.",
  "anya-e0812n0:1556_0": "178. Idāni paccayasaddagammopamaṃ nidasseti “āyādi”ccādinā. Āyādī “āya īya ka”itiādayo",
  "anya-e0812n0:1556_1": "paccayā paccayasaddā nāma, tehi paccayasaddehi gammopamā vuccati “vadanaṃ…pe… dalīyatī”ti.",
  "anya-e0812n0:1556_2": "Vadanaṃ mukhaṃ paṅkajāyate padumamiva ruciraṃ ācarati. Munindanayanadvandaṃ sabbaññuno",
  "anya-e0812n0:1556_3": "nettayugaḷaṃ nīluppaladalīyati nīluppalapattamiva ruciramācarati. Āyo ādi yesaṃ īyādīnanti",
  "anya-e0812n0:1556_4": "ca, paṅkajamiva ruciramācarati pavattatīti ca, munindassa nayanadvandamiti ca, nīluppalassa",
  "anya-e0812n0:1556_5": "dalamiti ca, tamiva ruciramācaratīti ca vākyaṃ. Ettha “paṅkaja”miti ca “nīluppala”miti",
  "anya-e0812n0:1556_6": "ca upamānaṃ, ācaraṇakriyāya kattubhūtaṃ vadanaṃ nayanadvandañca upameyyaṃ, rucirattaṃ",
  "anya-e0812n0:1556_7": "upamānopameyyānaṃ sadhammo, upamānopameyyānaṃ samānadhammajotako ivasaddo, tesaṃ",
  "anya-e0812n0:1556_8": "atthānaṃ paccayena vuttattā tesamappayogo. Evarūpesu aññesupi evameva veditabbo.",
  "anya-e0812n0:1557": "179.",
  "anya-e0812n0:1558": "Ivādī iva vā tulya-samāna nibha sannibhā;",
  "anya-e0812n0:1559": "Yathāsaṅkāsa tulita-ppakāsa patirūpakā.",
  "anya-e0812n0:1560": "180.",
  "anya-e0812n0:1561": "Sarīsarikkha saṃvādī, virodhī sadisā viya;",
  "anya-e0812n0:1562": "Paṭipakkhapaccanīka-sapakkho’pamito’pamā.",
  "anya-e0812n0:1563": "181.",
  "anya-e0812n0:1564": "Paṭibimba paṭicchanna-sarūpa sama sammitā;",
  "anya-e0812n0:1565": "Savaṇṇā’bhā paṭinidhi, sadhammādi salakkhaṇā.",
  "anya-e0812n0:1566": "182.",
  "anya-e0812n0:1567": "Jayatya’kkosati hasati, patigajjati dūbhati;",
  "anya-e0812n0:1568": "Usūyatya’vajānāti, nindati’ssati rundhati.",
  "anya-e0812n0:1569": "183.",
  "anya-e0812n0:1570": "Tassa coreti sobhaggaṃ, tassa kantiṃ vilumpati;",
  "anya-e0812n0:1571": "Tena saddhiṃ vivadati, tulyaṃ tenādhirohati.",
  "anya-e0812n0:1572": "184.",
  "anya-e0812n0:1573": "Kacchaṃvigāhate tassa, tamanvetya’nubandhati;",
  "anya-e0812n0:1574": "Taṃsīlaṃ, taṃ nisedheti, tassa cānukaroti’me.",
  "anya-e0812n0:1575_0": "179-184. Ivādī ivādayo nāma imeti sambandho. Ivo ca vā ca tulyo ca samāno ca nibho",
  "anya-e0812n0:1575_1": "ca sannibho cāti dvande iva…pe… sannibhā. Saddamapekkhiya pulliṅgatā. Evamuparipi",
  "anya-e0812n0:1575_2": "yathāyogaṃ. “Sadhammādī”ti ādisaddena sādhāraṇasacchāyādīnaṃ pariggaho. Jayaticcādīsu kammaṃ.",
  "anya-e0812n0:1576_0": "179- 184. Ivādisaddagammopamādhikāre paṭhamaṃ tāva “ivādayo nāma ete”ti dasseti “ivādi”ccādinā.",
  "anya-e0812n0:1576_1": "Ivādīti padassa chaṭṭhamagāthāya imeti iminā sambandho, tassa cāti casaddaṃ yujjanaṭṭhāne",
  "anya-e0812n0:1576_2": "yojetvā sannibhā cātiādayo yojetabbā. “Sadhammādī”tiādisaddena sādhāraṇasacchāyādayo",
  "anya-e0812n0:1576_3": "gahitā. Nindati issatīti padacchedo, ime dvepaññāsa ivādayo nāma. “Jayati akkosati",
  "anya-e0812n0:1576_4": "hasati”iccādikaṃ taṃtaṃkriyāpadasaṅkhataanukāriyānaṃ anukaraṇanti katvā dvandoyeva,",
  "anya-e0812n0:1576_5": "“sandhisamāsā addhassā”ti sandhisamāso tadaddhassāti (ka.) vuttattā sandhisamāsānaṃ",
  "anya-e0812n0:1576_6": "gāthaddhassa vinā ubhayaddhamajjhe alabbhanato dūbhatipadato pubbeyeva samāso kātabbo,",
  "anya-e0812n0:1576_7": "no ce, asamāsoti gahetabbo. Tassa coreti sobhaggamiccādikampi vākyānukaraṇanti katvā",
  "anya-e0812n0:1576_8": "tattha samāso, vākye kevalapadānīti vā gahetabbo. Imesaṃ sabbesampi iva saddapariyāyattā",
  "anya-e0812n0:1576_9": "sadisatthāti sabbattha bhāvattho, avayavattho pana pākaṭoyeva.",
  "anya-e0812n0:1577": "185.",
  "anya-e0812n0:1578": "Upamānopameyyānaṃ, sadhammattaṃ vibhāvihi;",
  "anya-e0812n0:1579": "Imehi upamābhedā, keci niyyanti sampati.",
  "anya-e0812n0:1580_0": "185. Ivādīnaṃ viniyogavisayaṃ dassetvā upamābhedaṃ dassetuṃ paṭijānāti “upamāna”iccādi.",
  "anya-e0812n0:1580_1": "Kecīti iminā apariyantattamesaṃ apariyantapabhedaṃ (ka.) dasseti. Tathā ca vakkhati",
  "anya-e0812n0:1580_2": "“pariyanto vikappāna”ntiādi. Niyyanti udāharīyanti.",
  "anya-e0812n0:1581_0": "185. Idāni ivādisaddagammopamaṃ dassetuṃ paṭijānāti “upamāno”ccādinā. Upamānopameyyānaṃ",
  "anya-e0812n0:1581_1": "sadhammattaṃ samānadhammasambandho. Vibhāvihi pakāsakehi. Imehi ivādīhi saddehi jānitabbā",
  "anya-e0812n0:1581_2": "keci upamābhedā apariyantattā sampati dāni laddhāvasare niyyanti udāharaṇamattena paṭipādīyanti.",
  "anya-e0812n0:1582": "186.",
  "anya-e0812n0:1583": "Vikāsipadumaṃ’vā’ti-sundaraṃ sugatānanaṃ;",
  "anya-e0812n0:1584": "Iti dhammopamā nāma, tulyadhammanidassanā.",
  "anya-e0812n0:1585_0": "186. “Vikāsi”ccādi. Sugatānanaṃ munindassa vadanaṃ atisundaraṃ accantaramaṇīyaṃ.",
  "anya-e0812n0:1585_1": "Kimiva? Vikāsipadumaṃva pabujjhamānapadumaṃviya. Iti ayamevaṃvidhā dhammopamā nāma",
  "anya-e0812n0:1585_2": "hoti. Kasmā? Ānanapadumānaṃ samānassa dhammassa guṇassa sundarassa lakkhaṇassa nidassanā",
  "anya-e0812n0:1585_3": "sundarattanti paṭipādanato.",
  "anya-e0812n0:1586_0": "186. Udāharaṇamāha “vikāsi”ccādinā. Sugatānanaṃ bhagavato mukhaṃ vikāsipadumaṃva",
  "anya-e0812n0:1586_1": "bujjhamānapaṅkajamiva atisundaraṃ hoti. Iti īdisā upamā tulyadhammanidassanā atisundaramiti",
  "anya-e0812n0:1586_2": "samānaguṇadassanena dhammopamā nāma hoti. Padumānanānaṃ sādhāraṇaguṇassa pakāsanato",
  "anya-e0812n0:1586_3": "atisundaramiti tulyadhammo nāma hoti. Ettha padumagatatulyadhammasambandhasaṅkhātāya",
  "anya-e0812n0:1586_4": "upamāya ivasaddena jotiyamānattepi atisundaranti vuttattā yathāvuttopamāya dhammena",
  "anya-e0812n0:1586_5": "yuttattā dhammopamā nāma hotīti adhippāyo.",
  "anya-e0812n0:1587": "187.",
  "anya-e0812n0:1588": "Dhammahīnā mukha’mbhoja-sadisaṃ munino iti;",
  "anya-e0812n0:1589": "Viparītopamā tulya-mānanena’mbujaṃ tava.",
  "anya-e0812n0:1590_0": "187. “Dhamma”iccādi. Munino sammāsambuddhassa mukhaṃ ambhojena padumena sadisaṃ samānaṃ.",
  "anya-e0812n0:1590_1": "Iti ayaṃ dhammahīnopamā nāma sundarasaṅkhātassa guṇassa aniddiṭṭhattā, sā tu atthavasā",
  "anya-e0812n0:1590_2": "gamyate. Kathamaññathā yujjatīti? Ettha pana sadisasaddo upameyyassa mukhassa visesananti",
  "anya-e0812n0:1590_3": "mukhagatameva sadisattaṃ vadati, ambhojagataṃ tu sāmatthiyā gamyate. Evamīdisaṃ ñeyyaṃ.",
  "anya-e0812n0:1590_4": "“Viparīte”ccādi. Munīti gamyate sutattā, bho muni tava ānanena mukhena ambujaṃ tulyanti",
  "anya-e0812n0:1590_5": "ayaṃ viparītopamā. Dhammahīnattepi pasiddhivipariyayenābhihitattā tannāmeneva vuttā. Evamuparipi.",
  "anya-e0812n0:1591_0": "187. “Dhammahīne”ccādi. “Mukhambhojasadisaṃ munino”tyayaṃ upamā. Dhammahīnā tulyadhammapakāsakasundarādisaddahīnattā",
  "anya-e0812n0:1591_1": "dhammahīnā nāma. Vācakābhāve tulyadhammo kathaṃ patīyatīti ce? Munino mukhaṃ vadanaṃ",
  "anya-e0812n0:1591_2": "ambhojasadisaṃ padumasadisamiti. Ettha mukhassa ambhojasamānattaṃ mukhambhojānaṃ",
  "anya-e0812n0:1591_3": "sādhāraṇadhamme asati kathaṃ bhavatīti? Aññathānupapattilakkhaṇasāmatthiyāti, ivapariyāyo",
  "anya-e0812n0:1591_4": "sadisasaddo mukhassa visesanaṃ yasmā hoti, tasmā mukhagatasadisattaṃ vadati, ambhojagatasadisattaṃ",
  "anya-e0812n0:1591_5": "pana sāmatthiyā eva viññāyate. He muni tava tuyhaṃ ānanena ambhojaṃ tulyaṃ samānanti",
  "anya-e0812n0:1591_6": "ayaṃ viparītopamā. “Ambujena ānanaṃ tulya”nti lokappasiddhiyā vipariyayena “ānanena",
  "anya-e0812n0:1591_7": "ambujaṃ tulya”nti vuttattā dhammahīnatte satipi viparītopamā nāma hoti. “Sutānumitesu",
  "anya-e0812n0:1591_8": "sutasambandho balavā”ti paribhāsendusekhara 112 vuttattā ettha “munī”ti avijjamānepi",
  "anya-e0812n0:1591_9": "pubbaddhe “munino”ti sutattā labbhamāno “tavā”ti tumhasaddasannidhānena āmantanattho",
  "anya-e0812n0:1591_10": "viññāyati. Ettha ivapariyāyo tulyasaddo ambujavisesanabhūto ambujagatasadisattaṃ",
  "anya-e0812n0:1591_11": "vadati, ānanagatasadisattañca ambujānanānaṃ sādhāraṇadhammo ca sāmatthiyā ñāyaticcādikaṃ",
  "anya-e0812n0:1591_12": "vuttanayena ñātabbaṃ. Uparipi pākaṭaṭṭhānaṃ yathārahaṃ yojetabbaṃ.",
  "anya-e0812n0:1592": "188.",
  "anya-e0812n0:1593": "Tavānana’miva’mbhojaṃ, ambhoja’miva te mukhaṃ;",
  "anya-e0812n0:1594": "Aññamaññopamā sā’yaṃ, aññamaññopamānato.",
  "anya-e0812n0:1595": "188. “Tava”iccādi. Aññamaññopamānatoti aññamaññassa mukhassa ambhojassa ca aññamaññena taṃdvayena upamānato.",
  "anya-e0812n0:1596_0": "188. “Tavānani”ccādi. “Ambhojaṃ tavānanamiva, te mukhaṃ ambhojamivā”ti ayamupamā.",
  "anya-e0812n0:1596_1": "Aññamaññopamānato aññamaññassa upamānattā aññamaññopamā nāma hoti. Aññamaññassa upamāti",
  "anya-e0812n0:1596_2": "ca, aññamaññassa upamānanti ca viggaho. Viggahadvayepi pubbavibhattilopo. Sabbādīnaṃ",
  "anya-e0812n0:1596_3": "byatihāralakkhaṇena uttaravibhattilopo. Samāsalakkhaṇena aññatthassa apekkhāsiddhattā",
  "anya-e0812n0:1596_4": "mukhāpekkhāya aññaṃ ambhojañca, ambhojāpekkhāya aññaṃ mukhañca kamena upameyyā nāma.",
  "anya-e0812n0:1596_5": "Ambhojāpekkhāya aññaṃ mukhañca, mukhāpekkhāya aññaṃ ambhojañca upamānaṃ nāma.",
  "anya-e0812n0:1597": "189.",
  "anya-e0812n0:1598": "Yadi kiñci bhave’mbhojaṃ,",
  "anya-e0812n0:1599": "Locanabbhamuvibbhamaṃ;",
  "anya-e0812n0:1600": "Dhāretuṃ mukhasobhaṃ taṃ,",
  "anya-e0812n0:1601": "Tave’ti abbhutopamā.",
  "anya-e0812n0:1602_0": "189. “Yadi”ccādi. Locanāni ca bhamuyo ca, tāsaṃ vibbhamo yasmiṃ, taṃ, tādisamambhojaṃ",
  "anya-e0812n0:1602_1": "kiñci kimapi yadi bhave. Tamīdisamambhojaṃ tava mukhasobhaṃ vadanakantiṃ dhāretuṃ",
  "anya-e0812n0:1602_2": "nisijjhate. Kiṃ nvacchariyamīdisanti abbhutatthavibhāvanena vadanamambujenopamīyatīti",
  "anya-e0812n0:1602_3": "ayamabbhutopamā ñātabbāti.",
  "anya-e0812n0:1603_0": "189. “Yadi”ccādi. Locanabbhamuvibbhamaṃ locanabhamūnaṃ līlāvantaṃ kiñci ambhojaṃ",
  "anya-e0812n0:1603_1": "kiñci acchariyaṃ padumaṃ yadi bhave ce siyā, tamambhojaṃ tava mukhasobhaṃ vadanakantiṃ",
  "anya-e0812n0:1603_2": "dhāretuṃ samattho hoti. Iti īdisī upamā abbhutopamā abbhutadhammapakāsakattā abbhutopamā",
  "anya-e0812n0:1603_3": "nāma. Ettha avijjamānopi vijjamānattena parikappito padumagato locanabbhamuvibbhamasambandho",
  "anya-e0812n0:1603_4": "ambhojavisesanena “locanabbhamuvibbhama”nti iminā jotito. Tasmā ambhojaṃ locanabbhamuvibbhamasambandhasaṅkhataupamāya",
  "anya-e0812n0:1603_5": "jotakattā nissitavohārena upamā, mukhaṃ upameyyanti mukhagato locanabbhamuvibbhamasambandho",
  "anya-e0812n0:1603_6": "yadi mukhe na bhaveyya, tādisaṃ mukhasobhaṃ dhāretuṃ kathaṃ samatthoti sāmatthiyā",
  "anya-e0812n0:1603_7": "ñāyati. Locanabbhamuvibbhamasaṅkhātasādhāraṇadhammo pana “locanāni ca bhamuyo ceti",
  "anya-e0812n0:1603_8": "ca, tāsaṃ vibbhamo yasmi”nti ca viggahe nipphannena bhinnādhikaraṇaaññapadatthasamāsena",
  "anya-e0812n0:1603_9": "guṇībhūtassapi gahitattā viññāyati gahaṇassa viññāyamānattā (ka.).",
  "anya-e0812n0:1604": "190.",
  "anya-e0812n0:1605": "Sugandhi sobhasambandhi, sisiraṃsuvirodhi ca;",
  "anya-e0812n0:1606": "Mukhaṃ tava’mbujaṃve’ti, sā silesopamā matā.",
  "anya-e0812n0:1607_0": "190. “Sugandhi”ccādi. Tava mukhaṃ ambhojamiva sisiraṃsunocandassa virodhi paccanīkaṃ,",
  "anya-e0812n0:1607_1": "mukhaṃ taṃsamānakantittā ambujañca tadudaye saṅkocabhajanato. Sobhasambandhi kantiyuttaṃ,",
  "anya-e0812n0:1607_2": "mukhamambujañca. Sugandho assa atthīti sugandhi ca dvayamapīti evaṃ silesapariggahena",
  "anya-e0812n0:1607_3": "mukhambujānaṃ upamāyogato sā yathāvuttā silesopamā matā.",
  "anya-e0812n0:1608_0": "190. “Sugandhi”ccādi. Tava mukhaṃ ambhojamiva sisiraṃsuvirodhi candassa viruddhaṃ",
  "anya-e0812n0:1608_1": "hoti tulyattā. Padumaṃ pana candodayena attano saṅkocanattā tassa viruddhaṃ hoti.",
  "anya-e0812n0:1608_2": "Sobhasambandhi ca anaññasādhāraṇamukhagatakantisambandhayuttañca hoti. Padumaṃ pana",
  "anya-e0812n0:1608_3": "padumagatakantisambandhinā yuttaṃ hoti. Sugandhi ca catujjātisugandhavahanato …vamanato",
  "anya-e0812n0:1608_4": "(ka.) sugandhi ca hoti. Ambujaṃ pana padumasugandheneva yuttaṃ hoti. Iti īdisī upamā",
  "anya-e0812n0:1608_5": "silesopamā ekapadātihitaubhayatthalakkhaṇena silesavasena vuttattā silesopamā nāma",
  "anya-e0812n0:1608_6": "hoti. Sisirā sītalā aṃsu kanti asseti ca, tassa virujjhati sīleneti ca, paccayasāmatthiyavasena",
  "anya-e0812n0:1608_7": "dvinnaṃ dvinnaṃ atthānaṃ labbhanato silissati aparopi attho ettha alaṅkāreti ca,",
  "anya-e0812n0:1608_8": "silesavasena vuttā upamāti ca viggaho. Ettha sugandho ca sotasambandho ca sisiraṃsuvirodhittañceti",
  "anya-e0812n0:1608_9": "ime upamānopameyyānamambujamukhānaṃ tulyadhammo, tesu ambujagatatulyadhammasambandho",
  "anya-e0812n0:1608_10": "sadhammattā upamā nāma hoti, sā ambujasambandhinā ivasaddena jotitā, mukhagatatulyadhammo",
  "anya-e0812n0:1608_11": "pana assatthitassīlatthe katapaccaye satipi sāmatthiyāyeva gamyate.",
  "anya-e0812n0:1609": "191.",
  "anya-e0812n0:1610": "Sarūpasaddavāccattā, sā santānopamā yathā;",
  "anya-e0812n0:1611": "Bālā’vu’yyānamālā’yaṃ, sālakānanasobhinī.",
  "anya-e0812n0:1612_0": "191. “Sarūpa”iccādi. Ayamuyyānamālā bālāva itthī viya. Kathaṃ? Sālakānanasobhinī",
  "anya-e0812n0:1612_1": "bālā tāva sahālakena kesasannivesavisesena vattate sālakamānanaṃ tena sobhate. Sālakānanasobhinī",
  "anya-e0812n0:1612_2": "uyyānamālāpi sālānaṃ rukkhavisesānaṃ kānanena gahanena sobhate, evarūpā sā tādisī",
  "anya-e0812n0:1612_3": "santānopamā ākhyāyate, kasmā? Silesopamattasabhāvepi sarūpena sadisena saddena “sālakānanasobhinī”tvevaṃvidhena",
  "anya-e0812n0:1612_4": "saddasantānena visesabhūtena vāccattā pakāsiyattā tassāiti gamyate. Yatheti nidassane.",
  "anya-e0812n0:1613_0": "191. “Sarūpe”ccādi. Sarūpasaddavāccattā tulyasutiyā acchinnasambandhavacanamālāya",
  "anya-e0812n0:1613_1": "vuccamānattā sā upamā santānopamā nāma hoti, silesatte satipi katasamāsehi padasantānehi",
  "anya-e0812n0:1613_2": "vuccamānattā santānopamā nāma hotīti adhippāyo. “Yathe”ti udāharati. Ayaṃ uyyānamālā",
  "anya-e0812n0:1613_3": "esā uyyānapanti sālakānanasobhinī alakasaṅkhātakesasannivesasahitena mukhena sobhamānā",
  "anya-e0812n0:1613_4": "bālāva aṅganā iva sālakānanasobhinī sālavanehi sobhamānā hoti. Upamānopameyyānaṃ",
  "anya-e0812n0:1613_5": "samānaṃ rūpaṃ yesanti ca, sarūpā ca te saddā ceti ca, tehi vāccā upamāti ca, tassā",
  "anya-e0812n0:1613_6": "bhāvoti ca, santānena yuttā upamāti ca, uyyānānaṃ mālāti ca, saha alakena vattamānanti",
  "anya-e0812n0:1613_7": "ca, tañca taṃ ānanañcāti ca, tena sobhati sīlenāti ca, sālānaṃ kānananti ca, tena",
  "anya-e0812n0:1613_8": "sobhati sīlenāti ca vākyaṃ.",
  "anya-e0812n0:1614": "192.",
  "anya-e0812n0:1615": "Khayī cando bahurajaṃ, padumaṃ tehi te mukhaṃ;",
  "anya-e0812n0:1616": "Samānampi samukkaṃsī-tya’yaṃ nindopamā matā.",
  "anya-e0812n0:1617_0": "192. “Khayī”iccādi. Cando khayī khayo accayo yasseti, padumaṃ bahurajaṃ bahūni rajāni",
  "anya-e0812n0:1617_1": "parāgāvayavā yasminti, tehi evaṃbhūtehi candapadumehi kantiādinā samānampi sadisampi",
  "anya-e0812n0:1617_2": "santaṃ tava mukhaṃ samukkaṃsi paramukkaṃsavantaṃ, khayasaddassa ca rajassa ca dosepi",
  "anya-e0812n0:1617_3": "vattanato, saddacchalena khayassa dosarūpassa bahurajattassa ca tatthābhāvatoti.",
  "anya-e0812n0:1617_4": "Iti evarūpā ayaṃ nindopamā matā ninditena candādinā khayassopamitattā.",
  "anya-e0812n0:1618_0": "192. “Khayi”ccādi. Cando khayī pāṭipadato paṭṭhāya dine dine ekamekāya kalāya sūriyassa",
  "anya-e0812n0:1618_1": "āsannahetu khīyanasabhāvayutto hoti, padumaṃ bahurajaṃ bahureṇusamannāgataṃ hoti,",
  "anya-e0812n0:1618_2": "tehi candapadumehi samānampi kantisugandhādīhi sadisampi te mukhaṃ tavānanaṃ samukkaṃsi",
  "anya-e0812n0:1618_3": "khayarajasaddehi dosassāpi vāccattā saddacchalehi gamyamānassa tādisassa dosassa",
  "anya-e0812n0:1618_4": "mukhe avijjamānattā adhikukkaṃsaguṇavantaṃ hoti, iti īdisī ayaṃ upamā nindopamā ninditānaṃ",
  "anya-e0812n0:1618_5": "candapadumānaṃ mukhassa upamitāti nindopamā nāma hoti, mukhavisesanena ivasaddapariyāyena",
  "anya-e0812n0:1618_6": "samānasaddena mukhagatasadhammo jotito hoti, upamāsaṅkhatacandapadumagatasadhammopi",
  "anya-e0812n0:1618_7": "dvīsu tulyadhammopi sāmatthiyā gamyate, apisaddo cettha vattabbantarasamuccaye, samukkaṃsoti vattabbantaro.",
  "anya-e0812n0:1619": "193.",
  "anya-e0812n0:1620": "Asamattho mukheni’ndu, jina te paṭigajjituṃ;",
  "anya-e0812n0:1621": "Jaḷo kalaṅkī’ti ayaṃ, paṭisedhopamā siyā.",
  "anya-e0812n0:1622_0": "193. “Asamattho”iccādi. Jina te mukhena jaḷo sīto akusalo ca kalaṅko migalañchanalakkhaṇo",
  "anya-e0812n0:1622_1": "doso assa atthīti kalaṅkī. Saddacchalena dosakathanaṃ. Tādiso indu cando paṭigajjituṃ",
  "anya-e0812n0:1622_2": "vivadituṃ asamattho, mukhantu visadaṃ alaṅkatañceti kathamanenāyaṃ sadisoti nisedhadvārena",
  "anya-e0812n0:1622_3": "sadhammatāva gammate, ayaṃ paṭisedhopamā siyā.",
  "anya-e0812n0:1623_0": "193. “Asamattho”ccādi. He jina te tuyhaṃ mukhena paṭigajjituṃ vivadituṃ jaḷo sītalo",
  "anya-e0812n0:1623_1": "avisado kalaṅkī sasalakkhaṇo vā sadoso vā indu cando asamattho hotīti, ayaṃ edisī",
  "anya-e0812n0:1623_2": "upamā paṭisedhopamā nāma. Kalaṅko assa atthīti vākyaṃ. Ettha visadena kalaṅkarahitena",
  "anya-e0812n0:1623_3": "mukhena sītalo avisado sadoso cando samāno bhavitumasamatthoti evaṃ paṭisedhadvayena",
  "anya-e0812n0:1623_4": "indamukhasaṅkhātānaṃ upamānopameyyānaṃ tulyadhammasambandhassa pakāsitattā satipi",
  "anya-e0812n0:1623_5": "nindopamābhāve paṭisedhopamā nāma hotīti adhippāyo. “Paṭigajjitu”nti idaṃ candassa",
  "anya-e0812n0:1623_6": "visesanattā candagatasadhammaṃ joteti.",
  "anya-e0812n0:1624": "194.",
  "anya-e0812n0:1625": "Kacchaṃ candāravindānaṃ, atikkamma mukhaṃ tava;",
  "anya-e0812n0:1626": "Attanāva samaṃ jāta-mitya’sādhāraṇopamā.",
  "anya-e0812n0:1627_0": "194. “Kaccha”miccādi. Candassa aravindassa ca kacchaṃ padaviṃ atikkamma avatthariya",
  "anya-e0812n0:1627_1": "tesa’mavakaṃsato avatthuyatesamaṇaṃsato (ka.), tava mukhaṃ attano sarūpeneva samaṃ",
  "anya-e0812n0:1627_2": "jātamiti evarūpā asādhāraṇatābhidhānena sadisattapatītiyā asādhāraṇopameti nigadyate.",
  "anya-e0812n0:1628_0": "194. “Kaccha”miccādi. He muni tava mukhaṃ candāravindānaṃ lokapūjitānaṃ sasiambujānaṃ",
  "anya-e0812n0:1628_1": "kacchaṃ padaviṃ avatthaṃ vā atikkamma attano atulyattena attanā eva samānattavatthuno",
  "anya-e0812n0:1628_2": "abhāvā samaṃ jātaṃ, iti īdisā upamā asādhāraṇopamā atulyadhammabhāvassa pakāsanato",
  "anya-e0812n0:1628_3": "asādhāraṇopamā nāma hoti. Iha upamābhūtānaṃ candāravindānaṃ mukhassa hīnabhāvapaṭipādanadvārena",
  "anya-e0812n0:1628_4": "candāravindehi mukhaṃ tulyanti paññāpanato candāravindā asādhāraṇopamā nāma hoti.",
  "anya-e0812n0:1628_5": "Samasaddo mukhagatassa sādhāraṇadhammaṃ joteti. Sesaṃ suviññeyyaṃ.",
  "anya-e0812n0:1629": "195.",
  "anya-e0812n0:1630": "Sabbambhojappabhāsāro, rāsibhūtova katthaci;",
  "anya-e0812n0:1631": "Tavā’nanaṃ vibhātīti, hotā’bhūtopamā ayaṃ.",
  "anya-e0812n0:1632": "195. “Sabba”iccādi. Katthaci ekaṭṭhāne rāsibhūto sabbesamambhojānaṃ pabhāsārova tavānanaṃ vibhātīti evaṃbhūtā ayaṃ abhūtopamā hoti.",
  "anya-e0812n0:1633_0": "195. “Sabba”miccādi. Katthaci ṭhāne rāsibhūto sabbambhojappabhāsārova sakalapadumānaṃ",
  "anya-e0812n0:1633_1": "uttamakantipuñjo viya tavānanaṃ vibhāti visesena pabhāti, iti īdisī upamā abhūtopamā",
  "anya-e0812n0:1633_2": "avijjamānavatthuno upamitattā abhūtopamā nāma hoti. Arāsi rāsibhūtoti viggaho. Ettha",
  "anya-e0812n0:1633_3": "yojanāvibhūto tādisapabhāsārābhāvato avijjamānatthena parikappito.",
  "anya-e0812n0:1634": "196.",
  "anya-e0812n0:1635": "Patīyate’tthagammā tu, saddasāmatthiyā kvaci;",
  "anya-e0812n0:1636": "Samāsappaccayevādi-saddayogaṃ vinā api.",
  "anya-e0812n0:1637_0": "196. Atthagammopamaṃ dasseti “patīyate”iccādi. Atthagammā tu’pamā kvaci kismiñci",
  "anya-e0812n0:1637_1": "ṭhāne samāsādisaddānaṃ yogaṃ vinā api saddānaṃ payogavisesādigāḷhena aññathānupapattilakkhaṇena",
  "anya-e0812n0:1637_2": "sāmatthiyena patīyate.",
  "anya-e0812n0:1638_0": "196. Tividhaṃ saddagammopamaṃ dassetvā idāni atthagammopamaṃ dasseti “patīyate”tyādinā.",
  "anya-e0812n0:1638_1": "Atthagammā tu atthagammopamā pana kvaci ṭhāne samāsapaccayevādisaddayogaṃ vināpi",
  "anya-e0812n0:1638_2": "tesaṃ saddānaṃ sambandhaṃ hitvāpi saddasāmatthiyā sambandhe payuttāvasesasaddānaṃ",
  "anya-e0812n0:1638_3": "atthasattiyā patīyate. Saddānaṃ sāmatthiyanti viggaho.",
  "anya-e0812n0:1639": "197.",
  "anya-e0812n0:1640": "Bhiṅgāne’māni cakkhūni, nā’mbujaṃ mukha’mevi’daṃ;",
  "anya-e0812n0:1641": "Subyattasadisattena, sā sarūpopamā matā.",
  "anya-e0812n0:1642_0": "197. Udāharati “bhiṅge”ccādinā. Na bhiṅgā ete, kiñcarahi cakkhūnimāni, nambujametaṃ,",
  "anya-e0812n0:1642_1": "kintu mukhamevidanti evarūpā sā sarūpopamā matā bhiṅgādīnamaviparītasarūpassa dīpanato.",
  "anya-e0812n0:1642_2": "Tenāha “subyatte”tyādi. Subyattena bhiṅgacakkhūnaṃ ambujamukhānañca pariphuṭena sadisattena",
  "anya-e0812n0:1642_3": "cañcalattakantyādilakkhaṇena tenevābhedasaṅkāpubbameva vivecitaṃ aññatra cakkhādīsu",
  "anya-e0812n0:1642_4": "yaṃ bhiṅgādiññāṇamuppannaṃ, tassa paccakkhānato upamājotakānamivādīnamabhāvepi bhiṅgalocanādīnaṃ",
  "anya-e0812n0:1642_5": "sadisattaṃ patīyate sāmatthiyato. Evamuparipi yathāyogaṃ.",
  "anya-e0812n0:1643_0": "197. Idāni udāharaṇamāharati “bhiṅgāni”ccādinā. Imāni bhiṅgāni bhamarā na bhavanti,",
  "anya-e0812n0:1643_1": "kiñcarahi cakkhūni. Ambujaṃ na idaṃ padumaṃ na hoti, kintu mukhamevāti. Īdisī sā",
  "anya-e0812n0:1643_2": "upamā subyattasadisattena supākaṭena bhiṅgalocanānaṃ ambujamukhānañca tulyabhāvena",
  "anya-e0812n0:1643_3": "sarūpopamā nāma hoti. Ettha samāsapaccayaivādisaddapayogābhāvepi “bhiṅgānemāni cakkhūni”ccādinā",
  "anya-e0812n0:1643_4": "cakkhumukhesu bhiṅgaambujanti viparītapavattabuddhiṃ paṭisedhetvā cakkhumukhavidhānato",
  "anya-e0812n0:1643_5": "cañcalattakantimattādīsu subyattaṃ tulyattaṃ vinā cakkhumukhesu bhiṅgambujabuddhiṃ",
  "anya-e0812n0:1643_6": "kīdisamuppajjatīti aññathānupapattilakkhaṇasāmatthiyā upamānabhūtānaṃ bhiṅgambujānaṃ",
  "anya-e0812n0:1643_7": "upameyyabhūtānaṃ cakkhumukhānañca sadisattaṃ ñāyati. Suṭṭhu byattaṃ pākaṭanti ca,",
  "anya-e0812n0:1643_8": "tañca taṃ sadisattañcāti ca, samānaṃ rūpaṃ sabhāvo yassā upamāyāti ca, sā ca sā upamā cāti ca vākyaṃ.",
  "anya-e0812n0:1644": "198.",
  "anya-e0812n0:1645": "Mayeva mukhasobhā’sse-tyala’mindu vikatthanā;",
  "anya-e0812n0:1646": "Yato’mbujepisā’tthīti, parikappopamā ayaṃ.",
  "anya-e0812n0:1647_0": "198. “Mayevi”ccādi. Indu canda, assa munino mukhasobhā vadanajuti mayeva, nāññatrāti",
  "anya-e0812n0:1647_1": "evarūpā vikatthanā atthapasaṃsanena alamiti paṭisedho. Kimiti? Yato yasmā kāraṇā",
  "anya-e0812n0:1647_2": "sā mukhasobhā ambujepi na kevalamindumhi atthi, no natthīti asatopi tathā vikatthanassa",
  "anya-e0812n0:1647_3": "parikappanato vadanamindunopamīyatīti evarūpā ayaṃ parikappopamā.",
  "anya-e0812n0:1648_0": "198. “Maye”ccādi. He indu assa imassa lokasāmino mukhasobhā vadanakanti ekake mayi",
  "anya-e0812n0:1648_1": "eva, īdisī vikatthanā attasilāghena alaṃ nippayojanaṃ. Kasmāti ce? Yato sā mukhasobhā",
  "anya-e0812n0:1648_2": "ambujepi atthi, tasmāti. Iti īdisā ayaṃ upamā parikappopamā nāma hoti. Yatoti aniyamaniddiṭṭhakāraṇaṃ",
  "anya-e0812n0:1648_3": "pana ambujepi sā atthīti dassiyamānaṃ padumepi tassa atthittameva. Parikappanāya",
  "anya-e0812n0:1648_4": "vuttā upamāti viggaho. Idha candassa avijjamānavikatthanassa vijjamānattena parikappanato",
  "anya-e0812n0:1648_5": "sadhammajotakasaddantare asatipi upamānabhūtainduno ca upameyyabhūtamukhassa ca sadisattaṃ",
  "anya-e0812n0:1648_6": "imesaṃ dvinnaṃ sadisattaṃ vinā vattuno tādisakappanā kathaṃ hotīti imāya atthasattiyā gamyate.",
  "anya-e0812n0:1649": "199.",
  "anya-e0812n0:1650": "Kiṃ vā’mbuja’ntobhantāli,",
  "anya-e0812n0:1651": "Kiṃ lolanayanaṃ mukhaṃ;",
  "anya-e0812n0:1652": "Mama dolāyate citta-",
  "anya-e0812n0:1653": "Micca’yaṃ saṃsayopamā.",
  "anya-e0812n0:1654_0": "199. “Kiṃ vā”iccādi. Anto bhantā alī bhamarā yasmiṃ, tamīdisamambujaṃ kiṃ vā. Lolāni",
  "anya-e0812n0:1654_1": "capalāni nayanāni yasmiṃ, tādisaṃ vā. Jina tavedaṃ mukhaṃ kinti mama cittaṃ dolāyate",
  "anya-e0812n0:1654_2": "dolevācarati. Evaṃ pakkhadvayapariggahena saṃsayatīti attho. Iccayamīdisī saṃsayavesena",
  "anya-e0812n0:1654_3": "ambujamukhānamopamāvagamā saṃsayopamā.",
  "anya-e0812n0:1655_0": "199. “Kiṃ vā’mbuje”ccādi. Antobhantāli abbhantare bhamamānabhamaravantaṃ ambujaṃ",
  "anya-e0812n0:1655_1": "kiṃ vā, tuyhaṃ lolanayanaṃ cañcalanettaṃ mukhaṃ kiṃ vāti mama cittaṃ dolāyate ubhayasambhamajananato",
  "anya-e0812n0:1655_2": "dolā viya hoti. Iti ayaṃ evarūpā upamā saṃsayopamā dvinnaṃ sadisattassa saṃsayena",
  "anya-e0812n0:1655_3": "pakāsitattā saṃsayopamā nāma hoti. Anto bhantā alī yasminti ca, lolāni nayanāni yasminti",
  "anya-e0812n0:1655_4": "ca, dolā viya ācaratīti ca, saṃsayena vuttā upamāti ca viggaho. Ihāpi sadhammapakāsake",
  "anya-e0812n0:1655_5": "saddantare asatipi yathāvuttavisesanadvayena visiṭṭhānaṃ dvinnaṃ ambujamukhānaṃ saṃsayanimitte",
  "anya-e0812n0:1655_6": "tulyatte asati kathaṃ saṃsayo uppajjatīti iminā sāmatthiyeneva tulyadhammasambandho gamyate.",
  "anya-e0812n0:1656": "200.",
  "anya-e0812n0:1657": "Kiñci vatthuṃ padassetvā,",
  "anya-e0812n0:1658": "Sadhammassā’bhidhānato;",
  "anya-e0812n0:1659": "Sāmyappatītisabbhāvā,",
  "anya-e0812n0:1660": "Pativatthūpamā yathā.",
  "anya-e0812n0:1661_0": "200. “Kiñci”iccādi. Kiñci vatthumicchitaṃ sambuddhādikaṃ upadassetvā sadhammassa",
  "anya-e0812n0:1661_1": "tena vatthunā kenaci ākārena sadisassa aññassa vatthuno abhidhānato sāmyassa tesaṃ",
  "anya-e0812n0:1661_2": "dvinnaṃ sadisattassa patītiyā avasāyassa sambhāvā vijjamānattena pativatthūpamā vuccate.",
  "anya-e0812n0:1661_3": "Pativatthunā tathāvidhenādhigatassa vatthuno tulyatā paṭipāditā. Yathetyudāharati.",
  "anya-e0812n0:1662_0": "200. “Kiñci”ccādi. Kiñci vatthumicchitaṃ jinādikiñcipadatthaṃ upadassetvā paṭhamaṃ",
  "anya-e0812n0:1662_1": "nidassetvā sadhammassa paṭipādanīyaatthena saha kiñci ākārena sadisabhāvassa kassaci",
  "anya-e0812n0:1662_2": "vatthuno abhidhānato kathanato sāmyappatītisabbhāvā sadisatāsambandhino parijānanassa",
  "anya-e0812n0:1662_3": "vijjamānattā pativatthūpamā vatthuno upaṭṭhitassa jinādipadatthassa tulyatthapakāsanato",
  "anya-e0812n0:1662_4": "nāmena pativatthūpamā nāma. Samāno dhammo yassa vā pārijātādino iti ca, samānānaṃ",
  "anya-e0812n0:1662_5": "tulyānaṃ upamānopameyyānaṃ bhāvoti ca, sāmyassa patīti ca, sāmyappatītiyā sabbhāvoti",
  "anya-e0812n0:1662_6": "ca, pativatthunā vuttā upamāti ca vākyaṃ. Yathāti udāharati.",
  "anya-e0812n0:1663": "201.",
  "anya-e0812n0:1664": "Janesu jāyamānesu,",
  "anya-e0812n0:1665": "Ne’kopi jinasādiso;",
  "anya-e0812n0:1666": "Dutiyo nanu nattheva,",
  "anya-e0812n0:1667": "Pārijātassa pādapo.",
  "anya-e0812n0:1668_0": "201. “Janesu”ccādi. Jāyamānesu janesu majjhe ekopi jano guṇavā jinasādiso sammāsambuddhasamāno",
  "anya-e0812n0:1668_1": "na vijjatītyekaṃ tāva vatthu upadassitaṃ, dutiyo iccādi pativatthūpamadassanaṃ, nanūtyanumatiyaṃ,",
  "anya-e0812n0:1668_2": "pārijātassa dibbarukkhavisesassa dutiyo samāno pādapo nattheva. Pārijātoyeva rukkhajātīsu",
  "anya-e0812n0:1668_3": "uttamo, tathā jino janesūti.",
  "anya-e0812n0:1669_0": "201. “Janesu”ccādi. Jāyamānesu janesu ekopi jinasādiso sambuddhasadiso natthi, pārijātassa",
  "anya-e0812n0:1669_1": "rukkhassa dutiyo tena samo dutiyo pādapo rukkho natthi eva nanu, nanūti anuññāyaṃ.",
  "anya-e0812n0:1669_2": "Tena sabbaññuno aññena atulyabhāvaṃ anujānāti. Iha pārijātarukkhassa aññehi rukkhehi",
  "anya-e0812n0:1669_3": "uttamattañca buddhassa aññesu sattesu uttamattañcāti idaṃ dvayaṃ upamānopameyyabhūtānaṃ",
  "anya-e0812n0:1669_4": "dvinnaṃ vatthūnaṃ sāmyaṃ nāma, etaṃ sāmyaṃ vuttatthassa samatthanavasena pativatthubhūtapārijātassa",
  "anya-e0812n0:1669_5": "rukkhehi asamānattakathaneneva jotitaṃ hoti.",
  "anya-e0812n0:1670": "202.",
  "anya-e0812n0:1671": "Vākyattheneva vākyattho,",
  "anya-e0812n0:1672": "Yadi kocyu’pamīyate;",
  "anya-e0812n0:1673": "Ivayuttaviyuttattā,",
  "anya-e0812n0:1674": "Sā vākyatthopamā dvidhā.",
  "anya-e0812n0:1675_0": "202. Vākyatthavisayopamaṃ dasseti “vākyatthenevi”ccādinā. Vākyattho kriyākārakasambandhaviseso,",
  "anya-e0812n0:1675_1": "teneva, na padatthamattena vākyattho vuttalakkhaṇo koci vattumicchito koci yadi upamīyate",
  "anya-e0812n0:1675_2": "sadiso kathyate, sā vākyatthopamā dvidhā bhijjate. Kathaṃ? Yuttā ca viyuttā ca yuttaviyuttā,",
  "anya-e0812n0:1675_3": "ivena atthaniddesoyaṃ yuttaviyuttā upamā, tassā bhāvā kāraṇā dvidhāti adhikataṃ.",
  "anya-e0812n0:1676_0": "202. Idāni vākyatthavisayopamaṃ dasseti “vākyatthe”ccādinā. Vākyattheneva kriyākārakasambandhavisesasaṅkhatasamudāyabhūtena",
  "anya-e0812n0:1676_1": "vākyatthena koci vattumicchito yo koci vākyattho vuttalakkhaṇo yadi upamīyate sadisabhāvena",
  "anya-e0812n0:1676_2": "kathīyate, sā upamā vākyatthopamā nāma hoti. Ivayuttaviyuttattā ivayuttaviyuttavasena",
  "anya-e0812n0:1676_3": "dvidhā dvippakārā. Ettha “ivā”ti ivādīnamatthassa gahitattā ivasaddopi tappariyāyasaddāpi gayhante.",
  "anya-e0812n0:1677": "Ivayutta",
  "anya-e0812n0:1678": "203.",
  "anya-e0812n0:1679": "Jino saṃklesatattānaṃ,",
  "anya-e0812n0:1680": "Āvibhūto janāna’yaṃ;",
  "anya-e0812n0:1681": "Ghammasantāpatattānaṃ,",
  "anya-e0812n0:1682": "Ghammakāle’mbudo viya.",
  "anya-e0812n0:1683_0": "203. Udāharati “jino”iccādi. Saṃklesehi dasavidhehi tattānaṃ santāpaṃ anuppattānaṃ",
  "anya-e0812n0:1683_1": "janānaṃ ayaṃ jino sammāsambuddho āvibhūto katakiccattā sammāsambodhādhigamena loke",
  "anya-e0812n0:1683_2": "pātubhūto. Ekaṃ tāva vākyamupameyyabhūtaṃ. Kimivetyāha “ghamme”ccādi. Ghammasantāpena",
  "anya-e0812n0:1683_3": "tattānaṃ janānaṃ ghammakāle gimhānasamaye ambudo megho viyāti dutiyavākyamupamānabhūtamityayamivayuttā",
  "anya-e0812n0:1683_4": "vākyatthopamā. Ettha pubbuttaravākyatthānaṃ visesyavisesanabhāvo ekavākyatthattāva",
  "anya-e0812n0:1683_5": "veditabbo. Evamuparipi.",
  "anya-e0812n0:1684_0": "203. Udāharati “jino”ccādinā. Ayaṃ jino eso jitapañcamāro satthā saṃklesatattānaṃ",
  "anya-e0812n0:1684_1": "anekappakāra kilesasantāpatattānaṃ janānaṃ āvibhūto katakicco hutvā sabbaññutaññāṇādhigamena",
  "anya-e0812n0:1684_2": "loke upaṭṭhito. Kena santattassa kassaci kimiveti ce? Ghammasantāpatattānaṃ janānaṃ",
  "anya-e0812n0:1684_3": "ghammakāle gimhasamaye ambudoviya megho iva. Iha uttaravākyattho bhedakattā visesanaṃ",
  "anya-e0812n0:1684_4": "hoti, pubbavākyattho pana bhedyattā visesyo hoti. Evaṃ vākyabhede satipi vākyattho",
  "anya-e0812n0:1684_5": "ekoveti daṭṭhabbo. Evamuttaratrāpi. Uttaravākye ivasaddo tasmiṃyeva guṇaguṇīpadatthānaṃ",
  "anya-e0812n0:1684_6": "sadisattaṃ dīpeti, pubbavākye guṇaguṇīnaṃ sadisattaṃ pana uttaravākyatthassa pubbavākyena",
  "anya-e0812n0:1684_7": "samānattaṃ vinā aññathānupapattiyā ñāyati. Saṃklesehi tattāti ca, ghammo eva santāpoti",
  "anya-e0812n0:1684_8": "ca, tena tattāti ca, ghammo eva kāloti ca vākyaṃ.",
  "anya-e0812n0:1685": "Ivaviyutta",
  "anya-e0812n0:1686": "204.",
  "anya-e0812n0:1687": "Munindānana’mābhāti, vilāsekamanoharaṃ;",
  "anya-e0812n0:1688": "Uddhaṃ samuggatassāpi, kiṃ te canda vijambhanā.",
  "anya-e0812n0:1689_0": "204. Dutiyamāha “muninda”iccādinā. Vilāsena ekamatulyaṃ manoharaṃ dutiyassa tādisassābhāvato",
  "anya-e0812n0:1689_1": "munindānanaṃ ābhāti atisayena sobhateti ekaṃ tāva vākyamupameyyabhūtaṃ. Bho canda",
  "anya-e0812n0:1689_2": "uddhaṃ gaganatalaṃ samuggatassāpi abbhuṭṭhitassāpi te tava vijambhanā sāhaṃkāraparibbhamanena",
  "anya-e0812n0:1689_3": "kiṃ payojanaṃ na kiṃpi, taṃsadisasobhāsampattiyābhāvato. Asadisattaṃ munindānanassa",
  "anya-e0812n0:1689_4": "tassa tatopi uddhamuggacchato vilāsamattameva piyāsamattameva (ka.) phalasambhavatoti",
  "anya-e0812n0:1689_5": "dutiyavākyamupamānabhūtaṃ. Tathā hettha sabbathā sadisatāpatītiyā kariyamānānamuggamanavijambhanānaṃ",
  "anya-e0812n0:1689_6": "paṭikkhepena kathañcipi mukhacandānaṃ sādhammapatīti upamāvagamoti ayamivaviyuttavākyatthopamā.",
  "anya-e0812n0:1690_0": "204. Idāni ivaviyuttavākyatthopamaṃyeva udāharati “munindānani”ccādinā. Vilāsekamanoharaṃ",
  "anya-e0812n0:1690_1": "līlāya atulyaṃ tatoyeva manoharaṃ munindānanaṃ sabbaññuno vadanaṃ ābhāti atidibbati,",
  "anya-e0812n0:1690_2": "tasmā he canda uddhaṃ uccaṃ nabhaṃ samuggatassāpi te tuyhaṃ vijambhanā ahaṃkārena",
  "anya-e0812n0:1690_3": "paribbhamanena kiṃ payojanaṃ. Iha pubbavākyatthassa uttaravākyattho ivaviyuttopamā",
  "anya-e0812n0:1690_4": "nāma hoti. Tathā hi “sabbathā mukhena sadiso bhavāmī”ti mānaṃ karontassa candassa",
  "anya-e0812n0:1690_5": "gaganatalārohopi vijambhanañceti imesaṃ dvinnaṃ paṭikkhepena mukhacandānaṃ vilāsekamanoharattaṃ",
  "anya-e0812n0:1690_6": "kantimattasaṅkhātasadisattaṃ ivādīnamabhāvepi viññāyatīti katvā uttaravākyattho pubbavākyatthassa",
  "anya-e0812n0:1690_7": "upamā ca visesanañca hoti. Vilāsena ekamatulyanti ca, tañca taṃ manoharañcāti ca",
  "anya-e0812n0:1690_8": "viggaho. Apisaddo sambhāvanattho.",
  "anya-e0812n0:1691": "205.",
  "anya-e0812n0:1692": "Samubbejeti dhīmantaṃ, bhinnaliṅgādikaṃ tu yaṃ;",
  "anya-e0812n0:1693": "Upamādūsanāyā’la-metaṃ katthaci taṃ yathā.",
  "anya-e0812n0:1694_0": "205. Dosaparicchede duṭṭhālaṅkatītimupamālaṅkāradūsanaṃ dassetumāha “samubbejeti”ccādi.",
  "anya-e0812n0:1694_1": "Yaṃ bhinnaliṅgādikaṃ tu, ādisaddena bhinnavacanahīnatāadhikatādīnaṃ pariggaho. Tusaddo",
  "anya-e0812n0:1694_2": "atthajotako, tathāpīti attho. Dhīmantaṃ medhāviṃ samubbejeti na pīṇeti, etaṃ bhinnaliṅgadikaṃ",
  "anya-e0812n0:1694_3": "katthaci na sabbattha upamādūsanāya virodhatthaṃ alaṃ samatthaṃ. “Taṃ yathe”ti udāharati.",
  "anya-e0812n0:1695": "205. Dosaparicchede dosānamanuddesāvasāne niddiṭṭhāya duṭṭhālaṅkatiyā dassetabbaudāharaṇe –",
  "anya-e0812n0:1696": "“Duṭṭhālaṅkaraṇaṃ tetaṃ, yatthālaṅkāradūsanaṃ;",
  "anya-e0812n0:1697": "Tassālaṅkāraniddese, rūpamāvibhavissatī”ti.",
  "anya-e0812n0:1698_0": "Katapaṭiññānusārena idāni dassetumāha “samubbejeti”ccādi. Yaṃ bhinnaliṅgādikaṃ tu",
  "anya-e0812n0:1698_1": "vakkhamānaṃ yaṃ bhinnaliṅgavacanādikaṃ pana dhīmantaṃ paññavantaṃ kaviṃ samubbejeti",
  "anya-e0812n0:1698_2": "“evaṃ nāma vattabbaṃ siyā”ti ubbegaṃ janeti, etaṃ bhinnaliṅgādikaṃ upamādūsanāya",
  "anya-e0812n0:1698_3": "yathāvuttaupamāvināsanatthaṃ katthaci “itthīvāyaṃ jano yāti”iccādivattabbavisayato",
  "anya-e0812n0:1698_4": "aññattha alaṃ samatthaṃ. “Taṃ yathā”ti udāharati. Bhinnaṃ visadisañca taṃ liṅgañceti",
  "anya-e0812n0:1698_5": "ca, taṃ ādi yassa visadisavacanādinoti ca, upamāya dūsanamiti ca vākyaṃ.",
  "anya-e0812n0:1699": "206.",
  "anya-e0812n0:1700": "Haṃsīvā’yaṃ sasī bhinna-",
  "anya-e0812n0:1701": "Liṅgā’kāsaṃ sarāniva;",
  "anya-e0812n0:1702": "Vijātivacanā hīnā,",
  "anya-e0812n0:1703": "Sā’va bhatto bhaṭo’dhipe.",
  "anya-e0812n0:1704_0": "206. “Haṃsīvāya”nti ayaṃ sasī cando haṃsīva haṃsīsadiso. Bhinnaliṅgā bhinnaliṅgopamā.",
  "anya-e0812n0:1704_1": "“Ākāsaṃ sarānivā”ti vijātivacanā visadisavacanopamā. “Bhaṭo adhipe sāmini sāva bhatto”ti",
  "anya-e0812n0:1704_2": "hīnā hīnopamā kukkurassa hīnena jātyādinā adhikassa upamitattā.",
  "anya-e0812n0:1705_0": "206. “Haṃsi”ccādi. Ayaṃ sasī cando haṃsī iva haṃsidhenūva hoti. Iccādikopamā bhinnaliṅgā",
  "anya-e0812n0:1705_1": "upameyyato bhinnaliṅgattā bhinnaliṅgopamā nāma hoti. Ākāsaṃ nabhaṃ sarānivāti ayaṃ",
  "anya-e0812n0:1705_2": "vijātivacanā upameyyena visadisavacanattā vijātivacanopamā nāma hoti. Adhipe sāmini",
  "anya-e0812n0:1705_3": "bhaṭo sevako sāva sunakho iva bhattoti ayaṃ hīnā jātihīnena sunakhena uttamassa purisassa",
  "anya-e0812n0:1705_4": "upamitattā hīnopamā nāma hoti. Bhinnaṃ liṅgametissāti ca, vividhā jāti sabhāvo asseti",
  "anya-e0812n0:1705_5": "ca, vijāti vacanaṃ assā upamāyāti ca viggaho.",
  "anya-e0812n0:1706": "207.",
  "anya-e0812n0:1707": "Khajjoto bhānumālīva,",
  "anya-e0812n0:1708": "Vibhātītyadhikopamā;",
  "anya-e0812n0:1709": "Aphuṭṭhatthā balambhodhi,",
  "anya-e0812n0:1710": "Sāgaro viya saṃkhubhi.",
  "anya-e0812n0:1711_0": "207. “Khajjoto”iccādi. Khajjoto bhānumālīva sūriyo viya vibhātītyadhikopamā adhikena",
  "anya-e0812n0:1711_1": "hīnassa upamitattā. Balambhodhi senāsāgaro sāgaro viya saṃkhubhīti aphuṭṭhatthopamā",
  "anya-e0812n0:1711_2": "“balambhodhī”ti rūpakena senāya mahantattāvagamato puna “sāgaro viyā”ti upamāya kassaci",
  "anya-e0812n0:1711_3": "visesatthassa asaṃphuṭṭhattā.",
  "anya-e0812n0:1712_0": "207. “Khajjoto”ccādi. “Khajjoto bhānumālīva vibhātī”ti ayaṃ adhikopamā adhikāya upamāya",
  "anya-e0812n0:1712_1": "upamitattā adhikopamā nāma hoti. “Balambhodhi senāsamuddo sāgaro viya saṃkhubhī”ti",
  "anya-e0812n0:1712_2": "ayaṃ aphuṭṭhatthā senāya mahattaṃ “balambhodhī”ti tirobhūtaupamāyeva avagataṃ, tasmā",
  "anya-e0812n0:1712_3": "puna “sāgaro viyā”ti upamāya phusitabbatthassābhāvā aphuṭṭhatthopamā nāma hoti. Aphuṭṭho",
  "anya-e0812n0:1712_4": "attho etissāti ca, balaṃ eva ambhodhīti ca vākyaṃ.",
  "anya-e0812n0:1713": "208.",
  "anya-e0812n0:1714": "Cande kalaṅko bhiṅgove-",
  "anya-e0812n0:1715": "Tyu’pamāpekkhinī ayaṃ;",
  "anya-e0812n0:1716": "Khaṇḍitā keravākāro,",
  "anya-e0812n0:1717": "Sakalaṅko nisākaro.",
  "anya-e0812n0:1718_0": "208. “Cande”iccādi. Kalaṅko bhiṅgo viyātyayamupamā “cande kusumagacchasadise” ityupamantaramapekkhateti",
  "anya-e0812n0:1718_1": "yato cande bhiṅgo na sambhavati, pupphagacche tu sambhavatīti ayamupamā upamāpekkhinī.",
  "anya-e0812n0:1718_2": "Sakalaṅko sasalakkhaṇo nisākaro cando keravākāro kumudasannibhoti khaṇḍitopamā keravassa",
  "anya-e0812n0:1718_3": "antokaṇhattaṃ paṭipādetuṃ “sabhiṅgakeravākāro”ti vattabbattā.",
  "anya-e0812n0:1719_0": "208. “Cande”ccādi. “Cande kalaṅko bhiṅgo ivā”ti ayaṃ upamāpekkhinī candassaupamābhūtapupphagacchakādiapekkhanato",
  "anya-e0812n0:1719_1": "upamāpekkhinī nāma hoti. Cande bhiṅgapavattiyā abhāvato tassa visayabhūtapupphagacchakādi",
  "anya-e0812n0:1719_2": "candassa upamattena gahetvā avuttattā duṭṭhāti adhippāyo. Sakalaṅko kalaṅkasahito",
  "anya-e0812n0:1719_3": "nisākaro cando keravākāro kumudasadisoti ayaṃ khaṇḍitā candagataṃ kaṇhattaṃ pakāsetuṃ",
  "anya-e0812n0:1719_4": "“sabhiṅgakeravākāro”ti vattabbe bhiṅgopamābhāvassa khaṇḍitattā khaṇḍitopamā nāma",
  "anya-e0812n0:1719_5": "hoti. Upamaṃ apekkhatīti ca, khaṇḍaṃ itā gatāti ca, khaṇḍena itā yuttā vāti ca, keravassākāro",
  "anya-e0812n0:1719_6": "asseti ca, saha kalaṅkena vattatīti ca vākyaṃ.",
  "anya-e0812n0:1720": "209.",
  "anya-e0812n0:1721": "Iccevamādirūpesu, bhavanti vigatādarā;",
  "anya-e0812n0:1722": "Karonti cā’daraṃ dhīrā, payoge kvacideva tu.",
  "anya-e0812n0:1723_0": "209. Vuttaṃ nigameti “icceva”mādinā. Rūpesu payogesu. Vigato apagato ādaro sambhāvanā",
  "anya-e0812n0:1723_1": "yesaṃ tathā bhavanti. Kiṃ bhinnaliṅgādikaṃ niyamenānādaraṇīyameva, aniyameneti niyameneti",
  "anya-e0812n0:1723_2": "(ka.) ce gayhūpagampi atthīti āha “karonti”ccādiṃ. Kvacideva tu payoge dhīrā kavayo",
  "anya-e0812n0:1723_3": "ādaraṃ karonti cāti. Casaddo vattabbantaratthaṃ samuccinoti.",
  "anya-e0812n0:1724_0": "209. “Icce”ccādi. Iti anantaraṃ niddiṭṭhesu evamādirūpesu payogesu dhīrā vigatādarā",
  "anya-e0812n0:1724_1": "bhavanti. Imeyeva dhīrā kvacideva tu payoge bhinnaliṅgādike ādaraṃ karonti ca. Iti",
  "anya-e0812n0:1724_2": "evaṃ ayaṃ pakāro ādi yesamiti ca, tāni ca tāni rūpāni ceti ca, vigato ādaro yesamiti",
  "anya-e0812n0:1724_3": "ca viggaho. Casaddo vākyantarasamuccaye. Tasmā vigatādaratthena aññamādarakaraṇaṃ",
  "anya-e0812n0:1724_4": "vuccamānakathāsantatiṃ ākaḍḍhati.",
  "anya-e0812n0:1725": "210.",
  "anya-e0812n0:1726": "Itthīvā’yaṃ jano yāti,",
  "anya-e0812n0:1727": "Vadatyesā pumā viya;",
  "anya-e0812n0:1728": "Piyo pāṇā ivā’yaṃ me,",
  "anya-e0812n0:1729": "Vijjā dhanamiva’ccitā.",
  "anya-e0812n0:1730_0": "210. Udāharati “itthi”ccādi. Ayaṃ jano itthīva yāti kriyānuvattito. Esā itthī pumāva",
  "anya-e0812n0:1730_1": "puriso viya vadati tādisassa pāgabbhiyayogato. Ettha liṅganānattamupamānopameyyānaṃ.",
  "anya-e0812n0:1730_2": "Ayamicchito koci me pāṇā iva piyo iṭṭho, vijjā byākaraṇādayo dhanamiva accitā rāsikatāti vacanabhedo.",
  "anya-e0812n0:1731_0": "210. Idāni bhinnaliṅgānaṃ gahetabbavisayaṃ dasseti “itthīvā’ya”miccādinā. Ayaṃ jano",
  "anya-e0812n0:1731_1": "itthīva avisadagamanena mahilā viya yāti. Esā itthī pumā viya tādisapāgabbhiyayuttattā",
  "anya-e0812n0:1731_2": "puriso viya vadatīti. Iha dvinnaṃ upamānopameyyānaṃ liṅgabhede satipi kavayo ādaraṃ",
  "anya-e0812n0:1731_3": "karonti. Ayaṃ puriso me mama pāṇā iva pāṇā iva jīvo iva (ka.) āyavova piyo. Accitā",
  "anya-e0812n0:1731_4": "sañcitā vijjā byākaraṇanighaṇṭuādayo dhanamiva hontīti. Ettha upamānopameyyānaṃ vacanato",
  "anya-e0812n0:1731_5": "visesatte satipi iṭṭhameva.",
  "anya-e0812n0:1732": "211.",
  "anya-e0812n0:1733": "Bhavaṃ viya mahīpāla, devarājā virājate;",
  "anya-e0812n0:1734": "Ala’maṃsumato kacchaṃ, tejasā rohituṃ ayaṃ.",
  "anya-e0812n0:1735_0": "211. Hīnādhikamuttamudāharaṇamāha “bhavaṃ viyi”ccādi. Mahīpāletyāmantanaṃ, devarājā",
  "anya-e0812n0:1735_1": "bhavaṃ viya virājate. Iti hīnenāpi hoti. Evaṃvidhe samucite visaye liṅgavacanabhedādikaṃ",
  "anya-e0812n0:1735_2": "nopamaṃ dūsetīti dassetīti (ka.).",
  "anya-e0812n0:1736_0": "211. “Bhava”miccādi. Mahīpāla bho rāja, devarājā sakko devarājā bhavaṃ viya virājateti.",
  "anya-e0812n0:1736_1": "Ettha sakkamupādāya “bhavaṃ viyā”ti hīnattepi iṭṭhameva. Ayaṃ rājā aṃsumato sūriyassa",
  "anya-e0812n0:1736_2": "kacchaṃ padaviṃ tejasā ārohituṃ pattuṃ alaṃ samatthoti. Ettha tejasā adhikopi sūriyo",
  "anya-e0812n0:1736_3": "upamābhūto iṭṭhova, “kacchaṃ ārohitu”nti ivasaddapariyāyo. Īdisaṃ bhinnaliṅgādikopamādikaṃ",
  "anya-e0812n0:1736_4": "upamādūsanaṃ na karoti.",
  "anya-e0812n0:1737": "212.",
  "anya-e0812n0:1738": "Upamānopameyyānaṃ, abhedassa nirūpanā;",
  "anya-e0812n0:1739": "Upameva upamāva tirobhūta-bhedā rūpakamuccate.",
  "anya-e0812n0:1740_0": "212. Rūpakaṃ nirūpayati “upamāne”ccādinā. Upamānopameyyānaṃ yathāvuttānaṃ abhedassa",
  "anya-e0812n0:1740_1": "nānattābhāvassa nirūpanā āropanena upamānopameyyānamabhedaṃ rūpayati dassetīti rūpakamuccate.",
  "anya-e0812n0:1740_2": "Upamānassa upamānopameyyānamabhedāropanena tirobhūto apākaṭo bhedo nānattaṃ yassāti",
  "anya-e0812n0:1740_3": "tādisī upameva yathāvuttalakkhaṇā rūpakamuccate “rūpaka”nti. “Padambuja”nti ettha",
  "anya-e0812n0:1740_4": "padameva ambujasadisattā ambujaṃ rupyate. Ityupameyyopamānabhūtānaṃ padambujānamabhedāropanena",
  "anya-e0812n0:1740_5": "upamānopameyyagatasādhammasaṅkhātāyapi upamāya bhedo vijjamānopi tirohito. Na tu",
  "anya-e0812n0:1740_6": "āvibhūto abbhuto (ka.) “padaṃ ambujamive”ti. Sā copamā tathāvidhā upamānopameyyānamabhedamāyāti",
  "anya-e0812n0:1740_7": "nāmāti rūpakamuccateti adhippāyo.",
  "anya-e0812n0:1741_0": "212. Idāni uddiṭṭhakkamena rūpakālaṅkāraṃ dasseti “upamāno”ccādinā. Upamānopameyyānaṃ",
  "anya-e0812n0:1741_1": "anantaraniddiṭṭhaupamānopameyyānaṃ abhedassa sabhāvato bhede satipi vibhūtasadisattaṃ",
  "anya-e0812n0:1741_2": "nissāya “so eso, eso so”ti vattārehi parikappitassa abhedassa nirūpanā upamānopameyyapadatthesu",
  "anya-e0812n0:1741_3": "buddhiyā āropanaṃ nissāya tirobhūtabhedā “padaṃ ambujamivā”ti evaṃ pākaṭanānattaṃ",
  "anya-e0812n0:1741_4": "vinā “padambuja”nti tirohitabhedā upameva padatthānaṃ sādhammasaṅkhātā upamā eva",
  "anya-e0812n0:1741_5": "rūpakaṃ iti vuccate. Vibhūtasadisattaṃ nissāya upamānopameyyavatthūni abhedena gayhanti.",
  "anya-e0812n0:1741_6": "Tesamabhedaggahaṇeneva te nissāya pavattamānabhinnasādhammasaṅkhātāya upamāyapi bhedo",
  "anya-e0812n0:1741_7": "tirohito hoti. Evaṃ tirobhūtanānattavantasādhammasaṅkhātā upamā eva vatthūnamabhedaṃ",
  "anya-e0812n0:1741_8": "dīpetīti rūpakaṃ nāma hotīti adhippāyo. Tirobhūto bhedo yasseti ca, abhedaṃ rūpayati",
  "anya-e0812n0:1741_9": "pakāsetīti ca vākyaṃ.",
  "anya-e0812n0:1742": "213.",
  "anya-e0812n0:1743": "Asesavatthuvisayaṃ, ekadesavivatti ca;",
  "anya-e0812n0:1744": "Taṃ dvidhā puna paccekaṃ, samāsādivasā tidhā.",
  "anya-e0812n0:1745_0": "213. Tassa bhedaṃ niddisati “asesa”iccādinā. Asesavatthu visayo yassa taṃ tathāvidhañca,",
  "anya-e0812n0:1745_1": "ekadese avayave vivattatīti ekadesavivatti ceti taṃ rūpakaṃ dvidhā, puna paccekaṃ",
  "anya-e0812n0:1745_2": "visuṃ visuṃ samāsādivasā upamānopameyyānaṃ katasamāsattā samāsarūpaka asamāsarūpaka",
  "anya-e0812n0:1745_3": "samāsāsamāsarūpakavasena tidhā siyā.",
  "anya-e0812n0:1746_0": "213. “Asesi”ccādi. Taṃ rūpakaṃ asesavatthuvisayaṃ ekadesavivatti cāti dvidhā hoti,",
  "anya-e0812n0:1746_1": "puna paccekaṃ taṃ dvayampi samāsādivasā samāsarūpakaṃ asamāsarūpakaṃ samāsāsamāsarūpakañceti",
  "anya-e0812n0:1746_2": "imesaṃ bhedena tidhā hoti. Asesaṃ vatthu visayo asseti ca, ekadese vivattatīti ca,",
  "anya-e0812n0:1746_3": "ekaṃ ekaṃ patīti ca, samāso samāsarūpakaṃ ādi yesamiti ca, tesaṃ vaso bhedoti ca,",
  "anya-e0812n0:1746_4": "tīhi pakārehīti ca viggaho.",
  "anya-e0812n0:1747": "Asesavatthuvisayasamāsa",
  "anya-e0812n0:1748": "214.",
  "anya-e0812n0:1749": "Aṅgulīdalasaṃsobhiṃ, nakhadīdhitikesaraṃ;",
  "anya-e0812n0:1750": "Sirasā na piḷandhanti, ke munindapadambujaṃ.",
  "anya-e0812n0:1751_0": "214. Udāharati “aṅguli”ccādi. Aṅgulīhiyeva upamānagammattā siniddhatambāhi dalehi",
  "anya-e0812n0:1751_1": "pattehi saṃsobhiṃ accantaṃ virocamānaṃ nakhānaṃ dīdhitiyo kiraṇā eva kesarāni yattha",
  "anya-e0812n0:1751_2": "tādisaṃ munindassa padameva ambujaṃ sirasā muddhanā ke nāma janā na piḷandhanti pasādhanavasena",
  "anya-e0812n0:1751_3": "na dhārentīti. Idamasesavatthuvisayaṃ samāsarūpakaṃ aṅgino padassa aṅgānamaṅgulyādīnamasesānaṃ",
  "anya-e0812n0:1751_4": "rūpanato. Evamuparipi yathāyogaṃ.",
  "anya-e0812n0:1752_0": "214. Idāni udāharati “aṅguli”ccādi. Aṅgulīdalasaṃsobhiṃ aṅgulisaṅkhatehi pattehi",
  "anya-e0812n0:1752_1": "saṃsobhiṃ nakhadīdhitikesaraṃ nakharaṃsisaṅkhatakesaraṃ munindapadambujaṃ sirasā",
  "anya-e0812n0:1752_2": "ke na piḷandhanti. Visesyabhūtaṃ caraṇaṃ visesanabhūtā aṅgulī nakhadīdhiti ceti imesaṃ",
  "anya-e0812n0:1752_3": "upamābhūtehi ambujadalakesarehi abhedakappanāya ekattaṃ gahetvā samāseneva niddiṭṭhattā",
  "anya-e0812n0:1752_4": "idaṃ asesavatthuvisayasamāsarūpakaṃ nāma. Aṅguliyo eva dalānīti ca, tehi saṃsobhīti",
  "anya-e0812n0:1752_5": "ca, nakhesu dīdhitiyoti ca, tā eva kesarāni asseti ca vākyaṃ.",
  "anya-e0812n0:1753": "Asesavatthuvisayaasamāsa",
  "anya-e0812n0:1754": "215.",
  "anya-e0812n0:1755": "Ratanāni guṇā bhūrī, karuṇā sītalaṃ jalaṃ;",
  "anya-e0812n0:1756": "Gambhīrattamagādhattaṃ, paccakkho’yaṃ jino’mbudhi.",
  "anya-e0812n0:1757_0": "215. “Ratanāni”iccādi. Ayaṃ jino sammāsambuddho, paccakkho na parokkho amhākaṃ ambudhi",
  "anya-e0812n0:1757_1": "sāgaro. Kathaṃ? Ye tassa bhūrī bahavo guṇā mettādayo, te ratanāni atulyadullabhadassanādisādhammena.",
  "anya-e0812n0:1757_2": "Yā tassa karuṇā, sā sītalaṃ jalaṃ sakalajanasantāpāpahattasādhammena. Yaṃ tassa gambhīrattamanuttānatā",
  "anya-e0812n0:1757_3": "lābhādīsu, taṃ agādhattamakalalambhaso ambudhiṭṭhatāsādhammenāti idamasesavatthuvisayaṃ asamāsarūpakaṃ.",
  "anya-e0812n0:1758_0": "215. “Ratanāni”ccādi. Ayaṃ jino amhākaṃ paccakkho ambudhi sāgaro, tathā hi tassa",
  "anya-e0812n0:1758_1": "bhūrī guṇā sīlasamādhiādayo ratanāni cittīkatādisādhammato ratanāneva, karuṇā anaññasādhāraṇakaruṇā",
  "anya-e0812n0:1758_2": "sītalaṃ jalaṃ santāpavinodanasādhammena sītalajalameva hoti, gambhīrattaṃ lābhālābhādīsu",
  "anya-e0812n0:1758_3": "ekākāratā agādhattaṃ gambhīratā eva hoti. Idaṃ asesavatthuvisayaasamāsarūpakaṃ. “Bhūrī”ti abyayaṃ.",
  "anya-e0812n0:1759": "Asesavatthuvisayamissaka",
  "anya-e0812n0:1760": "216.",
  "anya-e0812n0:1761": "Candikā mandahāsā te, muninda vadaninduno;",
  "anya-e0812n0:1762": "Pabodhayatya’yaṃ sādhu-manokumudakānanaṃ.",
  "anya-e0812n0:1763_0": "216. “Candikā”iccādi. “Muninda”iccāmantanaṃ, te vadanameva indu vadaninduno iti samāsarūpakaṃ,",
  "anya-e0812n0:1763_1": "ayaṃ mandahāsā candikā candakantiyo, asamāsarūpakaṃ. Sādhūnaṃ manāniyeva kumudāni",
  "anya-e0812n0:1763_2": "keravāni, samāsarūpakaṃ. Tesaṃ kānanaṃ vanaṃ, pabodhayati vikāsayatīti idaṃ samāsāsamāsarūpakaṃ.",
  "anya-e0812n0:1764_0": "216. “Candi”ccādi. He munindate tuyhaṃ vadaninduno mukhacandassa mandahāsā mandamihitabhūtā",
  "anya-e0812n0:1764_1": "candikā candakantiyo, “aya”nti jātyekavacanena mandahāsacandikā niddiṭṭhā. Atha vā",
  "anya-e0812n0:1764_2": "ayaṃ vadanindu. Sādhumanokumudakānanaṃ sappurisānaṃ cittasaṅkhātakeravakānanaṃ pabodhayati",
  "anya-e0812n0:1764_3": "vikāsayati. “Candikā mandahāsā”ti asamāsarūpakaṃ. “Vadaninduno”ti ca “manokumudakānana”nti",
  "anya-e0812n0:1764_4": "ca samāsarūpakaṃ. Tasmā idaṃ asesavatthuvisayasamāsāsamāsarūpakaṃ. Mandā ca te hāsā",
  "anya-e0812n0:1764_5": "cāti ca, vadanameva indūti ca, sādhūnaṃ manānīti ca, tāniyeva kumudānīti ca, tesaṃ",
  "anya-e0812n0:1764_6": "kānanamiti ca viggaho.",
  "anya-e0812n0:1765": "217.",
  "anya-e0812n0:1766": "Asesavatthuvisaye, pabhedo rūpake ayaṃ;",
  "anya-e0812n0:1767": "Ekadesavivattimhi, bhedo dāni pavuccati.",
  "anya-e0812n0:1768": "217. Nigamayati “asesi”ccādinā. Dutiyassa pabhedaṃ vattuṃ paṭijānāti “eki”ccādinā.",
  "anya-e0812n0:1769": "217. “Asese”ccādi. Asesavatthuvisaye rūpake ayaṃ “aṅgulīdalasaṃsobhiṃ”iccādikaṃ udāharaṇattayaṃ pabhedo hoti. Idāni ekadesavivattimhi rūpake bhedo viseso pavuccati.",
  "anya-e0812n0:1770": "Ekadesavivattisamāsa",
  "anya-e0812n0:1771": "218.",
  "anya-e0812n0:1772": "Vilāsahāsakusumaṃ, rucirādharapallavaṃ;",
  "anya-e0812n0:1773": "Sukhaṃ ke vā na vindanti, passantā munino mukhaṃ.",
  "anya-e0812n0:1774_0": "218. “Vilāsa”iccādi. Vilāsena yutto hāsoyeva kusumaṃ yassa. Ruciro manuñño adharoyeva",
  "anya-e0812n0:1774_1": "pallavo yassa. Tādisaṃ munino mukhaṃ passantā ke nāma janā sukhaṃ na vindanti sabbepīti.",
  "anya-e0812n0:1774_2": "Idaṃ aṅgāni hāsādīni rūpayitvā mukhamaṅgi na rūpitanti ekadesavivattisamāsarūpakaṃ.",
  "anya-e0812n0:1774_3": "Evaṃ uparipi yathāyogaṃ.",
  "anya-e0812n0:1775_0": "218. “Vilāsi”ccādi. Vilāsahāsakusumaṃ līlāyuttahāsasaṅkhatapupphaṃ rucirādharapallavaṃ",
  "anya-e0812n0:1775_1": "manuññaadharasaṅkhātakisalayaṃ munino mukhaṃ passantā ke vā ke nāma janā sukhaṃ na",
  "anya-e0812n0:1775_2": "vindanti pītisukhaṃ nānubhonti, anubhavanteva. Visesanabhūtānaṃ hāsaadharānaṃ upamābhūtakusumapallavehi",
  "anya-e0812n0:1775_3": "abhedaṃ dassetvā visesyabhūtassa mukhassa aññataraupamāvatthunā abhedena avuttattā",
  "anya-e0812n0:1775_4": "abhedāropanaṃ ekadeseyeva vivattīti idaṃ ekadesavivattisamāsarūpakaṃ. Vilāsena yutto",
  "anya-e0812n0:1775_5": "hāsoti ca, soyeva kusumaṃ asseti ca, ruciro ca so adharo ceti ca, soyeva pallavo asseti ca vākyaṃ.",
  "anya-e0812n0:1776": "Ekadesavivattiasamāsa",
  "anya-e0812n0:1777": "219.",
  "anya-e0812n0:1778": "Pādadvandaṃ munindassa, dadātu vijayaṃ tava;",
  "anya-e0812n0:1779": "Nakharaṃsī paraṃ kantā, yassa pāpajayaddhajā.",
  "anya-e0812n0:1780_0": "219. “Pāda”iccādi. Munindassa vijayino pādadvandaṃ tava vijayaṃ paṭipakkhaparābhavaṃ",
  "anya-e0812n0:1780_1": "dadātu. Kīdisaṃ? Yassa paramaccantaṃ kantā manuññā nakharaṃsī pāpānaṃ lobhādīnaṃ",
  "anya-e0812n0:1780_2": "jaye ussitā dhajā ketavoti. Idamekadesavivattiasamāsarūpakaṃ.",
  "anya-e0812n0:1781_0": "219. “Pāde”ccādi. Yassa sambuddhassa paraṃ atisayena kantā manuññā nakharaṃsī caraṇanakhakantiyo",
  "anya-e0812n0:1781_1": "pāpajayaddhajā pāpavijaye ussāpitadhajāyeva honti, tassa munindassa pādadvandaṃ caraṇayugaḷaṃ",
  "anya-e0812n0:1781_2": "tava tuyhaṃ vijayaṃ paṭipakkhaparābhavaṃ dadātūti. Nakharaṃsīnaṃ upamābhūtadhajehi",
  "anya-e0812n0:1781_3": "abhedamāropetvā “pādadvanda”miti anirūpitattā ekadesavivattiasamāsarūpakaṃ nāma.",
  "anya-e0812n0:1781_4": "Pāpānaṃ jayoti ca, tasmiṃ dhajāti ca viggaho.",
  "anya-e0812n0:1782": "Ekadesavivattimissaka",
  "anya-e0812n0:1783": "220.",
  "anya-e0812n0:1784": "Sunimmalakapolassa, munindavadaninduno;",
  "anya-e0812n0:1785": "Sādhuppabuddhahadayaṃ, jātaṃ keravakānanaṃ.",
  "anya-e0812n0:1786_0": "220. “Sunimmala”iccādi. Sunimmalo kapolo yassa, tassa munindavadaninduno sādhūnaṃ",
  "anya-e0812n0:1786_1": "pabuddhaṃ dhammāvabodhavasena vikasitaṃ hadayaṃ cittaṃ keravakānanaṃ jātanti ekadesavivattisamāsāsamāsarūpakaṃ.",
  "anya-e0812n0:1787_0": "220. “Sunimmali”ccādi. Sunimmalakapolassa munindavadaninduno sādhuppabuddhahadayaṃ",
  "anya-e0812n0:1787_1": "sajjanānaṃ catusaccāvabodhena pasannamānasaṃ keravakānanaṃ kumudavanaṃ jātanti. Vadanahadayānaṃ",
  "anya-e0812n0:1787_2": "upamābhūtehi indukeravehi abhedāropanaṃ katvā kapolassa maṇḍalādīhi upamāvisesehi",
  "anya-e0812n0:1787_3": "anirūpitattā ekadesavivattisamāsāsamāsarūpakaṃ. Ettha samāso nāma vadanindūnameva.",
  "anya-e0812n0:1787_4": "Asamāso nāma hadayakeravānamevāti. Tathā hi rūpakavisaye samāsāsamāsattaṃ upamānopameyyapadānaṃ",
  "anya-e0812n0:1787_5": "dvinnamevāti. Suṭṭhu nimmaloti ca, so kapolo assāti ca, munindavadanameva indūti",
  "anya-e0812n0:1787_6": "ca, pabuddhañca taṃ hadayañcāti ca, sādhūnaṃ pabuddhahadayamiti ca, keravānaṃ kānanamiti ca vākyaṃ.",
  "anya-e0812n0:1788": "221.",
  "anya-e0812n0:1789": "Rūpakāni bahūnyeva, yuttāyuttādibhedato;",
  "anya-e0812n0:1790": "Visuṃ na tāni vuttāni, etthe’va’ntogadhāni’ti.",
  "anya-e0812n0:1791": "221.",
  "anya-e0812n0:1792": "Ettakoyeva kiṃ rūpakabhedoti āha",
  "anya-e0812n0:1793": "“Rūpakāni”ccādi; Subodhaṃ; Tattha –",
  "anya-e0812n0:1794": "“Sitapupphujjalaṃ lola-nettabhiṅgaṃ tavānanaṃ;",
  "anya-e0812n0:1795": "Kassa nāma mano dhīra, nākaḍḍhati manohara”nti.",
  "anya-e0812n0:1796": "Yuttarūpakaṃ yuttattā pupphabhiṅgānaṃ, tadanusārena ayuttarūpakādipi viññeyyanti.",
  "anya-e0812n0:1797_0": "221. Rūpakāni punapi santīti dassetumāha “rūpakāni”ccādi. Rūpakāni yuttāyuttādibhedato",
  "anya-e0812n0:1797_1": "yuttarūpakaayuttarūpakādibhedena bahūni eva honti, tāni rūpakāni ettheva rūpake antogadhāni.",
  "anya-e0812n0:1797_2": "Iti tasmā kāraṇā tāni visuṃ na vuttāni. Anto majjhe gadhāni pavattānīti viggaho.",
  "anya-e0812n0:1798": "“Sitapupphujjalaṃ lola-nettabhiṅgaṃ tavānanaṃ;",
  "anya-e0812n0:1799": "Kassa nāma mano dhīra, nākaḍḍhati manohara”nti.",
  "anya-e0812n0:1800": "Ettha pupphabhiṅgānaṃ aññamaññayuttattā yuttarūpakaṃ nāma.",
  "anya-e0812n0:1801": "He dhīra sitapupphujjalaṃ mandahasitasaṅkhātehi kusumehi vijotantaṃ lolanettabhiṅgaṃ manoharaṃ tavānanaṃ kassa nāma mano nākaḍḍhatīti. Imassa paṭipakkhato ayuttarūpakaṃ veditabbaṃ.",
  "anya-e0812n0:1802": "222.",
  "anya-e0812n0:1803": "Candimā’kāsapaduma-miccetaṃ khaṇḍarūpakaṃ;",
  "anya-e0812n0:1804": "Duṭṭha’mambhoruhavanaṃ, nettāni’ccādi sundaraṃ.",
  "anya-e0812n0:1805_0": "222. Rūpakassa virodhāvirodho upamāyamivo’hituṃ sakkāti upalakkheti “candimā”iccādinā.",
  "anya-e0812n0:1805_1": "Ettha ākāsassa taḷāke rūpite candassa padumattaṃ rūpakaṃ yuttanti etaṃ khaṇḍarūpakaṃ",
  "anya-e0812n0:1805_2": "duṭṭhaṃ, “ambhoruhavanaṃ nettāni”ccādi tu vacanabhedepi sundaraṃ.",
  "anya-e0812n0:1806_0": "222. Rūpake dosādosaṃ upamāyaṃ viya parikappetvā gahetabbanti upadisanto āha “candimi”ccādi.",
  "anya-e0812n0:1806_1": "“Candimā cando ākāsapaduma”nti etaṃ khaṇḍarūpakaṃ ākāsassa taḷākattena anirūpitattā",
  "anya-e0812n0:1806_2": "khaṇḍarūpakaṃ nāma. Duṭṭhaṃ khaṇḍitopamā viya dosaduṭṭhaṃ nāma. “Ambhoruhavanaṃ nīluppalavanaṃ",
  "anya-e0812n0:1806_3": "nettānī”tiādikaṃ upamānopameyyānaṃ vacananānattepi sundarameva.",
  "anya-e0812n0:1807": "223.",
  "anya-e0812n0:1808": "Pariyanto vikappānaṃ, rūpakasso’pamāya ca;",
  "anya-e0812n0:1809": "Natthi yaṃ tena viññeyyaṃ, avutta’manumānato.",
  "anya-e0812n0:1810_0": "223. Kimettakā evopamārūpakabhedā? Neti paridīpento avuttaṃ atidisati “pariyanto”iccādinā.",
  "anya-e0812n0:1810_1": "Rūpakassa upamāya ca vikappānaṃ pabhedānaṃ pariyanto avasānaṃ natthi yaṃ yasmā kāraṇā,",
  "anya-e0812n0:1810_2": "tena kāraṇena avuttaṃ ihānupātaṃ vikappajātaṃ sabbavikappabyāpakasāmaññalakkhaṇānugatarūpakavikappānusārena",
  "anya-e0812n0:1810_3": "viññeyyaṃ. Kasmā? Anumānato yathāvuttavikappasaṅkhātaliṅgato avuttasesarūpakāvagamasaṅkhātena",
  "anya-e0812n0:1810_4": "anumānañāṇenāti attho.",
  "anya-e0812n0:1811_0": "223. Idāni imesameva upamārūpakānaṃ avuttānantabhedo vuttānusāreneva ñātabboti dassetumāha",
  "anya-e0812n0:1811_1": "“pariyanto”iccādi. Rūpakassa ca rūpakālaṅkārassa ca upamāya ca upamālaṅkārassa ca",
  "anya-e0812n0:1811_2": "vikappānaṃ vividhākārena kappitapakkhānaṃ pariyanto koṭi yaṃ yasmā natthi, tena kāraṇena",
  "anya-e0812n0:1811_3": "avuttaṃ imasmiṃ subodhālaṅkāre avuttapakkhaṃ samūhaṃ anumānato anumānañāṇena viññeyyanti.",
  "anya-e0812n0:1811_4": "Upamārūpakānaṃ sakalamavuttapakkhaṃ byāpetvā ṭhitaṃ sāmaññalakkhaṇaṃ anatikkamitvā",
  "anya-e0812n0:1811_5": "vuttehi tehi tehi pakkhasaṅkhātehi liṅgehi siddhānumānañāṇena sāmaññalakkhaṇe antogadhānamanuttarūpakasaṅkhātānumeyyānaṃ",
  "anya-e0812n0:1811_6": "avabodho sakkāti adhippāyo. Rūpakassa pana upamantogadhattā upamāya niddiṭṭhadosādosaṃ",
  "anya-e0812n0:1811_7": "dvinnamapi uttānuttapakkhassa sādhāraṇaṃ hoti.",
  "anya-e0812n0:1812": "224.",
  "anya-e0812n0:1813": "Punappunamuccāraṇaṃ, ya’matthassa padassa ca;",
  "anya-e0812n0:1814": "Ubhayesañca viññeyyā, sā’ya’māvutti nāmato.",
  "anya-e0812n0:1815_0": "224. Āvuttimadhikiccāha “puna”iccādinā. Atthassa abhidheyyassa padassa saddassa ca",
  "anya-e0812n0:1815_1": "ubhayesaṃ atthapadānañca punappunaṃ bhiyyo bhiyyo yaṃ uccāraṇaṃ, sāyaṃ tividhā nāmato",
  "anya-e0812n0:1815_2": "āvutti viññeyyā, uccāraṇavasena ā punappunaṃ vattanamāvuttīti.",
  "anya-e0812n0:1816_0": "224. Idāni āvuttiṃ dasseti “punappune”ccādinā. Atthassa saddābhihitaatthassa ca padassa",
  "anya-e0812n0:1816_1": "ca ubhayesaṃ atthapadānañca yaṃ punappunuccāraṇaṃ, sā ayaṃ tividhā nāmato āvutti",
  "anya-e0812n0:1816_2": "iti viññeyyā. Punappuneti etadabyayaṃ kriyābāhulye vattate. Uccāraṇavasena ā punappunaṃ vattanamāvutti.",
  "anya-e0812n0:1817": "Atthāvutti",
  "anya-e0812n0:1818": "225.",
  "anya-e0812n0:1819": "Mano harati sabbesaṃ, ādadāti disā dasa;",
  "anya-e0812n0:1820": "Gaṇhāti nimmalattañca, yasorāsi jinassa’yaṃ.",
  "anya-e0812n0:1821_0": "225. Udāharati “mano”iccādi. Jinassa ayaṃ yasorāsi sabbesaṃ janānaṃ mano cittaṃ harati,",
  "anya-e0812n0:1821_1": "dasa disā ādadāti sabbadā sabbadhā (ka.) taṃvisayattā, nimmalattaṃ nimmalabhāvaṃ",
  "anya-e0812n0:1821_2": "gaṇhāti, ettha gahaṇalakkhaṇassa dasagahaṇalakkhaṇassa (ka.) atthassa anekehi pariyāyavacanehi",
  "anya-e0812n0:1821_3": "āvattitattā ayaṃ atthāvutti.",
  "anya-e0812n0:1822_0": "225. Udāharati “mano harati”ccādinā. Jinassa ayaṃ yasorāsi sabbesaṃ sattānaṃ mano",
  "anya-e0812n0:1822_1": "cittaṃ harati gaṇhāti, dasa disā ādadāti avisayaṭṭhānābhāvato gaṇhāti, nimmalattañca",
  "anya-e0812n0:1822_2": "bhūtaparisuddhaguṇena nipphannattā gaṇhāti. Ettha “gaṇhātī”ti ekassevatthassa “harati,",
  "anya-e0812n0:1822_3": "ādadāti, gaṇhātī”ti aññehi pariyāyavacanehi āvattitattā ayamatthāvutti nāma. Niggato",
  "anya-e0812n0:1822_4": "malehīti ca, tassa bhāvoti ca, yasaso rāsiiti ca viggaho.",
  "anya-e0812n0:1823": "Padāvutti",
  "anya-e0812n0:1824": "226.",
  "anya-e0812n0:1825": "Vibhāsenti disā sabbā, munino dehakantiyo;",
  "anya-e0812n0:1826": "Vibhā senti ca sabbāpi, candādīnaṃ hatā viya.",
  "anya-e0812n0:1827_0": "226. “Vibhāsenti”ccādi. Munino dehakantiyo sabbā disā vibhāsenti visesena dīpenti,",
  "anya-e0812n0:1827_1": "yato evaṃ tasmā kāraṇā candādīnaṃ sabbāpi vibhā sobhā hatā pahatā viya senti pavattantīti padāvutti.",
  "anya-e0812n0:1828_0": "226. “Vibhāsenti”ccādi. Munino dehakantiyo sabbā disā vibhāsenti yasmā visesena pakāsenti,",
  "anya-e0812n0:1828_1": "tasmā candādīnaṃ sabbāpi vibhā kantiyo hatā pahatā viya senti pavattanti ca, “vibhāsentī”ti",
  "anya-e0812n0:1828_2": "padasseva āvattanato ayaṃ padāvutti nāma. Dehe kantiyoti vākyaṃ.",
  "anya-e0812n0:1829": "Ubhayāvutti",
  "anya-e0812n0:1830": "227.",
  "anya-e0812n0:1831": "Jitvā viharati klesa-ripuṃ loke jino ayaṃ;",
  "anya-e0812n0:1832": "Viharatyā’rivaggo’yaṃ, rāsībhūtova dujjane.",
  "anya-e0812n0:1833_0": "227. “Jitvā”iccādi. Ayaṃ jino klesaripuṃ jitvā loke viharati pavattati, ayaṃ tena",
  "anya-e0812n0:1833_1": "jito arivaggo sattusamūho dujjane rāsībhūto viya tato aladdhappatiṭṭhattā. “Viharatī”ti",
  "anya-e0812n0:1833_2": "atthassa padānañca āvuttito ubhayāvutti.",
  "anya-e0812n0:1834_0": "227. “Jitvā”iccādi. Ayaṃ jino klesaripuṃ jitvā loke viharati, ayaṃ arivaggo klesaripusamūho",
  "anya-e0812n0:1834_1": "dujjane rāsībhūtova viharatīti. Vāsasaṅkhatassa atthassa ca “viharatī”ti padassa",
  "anya-e0812n0:1834_2": "ca puna punappunaṃ (?) uccāraṇato ayaṃ ubhayāvutti nāma hoti. Kleso eva ripūti ca,",
  "anya-e0812n0:1834_3": "arīnaṃ vaggoti ca, arāsi rāsi abhavīti ca, kucchito janoti ca vākyaṃ.",
  "anya-e0812n0:1835": "228.",
  "anya-e0812n0:1836": "Ekattha vattamānampi, sabbavākyopakārakaṃ;",
  "anya-e0812n0:1837": "Dīpakaṃ nāma tañcādi-majjhantavisayaṃ tidhā.",
  "anya-e0812n0:1838_0": "228. Dīpakaṃ paridīpayamāha “ekatthe”ccādi. Ekattha vākyassādo majjhe ante vā vattamānampi",
  "anya-e0812n0:1838_1": "kriyājātyādikaṃ sabbassa abhimatassa kassaci vākyassa kriyākārakasambandhābhidhāyino",
  "anya-e0812n0:1838_2": "padasantānassa upakārakaṃ vākyatthānvayavasena dīpakaṃ nāma, dīpo viya ekadese vattitopi",
  "anya-e0812n0:1838_3": "sakalapadatthavasena sabbavākyaṃ dīpayati pakāsetīti. Tañca dīpakaṃ ādi ca majjhañca",
  "anya-e0812n0:1838_4": "antañca visayo gocaro yassa tādisaṃ tidhā ādidīpakaṃ majjhadīpakaṃ antadīpakanti",
  "anya-e0812n0:1838_5": "tividhaṃ hotīti attho, tampi kriyādīnaṃ vasena paccekaṃ tividhaṃ hoti.",
  "anya-e0812n0:1839_0": "228. Idāni dīpakālaṅkāraṃ dasseti “ekatthe”ccādinā. Ekattha vākyassa ādimajjhāvasānesvekasmiṃ",
  "anya-e0812n0:1839_1": "vattamānampi kriyājātiguṇattayaṃ sabbavākyopakārakaṃ vattumicchitakriyākārakasambandhappakāsakapadasantānasaṅkhātavākyassa",
  "anya-e0812n0:1839_2": "vākyatthāvabodhavasena payojanaṃ dīpakaṃ nāma ekaṭṭhāne ṭhatvā visayībhūtasabbaṭṭhānagatadabbapakāsakapadīpasamānattā",
  "anya-e0812n0:1839_3": "dīpakaṃ nāma hoti. Tañca dīpakaṃ ādimajjhantavisayaṃ vākyassa ādivisayaṃ majjhavisayaṃ",
  "anya-e0812n0:1839_4": "antavisayañceti tidhā hoti. Etesu ekekamapi kriyājātiguṇabhedena punapi tividhaṃ",
  "anya-e0812n0:1839_5": "hotīti viññeyyaṃ. Dīpetīti dīpo, padīpo. Paṭibhāgatthe kappaccayena dīpo viyāti dīpakaṃ.",
  "anya-e0812n0:1839_6": "Vākyassa ādi ca majjhañca antañceti ca, taṃ visayo asseti ca vākyaṃ.",
  "anya-e0812n0:1840": "Ādidīpaka",
  "anya-e0812n0:1841": "229.",
  "anya-e0812n0:1842": "Akāsi buddho veneyya-bandhūnamamitodayaṃ;",
  "anya-e0812n0:1843": "Sabbapāpehi ca samaṃ-nekatitthiyamaddanaṃ.",
  "anya-e0812n0:1844_0": "229. Udāharati “akāsi”ccādi. Buddho veneyyā vinetabbāyeva bandhavo tesaṃ amitamaparimitaṃ",
  "anya-e0812n0:1844_1": "udayamabhivuddhiṃ akāsi. Na kevalaṃ tameva, sabbapāpehi samaṃ ekato anekānaṃ titthiyānaṃ",
  "anya-e0812n0:1844_2": "maddanañca akāsīti. Iha “akāsī”ti kriyāpadenādivattinā sabbameva vākyaṃ dīpayatīti kriyādidīpakametaṃ.",
  "anya-e0812n0:1845_0": "229. “Akāsi”ccādi. Buddho veneyyabandhūnaṃ amitodayaṃ pamāṇarahitābhivuddhiṃ akāsi.",
  "anya-e0812n0:1845_1": "Na kevalaṃ tameva, samaṃ ekakkhaṇe sabbapāpehi sahānekatitthiyamaddanañca akāsīti.",
  "anya-e0812n0:1845_2": "Vākyādimhi kriyāya ṭhitattā idaṃ kriyādidīpakaṃ nāma. Amito ca so udayo ceti ca,",
  "anya-e0812n0:1845_3": "anekā ca te titthiyā ceti ca, tesaṃ maddanamiti ca viggaho.",
  "anya-e0812n0:1846": "Majjhedīpaka",
  "anya-e0812n0:1847": "230.",
  "anya-e0812n0:1848": "Dassanaṃ munino sādhu-janānaṃ jāyate’mataṃ;",
  "anya-e0812n0:1849": "Tadaññesaṃ tu jantūnaṃ, visaṃ niccopatāpanaṃ.",
  "anya-e0812n0:1850_0": "230. “Dassana”miccādi. Munino dassanaṃ sādhujanānaṃ amataṃ nibbānaṃ nāma jāyate amatassa",
  "anya-e0812n0:1850_1": "sādhanato, tehi sādhujanehi aññesaṃ jantūnaṃ niccamupatāpetīti niccopatāpanaṃ visaṃ",
  "anya-e0812n0:1850_2": "jāyate, tasmiṃ manopadosassa visasadisattā nirayādidukkhāvahabhāvatoti. Kriyāmajjhadīpakametaṃ.",
  "anya-e0812n0:1851_0": "230. “Dassana”miccādi. Munino dassanaṃ sādhujanānaṃ amataṃ amatasaṅkhātanibbānassa",
  "anya-e0812n0:1851_1": "ekantakāraṇattā kāriyopacārena amataṃ bhūtaṃ jāyate, tadaññesaṃ tehi sādhujanehi",
  "anya-e0812n0:1851_2": "aññesaṃ jantūnaṃ tu niccopatāpanaṃ satatamupatāpakaraṇato visaṃ jāyate visatulyapaṭighakāraṇattā",
  "anya-e0812n0:1851_3": "kāriyopacārena visaṃ bhavatīti. Idaṃ kriyāya majjhe ṭhitattā kriyāmajjhadīpakaṃ.",
  "anya-e0812n0:1851_4": "Sādhavo ca te janā ceti ca, tehi aññeti ca vākyaṃ.",
  "anya-e0812n0:1852": "Antadīpaka",
  "anya-e0812n0:1853": "231.",
  "anya-e0812n0:1854": "Accantakantalāvaṇya-candātapamanoharo;",
  "anya-e0812n0:1855": "Jinānanindu indu ca, kassa nā’nandako bhave.",
  "anya-e0812n0:1856_0": "231. “Accante”ccādi. Accantaṃ kantaṃ manuññaṃ lāvaṇyaṃ piyabhāvo, tameva, tamiva",
  "anya-e0812n0:1856_1": "vācandātapo candikā, tena manoharo jinānanindu indu cando ca kassa janassa ānandako",
  "anya-e0812n0:1856_2": "na bhavatīti. Kriyāntadīpakaṃ.",
  "anya-e0812n0:1857_0": "231. “Accanti”ccādi. Accantakantalāvaṇyacandātapamanoharo atisayena manuññapiyabhāvasaṅkhātavilāsanāmakena",
  "anya-e0812n0:1857_1": "candakiraṇena, no ce, atisayena manuññapiyatāsaṅkhātavilāsasadisena candakiraṇena",
  "anya-e0812n0:1857_2": "manoharo jinānanindu sambuddhassa mukhacando ca indu ca pakaticando ca kassa ānandako",
  "anya-e0812n0:1857_3": "na bhave. Idaṃ kriyāya ante ṭhitattā kriyāntadīpakaṃ nāma. Antaṃ atikkantanti ca,",
  "anya-e0812n0:1857_4": "tañca taṃ kantañceti ca, lavaṇassa bhāvo lāvaṇyaṃ, madhurabhāvo, taṃsadisattā accantakantañca",
  "anya-e0812n0:1857_5": "taṃ lāvaṇyañcāti ca, candassa ātapo kiraṇoti ca, accantakantalāvaṇyameva candātapoti",
  "anya-e0812n0:1857_6": "ca, candapakkhe accantakantalāvaṇyamiva ca so candātapo cāti ca, tena manoharoti",
  "anya-e0812n0:1857_7": "ca, jinānanameva indūti ca vākyaṃ. Iminā kriyādīpakattayeneva avuttajātidīpakaguṇadīpakānipi ñātabbāni.",
  "anya-e0812n0:1858": "Mālādīpaka",
  "anya-e0812n0:1859": "232.",
  "anya-e0812n0:1860": "Hotā’vippaṭisārāya,",
  "anya-e0812n0:1861": "Sīlaṃ pāmojjahetu so;",
  "anya-e0812n0:1862": "Taṃ pītihetu, sā cā’yaṃ,",
  "anya-e0812n0:1863": "Passaddhādipasiddhiyā.",
  "anya-e0812n0:1864_0": "232. Ādidīpakādīsupi tesu payogakkamena pakārantaramatthīti vadati “hoti”ccādi. Sīlaṃ",
  "anya-e0812n0:1864_1": "pañcasīlādikaṃ, avippaṭisārāya pacchānutāpābhāvāya hoti, so avippaṭisāro pāmojjassa",
  "anya-e0812n0:1864_2": "uppannamattāya pītiyā hetu hoti, taṃ pāmojjaṃ pītiyā balavabhūtāya hetu hoti, sā",
  "anya-e0812n0:1864_3": "cāyaṃ pīti passaddhādīnaṃ passaddhisukhādīnaṃ pasiddhiyā nipphattiyā hotīti yojanīyaṃ.",
  "anya-e0812n0:1865_0": "232. Idāni navasu dīpakesu payogavisesena sādhetabbe aññappakāre dasseti “hoti”ccādinā.",
  "anya-e0812n0:1865_1": "Sīlaṃ surakkhitaṃ pañcaṅgadasaṅgādisīlaṃ avippaṭisārāya hoti, so avippaṭisāro pāmojjahetu",
  "anya-e0812n0:1865_2": "hoti uppannamattāya taruṇapītiyā kāraṇaṃ bhavati, taṃ pāmojjaṃ pītihetu balavapītikāraṇaṃ",
  "anya-e0812n0:1865_3": "hoti, sā ayañca pīti passaddhādipasiddhiyā kāyapassaddhicittapassaddhiādīnaṃ siddhiyā",
  "anya-e0812n0:1865_4": "hetu hoti. Na vippaṭisāro avippaṭisāro, nasaddo pasajjapaṭisedhe vattate. Pamuditassa",
  "anya-e0812n0:1865_5": "bhāvoti ca, tassa hetūti ca, passaddhi ādi yesaṃ sukhādīnanti ca, tesaṃ pasiddhīti ca viggaho.",
  "anya-e0812n0:1866": "233.",
  "anya-e0812n0:1867": "Iccā’didīpakattepi, pubbaṃ pubbamapekkhinī;",
  "anya-e0812n0:1868": "Vākyamālā pavattāti, taṃ mālādīpakaṃ mataṃ.",
  "anya-e0812n0:1869_0": "233. Kimidaṃ tava pakārantaramiccāha “iccādi”ccādi. Iccevamimaṃ yaṃ taṃ mālādīpakaṃ",
  "anya-e0812n0:1869_1": "mataṃ. Nanu kriyādidīpakametamiccāha “ādidīpakattepī”ti. Yajjapyādidīpakametaṃ pubbaṃ",
  "anya-e0812n0:1869_2": "pubbaṃ vākyaṃ “hotāvippaṭisārāya sīla”ntiādikaṃ apekkhinī apekkhamānā vākyānaṃ yathāvuttānaṃ",
  "anya-e0812n0:1869_3": "mālā paramparā pavattāti. Taṃ yathāvuttaṃ mālādīpakaṃ mataṃ, nādidīpakanti.",
  "anya-e0812n0:1870_0": "233. “Iccādi”ccādi. Ādidīpakattepi kriyādidīpakabhāve satipi vākyamālā anekavākyena",
  "anya-e0812n0:1870_1": "sambajjhamānā paramparā pubbaṃ pubbaṃ “hotāvippaṭisārāyā”tiādikaṃ vākyaṃ apekkhinī",
  "anya-e0812n0:1870_2": "pavattā. Iti idaṃ anantaragatappakāraṃ dīpakaṃ “mālādīpaka”nti matanti. Ādimhi dīpakamiti",
  "anya-e0812n0:1870_3": "ca, visayopacārena ādi ca taṃ dīpakañcāti ca, mālā eva dīpakamiti ca vākyaṃ.",
  "anya-e0812n0:1871": "234.",
  "anya-e0812n0:1872": "Aneneva pakārena, sesānamapi dīpake;",
  "anya-e0812n0:1873": "Vikappānaṃ vidhātabbā-nugatī suddhabuddhibhi.",
  "anya-e0812n0:1874_0": "234. Avutte dīpakavikappe atidisanto nigameti “aneni”ccādinā. Aneneva anantarā vuttena",
  "anya-e0812n0:1874_1": "pakārena vidhinā dīpake dīpakavisaye dīpakavisese (ka.) sesānamavuttānaṃ vikappānaṃ",
  "anya-e0812n0:1874_2": "jātyādidīpakādibhedānaṃ anugati avabodho suddhabuddhibhi parisuddhamatīhi kavīhi",
  "anya-e0812n0:1874_3": "vidhātabbā kātabbāti.",
  "anya-e0812n0:1875_0": "234. Idāni avuttadīpakānipi atidisati “anenevi”ccādinā. Aneneva pakārena yathāvuttadīpakappakārena",
  "anya-e0812n0:1875_1": "dīpake dīpakavisaye sesānaṃ api vikappānaṃ avuttajātidīpakaguṇadīpakasaṅkhātānaṃ",
  "anya-e0812n0:1875_2": "pakkhānaṃ jātyādidīpakaguṇādidīpakādīnaṃ channaṃ mālādīpakānañca anugati avabodho",
  "anya-e0812n0:1875_3": "suddhabuddhibhi kavīhi vidhātabbā vuttānusāreneva kātabbā. Visesato asaṅkarato kappīyantīti",
  "anya-e0812n0:1875_4": "ca, suddhā buddhi yesanti ca vākyaṃ.",
  "anya-e0812n0:1876": "235.",
  "anya-e0812n0:1877": "Visesavacanicchāyaṃ,",
  "anya-e0812n0:1878": "Nisedhavacanaṃ tu yaṃ;",
  "anya-e0812n0:1879": "Akkhepo nāma so’yañca,",
  "anya-e0812n0:1880": "Tidhā kālappabhedato.",
  "anya-e0812n0:1881_0": "235. Akkhepamupakkhipati “visesi”ccādinā. Visesassa yassa kassaci vacanicchāyaṃ yaṃ",
  "anya-e0812n0:1881_1": "nisedhassa paṭisedhassa vacanaṃ vutti, so akkhepo nāma akkhipanaṃ paṭisedhoti katvā.",
  "anya-e0812n0:1881_2": "Soyamakkhepo ca kālappabhedato atītādito tidhā tippakāro.",
  "anya-e0812n0:1882_0": "235. Idāni akkhepaṃ dasseti “visese”ccādinā. Visesavacanicchāyaṃ tu yassa kassaci",
  "anya-e0812n0:1882_1": "padatthavisesassa kathanicchāya eva yaṃ nisedhavacanaṃ paṭisedhavacanaṃ atthi, so",
  "anya-e0812n0:1882_2": "paṭisedho akkhepo nāma akkhepālaṅkāro nāma. Ayañca akkhepo kālappabhedato atītādikālavisesena",
  "anya-e0812n0:1882_3": "tidhā hoti. Visesassa kassaci vacananti ca, tasmiṃ icchāti ca, nisedhassa paṭisedhassa",
  "anya-e0812n0:1882_4": "vacanamiti ca, akkhipanaṃ paṭikkhipananti ca, kālassa kriyāya vā pabhedoti ca vākyaṃ.",
  "anya-e0812n0:1883": "236.",
  "anya-e0812n0:1884": "Ekākī’nekasenaṃ taṃ, māraṃsavijayījino;",
  "anya-e0812n0:1885": "Kathaṃ ta’matha vā tassa, pāramībalamīdisaṃ.",
  "anya-e0812n0:1886": "Atītakkhepo.",
  "anya-e0812n0:1887_0": "236. “Ekāki”ccādi. So jino ekākī eko samāno anekasenaṃ taṃ māraṃ vijayi parājesi,",
  "anya-e0812n0:1887_1": "taṃ kathaṃ yujjate. Atha vā kiṃ na yujjate, yato tassa jinassa pāramī samatiṃsavidhā",
  "anya-e0812n0:1887_2": "pāramitā eva balaṃ īdisaṃ yādisaṃ tassa vijayakāraṇanti. Ettha ekākittakāraṇasāmatthiyā",
  "anya-e0812n0:1887_3": "māravijayāyogabuddhi “sasenaṃ māraṃ vijitavāti kathaṃ yujjatī”ti evamākārā atītā",
  "anya-e0812n0:1887_4": "akkhittāti atītakkhepoyaṃ.",
  "anya-e0812n0:1888_0": "236. Idāni udāharati “ekāki”ccādinā. Sa jino so sabbaññū ekākī asahāyo adutiyo anekasenaṃ",
  "anya-e0812n0:1888_1": "taṃ māraṃ vijayī ajinīti, taṃ kathaṃ yujjati. Atha vā yujjateva, tassa jinassa pāramībalaṃ",
  "anya-e0812n0:1888_2": "samatiṃsapāramībalaṃ samatiṃsapāramītāsaṅkhatasenā īdisamīdisāti. Buddhassa adutiyabhāvañca",
  "anya-e0812n0:1888_3": "mārassa saparivārabhāvañca nissāya kassaci uppannā “ekākinā kathamanekaseno māro",
  "anya-e0812n0:1888_4": "jito”ti viparītabuddhi atītamāravijayavisayattā atītā hoti, “tassa pāramībalaṃ īdisa”nti",
  "anya-e0812n0:1888_5": "atthavisesassa kathanicchāya “atha vā”ti niddiṭṭhapaṭisedhavacanena akkhittanti atītassa",
  "anya-e0812n0:1888_6": "akkhepanato atītakkhepo nāma.",
  "anya-e0812n0:1889": "237.",
  "anya-e0812n0:1890": "Kiṃ citte’jāsamugghātaṃ,",
  "anya-e0812n0:1891": "Appatto’smiti khijjase;",
  "anya-e0812n0:1892": "Paṇāmo nanu soyeva,",
  "anya-e0812n0:1893": "Sakimpi sugate kato.",
  "anya-e0812n0:1894": "Vattamānakkhepo.",
  "anya-e0812n0:1895_0": "237. “Kiṃ citte”ccādi. Citta ejāya taṇhāya samugghātaṃ sabbathā appavattiṃ appattosmīti",
  "anya-e0812n0:1895_1": "kiṃ khijjase, tuccho tava khedo. Sugate sakimpi ekavārampi kato paṇāmo soyeva taṇhāya",
  "anya-e0812n0:1895_2": "samugghātoyeva nanu ekantakāraṇattā tassāti vattamānakkhepoyaṃ vattamānassa khedassākkhitattā.",
  "anya-e0812n0:1896_0": "237. “Kiṃ citte”ccādi. He citta ejāsamugghātaṃ ejāsaṅkhatāya taṇhāya samucchedapahānaṃ",
  "anya-e0812n0:1896_1": "appattosmīti kiṃ khijjase, tuccho tava khedo. Tathā hi sugate buddhavisaye sakimpi",
  "anya-e0812n0:1896_2": "kato paṇāmo soyeva nanu taṇhāsamucchedassa ekantakāraṇattā kāraṇakāriyānamabhedabuddhiyā",
  "anya-e0812n0:1896_3": "so ejāsamugghātoyeva kiṃ na bhavati, bhavatyeva. “Paṇāmo”tyādivisesakathanādhippāyena",
  "anya-e0812n0:1896_4": "“kiṃ khijjase”ti cittassa vattamānakhedassa paṭisedhitattā ayaṃ vattamānakkhepo nāma.",
  "anya-e0812n0:1896_5": "Ejāya samugghātoti vākyaṃ.",
  "anya-e0812n0:1897": "238.",
  "anya-e0812n0:1898": "Saccaṃ na te gamissanti, sivaṃ sujanagocaraṃ;",
  "anya-e0812n0:1899": "Micchādiṭṭhiparikkanta-mānasā ye sudujjanā.",
  "anya-e0812n0:1900": "Anāgatakkhepo.",
  "anya-e0812n0:1901_0": "238. “Sacca”miccādi. Sujanagocaraṃ sivaṃ santipadaṃ te saccaṃ niyataṃ na gamissanti.",
  "anya-e0812n0:1901_1": "Ye micchādiṭṭhiyā sassatādikāya parikkantaṃ abhibhūtaṃ mānasaṃ cittaṃ yesaṃ tādisā",
  "anya-e0812n0:1901_2": "suṭṭhu atisayena dujjanāti yojanīyaṃ. Ayamanāgatakkhepo bhāvino gamanassākkhittattā.",
  "anya-e0812n0:1902": "“Jīvitāsā balavatī, dhanāsā dubbalā mama;",
  "anya-e0812n0:1903": "Gaccha vā tiṭṭha vā kanta, mamāvatthā niveditā”ti kābyādāsa 2.139.",
  "anya-e0812n0:1904": "Ayamanādarakkhepoti evamādayo tu tabbhedāyevāti upekkhitā.",
  "anya-e0812n0:1905_0": "238. “Sacca”miccādi. Sujanagocaraṃ sādhūnaṃ visayagataṃ sivaṃ santipadaṃ te saccamekantena",
  "anya-e0812n0:1905_1": "na gamissanti. Ke? Ye micchādiṭṭhiparikkantamānasā sudujjanā, teyevāti. “Micchādiṭṭhī”tiādivisesassa",
  "anya-e0812n0:1905_2": "kathanādhippāyena “te na gamissantī”ti titthiyānaṃ bhāvino nibbānagamanassa buddhiyā",
  "anya-e0812n0:1905_3": "paṭisiddhattā ayaṃ anāgatakkhepo nāma. Micchā viparītā ca sā diṭṭhi cāti ca, tāya",
  "anya-e0812n0:1905_4": "parikkantaṃ mānasaṃ yesanti ca vākyaṃ.",
  "anya-e0812n0:1906": "“Jīvitāsā balavatī, dhanāsā dubbalā mama;",
  "anya-e0812n0:1907": "Gaccha vā tiṭṭha vā kanta, mamāvatthā niveditā” –",
  "anya-e0812n0:1908_0": "Tyādiko anādarakkhepopi dassitātītakkhepādīhi anaññattā visuṃ na vutto. Ayaṃ panettha",
  "anya-e0812n0:1908_1": "attho – he kanta vallabha mama jīvitāsā balavatī hoti, dhanāsā dubbalā, tvaṃ gaccha",
  "anya-e0812n0:1908_2": "vā tiṭṭha vā, mamāvatthā mama pakati niveditā viññāpitā. “Ettha mamāvatthā niveditā”ti",
  "anya-e0812n0:1908_3": "visesassa kathanādhippāyena “gaccha vā tiṭṭha vā”ti iminā anādaravacanena attano",
  "anya-e0812n0:1908_4": "vallabhassa vattamānassa anāgatassa vā gamanassa paṭisedhitattā vattamānakkhepo vā",
  "anya-e0812n0:1908_5": "anāgatakkhepo vā hoti.",
  "anya-e0812n0:1909": "239.",
  "anya-e0812n0:1910": "Ñeyyo sotthantaranyāso,",
  "anya-e0812n0:1911": "Yo’ññavākyatthasādhano;",
  "anya-e0812n0:1912": "Sabbabyāpī visesaṭṭho,",
  "anya-e0812n0:1913": "Hivisiṭṭha’ssa bhedato.",
  "anya-e0812n0:1914_0": "239. Atthantaranyāsaṃ nyāsayati “ñeyyi”ccādinā. Aññavākyatthasādhano aññassa vattumicchitassa",
  "anya-e0812n0:1914_1": "kassaci vākyatthassa sādhano samatthako kassacideva atthassa parassa nyāso yo, so",
  "anya-e0812n0:1914_2": "atthantaranyāso ñeyyo atthantarassa kassaci vatthuno nyāso payogoti katvā. Tassa",
  "anya-e0812n0:1914_3": "bhedamāha “sabbe”ccādinā. Assa atthantaranyāsassa bhedato vikappato hivisiṭṭhā hisaddena",
  "anya-e0812n0:1914_4": "visesitā sabbabyāpī ca visesaṭṭho cāti ime bhavanti. Nanu pativatthūpamāya imassa",
  "anya-e0812n0:1914_5": "ca ko bhedoti? Saccaṃ, tathāpi ubhayattha atthantaranyāsamattena sadisattepi yattha",
  "anya-e0812n0:1914_6": "mukhyato sāmyappatītisabbhāvo, sā pativatthūpamā. Yattha pana sādhanarūpassevatthantaranyāso,",
  "anya-e0812n0:1914_7": "so atthantaranyāsoti pākaṭoyevubhinnaṃ bhedoti.",
  "anya-e0812n0:1915_0": "239. Idāni atthantaranyāsaṃ dasseti “ñeyya”ccādinā. Yo aññavākyatthasādhano aññavākyatthassa",
  "anya-e0812n0:1915_1": "sādhano hoti, aññavākyatthaṃ sādheti, so atthantaranyāso sādhiyavākyatthato aññatthassa",
  "anya-e0812n0:1915_2": "ṭhapanaṃ kathanaṃ “atthantaranyāso”ti ñeyyo, assa atthantaranyāsassa bhedato pabhedena",
  "anya-e0812n0:1915_3": "sabbabyāpī visesaṭṭho ca, eteyeva hivisiṭṭhā cāti cattāro bhavanti. Attho ca so antaro",
  "anya-e0812n0:1915_4": "añño ceti ca, tassa nyāsoti ca, sabbaṃ byāpeti sīlenāti ca, visese padese tiṭṭhatīti",
  "anya-e0812n0:1915_5": "ca, hisaddena visiṭṭhāti ca vākyaṃ.",
  "anya-e0812n0:1916": "Hi-rahitasabbabyāpī",
  "anya-e0812n0:1917": "240.",
  "anya-e0812n0:1918": "Tepi lokahitāsattā, sūriyo candimā api candimārapi (sī.);",
  "anya-e0812n0:1919": "Atthaṃ passa gamissanti, niyamo kena laṅghyate.",
  "anya-e0812n0:1920_0": "240. Udāharati “tepi”ccādi. Lokassa hite abhivuddhiyaṃ āsattā abhirattā sūriyo candimā",
  "anya-e0812n0:1920_1": "apīti te mahantāpi atthaṃ udayavipariyāsa’mabhāvaṃ gamissanti, na gamissantā puna",
  "anya-e0812n0:1920_2": "(ka.) tatheva tiṭṭhanti, “passe”ti tamavabodhayati. Tathā hi niyamo “bhāvo nāma na",
  "anya-e0812n0:1920_3": "pāyini. Sabbe saṅkhārā vayadhammino”ti ayaṃ niyati. Kena nāma vatthunā laṅghyate",
  "anya-e0812n0:1920_4": "atikkamituṃ sakkāti. Ayaṃ hisaddarahito sabbabyāpī atthantaranyāso tādisassa niyamassa sabbagatattā.",
  "anya-e0812n0:1921_0": "240. “Tepi”ccādi. Lokahitāsattā lokābhivuddhiyaṃ laggā sūriyo api candimā api tepi",
  "anya-e0812n0:1921_1": "mahānubhāvā atthaṃ vināsaṃ gamissanti, passa etesaṃ pākaṭaṃ vināsaṃ olokehi. Tathā",
  "anya-e0812n0:1921_2": "hi niyamo “sabbe saṅkhārā aniccā”ti sabbapadatthamanatikkamma pavattaniyamo kena",
  "anya-e0812n0:1921_3": "laṅghyate paccayasamuppannena kena padatthena atikkamyateti. Ayaṃ hisaddarahito atthagamanasaṅkhāto",
  "anya-e0812n0:1921_4": "niyamo sabbattha gatoti sabbabyāpī atthantaranyāso. Pativatthūpamāya ca atthantaranyāsassa",
  "anya-e0812n0:1921_5": "ca atthantaranyāsattena tulyattepi tattha sādhammapakāsattasabhāvo, ettha vuttatthassa",
  "anya-e0812n0:1921_6": "sādhanasabhāvoti evamimesaṃ nānattaṃ subyattaṃ. Apīti sambhāvanāyaṃ, dutiyo apisaddo samuccaye.",
  "anya-e0812n0:1922": "Hi-sahitasabbabyāpī",
  "anya-e0812n0:1923": "241.",
  "anya-e0812n0:1924": "Satthā devamanussānaṃ, vasī sopi munissaro;",
  "anya-e0812n0:1925": "Gatova nibbutiṃ sabbe, saṅkhārā na hi sassatā.",
  "anya-e0812n0:1926_0": "241. “Satthā”iccādi. Devamanussānaṃ devānañca manussānañca ukkaṭṭhaparicchedavasena",
  "anya-e0812n0:1926_1": "satthā diṭṭhadhammikasamparāyikehi paramatthehi yathārahaṃ anusāsatīti, vasī pañcahi",
  "anya-e0812n0:1926_2": "vasitāhi atisayavasīhi vasippatto sopi munissaro nibbutiṃ khandhaparinibbānasaṅkhātaṃ",
  "anya-e0812n0:1926_3": "gato pattoyeva, hisaddo samatthane. Sabbe saṅkhārā paccayasamuppannā na sassatā na",
  "anya-e0812n0:1926_4": "niccā uppādavayadhammattā aniccā. Ayampi hisaddasahitasabbabyāpī atthantaranyāso",
  "anya-e0812n0:1926_5": "aniccatāya sabbagatattāti.",
  "anya-e0812n0:1927_0": "241. “Satthā”iccādi. Devamanussānaṃ ukkaṭṭhavasena satthā diṭṭhadhammikasamparāyikatthehi",
  "anya-e0812n0:1927_1": "yathārahamanusāsako vasī vuṭṭhānaadhiṭṭhānādīsu pañcasu vasibhāvesu sātisayaṃ issariyavā",
  "anya-e0812n0:1927_2": "so munissaro api nibbutiṃ khandhanibbānaṃ gato eva. Hi tatheva, sabbe saṅkhārā sassatā",
  "anya-e0812n0:1927_3": "na hontīti. Ayaṃ hisaddasahito aniccatāya sabbagatattā sabbabyāpī atthantaranyāso.",
  "anya-e0812n0:1927_4": "Vaso assa atthīti vākyaṃ.",
  "anya-e0812n0:1928": "Hi-rahitavisesaṭṭha",
  "anya-e0812n0:1929": "242.",
  "anya-e0812n0:1930": "Jino saṃsārakantārā, janaṃ pāpeti nibbutiṃ;",
  "anya-e0812n0:1931": "Nanu yuttā gati sā’yaṃ, vesārajjasamaṅginaṃ.",
  "anya-e0812n0:1932_0": "242. “Jino”iccādi. Jino saṃsāroyeva kantāro duggamattā, tato janaṃ sakalampi lokaṃ",
  "anya-e0812n0:1932_1": "nibbutiṃ pāpeti. Nanu pasiddhiyamanumatiyaṃ vā. Sāyaṃ gati nibbutipāpanasaṅkhātā",
  "anya-e0812n0:1932_2": "pavatti, vigato sārado bhayamassāti visārado, tassa bhāvo nibbhayatā nibbhayatāya",
  "anya-e0812n0:1932_3": "(ka.) vesārajjaṃ, tena samaṅgīnaṃ yuttānaṃ. Yuttāti anurūpāti. Ayaṃ hisaddavirahito",
  "anya-e0812n0:1932_4": "visesaṭṭho atthantaranyāso, vesārajjasamaṅgīnameva tathābhāvato na sabbabyāpī.",
  "anya-e0812n0:1933_0": "242. “Jino”iccādi. Jino janaṃ sattalokaṃ saṃsārakantārā nibbutiṃ pāpeti, sā ayaṃ",
  "anya-e0812n0:1933_1": "gati pavatti vesārajjasamaṅgīnaṃ catuvesārajjaguṇasamannāgatānaṃ tathāgatānaṃ yuttā",
  "anya-e0812n0:1933_2": "nanūti. Ayaṃ janānaṃ nibbānaṃ pāpanā vesārajjasamaṅgīnaṃyeva āveṇikattā visesaṭṭho",
  "anya-e0812n0:1933_3": "hisaddarahito atthantaranyāso. Vigato sārado bhayaṃ asseti ca, kassa bhāvoti ca,",
  "anya-e0812n0:1933_4": "tena samaṅginoti ca vākyaṃ. Nanūti pasiddhiyaṃ anumatiyaṃ vā vattate. Dvinnampi attho",
  "anya-e0812n0:1933_5": "vuttanayena ñātabbo.",
  "anya-e0812n0:1934": "Hi-sahitavisesaṭṭha",
  "anya-e0812n0:1935": "243.",
  "anya-e0812n0:1936": "Surattaṃ te’dharapuṭaṃ, jina rañjeti mānasaṃ;",
  "anya-e0812n0:1937": "Sayaṃ rāgaparītā hi, pare rañjenti saṅgate.",
  "anya-e0812n0:1938_0": "243. “Suratta”miccādi. Jina te tava surattaṃ bimbaphalasamānavaṇṇattā adharapuṭaṃ",
  "anya-e0812n0:1938_1": "mānasaṃ passataṃ yesaṃ kesañci rañjeti pīṇetīti. Hi samatthane, tathā hīti attho.",
  "anya-e0812n0:1938_2": "Sayaṃ yena kenaci rāgena rattavaṇṇena anurāgena vā parītā gatā saṅgate attanā saṃsaṭṭhe",
  "anya-e0812n0:1938_3": "pare aññe rañjenti rattavaṇṇe anuratte vā karontīti sasileso sādhano. Ayañca hisaddasahito",
  "anya-e0812n0:1938_4": "visesaṭṭho atthantaranyāso tathābhāvassa tathāvidhānameva sambhavato.",
  "anya-e0812n0:1939_0": "243. “Suratta”miccādi. Bho jina te tava surattaṃ adharapuṭaṃ oṭṭhayugaḷaṃ mānasaṃ",
  "anya-e0812n0:1939_1": "passantānaṃ pasannacittaṃ (ka.) cittaṃ rañjeti pīṇayati. Hi tatheva, sayaṃ rāgaparītā",
  "anya-e0812n0:1939_2": "rattavaṇṇena anurāgena vā yuttā saṅgate attanā saṃsaṭṭhe pare aññe rañjenti rattavaṇṇe",
  "anya-e0812n0:1939_3": "anuratte vā karonti. Idaṃ tesaṃ sabhāvameveti. Ayaṃ īdisānameva āveṇikattā visesaṭṭho",
  "anya-e0812n0:1939_4": "hisaddasahito atthantaranyāso. Puṭasadisattā adharo eva puṭamiti ca, rāgena parītā yuttāti ca viggaho.",
  "anya-e0812n0:1940": "244.",
  "anya-e0812n0:1941": "Vācce gamme’tha vatthūnaṃ,",
  "anya-e0812n0:1942": "Sadisatte pabhedanaṃ;",
  "anya-e0812n0:1943": "Byatireko’ya’mapye’ko-",
  "anya-e0812n0:1944": "Bhayabhedā catubbidho.",
  "anya-e0812n0:1945_0": "244. Byatirekavikappamāha “vācce”iccādinā. Vatthūnaṃ vattumicchitānaṃ kesañci vatthūnaṃ",
  "anya-e0812n0:1945_1": "sadisatte kathañci vatthūnaṃ tulyatte vācce saddena vācakena paṭipādite atha gamme",
  "anya-e0812n0:1945_2": "asaddapaṭipādite sabbatthabalena pakaraṇādinā ñāte vā, na kevalaṃ saddapaṭipādite.",
  "anya-e0812n0:1945_3": "Pabhedanaṃ tesameva vatthūnaṃ visesakathanaṃ byatireko byatirecanaṃ puthakkaraṇanti",
  "anya-e0812n0:1945_4": "katvā. Ayaṃ byatirekopi ekobhayabhedā ekabyatireko ubhayabyatirekoti vāccagammānaṃ",
  "anya-e0812n0:1945_5": "paccekaṃ visesena catubbidho.",
  "anya-e0812n0:1946_0": "244. Idāni byatirekaṃ dasseti “vācce”iccādinā. Vatthūnaṃ vattumicchitānaṃ kesañci",
  "anya-e0812n0:1946_1": "padatthānaṃ sadisatte yena kenaci ākārena samānatte vācce vācakasaddena paṭipādanīye",
  "anya-e0812n0:1946_2": "atha puna gamme tasmiṃyeva sadisatte atthasattisaṅkhātasāmatthiyena gammamāne pabhedanaṃ",
  "anya-e0812n0:1946_3": "tesaṃyeva vatthūnaṃ nānattakathanaṃ byatireko nāma. Ayampi byatireko ekobhayabhedā",
  "anya-e0812n0:1946_4": "byatirecanasaṅkhātaputhakkaraṇasāmaññena abhinnopi vāccagammānaṃ dvinnaṃ paccekameva",
  "anya-e0812n0:1946_5": "ekabyatireko ubhayabyatirekoti visesena catubbidho hoti. Sadisānaṃ bhāvoti ca, pakārena",
  "anya-e0812n0:1946_6": "bhedanaṃ kathanamiti ca, byatirecanaṃ puthakkaraṇamiti ca, eko ca ubhayo cāti ca,",
  "anya-e0812n0:1946_7": "tesaṃ bhedo visesananti ca viggaho.",
  "anya-e0812n0:1947": "Vāccaekabyatireka",
  "anya-e0812n0:1948": "245.",
  "anya-e0812n0:1949": "Gambhīrattamahattādi-",
  "anya-e0812n0:1950": "Guṇā jaladhinā jina;",
  "anya-e0812n0:1951": "Tulyo tva’masi bhedo tu,",
  "anya-e0812n0:1952": "Sarīrene’disena te.",
  "anya-e0812n0:1953_0": "245. Udāharati “gambhīra”iccādi. Tvaṃ gambhīrattaṃ agādhatā ajjhāsayavisiṭṭhatā ca",
  "anya-e0812n0:1953_1": "mahattaṃ vepullaṃ guṇamahantatā ca taṃ ādi yassa upakāritādino, tasmā guṇā jaladhinā",
  "anya-e0812n0:1953_2": "sāgarena tulyo. “Asī”tisaddapaṭipāditaṃ sadisattaṃ vuttaṃ. Bhedaṃ dasseti “bhedo",
  "anya-e0812n0:1953_3": "tu”iccādinā. Bhedo tu viseso pana sāgarena saha īdisena dissamānena karacaraṇādimatā",
  "anya-e0812n0:1953_4": "rucirena te sarīreneva hetunā, nāññathā, tassedisaṃ sarīraṃ natthīti. Sadisatte paṭipādite",
  "anya-e0812n0:1953_5": "ekabyatirekoyaṃ ekasmiṃ jine vattamānena dhammena upameyyopamānabhūtajinasāgarānaṃ",
  "anya-e0812n0:1953_6": "tassa bhedassa patīyamānattā.",
  "anya-e0812n0:1954_0": "245. Idāni tamudāharati “gambhīratti”ccādinā. He jina tvaṃ gambhīrattamahattādiguṇā",
  "anya-e0812n0:1954_1": "jaladhinā tulyo asi. Iminā vākyena jinasāgarānaṃ dvinnaṃ saddena vāccasadisattaṃ",
  "anya-e0812n0:1954_2": "vuttaṃ. Bhedo tu sāgarena saha tava viseso pana te tuyhaṃ īdisena evarūpena dissamānahatthapādādiavayavayuttena",
  "anya-e0812n0:1954_3": "sarīrena sarīrahetunā hoti. Dvinnaṃ vatthūnaṃ vattabbasadisattaṃ vatvā iminā vākyena",
  "anya-e0812n0:1954_4": "“īdisena sarīrenā”ti ekasmiṃyeva jinapadatthe visesakathanena jaladhito jinapadatthassa",
  "anya-e0812n0:1954_5": "visuṃ katattā sadisatte saddena vācce sati ayamekabyatireko nāma. Gambhīrassa gambhīraguṇayuttassa",
  "anya-e0812n0:1954_6": "sāgarassa vā gambhīrajjhāsayasamaṅgino jinassa vā bhāvoti ca, mahato pakatiyā mahato",
  "anya-e0812n0:1954_7": "sāgarassa vā guṇehi mahato jinassa vā bhāvoti ca, gambhīrattañca mahattañcāti ca,",
  "anya-e0812n0:1954_8": "taṃ ādi yassa upakāritādinoti ca, so ca so guṇo ceti ca vākyaṃ.",
  "anya-e0812n0:1955": "Vāccaubhayabyatireka",
  "anya-e0812n0:1956": "246.",
  "anya-e0812n0:1957": "Mahāsattā’tigambhīrā, sāgaro sugatopi ca;",
  "anya-e0812n0:1958": "Sāgaro’ñjanasaṅkāso, jino cāmīkarajjuti.",
  "anya-e0812n0:1959_0": "246. “Mahā”iccādi. Sāgaro sugatopi cāti te ubho mahantā sattā makarādayo yattha sāgare,",
  "anya-e0812n0:1959_1": "mahantaṃ vā sattaṃ sammappadhānaṃ yassa sugatassa, atigambhīrā atisayena agādhā iti.",
  "anya-e0812n0:1959_2": "Sadisatābhedamāha “sāgaro”iccādinā. Sāgaro añjanasaṅkāso añjanena tulyo, kaṇhoti",
  "anya-e0812n0:1959_3": "vuttaṃ hoti. Jino tu cāmīkarassa suvaṇṇasseva juti sobhā asseti cāmīkarajjuti. Vācce",
  "anya-e0812n0:1959_4": "sadisatte ubhayabyatirekoyaṃ ubhayattha vattamānena guṇena ubhinnamupamānopameyyānaṃ",
  "anya-e0812n0:1959_5": "bhedassa patīyamānattā.",
  "anya-e0812n0:1960_0": "246. “Mahā”iccādi. Sāgaro sugatopi cāti ime dve mahāsattā kamena timitimiṅgalādimahāsattā",
  "anya-e0812n0:1960_1": "ca, lābhālābhādīsu anaññasādhāraṇattā mahantatādibhāvasaṅkhātasadisattayuttā ca,",
  "anya-e0812n0:1960_2": "atigambhīrā avagāhitumasakkuṇeyyattā ca, ajjhāsayagambhīrattā ca dvepi atigambhīrā",
  "anya-e0812n0:1960_3": "honti. Tesu sāgaro añjanasaṅkāso, jino cāmīkarajjuti suvaṇṇasadisakantiyutto hoti.",
  "anya-e0812n0:1960_4": "Ettha pubbaddhena dvinnaṃ vatthūnaṃ sadisattaṃ vatvā aparaddhena tadubhayavatthugatavisesena",
  "anya-e0812n0:1960_5": "tesaṃ dvinnamaññamaññato visesitattā sadisatte saddena vattabbe sati ayaṃ ubhayabyatireko",
  "anya-e0812n0:1960_6": "nāma. Mahantā sattā macchakacchapādayo yattha sāgareti vā, mahantaṃ sattaṃ samānabhāvo",
  "anya-e0812n0:1960_7": "yassa sugatassāti vā, atisayena gambhīrāti ca, añjanena saṅkāso sadisoti ca, cāmīkarassa",
  "anya-e0812n0:1960_8": "iva juti asseti ca vākyaṃ.",
  "anya-e0812n0:1961": "Gammaekabyatireka",
  "anya-e0812n0:1962": "247.",
  "anya-e0812n0:1963": "Na santāpāpahaṃ nevi-cchitadaṃ migalocanaṃ;",
  "anya-e0812n0:1964": "Muninda nayanadvandaṃ, tava tagguṇabhūsitaṃ.",
  "anya-e0812n0:1965_0": "247. “Ni”ccādi. Migassa locanaṃ santāpaṃ kilesapariḷāhaṃ apahanati hiṃsatīti santāpāpahaṃ",
  "anya-e0812n0:1965_1": "na bhavati. Neva icchitaṃ saggamokkhasampattiṃ dadātīti nevicchitadaṃ. Muninda tava",
  "anya-e0812n0:1965_2": "nayanānaṃ dvandaṃ yugaḷaṃ tu tehi yathāvuttehi santāpāpahattaicchitadattaguṇehi bhūsitamalaṅkataṃ.",
  "anya-e0812n0:1965_3": "Ettha pana migalocananayanānaṃ dīghattādinā sadisattaṃ patīyate. Gamme sadisatte",
  "anya-e0812n0:1965_4": "ekabyatirekoyaṃ vuttanayena.",
  "anya-e0812n0:1966_0": "247. “Na santā”iccādi. Migalocanaṃ migapotakacakkhuyugaḷaṃ santāpāpahaṃ kilesasantāpāpahaṃ",
  "anya-e0812n0:1966_1": "na hoti. Icchitadaṃ lokehi patthitalokiyalokuttaratthānaṃ dāyakaṃ na hoti. He muninda",
  "anya-e0812n0:1966_2": "tava nayanadvandaṃ pana tagguṇabhūsitaṃ janasantāpāpahānādiyathāvuttaguṇehi sobhitaṃ",
  "anya-e0812n0:1966_3": "hoti, iha santāpāpahananādīnaṃ paṭisedhadvārena upamānopameyyabhūtaubhayalocanasaṅkhātavatthūnaṃ",
  "anya-e0812n0:1966_4": "dīghaputhulatādisadisadhammaṃ sāmatthiyena pakāsetvā aparaddhena santāpāpahananādiguṇahetu",
  "anya-e0812n0:1966_5": "jinanayanānaṃ visuṃ katattā sadisatte gammamāne ayamekabyatireko nāma. Santāpaṃ apahanati",
  "anya-e0812n0:1966_6": "hiṃ satīti ca, icchitaṃ dadātīti ca, te ca te guṇā cāti ca, tehi bhūsitanti ca vākyaṃ.",
  "anya-e0812n0:1967": "Gammaubhayabyatireka",
  "anya-e0812n0:1968": "248.",
  "anya-e0812n0:1969": "Munindānana’mambhoja-mesaṃ nānatta’mīdisaṃ;",
  "anya-e0812n0:1970": "Suvuttāmatasandāyi, vadanaṃ ne’disa’mbujaṃ.",
  "anya-e0812n0:1971_0": "248. “Muninda”iccādi. Munindānanaṃ ambhojañceti yāni vatthūni kantādinā patīyamānattā",
  "anya-e0812n0:1971_1": "sadisatthāni, esaṃ nānattaṃ bhedo īdisaṃ. Kathaṃ? Vadanaṃ suvuttāmataṃ saddhammāmataṃ",
  "anya-e0812n0:1971_2": "sandadātīti suvuttāmatasandāyi, ambujaṃ tu nedisanti. Iminā bhedena imesaṃ visadisattā",
  "anya-e0812n0:1971_3": "“esa”ntyādināhu. Patīyamānena sadisānīti gamme sadisatte ubhayabyatirekoyaṃ vuttanayeneti.",
  "anya-e0812n0:1972_0": "248. “Muninda”iccādi. Munindānanaṃ ambhojañceti imesaṃ dvinnaṃ nānattaṃ īdisaṃ. Kathanti",
  "anya-e0812n0:1972_1": "ce? Esaṃ dvinnaṃ vadanaṃ suvuttāmatasandāyi suṭṭhu vuttattā suvuttasaṅkhātassa saddhammāmatassa",
  "anya-e0812n0:1972_2": "dāyakaṃ hoti, ambujaṃ tu edisaṃ na īdisaṃ na hoti, tādisaṃ dhammāmataṃ na dadātīti",
  "anya-e0812n0:1972_3": "adhippāyo. “Esaṃ nānattamīdisa”nti vacanena sugandhakantimattādīhi guṇehi dvinnampi",
  "anya-e0812n0:1972_4": "bhedo natthīti gammamānattā taṃ pakāsetvā aparaddhena vadanato ambujassa, ambujato",
  "anya-e0812n0:1972_5": "vadanassa visuṃ katattā sadisatte gammamāne ayamubhayabyatireko nāma. Nānā anekappakārānaṃ",
  "anya-e0812n0:1972_6": "bhāvoti ca, sādhu vuttamiti ca, tameva amatanti ca, taṃ sammā deti sīlenāti ca vākyaṃ.",
  "anya-e0812n0:1973": "249.",
  "anya-e0812n0:1974": "Pasiddhaṃ kāraṇaṃ yattha, nivattetvā’ññakāraṇaṃ;",
  "anya-e0812n0:1975": "Sābhāvikatta’matha vā, vibhābyaṃ sā vibhāvanā.",
  "anya-e0812n0:1976_0": "249. Vibhāvanaṃ sambhāveti “pasiddha”miccādinā. Yattha alaṅkatiyaṃ pasiddhaṃ lokappatītaṃ",
  "anya-e0812n0:1976_1": "kāraṇaṃ kiñci nivattetvā nirasya aññaṃ kāraṇaṃ pasiddhakāraṇato aññaṃ nimittaṃ vibhābyaṃ",
  "anya-e0812n0:1976_2": "avagamyate. Yattha kāraṇantaraṃ natthi, tattha kā gatīti āha “sābhāvikatta”ntiādi.",
  "anya-e0812n0:1976_3": "Atha vā pakkhantare, sābhāvikaṃ sābhāvikattaṃ (ka.) dhammatāsiddhaṃ, tassa bhāvo",
  "anya-e0812n0:1976_4": "sābhāvikattaṃ vibhābyaṃ, sā tādisī vibhāvanā viññeyyā, vibhāvīyate pakāsīyate kāraṇantaraṃ",
  "anya-e0812n0:1976_5": "sābhāvikattaṃ vā etāyāti, etissanti vā katvā.",
  "anya-e0812n0:1977_0": "249. Idāni vibhāvanaṃ dasseti “pasiddha”miccādinā. Yattha alaṅkāre pasiddhaṃ lokappatītaṃ",
  "anya-e0812n0:1977_1": "kāraṇaṃ taṃtaṃguṇasādhanahetuṃ nivattetvā paṭisedhetvā aññakāraṇaṃ lokappasiddhakāraṇato",
  "anya-e0812n0:1977_2": "aññaṃ kāraṇaṃ, atha vā no ce pasiddhakāraṇato aññakāraṇe labbhamāne sābhāvikattaṃ",
  "anya-e0812n0:1977_3": "dhammatāsiddhaguṇaṃ vibhābyaṃ pakāsanīyaṃ hoti, sā vibhāvanā nāma hoti, kāraṇantaravibhāvanā",
  "anya-e0812n0:1977_4": "sābhāvikavibhāvanāti duvidhā hotīti adhippāyo. Aññañca taṃ kāraṇañceti ca, sassa",
  "anya-e0812n0:1977_5": "attano bhāvoti ca, tena sambhūtamiti ca, tassa bhāvoti ca, vibhāvīyati aññakāraṇaṃ",
  "anya-e0812n0:1977_6": "sābhāvikattaṃ vā etāya vibhāvanāya, etissaṃ vibhāvanāyanti ca vāti viggaho.",
  "anya-e0812n0:1978": "Kāraṇantaravibhāvanā",
  "anya-e0812n0:1979": "250.",
  "anya-e0812n0:1980": "Anañjitā’sitaṃ nettaṃ, adharo rañjitā’ruṇo;",
  "anya-e0812n0:1981": "Samānatā bhamu cā’yaṃ, jinā’nāvañchitā tava.",
  "anya-e0812n0:1982_0": "250. Udāharati “anañjita”iccādi. Jina tava nettañca anañjitaṃ añjanasalākāya yavataṭṭhīnamaphuṭṭhameva",
  "anya-e0812n0:1982_1": "asitaṃ kaṇhaṃ, adharo ca anañjitoyeva lākhārāgādinā aruṇo ratto, ayaṃ bhamu ca anāvañchitā",
  "anya-e0812n0:1982_2": "ussāhena yena kenaci anāmitā samānā samānatā suṭṭhu ānatā, tato sabbaṃ lokiyaṃ taveti.",
  "anya-e0812n0:1982_3": "Ettha pasiddhakāraṇamañjanādi, tannivattanepi kāraṇantaramatthādināvagamyate, tañca",
  "anya-e0812n0:1982_4": "kammaṃ, kāriyassa akāraṇattāyogatoti kāraṇantaravibhāvanā’yaṃ.",
  "anya-e0812n0:1983_0": "250. Idāni udāharati “anañji”ccādinā. He jina tava nettaṃ pakatimadhuraṃ nayanayugaḷañca",
  "anya-e0812n0:1983_1": "anañjitaṃ vilocanānaṃ kaṇhattasādhanatthaṃ lokappasiddhaañjanehi anañjitaṃ samānaṃ",
  "anya-e0812n0:1983_2": "asitaṃ bhavantarasiddhena kusalakammena nīlaṃ hoti, adharo ca arañjito kenaci rāgena",
  "anya-e0812n0:1983_3": "arañjito samāno aruṇo rattohoti, ayaṃ bhamu ca anāvañchitā kenaci vāyāmena anāmitā",
  "anya-e0812n0:1983_4": "samānā samānatā suṭṭhu ānatā hotīti. Ettha nayanaadharabhamūnaṃ kaṇharattakuṭilaguṇasādhane",
  "anya-e0812n0:1983_5": "lokappasiddhāni añjanāni kāraṇāni paṭisedhetvā nettādīnaṃ asitādibhāvakathaneneva",
  "anya-e0812n0:1983_6": "kāraṇavinimuttassa kāriyassa loke avijjamānattā atthappakaraṇādinā asitādibhāvassa",
  "anya-e0812n0:1983_7": "kāraṇaṃ nāma pubbajātiyaṃ siddhakusalakammamevāti patīyamānattā ayaṃ kāraṇantaravibhāvanā",
  "anya-e0812n0:1983_8": "nāma. Na añjitanti ca, na rañjitoti ca, na āvañchitoti ca vākyaṃ. Nasaddo pasajjapaṭisedhe",
  "anya-e0812n0:1983_9": "vattate. Saṃ sammā ānatāti viggaho.",
  "anya-e0812n0:1984": "Sābhāvikavibhāvanā",
  "anya-e0812n0:1985": "251.",
  "anya-e0812n0:1986": "Na hoti khalu dujjanya-",
  "anya-e0812n0:1987": "Mapi dujjanasaṅgame;",
  "anya-e0812n0:1988": "Sabhāvanimmalatare,",
  "anya-e0812n0:1989": "Sādhujantūna cetasi.",
  "anya-e0812n0:1990_0": "251. “Na hoti”ccādi. Dujjanehi saha saṅgame samāgame satyapi sādhujantūnaṃ sappurisānaṃ",
  "anya-e0812n0:1990_1": "sabhāvena tādisena payogena vināva nimmalatare atisayena nimmale cetasi dujjanyaṃ",
  "anya-e0812n0:1990_2": "sujanetarabhāvo na hoti tādisātisayasādhuttasamāyogatoti. Iha kiñcāpi sabhāvasaddena",
  "anya-e0812n0:1990_3": "sabbathā hetunivattanaṃ kataṃ, tathāpi yonisomanasikārāditathāvidhanimittamattheva.",
  "anya-e0812n0:1990_4": "Tathāpi loko tamanapekkhamāno, pasiddhañca kāraṇaṃ tādisamapassanto sābhāvikaṃ phalaṃ",
  "anya-e0812n0:1990_5": "voharati, tadanusārena ca sābhāvikaṃ phalaṃ vibhābyateti, ayaṃ sābhāvikaphalavibhāvanā.",
  "anya-e0812n0:1991_0": "251. “Na hoti”ccādi. Dujjanasaṅgame api dujjanehi saha vāse satipi sādhujantūnaṃ",
  "anya-e0812n0:1991_1": "sabhāvanimmalatare kiñci payogaṃ vinā pakatiyā eva atinimmale cetasi dujjanyaṃ dujjanaguṇaṃ",
  "anya-e0812n0:1991_2": "khalu ekantena na hotīti. Iha cittanimmalahetubhūtānaṃ yonisomanasikārādīnaṃ vijjamānattepi",
  "anya-e0812n0:1991_3": "lokena taṃ kāraṇaṃ anapekkhitvā aññampi pasiddhakāraṇaṃ cittanimmalakāraṇamadisvā",
  "anya-e0812n0:1991_4": "sabhāvasiddhaṃ nimmalanti vohariyamānattāteneva lokavohārānusārena “sabhāvanimmalatare”ti",
  "anya-e0812n0:1991_5": "sabbākārena kāraṇaṃ paṭisedhaṃ katvā sabhāvasiddhanimmalattasaṅkhātaphalassa pakāsitattā",
  "anya-e0812n0:1991_6": "ayaṃ sābhāvikaphalavibhāvanā nāma. Dujjanānaṃ bhāvoti ca, sassa attano bhāvoti ca,",
  "anya-e0812n0:1991_7": "tena nimmalataranti ca vākyaṃ.",
  "anya-e0812n0:1992": "252.",
  "anya-e0812n0:1993": "Janako kārako (sī.) ñāpako ceti,",
  "anya-e0812n0:1994": "Duvidhā hetavo siyuṃ;",
  "anya-e0812n0:1995": "Paṭisaṅkharaṇaṃ tesaṃ,",
  "anya-e0812n0:1996": "Alaṅkāratayo’ditaṃ.",
  "anya-e0812n0:1997_0": "252. Hetuṃ niddisati “janako”iccādinā. Janako bhāvābhāvarūpassa nibbatyādikāriyassa",
  "anya-e0812n0:1997_1": "kārako ñāpako vijjamānasseva kassaci sambandhato kutoci paṭibodhako cāti hetavo duvidhā",
  "anya-e0812n0:1997_2": "siyuṃ. Nanu kimettha asanaṃ bhūsanaṃ (?), kevalaṃ “anenetaṃ karīyatī”ti sarūpakathanamatta,",
  "anya-e0812n0:1997_3": "na tu (?) viseso tu na na tu (?) koci visesarūpo vācālaṅkāroti visesaṃ yojayati “paṭī”tiādinā.",
  "anya-e0812n0:1997_4": "Tesaṃ kāriyuppādayogīnaṃ hetūnaṃ paṭisaṅkharaṇaṃ upabrūhanaṃ visiṭṭhabhāvena pariphuṭaṃ",
  "anya-e0812n0:1997_5": "katvā yāthāvato kathanaṃ alaṅkāratāya bandhabhūsanarūpena uditaṃ abhihitaṃ visesarūpattā,",
  "anya-e0812n0:1997_6": "na panetenetaṃ karīyatīti.",
  "anya-e0812n0:1998_0": "252. Idāni hetvālaṅkāraṃ dasseti “janako”ccādinā. Janako ca kassaci “sattā asattā”ti",
  "anya-e0812n0:1998_1": "vuttassa bhāvābhāvasaṅkhātakāriyassa janakahetu ca ñāpako ca kassaci vijjamānattaṃ",
  "anya-e0812n0:1998_2": "aññena kenaci sambandhena avabodhento ñāpakahetu cāti evaṃ hetavo duvidhā siyuṃ.",
  "anya-e0812n0:1998_3": "Iha phalapakāsakahetumhi vuccamāne “iminā hetunā idaṃ phalaṃ jāta”nti sarūpakathanamattaṃ",
  "anya-e0812n0:1998_4": "vinā visesarūpālaṅkāro idha natthīti āsaṅkiya alaṅkārasarūpaviseso esoti dassetumaparaddhamāha.",
  "anya-e0812n0:1998_5": "Tesaṃ phalapakāsanakhamānaṃ hetūnaṃ paṭisaṅkharaṇaṃ visiṭṭhabhāvena pakāsaṃ katvā",
  "anya-e0812n0:1998_6": "tatvato kathanaṃ alaṅkāratāya alaṅkārasabhāvena uditaṃ pasiddhaṃ hoti, kavīhi patthitaṃ",
  "anya-e0812n0:1998_7": "vā hoti. Sāliaṅkurādīnaṃ sālibījādayo viya janyassa accantopakārako janakahetu nāma,",
  "anya-e0812n0:1998_8": "vijjamānaaggiādīnaṃ dhūmādayo viya kassaci vijjamānattañāpako ñāpakahetu nāma. Alaṅkārassa",
  "anya-e0812n0:1998_9": "bhāvo alaṅkāratā. Alaṅkāratayāti chandaṃ nissāya mattāhāni.",
  "anya-e0812n0:1999": "253.",
  "anya-e0812n0:2000": "Bhāvābhāvakiccavasā,",
  "anya-e0812n0:2001": "Cittahetuvasāpi ca;",
  "anya-e0812n0:2002": "Bhedā’nantā idaṃ tesaṃ,",
  "anya-e0812n0:2003": "Mukhamattanidassanaṃ.",
  "anya-e0812n0:2004_0": "253. Udāharati “bhāva”iccādi. Bhāvo sattā ca, abhāvo asattā ca, teyeva kiccāni tesaṃ",
  "anya-e0812n0:2004_1": "vasena ca, cittā pasiddhahetuviparītā acchariyārahā hetavo tesaṃ vasenāpi ca bhedā",
  "anya-e0812n0:2004_2": "hetuvikappā anantā anavaviyo anavadhayo (?), yato evaṃ tasmā tesaṃ hetūnaṃ idaṃ mukhamattanidassanaṃ,",
  "anya-e0812n0:2004_3": "tasmā tammukhena sakkā hetuvisese pavisitunti.",
  "anya-e0812n0:2005_0": "253. “Bhāvā”iccādi. Bhāvābhāvakiccavasā bhāvaabhāvasaṅkhatasattāasattākriyāvasena",
  "anya-e0812n0:2005_1": "ca, cittahetuvasāpi ca pasiddhahetuno viruddhena acchariyahetūnaṃ pabhedena ca, bhedā",
  "anya-e0812n0:2005_2": "hetuvisesā anantā yasmā apariyantā honti, tasmā idaṃ vakkhamānaṃ tesaṃ hetūnaṃ mukhamattanidassanaṃ",
  "anya-e0812n0:2005_3": "avasesahetūnaṃ ogāhaṇadvāramattassa nidassanaṃ hoti. Bhāvo ca abhāvo cāti ca, teyeva",
  "anya-e0812n0:2005_4": "kiccānīti ca, tesaṃ vaso bhedoti ca, cittā vicittā ca te hetavo cāti ca, tesaṃ vasoti",
  "anya-e0812n0:2005_5": "ca, mukhameva mukhamattaṃ, mukhañca taṃ vā mattaṃ sāmaññañceti ca, tassa nidassanamiti",
  "anya-e0812n0:2005_6": "ca vākyaṃ. Mattasaddo avadhāraṇe sāmaññe vā vattate.",
  "anya-e0812n0:2006": "254.",
  "anya-e0812n0:2007": "Paramatthapakāseka-",
  "anya-e0812n0:2008": "Rasā sabbamanoharā;",
  "anya-e0812n0:2009": "Munino desanā’yaṃ me,",
  "anya-e0812n0:2010": "Kāmaṃ toseti mānasaṃ.",
  "anya-e0812n0:2011": "Bhāvakicco kārakahetu.",
  "anya-e0812n0:2012_0": "254. Udāharati “paramattha”iccādi. Paramatthasabhāvassa nāmarūpādino pakāsoyeva ekaraso",
  "anya-e0812n0:2012_1": "asahāyakiccaṃ yassā sā tādisī. Sabbesaṃ mano haratīti sabbamanoharā munino ayaṃ desanā",
  "anya-e0812n0:2012_2": "me mānasaṃ cittaṃ kāmamekantena tosetīti ayaṃ bhāvakicco kārakahetu santosasattāya kāraṇato.",
  "anya-e0812n0:2013_0": "254. Idāni udāharati “paramattha”iccādinā. Paramatthapakāsekarasā nāmarūpakhandhaāyatanādiuttamatthānaṃ",
  "anya-e0812n0:2013_1": "pakāsanasaṅkhāta asahāyakiccavatī sabbamanoharā vohārānurūpena visayabhāvūpagamanena",
  "anya-e0812n0:2013_2": "sabbesaṃ manoharā munino ayaṃ desanā me mayhaṃ mānasaṃ kāmaṃ ekantena tosetīti. Buddhassa",
  "anya-e0812n0:2013_3": "dhammadesanā pubbe avijjamānassa santosassa sattāsaṅkhātasamuppādaṃ karotīti kārakahetu",
  "anya-e0812n0:2013_4": "nāma hoti. Sā ca desanā “mānasaṃ tosetī”ti ettakena adassetvā “paramatthapakāsekarasā”ti",
  "anya-e0812n0:2013_5": "savisesanaṃ katvā vuttattā alaṅkāroti abhimatā. Eko ca so raso ceti ca, paramatthapakāsoyeva",
  "anya-e0812n0:2013_6": "ekaraso ekakiccamasseti ca viggaho. Bhāvakicco bhāvasaṅkhātaṃ sattākiccaṃ katvā pavatto",
  "anya-e0812n0:2013_7": "kārakahetu janakahetu.",
  "anya-e0812n0:2014": "255.",
  "anya-e0812n0:2015": "Dhīrehi saha saṃvāsā, saddhammassā’bhiyogato;",
  "anya-e0812n0:2016": "Niggaheni’ndriyānañca, dukkhassu’pasamo siyā.",
  "anya-e0812n0:2017": "Abhāvakicco kārakahetu.",
  "anya-e0812n0:2018_0": "255. “Dhīrehi”ccādi. Dhīrehi sappaññehi saha saṃvāsā saṃsaggena ca, saddhammassa",
  "anya-e0812n0:2018_1": "sambuddhadesitassa abhiyogato abhyāsena ca, indriyānaṃ cakkhādīnaṃ niggahena visayappavattinirodharūpena",
  "anya-e0812n0:2018_2": "vijayena ca hetunā dukkhassa pañcakkhandhasaṅkhatassa anuppādanirodhasaṅkhāto upasamo",
  "anya-e0812n0:2018_3": "siyā bhaveyyāti ayaṃ abhāvakicco kārakahetu anuppādanirodhasaṅkhātassa abhāvassa kāraṇato.",
  "anya-e0812n0:2019_0": "255. “Dhīrehi”ccādi. Dhīrehi saha saṃvāsā samaggavāsena ca, saddhammassa buddhadesitassa",
  "anya-e0812n0:2019_1": "abhiyogato nirantarābhyāsena ca, indriyānaṃ cakkhuādīnaṃ niggahena rūpādiārammaṇesu",
  "anya-e0812n0:2019_2": "subhādiggahaṇassa nivāraṇena cāti imehi kāraṇehi dukkhassa khandhāyatanādikassa upasamo",
  "anya-e0812n0:2019_3": "anuppādanirodho khandhaparinibbānaṃ vā siyāti. Abhiṇhaso yogoti viggaho. Abhāvakicco",
  "anya-e0812n0:2019_4": "dukkhassa upasamasaṅkhātaṃ asattākiccaṃ katvā pavatto kārakahetu avijjamānasaṅkhātāya",
  "anya-e0812n0:2019_5": "asattāya uppādanato janakahetu nāma. Abhāvo kiccamasseti ca, kārako ca so hetu cāti",
  "anya-e0812n0:2019_6": "ca vākyaṃ. Bhāvakiccopi vuttabyatirekato ñāyati.",
  "anya-e0812n0:2020": "256.",
  "anya-e0812n0:2021": "Muninda candasaṃvādi-kantabhāvopasobhinā;",
  "anya-e0812n0:2022": "Mukheneva subodhaṃ te, manaṃ pāpābhinissaṭaṃ.",
  "anya-e0812n0:2023": "Bhāvakicco ñāpakahetu.",
  "anya-e0812n0:2024_0": "256. “Munindi”ccādi. Munindeti āmantanaṃ. Te tava candasaṃvādinā candasadisena kantabhāvena",
  "anya-e0812n0:2024_1": "upasobhinā sobhamānena mukheneva pāpehi rāgādīhi abhinissaṭaṃ byapagataṃ manaṃ cittaṃ",
  "anya-e0812n0:2024_2": "subodhaṃ suṭṭhu viññāyatīti ayaṃ bhāvakicco ñāpakahetu avabodhasattāya ñāpanato.",
  "anya-e0812n0:2025_0": "256. “Muninda”iccādi. He muninda te tava candasaṃvādikantabhāvopasobhinā candakantabhāvasadisena",
  "anya-e0812n0:2025_1": "kantabhāvena sobhamānena mukhena manaṃ tuyhaṃ cittaṃ pāpābhinissaṭaṃ rāgādīhi kilesehi",
  "anya-e0812n0:2025_2": "nikkhantanti subodhaṃ suṭṭhu viññāyatīti. Iha mukhaṃ manakantabhāvasambandhena samannāgataṃ",
  "anya-e0812n0:2025_3": "sayaṃ vijjamānameva kilesāpagamassa avabodhasattaṃ ñāpetīti bhāvakicco ñāpakahetu",
  "anya-e0812n0:2025_4": "nāma jāto. Candena abhedopacārato candalāvaṇyena saṃvādī sadisoti ca, so ca so kantabhāvo",
  "anya-e0812n0:2025_5": "ceti ca, tena upasobhitoti ca, pāpehi abhinissaṭanti ca vākyaṃ.",
  "anya-e0812n0:2026": "257.",
  "anya-e0812n0:2027": "Sādhuhatthāravindāni, saṅkocayatite kathaṃ;",
  "anya-e0812n0:2028": "Muninda caraṇadvanda-rāgabālātapo phusaṃ.",
  "anya-e0812n0:2029": "Ayuttakārī cittahetu.",
  "anya-e0812n0:2030_0": "257. “Sādhu”iccādi. Muninda te caraṇānaṃ dvandassa rāgo bālo ca so ātapo ceti rāgabālātapo",
  "anya-e0812n0:2030_1": "taruṇakiraṇasamūho lohitattādinā sādhūnaṃ hatthāravindāni kantādinā phusaṃ visārittenā’masanto",
  "anya-e0812n0:2030_2": "kathaṃ saṅkocayati makulayati, añjalipaṇāmabandhena ayuttametaṃ. Bālātapo hi padumānamummīlanahetu,",
  "anya-e0812n0:2030_3": "ayaṃ tu apubbo bālātapo yo padumāni nimīletīti anucitakāriyakāraṇā ayuttakārī cittahetu,",
  "anya-e0812n0:2030_4": "evaṃvidho viññeyyo bhāvakiccattepīti.",
  "anya-e0812n0:2031_0": "257. “Sādhu”iccādi. He muninda te tava caraṇadvandarāgabālātapo pādayugaḷassa aruṇavaṇṇasaṅkhataabhinavasūriyakiraṇo",
  "anya-e0812n0:2031_1": "sādhuhatthāravindāni sujanānaṃ karapadumāni phusaṃ attano sabbabyāpittā phusanto",
  "anya-e0812n0:2031_2": "kathaṃ saṅkocayati karasampuṭarūpena makulayatīti. Bālātapo nāma padumavikasanaṃ",
  "anya-e0812n0:2031_3": "vinā saṅkocanaṃ na karoti, eso ātapo acchariyo vicittoti gamyamānattā ayuttasaṅkocasattākaraṇato",
  "anya-e0812n0:2031_4": "ayaṃ ayuttakārī cittahetu nāma. Ayuttaṃ karotīti ca, cittañca taṃ hetu cāti ca vākyaṃ.",
  "anya-e0812n0:2032": "258.",
  "anya-e0812n0:2033": "Saṅkocayanti jantūnaṃ, pāṇipaṅkeruhāni’ha;",
  "anya-e0812n0:2034": "Munindacaraṇadvanda-nakhacandāna’maṃsavo.",
  "anya-e0812n0:2035": "Yuttakārī cittahetu.",
  "anya-e0812n0:2036_0": "258. “Saṅkocayanti”ccādi. Munindassa pādānaṃ dvande nakhā eva candā kantādinā tesaṃ",
  "anya-e0812n0:2036_1": "aṃsavo kiraṇā iha loke jantūnaṃ sattānaṃ pāṇayo eva paṅkeruhāni kantādinā saṅkocayanti",
  "anya-e0812n0:2036_2": "paṇāmakaraṇasampuṭarūpena milīyantīti milāyayantīti (?) yuttakārī cittahetu candato",
  "anya-e0812n0:2036_3": "paṅkajasaṅkocassa ucitattā. Vuttanayepīti.",
  "anya-e0812n0:2037_0": "258. “Saṅko”iccādi. Munindacaraṇadvandanakhacandānaṃ sambuddhassa pādadvande nakhāvalisaṅkhātānaṃ",
  "anya-e0812n0:2037_1": "candānaṃ aṃsavo raṃsayo iha loke jantūnaṃ pāṇipaṅkeruhāni saṅkocayanti karasampuṭākārena",
  "anya-e0812n0:2037_2": "saṅkocayanti makulaṃ karontīti. Candakiraṇehi kattabbāya eva padumasaṅkocasattāya",
  "anya-e0812n0:2037_3": "katattā ca, pakaticandakiraṇakattabbakiccassa candamarīcisamānaaññādiṭṭhapubbavicitraaṃsūhi",
  "anya-e0812n0:2037_4": "katattā ca ayaṃ yuttakārī cittahetu nāma. Pāṇayo ca te paṅkeruhāni ceti ca, munindassa",
  "anya-e0812n0:2037_5": "caraṇadvandamiti ca, tasmiṃ nakhānīti ca, teva candāti ca vākyaṃ.",
  "anya-e0812n0:2038": "259.",
  "anya-e0812n0:2039": "Uddiṭṭhānaṃ padatthānaṃ, anuddeso anudeso (?) yathākkamaṃ;",
  "anya-e0812n0:2040": "Saṅkhyāna’miti niddiṭṭhaṃ, yathāsaṅkhyaṃ kamopi ca.",
  "anya-e0812n0:2041_0": "259. Kamaṃ vivaritumupakkamati “uddiṭṭhāna”miccādi. Uddiṭṭhānaṃ pubbe vuttānaṃ padatthānaṃ",
  "anya-e0812n0:2041_1": "vatthūnaṃ kesañci yathākkamaṃ uddesakkamānatikkamena anuddeso puna atthantaraniddesanayena",
  "anya-e0812n0:2041_2": "anukathanaṃ kathanaṃ (?) “saṅkhyāna”mityapi ca, “yathāsaṅkhya”mityapi ca niddiṭṭhaṃ",
  "anya-e0812n0:2041_3": "vuttaṃ. Vidheyyattā tesaṃ padhānattamiti tadapekkhāya napuṃsakattaṃ, anuvaditabbattānuddesassāppadhānattamiti",
  "anya-e0812n0:2041_4": "na pulliṅgapariggaho. “Kamo”iccapi niddiṭṭhoti liṅgavipariṇāmo.",
  "anya-e0812n0:2042_0": "259. Idāni kamālaṅkāraṃ uddisati “uddiṭṭhāna”miccādinā. Uddiṭṭhānaṃ paṭhamakathitānaṃ",
  "anya-e0812n0:2042_1": "padatthānaṃ yathākkamaṃ uddiṭṭhakkamamanatikkamma anuddeso atthantaraṃ nissāya punakathanaṃ",
  "anya-e0812n0:2042_2": "“saṅkhyāna”miti ca, “yathāsaṅkhya”miti ca niddiṭṭhaṃ, kamopi ca niddiṭṭho. Ettha",
  "anya-e0812n0:2042_3": "pasiddhaṃ anuddesaṃ pubbaddhena anuvaditvā appasiddhaṃ kamampi kamapariyāyaṃ saṅkhyānayathāsaṅkhyadvayampi",
  "anya-e0812n0:2042_4": "aparaddhena vidadhāti. Ettha vidhātabbaṃ dassetuṃ anuvādassa āhariyamānattā anuvādo",
  "anya-e0812n0:2042_5": "appadhāno, vidhātabbo padhāno. Yañhi vidhātabbaṃ, taṃ padhānaṃ, itaramappadhānanti",
  "anya-e0812n0:2042_6": "iminā kāraṇena vuccati. Tasmā “niddiṭṭha”nti “saṅkhyānaṃ, yathāsaṅkhya”nti dvayaṃ",
  "anya-e0812n0:2042_7": "apekkhāya (tassa appadhānattā) idaṃ padadvayaṃ sīhaḷabyākhyāyaṃ na dissati napuṃsakaṃ",
  "anya-e0812n0:2042_8": "hoti. “Kamo”ti apekkhāya “niddiṭṭho”ti pulliṅgo hoti. Appadhāno anuddesoti nāpekkhati.",
  "anya-e0812n0:2042_9": "Kamamanatikkammāti ca, saṅkhyāya anabhikkamoti ca vākyaṃ.",
  "anya-e0812n0:2043": "260.",
  "anya-e0812n0:2044": "Ālāpahāsalīlāhi, muninda vijayā tava;",
  "anya-e0812n0:2045": "Kokilā kumudāni co-pasevante vanaṃ jalaṃ.",
  "anya-e0812n0:2046_0": "260. Tamudāharati “ālāpi”ccādinā. Muninda tava ālāpahāsā ca tesaṃ līlāhi, uddesoyaṃ.",
  "anya-e0812n0:2046_1": "Vijayā kokilakumudānaṃ parābhavena kokilā karavīkā kumudāni ca, yathoddesamanuddesoyaṃ",
  "anya-e0812n0:2046_2": "vuttāpekkhāya. Vakkhamānāpekkhāya tu ayampi uddesova, “kokilā vanaṃ, kumudāni jala”miti",
  "anya-e0812n0:2046_3": "yathoddesamanuddesoyaṃ. Upasevante iva nissayanti maññe. Iti vatthuto eva sambhavo",
  "anya-e0812n0:2046_4": "iveti parikappate. Yajjevaṃ parikappanāya kathaṃ yathāsaṅkhyanti ce? Atroccate –",
  "anya-e0812n0:2046_5": "yatthālaṅkārantaramapi patīyate. Tatthuddesānurūpānuddesasambhave saṅkhyānamevālaṅkāro",
  "anya-e0812n0:2046_6": "voharīyate tasseva mukhyato vattumicchitattā. Yatthālaṅkārantaraṃ na gamyate, tattha",
  "anya-e0812n0:2046_7": "accantameva kamoti viññeyyaṃ.",
  "anya-e0812n0:2047_0": "260. Udāharati “ālāpi”ccādinā. He muninda te tava ālāpahāsalīlāhi madhurasaralīlāhi",
  "anya-e0812n0:2047_1": "saddhiṃ mandahasitalīlāhi sañjātā vijayā jayahetu kokilā karavīkā ca kumudāni keravāni",
  "anya-e0812n0:2047_2": "ca vanaṃ jalañca kamena upasevante iva nissayaṃ karontīti maññeti. Ettha “ālāpahāsalīlāhī”ti",
  "anya-e0812n0:2047_3": "uddeso, “kokilā kumudānī”ti vuttāpekkhāya anuddeso, “vanaṃ jala”nti vakkhamānāpekkhāya",
  "anya-e0812n0:2047_4": "uddesova hoti, tatvato īdisavijayena kokilādīnaṃ vanādinissayakāraṇābhāvato ivasaddapayogena",
  "anya-e0812n0:2047_5": "niddiṭṭho. Evaṃ sati ayaṃ parikappanā na bhavati. Kasmā? Nānālaṅkārasannipāte sati",
  "anya-e0812n0:2047_6": "yo yo alaṅkāro vattunā icchito, tasseva mukhyato voharīyamānattā. Evaṃ parikappanālaṅkārasaṃsagge",
  "anya-e0812n0:2047_7": "satipi uddesakkamena dassitassa anuddesassa mukhyattā ayaṃ kamālaṅkāro nāma. Īdisaññampi",
  "anya-e0812n0:2047_8": "evameva daṭṭhabbaṃ. Ālāpo ca hāso ceti ca, tesaṃ līlāyoti ca viggaho.",
  "anya-e0812n0:2048": "261.",
  "anya-e0812n0:2049": "Siyā piyataraṃ nāma, attharūpassa kassaci;",
  "anya-e0812n0:2050": "Piyassā’tisayene’kaṃ, yaṃ hoti paṭipādanaṃ.",
  "anya-e0812n0:2051": "261. Piyataramāharati “siyā”iccādinā. Atisayena piyassa kassaci attharūpassa abhidheyyasabhāvassa yaṃ paṭipādanamākhyānaṃ hoti, etaṃ piyataraṃ nāma siyā.",
  "anya-e0812n0:2052_0": "261. Idāni piyatarālaṅkāraṃ dasseti “siyā”iccādinā, atisayena piyassa kassaci attharūpassa",
  "anya-e0812n0:2052_1": "abhidheyyasabhāvassa yaṃ paṭipādanaṃ kathanaṃ hoti, etaṃ paṭipādanaṃ piyataraṃ nāma",
  "anya-e0812n0:2052_2": "piyatarālaṅkāro nāma hoti. Atisayena piyanti ca, attho eva rūpaṃ sabhāvoti ca vākyaṃ.",
  "anya-e0812n0:2053": "262.",
  "anya-e0812n0:2054": "Pīti yā me samuppannā, santa sandassanā tava;",
  "anya-e0812n0:2055": "Kālenā’yaṃ bhave pīti, taveva puna dassanā.",
  "anya-e0812n0:2056_0": "262. Udāharati “pīti”ccādi. Santa sappurisa mahāmuni tava sandassanā cakkhupathāpāthamattena",
  "anya-e0812n0:2056_1": "madhurakathāsavanā yā pīti me mama samuppannā, ayaṃ pīti kālena īdisena sukhena sukhaṇane",
  "anya-e0812n0:2056_2": "(?) taveva nāññassa kassaci, ko hi nāmoñño tavādisoti, puna dassanā bhaveyyāti.",
  "anya-e0812n0:2057_0": "262. “Pīti”ccādi. He santa sappurisa tathāgata tava sandassanā mama nette āpāthagamanato",
  "anya-e0812n0:2057_1": "yā pīti me samuppannā, ayaṃ pīti kālena īdisakkhaṇena tayā sadisassa aññassābhāvā",
  "anya-e0812n0:2057_2": "taveva puna dassanā dassanato bhaveti. Ettha pītiyā’tisayahetubhūtaṃ atiiṭṭhārammaṇañca",
  "anya-e0812n0:2057_3": "dassane atigedhañca pakāsanena atipītīti padatthaṃ atipiyaṃ pībhipadatthaṃ (ka.),",
  "anya-e0812n0:2057_4": "pakāsitaṃ hoti. “Ayaṃ pīti bhave”ti pubbakāle uppannapītiyā punāsambhavato taṃsadisāyeva",
  "anya-e0812n0:2057_5": "pīti gahitā yathā “soyeva vaṭṭako vaddhako, tāniyeva osadhānī”ti.",
  "anya-e0812n0:2058": "263.",
  "anya-e0812n0:2059": "Vaṇṇiteno’pamānena, vutyā’dhippetavatthuno;",
  "anya-e0812n0:2060": "Samāsavutti nāmā’yaṃ, atthasaṅkheparūpato.",
  "anya-e0812n0:2061_0": "263. Samāsavuttiṃvattumāha “vaṇṇiteni”ccādi. Vaṇṇitena pasaṃsitena upamānena adhippetassa",
  "anya-e0812n0:2061_1": "manasi nihitassa vatthuno atthassa vutyā kathanena ayaṃ vuttalakkhaṇā samāsavutti",
  "anya-e0812n0:2061_2": "nāma. Kasmā? Atthassa vattumicchitassa saṅkhepo saṅkhipitvā kathanaṃ rūpaṃ sabhāvo,",
  "anya-e0812n0:2061_3": "tasmā tatoyamanvatthasaññā saṅkhepavutti samāsavuttīti katvā. Kasmā? Ayaṃ guṇībhūtā",
  "anya-e0812n0:2061_4": "sakatthā atthantaraṃ vidadhāti, na tu sakatthapadhānā.",
  "anya-e0812n0:2062_0": "263. Idāni samāsavuttiṃ niddisati “vaṇṇite”ccādinā. Vaṇṇitena pasaṃsitena upamānena",
  "anya-e0812n0:2062_1": "upamānavatthunā karaṇabhūtena adhippetavatthuno icchitatthassa vutyā kathanena atthasaṅkheparūpato",
  "anya-e0812n0:2062_2": "vattumicchitatthassa saṅgaharūpattā ayaṃ yathāvuttalakkhaṇā samāsavutti nāma hoti.",
  "anya-e0812n0:2062_3": "Ettha vattumicchitatthaṃ saṅgahetvā manasi katvā tassa upamābhūtatthassa vaṇṇanāya",
  "anya-e0812n0:2062_4": "manasi katassa pakāsanato ayaṃ samāsavutti nāma. Etissā padābhihito sakattho appadhāno,",
  "anya-e0812n0:2062_5": "gammamānattho pana padhāno hoti. Adhippetañca taṃ vatthu ceti ca, samāsena saṅkhepena",
  "anya-e0812n0:2062_6": "vutti kathanamiti ca, saṅkhepoyeva rūpaṃ sarūpanti ca, atthassa saṅkheparūpanti ca viggaho.",
  "anya-e0812n0:2063": "264.",
  "anya-e0812n0:2064": "Sā’yaṃ visesyamattena, bhinnā’bhinnavisesanā;",
  "anya-e0812n0:2065": "Attheva aparāpya’tthi, bhinnābhinnavisesanā.",
  "anya-e0812n0:2066_0": "264. Tassā pabhedaṃ dasseti “sāya”miccādinā. Sā ayaṃ samāsavutti yaṃkiñci vatthu",
  "anya-e0812n0:2066_1": "sāmaññākārappatītaṃ “īdisamidaṃ nāññathā”ti kutoci byavacchijjate kenaci guṇādinā",
  "anya-e0812n0:2066_2": "vavatthāpīyate, taṃ visesyaṃ, tameva mattaṃ visesanabhedabyavacchedato, tena. Bhinnā",
  "anya-e0812n0:2066_3": "atulyā avayavadhammassa samudāye vattanato. Abhinnaṃ tulyākāraṃ visesanaṃ yassaṃ",
  "anya-e0812n0:2066_4": "sā abhinnavisesanāpi attheva. Aparāpyatthi, na kevalaṃ sāyeva. Kīdisī? Bhinnañca",
  "anya-e0812n0:2066_5": "abhinnañca visesanaṃ yassanti bhinnābhinnavisesanā. Visesyaṃ tu bhinnanti.",
  "anya-e0812n0:2067_0": "264. Idāni tassā samāsavuttiyā bhedaṃ dasseti “sāya”miccādinā. Sā ayaṃ samāsavutti",
  "anya-e0812n0:2067_1": "visesyamattena guṇādisadisadhammena karaṇabhūtena kenaci upamānavatthunā manasi kataṃ",
  "anya-e0812n0:2067_2": "“idaṃ upameyyavatthu īdisa”nti sāmaññāvatthato visuṃ katavisesyena bhinnā visuṃ jātā,",
  "anya-e0812n0:2067_3": "tattakena atulyā vā, abhinnavisesanā tulyavisesanayuttā attheva bhinnābhinnavisesanā",
  "anya-e0812n0:2067_4": "atulyatulyavisesanayuttā bhinnavisesyayuttā aparāpi atthi. Evaṃ samāsavutti dvidhā",
  "anya-e0812n0:2067_5": "hoti. Visesyameva mattamiti ca, avayavena sambhavabhedasabhāvassa samudāyepi pavattattā",
  "anya-e0812n0:2067_6": "bhinnāti vuttā. Abhinnāni visesanāni yassamiti ca, bhinnāni ca abhinnāni ceti ca,",
  "anya-e0812n0:2067_7": "tāni visesanāni yassamiti ca viggaho.",
  "anya-e0812n0:2068": "Abhinnavisesana",
  "anya-e0812n0:2069": "265.",
  "anya-e0812n0:2070": "Visuddhāmatasandāyī,",
  "anya-e0812n0:2071": "Pasattharatanālayo;",
  "anya-e0812n0:2072": "Gambhīro cā’ya’mambhodhi,",
  "anya-e0812n0:2073": "Puññenā’pādito puññenāsādito (sī.) mayā.",
  "anya-e0812n0:2074_0": "265. Ubhayamudāharati “visuddha”iccādinā. Ayamambhodhi sāgaro puññena cirānucitakusalamūlena",
  "anya-e0812n0:2074_1": "hetunā mayā āpādito patto, kīdiso? Visuddhaṃ lokavohārato devāsurānaṃ mathane visenāsammissattā",
  "anya-e0812n0:2074_2": "amataṃ pīyūsaṃ sandadātīti visuddhāmatasandāyī, ambhodhi. Visuddhaṃ dosalesenāpyasamphuṭṭhattā",
  "anya-e0812n0:2074_3": "accantanimmalaṃ amataṃ maraṇābhāvena amatasaṅkhātaṃ nibbānadhātuṃ sandadāti upadesakabhāvenāti",
  "anya-e0812n0:2074_4": "visuddhāmatasandāyī, saddhammo. Pasatthāni niravajjattā ratanāni muttāmaṇiādīni,",
  "anya-e0812n0:2074_5": "tesaṃ ālayo pavattiṭṭhānaṃ, ambhodhi. Pasatthāni buddhādīhi anekadhā, vaṇṇitāni ratanāni",
  "anya-e0812n0:2074_6": "sattatiṃsabodhipakkhiyadhammasaṅkhatāni, tesaṃ ālayo, saddhammo. Gambhīro ca agādhattā",
  "anya-e0812n0:2074_7": "sāgaro saddhammo ca ayamāpāditoti pakataṃ. Ayaṃ visesyamattabhinnā abhinnavisesanā",
  "anya-e0812n0:2074_8": "visesyassa ambhodhino vivacchitā saddhammā bhinnattā, visuddhāmatasandāyittādino",
  "anya-e0812n0:2074_9": "ca visesanassa vuttena pakārenābhinnattāti.",
  "anya-e0812n0:2075_0": "265. Idāni udāharati “visuddhā”iccādinā. Visuddhāmatasandāyī lokavohārato devāsurānaṃ",
  "anya-e0812n0:2075_1": "samuddamathane visena amissattā visuddhabhūtapīyūsadāyako, upamābhūtasamuddavaṇṇanāya",
  "anya-e0812n0:2075_2": "buddhiyaṃ vattamānassa saddhammassa pakāsanato visuddhāmatasandāyī kāmāmisādidosalavenāpi",
  "anya-e0812n0:2075_3": "amissitattā atinimmalaṃ jarāmaraṇarahitaṃ nibbānaṃ upadesadānena veneyyānaṃ dāyako,",
  "anya-e0812n0:2075_4": "pasattharatanālayo niddosattā pasatthānaṃ muttāmaṇiādīnaṃ ratanānaṃ pavattiṭṭhānabhūto",
  "anya-e0812n0:2075_5": "samuddapakkhe, saddhammapakkhe pana pasattharatanālayo buddhādīhi pasatthānaṃ sattatiṃsabodhipakkhiyadhammasaṅkhataratanānaṃ",
  "anya-e0812n0:2075_6": "pavattidesabhūto, gambhīro pakatiyāyeva agādho, ekattanayādicatubbidhanayehi gambhīro",
  "anya-e0812n0:2075_7": "ayaṃ ambhodhi ca eso samuddo ca, cittena gahitasaddhammo ca puññena bhavantaropacitakusalakammena",
  "anya-e0812n0:2075_8": "mayā āpādito pattoti visesyabhūtassa ambhodhino vattumicchitasaddhammato bhinnattā",
  "anya-e0812n0:2075_9": "ca, “visuddhāmatasandāyī”ti iccādikānaṃ visesanānaṃ ubhayavisesyepi yathāvuttanayena",
  "anya-e0812n0:2075_10": "abhinnattā ca ayaṃ samāsavutti visesyamattena bhinnā abhinnavisesanā hoti.",
  "anya-e0812n0:2076": "Bhinnābhinnavisesana",
  "anya-e0812n0:2077": "266.",
  "anya-e0812n0:2078": "Icchitatthapado sāro,",
  "anya-e0812n0:2079": "Phalapupphopasobhito;",
  "anya-e0812n0:2080": "Sacchāyo’ya’mapubbova,",
  "anya-e0812n0:2081": "Kapparukkho samuṭṭhito.",
  "anya-e0812n0:2082_0": "266. “Icchite”ccādi. Ayamapubbova vuttaguṇayogena acchariyarūpattā kapparukkho samuṭṭhito,",
  "anya-e0812n0:2082_1": "kīdiso? Icchitaṃ lokiyaṃ yaṃ kiñci atthaṃ padadātīti icchitatthapado, kapparukkho.",
  "anya-e0812n0:2082_2": "Icchitaṃ lokiyalokuttaraṃ yaṃ kiñci atthaṃ padadātīti icchitatthapado, jino. Sāro",
  "anya-e0812n0:2082_3": "seṭṭho, kapparukkho jino ca. Phalāni pupphāni, tehi upasobhito, kapparukkho. Saha",
  "anya-e0812n0:2082_4": "chāyāya candasūriyālokavilomarūpāya vattate sacchāyo, kapparukkho. Jino tu pubbe",
  "anya-e0812n0:2082_5": "vuttāya kāyakantādirūpāya chāyāya yuttoti sacchāyoti. Ayaṃ visesyamattabhinnā bhinnābhinnavisesanā",
  "anya-e0812n0:2082_6": "jinato visesyassa kapparukkhassa bhinnattā, phalapupphopasobhitatthassa kapparukkheyeva",
  "anya-e0812n0:2082_7": "sambhavā, icchitatthapadatthassa sāratāya sacchāyatāya ubhayattheva bhāvato vuttavidhināti.",
  "anya-e0812n0:2083_0": "266. “Icchitatthi”ccādi. Icchitatthapado sattehi icchitānaṃ lokiyaaviññāṇakavatthābharaṇādīnaṃ",
  "anya-e0812n0:2083_1": "dāyako kapparukkhavaṇṇanāya citte patiṭṭhitassa jinapadatthassa kathetukāmatāya icchitatthapado",
  "anya-e0812n0:2083_2": "sattehi patthitānaṃ lokiyalokuttarānaṃ sakalatthānaṃ anurūpavasena tesaṃ tesaṃ sattānaṃ",
  "anya-e0812n0:2083_3": "dāyako, sāro rukkhesu īdisarukkhassābhāvato uttamo, sāro sadevakādisattalokesu tādisasattavisesābhāvato",
  "anya-e0812n0:2083_4": "uttamo, phalapupphopasobhito kappaddumānurūpaphalehi pupphehi ca upasobhito, sacchāyo",
  "anya-e0812n0:2083_5": "candasūriyālokehi āvaraṇīyarukkhacchāyāya samannāgato, sacchāyo nīlapītādichabbidharaṃsijālehi",
  "anya-e0812n0:2083_6": "samannāgato, apubbo pubbe asañjāto ayaṃ kapparukkho eso paccakkho kappapādapo samuṭṭhito",
  "anya-e0812n0:2083_7": "sattānaṃ puññānubhāvena loke pātubhūtoti. Vattumicchitatthajinapadatthato visesyassa",
  "anya-e0812n0:2083_8": "kapparukkhassa bhinnattā ca, icchitatthadānasārabhāvasacchāyasaṅkhatānaṃ visesanānaṃ",
  "anya-e0812n0:2083_9": "ubhayasādhāraṇattā ca, phalapupphopasobhitatāya rukkhasseva visesanattā ca ayaṃ samāsavutti",
  "anya-e0812n0:2083_10": "visesyabhinnāva bhinnābhinnavisesanā hoti. Icchito ca so attho ceti ca, taṃ padadātīti",
  "anya-e0812n0:2083_11": "ca, phalapupphehi upasobhitoti ca, saha chāyāya vattamānoti ca vākyaṃ.",
  "anya-e0812n0:2084": "267.",
  "anya-e0812n0:2085": "Sāgarattena saddhammo,",
  "anya-e0812n0:2086": "Rukkhatteno’dito jino;",
  "anya-e0812n0:2087": "Sabbe sādhāraṇā dhammā,",
  "anya-e0812n0:2088": "Pubbatrā’ññatra tu’ttayaṃ.",
  "anya-e0812n0:2089_0": "267. Tadubhayaṃ vivarati “sāgaratteni”ccādinā. Saddhammo sambuddhabhāsito sāgarattena",
  "anya-e0812n0:2089_1": "sāgaraguṇasadisattā sāgararūpena uditoti sambandho, kittitoti attho. Jino rukkhattena",
  "anya-e0812n0:2089_2": "yathāvuttanayena udito taṃ patto anupekkhitassa kakkhavuttiyā ambhodhiādisaddānaṃ.",
  "anya-e0812n0:2089_3": "Pakaraṇādinā tu tathā patītyudayo, aññathā kathaṃ ambhodhiādisaddānaṃ dhammādisacchāyakattaṃ",
  "anya-e0812n0:2089_4": "siyā. Bhedo tu ayaṃ pubbatra “visuddhāmatasandāyi”ccādike sabbe ye keci tatropāttā",
  "anya-e0812n0:2089_5": "visuddhāmatasandāyittādayo sādhāraṇā tulyā dhammā visesanāni ubhayatrāpi sambhavā,",
  "anya-e0812n0:2089_6": "aññatra tu anantaravutta “icchitatthapado”iccādo pana tayaṃ sādhāraṇaṃ dvayaṃ sādhāraṇañca",
  "anya-e0812n0:2089_7": "(ka.), asādhāraṇañca visesanaṃ vuttanayeneti.",
  "anya-e0812n0:2090_0": "267. Idāni tehi dvīhi samāsavuttehi vuttatthadvayaṃ pakāseti “sāgari”ccādinā. Sāgarattena",
  "anya-e0812n0:2090_1": "sāgararūpena saddhammo sammāsambuddhena desitapariyattisaddhammo udito kathito, rukkhattena",
  "anya-e0812n0:2090_2": "jino udito. Sāgarakapparukkhādisaddā attano abhidheyyabhūtasāgararukkhādike atthe",
  "anya-e0812n0:2090_3": "mukhyabhāvena apavattitvā buddhiyaṃ pavattaatthassāpi sādhāraṇabhūtavisesanapariggahena",
  "anya-e0812n0:2090_4": "gammamāne vattumicchitasaddhammajinapadattheyeva pakaraṇādito tādisaatthappatītiyāsambhavato",
  "anya-e0812n0:2090_5": "mukhyabhāvena pavattantīti adhippāyo. Tathā hi yadi ete mukhyatthena na pavattanti,",
  "anya-e0812n0:2090_6": "ambhodhikapparukkhasaddā saddhammajinapadatthe kathaṃ pakāsentīti tesu dvīsu udāharaṇesu",
  "anya-e0812n0:2090_7": "pubbatra “visuddhāmatasandāyī”iccādipubbudāharaṇe sabbe dhammā “visuddhāmatasandāyī”ti",
  "anya-e0812n0:2090_8": "sabbe visesanadhammā sādhāraṇā ambhodhisaddhammānaṃ samānā, aññatra tu “icchitatthapado”tiādike",
  "anya-e0812n0:2090_9": "aññasmiṃ udāharaṇe pana tayaṃ “icchitatthapado, sāro, sacchāyo”ti visesanattayaṃ",
  "anya-e0812n0:2090_10": "sādhāraṇaṃ. Phalapupphopasobhitabhāvo pana rukkhāveṇiko, “apubbo”iccādikaṃ visesanameva.",
  "anya-e0812n0:2090_11": "Tathā hi iminā rukkhadhammabhūto koci viseso pakāsito na hotīti visesanattaṃ aññesuyeva vuttaṃ.",
  "anya-e0812n0:2091": "268.",
  "anya-e0812n0:2092": "Vatthuno’ññappakārena, ṭhitā vutti tadaññathā;",
  "anya-e0812n0:2093": "Parikappīyate yattha, sā hoti parikappanā.",
  "anya-e0812n0:2094_0": "268. Parikappanaṃ parikappeti “vatthuno”ccādinā. Vatthuno sajīvassa nijjīvassa vā",
  "anya-e0812n0:2094_1": "vutti avatthā aññappakārena vattumicchitappakārāpekkhāya aññeneva rūpena ṭhitā, tasseva",
  "anya-e0812n0:2094_2": "tato yathāvaṭṭhitappakārato aññathā aññena pakārena parikappīyate yattha vuttiyaṃ,",
  "anya-e0812n0:2094_3": "sā parikappanā hoti, parikappīyate aññathā karīyate vatthuṭṭhiti etissanti katvā.",
  "anya-e0812n0:2095_0": "268. Idāni parikappanaṃ dasseti “vatthuno”iccādinā. Vatthuno yassa kassaci saviññāṇakaaviññāṇakapadatthassa",
  "anya-e0812n0:2095_1": "vutti pavatti aññappakārena kappanīyappakārato aññena vijjamānappakārena ṭhitā pavattamānā,",
  "anya-e0812n0:2095_2": "tadaññathā tato vijjamānappakārato aññenāvijjamānappakārena yattha vuttiyaṃ parikappīyate,",
  "anya-e0812n0:2095_3": "sā parikappanā nāma hoti. Parikappīyate aññathā karīyate vatthuṭṭhiti etissamiti viggaho.",
  "anya-e0812n0:2096": "269.",
  "anya-e0812n0:2097": "Upamābbhantarattena, kiriyādivasena ca;",
  "anya-e0812n0:2098": "Kameno’dāharissāmi, vividhā parikappanā.",
  "anya-e0812n0:2099": "269. Bhedaṃ tassā dasseti “upamā”iccādinā. Upamā abbhantare yassā, tassā bhāvo, tena ca, kiriyādivasena ca vividhā nānappakārā parikappanā idāni kamena udāharissāmi.",
  "anya-e0812n0:2100_0": "269. Idāni tassa bhedaṃ dasseti “upamābbhantare”ccādinā. Upamābbhantarattena upamāya",
  "anya-e0812n0:2100_1": "abbhantare vijjamānattā ca kiriyādivasena ca vividhā parikappanā kamena udāharissāmi.",
  "anya-e0812n0:2100_2": "Upamā abbhantare assā parikappanāyeti ca, tassā bhāvoti ca, aneke vidhā pakārā yāsamiti ca viggaho.",
  "anya-e0812n0:2101": "Upamābbhantaraparikappanā",
  "anya-e0812n0:2102": "270.",
  "anya-e0812n0:2103": "Icchābhaṅgāturā’sīnā,",
  "anya-e0812n0:2104": "Tā’tiniccala’maccharā;",
  "anya-e0812n0:2105": "Vasaṃ nentīva dhīraṃ taṃ,",
  "anya-e0812n0:2106": "Tadā yogābhiyogato.",
  "anya-e0812n0:2107_0": "270. Udāharati “icchā”iccādi. Icchābhaṅgena “buddhaṃ bhagavantaṃ vase vattessāmā”ti",
  "anya-e0812n0:2107_1": "bodhimūle katābhilāsavināsena āturā dukkhitā atiniccalasabhāvappattā atiniccalaṃ",
  "anya-e0812n0:2107_2": "nāsikagge nayane katānatāvasena accantamakriyamāsīnā nisinnā tā accharā yoginisaṅkāsā",
  "anya-e0812n0:2107_3": "māraṅganāti yathāvaṭṭhitāya sacetanānaṃ māraṅganālakkhaṇānaṃ māraṅganāvalakkhaṇānaṃ",
  "anya-e0812n0:2107_4": "(ka.) vatthūnaṃ vutti vuttā, sāyamaññathā parikappīyate. Dhīraṃ devaṅganānampi siṅgārabhāvopacaritavilāsātisayenāpi",
  "anya-e0812n0:2107_5": "akampattā. Taṃ bhagavantaṃ. Yogo mantānuṭṭhānaṃ, tattha abhiyogato yuñjanena vasamattano",
  "anya-e0812n0:2107_6": "āyattabhāvaṃ tadā nentīva vahanti maññeti. Ettha iva saddasutiyā upamāsandeho na",
  "anya-e0812n0:2107_7": "kātabbo, savasānayanamakubbantiyo māraṅganā vasaṃ nentīvāti parikappīyante. Hoti ca–",
  "anya-e0812n0:2108": "“Vasaṃ nentīva dhīra”nti, nayane no’pamānatā;",
  "anya-e0812n0:2109": "Na hi kattukriyāya’tthi, upamānopameyyatāti.",
  "anya-e0812n0:2110_0": "Kriyāparikappattepi ayamupamābbhantarā parikappanā, na kevalakriyāparikappanā māraṅganānamacalopavesanassa",
  "anya-e0812n0:2110_1": "yogābhiyogena sāmyasandassanato, tathābhūtāya copavesanakriyāya dhīrassāpi tādisassa",
  "anya-e0812n0:2110_2": "bhagavato avasānayanattanti parikappanatoti.",
  "anya-e0812n0:2111_0": "270. Idāni udāharati “icchā”iccādinā. Icchābhaṅgāturā ajapālanigrodhamūle nisinnaṃ",
  "anya-e0812n0:2111_1": "bhagavantaṃ “palobhessāmā”ti māraṅganā attanāyeva katāya icchāya anibbattiyā pīḷitā,",
  "anya-e0812n0:2111_2": "atiniccalaṃ hutvā nāsikagge patitadiṭṭhehi samannāgatānaññavuttiyā kriyantaravirahato.",
  "anya-e0812n0:2111_3": "Āsīnā jhāyamānā nisinnā tā accharā yoginisadisā taṇhāaratiragāsaṅkhātā māraṅganāyo",
  "anya-e0812n0:2111_4": "dhīraṃ siṅgārādhippāyena katānekalīlāvilāsenāpi akampamānaṃ taṃ bhagavantaṃ yogābhiyogato",
  "anya-e0812n0:2111_5": "mantajappanasaṅkhātayoge yuñjanena vasaṃ attano vasaṃ tadā attano parājitakāle nentīva",
  "anya-e0812n0:2111_6": "pāpenti maññeti. Ettha pubbaddhena māraṅganāsaṅkhātasajīvapadatthānaṃ vijjamānappakāraṃ",
  "anya-e0812n0:2111_7": "dassitaṃ. Puna aparaddhena tesameva avijjamānayogābhiyogena vasīkaraṇaṃ kappitaṃ.",
  "anya-e0812n0:2111_8": "Māraṅganānaṃ niccalanisajjāya yoginīnaṃ mantajjhayanasadisattā māraṅganānaṃ yoginīnaṃ",
  "anya-e0812n0:2111_9": "upamānopameyyattaṃ sāmatthiyā gamyateti esā upamābbhantaraparikappanā nāma. “Nenti",
  "anya-e0812n0:2111_10": "ivā”ti payoge katepi kriyāparikappanaṃ na hoteva. Icchāya bhaṅgoti ca, tena āturāti",
  "anya-e0812n0:2111_11": "ca, niggataṃ calaṃ calanaṃ asmā āsanasmāti ca, atisayena niccalanti ca, kriyāvisesanaṃ,",
  "anya-e0812n0:2111_12": "yoge abhiyogoti ca vākyaṃ.",
  "anya-e0812n0:2112": "“Nenti ivā”ti idha ivasaddasutiyā upamājotanatthaṃ ceti saṃsayo na kātabbo, sādhammasaṅkhātaguṇavisesassa sambandhe asati kriyāmattassa upamābhāvato. Vuttaṃ hi–",
  "anya-e0812n0:2113": "“Vasaṃ nentīva dhīra”nti, nayena no’pamānatā;",
  "anya-e0812n0:2114": "Na hi kattukriyāya’tthi, upamānopameyyatāti.",
  "anya-e0812n0:2115_0": "“Vasaṃ nentīva dhīra”nti ettha nayane gamyamāne pāpane upamānatā upamānabhāvo natthi,",
  "anya-e0812n0:2115_1": "hi tatheva, kattukriyāya kattusambandhiyā kriyāya upamānopameyyatā upamānabhāvo upameyyabhāvo",
  "anya-e0812n0:2115_2": "natthīti ayaṃ hetthattho.",
  "anya-e0812n0:2116": "Kriyāparikappanā",
  "anya-e0812n0:2117": "271.",
  "anya-e0812n0:2118": "Gajaṃ māro samāruḷho, yuddhāya’ccanta’munnataṃ;",
  "anya-e0812n0:2119": "Magga’manvesati nūna, jinabhīto palāyituṃ.",
  "anya-e0812n0:2120_0": "271. “Gaja”miccādi. Yuddhāya accantamatisayena unnatamuccaṃ gajaṃ hatthiṃ samāruḷho",
  "anya-e0812n0:2120_1": "māro vasavattī taṃ jinātīti atthena jinato bhīto palāyituṃ kiñci nilīyanaṭṭhānaṃ",
  "anya-e0812n0:2120_2": "maggaṃ pathaṃ anvesati nūna maññe. Iti kriyāparikappanā ārohanakriyāya maggamanvesanatthanti parikappitattā.",
  "anya-e0812n0:2121_0": "271. “Gaja”miccādi. Yuddhāya yuddhatthaṃ accantaṃ atisayena unnataṃ diyaḍḍhasatayojanāyāmānurūpauccaguṇasamannāgataṃ",
  "anya-e0812n0:2121_1": "gajaṃ girimekhalaṃ samāruḷho māro jinā bhīto palāyituṃ maggaṃ nibbhayaṃ pathaṃ anvesati",
  "anya-e0812n0:2121_2": "nūna gavesati maññe. Yuddhatthaṃ kurumāno gajārohanaṃ maggānvesanatthamiti kavinā",
  "anya-e0812n0:2121_3": "parikappitattā esā kriyāparikappanā nāma. Accantamiti asaṅkhya sasaṅkhyabhāvepi pakaraṇato",
  "anya-e0812n0:2121_4": "ādhikke eva vattati.",
  "anya-e0812n0:2122": "Guṇaparikappanā",
  "anya-e0812n0:2123": "272.",
  "anya-e0812n0:2124": "Muninda pādadvande te, cārurājīvasundare;",
  "anya-e0812n0:2125": "Maññe pāpābhisammadda-jātasoṇena soṇimā.",
  "anya-e0812n0:2126_0": "272. Muninda te cāru ca taṃ rājīvaṃ padumañca tamiva sundaraṃ tasmiṃte pādadvande",
  "anya-e0812n0:2126_1": "soṇimā lohitattaguṇo, iti yathāvaṭṭhitā acetanassa lohitattalakkhaṇassa vatthuno",
  "anya-e0812n0:2126_2": "vutti vuttā, sāyamaññathā parikappīyate. Pāpānaṃ kilesārīnaṃ abhisammaddena atisayaṃ",
  "anya-e0812n0:2126_3": "sampisanena jātaṃ soṇaṃ rudhiraṃ, tena jātoti maññe. Iti guṇaparikappanā pādadvandasannihitalohitattaguṇassa",
  "anya-e0812n0:2126_4": "“pāpā…pe… soṇene”ti parikappitattā.",
  "anya-e0812n0:2127_0": "272. “Muninde”ccādi. He muninda te tava cārurājīvasundare manuññapadumasundare pādadvande",
  "anya-e0812n0:2127_1": "soṇimā rattavaṇṇaṃ pāpābhisammaddajātasoṇena maññe saparasantānagatapāpānaṃ sammaddanena",
  "anya-e0812n0:2127_2": "jātena rudhirenāti maññe. Sabbaññuno pāde bhavantarasiddhapuññakammānubhāvena jātarattavaṇṇaṃ",
  "anya-e0812n0:2127_3": "“pāpābhisammaddanenā”ti parikappitattā ayaṃ guṇaparikappanā nāma. Cāru ca taṃ rājīvañcāti",
  "anya-e0812n0:2127_4": "ca, pāpānaṃ abhisammaddoti ca, tena jātañcāti ca, tañca taṃ soṇañcāti ca, soṇassa bhāvoti ca viggaho.",
  "anya-e0812n0:2128": "273.",
  "anya-e0812n0:2129": "Maññesaṅke dhuvaṃ nūna-miva’miccevamādihi;",
  "anya-e0812n0:2130": "Sā’yaṃ byañjīyate kvāpi, kvāpi vākyena gamyate.",
  "anya-e0812n0:2131_0": "273. Vohāratthaṃ parikappanāsūcake sadde dassento āha “maññe”iccādi. Iti evarūpo",
  "anya-e0812n0:2131_1": "saddarāsi ādi yesaṃ “takkemi, parikappemi, cintayāmi, yathe”tyevamādīnaṃ, tehi sāyaṃ",
  "anya-e0812n0:2131_2": "parikappanā kvāpi yathāvutte byañjīyate pakāsīyate, kvāpi katthaci pana vākyena gamyate",
  "anya-e0812n0:2131_3": "maññeiccādīnamabhāvepīti.",
  "anya-e0812n0:2132_0": "273. Vohārasukhatthaṃ parikappanāpakāsake sadde dasseti “maññe”ccādinā. Maññe, saṅke,",
  "anya-e0812n0:2132_1": "dhuvaṃ, nūna, iva, evamādīhi saddehi sāyaṃ parikappanā kvāpi ettha viya katthaci",
  "anya-e0812n0:2132_2": "byañjīyate pakāsīyate, kvāpi katthaci vākyena kriyākārakasambandhasahitapadasamudāyena",
  "anya-e0812n0:2132_3": "gamyate ivādisaddayogābhāvepi kevalaṃ vākyasāmatthiyeneva ñāyate. “Maññe”ccādipadapañcakaṃdvandasamāsena",
  "anya-e0812n0:2132_4": "niddiṭṭhaṃ. Iti evaṃ pakāro saddasamudāyo ādi yesaṃ “takkemi, parikappemi, cintayāmi,",
  "anya-e0812n0:2132_5": "yathā”tiānīnanti viggaho.",
  "anya-e0812n0:2133": "Gammaparikappanā",
  "anya-e0812n0:2134": "274.",
  "anya-e0812n0:2135": "Dayāsañcārasarasā dayāsañjātasarasā (ka.), dehā nikkhantakantiyo;",
  "anya-e0812n0:2136": "Pīṇentā jina te sādhu-janaṃ sarasataṃ nayuṃ.",
  "anya-e0812n0:2137_0": "274. Udāharati “dayā”iccādi. Raso sineho, tena saha vattamāno saraso. Deho. Dayāya",
  "anya-e0812n0:2137_1": "karuṇāya sañcāro dukkhitasattavisayā nirantarappavatti, tena saraso, tato. Jina te",
  "anya-e0812n0:2137_2": "dehā sarīrato nikkhantakantiyo sādhujanaṃ pīṇentā tappentā tameva janaṃ sarasataṃ",
  "anya-e0812n0:2137_3": "sapemataṃ nayuṃ pāpesuṃ, tādisaṃ tathāvidhadehanikkhantakantī naṃ sādhujanaṃ pīṇenti.",
  "anya-e0812n0:2137_4": "Gammamānaparikappanāyaṃ yato kantiyo laddhasarasasarīrasaṃsaggā sayampi sarasā iva",
  "anya-e0812n0:2137_5": "attānaṃ sevamānampi sādhujanaṃ sarasataṃ nentīti gamyate.",
  "anya-e0812n0:2138_0": "274. Vākyagammaparikappanamudāharati “daye”ccādinā. He jina te dayāsañcārasarasā",
  "anya-e0812n0:2138_1": "dukkhitasattavisayāya karuṇāya savisaye nirantarappavattiyā sañjātasnehato dehā sarīrato",
  "anya-e0812n0:2138_2": "nikkhantakantiyo dasadisāsu niggatā nīlādichabbaṇṇaraṃsiyo sādhujanaṃ katapuññaṃ",
  "anya-e0812n0:2138_3": "uttamajanaṃ pīṇentā sarasataṃsasnehabhāvaṃ pemasahitattaṃ nayuṃ tameva sādhujanaṃ",
  "anya-e0812n0:2138_4": "pāpesuṃ. “Sarasataṃ nayu”nti ettha “sādhujana”nti sutasambandhena ñāyati. Karuṇāsinehasommadehasaṃsaggato",
  "anya-e0812n0:2138_5": "kantiyo sayampi nissayaguṇato sommabhūtā attānaṃ visayaṃ katvā pavattajanepi muduṃ",
  "anya-e0812n0:2138_6": "karontevāti ivādīnaṃ abhāvepi vākyagammaparikappanā. Ettha acetanānaṃ kantivatthūnaṃ",
  "anya-e0812n0:2138_7": "janapasādasaṅkhātavatthuṭṭhiti “dayāsañcārasarasā ivā”ti evamādiaññappakārena parikappito.",
  "anya-e0812n0:2138_8": "Dayāya sañcāro punappunaṃ pavattīti ca, saha rasena snehena vattamānoti ca, dayāsañcārena",
  "anya-e0812n0:2138_9": "sarasoti ca, nikkhantā ca tā kantiyo ceti ca, sādhu ca so jano ceti ca, sarasassa bhāvoti ca vākyaṃ.",
  "anya-e0812n0:2139": "275.",
  "anya-e0812n0:2140": "Ārabhantassa yaṃ kiñci, kattuṃ puññavasā puna;",
  "anya-e0812n0:2141": "Sādhanantaralābho yo, taṃ vadanti samāhitaṃ.",
  "anya-e0812n0:2142_0": "275. Samāhitaṃ samāharati “ārabhantassi”ccādinā. Yaṃ kiñci kāriyaṃ kattuṃ sattubhaṅgādikaṃ",
  "anya-e0812n0:2142_1": "ārabhantassa sajjībhūtassa yassa kassaci pumuno puññavasā kusalabalena kāraṇena kusalasāmatthiyena",
  "anya-e0812n0:2142_2": "puna sādhyate sādhiyamaneneti sādhanaṃ, tato tameva vā antaramaññaṃ, tassa lābho,",
  "anya-e0812n0:2142_3": "aññakāraṇalābhoti attho. Taṃ samāhitaṃ vadanti, samādhānaṃ samāhitaṃ.",
  "anya-e0812n0:2143_0": "275. Idāni samāhitālaṅkāraṃ dasseti “ārabha”miccādinā. Yaṃ kiñci amittavijayādikaṃ",
  "anya-e0812n0:2143_1": "kattuṃ ārabhantassa yassa puññavasā kusalabalena puna yo sādhanantaralābho tasseva",
  "anya-e0812n0:2143_2": "kāriyasiddhiyā upakārakassa aññasādhanassa yo lābho atthi, taṃ kāraṇalābhaṃ samāhitaṃ",
  "anya-e0812n0:2143_3": "vadanti tasseva kāriyassa samādhānattā patiṭṭhitattā samāhitaṃ iti kavino kathenti.",
  "anya-e0812n0:2143_4": "Sādhyate sādhiyamaneneti ca, tañca taṃ antaramaññañceti ca, tassa lābhoti ca, samādhānamiti ca vākyaṃ.",
  "anya-e0812n0:2144": "276.",
  "anya-e0812n0:2145": "Mārāribhaṅgābhimukha-manaso tassa satthuno;",
  "anya-e0812n0:2146": "Mahāmahī mahārāvaṃ, ravī’ya’mupakārikā.",
  "anya-e0812n0:2147_0": "276. Udāharati “māra”iccādi. Mārārino mārasattuno bhaṅge abhibhave abhimukhaṃ na",
  "anya-e0812n0:2147_1": "parammukhaṃ manaṃ yassa tassa satthuno upakārikā āraddhamārabhaṅgakriyānuggāhikā",
  "anya-e0812n0:2147_2": "mahāmahī ayaṃ mahārāvaṃ mārāridussahaṃ mahānādaṃ ravī akāsi. Idha mārāribhañjanaṃ",
  "anya-e0812n0:2147_3": "kāriyamāraddhaṃ, tassa puññavaseneva mahīrāvo aparaṃ sādhanaṃ samāpannanti lakkhaṇaṃ yojanīyaṃ.",
  "anya-e0812n0:2148_0": "276. “Mārāri”ccādi. Mārāribhaṅgābhimukhamanaso mārasaṅkhātassa sattuno maddane abhimukhacittassa",
  "anya-e0812n0:2148_1": "tassa satthuno upakārikā āraddhamāravijayassa upatthambhikā ayaṃ mahāmahī mahārāvaṃ",
  "anya-e0812n0:2148_2": "mārassa hadayavatthuṃ maddanto maddantī (?) viya sahitumasakkuṇeyyaṃ mahānādaṃ ravī",
  "anya-e0812n0:2148_3": "akāsi. Ettha mārabhaṅgajananaṃ satthūhi āraddhakāriyaṃ, tasseva siddhiyā hetubhūtaṃ",
  "anya-e0812n0:2148_4": "aññakāraṇaṃ nāma mahīrāvo. Māro eva ari sattūti ca, tassa bhaṅgoti ca, tasmiṃ abhimukhaṃ",
  "anya-e0812n0:2148_5": "manaṃ yasseti ca, mahantī ca sā mahī ceti ca viggaho.",
  "anya-e0812n0:2149": "277.",
  "anya-e0812n0:2150": "Avatvā’bhimataṃ tassa, siddhiyā dassana’ññathā;",
  "anya-e0812n0:2151": "Vadanti taṃ pariyāya-vuttīti sucibuddhayo.",
  "anya-e0812n0:2152_0": "277. Pariyāyavuttiṃ paṭipādeti “avatvā”iccādinā. Abhimataṃ kiñci atthaṃ dhanadānādilakkhaṇaṃ",
  "anya-e0812n0:2152_1": "avatvā añjasā vācakabyāpārena anākhyāya tassābhimatassatthassa siddhiyā nipphādanatthaṃ",
  "anya-e0812n0:2152_2": "aññathā aññena pakārena tannibbattianuguṇena yaṃ dassanaṃ vacanaṃ, taṃ sucibuddhayo",
  "anya-e0812n0:2152_3": "pariyāyavuttīti vadanti. Pariyāyena vacanaṃ pariyāyavuttīti.",
  "anya-e0812n0:2153_0": "277. Idāni pariyāyavuttiṃ dasseti “avatvā”iccādinā. Abhimataṃ iṭṭhaṃ dhanadānādisarūpaṃ",
  "anya-e0812n0:2153_1": "dhanadhaññādiṃ (sīhaḷabyākhyāyaṃ) yaṃ kiñci atthaṃ avatvā ujumakathetvā tassa abhimatatthassa",
  "anya-e0812n0:2153_2": "siddhiyā nipphattiyā aññathā vattumicchitatthassānurūpenāññappakārena dassanaṃ yaṃ",
  "anya-e0812n0:2153_3": "kiñci dassanaṃ kathanamatthi, sucibuddhayo pariyāyavuttīti taṃ vadanti. Pariyāyena",
  "anya-e0812n0:2153_4": "vutti kathanamiti ca, suci buddhi yesamiti ca vākyaṃ.",
  "anya-e0812n0:2154": "278.",
  "anya-e0812n0:2155": "Vivaṭaṅgaṇanikkhittaṃ, dhana’mārakkhavajjitaṃ;",
  "anya-e0812n0:2156": "Dhanakāma yathākāmaṃ, tuvaṃ gaccha yadi’cchasi.",
  "anya-e0812n0:2157_0": "278. Udāharati “vivaṭaṅgaṇe”ccādi. Dhanaṃ vivaṭe kenaci anāvaṭattā aṅgaṇe pakāsappadese",
  "anya-e0812n0:2157_1": "nikkhittaṃ atha ca pana ārakkhavajjitaṃ. Dhanaṃ kāmetīti dhanakāmāti āmantanaṃ. Tuvaṃ",
  "anya-e0812n0:2157_2": "yadi icchasi gantuṃ dhanaṃ vā, yathākāmaṃ gaccheti dhanāvaharaṇamicchitamañjasā avatvā",
  "anya-e0812n0:2157_3": "taṃsiddhiyā byājena vadati. Pariyāyavutti.",
  "anya-e0812n0:2158_0": "278. Udāharati “vivaṭa”miccādinā. Dhanaṃ muttāmaṇiādi vivaṭaṅgaṇanikkhittaṃ pākārādiparikkheparahitattā",
  "anya-e0812n0:2158_1": "nirāvaraṇaṭṭhāne yena kenaci ṭhapitaṃ apica ārakkhavajjitaṃ. Bho dhanakāma tuvaṃ",
  "anya-e0812n0:2158_2": "yadicchasi dhanaṃ gamanaṃ vā, yathākāmaṃ gacchāti cittenicchitadhanāvaharaṇavidhānaṃ",
  "anya-e0812n0:2158_3": "“dhanamāharā”ti ujumavatvā evaṃ byājena vuttattā idaṃ pariyāyavutti nāma. Vivaṭañca",
  "anya-e0812n0:2158_4": "taṃ aṅgaṇañceti ca, tasmiṃ nikkhittanti ca, ārakkhena vajjitamiti ca, dhanaṃ kāmetīti",
  "anya-e0812n0:2158_5": "ca, kāmaṃ taṇhaṃ taṃsampayuttaṃ vā cittamanatikkammāti ca vākyaṃ.",
  "anya-e0812n0:2159": "279.",
  "anya-e0812n0:2160": "Thutiṃ karoti nindanto, viya taṃ byājavaṇṇanaṃ;",
  "anya-e0812n0:2161": "Dosābhāsā guṇā eva, yanti sannidhi’matrahi.",
  "anya-e0812n0:2162_0": "279. Byājavaṇṇanaṃ vaṇṇeti “thuti”miccādinā. Nindanto viya dosaṃ nidassento viya",
  "anya-e0812n0:2162_1": "thutiṃ karoti vaṇṇaṃ bhāsati, taṃ byājathutilakkhaṇaṃ byājavaṇṇanaṃ nāma. Kathamettha",
  "anya-e0812n0:2162_2": "guṇā patīyantīti āha “dosi”ccādi. Atra vuttivisese dosā viya ābhāsanti paṭibhanti.",
  "anya-e0812n0:2162_3": "Tādisapadādinā dosābhāsā guṇā eva iddhimantatādayo na dosopi koci sannidhimavaṭṭhānaṃ",
  "anya-e0812n0:2162_4": "yanti. Hīti avadhāraṇe atra byājavaṇṇanamevidaṃ, na nindakamiti.",
  "anya-e0812n0:2163_0": "279. Idāni byājavaṇṇanaṃ dasseti “thuti”ccādinā. Nindanto viya dosaṃ dassento viya",
  "anya-e0812n0:2163_1": "thutiṃ karoti vaṇṇanaṃ karoti, taṃ vaṇṇanākaraṇaṃ byājavaṇṇanaṃ nāma hoti. Nindāsabhāvena",
  "anya-e0812n0:2163_2": "pavattathutittā nindā eveti ce? Atra asmiṃ vuttivisese dosābhāsā dosā viya paṭibhāsamānā",
  "anya-e0812n0:2163_3": "guṇā eva tādisapadappayogena iddhimantatādayo guṇāva sannidhiṃ guṇasabhāvāvaṭṭhānaṃ",
  "anya-e0812n0:2163_4": "yanti pāpuṇantīti. Byājena vaṇṇanamiti ca, dosā iva ābhāsanti paṭibhāsantīti ca vākyaṃ.",
  "anya-e0812n0:2164": "280.",
  "anya-e0812n0:2165": "Sañcāletu’malaṃ tvaṃ’si, bhusaṃ kuvalayā’khilaṃ;",
  "anya-e0812n0:2166": "Visesaṃ tāvatā nātha, guṇānaṃ te vadāma kiṃ.",
  "anya-e0812n0:2167_0": "280. Udāharati “sañcāletu”miccādinā. Nātha tvaṃ akhilaṃ kuvalayaṃ uppalaṃ pathavīvalayañceti",
  "anya-e0812n0:2167_1": "siliṭṭhaṃ sañcāletuṃ bhamayitumito cito ca bhusamaccantaṃ alaṃ samatthopi tāvatā",
  "anya-e0812n0:2167_2": "taṃmattena te guṇānaṃ visesaṃ atisayalakkhaṇaṃ kiṃ kena kāraṇena vadāma. Iha uppalacālanasāmatthiyavibhāvanavasena",
  "anya-e0812n0:2167_3": "nindati, tāva nikhilabhūmaṇḍalasañcālāvikaraṇato paramāya thutiyā saṃyojitoyaṃ bhagavā",
  "anya-e0812n0:2167_4": "mahānubhāvaṃ vicitavāti bhuvanamaṇḍalasikhāmaṇīti. Byājavaṇṇanamīdisamaccantaṃ ramaṇīyaṃ,",
  "anya-e0812n0:2167_5": "tadidañca sabbathā silesamupajīvati.",
  "anya-e0812n0:2168_0": "280. Idāni udāharati “sañcāletu”miccādinā. Nātha tvaṃ akhilaṃ kuvalayaṃ nissesaṃ",
  "anya-e0812n0:2168_1": "nīluppalavanaṃ pathavīmaṇḍalaṃ vā sañcāletuṃ kampetuṃ bhusamatisayena alaṃ samattho,",
  "anya-e0812n0:2168_2": "tāvatā te guṇānaṃ visesamatisayaṃ kiṃ vadāma kathaṃ bhaṇāmāti. Kuvalayasaddassa uppalavisesavācakattā",
  "anya-e0812n0:2168_3": "paṭhamaṃ nindāva, tasseva saddassa pathavīmaṇḍalavācakattā “iddhimato tava idaṃ kiṃ",
  "anya-e0812n0:2168_4": "visesa”nti uttamaguṇavaṇṇanā katā hoti. Īdisā byājavaṇṇanā pasatthā, sā ca sabbathā",
  "anya-e0812n0:2168_5": "silesaṃ nissāya pavattatīti. Kuyā pathaviyā valayaṃ maṇḍalamiti samāso.",
  "anya-e0812n0:2169": "281.",
  "anya-e0812n0:2170": "Visesi’cchāyaṃ dabbassa, kriyājātiguṇassa ca;",
  "anya-e0812n0:2171": "Vekalladassanaṃ yatra, viseso nāma’yaṃ bhave.",
  "anya-e0812n0:2172_0": "281. Visesavuttiṃ vatteti “visesicchāya”miccādinā. Visese atisaye kismiñcipi kāriyavisese",
  "anya-e0812n0:2172_1": "icchāyaṃ dabbādīnaṃ yatra vekallassa abhāvassa dassanaṃ vacanaṃ, ayaṃ viseso nāma",
  "anya-e0812n0:2172_2": "visesavutti nāma bhave.",
  "anya-e0812n0:2173_0": "281. Idāni visesālaṅkāraṃ dasseti “visesi”ccādinā. Visesicchāyaṃ atisaye kāriyavisese",
  "anya-e0812n0:2173_1": "icchāyaṃ sati dabbassa ca kriyājātiguṇassa ca yatra yasmiṃ vuttivisese vekalladassanaṃ",
  "anya-e0812n0:2173_2": "abhāvakathanamatthi, ayaṃ viseso nāma bhave visesavutti nāma siyāti. Vikalassa bhāvoti",
  "anya-e0812n0:2173_3": "ca, tassa dassanamiti ca vākyaṃ.",
  "anya-e0812n0:2174": "282.",
  "anya-e0812n0:2175": "Na rathā na ca mātaṅgā, na hayā na padātayo;",
  "anya-e0812n0:2176": "Jito mārāri muninā, sambhārāvajjanena hi.",
  "anya-e0812n0:2177": "Dabbavisesavutti.",
  "anya-e0812n0:2178": "282. Udāharati “na rathā”iccādi. Subodhaṃ. Atra ca vijayopakaraṇacaturaṅgānīkalakkhaṇadabbābhāvena samatiṃsapāramitāsaṅkhatasambhārāvajjanasseva mārārivijayalakkhaṇo viseso vutto.",
  "anya-e0812n0:2179_0": "282. “Na rathā”iccādi. Rathā tayo antamaso saparivārānaṃ tiṇṇaṃ rathānaṃ anīkavohārato",
  "anya-e0812n0:2179_1": "tādisā tayo rathā ca natthi. Mātaṅgā tayo vuttanayena anīkasaṅkhātā tayo mātaṅgā",
  "anya-e0812n0:2179_2": "ca natthi. Na hayā tayo tādisā anīkasaṅkhātā tayo assā ca natthi. Padā na antamaso",
  "anya-e0812n0:2179_3": "sāyudhānaṃ catunnaṃ purisānaṃ anīkavohārato tādisā cattāro purisā padā ca natthi.",
  "anya-e0812n0:2179_4": "Tathāpi muninā sambhārāvajjanena hi samatiṃsapāramidhammānaṃ ābhogakaraṇeneva mārāri",
  "anya-e0812n0:2179_5": "mārapaccattiko jito abhibhavito. Iha jayopakaraṇabhāvena ṭhitānaṃ rathānīkādīnaṃ",
  "anya-e0812n0:2179_6": "dabbānaṃ vekallaṃ dassetvā sattuvijayasabhāvānaṃ sambhārānaṃ āvajjanavisesassa vuttattā",
  "anya-e0812n0:2179_7": "esā dabbavisesavutti nāma. Ratho nāma catupurisaparivāro, tādisaṃ rathattayaṃ rathānīkaṃ",
  "anya-e0812n0:2179_8": "nāma. Hatthī pana dvādasapurisaparivāro hoti, tādisaṃ hatthittayaṃ hatthānīkaṃ nāma.",
  "anya-e0812n0:2179_9": "Asso tipurisaparivāro, tādisaṃ hayattayaṃ hayānīkaṃ nāma. Sāyudhā cattāro purisā",
  "anya-e0812n0:2179_10": "padānīkaṃ nāma. Iha rathādīsu ṭhitā viya sīghaṃ pādabalena gantvā yujjhamānā purisā",
  "anya-e0812n0:2179_11": "pādopacārena “pādā”ti vuttā. Rathādīnaṃ pamāṇaṃ tayoti anīkaṭṭhāne dassetvā purisapamāṇassāvuttepi",
  "anya-e0812n0:2179_12": "antamaso cattāro purisā anīkaṃ nāma hontīti pakaraṇato cattāroti ñāyati. No ce? Sāvudhapurisavācakassa",
  "anya-e0812n0:2179_13": "padātisaddassa “padātayo”ti bahuvacanena rūpasambhavato “rathā na, mātaṅgā na, hayā",
  "anya-e0812n0:2179_14": "na, padātayo na” iti sambandho. Dabbavisesavutti dabbena dabbapaṭisedhanato visesakathanaṃ",
  "anya-e0812n0:2179_15": "visesassa vuttīti ca, dabbena dabbapaṭisedhena visesavuttīti ca vākyaṃ. Kriyāvisesavutyādittayampi evameva daṭṭhabbaṃ.",
  "anya-e0812n0:2180": "283.",
  "anya-e0812n0:2181": "Na baddhā bhūkuṭineva, phurito dasanacchado;",
  "anya-e0812n0:2182": "Mārāribhaṅgañcā’kāsi, munivīro varo sayaṃ.",
  "anya-e0812n0:2183": "Kriyāvisesavutti.",
  "anya-e0812n0:2184_0": "283. “Na baddhā”iccādi. Bhūkuṭi bhamubhaṅgo kopajanito na baddhā na racitā, dasanacchado",
  "anya-e0812n0:2184_1": "cādharo neva phurito neva kampito kopena. Tathāpi ca varo uttamo munivīro sayaṃ mārārino",
  "anya-e0812n0:2184_2": "bhaṅgaṃ parājayaṃ akāsīti. Bhūkuṭibandhanādikriyāvigamena nibbikāravijayalakkhaṇo viseso dassito.",
  "anya-e0812n0:2185_0": "283. “Na baddhā”iccādi. Bhūkuṭi kopavikārabhūto bhamubhaṅgopi na baddhā na katā,",
  "anya-e0812n0:2185_1": "dasanacchado dantāvaraṇo neva phurito na kampāpito. Tathāpi varo uttamo munivīro",
  "anya-e0812n0:2185_2": "muniguṇavīraguṇayutto tathāgato sayaṃ mārāribhaṅgañca akāsīti. Ettha bhamubhaṅgaracanādikaṃ",
  "anya-e0812n0:2185_3": "kriyaṃ akatvā nibbikārassa mārabhaṅgasabhāvavisesassa nibbikāramārabhaṅgassa (ka.)",
  "anya-e0812n0:2185_4": "vuttattā esā kriyāvisesavutti nāma. Bhūnaṃ kuṭi vaṅkatāti ca, māro eva arīti ca,",
  "anya-e0812n0:2185_5": "tesaṃ bhaṅgoti ca vākyaṃ.",
  "anya-e0812n0:2186": "284.",
  "anya-e0812n0:2187": "Na disāsu byattā tatā (sī.) raṃsi,",
  "anya-e0812n0:2188": "Nā’loko lokapatthaṭo;",
  "anya-e0812n0:2189": "Tathāpya’ndhatamaharaṃ,",
  "anya-e0812n0:2190": "Paraṃ sādhusubhāsitaṃ.",
  "anya-e0812n0:2191": "Jātivisesavutti.",
  "anya-e0812n0:2192_0": "284. “Ni”ccādi. Disāsu dasasu byattā patthaṭā raṃsi na bhavati. Loke sakalasmiṃ patthaṭo",
  "anya-e0812n0:2192_1": "vitthato ālokona bhavati. Tathāpīti visesanicchāyaṃ, tajjātikattābhāvepi sādhūnaṃ",
  "anya-e0812n0:2192_2": "subhāsitaṃ saddhammasaṅkhātaṃ paramaccantameva andhatamaṃ iṭṭhāniṭṭhāvekallato paññācakkhussa",
  "anya-e0812n0:2192_3": "andhakāraṃ mohandhakāraṃ haratīti andhatamaharanti. Raṃsiyā andhakārāpahārasamatthāya",
  "anya-e0812n0:2192_4": "nivattiyā viseso subhāsitassa dassito.",
  "anya-e0812n0:2193_0": "284. “Na disāsu”iccādi. Disāsu byattā patthaṭā raṃsipi natthi, lokapatthaṭo ālokopi",
  "anya-e0812n0:2193_1": "natthi. Tathāpi sādhusubhāsitaṃ saddhammo paramaccantaṃ andhatamaharaṃ atthānatthatīraṇakkhamassa",
  "anya-e0812n0:2193_2": "paññācakkhussa andhakārakamohatamaṃ haraṃ hotīti. Idha andhakāraviddhaṃsane samatthaṃ",
  "anya-e0812n0:2193_3": "raṃsijātyādikaṃ paṭisedhetvā subhāsitassa andhakārāpaharaṇasaṅkhātassa visesassa",
  "anya-e0812n0:2193_4": "vuttattā ayaṃ jātivisesavutti nāma. Loke patthaṭoti ca, andhetīti andho moho, tamasadisattā",
  "anya-e0812n0:2193_5": "andhoyeva tamoti ca, taṃ haratīti ca, sādhūnaṃ subhāsitamiti ca vākyaṃ.",
  "anya-e0812n0:2194": "285.",
  "anya-e0812n0:2195": "Na kharaṃ na hi vā thaddhaṃ, muninda vacanaṃ tava;",
  "anya-e0812n0:2196": "Tathāpi gāḷhaṃ khanati, nimmūlaṃ janatāmadaṃ.",
  "anya-e0812n0:2197": "Guṇavisesavutti.",
  "anya-e0812n0:2198_0": "285. “Na khara”miccādi. Muninda tava vacanaṃ na kharaṃ na lūkhaṃ, na thaddhaṃ vā",
  "anya-e0812n0:2198_1": "kaṭhinañca na hi. Tathāpi tādisakharattādiguṇābhāvepi janatāya janasamūhassa madaṃ",
  "anya-e0812n0:2198_2": "gāḷhaṃ daḷhaṃ taṇhaṃ (ka.) katvā nimmūlaṃ khanatīti. Ayosaṅkumhi pasiddhakharattādiguṇanisedhena",
  "anya-e0812n0:2198_3": "munindavacanassa viseso āvikato.",
  "anya-e0812n0:2199_0": "285. “Na khara”miccādi. He muninda tava vacanaṃ kharaṃ kakkasaṃ na hoti, thaddhaṃ",
  "anya-e0812n0:2199_1": "vā na hoti. Tathāpi janatāmadaṃ janasamūhassa jātyādiṃ nissāya pavattaṃ gabbaṃ gāḷhaṃ",
  "anya-e0812n0:2199_2": "daḷhaṃ katvā nimmūlaṃ mūlamasesetvā khanatīti. Khaṇanakkhamaayosaṅkuādīsu labbhamānaṃ",
  "anya-e0812n0:2199_3": "kharattādiguṇaṃ paṭisedhetvā buddhavacanassa madakhaṇanasabhāvasaṅkhātassa visesassa",
  "anya-e0812n0:2199_4": "vuttattā ayaṃ guṇavisesavutti nāma hoti. Natthi mūlamassa khaṇanassāti ca, janānaṃ",
  "anya-e0812n0:2199_5": "samūhoti ca, tāya madoti ca viggaho. “Gāḷhaṃ nimmūla”nti khaṇanakriyāya visesanattā",
  "anya-e0812n0:2199_6": "gāḷhaṃ nimmūlaṃ khaṇanaṃ karotīti yojanā.",
  "anya-e0812n0:2200": "286.",
  "anya-e0812n0:2201": "Dassīyate’tidittaṃ …tirittaṃ (ka.) tu,",
  "anya-e0812n0:2202": "Sūravīrattanaṃ yahiṃ;",
  "anya-e0812n0:2203": "Vadanti viññū vacanaṃ,",
  "anya-e0812n0:2204": "Ruḷhāhaṅkāramīdisaṃ.",
  "anya-e0812n0:2205": "286. Ruḷhāhaṅkāraṃ vadanti.",
  "anya-e0812n0:2206_0": "286. Idāni ruḷhāhaṅkāraṃ dasseti “dassīyate” iccādinā. Sūravīrattanaṃ sūrabhāvavīrabhāvaṃ",
  "anya-e0812n0:2206_1": "atidittaṃ tu atisayena pana dittaṃ yahiṃ vākye dassīyate, īdisaṃ vacanaṃ viññū kavayo",
  "anya-e0812n0:2206_2": "ruḷhāhaṅkāramiti vadantīti. Sūro ca vīro cāti ca, tesaṃ bhāvoti ca, ruḷho uggato",
  "anya-e0812n0:2206_3": "ahaṅkāro ettha vuttiviseseti ca vākyaṃ.",
  "anya-e0812n0:2207": "287.",
  "anya-e0812n0:2208": "Dame nandopanandassa,",
  "anya-e0812n0:2209": "Kiṃ me byāpāradassanā;",
  "anya-e0812n0:2210": "Puttā me pādasambhattā,",
  "anya-e0812n0:2211": "Sajjā santeva tādise.",
  "anya-e0812n0:2212_0": "287. Udāharati “dame”iccādinā. Nandopanandassa nāgarājassa appameyyamahānubhāvassa",
  "anya-e0812n0:2212_1": "dame damane me mama niravadhisarantippameyyappabhāvānucaritakittinopi parassa byāpāradassanā",
  "anya-e0812n0:2212_2": "payogapaṭipādanena kiṃ payojanaṃ, na kimpi, yato me pādasambhattā pādāvanatā tādise",
  "anya-e0812n0:2212_3": "kammani sajjā baddhakacchā santeva vijjanteva, tatoti yojanīyaṃ.",
  "anya-e0812n0:2213_0": "287. “Dame”ccādi. Nandopanandassa nāgarañño dame damakaraṇe byāpāradassanā bhuvanattaye",
  "anya-e0812n0:2213_1": "pavattamānaānubhāvena ca sampavattitakittisamūhena ca samannāgatassa mayhaṃ tādisapayogadassanena",
  "anya-e0812n0:2213_2": "kiṃ payojanaṃ. Yasmā me pādasambhattā mayhaṃ caraṇāvanatā tādise kicce sajjā sannaddhā",
  "anya-e0812n0:2213_3": "puttā bahavo santi eva, tasmāti. Cetovasitāya sūravīrabhāvo iha atiditto dassito",
  "anya-e0812n0:2213_4": "hoti. Byāpārassa dassanamiti ca, pādesu sambhattāti ca vākyaṃ.",
  "anya-e0812n0:2214": "288.",
  "anya-e0812n0:2215": "Sileso vacanā’nekā-",
  "anya-e0812n0:2216": "Bhidheyye’kapadāyutaṃ;",
  "anya-e0812n0:2217": "Abhinnapadavākyādi-",
  "anya-e0812n0:2218": "Vasā tedhā’ya’mīrito.",
  "anya-e0812n0:2219_0": "288. Silesaṃ niddisati “sileso”iccādinā. Anekaṃ bhinnamabhidheyyattho yassātyanekābhidheyyaṃ.",
  "anya-e0812n0:2219_1": "Ekena samānena padena sarūpena āyutamanvitaṃ yaṃ vacanaṃ vuttīti anuvaditvā so silesoti",
  "anya-e0812n0:2219_2": "vidhīyate, yena kenaci rūpena upamānopameyyalakkhaṇatthānaṃ silesanato. Ayañcevaṃlakkhaṇo",
  "anya-e0812n0:2219_3": "sileso tedhā īrito. Kathaṃ? Abhinnapadavākyādivasā abhinnamekaṃ padaṃ syādyantatyādyantarūpaṃ",
  "anya-e0812n0:2219_4": "yatra, tameva vākyaṃ vākyalakkhaṇopetattā. Taṃ ādi yesaṃ, tesaṃ vasāti attho.",
  "anya-e0812n0:2220_0": "288. Idāni silesālaṅkāraṃ dasseti “sileso”ccādinā. Anekābhidheyyaṃ ekapadāyutaṃ ubhayattha",
  "anya-e0812n0:2220_1": "sādhāraṇattā tulyena saddarūpena yuttaṃ yaṃ vacanaṃ atthi, so sileso nāma. So pana",
  "anya-e0812n0:2220_2": "yena kenaci sādhammarūpena upamānopameyyabhūtānamatthānaṃ siliṭṭhattā aññamaññaṃ",
  "anya-e0812n0:2220_3": "phusitvā ṭhitattā sileso nāma. Ayaṃ vuttalakkhaṇo sileso abhinnapadavākyādivasā akatavikārānaṃ",
  "anya-e0812n0:2220_4": "syādyantatyādyantapadasamannāgatānaṃ vākyalakkhaṇopetavākyānaṃ pabhedena tedhā īritoti.",
  "anya-e0812n0:2220_5": "Anekamabhidheyyaṃ yasseti ca, ekañca taṃ padañceti ca, tena āyutanti ca, abhinnāni",
  "anya-e0812n0:2220_6": "padāni yasminti ca, tañca taṃ vākyañcāti ca, taṃ ādi yesaṃ abhinnapadavākyānanti",
  "anya-e0812n0:2220_7": "ca, tesaṃ vaso bhedoti ca vākyaṃ.",
  "anya-e0812n0:2221": "289.",
  "anya-e0812n0:2222": "Andhantamaharo hārī, samāruḷho mahodayaṃ;",
  "anya-e0812n0:2223": "Rājate raṃsimālī’yaṃ, bhagavā bodhayaṃ jane.",
  "anya-e0812n0:2224": "Abhinnapadavākyasileso.",
  "anya-e0812n0:2225_0": "289. Udāharati “andhantami”ccādi. Ayaṃ bhagavā sūriyo mahāmuni ca. Tattha sūriyo",
  "anya-e0812n0:2225_1": "tāva andhantamaharo pakatiyandhakāropahārī, mahāmuni tu andhakāramohatamāpahārī.",
  "anya-e0812n0:2225_2": "Hārī manuñño sūriyo mahāmuni ca, sūriyo mahodayaṃ mahantaṃ udayaṃ pabbataṃ samāruḷho,",
  "anya-e0812n0:2225_3": "mahāmuni tu mahodayaṃ mahantamabbhudayaṃ sammāsambodhisamadhigamarūpaṃ samāruḷho",
  "anya-e0812n0:2225_4": "patto. Raṃsīnaṃ mālā, sā assa atthīti raṃsimālī, sūriyo mahāmuni ca. Jane bodhayaṃ",
  "anya-e0812n0:2225_5": "niddāpagamanena kilesaniddāpagamanena vā pabodhayanto rājate dibbatīti. Abhinnapadavākyasileso",
  "anya-e0812n0:2225_6": "bhaṅgena vinā yathāvaṭṭhānamubhayattha padayojanato.",
  "anya-e0812n0:2226_0": "289. Idāni udāharati “andha”miccādinā. Mahodayaṃ mahantaṃ udayaṃ pabbataṃ, sabbaññupadavisaṅkhātamahābhivuddhiṃ",
  "anya-e0812n0:2226_1": "vā samāruḷho āruḷho, sampatto vā, andhantamaharo cakkavāḷagabbhe patthaṭapakatighanandhakārassa,",
  "anya-e0812n0:2226_2": "ñāṇalocanassa andhakaraṇato andhakāroti vuttamohassa vā viddhaṃsako, hārī teneva",
  "anya-e0812n0:2226_3": "manuñño raṃsimālī attano raṃsimālāya samannāgato jane pakatiniddāya kilesaniddāya",
  "anya-e0812n0:2226_4": "vā samannāgate satte bodhayaṃ bodhayanto ayaṃ bhagavā divākaro, chahi bhagadhammehi",
  "anya-e0812n0:2226_5": "samannāgato buddho vā rājate dibbatīti. Dvīsu pakkhesu padānaṃ samānabhāvena ṭhitattā",
  "anya-e0812n0:2226_6": "ayaṃ abhinnapadavākyasileso. Andho ca so tamo ceti ca, taṃ haratīti ca, mahanto ca",
  "anya-e0812n0:2226_7": "so udayo pabbato cāti ca, mahanto ca so udayo abbhudayo abhivuddhi cāti ca, raṃsīnaṃ",
  "anya-e0812n0:2226_8": "mālāti ca, sā assa atthīti ca, bhago sirī assa sūriyassa atthīti ca, bhago sirīkāmapayatanādippakāro",
  "anya-e0812n0:2226_9": "assa satthuno atthīti ca viggaho. Abhinnapadavākyasaṅkhāto sileso. Aparopi attho",
  "anya-e0812n0:2226_10": "ettha silissatīti sileso. “Bhinnapadavākyasileso”tiādikampi iminā nayena ñātabbaṃ.",
  "anya-e0812n0:2227": "290.",
  "anya-e0812n0:2228": "Sāradāmalakābhāso, samānītaparikkhayo;",
  "anya-e0812n0:2229": "Kumudākarasambodho, pīṇeti janataṃ sudhī.",
  "anya-e0812n0:2230": "Bhinnapadavākyasileso.",
  "anya-e0812n0:2231_0": "290. “Sārade”ccādi. Sudhā assa atthīti sudhī, cando. Sobhanā sabbaññutaññāṇarūpaṃ",
  "anya-e0812n0:2231_1": "buddhi assa atthīti sudhī, sammāsambuddho. Sārado saradakāle sambhūto amalako nimmalo",
  "anya-e0812n0:2231_2": "ābhā sobhā yassa so, cando. Paresaṃ nibbānasāraṃ dadātīti sārado, amalako ābhāso,",
  "anya-e0812n0:2231_3": "amalakassa hatthāmalakasseva vā ābhāso asesañeyyāvabodho yassa so, sammāsambuddho.",
  "anya-e0812n0:2231_4": "Saṃ sammā kamenānīyamānattā ānīto parikkhayo kaṇhapakkho yena so, cando. Samaṃ vūpasamaṃ",
  "anya-e0812n0:2231_5": "ānīto parikkhayo hāni kilesasattukato adhigatakkhayattā yenaso, sammāsambuddho. Kumudākarassa",
  "anya-e0812n0:2231_6": "kumudassa raṃsiyā sambodhi vikāso yassa raṃsiyo sambodhi vikāsa’ssa (ka.) so, cando.",
  "anya-e0812n0:2231_7": "Kuyā pathaviyā mudaṃ pītiṃ karotīti kumudākaro, sambodho catusaccāvabodho yassa so,",
  "anya-e0812n0:2231_8": "sammāsambuddho, janataṃ janasamūhaṃ pīṇetīti. Ayaṃ bhinnapadavākyasileso vuttena",
  "anya-e0812n0:2231_9": "vidhinā padānaṃ bhinnattā.",
  "anya-e0812n0:2232_0": "290. “Sāra”iccādi. Sārado saradakāle sambhūto, veneyyānaṃ nibbānasāradāyako vā, amalakābhāso",
  "anya-e0812n0:2232_1": "nimmalasobho, nimmalaketumālāsamannāgatattā tādisamatthakasobho vā, atha vā sāradāmalakābhāso",
  "anya-e0812n0:2232_2": "saradakāle sañjātanimmalasobho, veneyyānaṃ nibbānasāradāyakanimmalasobho vā, atha",
  "anya-e0812n0:2232_3": "vā sāradaāmalakaābhāso nibbānasāradāyakahatthāmalakasadisañeyyāvabodho. Samānītaparikkhayo",
  "anya-e0812n0:2232_4": "kaṇhapakkhe suṭṭhu kamena ānīto parikkhayo paripuṇṇo vā cando, samasaṅkhatasantiṃ",
  "anya-e0812n0:2232_5": "ānītakilesaparihānisaṅkhātaparikkhayo vā. Kumudākarasambodho kumudavikāsanena samannāgato,",
  "anya-e0812n0:2232_6": "kusaṅkhātapathavīnissitānaṃ janānaṃ pītijananacatusaccāvabodhena samannāgato vā.",
  "anya-e0812n0:2232_7": "Sudhī sudhāsaṅkhātaamatavantatāya tannāmako cando, sundarapaññavantatāya tannāmako",
  "anya-e0812n0:2232_8": "sammāsambuddho vā. Janataṃ janasamūhaṃ pīṇetīti. Ubhayapakkhesu padaṃ bhinditvā atthassa",
  "anya-e0812n0:2232_9": "yojanato ayaṃ bhinnapadavākyasileso. Sarade bhavo sārado, cando. Sāraṃ dadātīti sārado,",
  "anya-e0812n0:2232_10": "bhagavā. “Sārado”ti idaṃ “ābhāso”ti padassa visesanaṃ hoti. Amalakonimmalo ābhāso",
  "anya-e0812n0:2232_11": "assa candassāti ca, kamhi matthake ābhāsoti ca, amalo kābhāso assa satthunoti ca,",
  "anya-e0812n0:2232_12": "sārado amalako ābhāso yassa candassa bhagavato vāti ca, sārado āmalakassa viya ābhāso",
  "anya-e0812n0:2232_13": "ñeyyāvabodho assa bhagavatoti ca, saṃ sammā ānīto parikkhayo kalāhāni aneneti ca,",
  "anya-e0812n0:2232_14": "samaṃ vūpasamaṃ ānīto parikkhayo hāni kilesasattuto yeneti ca, kumudānaṃ ākaroti",
  "anya-e0812n0:2232_15": "ca, tesaṃ sambodho vikāso yasseti ca, mudaṃ pītiṃ karotīti mudākaro. Kuyā pathaviyā",
  "anya-e0812n0:2232_16": "mudākaroti ca, so sambodho catusaccāvabodho yasseti ca, sudhā amataṃ assa candassa",
  "anya-e0812n0:2232_17": "atthīti ca, su sobhanā dhī buddhi assa sambuddhassāti ca viggaho.",
  "anya-e0812n0:2233": "291.",
  "anya-e0812n0:2234": "Samāhitattavinayo, ahīnamadamaddano;",
  "anya-e0812n0:2235": "Sugato visadaṃ pātu, pāṇinaṃ so vināyako.",
  "anya-e0812n0:2236": "Bhinnābhinnapadavākyasileso.",
  "anya-e0812n0:2237_0": "291. “Samāhite”ccādi. Saṃ sammā āhito patiṭṭhāpito attassa vinayo vinayanaṃ sabbattha",
  "anya-e0812n0:2237_1": "savisaye appaṭihatacāravasena yassa so, garuḷo. Vinayanaṃ pavivittakāyacittappavattivasena",
  "anya-e0812n0:2237_2": "damanaṃ yassa so, sammāsambuddho. Iti abhinnapadaṃ. Ahīnaṃ sappānaṃ inā nāyakā, tesaṃ",
  "anya-e0812n0:2237_3": "madaṃ maddatīti ahīnamadamaddano, garuḷo. Ahīnānamuttamapurisānampi mahābrahmādīnaṃ",
  "anya-e0812n0:2237_4": "madaṃ maddatīti ahīnamadamaddano, sammāsambuddho. Sundaraṃ gataṃ gamanaṃ samuddaṃ",
  "anya-e0812n0:2237_5": "bhinditvā jalasaṅgamato paṭhamamevauggamanasāmatthiyayogato yassa so, garuḷo. Sundaraṃ",
  "anya-e0812n0:2237_6": "gamanamassa nāgavikkantacārattā sugato, sammāsambuddho. Abhinnapadaṃ. So vīnaṃ pakkhīnaṃ",
  "anya-e0812n0:2237_7": "nāyako, garuḷo. Visaṃ dadātīti visadaṃ pāṇinaṃ nāgalokaṃ pātu ahiṃsanavasena pālayatu,",
  "anya-e0812n0:2237_8": "so vineti veneyyeti vināyako, sammāsambuddho. Pāṇinaṃ sakalasattalokaṃ visadaṃ asallīnaṃ",
  "anya-e0812n0:2237_9": "pātu. Bhinnābhinnapadavākyasilesoyaṃ vuttanayena padānaṃ pana (ka.) ubhayamissattā.",
  "anya-e0812n0:2238_0": "291. “Samāhite”ccādi. Samāhitattavinayo sammā āhitāya ṭhapitāya sarīrassa savisaye",
  "anya-e0812n0:2238_1": "gatiyā samannāgato, sammā āhitena ṭhapitena cittadamanena samannāgato vā, ahīnamadamaddano",
  "anya-e0812n0:2238_2": "nāgarājūnaṃ madamaddano, ahīnānaṃ uttamānaṃ bakabrahmādīnampi madamaddano vā, sugato",
  "anya-e0812n0:2238_3": "pakkhavātavegena samuddajalaṃ dvidhā katvā tasmiṃ jale anekībhūteyeva nāgabhavanaṃ",
  "anya-e0812n0:2238_4": "gantvā nāge gahetvā gamane samatthattā sundaragamano, samantabhaddakaanekappakāragamano",
  "anya-e0812n0:2238_5": "vā, vināyako pakkhīnaṃ nāyako so garuḷarājā visadaṃ ghoravisattā visadāyakaṃ pāṇinaṃ",
  "anya-e0812n0:2238_6": "nāgalokaṃ pātu ahiṃsanavasena pāletu. No ce, vināyako veneyye vinento so sammāsambuddho",
  "anya-e0812n0:2238_7": "pāṇinaṃ sakalasattalokaṃ visadaṃ visāradaṃ katvā pātu ahitāpanayanahitopanayanena",
  "anya-e0812n0:2238_8": "rakkhatūti. Ubhayapakkhesu “ahīnamadamaddano”iccādikehi bhinnehi ca “samāhitattavinayo”iccādikehi",
  "anya-e0812n0:2238_9": "abhinnehi ca padehi samannāgatattā ayaṃ bhinnābhinnapadavākyasileso. Attassa vinayoti",
  "anya-e0812n0:2238_10": "ca, samāhito attavinayo yassa garuḷassa tathāgatassa vāti ca, ahīnaṃ inā nāyakāti",
  "anya-e0812n0:2238_11": "ca, ahīnānaṃ nāgarājūnaṃ madoti ca, hīnehi aññe ahīnā uttamā, tesaṃ madoti ca, taṃ",
  "anya-e0812n0:2238_12": "maddatīti ca, vīnaṃ pakkhīnaṃ nāyakoti ca, veneyyajane vinetīti ca vākyaṃ. Dutiyapakkhe",
  "anya-e0812n0:2238_13": "“visada”nti kriyāvisesanaṃ.",
  "anya-e0812n0:2239": "292.",
  "anya-e0812n0:2240": "Viruddhāviruddhābhinna-kammā niyamavā paro;",
  "anya-e0812n0:2241": "Niyamakkhepavacano, avirodhi virodhya’pi.",
  "anya-e0812n0:2242": "293.",
  "anya-e0812n0:2243": "Ocityasamposakādi, sileso padajādi’ti padajātipi (ka.);",
  "anya-e0812n0:2244": "Esaṃ nidassanesveva, rūpa’māvibhavissati.",
  "anya-e0812n0:2245_0": "292-3. Silesabhedamaññathāpi dassetumāha “viruddha”iccādi. Viruddhāni cāviruddhāni",
  "anya-e0812n0:2245_1": "ca aññamabhinnañca, tāniyeva kammāni kriyāni yesaṃ, te tayo silesā. Niyamo’vadhāraṇamasmiṃ",
  "anya-e0812n0:2245_2": "atthīti niyamavā, paro añño silesopi. Niyamassa akkhepo nisedhanaṃ yassa, taṃ vacanamabhidhānaṃ",
  "anya-e0812n0:2245_3": "yassa, tādisopi. Nāssa virodho atthītyavirodhi, sopi. Virodho asaṅgati ettha vijjatīti",
  "anya-e0812n0:2245_4": "virodhi, sopi. Ocityaṃ samposetīti ocityasamposako, so ādi yassa alaṅkārantaragocarassa",
  "anya-e0812n0:2245_5": "silesassa, so padato jātādisilesopi. Itite parepi silesabhedā santi. Esaṃ yathāvuttānaṃ",
  "anya-e0812n0:2245_6": "nidassanesu payogesveva rūpaṃ sabhāvo lakkhaṇaṃ āvibhavissatīti.",
  "anya-e0812n0:2246_0": "292-3. Avuttasilesavisese dassetuṃ uddisati “viruddhā”iccādi. Viruddhāviruddhābhinnakammā",
  "anya-e0812n0:2246_1": "api ubhayatthassa viruddhena ca aviruddhena ca abhinnena ca kammena samanvitā tayo",
  "anya-e0812n0:2246_2": "silesā ca, paro añño niyamavāpi avadhāraṇena yuttasileso ca, niyamakkhepavacanopi",
  "anya-e0812n0:2246_3": "avadhāraṇassa paṭisedhapakāsakābhidhānasileso ca, avirodhipi ubhayapakkhāvirodhisileso",
  "anya-e0812n0:2246_4": "ca, virodhiapi ubhayatthassa virodhisileso ca, padajādi padena jāto vākyena jāto",
  "anya-e0812n0:2246_5": "ocityasamposakādisilesopīti esaṃ silesānaṃ nidassanesveva nidassanasaṅkhataudāharaṇesveva",
  "anya-e0812n0:2246_6": "rūpaṃ sarūpaṃ tesaṃ lakkhaṇaṃ vā āvibhavissati, nidassiyamānaudāharaṇeneva lakkhaṇassa",
  "anya-e0812n0:2246_7": "gammamānattā visuṃ na kathessāmīti adhippāyo. Viruddhāni ca aviruddhāni ca abhinnañceti",
  "anya-e0812n0:2246_8": "ca, tameva kammaṃ kriyā yesaṃ silesānamiti ca, niyamo avadhāraṇaṃ asmiṃ atthīti ca,",
  "anya-e0812n0:2246_9": "niyamassa akkhepo paṭisedho assa atthīti ca, taṃ vacanaṃ abhidhānaṃ yassa silesassāti",
  "anya-e0812n0:2246_10": "ca, nāssa virodho atthīti ca, ocityaṃ samposetīti ca, so ādi yassa upamāsilesādinoti",
  "anya-e0812n0:2246_11": "ca, padato jātoti ca, so ādi yassa vākyassāti ca viggaho.",
  "anya-e0812n0:2247": "Viruddhakammasilesa",
  "anya-e0812n0:2248": "294.",
  "anya-e0812n0:2249": "Savase vattayaṃ lokaṃ, akhilaṃ kallaviggaho kalaviggaho (sī.);",
  "anya-e0812n0:2250": "Parābhavati mārāri, dhammarājā vijambhate.",
  "anya-e0812n0:2251_0": "294. Tato kamena tedassīyanti “savase”iccādi. Akhilaṃ lokaṃ savase vattayaṃ mārāri",
  "anya-e0812n0:2251_1": "dhammarājā ca, kallo manuñño viggaho kalaho yassa mārārino, viggaho sarīrasampadā",
  "anya-e0812n0:2251_2": "yassa dhammarājassa, tesu mārāri parābhavati parābhavamapeti bodhiyaṃ paṭiladdhaparājayavasena,",
  "anya-e0812n0:2251_3": "dhammarājā samantabhaddo tu vijambhate lokattayabyāpisamullapitavijayaddhanipavattivasena",
  "anya-e0812n0:2251_4": "samaṃ bhavatīti ayaṃ viruddhakammasileso parābhavavijambhanānamaññoññavirodhato.",
  "anya-e0812n0:2252_0": "294. Idāni uddesakkamena udāharati “savase”iccādi. Akhilaṃ lokaṃ savase vattayaṃ",
  "anya-e0812n0:2252_1": "anatthe yuñjanato attano vase vattayanto, no ce, sakalalokaṃ hite yuñjanato attano",
  "anya-e0812n0:2252_2": "vase vattayanto kallaviggaho manuññakalaho, no ce, manuññasarīrasampattiyutto mārāri",
  "anya-e0812n0:2252_3": "parābhavati bodhimūle laddhaparājayavasena parābhavaṃ pāpuṇāti, dhammarājā tathāgato",
  "anya-e0812n0:2252_4": "pana vijambhate lokattaye patthaṭajayaghosavasena vijambhatīti. Parābhavanavijambhanakriyānaṃ",
  "anya-e0812n0:2252_5": "aññamaññaviruddhattā ayaṃ viruddhakammasileso nāma. Sassa attano vaso issariyamiti",
  "anya-e0812n0:2252_6": "ca, kallo manuñño viggaho vivādo deho vā yasseti ca vākyaṃ.",
  "anya-e0812n0:2253": "Aviruddhakammasilesa",
  "anya-e0812n0:2254": "295.",
  "anya-e0812n0:2255": "Sabhāvamadhuraṃ puñña-visesodayasambhavaṃ;",
  "anya-e0812n0:2256": "Suṇanti vācaṃ munino, janā passanti cā’mataṃ.",
  "anya-e0812n0:2257_0": "295. “Sabhāve”ccādi. Sabhāveneva madhurā piyā vācā, madhuraṃ amataṃ, puññavisesassa",
  "anya-e0812n0:2257_1": "udayo abhivaḍḍhi, tena sambhavo, yassa vā taṃ, munino vācaṃ saddhammasaṅkhātaṃ janā",
  "anya-e0812n0:2257_2": "suṇanti, tassayaṃ amatañca tassa ca nissayaṃ amatanti (ka.) passantīti ayamaviruddhakammasileso",
  "anya-e0812n0:2257_3": "savanadassanānaṃ aviruddhattāti.",
  "anya-e0812n0:2258_0": "295. “Sabhāva”miccādi. Sabhāvamadhuraṃ “vācāmadhuraṃ karissāmī”ti kattabbapayogaṃ",
  "anya-e0812n0:2258_1": "vināpi madhurattā pakatimadhuraṃ, no ce, kenaci paccayena anuppannattā saṅkharavisesaṃ",
  "anya-e0812n0:2258_2": "vināpi pakatipaṇītaṃ, puññavisesodayasambhavaṃ puññavisesadesakassa munino kassaci",
  "anya-e0812n0:2258_3": "kusalavisesassa abhivuddhiyā sambhūtaṃ, no ce, veneyyajanānaṃ nibbānādhippāyena katakusalavisesassa",
  "anya-e0812n0:2258_4": "abhivuddhiyā ārammaṇattena paṭiladdhaṃ munino vācaṃ saddhammasaṅkhātaṃ suṇanti, amataṃ",
  "anya-e0812n0:2258_5": "nibbānañca janā veneyyajanā passantīti. Savanadassanakriyānaṃ aññamaññāviruddhattā",
  "anya-e0812n0:2258_6": "ayaṃ aviruddhakammasileso. Sassa attano bhāvoti ca, tena madhurā, madhuramiti ca,",
  "anya-e0812n0:2258_7": "puññameva visesoti ca, tassodayoti ca, tena sambhavo yasseti ca viggaho.",
  "anya-e0812n0:2259": "Abhinnakammasilesa",
  "anya-e0812n0:2260": "296.",
  "anya-e0812n0:2261": "Andhakārāpahārāya,",
  "anya-e0812n0:2262": "Sabhāvamadhurāya ca;",
  "anya-e0812n0:2263": "Mano pīṇeti dhinoti jantūnaṃ,",
  "anya-e0812n0:2264": "Jino vācāya bhāya ca.",
  "anya-e0812n0:2265_0": "296. “Andhakāre”ccādi. Andhakāraṃ mohasaṅkhātaṃ pakatiandhakāraṃ vā apaharatīti andhakārāpahārā,",
  "anya-e0812n0:2265_1": "vācā, bhā ca. Tāya sabhāvabhāsāya, sobhāya ca jino jantūnaṃ mano cittaṃ pīṇetīti",
  "anya-e0812n0:2265_2": "ayamabhinnakammasileso pīṇanalakkhaṇāyekāya kriyāya vācāya bhāya ca sampannoti.",
  "anya-e0812n0:2266_0": "296. “Andhakārā”iccādi. Andhakārāpahārāya mohandhakāraṃ pakatiandhakāraṃ vā apaharaṇāya",
  "anya-e0812n0:2266_1": "sabhāvamadhurāya ca sabhāvato kaṇṇasukhāya, sabhāvato nettābhirāmāya vācāya bhāya",
  "anya-e0812n0:2266_2": "sarīrakantiyā ca jino jantūnaṃ mano cittaṃ dhinoti pīṇetīti. Pīṇayanasabhāvāya ekāya",
  "anya-e0812n0:2266_3": "kriyāya saddhiṃ karaṇabhūtānaṃ dvinnaṃ vācābhānaṃ yojitattā ayaṃ abhinnakammasileso.",
  "anya-e0812n0:2266_4": "Andhakāra’mapaharatīti ca, sabhāvena madhurāti ca vākyaṃ.",
  "anya-e0812n0:2267": "Niyamavantasilesa",
  "anya-e0812n0:2268": "297.",
  "anya-e0812n0:2269": "Kesakkhīnaṃva kaṇhattaṃ, samūnaṃyeva vaṅkatā;",
  "anya-e0812n0:2270": "Pāṇipādādharānaṃva, munindassā’tirattatā.",
  "anya-e0812n0:2271_0": "297. “Kesi”ccādi. Kaṇhattaṃ kesakkhīnaṃyeva, na manasi, kaṇhattaguṇo pāpattañca siliṭṭhaṃ.",
  "anya-e0812n0:2271_1": "Vaṅkatā bhamūnaṃyeva, na ajjhāsaye, vaṅkatānatattaṃ saṭhattañca siliṭṭhaṃ. Atirattatā",
  "anya-e0812n0:2271_2": "pāṇipādādharānaṃyeva, na citte, atirattatāguṇo rāgo ca silissate. “Munindassā”ti",
  "anya-e0812n0:2271_3": "“kaṇhatta”ntiādīsu sabbattha sambandhanīyaṃ. Niyamavā sileso kesakkhīnaṃvāti avadhāraṇappayogāti.",
  "anya-e0812n0:2272_0": "297. “Kesakkhīna”miccādi. Munindassa kaṇhattaṃ kesakkhīnaṃ eva hoti, kaṇhattasaṅkhatamakusalaṃ",
  "anya-e0812n0:2272_1": "na citte. Vaṅkatā bhamūnaṃyeva, najjhāsaye. Atirattatā pāṇipādādharānaṃ eva, na kesuci",
  "anya-e0812n0:2272_2": "vatthūsūti. “Kesakkhīnaṃvā”tiādīsu niyamasaṅkhātaavadhāraṇapadassa vijjamānattā kaṇhabhāvena",
  "anya-e0812n0:2272_3": "saddhiṃ pāpattassa ca, vaṅkaguṇena saddhiṃ sāṭheyyassa ca, rattaguṇena saddhiṃ rāgassa",
  "anya-e0812n0:2272_4": "ca siliṭṭhattā ayaṃ niyamavantasileso nāma. Kesāni ca akkhīni ceti ca, kaṇhassa bhāvoti",
  "anya-e0812n0:2272_5": "ca, vaṅkassa bhāvoti ca, pāṇayo ca pādāni ca adharāni cāti ca, atirattassa bhāvoti ca viggaho.",
  "anya-e0812n0:2273": "Niyamakkhepasilesa",
  "anya-e0812n0:2274": "298.",
  "anya-e0812n0:2275": "Pāṇipādādharesveva, sārāgo tava dissati;",
  "anya-e0812n0:2276": "Dissate so’ya’matha vā, nātha sādhuguṇesvapi.",
  "anya-e0812n0:2277_0": "298. “Pāṇi”ccādi. Nātha tava pāṇipādādharesveva sārāgo sobhano rattavaṇṇo dissati,",
  "anya-e0812n0:2277_1": "na citte, sārāgo rattavaṇṇo chandarāgo cāti siliṭṭhaṃ. Ayaṃ niyamo akkhipyate. Atha",
  "anya-e0812n0:2277_2": "vā kathaṃ niyamyate, yato so ayaṃ sārāgo sādhūnaṃ guṇesveva virāgalakkhaṇo dissate",
  "anya-e0812n0:2277_3": "iti. Tasmā kathamavadhārīyatīti niyamakkhepavacano silesoyaṃ.",
  "anya-e0812n0:2278_0": "298. “Pāṇi”ccādi. He nātha tava sārāgo sobhano rattavaṇṇo pāṇipādādharesveva dissati,",
  "anya-e0812n0:2278_1": "citte lobho pana na dissati. Atha vā so ayaṃ sārāgo kattukamyatākusalacchandabhūto",
  "anya-e0812n0:2278_2": "sādhuguṇesvapi sajjanānaṃ sīlādiguṇesupi dissati. “Evā”ti dassitaniyamassa paṭisedhakena",
  "anya-e0812n0:2278_3": "“atha vā”ti vacanena samannāgatattā rattavaṇṇasaṅkhātarāgena lobhassa siliṭṭhattā",
  "anya-e0812n0:2278_4": "ca ayaṃ niyamakkhepavacanasileso. Saṃ sobhano rāgoti viggaho.",
  "anya-e0812n0:2279": "Avirodhisilesa",
  "anya-e0812n0:2280": "299.",
  "anya-e0812n0:2281": "Salakkhaṇo’tisubhago,",
  "anya-e0812n0:2282": "Tejassī niyatodayo;",
  "anya-e0812n0:2283": "Lokeso jitasaṃkleso,",
  "anya-e0812n0:2284": "Vibhāti samaṇissaro.",
  "anya-e0812n0:2285_0": "299. “Salakkhaṇo”iccādi. Saha lakkhaṇena sasarūpena dvattiṃ savarapurisalakkhaṇena",
  "anya-e0812n0:2285_1": "vā vattamāno salakkhaṇo, cando munindo ca, atisubhago so ca, tejassī sūriyo pabhāvisesayutto",
  "anya-e0812n0:2285_2": "ca, niyato patidinamudayo pabhālakkhaṇo yassa so niyatodayo, sūriyo, niyato thiro",
  "anya-e0812n0:2285_3": "udayo sammāsambuddho sambodhirūpo yassa so niyatodayo, munindo, lokeso brahmā munindo",
  "anya-e0812n0:2285_4": "ca, jito saṃkleso jhānarativasena kāyacittābādho yena so, brahmā, jito saṃkleso dasavidho",
  "anya-e0812n0:2285_5": "aggamaggaññāṇalābhā yena so. So maṇīnaṃ issaro upamaṇi uttamamaṇi (?), samaṇānaṃ",
  "anya-e0812n0:2285_6": "issaro munindo vibhātīti yojjaṃ. Ayamavirodhisileso lakkhaṇasubhagādīnamubhayatthāpi abyavahitattā.",
  "anya-e0812n0:2286_0": "299. “Salakkhaṇo”iccādi. Salakkhaṇo lakkhaṇena sahito, atisubhago atisundarāya lakkhiyā",
  "anya-e0812n0:2286_1": "samannāgato, no ce, dvattiṃsamahāpurisalakkhaṇehi sahito ativiya sobhādīhi yutto,",
  "anya-e0812n0:2286_2": "tejassī andhakāravidhamanasaṅkhatamahānubhāvena yutto, niyatodayo patidinaṃ pubbaṇhakāle",
  "anya-e0812n0:2286_3": "niyamitagaganuggamano, no ce, nirantarapavattabuddhatejasā yutto thirasabbaññupadavisaṅkhātābhivuḍḍhiyā",
  "anya-e0812n0:2286_4": "samannāgato, lokeso brahmabhūto, jitasaṃkleso jhānapītiyā vijitakāyacittadaratho,",
  "anya-e0812n0:2286_5": "no ce, tilokassa issarabhūto catutthamaggaññāṇena hatadasavidhasaṃkileso, samaṇissaro",
  "anya-e0812n0:2286_6": "so uttamo maṇi vibhāti sobhati, no ce, samaṇānaṃ issaro vibhāti dibbatīti. “Salakkhaṇo",
  "anya-e0812n0:2286_7": "subhago”iccādikānaṃ dvinnaṃ padānaṃ aviruddhattā ca, paṭhamapāde candena dutiye sūriyena",
  "anya-e0812n0:2286_8": "tatiye brahmunā catutthe maṇinā ca sabbaññupadatthassa siliṭṭhattā ca ayaṃ avirodhisileso",
  "anya-e0812n0:2286_9": "nāma. Saha lakkhaṇena vattamānoti ca, atisobhano bhago sirī vā sirīkāmapayatanādiko",
  "anya-e0812n0:2286_10": "vā assāti ca, tejo assa atthīti ca, niyato udayo asseti ca, lokassa iso issaroti",
  "anya-e0812n0:2286_11": "ca, jito saṃkleso yeneti ca, maṇīnaṃ samaṇānaṃ vā issaroti ca vākyaṃ.",
  "anya-e0812n0:2287": "Virodhisilesa",
  "anya-e0812n0:2288": "300.",
  "anya-e0812n0:2289": "Asamopi samo loke,",
  "anya-e0812n0:2290": "Lokesopi naruttamo;",
  "anya-e0812n0:2291": "Sadayopya’dayo pāpe,",
  "anya-e0812n0:2292": "Cittā’yaṃ munino gati.",
  "anya-e0812n0:2293_0": "300. “Asamopi”ccādi. Natthi samo rājaguṇādīhi assāti asamo, koci rājādi, “asamo”ti",
  "anya-e0812n0:2293_1": "lokekasikhāmaṇibhāvena muni. Tattha yadā asamo rājādi, tadā loke samoti viruddhaṃ",
  "anya-e0812n0:2293_2": "asamattā tassa. Apisaddo virodhaṃ joteti. Pakkhantare tvaviruddhaṃ, loke devadattādīnaṃ",
  "anya-e0812n0:2293_3": "virodhisattānaṃ rāhulādīnaṃ avirodhisattānañca samattā, tatoyevāyaṃ virodhābhāsānañcasā",
  "anya-e0812n0:2293_4": "virodhoyeva. Lokeso brahmā muni ca. Tattha “brahmā naruttamo”ti viruddhaṃ dibbayonittā",
  "anya-e0812n0:2293_5": "tassa. Pakkhantare tvabyāghāto uttamanarattā tassa. Dayo dānaṃ, saha dayenāti sadayo,",
  "anya-e0812n0:2293_6": "koci puriso. Saha dayāya vattatīti sadayo, muni. Tattha puriso dāyako pāpe jane kathamadayoti",
  "anya-e0812n0:2293_7": "virujjhati. Muni pāpe rāgādike adayoti virujjhati. Tasmā munino ayaṃ yathāvuttā gati",
  "anya-e0812n0:2293_8": "pavatti cittā abbhutāti ayaṃ vuttanayena virodhisileso udāhaṭo.",
  "anya-e0812n0:2294_0": "300. “Asamo”iccādi. Asamopi atulyopi koci rājādiko loke samo tulyo, no ce, sadisapuggalarahito",
  "anya-e0812n0:2294_1": "eva rāhulabhadradevadattādisabbaloke anunayapaṭighābhāvena samo hoti. Lokesopi brahmabhūtopi",
  "anya-e0812n0:2294_2": "naruttamo naravaro hoti, no ce, sakalalokādhipati hutvā eva naruttamo. Sadayopi yācakesu",
  "anya-e0812n0:2294_3": "dayasaṅkhātena dānena yuttopi pāpe pāpiṭṭhe adayo dānarahito, no ce, dayāsahito eva",
  "anya-e0812n0:2294_4": "akusale niddayo. Munino ayaṃ gati pavatti cittā vicittāti rājādino asamasamatā ca,",
  "anya-e0812n0:2294_5": "brahmā hutvā uttamanarabhāvo ca, dānasahitassa kassaci purisassa dānarahitabhāvo",
  "anya-e0812n0:2294_6": "ca viruddho hoti. Tasmā rājabrahmapurisehi munino siliṭṭhattā ayaṃ virodhisileso",
  "anya-e0812n0:2294_7": "nāma. Pubbapubbapakkhe virodho aparāparapakkhehi nirākato hoti. Pubbapakkhe apisaddo",
  "anya-e0812n0:2294_8": "virodhaṃ joteti, aparapakkhe avadhāraṇanti. Natthi samo yasseti ca, naro ca so uttamo",
  "anya-e0812n0:2294_9": "ceti ca, saha dayena dayāya vā vattamānoti ca, natthi dayo dayā vā asseti ca viggaho.",
  "anya-e0812n0:2295": "Ocityasamposakapadasilesa",
  "anya-e0812n0:2296": "301.",
  "anya-e0812n0:2297": "Saṃsāradukkhopahatā-vanatā janatā tvayi;",
  "anya-e0812n0:2298": "Sukha’micchita’maccantaṃ, amatandada vindati.",
  "anya-e0812n0:2299_0": "301. Udāharati “saṃsāre”ccādi. Saṃsāro abbocchinnaṃ vattamānā khandhapaṭipāṭiyeva",
  "anya-e0812n0:2299_1": "dukkhaṃ dukkhamattādinā, tena upahatā pahaṭā janatā, amataṃ sukhaṃ amataṃ vā nibbānaṃ",
  "anya-e0812n0:2299_2": "dadātīti amatandadāti āmantanaṃ, tvayi avanatā paṇāmavasena icchitamatimataṃ dukkhāpagamanibbattaṃ",
  "anya-e0812n0:2299_3": "kāyikaṃ cetasikañca sukhaṃ accantaṃ vindati paṭilabhatīti. Ettha amataṃ sudhā nibbānañca,",
  "anya-e0812n0:2299_4": "amatandado dukkhopahate sukhayatīti ucitanti “amataṃ dadātī”ti padamadhigate vatthuni",
  "anya-e0812n0:2299_5": "ocityaṃ samposayatīti ocityasamposako padasilesoyaṃ. Ādisaddena “sugandhisobhāsambandhī”tyādyupamāsilesādayo saṅgahitāti.",
  "anya-e0812n0:2300_0": "301. “Saṃsāra”iccādi. Saṃsāradukkhopahatā khandhadhātuāyatanānaṃ nirantarapavattisaṅkhātena",
  "anya-e0812n0:2300_1": "dukkhena upahatā janatā, amatandada he sudhādāyaka no ce, nibbānadāyaka tathāgata",
  "anya-e0812n0:2300_2": "tvayi avanatā paṇamanavasena onatā icchitaṃ abhimataṃ sukhaṃ kāyikacetasikasukhaṃ",
  "anya-e0812n0:2300_3": "accantaṃ atisayena vindati sevatīti. Amatadāyakā dukkhite sukhite karontīti idaṃ",
  "anya-e0812n0:2300_4": "ucitameveti ubhayatthassāpi vācakaṃ “amataṃ dadātī”ti padaṃ tādisajanassa sukhadāne",
  "anya-e0812n0:2300_5": "ocityaṃ posetīti ayaṃ ocityasamposakapadasileso. Saṃsāroyeva dukkhanti ca, tena upahatāti",
  "anya-e0812n0:2300_6": "ca, amataṃ sudhaṃ nibbānaṃ vā dadātīti ca vākyaṃ.",
  "anya-e0812n0:2301": "302.",
  "anya-e0812n0:2302": "Guṇayuttehi vatthūhi, samaṃ katvāna kassaci;",
  "anya-e0812n0:2303": "Saṃkittanaṃ bhavati yaṃ, sā matā tulyayogitā.",
  "anya-e0812n0:2304_0": "302. Tulyayogitaṃ yojayati “guṇe”ccādinā. Guṇo dhammo sādhu asādhu vā, tena yuttehi",
  "anya-e0812n0:2304_1": "vatthūhi saha samaṃ katvāna vatthuto asāmyepi tathābhāvamāropya kassaci purisādino",
  "anya-e0812n0:2304_2": "thutinindatthaṃ yaṃ kittanamākhyānaṃ, sā tulyakkhaṇā tulyayogitā matā, vattumicchitena",
  "anya-e0812n0:2304_3": "guṇena tādisānaṃ tulyayogitāpaṭipādanato tadatthiyena tulyayogitā tathā dvidhā vattati.",
  "anya-e0812n0:2305_0": "302. Idāni tulyayogitālaṅkāraṃ dasseti “guṇayuttehi”iccādinā. Guṇayuttehi sundarāsundarehi",
  "anya-e0812n0:2305_1": "yehi kehici guṇehi yuttehi vatthūhi, samaṃ katvāna tatvato asamānesupi samānattabuddhiyā",
  "anya-e0812n0:2305_2": "āropanaṃ katvā, kassaci purisādino thutiṃ nindaṃ vā nissāya yaṃ saṃkittanaṃ guṇāguṇakathanaṃ",
  "anya-e0812n0:2305_3": "bhavati, sā tulyayogitāti matāti. Guṇehi yuttāti ca, tulyena guṇena saha yogoti ca,",
  "anya-e0812n0:2305_4": "so etesaṃ raṃsimālībhagavantādīnamatthīti ca, tesaṃ bhāvo tulyaguṇasambandhoti ca",
  "anya-e0812n0:2305_5": "viggaho. Ettha tulyaguṇayuttapadatthānaṃ tagguṇasambandhassa tulyayogitābhāvato tappaṭipādako",
  "anya-e0812n0:2305_6": "uttiviseso tadatthiyena tulyayogitāti ñeyyā.",
  "anya-e0812n0:2306": "303.",
  "anya-e0812n0:2307": "Sampattasammado loko,",
  "anya-e0812n0:2308": "Sampattālokasampado;",
  "anya-e0812n0:2309": "Ubhohi raṃsimālī ca,",
  "anya-e0812n0:2310": "Bhagavā ca tamonudo.",
  "anya-e0812n0:2311_0": "303. Udāharati “sampatte”ccādi. Tamaṃ nudatīti tamonudo. Raṃsimālī sūriyo ca, atha",
  "anya-e0812n0:2311_1": "vā sammāsambuddho cāti ubhohi karaṇabhūtehi hetubhūtehi vā loko sattaloko, sampatto",
  "anya-e0812n0:2311_2": "sammado pīti yena tathāvidho ca, sampatto ālokassa sampadā yena tathāvidho cāpīti.",
  "anya-e0812n0:2311_3": "Ettha pītidānādiguṇayuttena raṃsimālinā samaṃ katvā bhagavato thutivasena kittananti",
  "anya-e0812n0:2311_4": "lakkhaṇaṃ yojanīyaṃ.",
  "anya-e0812n0:2312_0": "303. Idāni udāharati “sampatti”ccādinā. Tamonudo andhakāraṃ paharanto raṃsimālī ca",
  "anya-e0812n0:2312_1": "bhagavā ca ubhohi karaṇabhūtehi hetubhūtehi vā, loko sattaloko sampattasammado paṭiladdhapītiko",
  "anya-e0812n0:2312_2": "ca sampattālokasampadā ca hotīti. Ettha pītidānālokakaraṇasaṅkhātaguṇayuttena sūriyena",
  "anya-e0812n0:2312_3": "tulyaṃ katvā bhagavato thutivasena guṇakathanaṃ hoti. Sampatto sammado pīti yeneti",
  "anya-e0812n0:2312_4": "ca, ālokassa sampadāti ca, sampattā ālokasampadā yeneti ca, tamaṃ nudatīti ca vākyaṃ.",
  "anya-e0812n0:2312_5": "Udāharaṇe adassitepi asādhuguṇayuttena kenaci vatthunā samaṃ katvā kassaci kātabbanindāpi evameva daṭṭhabbā.",
  "anya-e0812n0:2313": "304.",
  "anya-e0812n0:2314": "Atthantaraṃ sādhayatā, kiñci taṃsadisaṃ phalaṃ;",
  "anya-e0812n0:2315": "Dassīyate asantaṃ vā, santaṃ vā taṃ nidassanaṃ.",
  "anya-e0812n0:2316_0": "304. Nidassanaṃ padasseti “atthantara”miccādinā. Atthantaraṃ nidassetabbāpekkhāya",
  "anya-e0812n0:2316_1": "aññaṃ kiñci ucitaṃ kāriyaṃ sādhayatā kenaci vatthunā hetubhūtena, tena atthantareneva",
  "anya-e0812n0:2316_2": "sadisaṃ tulyaṃ phalaṃ kiñci asantaṃ aniṭṭhaṃ vā santaṃ iṭṭhaṃ vā dassīyate paṭipādīyate,",
  "anya-e0812n0:2316_3": "taṃ evaṃlakkhaṇaṃ nidassanaṃ siyā.",
  "anya-e0812n0:2317_0": "304. Idāni nidassanālaṅkāraṃ nidasseti “atthantari”ccādinā. Atthantaraṃ niddisitabbato",
  "anya-e0812n0:2317_1": "aññaṃ ucitakāriyasaṅkhātamattaṃ ucitakicca… (ka.) sādhayatā sādhayantena kenaci vatthunā",
  "anya-e0812n0:2317_2": "taṃsadisaṃ tena atthantarena samānaṃ asantaṃ aniṭṭhaṃ vā santaṃ iṭṭhaṃ vā kiñci phalaṃ",
  "anya-e0812n0:2317_3": "dassīyate vatthūhi paṭipādīyate, taṃ tādisaṃ phalaṃ nidassanaṃ nāmāti. Attho ca so",
  "anya-e0812n0:2317_4": "antaro añño cāti ca, tena atthantarena sadisamiti ca, nidassīyateti ca viggaho.",
  "anya-e0812n0:2318": "Asantaphalanidassana",
  "anya-e0812n0:2319": "305.",
  "anya-e0812n0:2320": "Udayā samaṇindassa, yanti pāpā parābhavaṃ;",
  "anya-e0812n0:2321": "Dhammarājaviruddhānaṃ, sūcayantā dīpayantā (sī.) durantataṃ.",
  "anya-e0812n0:2322_0": "305. “Udayā”iccādi. Samaṇindassa mahāmunino udayā pātubhāvena pāpā lobhādayo parābhavaṃ",
  "anya-e0812n0:2322_1": "nidhanaṃ yanti, parābhavantīti vuttaṃ hoti. Udayapubbakena pāpaparābhavanatthantarena",
  "anya-e0812n0:2322_2": "sadisaṃ phalaṃ nidasseti. Kiṃ karontā? Dhammarājā dhammānapeto rājā, munindo cāti",
  "anya-e0812n0:2322_3": "siliṭṭhaṃ, tena viruddhānaṃ, duṭṭho viruddho anto avasānaṃ yassa, tassa bhāvo, taṃ",
  "anya-e0812n0:2322_4": "sūcayantāti dhammarājavirodhahetukaṃ asantaphalametaṃ nidassanaṃ parābhavassāniṭṭhattā.",
  "anya-e0812n0:2323_0": "305. Idāni udāharati “udayā”iccādinā. Samaṇindassa munindassa udayā loke pātubhāvena",
  "anya-e0812n0:2323_1": "pāpā lobhādayo dhammarājaviruddhānaṃ rājadhammehi samannāgatarājūhi, dhammādhipatinā",
  "anya-e0812n0:2323_2": "munindena vā viruddhānaṃ durantataṃ aniṭṭhāvasānataṃ sūcayantā pakāsento parābhavaṃ",
  "anya-e0812n0:2323_3": "parihāniṃ yanti pāpuṇantīti. Ettha pubbaddhena udayapubbako pāpaparābhavanasaṅkhāto",
  "anya-e0812n0:2323_4": "atthantaro dassito, aparaddhena taṃsadisavirodhahetukaṃ durantasaṅkhātaṃ asantaphalaṃ",
  "anya-e0812n0:2323_5": "dasseti. Dhammarājavirodhahetukaṃ asantaphalametaṃ parābhavassāniṭṭhattā. Samaṇānamindoti",
  "anya-e0812n0:2323_6": "ca, dhammena yutto rājāti vā dhammesu rājāti vāti ca, tena viruddhāti ca, duṭṭho",
  "anya-e0812n0:2323_7": "virūpo anto pariyosānaṃ yesamiti ca, tesaṃ bhāvoti ca vākyaṃ.",
  "anya-e0812n0:2324": "Santaphalanidassana",
  "anya-e0812n0:2325": "306.",
  "anya-e0812n0:2326": "Sironikkhittacaraṇo-",
  "anya-e0812n0:2327": "Cchariyāna’mbujāna’yaṃ;",
  "anya-e0812n0:2328": "Paramabbhutataṃ loke,",
  "anya-e0812n0:2329": "Viññāpeta’ttano jino.",
  "anya-e0812n0:2330_0": "306. “Siro”ccādi. Acchariyānaṃ bhagavato caraṇāravindadvandasampaṭiggahaṇatthaṃ pathaviṃ",
  "anya-e0812n0:2330_1": "bhinditvā samuggatānamacchariyaguṇopetānamambujānaṃ sirasi matthake nikkhittā caraṇā",
  "anya-e0812n0:2330_2": "yena so jino. Ambujoparicaraṇanikkhepalakkhaṇenatthantarena sadisaṃ phalaṃ dasseti.",
  "anya-e0812n0:2330_3": "Attano paramacchariyabhāvaṃ viññāpeti. Santaphalamidaṃ nidassanaṃ jinabbhutatthadīpanassa iṭṭhattāti.",
  "anya-e0812n0:2331_0": "306. “Siro”iccādi. Ayaṃ jino acchariyānaṃ attano pādapaṭiggahaṇatthaṃ pathaviṃ bhinditvā",
  "anya-e0812n0:2331_1": "uggatattā accharāpaharaṇayoggānaṃ ambujānaṃ sironikkhittacaraṇo matthake ṭhapitapādo",
  "anya-e0812n0:2331_2": "loke sattaloke attano paramabbhutataṃ atiacchariyaguṇaṃ viññāpeti avabodhetīti. Ettha",
  "anya-e0812n0:2331_3": "acchariyapadumānaṃ matthake caraṇanikkhepasaṅkhātena atthantarena paramabbhutataṃ",
  "anya-e0812n0:2331_4": "viññāpetīti ayaṃ sadisasantaphalaṃ jinabbhutatthadīpanassa iṭṭhattā. Sirasi nikkhittāni",
  "anya-e0812n0:2331_5": "caraṇāni yeneti ca, accharaṃ accharāsaṅghātaṃ arahantīti ca, paramo uttamo abbhuto",
  "anya-e0812n0:2331_6": "guṇo asseti ca, tassa bhāvoti ca viggaho.",
  "anya-e0812n0:2332": "307.",
  "anya-e0812n0:2333": "Vibhūtiyāmahantattaṃ, adhippāyassa vā siyā;",
  "anya-e0812n0:2334": "Paramukkaṃsataṃ yātaṃ, taṃ mahantatta’mīritaṃ.",
  "anya-e0812n0:2335_0": "307. Mahantattamupadasseti “vibhūtiyā”iccādinā. Vibhūtiyā sampattiyā adhippāyassa",
  "anya-e0812n0:2335_1": "vā ajjhāsayassa vā paramukkaṃsataṃ paramātisayabhāvaṃ yātaṃ upagataṃ mahantattaṃ",
  "anya-e0812n0:2335_2": "nāma īritaṃ kathitaṃ.",
  "anya-e0812n0:2336_0": "307. Idāni mahantattālaṅkāraṃ dasseti “vibhūti” iccādinā. Vibhūtiyā sampattiyā vā",
  "anya-e0812n0:2336_1": "adhippāyassa ajjhāsayassa vā paramukkaṃsataṃ atyukkaṃsabhāvaṃ yātaṃ yaṃ mahantattaṃ",
  "anya-e0812n0:2336_2": "siyā, taṃ mahantattamiti īritanti. Mahato bhāvoti ca, paramo ukkaṃso atisayo yasseti",
  "anya-e0812n0:2336_3": "ca, tassa bhāvoti ca vākyaṃ.",
  "anya-e0812n0:2337": "Vibhūtimahantatta",
  "anya-e0812n0:2338": "308.",
  "anya-e0812n0:2339": "Kirīṭaratanacchāyā-nuviddhātapavāraṇo;",
  "anya-e0812n0:2340": "Purā paraṃ siriṃ vindi, bodhisatto’bhinikkhamā.",
  "anya-e0812n0:2341_0": "308. Udāharati “kirīṭe”ccādi. Abhinikkhamā purā pubbe bodhisatto māyādeviyā putto",
  "anya-e0812n0:2341_1": "paramukkaṭṭhaṃ anāññasādhāraṇaṃ siriṃ vibhūtiṃ vindi paṭilabhi. Kīdiso? Kirīṭe makuṭe",
  "anya-e0812n0:2341_2": "ratanānaṃ chāyāhi sobhāhi anuviddho churito ātapavāraṇo setacchattaṃ yassa so tādisoti",
  "anya-e0812n0:2341_3": "vibhūtiyā mahantattaṃ vuttaṃ “ātapavāraṇo ratanacchāyānuviddho”ti.",
  "anya-e0812n0:2342_0": "308. Idāni udāharati “kirīṭa”iccādinā. Bodhisatto antimajātiyaṃ mahābodhisatto abhinikkhamā",
  "anya-e0812n0:2342_1": "abhinikkhamanato purā pubbe kirīṭaratanacchāyānuviddhātapavāraṇo moliratanaraṃsīhi",
  "anya-e0812n0:2342_2": "rañjitasetacchatto paramukkaṭṭhaṃ siriṃ vibhūtiṃ vindi anubhavīti. Ettha moliratanakantiyā",
  "anya-e0812n0:2342_3": "setacchattassa oviddhabhāvakathanena vibhūtiyā mahantattaṃ hoti. Kirīṭe ratanānīti",
  "anya-e0812n0:2342_4": "ca, tesaṃ chāyāyoti ca, tāhi anuviddho churito ātapavāraṇo yasseti ca vākyaṃ.",
  "anya-e0812n0:2343": "Adhippāyamahantatta",
  "anya-e0812n0:2344": "309.",
  "anya-e0812n0:2345": "Satto sambodhiyaṃ bodhi-",
  "anya-e0812n0:2346": "Satto sattahitāya so;",
  "anya-e0812n0:2347": "Hitvā sneharasābaddha-",
  "anya-e0812n0:2348": "Mapi rāhulamātaraṃ.",
  "anya-e0812n0:2349_0": "309. “Satto”iccādi. Snehena piyabhāvena jātena rasena rāgena ābaddhamattani rāhulamātaraṃ",
  "anya-e0812n0:2349_1": "bimbādevimpi, kimutaññaṃ yuvatijanaṃ, hitvā anapekkhitvā anāsatto hutvā sattānaṃ",
  "anya-e0812n0:2349_2": "hitāya lokiyalokuttarāya vaḍḍhiyā bodhisatto siddhattho sambodhiyaṃ sabbaññutaññāṇeyeva",
  "anya-e0812n0:2349_3": "satto āsatto, tattheva laggoti adhippāyo. Mahantattamukkaṭṭhaṃ tādisavanitāratanānāsajjanalakkhaṇamālakkhīyatīti.",
  "anya-e0812n0:2350_0": "309. “Satto”iccādi. So bodhisatto sneharasābaddhaṃ piyabhāvasaṅkhātarāgena ābaddhaṃ",
  "anya-e0812n0:2350_1": "rāhulamātaraṃ api bimbādevimpi hitvā sattahitāya sattānaṃ lokiyalokuttaratthāya sambodhiyaṃ",
  "anya-e0812n0:2350_2": "sabbaññutaññāṇeyeva satto laggoti. Tādisaitthiratanepi alaggatākathanena bodhisattassa",
  "anya-e0812n0:2350_3": "ukkaṭṭhajjhāsayamahantattaṃ vuttaṃ hoti. Sammā bujjhati etāyāti ca, bodhiyaṃ satto",
  "anya-e0812n0:2350_4": "laggoti ca, sattānaṃ hitamiti ca, snehena piyabhāvena jāto raso rāgoti ca, tena ābaddhāti ca viggaho.",
  "anya-e0812n0:2351": "310.",
  "anya-e0812n0:2352": "Gopetvā vaṇṇanīyaṃ yaṃ,",
  "anya-e0812n0:2353": "Kiñci dassīyate paraṃ;",
  "anya-e0812n0:2354": "Asamaṃ vā samaṃ tassa,",
  "anya-e0812n0:2355": "Yadi sā vañcanā matā.",
  "anya-e0812n0:2356_0": "310. Vañcanaṃ vadati “gopetvā”iccādinā, vaṇṇanīyaṃ kiñci vatthuṃ gopetvā niraṃkatvā",
  "anya-e0812n0:2356_1": "tassa vaṇṇanīyassa asamaṃ visamaṃ visadisaṃ paramaññaṃ yaṃ kiñci vatthu yadi dassīyate",
  "anya-e0812n0:2356_2": "kavināti anuvaditvā sā vañcanā matāti vidhīyate.",
  "anya-e0812n0:2357_0": "310. Idāni vañcanālaṅkāraṃ dasseti “gopetvā”iccādinā. Vaṇṇanīyaṃ kiñci vatthuṃ gopetvā",
  "anya-e0812n0:2357_1": "tassa vaṇṇanīyassa samaṃ sadisaṃ vā asamaṃ visadisaṃ vā paraṃ yaṃ kiñci vatthu yadi",
  "anya-e0812n0:2357_2": "dassīyate kavinā, sā vañcanāiti matāti. Vañceti vaṇṇanīyaṃ etāya vuttiyāti vākyaṃ.",
  "anya-e0812n0:2358": "Asamavañcanā",
  "anya-e0812n0:2359": "311.",
  "anya-e0812n0:2360": "Purato na sahassesu,",
  "anya-e0812n0:2361": "Na pañcesu ca tādino;",
  "anya-e0812n0:2362": "Māro paresu tasse’saṃ,",
  "anya-e0812n0:2363": "Sahassaṃ dasavaḍḍhitaṃ.",
  "anya-e0812n0:2364_0": "311. Udāharati “purato”iccādi. Māro kāmo tādino lobhādīsu tādisattā munino purato",
  "anya-e0812n0:2364_1": "sammukhe sahassaṃ isavo assāti sahassesu ca na hoti. Pañca isavo assāti pañcesu ca",
  "anya-e0812n0:2364_2": "na hotīti vaṇṇanīyo mārotra gopyate. Tassa yo tibhuvanaṃ jayī. Paresu aññasattesu",
  "anya-e0812n0:2364_3": "sarāgesu esamisūnaṃ dasavaḍḍhitaṃ dasahi guṇitaṃ sahassaṃ, kathamaññathābhuvanattayaṃ",
  "anya-e0812n0:2364_4": "jayeyyāti māraṃ gopetvā dasasahassopalakkhitavatthantarassa dassitattā asamavañcanāyaṃ.",
  "anya-e0812n0:2365_0": "311. Idāni udāharati “purato”iccādinā. Māro tādino lābhālābhādīsu avikārino tathāgatassa",
  "anya-e0812n0:2365_1": "purato abhimukhe sahassesu ca sahassasaropi na hoti, pañcesu pañca isu ca tādise",
  "anya-e0812n0:2365_2": "ṭhapetvā pañca isu na hoti. Paresu sugatasammukhe īdisesupi aññesu saṃkilesesu tassa",
  "anya-e0812n0:2365_3": "tilokajetuno mārassa esaṃ sarānaṃ dasavaḍḍhitaṃ dasagaṇanāya vaḍḍhitaṃ sahassaṃ hoti",
  "anya-e0812n0:2365_4": "dasasahassaṃ hotīti. Vaṇṇanīyaṃ māraṃ gopetvā dasasahassasaṅkhyāhi gaṇitassa aññassa",
  "anya-e0812n0:2365_5": "sarasaṅkhātavatthuno dassitattā ayaṃ asamavañcanā nāma. Sahassaṃ isavo asseti ca,",
  "anya-e0812n0:2365_6": "pañca isavo asseti ca, dasahi vaḍḍhitanti ca vākyaṃ.",
  "anya-e0812n0:2366": "Samavañcanā",
  "anya-e0812n0:2367": "312.",
  "anya-e0812n0:2368": "Vivāda’manuyuñjanto,",
  "anya-e0812n0:2369": "Munindavadanindunā;",
  "anya-e0812n0:2370": "Sampuṇṇo candimā nā’yaṃ;",
  "anya-e0812n0:2371": "Chatta’metaṃ manobhuno.",
  "anya-e0812n0:2372": "312. “Vivāda”miccādi. Manobhunoti kāmassa. Samavañcanāyaṃ puṇṇacandaṃ niraṃkatvā chattassa dassitattā.",
  "anya-e0812n0:2373_0": "312. “Vivāda”iccādi. Munindavadanindunā sabbaññuno mukhacandena vivādaṃ anuyuñjanto",
  "anya-e0812n0:2373_1": "sampuṇṇo ayaṃ paccakkho candimā na hoti. Kiñcarahi etaṃ candamaṇḍalaṃ manobhuno anaṅgassa",
  "anya-e0812n0:2373_2": "ubbhūtiyaṃ chattaṃ samussitasetacchattanti. Vaṇṇanīyaṃ candamaṇḍalaṃ ṭhapetvā tato",
  "anya-e0812n0:2373_3": "aññassa candasadisassa chattassa dassitattā ayaṃ vutti samavañcanā nāma. Munīnaṃ",
  "anya-e0812n0:2373_4": "indoti ca, tassa vadanamiti ca, indusadiso indu, munindavadanameva indūti ca, samantato",
  "anya-e0812n0:2373_5": "puṇṇoti ca, manasi bhūtoti ca viggaho.",
  "anya-e0812n0:2374": "313.",
  "anya-e0812n0:2375": "Parānuvattanādīhi, nibbindeni’ha yā katā;",
  "anya-e0812n0:2376": "Thutira’ppakate sā’yaṃ, siyā appakatatthuti.",
  "anya-e0812n0:2377_0": "313. Appakatatthutiṃ pakāseti “pari”ccādinā. Paresaṃ yesaṃ kesañci anuvattanaṃ sevā,",
  "anya-e0812n0:2377_1": "tamādi yesaṃ tehi nibbindena virattena appakate asannihite buddhivisayeyeva iha kismiñci",
  "anya-e0812n0:2377_2": "vatthumhi katā yā thuti saṃrādhanaṃ, sāyaṃ appakatatthuti siyā.",
  "anya-e0812n0:2378_0": "313. Idāni appakatatthutiṃ dasseti “parānu”ccādinā. Parānuvattanādīhi aññassa yassa",
  "anya-e0812n0:2378_1": "kassaci anuvattanādīhi nibbindena ubbegaṃ pattena appakate anadhigate buddhivisaye",
  "anya-e0812n0:2378_2": "eva iha imasmiṃ kismiñci vatthumhi katā yā thuti saṃrādhanasaṅkhātā pasaṃsā atthi,",
  "anya-e0812n0:2378_3": "sā ayaṃ appakatatthuti nāma siyāti. Paresamanuvattanamiti ca, taṃ ādi yesaṃ parapīḷādīnamiti",
  "anya-e0812n0:2378_4": "ca, na pakatoti ca, rakāro sandhijo, appakate katā thutīti ca vākyaṃ.",
  "anya-e0812n0:2379": "314.",
  "anya-e0812n0:2380": "Sukhaṃ jīvanti hariṇā, vanesva’parasevino;",
  "anya-e0812n0:2381": "Anāyāsopalābhehi, jaladabbaṅkurādibhi.",
  "anya-e0812n0:2382_0": "314. Udāharati “sukha”miccādi. Jalehi dabbaṅkurehi dabbatiṇuggamehi. Ādisaddena tarupallavādīhi.",
  "anya-e0812n0:2382_1": "Kīdisehi? Anāyāsena sevāpariklesādinā vinā upalābhehi pāpuṇitabbehi. Paramaññaṃ kiñci",
  "anya-e0812n0:2382_2": "na sevanti sīleneti aparasevino. Paracittārādhanabyasanaparammukhā hariṇā vanesu",
  "anya-e0812n0:2382_3": "sukhaṃ nirākulaṃ jīvantīti. Ettha rājānuvattanaklesanibbindena sannihitā migavutti pasaṃsitāti.",
  "anya-e0812n0:2383_0": "314. Idāni udāharati “sukha”miccādinā. Hariṇā migā aparasevino vuttiṃ nissāya paraṃ",
  "anya-e0812n0:2383_1": "asevamānā anāyāsopalābhehi parapariggahābhāvato parasevāparissamaṃ vinā labbhanīyehi",
  "anya-e0812n0:2383_2": "jaladabbaṅkurādibhi udakadabbaṅkurarukkhalatāpallavādīhi vanesu icchiticchitāraññesu",
  "anya-e0812n0:2383_3": "sukhaṃ jīvanti sukhajīvanaṃ karontīti. Ettha rājasevābyasanappattena kenaci anadhigatāpi",
  "anya-e0812n0:2383_4": "migajīvikā pasaṃsitā hoti. Paraṃ na sevanti sīlenāti ca, abhāvo āyāsasseti ca, tena",
  "anya-e0812n0:2383_5": "upalabhitabbāti ca, dabbānaṃ aṅkurānīti ca, jalañca dabbaṅkurāni ceti ca, tāni ādi",
  "anya-e0812n0:2383_6": "yesaṃ pallavādīnamiti ca viggaho.",
  "anya-e0812n0:2384": "315.",
  "anya-e0812n0:2385": "Uttaraṃ uttaraṃ yattha, pubbapubbavisesanaṃ;",
  "anya-e0812n0:2386": "Siyā ekāvalī sā’yaṃ, dvidhā vidhinisedhato.",
  "anya-e0812n0:2387_0": "315. Ekāvaliṃ kathayati “uttara”micchādinā. Yattha vuttiyaṃ uttaraṃ uttaraṃ upariṭṭhānamupariṭṭhānaṃ",
  "anya-e0812n0:2387_1": "pubbassa pubbassa visesanaṃ vidhinisedhanavasena ekāvali nāma siyā. Ayaṃ ekāvali",
  "anya-e0812n0:2387_2": "vidhinisedhato vidhivasena nisedhanavasena ca dvidhā.",
  "anya-e0812n0:2388_0": "315. Idāni ekāvaliṃ dasseti “uttara”miccādinā. Yattha uttiyaṃ uttaraṃ uttaraṃ uparūparibhavaṃ",
  "anya-e0812n0:2388_1": "padaṃ pubbapubbavisesanaṃ pubbapubbapadassa vidhinisedhanavasena visesanaṃ hoti,",
  "anya-e0812n0:2388_2": "sā ekāvali nāma siyā. Ayaṃ ekāvali vidhinisedhato vidhinisedhavasena dvidhā hotīti.",
  "anya-e0812n0:2388_3": "Uttaraṃ pubbanti ṭhānūpacārena ṭhānībhūtaṃ padameva vuccati. Pubbassa pubbassa visesanamiti",
  "anya-e0812n0:2388_4": "ca, ekato āvaliyanti saṃvaliyanti padāni etāyāti ca, vidhividhānañca nisedho paṭisedho",
  "anya-e0812n0:2388_5": "cāti ca vākyaṃ. Ettha “uttaraṃ uttara”nti ca “pubbassa pubbassa”iti ca kamena visesanavisesyaguṇena",
  "anya-e0812n0:2388_6": "byāpanicchāyaṃ nibbacanaṃ, visesyaguṇaṃ gammamānameva.",
  "anya-e0812n0:2389": "Vidhiekāvali",
  "anya-e0812n0:2390": "316.",
  "anya-e0812n0:2391": "Pādā nakhālirucirā,",
  "anya-e0812n0:2392": "Nakhālī raṃsibhāsurā;",
  "anya-e0812n0:2393": "Raṃsī tamopahāneka …pahāreka (sī.) -",
  "anya-e0812n0:2394": "Rasā sobhanti satthuno.",
  "anya-e0812n0:2395": "316. Udāharati “pādā”iccādi. Sugammaṃ. Ettha pādādīnaṃ visesyānaṃ nakhālirucirattādividhānena visesanena visesitabbattā ayaṃ vidhiekāvali.",
  "anya-e0812n0:2396_0": "316. Idāni udāharati “pādā”iccādinā. Satthuno pādā nakhālirucirā nakhapantīhi manuññā",
  "anya-e0812n0:2396_1": "nakhālī nakhapantiyo raṃsibhāsurā raṃsīhi dibbamānā raṃsī kantiyo tamopahānekarasā",
  "anya-e0812n0:2396_2": "andhakāravidhamane asahāyakiccā hutvā sobhantīti. Ettha pādādīnaṃ pubbapadānaṃ nakhālirucirattādividhāyakehi",
  "anya-e0812n0:2396_3": "uttarauttaravisesanehi visesitattā ayaṃ vidhiekāvali nāma. Nakhānaṃ āli pāḷīti ca,",
  "anya-e0812n0:2396_4": "nakhālīhi rucirāti ca, raṃsīhi bhāsurāti ca, tamaso apahāro apaharaṇamiti ca, so",
  "anya-e0812n0:2396_5": "eko raso kiccaṃ etāsaṃ raṃsīnamiti ca viggaho.",
  "anya-e0812n0:2397": "Nisedhaekāvali",
  "anya-e0812n0:2398": "317.",
  "anya-e0812n0:2399": "Asantuṭṭho yatī neva,",
  "anya-e0812n0:2400": "Santoso nā’layāhato;",
  "anya-e0812n0:2401": "Nā’layo yo sajantūnaṃ,",
  "anya-e0812n0:2402": "Nā’nantabyasanāvaho.",
  "anya-e0812n0:2403_0": "317. “Asantuṭṭho”iccādi. Asantuṭṭho catupaccayasantosavasena yo koci yati nāma neva",
  "anya-e0812n0:2403_1": "siyā. Ālayena taṇhāya āhato ca yo, so santoso nāma na hoti. Yo jantūnaṃ sattānaṃ",
  "anya-e0812n0:2403_2": "anantabyasanāvaho na hoti, so ālayo nāma na bhavatīti. Asantuṭṭhādīnaṃ yatittādinisedhanavasena",
  "anya-e0812n0:2403_3": "visesanānaṃ pavattiyā nisedhaekāvali ayaṃ.",
  "anya-e0812n0:2404_0": "317. “Asantuṭṭho”iccādi. Asantuṭṭho cīvarādīsu catūsu paccayesu dassitadvādasavidhasantosānaṃ",
  "anya-e0812n0:2404_1": "aññatarena asantuṭṭho yati na eva bhikkhu nāma na hoti. Ālayāhato taṇhāya pahato",
  "anya-e0812n0:2404_2": "santoso na hoti. Yo jantūnaṃ anantabyasanāvaho na yo sattānaṃ apariyantapīḷāpāpako",
  "anya-e0812n0:2404_3": "na hoti, so ālayo na hotīti. Asantuṭṭhādīnaṃ yatibhāvādipaṭisedhavasena visesanānaṃ",
  "anya-e0812n0:2404_4": "pavattattā ayaṃ nisedhaekāvali nāma. Asantuṭṭhapadaṃ yatisahitasakalasattasamudāyassa",
  "anya-e0812n0:2404_5": "sādhāraṇabhāvena ṭhitaṃ, yati na bhavatīti yatito aññesu sakalasattasaṅkhātesu avayavesu",
  "anya-e0812n0:2404_6": "patiṭṭhāpanato “asantuṭṭho”ti visesyo, “yati ne”ti idaṃ visesanaṃ. Sesesupi visesanavisesyattaṃ",
  "anya-e0812n0:2404_7": "vuttaniyāmena yathārahaṃ yojetabbaṃ. Na santussatīti ca, ālayena hatoti ca, natthi",
  "anya-e0812n0:2404_8": "anto etesamiti ca, tāni ca tāni byasanāni ceti ca, tāni āvahatīti ca vākyaṃ.",
  "anya-e0812n0:2405": "318.",
  "anya-e0812n0:2406": "Yahiṃ bhūsiyabhūsattaṃ, aññamaññaṃ tu vatthunaṃ;",
  "anya-e0812n0:2407": "Vināva sadisattaṃ taṃ, aññamaññavibhūsanaṃ.",
  "anya-e0812n0:2408": "318. Aññamaññamāha “yahi”miccādinā. Yahiṃ sadisattaṃ vinā eva vatthunaṃ padatthānaṃ aññamaññaṃ bhūsiyabhūsattaṃ, taṃ aññamaññaṃ nāma vibhūsanamalaṅkāroti.",
  "anya-e0812n0:2409_0": "318. Idāni aññamaññālaṅkāraṃ dasseti “yahi”miccādinā. Yahiṃ alaṅkāre sadisattaṃ vinā",
  "anya-e0812n0:2409_1": "eva vatthunaṃ aññamaññaṃ tu bhūsiyabhūsattaṃ alaṅkāriyaalaṅkārattaṃ hoti, taṃ aññamaññavibhūsanaṃ",
  "anya-e0812n0:2409_2": "hotīti. Bhūsiyañca bhūsā cāti ca, tāsaṃ bhāvoti ca, aññañca aññañceti ca viggaho.",
  "anya-e0812n0:2409_3": "“Aññamañña”nti ettha chaṭṭhuntaasaṅkhyamabyayaṃ, sasaṅkhye ceti “bhūsiyabhūsatta”nti",
  "anya-e0812n0:2409_4": "imassa visesanaṃ katvā vattabbaṃ. Alaṅkāriyamapekkhāya alaṅkāravatthu ca, tamapekkhāya",
  "anya-e0812n0:2409_5": "alaṅkāriyavatthu ca aññamaññaṃ nāma. Tandīpakālaṅkāropi tadatthiyena tannāmako hoti.",
  "anya-e0812n0:2410": "319.",
  "anya-e0812n0:2411": "Byāmaṃsumaṇḍalaṃ tena, muninā lokabandhunā;",
  "anya-e0812n0:2412": "Mahantiṃ vindatī kantiṃ, sopi teneva tādisiṃ.",
  "anya-e0812n0:2413": "319. Udāharati “byāmaṃsu”iccādinā. Subodhaṃ.",
  "anya-e0812n0:2414_0": "319. Idāni udāharati “byāmaṃsu”iccādinā. Byāmaṃsumaṇḍalaṃ byāmapabhāmaṇḍalaṃ lokabandhunā",
  "anya-e0812n0:2414_1": "tena muninā karaṇabhūtena mahantiṃ mahatiṃ pūjanīyaṃ vā kantiṃ sobhaṃ vindati sevati,",
  "anya-e0812n0:2414_2": "sopi muni tena eva byāmaṃsumaṇḍalena tādisiṃ kantiṃ vindatīti. Aññamaññaṃ asadisānaṃ",
  "anya-e0812n0:2414_3": "byāmaṃsumaṇḍalamunisaṅkhātānaṃ dvinnaṃ vatthūnaṃ byāmaṃsumaṇḍalaṃ paṭhamavākye alaṅkāriyaṃ",
  "anya-e0812n0:2414_4": "hoti, munipadattho alaṅkāro hoti. Aparavākye ime dve vipallāsena alaṅkāriyaalaṅkārā",
  "anya-e0812n0:2414_5": "honti. Aṃsūnaṃ maṇḍalamiti ca, byāmaṃ eva aṃsumaṇḍalamiti ca, loko bandhu asseti",
  "anya-e0812n0:2414_6": "ca, sā viya dissatīti ca viggaho.",
  "anya-e0812n0:2415": "320.",
  "anya-e0812n0:2416": "Kathanaṃ sahabhāvassa, kriyāya ca guṇassa ca;",
  "anya-e0812n0:2417": "Sahavuttīti viññeyyaṃ, tadudāharaṇaṃ yathā.",
  "anya-e0812n0:2418": "320. Sahavuttiṃ vadati “kathana”miccādinā. Subodhaṃ.",
  "anya-e0812n0:2419_0": "320. Idāni sahavuttiṃ dasseti “kathana”miccādinā. Kriyāya guṇassa cāti dvinnaṃ sahabhāvassa",
  "anya-e0812n0:2419_1": "sahattassa kathanaṃ sahavuttīti viññeyyaṃ. Tadudāharaṇaṃ yathā tassa udāharaṇaṃ evaṃ",
  "anya-e0812n0:2419_2": "vakkhamānanayena daṭṭhabbanti. Saha saddhiṃ bhavanamiti ca, sahabhāvassa vutti kathanamiti",
  "anya-e0812n0:2419_3": "ca, tassa udāharaṇamiti ca viggaho. Sahabhāvo candarasminakhaṃsuādīnaṃ padatthānaṃ.",
  "anya-e0812n0:2419_4": "Evaṃ santepi tesaṃ taṃsahattaṃ yassaṃ kriyāyaṃ guṇe vā bhavatīti sahattaṃ kriyāguṇānaṃ",
  "anya-e0812n0:2419_5": "hotīti katvā “kathanaṃ sahabhāvassa kriyāya ca guṇassa cā”ti vuttaṃ.",
  "anya-e0812n0:2420": "Kriyāsahavutti",
  "anya-e0812n0:2421": "321.",
  "anya-e0812n0:2422": "Jalanti candaraṃsīhi, samaṃ satthu nakhaṃsavo;",
  "anya-e0812n0:2423": "Vijambhati ca candena, samaṃ tammukhacandimā.",
  "anya-e0812n0:2424": "321. “Jalanti”iccādi. Samanti saha, tassa satthuno mukhacandimā. Sesaṃ subodhaṃ. Ettha jalanavijambhanānaṃ ubhayasādhāraṇānaṃ kriyānaṃ sahabhāvo vihitoti kriyāsahavutti ayanti.",
  "anya-e0812n0:2425_0": "321. Idāni yathāpaṭiññātaudāharaṇaṃ dasseti “jalanti”iccādinā. Satthu satthuno nakhaṃsavo",
  "anya-e0812n0:2425_1": "nakhakiraṇā candaraṃsīhi samaṃ jalanti, tammukhacandimā ca candena samaṃ vijambhatīti.",
  "anya-e0812n0:2425_2": "Ettha ubhayapadatthānaṃ sādhāraṇabhūtajalanavijambhanakriyānaṃ sahabhāvassa vuttattā",
  "anya-e0812n0:2425_3": "esā kriyāsahavutti nāma. Candassa raṃsiyoti ca, nakhānaṃ aṃsavoti ca, tassa satthuno",
  "anya-e0812n0:2425_4": "mukhanti ca, tameva candimasadisattā candimāti ca vākyaṃ. Samaṃiti sahapariyāyo nipāto.",
  "anya-e0812n0:2426": "Guṇasahavutti",
  "anya-e0812n0:2427": "322.",
  "anya-e0812n0:2428": "Jinodayena malinaṃ, saha dujjanacetasā;",
  "anya-e0812n0:2429": "Pāpaṃ disā suvimalā, saha sajjanacetasā.",
  "anya-e0812n0:2430_0": "322. “Jinodayena”ccādi. Jinodayena karaṇabhūtena, hetubhūtena vā dujjanacetasā saha",
  "anya-e0812n0:2430_1": "pāpaṃ malinaṃ kiliṭṭhaṃ, sajjanacetasā saha disā dasavidhāpi suvimalā accantanimmalā",
  "anya-e0812n0:2430_2": "suvimalayasomālāvalayitattā sajjanaceto pāpāpagameneti. Ettha malinattassa ca suvimalattassa",
  "anya-e0812n0:2430_3": "ñāyasambandhino sahabhāvo vuttoti ayaṃ guṇasahavutti.",
  "anya-e0812n0:2431_0": "322. “Jino”iccādi. Jinodayena jitamārassa bhagavato pātubhāvena, karaṇabhūtena hetubhūtena",
  "anya-e0812n0:2431_1": "vā pāpaṃ lobhādidhammaṃ dujjanacetasā dujjanānaṃ cittena saha malinaṃ kiliṭṭhaṃ hoti.",
  "anya-e0812n0:2431_2": "Imināyeva jinodayena disā dasa disāyo sajjanacetasā saha suvimalā sajjanacetasantānato",
  "anya-e0812n0:2431_3": "pāpānaṃ apagamena kittimālāya bhuvanattaye patthaṭattā atinimmalāti ubhayapadatthānaṃ",
  "anya-e0812n0:2431_4": "sādhāraṇabhūtamalinabhāvasuvimalabhāvasaṅkhātassa guṇassa sahabhāvassa vuttattā esā",
  "anya-e0812n0:2431_5": "guṇasahavutti nāma. Jinassa udayoti ca, dujjanānaṃ cetoti ca, vigataṃ malaṃ etāhiti",
  "anya-e0812n0:2431_6": "ca, su atisayena vimalāti ca, santo ca te janā ceti ca, tesaṃ cetoti ca vākyaṃ.",
  "anya-e0812n0:2432": "323.",
  "anya-e0812n0:2433": "Virodhīnaṃ padatthānaṃ, yattha saṃsaggadassanaṃ;",
  "anya-e0812n0:2434": "Samukkaṃsābhidhānatthaṃ, matā sā’yaṃ virodhitā.",
  "anya-e0812n0:2435_0": "323. Virodhaṃ vibhāveti “virodhīna”miccādi. Virodhīnaṃ aññamaññaviruddhānaṃ kriyādīnaṃ",
  "anya-e0812n0:2435_1": "yattha vuttivisese saṃsaggassa sannidhino dassanaṃ, kimatthaṃ? Samukkaṃsassa atisayassa",
  "anya-e0812n0:2435_2": "abhidhānatthaṃ kathanatthāya, sā ayaṃ virodhitā virodhīti matā.",
  "anya-e0812n0:2436_0": "323. Idāni virodhālaṅkāraṃ dasseti “virodhīna”miccādinā. Yattha uttivisese samukkaṃsābhidhānatthaṃ",
  "anya-e0812n0:2436_1": "vaṇṇanīyavatthugataadhikakathanāya virodhīnaṃ aññamaññaviruddhānaṃ padatthānaṃ kriyāguṇādīnaṃ",
  "anya-e0812n0:2436_2": "saṃsaggadassanaṃ sanniṭṭhānadassanaṃ sambandhadassanaṃ hoti, sā ayaṃ utti virodhitāti",
  "anya-e0812n0:2436_3": "matāti. Virodho etesaṃ guṇādīnaṃ atthīti ca, saṃsaggassa sambandhassa dassanamiti",
  "anya-e0812n0:2436_4": "ca, samukkaṃsassa adhikassa abhidhānanti ca, virodhīnaṃ bhāvo asaṅgahitoti ca vākyaṃ.",
  "anya-e0812n0:2436_5": "Virodhitādīpakavutti tadatthena tannāmikā hoti.",
  "anya-e0812n0:2437": "324.",
  "anya-e0812n0:2438": "Guṇā sabhāvamadhurā, api lokekabandhuno;",
  "anya-e0812n0:2439": "Sevitā pāpasevīnaṃ, sampadūsenti sampadūsanti (ka.) mānasaṃ.",
  "anya-e0812n0:2440_0": "324. Udāharati “guṇā”iccādi. Lokekabandhuno lokanāthassa sabhāvamadhurā sādhujanasampīṇanekacāturā",
  "anya-e0812n0:2440_1": "api guṇā arahantatādayo sevitā pāpasevīhi tesaṃ pāpasevīnaṃ mānasaṃ sampadūsenti",
  "anya-e0812n0:2440_2": "dosaduṭṭhāpādanavasenāvikaronti “tādiso guṇātisayo tassā”ti. Ettha guṇānaṃ sabhāvamadhurānaṃ",
  "anya-e0812n0:2440_3": "pītivisesuppādanayoggānaṃ sampadūsanena saha virodhoti daṭṭhabbaṃ.",
  "anya-e0812n0:2441_0": "324. Udāharati “guṇā”iccādinā. Lokekabandhuno buddhassa guṇā arahattādayo sabhāvamadhurā",
  "anya-e0812n0:2441_1": "api pakatimadhurā api sevitā pāpasevīhi sevitā samānā pāpasevīnaṃ mānasaṃ sampadūsenti",
  "anya-e0812n0:2441_2": "atisayena kopentīti. Evaṃ hīnādhimuttikehi sahitumasakkuṇeyyo tassa guṇātisayo vattati.",
  "anya-e0812n0:2441_3": "Nanu sabhāvamadhuro guṇo pītiṃ vinā sampadūsanaṃ na kareyya, sampadūsanampi tādisasabhāvamadhuraṃ",
  "anya-e0812n0:2441_4": "vinā na bhaveyyāti aññoññaviruddhānamesaṃ madhuraguṇasampadūsanakriyānaṃ saṃsaggaguṇādhikadassanatthanti",
  "anya-e0812n0:2441_5": "lakkhaṇena yojetabbaṃ. Apisaddo virodhatthe vattate. Sabhāvena madhurāti ca, eko",
  "anya-e0812n0:2441_6": "ca so bandhu cāti ca, lokassa ekabandhūti ca, pāpaṃ sevanti sīlenāti ca vākyaṃ.",
  "anya-e0812n0:2442": "325.",
  "anya-e0812n0:2443": "Yassa kassaci dānena, yassa kassaci vatthuno;",
  "anya-e0812n0:2444": "Visiṭṭhassa ya’mādānaṃ, parivuttīti sā matā.",
  "anya-e0812n0:2445": "325. Parivuttiṃ pavatteti “yassa”iccādinā. Yassa kassacīti paṭiggāhakaṃ dasseti. Visiṭṭhassa yaṃ ādānanti sambandho. Sesaṃ subodhaṃ.",
  "anya-e0812n0:2446_0": "325. Idāni parivuttiṃ dasseti “yassa kassaci”ccādinā. Yassa kassaci vatthuno khuddakavatthuno",
  "anya-e0812n0:2446_1": "yassa kassaci paṭiggāhakassa dānena hetubhūtena visiṭṭhassa uttamavatthuno yaṃ ādānaṃ",
  "anya-e0812n0:2446_2": "gahaṇaṃ atthi, sā parivuttīti matāti. Dānaggahaṇaparivuttattā parivutti nāma.",
  "anya-e0812n0:2447": "326.",
  "anya-e0812n0:2448": "Purā paresaṃ datvāna, manuññaṃ nayanādikaṃ;",
  "anya-e0812n0:2449": "Muninā samanuppattā, dāni sabbaññutāsirī muninda samanuppattā, dāni sabbaññutāsiriṃ (ka.).",
  "anya-e0812n0:2450": "326. Udāharati “purā”iccādi. Subodhaṃ. Ettha nayanādidānena sabbaññutāsiriyā ādānanti parivutti ayaṃ.",
  "anya-e0812n0:2451_0": "326. Idāni udāharati “purā”iccādinā. Muninā purā pubbe paresaṃ manuññaṃ nayanādikaṃ",
  "anya-e0812n0:2451_1": "datvāna idāni sabbaññutāsirī sabbaññutāsaṅkhātā anaññasādhāraṇā sirī samanupattāti.",
  "anya-e0812n0:2451_2": "Iha yassa dinnaṃ tato eva gahaṇe parivuttisaddassa niruḷhattā nayanādīnaṃ dānena",
  "anya-e0812n0:2451_3": "sabbaññutāsiriyā ādānato, dānābhāve ādānābhāvato ca paṭiggāhakajane avijjamānepi",
  "anya-e0812n0:2451_4": "sabbaññutā vijjamānattena parikappitāti parivutti hoti. Teneva daṇḍiyaṃ–",
  "anya-e0812n0:2452": "“Satthappaharaṇaṃ datvā, bhujena tava rājunaṃ;",
  "anya-e0812n0:2453": "Ciraṃ citābhaṭo tesaṃ, yaso kumudapaṇḍaro”ti kābyādāsa 2.356.",
  "anya-e0812n0:2454_0": "Imasmiṃ udāharaṇe paccatthikānaṃ āyudhappahāraṃ datvā tava bāhunā tesaṃ rājūnaṃ ciraṃ",
  "anya-e0812n0:2454_1": "rāsikato keravanimmalo yaso ābhaṭoti. Dadāti kammayuttato eva ādānaṃ dassetvā parivuttiphuṭā",
  "anya-e0812n0:2454_2": "katā. Nayanāni ādīni yassa uttamaṅgādinoti ca, sabbaṃ jānātīti ca, tassa bhāvoti ca vākyaṃ.",
  "anya-e0812n0:2455": "327.",
  "anya-e0812n0:2456": "Kiñci disvāna viññātā,",
  "anya-e0812n0:2457": "Paṭipajjati taṃsamaṃ;",
  "anya-e0812n0:2458": "Saṃsayāpagataṃ vatthuṃ,",
  "anya-e0812n0:2459": "Yattha so’yaṃ bhamo mato.",
  "anya-e0812n0:2460_0": "327. Bhamaṃ sambhāveti “kiñcī”tiādinā. Viññātā puriso kiñci disvā ujjalanādikaṃ disvāna",
  "anya-e0812n0:2460_1": "taṃsamaṃ tassa pure dissamānassa padatthassa sadisamaññaṃ vatthuṃ saṃsayāpagataṃ",
  "anya-e0812n0:2460_2": "asannidhiṃ katvā paṭipajjati jānāti yattha visese, sāyaṃ bhamo mato.",
  "anya-e0812n0:2461_0": "327. Idāni bhamālaṅkāraṃ dasseti “kiñci”iccādinā. Yattha uttivisese viññātā avabodhakārako",
  "anya-e0812n0:2461_1": "kiñci disāvilocanādikaṃ disvāna taṃsamaṃ vatthuṃ tena dissamānavatthunā tulyamaññaṃ",
  "anya-e0812n0:2461_2": "vatthuṃ saṃsayāpagataṃ nissaṃsayaṃ katvā paṭipajjati jānāti, so ayaṃ alaṅkāro bhamoti",
  "anya-e0812n0:2461_3": "matoti. Tena tassa vā samanti ca, saṃsayo apagato etasmāti ca, bhamanaṃ anavaṭṭhānaṃ",
  "anya-e0812n0:2461_4": "vatthūnanti ca viggaho. Saṃsayāpagatanti kriyāvisesanaṃ.",
  "anya-e0812n0:2462": "328.",
  "anya-e0812n0:2463": "Samaṃ disāsu’jjalāsu, jinapādanakhaṃsunā;",
  "anya-e0812n0:2464": "Passantā abhinandanti, candātapamanā janā.",
  "anya-e0812n0:2465_0": "328. Udāharati “sama”miccādi. Jinassa pādesu nakhaṃsunā disāsu sabbāsu samaṃ ekato",
  "anya-e0812n0:2465_1": "ujjalāsu sajotīsu tā ujjalā disā passantā janā, candātapoti mano yesaṃ te tathāvidhā.",
  "anya-e0812n0:2465_2": "Abhinandanti santussantīti.",
  "anya-e0812n0:2466_0": "328. Idāni udāharati “sama”miccādinā. Jinapādanakhaṃsunā karaṇabhūtena disāsu dasasu",
  "anya-e0812n0:2466_1": "samaṃ ekakkhaṇe ujjalāsu tā ujjalā disā passantā janā candātapamanā candātapoti pavattacittā",
  "anya-e0812n0:2466_2": "abhinandantīti. Vijjamānanakhamarīciyaṃ buddhimakatvā candātape buddhiyā pavattāpanato",
  "anya-e0812n0:2466_3": "bhamo nāma. Samanti asaṅkhyaṃ. Candātapoiti mano yesanti vākyaṃ.",
  "anya-e0812n0:2467": "329.",
  "anya-e0812n0:2468": "Pavuccate yaṃ nāmādi,",
  "anya-e0812n0:2469": "Kavīnaṃ bhāvabodhanaṃ;",
  "anya-e0812n0:2470": "Yena kenaci vaṇṇena,",
  "anya-e0812n0:2471": "Bhāvonāmā’ya’mīrito.",
  "anya-e0812n0:2472_0": "329. Bhāvaṃ bhāveti “pavuccate”ccādinā. Kavīnaṃ bhāvo adhippāyo, taṃ bodhetīti bhāvabodhanaṃ",
  "anya-e0812n0:2472_1": "yaṃ nāmādi. Ādisaddena visesanavākyānaṃ gahaṇaṃ. Yena kenaci nisedhanarūpena ākārena",
  "anya-e0812n0:2472_2": "pavuccate, ayaṃ bhāvo nāma īritoti.",
  "anya-e0812n0:2473_0": "329. Idāni bhāvālaṅkāraṃ dasseti “pavuccate” iccādinā. Kavīnaṃ vattūnaṃ bhāvabodhanaṃ",
  "anya-e0812n0:2473_1": "adhippāyapakāsakaṃ yaṃ nāmādi nāmapadavisesanapadādi yena kenaci vaṇṇena ākārena",
  "anya-e0812n0:2473_2": "sāgarādiatthantaraṃ paṭisedhetvā vā no vā pavuccate, ayaṃ bhāvo nāmāti īritoti. Nāmaṃ",
  "anya-e0812n0:2473_3": "ādi yassa visesanavākyadvayasseti ca, bhāvaṃ bodhetīti ca vākyaṃ. Kavīnaṃ adhippāyasaṅkhātabhāvapakāsako",
  "anya-e0812n0:2473_4": "uttiviseso tadatthena bhāvo nāma, tassa nissayabhūtaṃ nāmādipadasantānaṃ iha nissitopacārena",
  "anya-e0812n0:2473_5": "bhāvo nāmāti īritaṃ.",
  "anya-e0812n0:2474": "330.",
  "anya-e0812n0:2475": "Nanu teye’va santā no,",
  "anya-e0812n0:2476": "Sāgarā na kulācalā;",
  "anya-e0812n0:2477": "Manampi mariyādaṃ ye,",
  "anya-e0812n0:2478": "Saṃvaṭṭepi jahanti no.",
  "anya-e0812n0:2479_0": "330. Udāharati “nanu”ccādi. Manampīti īsakampi. Mariyādanti attano ācārasīmaṃ, saṃvaṭṭepi",
  "anya-e0812n0:2479_1": "palayakālepi. Sesaṃ subodhaṃ. Ettha na ime pakatisamuddādayo samuddādayo honti, ye",
  "anya-e0812n0:2479_2": "palayakāle attano velānullaṅghanasaṅkhātaṃ acalattasaṅkhātañca mariyādaṃ pariccajanti.",
  "anya-e0812n0:2479_3": "Kiñcarahi santā evete samuddādayo, ye yadi palayakālepi samāpateyyuṃ, tadāpi attano",
  "anya-e0812n0:2479_4": "mariyādaṃ na muñcanti. Koci vipattiṃ patto niratisayaṃ dhīrattamattanovabodhetīti",
  "anya-e0812n0:2479_5": "aññanisedhena kathitaṃ nāmaṃ kavisabhāvaṃ yathāvuttaṃ bodhetīti bhāvoyamiti.",
  "anya-e0812n0:2480_0": "330. Idāni udāharati “nanu”ccādinā. Sāgarā saṃvaṭṭakāle tīramariyādaṃ atikkamentā",
  "anya-e0812n0:2480_1": "pakatisamuddā sāgarā na bhavanti. Kulācalā tādisakāle acalasaṅkhātamariyādamatikkamentā",
  "anya-e0812n0:2480_2": "satta kulapabbatā kulācalā nāma na bhavanti. Kiñcarahi sāgarādayo. Ye sādhavo saṃvaṭṭepi",
  "anya-e0812n0:2480_3": "sabbavatthuvināsakakappavināsakālepi mariyādaṃ attano ācāramariyādaṃ manampi īsakampi",
  "anya-e0812n0:2480_4": "no jahanti. Santā eva te sāgarādayo nāma honti nanūti. Koci byasanaṃ patto attano",
  "anya-e0812n0:2480_5": "anaññasādhāraṇaṃ dhīrattaṃ pakāsetīti iha sāgarādiatthantarapaṭisedharūpena dassitasāgarādinā",
  "anya-e0812n0:2480_6": "vattuno akampanādhippāyaṃ avabodhetīti ayaṃ bhāvālaṅkāro nāma. Mananti appakālavācakamasaṅkhyaṃ. Apīti sambhāvane.",
  "anya-e0812n0:2481": "331.",
  "anya-e0812n0:2482": "Aṅgaṅgībhāvā sadisa-balabhāvā ca bandhane;",
  "anya-e0812n0:2483": "Saṃsaggo’laṅkatīnaṃ yo, taṃ missanti pavuccati.",
  "anya-e0812n0:2484_0": "331. Missaṃ dasseti “aṅga”iccādinā. Aṅgamupakārakaṃ, aṅgī upakāriyaṃ, tesaṃ bhāvo",
  "anya-e0812n0:2484_1": "aṅgaṅgibhāvo sādhiyasādhanattaṃ, tato ca. Sadisaṃ samaṃ balaṃ yesaṃ te, tesaṃ bhāvo",
  "anya-e0812n0:2484_2": "aṅgaṅgibhāvamantarena appadhānabhāvenāvaṭṭhānaṃ tato ca hetuto. Bandhane visaye,",
  "anya-e0812n0:2484_3": "yo alaṅkatīnaṃ saṃsaggo ekattha sannidhānaṃ, taṃ missanti pavuccati.",
  "anya-e0812n0:2485_0": "331. Idāni missālaṅkāraṃ dasseti “aṅgaṅgī”ccādinā. Aṅgaṅgībhāvā upakārakaupakāriyasaṅkhātapaṭipādakapaṭipādanīyasabhāvena",
  "anya-e0812n0:2485_1": "hetubhūtena sadisabalabhāvā ca sādhiyasādhanabhāvaṃ vinā samānabalavantabhāvena ca",
  "anya-e0812n0:2485_2": "bandhane pajjādibandhanavisaye alaṅkatīnaṃ alaṅkārānaṃ yo saṃsaggo sannidhānaṃ, taṃ",
  "anya-e0812n0:2485_3": "missanti pavuccatīti. Aṅgaṃ sādhanaṃ assa sādhiyassa atthīti ca, aṅgañca aṅgī ceti",
  "anya-e0812n0:2485_4": "ca, tesaṃ bhāvo sādhiyasādhanasaṅkhāto sambandhoti ca, sadisaṃ balaṃ yesamalaṅkārānamiti",
  "anya-e0812n0:2485_5": "ca, tesaṃ bhāvo aññamaññanirapekkhatāti ca, missanaṃ missībhavanamiti ca vākyaṃ.",
  "anya-e0812n0:2486": "Aṅgaṅgibhāvamissa",
  "anya-e0812n0:2487": "332.",
  "anya-e0812n0:2488": "Pasatthā munino pāda-nakharaṃsimahānadī;",
  "anya-e0812n0:2489": "Aho gāḷhaṃ nimuggepi, sukhayatye’va te jane.",
  "anya-e0812n0:2490_0": "332. Udāharati “pasatthā muni”ccādi. Munino pādesu nakhā tesaṃ raṃsi eva mahānadīsadisattā",
  "anya-e0812n0:2490_1": "mahānadī, sā pasatthā acchariyappattisabbhāvato gāḷhamaccantaṃ nimuggepi te jane",
  "anya-e0812n0:2490_2": "sukhayatyeva, aho acchariyaṃ yato sesanadīvidhuraṃ. “Ayaṃ attani gāḷhaṃ nimuggepi",
  "anya-e0812n0:2490_3": "sukhayatī”ti ettha “nimuggepī”ti samādhino sādhiyattenaṅgitāyāvaṭṭhitassa “pādanakharaṃsimahānadī”ti",
  "anya-e0812n0:2490_4": "rūpakaṃ sādhanattenaṅgatāyāvaṭṭhitanti missamidamalaṅkaraṇaṃ.",
  "anya-e0812n0:2491_0": "332. Idāni udāharati “pasatthā” iccādinā. Munino pasatthā acchariyattā pasaṃsanīyā",
  "anya-e0812n0:2491_1": "pādanakharaṃsimahānadī caraṇanakhakiraṇasaṅkhātamahāgaṅgā gāḷhaṃ atisayena nimuggepi",
  "anya-e0812n0:2491_2": "te jane sādhusappurise sukhayati eva sukhite kato eva. Aho acchariyaṃ sesanadīnamesā",
  "anya-e0812n0:2491_3": "pavatti viruddhāti. Ettha sādhanīyabhāvena aṅgino “nimugge”ti samādhialaṅkārassa",
  "anya-e0812n0:2491_4": "“pādanakharaṃsimahānadī”ti rūpakālaṅkāro sādhanabhāvena aṅganti katvā aṅgāaṅgībhāvena",
  "anya-e0812n0:2491_5": "imesaṃ alaṅkārānaṃ missitā. Pādesu nakhāti ca, tesaṃ raṃsīti ca, mahatī ca sā nadī",
  "anya-e0812n0:2491_6": "ceti ca, mahānadī viya mahānadī pādanakharaṃsiyo eva mahānadīti ca vākyaṃ. Gāḷhanti",
  "anya-e0812n0:2491_7": "kriyāvisesanaṃ. Gāḷhaṃ nimujjanaṃ ye akaṃsu, tepīti yojanā. Sukhasamaṅgino janā sukhite",
  "anya-e0812n0:2491_8": "sukhe karotīti vākyaṃ.",
  "anya-e0812n0:2492": "Sadisabalabhāvamissa",
  "anya-e0812n0:2493": "333.",
  "anya-e0812n0:2494": "Veso sabhāvamadhuro, rūpaṃ nettarasāyanaṃ;",
  "anya-e0812n0:2495": "Madhūvamunino vācā, na sampīṇeti kaṃ janaṃ.",
  "anya-e0812n0:2496": "333. “Veso”iccādi subodhaṃ. Idaṃ pana samādhirūpakopamāmissasadisabalanti.",
  "anya-e0812n0:2497_0": "333. “Veso”iccādi. Munino sabhāvamadhuro pakatimadhuro veso jināveṇiko buddhaveso",
  "anya-e0812n0:2497_1": "ca nettarasāyanaṃ rūpaṃ lakkhaṇānubyañjanasampannaṃ rūpañca madhūva madhurattena",
  "anya-e0812n0:2497_2": "madhusamānā vācā bhāratī ca kaṃ janaṃ na sampīṇetīti. “Sabhāvamadhuro”ti samādhialaṅkāro",
  "anya-e0812n0:2497_3": "ca, “nettarasāyana”nti rūpakālaṅkāro ca, “madhūvā”ti upamālaṅkāro cāti ime tayo pīṇane",
  "anya-e0812n0:2497_4": "aññamaññāpekkharahitattā tulyabalāti imesaṃ missattaṃ hoti. Sabhāvena madhuroti ca,",
  "anya-e0812n0:2497_5": "rasīyati assādīyatīti ca, raso rasabhūto āyanaṃ gati pavatti assāti rasāyanaṃ, rasavatthu.",
  "anya-e0812n0:2497_6": "Rasāyanamiva rūpaṃ rasāyanaṃ, nettānaṃ rasāyananti ca vākyaṃ.",
  "anya-e0812n0:2498": "334.",
  "anya-e0812n0:2499": "Āsī nāma siyā’tthassa,",
  "anya-e0812n0:2500": "Iṭṭhassā’sīsanaṃ yathā;",
  "anya-e0812n0:2501": "Tilokekagatī nātho,",
  "anya-e0812n0:2502": "Pātu loka’mapāyato.",
  "anya-e0812n0:2503_0": "334. Āsiṃ dasseti “āsi”ccādinā. Iṭṭhassa abhimatassa vatthuno āsīsanaṃ patthanamityanuvaditvā",
  "anya-e0812n0:2503_1": "āsī nāma siyāti vidhīyate. “Yathe”tyudāharati. Tilokassa lokattayavattino janassa",
  "anya-e0812n0:2503_2": "ekagati asahāyagati paṭisaraṇabhūto nātho lokaṃ sattalokaṃ apāyato pātu pāletūti.",
  "anya-e0812n0:2503_3": "Etthātilasitaṃ pālanamāsīsitanti.",
  "anya-e0812n0:2504_0": "334. Idāni āsīalaṅkāraṃ dasseti “āsī” iccādinā. Iṭṭhassa atthassa icchitavatthuno",
  "anya-e0812n0:2504_1": "āsīsanā patthanā āsī nāma siyā. Yathā tatthodāharaṇamevaṃ. Tilokekagati tibhavassa",
  "anya-e0812n0:2504_2": "asahāyasaraṇabhūto nātho lokasāmi lokaṃ sattalokaṃ apāyato pātu rakkhatūti. Āsī nāma",
  "anya-e0812n0:2504_3": "patthanā, taddīpikāpi utti tannāmikāva hoti. “Tilokekagatī”ti imasmiṃ udāharaṇe pālanaṃ",
  "anya-e0812n0:2504_4": "āsīsitaṃ. Tiṇṇaṃ lokānaṃ samāhāroti ca, ekoyeva gati paṭisaraṇanti ca, tilokassa",
  "anya-e0812n0:2504_5": "ekagatīti ca vākyaṃ.",
  "anya-e0812n0:2505": "335.",
  "anya-e0812n0:2506": "Rasappatītijanakaṃ, jāyate yaṃ vibhūsanaṃ;",
  "anya-e0812n0:2507": "Rasavantanti taṃ ñeyyaṃ, rasavantavidhānato.",
  "anya-e0812n0:2508_0": "335. Rasavantamudāharati “rasa”iccādinā. Yaṃ vibhūsanamalaṅkaraṇaṃ rasābhāsādino",
  "anya-e0812n0:2508_1": "patītijanakaṃ avagamasampādakaṃ jāyate, taṃ vibhūsanaṃ rasavantavidhānato sampādanato",
  "anya-e0812n0:2508_2": "“rasavanta”nti viññeyyaṃ yathā atthappatīti janako saddo “atthavā”ti.",
  "anya-e0812n0:2509_0": "335. Uddese rasīti uddiṭṭharasālaṅkāraṃ dasseti “rasa”iccādinā. Yaṃ vibhūsanaṃ vuttālaṅkārānamantare",
  "anya-e0812n0:2509_1": "yo koci alaṅkāro rasappatītijanakaṃ siṅgārādinavavidharasesu ekassa rasassa vā tasseva",
  "anya-e0812n0:2509_2": "rasābhāsassa vā avabodhanaṃ sampādento jāyate, taṃ vibhūsanaṃ rasavantavidhānato",
  "anya-e0812n0:2509_3": "attano rasasahitabhāvassa pakāsanato rasavantanti rasīti ñeyyanti. Yathā atthappatītijanako",
  "anya-e0812n0:2509_4": "saddo “atthavā”ti vuccati, evaṃ rasappatītijanako alaṅkāro rasavanto “rasī”ti ca",
  "anya-e0812n0:2509_5": "vuccati. Rasassa patīti ca, taṃ janetīti ca, raso assa atthīti ca, rasavato bhāvoti",
  "anya-e0812n0:2509_6": "ca, tassa vidhānaṃ sampādananti ca vākyaṃ.",
  "anya-e0812n0:2510": "336.",
  "anya-e0812n0:2511": "Rāgānatabbhutasarojamukhaṃ dharāya,",
  "anya-e0812n0:2512": "Pādā tilokaguruno’dhikabaddharāgā;",
  "anya-e0812n0:2513": "Ādāya niccasarasena karena gāḷhaṃ,",
  "anya-e0812n0:2514": "Sañcumbayanti satatāhitasambhamena.",
  "anya-e0812n0:2515_0": "336. Udāharati “rāga”iccādi. Dharāya pathavīaṅganāya rāgena ānataṃ, mukhaṃ. Rāgaṃ",
  "anya-e0812n0:2515_1": "rattavaṇṇaṃ ānataṃ ninnamitaṃ, sarojaṃ. Paṭhame abbhutasarojasadisatāya mukhaṃ, tena",
  "anya-e0812n0:2515_2": "samānādhikaraṇanti rāgānatena samāso. Dutiye tu rāgānatañca taṃ abbhutasarojaṃ pathaviṃ",
  "anya-e0812n0:2515_3": "bhinditvā sirīpādasampaṭiggahaṇatthaṃ uṭṭhahamacchariyapadumañca, tameva tassā mukhasadisattā",
  "anya-e0812n0:2515_4": "mukhanti rāgānatabbhutasarojamukhaṃ. Tilokaguruno sammāsambuddhassa pādā. Kīdisā?",
  "anya-e0812n0:2515_5": "Adhikabandho rāgo anurāgo, rattavaṇṇo vā yesaṃ te, tathāvidhā. Niccamanavarataṃ sarasena",
  "anya-e0812n0:2515_6": "rasavatā karena hatthena, raṃsinā vā gāḷhaṃ ādāya gahetvā satataṃ niccaṃ āhito sambhamo",
  "anya-e0812n0:2515_7": "ādaro, tadabhimukhatā vā, tena sañcumbayanti, nikkhipanti vā. Ettha silesarūpakehi",
  "anya-e0812n0:2515_8": "sambhogasiṅgārarasābhāso janyate. Siṅgāro duvidho vippalambho, sambhogo ceti. Tesu",
  "anya-e0812n0:2515_9": "vippalambhova samaggavaṇṇanādhārattā manoharo, nediso sambhogo. Sambhogābhāse tu",
  "anya-e0812n0:2515_10": "vattabbameva natthi. Tathāpi’hā’dhigataṃ sambhogābhāsodāharaṇaṃ bālappabodhanatthaṃ",
  "anya-e0812n0:2515_11": "kiñci vicāressāma. Tatra pādānaṃ kāmukattaṃ dharāya kāminittañca vākyasāmatthiyā",
  "anya-e0812n0:2515_12": "viññāyate. Saddena vuccamānaṃ puna vuttaṃ siyā. Atra pādānaṃ taṃ viññeyyaṃ, ratyukkaṃsābhāso",
  "anya-e0812n0:2515_13": "yadi kavinā paṭipādetabbo na bhaveyya, tadā gāthāyamananupapannaṃ siyāti evaṃvidhavacanatova",
  "anya-e0812n0:2515_14": "pādā ratyābhāsavantoti gamyate. Ratiyā ālambaṇavibhāvābhāso dharākāmini, rammadesādivisesābhāve",
  "anya-e0812n0:2515_15": "acchariyapadumuggamanābhāvato abbhutasarojasaddasavanena gammamānā rammadesādayo",
  "anya-e0812n0:2515_16": "uddīpanavibhāvābhāsā, byabhicārībhāvābhāsabodhakāni kavivacanāni anubhāvābhāso. Tathā",
  "anya-e0812n0:2515_17": "hi “niccasarasena karena gāḷhaṃ ādāyā”ti karassa sarasatāgāḷhaggahaṇakathanena harisādayo",
  "anya-e0812n0:2515_18": "gamyante. “Satatāhitasambhamenā”ti iminā ussukkattādayo pahīyantīti evaṃ bandhavuttīti",
  "anya-e0812n0:2515_19": "vibhāvādīhi bandhatthābhāsānaṃ manasi yo uppajjati ānandābhāso, so rasābhāso sambhogarasābhāso vuttoti.",
  "anya-e0812n0:2516_0": "336. Idāni udāharaṇaṃ dassento uttaripi dassetabbasiṅgārahassakaruṇādirasuddesassa",
  "anya-e0812n0:2516_1": "anurūpato siṅgārarasayuttameva dasseti “rāgā”iccādinā. Dharāya mahīaṅganāya rāgānatabbhutasarojamukhaṃ",
  "anya-e0812n0:2516_2": "rāgena anurāgena abhimukhaṃ katvā namitaṃ acchariyaguṇopetapadumasadisānanaṃ no ce,",
  "anya-e0812n0:2516_3": "rattavaṇṇaṃ ānataṃ abbhutasarojasaṅkhatamukhaṃ tilokaguruno bhuvanattayānusāsakassa",
  "anya-e0812n0:2516_4": "sammāsambuddhassa pādā adhikabaddharāgā adhikabaddhānurāgavantā no ce, pubbakammena",
  "anya-e0812n0:2516_5": "kataadhikarattavaṇṇā niccasarasena karena satatānurāgayuttena hatthena no ce, avikalattā",
  "anya-e0812n0:2516_6": "satatasampattisahitena kiraṇena gāḷhaṃ ādāya gāḷhaṃ gahetvā no ce, phusitvā satatāhitasambhamena",
  "anya-e0812n0:2516_7": "niccaṃ katādarena no ce, nirantarāhitaabhimukhabhāvena sañcumbayanti cumbanti no",
  "anya-e0812n0:2516_8": "ce, ṭhitikriyāsādhanattena phusantīti.",
  "anya-e0812n0:2517_0": "Rāgena anurāgena ānataṃ abhimukhīkatamiti ca, abbhutañca taṃ sarojañceti ca, tena",
  "anya-e0812n0:2517_1": "sadisatāya abbhutasarojañca taṃ mukhañceti ca, rāgānatañca taṃ abbhutasarojamukhañceti",
  "anya-e0812n0:2517_2": "ca, rāgaṃ rattavaṇṇaṃ ānataṃ ninnamiti ca, tañca taṃ abbhutasarojañceti ca, tameva",
  "anya-e0812n0:2517_3": "tādisamukhasadisattā mukhamiti ca, tilokassa gurūti ca, adhikaṃ katvā baddho, attano",
  "anya-e0812n0:2517_4": "pubbakammena vā kato, rāgo anurāgo rattavaṇṇo vā yesamiti ca, rasena anurāgena sampattiyā",
  "anya-e0812n0:2517_5": "vā saha vattamānoti ca, āhito vihito ca so sambhamo ādaro tadabhimukhabhāvo vā ceti ca viggaho.",
  "anya-e0812n0:2518_0": "Ettha “rāgānatā”tiādikena silesālaṅkārena ca “abbhutasarojamukha”nti rūpakālaṅkārena",
  "anya-e0812n0:2518_1": "ca sambhogasiṅgārarasābhāso uppādīyati. Tādisaṃ itthipurisānaṃ sambhogābhāvena, tadākārena",
  "anya-e0812n0:2518_2": "ca kappitattā rasābhāso nāmāti daṭṭhabbo. Siṅgārassa āyogavippayogasambhogavasena",
  "anya-e0812n0:2518_3": "tividhattepi āyogavippayogadvayaṃ vippalambhamevāti vippalambho, sambhogo ceti duvidho",
  "anya-e0812n0:2518_4": "hoti. Tesu vippalambhova anūnavaṇṇanāya bhūmittā manoharo. Sambhogo pana tādiso na",
  "anya-e0812n0:2518_5": "hoti. Sambhogābhāsopi hīno hoti. Evaṃ sante payogaṃ katvā kurumānāya vaṇṇanāya ucitabhāvena",
  "anya-e0812n0:2518_6": "ihādhigatasambhogasiṅgārarasābhāsena rasibhūtālaṅkārassa udāharaṇe rasābhāso evaṃ",
  "anya-e0812n0:2518_7": "veditabbo. Pādānaṃ kāmukabhāvābhāse ca dharāya kāminībhāvābhāse ca vācakapadena avuttepi",
  "anya-e0812n0:2518_8": "“dharāya pādā tilokaguruno”ti idaṃ ṭhapetvā pāṇidhammapakāsakehi avasesapadehi ñāyate.",
  "anya-e0812n0:2519_0": "Dvinnaṃ aññamaññaṃ ratiābhāso “adhikabaddharāgā rāgānata”nti imehi vutto. Ayaṃ ratiābhāso",
  "anya-e0812n0:2519_1": "idha ṭhāyībhāvo purisaratiyā itthiyā ca, itthiratiyā purisassa ca ālambaṇattā pādakāmukadharākāminiyo",
  "anya-e0812n0:2519_2": "dve aññamaññaṃ ālambaṇavibhāvābhāsā honti. Rammadesādivisesaṃ vinā acchariyapadumodayassa",
  "anya-e0812n0:2519_3": "abhāvato abbhutasarojasaddassa uccāraṇena gammamānā rammadesādayo ratiṃ uddīpayantīti",
  "anya-e0812n0:2519_4": "uddīpanavibhāvābhāsā nāma. “Niccasarasena karena gāḷhamādāyā”ti iminā karassa sarasabhāvassa",
  "anya-e0812n0:2519_5": "ca gāḷhaṃ gahaṇassa ca vuttattā harisādayo ñāyante. “Satatāhitasambhamenā”ti iminā",
  "anya-e0812n0:2519_6": "ussāhādayo ñāyanti. Tattha harisaussāhādayo byabhicārībhāvābhāsā nāma honti. Te byabhicārībhāvābhāse",
  "anya-e0812n0:2519_7": "pakāsentāni yathāvuttakavivacanāni anubhāvābhāsā nāmāti evaṃ bandhe dissamānaṭhāyībhāvabyabhicārībhāvavibhāvaanubhāvehi",
  "anya-e0812n0:2519_8": "atthāvabodhaṃ karontānaṃ paṇḍitānaṃ uppajjamāno yo santosābhāsasaṅkhāto rasābhāso",
  "anya-e0812n0:2519_9": "atthi, so idha sambhogarasābhāsoti kathitoti. Ṭhāyībhāvādayo upari āvibhavissanti.",
  "anya-e0812n0:2520": "337.",
  "anya-e0812n0:2521": "Iccā’nugamma purimācariyānubhāvaṃ,",
  "anya-e0812n0:2522": "Saṅkhepato nigadito’ya’malaṅkatīnaṃ;",
  "anya-e0812n0:2523": "Bhedo’parūpari kavīhi vikappiyānaṃ,",
  "anya-e0812n0:2524": "Ko nāma passitu’malaṃ khalu tāsa’mantaṃ.",
  "anya-e0812n0:2525": "Iti saṅgharakkhitamahāsāmipādaviracite",
  "anya-e0812n0:2526": "Subodhālaṅkāre",
  "anya-e0812n0:2527": "Atthālaṅkārāvabodho nāma",
  "anya-e0812n0:2528": "Catuttho paricchedo.",
  "anya-e0812n0:2529_0": "337. Evamuddesānukkamena yathāpaṭiññātaṃ niṭṭhapetvā idāni nigamanapubbakaṃ bahuttamesaṃ",
  "anya-e0812n0:2529_1": "niddisitumāha “icci”ccādi. Iti iminā vuttappakārena purimānaṃ daṇḍīādīnaṃ ācariyānaṃ",
  "anya-e0812n0:2529_2": "ānubhāvaṃ bandhalakkhaṇāni anugamma anugantvā alaṅkatīnamalaṅkārānaṃ ayaṃ bhedo saṅkhepato",
  "anya-e0812n0:2529_3": "nigadito kathito. Saṅkhepatoti vutto, kasmāti āha “uparūparī”tiādi. Uparūpari dīghakālamārabbha",
  "anya-e0812n0:2529_4": "yāvedāni matthakamatthake kavīhi vikappiyānaṃ pabhediyamānānaṃ tāsamalaṅkatīnaṃ antaṃ",
  "anya-e0812n0:2529_5": "pariyantaṃ passituṃ khalu ekantena ko nāma jano alaṃ samattho.",
  "anya-e0812n0:2530": "Iti mahāsāmināmikāyaṃ subodhālaṅkāraṭīkāyaṃ",
  "anya-e0812n0:2531": "Catuttho paricchedo.",
  "anya-e0812n0:2532_0": "337. Evaṃ uddesakkamena yathāpaṭiññāte atthālaṅkāre niṭṭhapetvā idāni nigamanamukhena",
  "anya-e0812n0:2532_1": "esaṃ atthālaṅkārānaṃ bahubhāvaṃ dasseti “iccānugamma”iccādinā. Iti yathāvuttanayena",
  "anya-e0812n0:2532_2": "purimācariyānubhāvaṃ pubbakālikānaṃ daṇḍībhaddapāṇādīnaṃ alaṅkārasatthasaṅkhātānubhāvaṃ",
  "anya-e0812n0:2532_3": "anugamma alaṅkatīnaṃ ayaṃ bhedo saṅkhepato nigadito mayā vutto saṅgahito. Kasmāti",
  "anya-e0812n0:2532_4": "ce? Uparūpari dīghakālato paṭṭhāya yāvajjatanā kavīhi racanākattārehi vikappiyānaṃ",
  "anya-e0812n0:2532_5": "anekappakārato kappiyamānattā puthakkariyamānānaṃ tāsamalaṅkatīnaṃ antaṃ pariyantaṃ",
  "anya-e0812n0:2532_6": "passituṃ khalu ekantena ko nāma puggalo alaṃ samatthoti. Saṅgahamanādiyitvā kenāpi",
  "anya-e0812n0:2532_7": "pariyantaṃ adhigantuṃ na sakkāti adhippāyo. Pure bhavāti ca, purimā ca te ācariyā",
  "anya-e0812n0:2532_8": "ceti ca, tesamānubhāvoti ca, visesato asaṅkarato kappiyanti ca vākyaṃ.",
  "anya-e0812n0:2533": "Iti subodhālaṅkāranissaye",
  "anya-e0812n0:2534": "Catuttho paricchedo.",
  "anya-e0812n0:2535": "5. Bhāvāvabodhapariccheda",
  "anya-e0812n0:2536": "338.",
  "anya-e0812n0:2537": "Paṭibhānavatā loka-vohāra’manusārinā;",
  "anya-e0812n0:2538": "Tato’cityasamullāsa-vedinā kavinā paraṃ.",
  "anya-e0812n0:2539_0": "338. Tadeva yathāpaṭiññātamalaṅkāravibhāgaṃ bodhetvā sampati rasavantālaṅkārappasaṅgenādhigataṃ",
  "anya-e0812n0:2539_1": "rasaṃ sakala saṃsāradukkhanissa raṇekanimittavimuttirasekarasavisuddhasaddhammāgamaviggāhasappīṇanoṇatamatīnaṃ",
  "anya-e0812n0:2539_2": "paramasaddhālūnamanadhigatattepi lakkhaṇamattena lokavohārakosallamattapariggahāya",
  "anya-e0812n0:2539_3": "kiñcimattamupadisituṃ na sākallena “paṭibhānavatā”tiādimāha. Paṭibhānaṃ taṃtaṃṭhānānurūpappavattā",
  "anya-e0812n0:2539_4": "paññā. Sā hi sarasaracanāyaccantopakārikā, tatova kabbaṃ “paṭibhāna”nti vuccati.",
  "anya-e0812n0:2539_5": "Tenāha “paṭibhānavatā”ti. Kavinā lokavohārānugantabbo. Yo hi sakalaṃ lokavohāraṃ",
  "anya-e0812n0:2539_6": "nānusarati, so kaviyeva na hoti. Tenāha “lokavohāramanusārinā”ti. Yato ocityaṃ nāma",
  "anya-e0812n0:2539_7": "kavīnaṃ paramaṃ rahassaṃ lokavohārepi ucitaññūyeva pasaṃsīyate, samucitalokavohārānusāreneva",
  "anya-e0812n0:2539_8": "ca vakkhamānānukkamena viracitā racanā sacetanānaṃ rasassādāya sampajjate, tasmā",
  "anya-e0812n0:2539_9": "ocitye samullasattaṃ dittaṃ phuṭameva bandhanaṃ kātuṃ vaṭṭati. Tatovaccantamocityasamullāsavedinā",
  "anya-e0812n0:2539_10": "kavinā bhavitabbaṃ. Tenāha “paraṃ ocityasamullāsavedinā”ti. Sabbañcetaṃ “kavinā”ti",
  "anya-e0812n0:2539_11": "ettha visesanaṃ, “kavinā”ti cetaṃ “nibandhā”ti ettha avutto kattā.",
  "anya-e0812n0:2540_0": "338. Evaṃ yathāpaṭiññātānamalaṅkārānaṃ dassanāvasare rasavantālaṅkārappasaṅgenādhigatanavavidhasiṅgārādirase",
  "anya-e0812n0:2540_1": "sakalasaṃsāradukkhanissaraṇaasahāyakaraṇabhūtavimuttirasena ekarasabhūte atipaṇīte",
  "anya-e0812n0:2540_2": "saddhammāmataraseyeva luddhānaṃ saddhābāhullasuddhasaṃyamānaṃ vimukhepi lakkhaṇamattapariññāṇena",
  "anya-e0812n0:2540_3": "lokavohāresu asammohatthaṃ saṅkhepena dassetukāmo idāni “paṭibhānavatā”iccādimāha.",
  "anya-e0812n0:2540_4": "Paṭibhānavatā sarasaracanāya accantopakāraṭṭhānocitapaññāvisesavatā lokavohāramanusārinā",
  "anya-e0812n0:2540_5": "sakalaloke vohārānurūpamanugatena tato yasmā ocityaṃ nāma hadayato abahi kātabbaṃ,",
  "anya-e0812n0:2540_6": "rahassamiva bandhato viyojanīyaṃ na hoti. Tasmā paramatisayena ocityasamullāsavedinā",
  "anya-e0812n0:2540_7": "ucitabhāvena vattumicchitatthassa uddīpanasseva anurūpappakārena iṭṭhatthassa samullāsanaṃ",
  "anya-e0812n0:2540_8": "dittiṃ jānantena kavinā bandhakārakena nibandhāti sambandho. Paṭibhā paṭibhānanti",
  "anya-e0812n0:2540_9": "paññāyetaṃ nāmaṃ, tato jātakabbassapi paṭibhāti vuccamānattā ayaṃ paññāviseso racanāya",
  "anya-e0812n0:2540_10": "accantopakāroti ñātabbo. Paṭibhānamassatthīti ca, lokassa vohāroti ca, taṃ anugacchati",
  "anya-e0812n0:2540_11": "sīlenāti ca, ocityena samullāsoti ca, taṃ vijānāti sīlenāti ca viggaho.",
  "anya-e0812n0:2541": "339.",
  "anya-e0812n0:2542": "Ṭhāyīsambandhino bhāva-vibhāvā sānubhāvakā;",
  "anya-e0812n0:2543": "Sampajjanti nibandhā te, rasassādāya sādhunaṃ.",
  "anya-e0812n0:2544_0": "339. “Ṭhāyi”ccādi. Ṭhāyino vakkhamānaratyādayo tehi saha sambandho vibhāvādīhi yoge",
  "anya-e0812n0:2544_1": "ratyādīnamassādiyattamānīyamānattā etesamatthīti ṭhāyīsambandhino. Saha anubhāvehi",
  "anya-e0812n0:2544_2": "vakkhamānalakkhaṇehīti sānubhāvakā, bhāvo vibhāvo ca, vakkhamāno bhāvena bhāvābhāsopi",
  "anya-e0812n0:2544_3": "imināva saṅgahito, rasassādāya sampajjantīti sambandho.",
  "anya-e0812n0:2545_0": "339. “Ṭhāyi”ccādi. Ṭhāyīsambandhino ṭhāyīpadena, tena vāccaratihāsādiatthena vā sambandhupagatā",
  "anya-e0812n0:2545_1": "sānubhāvakā vakkhamānānubhāvehi saha pavattā bhāvavibhāvā vakkhamānabhāvavibhāvā",
  "anya-e0812n0:2545_2": "nibandhā vuttaguṇopetakavinā bandhitā ekattha āharitvā dassitā sādhunaṃ issādidosarahitānaṃ",
  "anya-e0812n0:2545_3": "sajjanānaṃ rasassādāya siṅgārādivakkhamānarasassa assādanatthaṃ sampajjanti pavattantīti.",
  "anya-e0812n0:2545_4": "Imāya gāthāya ṭhāyībhāvo byabhicārībhāvo kevalabhāvo vibhāvo anubhāvo raso ceti ime",
  "anya-e0812n0:2545_5": "uddiṭṭhā bhavanti, kathanti ce? Bhāvavibhāvānaṃ “ṭhāyīsambandhino”ti visesanaṃ bhavati,",
  "anya-e0812n0:2545_6": "tena bhāvassa ṭhāyī ca so bhāvo ceti ca ṭhāyīpadena sambandhattā ṭhāyībhāvo ca, puna",
  "anya-e0812n0:2545_7": "byabhicārībhāve sati “ṭhāyībhāvo”ti imassa sādhakattā imasseva ṭhāyībhāvapadassa",
  "anya-e0812n0:2545_8": "payogasāmatthiyena gammamāno byabhicārībhāvo ca, puna ṭhāyīpadena samāsamakatvā visuṃ",
  "anya-e0812n0:2545_9": "dassitabhāvasaddasutiyā ṭhāyībhāvabyabhicārībhāvehi añño bhāvo ca, tathā eva ṭhāyīpadena",
  "anya-e0812n0:2545_10": "vāccaratihāsādiatthassa uppattiuddīpanadvayaṃ vibhūtaṃ katvā sajjetvā ṭhitattā tehi",
  "anya-e0812n0:2545_11": "ratihāsādīhi atthehi sambandhino ālambaṇauddīpanasaṅkhatavividhavibhāvā ca, evameva",
  "anya-e0812n0:2545_12": "sānubhāvakapadena samāyogena dassitānubhāvo ca, “rasassādāyā”ti iminā niddiṭṭharaso",
  "anya-e0812n0:2545_13": "cāti evamime ṭhāyībhāvādayo uddiṭṭhā honti. Ṭhāyinā saha sambandhoti ca, so etesamatthīti",
  "anya-e0812n0:2545_14": "ca, bhāvo ca vibhāvo ceti ca, saha anubhāvehi vattantīti ca, rasassa assādoti ca vākyaṃ.",
  "anya-e0812n0:2546": "Bhāvaadhippāya",
  "anya-e0812n0:2547": "340.",
  "anya-e0812n0:2548": "Cittavuttivisesā tu, bhāvayanti rase yato;",
  "anya-e0812n0:2549": "Ratyādayo tato bhāva-saddena parikittitā.",
  "anya-e0812n0:2550_0": "340. Idāni yathāuddiṭṭhesu ṭhāyādīhi bhāvavibhāvānubhāvarasesu paṭhamaṃ bhāvaṃ vibhāvetuṃ",
  "anya-e0812n0:2550_1": "bhāvasaddamanvatthayati “citta”iccādinā. Cittassa vuttiyo ramaṇahasanādiākārena pavattiyo,",
  "anya-e0812n0:2550_2": "tāva visesā visiṭṭhasabhāvatthāti cittavuttivisesā. Ratyādayo ṭhāyībyabhicārīsāttikā.",
  "anya-e0812n0:2550_3": "Tusaddo visese. Yato rase siṅgārādayo bhāvayanti nipphādenti. Tato bhāvasaddena parikittitā",
  "anya-e0812n0:2550_4": "bharatādīhi kathitā. Ettha hi ṇyanto bhūdhātu karaṇe vattate. Yato cāyaṃ na kevalaṃ",
  "anya-e0812n0:2550_5": "karaṇeyeva vattate, atha kho byāpane, paṭipādane ca, tasmāssa paṭibhānaṃ cittaṃ bhāvayanti",
  "anya-e0812n0:2550_6": "byāpenti. Atha vā kavino lokaṭṭhitiñāṇalakkhaṇaṃ adhippāyaṃ bhāvayanti paṭipādentīti",
  "anya-e0812n0:2550_7": "bhāvāti evamettha attho daṭṭhabbo.",
  "anya-e0812n0:2551_0": "340. Idāni uddiṭṭhesu ṭhāyībhāvādīsu ṭhāyīādīnaṃ ṭhāyībhāvādīnaṃ (ka.) tiṇṇaṃ sādhāraṇo",
  "anya-e0812n0:2551_1": "bhāvo nāma esoti dassento anvatthavasena dasseti “citta”iccādi. Cittavuttivisesā",
  "anya-e0812n0:2551_2": "tu cittassa uttari vakkhamānārammaṇahasanasocanādīhi, nibbedādīhi, thambhādīhi ca",
  "anya-e0812n0:2551_3": "ākārehi pavattisaṅkhātā aññamaññaṃ asaṅkarākārasaṅkhātā visesā pana ṭhāyībyabhicārīsāttikā",
  "anya-e0812n0:2551_4": "yato yasmā rase siṅgārādirase bhāvayanti nipphādenti karonti. No ce, rase siṅgārādirasavisaye",
  "anya-e0812n0:2551_5": "paṇḍitānaṃ cittaṃ bhāvayanti byāpanaṃ karonti. No ce, tasmiṃyeva rasavisaye kavino",
  "anya-e0812n0:2551_6": "lokasabhāvaṃ visayaṃ katvā pavattañāṇalakkhaṇaṃ adhippāyaṃ bhāvayanti paṭipādanaṃ",
  "anya-e0812n0:2551_7": "karonti. Tato bhāvasaddena hetukattari nipphannena ratyādayo ratihāsādayo parikittitā",
  "anya-e0812n0:2551_8": "bharatādīhi vuttā hontīti. “Ratyādayo”ti ettha ādisaddena hāsādayo ṭhāyībhāvā ca,",
  "anya-e0812n0:2551_9": "nibbedādayo byabhicārībhāvā ca, thambhapalayādayo sāttikabhāvā ca saṅgahitāti daṭṭhabbā.",
  "anya-e0812n0:2551_10": "Cittassa vuttiyoti ca, tā eva visesāti ca, bhāvo iti saddoti ca vākyaṃ.",
  "anya-e0812n0:2552": "Ṭhāyībhāvaadhippāya",
  "anya-e0812n0:2553": "341.",
  "anya-e0812n0:2554": "Virodhinā’ññabhāvena,",
  "anya-e0812n0:2555": "Yo bhāvo na tirohito;",
  "anya-e0812n0:2556": "Sīlena tiṭṭhati’cce’so,",
  "anya-e0812n0:2557": "Ṭhāyībhāvoti saddito.",
  "anya-e0812n0:2558_0": "341. Ṭhāyādike tividhe bhāve kamenāha “virodhinā”iccādinā. Virodhinā aññena jigucchādinā",
  "anya-e0812n0:2558_1": "bhāvena yo bhāvo ratyādiko na tirohito nacchādito, eso bhāvo anucchijjamānattā eva",
  "anya-e0812n0:2558_2": "tiṭṭhati sīlenāti, ṭhāyī eva bhāvoti ṭhāyībhāvoti saddito kathito. Yo bhāvādīhi ālokitassādaṃ",
  "anya-e0812n0:2558_3": "nīto samānīto, so sāmājikehi assādiyamānattā rasoti vuccati. Vakkhati hi “savibhāva”iccādi.",
  "anya-e0812n0:2559_0": "341. Idāni ṭhāyīādike tividhabhāve kamena niddisati “virodhi”iccādinā. Virodhinā",
  "anya-e0812n0:2559_1": "aññabhāvena ratihāsādīnaṃ viruddhena jigucchādinā aññabhāvena yo bhāvo ratihāsādiko",
  "anya-e0812n0:2559_2": "tirohito na byavahito na hoti, eso viruddhabhāvena abyavahito bhāvo tiṭṭhati sīlenāti",
  "anya-e0812n0:2559_3": "iminā atthena ṭhāyī nāma hotīti katvā ṭhāyībhāvoti saddito kathitoti. Yo vibhāvānubhāvādīhi",
  "anya-e0812n0:2559_4": "assādanīyattaṃ pāpito sabbhehi assādanīyattā rasoti vuccati, so ṭhāyī nāmāti vuccati.",
  "anya-e0812n0:2559_5": "Añño ca so bhāvo ceti ca, tiro kayiritthāti ca, ṭhāyī ca so bhāvo ceti ca viggaho.",
  "anya-e0812n0:2560": "Ṭhāyībhāvappabhedauddesa",
  "anya-e0812n0:2561": "342.",
  "anya-e0812n0:2562": "Ratihāsā ca soko ca,",
  "anya-e0812n0:2563": "Kodhussāhabhaya’mpi ca;",
  "anya-e0812n0:2564": "Jigucchāvimhayā ceva,",
  "anya-e0812n0:2565": "Samo ca nava ṭhāyino.",
  "anya-e0812n0:2566_0": "342. Ratyādīnaṃ navannameva ṭhāyitvaṃ sambhavatītyāha “rati”ccādi. Samo ceti evaṃ",
  "anya-e0812n0:2566_1": "ṭhāyino navāti yojanā. Navevete sakasakavibhāvānubhāvehi samullāsitā visumpi bandhitabbā",
  "anya-e0812n0:2566_2": "kavinā, abhinetabbā ca naṭena, tathā sesabhāvāpi. Tattha yadi panāyaṃ rati asesaitthipurisaguṇayuttānaṃ",
  "anya-e0812n0:2566_3": "itthipurisānaṃ aññamaññaṃ janitā, candādīhi uddīpanavibhāvehi uddīpitā, ussukkatādibādhakehi",
  "anya-e0812n0:2566_4": "anubhāvehi paripositā, sakasakānubhāvasāmatthiyā patīyamānehi anekarūpehi byabhicārīhi",
  "anya-e0812n0:2566_5": "cittatā siyā, tadā tu ṭhāyī rati naṭābhinayena, subandhasavanena vā sabbhehi assādiyamānā",
  "anya-e0812n0:2566_6": "siṅgārarasattamāpajjate. Evaṃ yathāyogaṃ hāsādiṭhāyībhāvānaṃ hassarasādibhāvāpajjane yuttiṃ samanneyya.",
  "anya-e0812n0:2567_0": "342. Ṭhāyībhāvo nāma ratyādayo naveveti dassetuṃ “ratihāsā”tiādimāha. Ratihāsā ca",
  "anya-e0812n0:2567_1": "soko ca kodhussāhabhayampi ca jigucchāvimhayā ceva samo santaguṇo cāti evaṃ ṭhāyino",
  "anya-e0812n0:2567_2": "nava honti. Imesaṃ ratyādīnaṃ navannaṃ sarūpakathanaṃ “siṅgārahassakaruṇā”tiādikāya",
  "anya-e0812n0:2567_3": "uddesagāthāya anantare niddese pākaṭo hoti. Rati ca hāso cāti ca, kodho ca ussāho",
  "anya-e0812n0:2567_4": "ca bhayañceti ca, jigucchā ca vimhayā ceti ca vākyaṃ. Ime nava ca evaṃ byabhicārībhāvasāttikābhāvo",
  "anya-e0812n0:2567_5": "ceti ime yathāsakamanurūpavibhāvānubhāvehi dittaṃ katvā paccekaṃ kavinā bandhitabbā,",
  "anya-e0812n0:2567_6": "naṭena gahetvā dassitabbā ca. Imesu tividhabhāvesu ayaṃ rati asesapumitthiguṇehi",
  "anya-e0812n0:2567_7": "yuttehi naranārīhi aññamaññaṃ uppāditā, candādīhi uddīpanavibhāvehi uddīpitā, ussāhādipakāsakakāyikavācasikapayogasaṅkhātānubhāvena",
  "anya-e0812n0:2567_8": "positā, sakasakānubhāvasāmatthiyehi gammamānānekappakārabyabhicārībhāvehi vicittakatā",
  "anya-e0812n0:2567_9": "hoti. Īdisā’yaṃ rati naṭassa abhinayena ca pasatthabandhasavanena ca sabbhehi assādiyamānasiṅgārādirasattaṃ",
  "anya-e0812n0:2567_10": "pāpuṇātīti viññātabbā. Hāsādīnaṃ sesaṭhāyībhāvānaṃ hassarasādibhāvāpattiyaṃ yutti",
  "anya-e0812n0:2567_11": "evaṃ yathārahaṃ veditabbāti.",
  "anya-e0812n0:2568": "Byabhicārībhāvaadhippāya",
  "anya-e0812n0:2569": "343.",
  "anya-e0812n0:2570": "Tirobhāvāvibhāvādi-",
  "anya-e0812n0:2571": "Visesenā’bhimukhyato;",
  "anya-e0812n0:2572": "Yete caranti sīlena,",
  "anya-e0812n0:2573": "Te honti byabhicārino.",
  "anya-e0812n0:2574_0": "343. Byabhicārino āha “tirobhāva”iccādinā. Tirobhāvo ṭhāyīnaṃ ekassāpi bhāvassa nibbedādino",
  "anya-e0812n0:2574_1": "aciraṭṭhāyitā ca āvibhāvo pākaṭatā ca nānārasanissayattā te ādayo yassa. Ādisaddena",
  "anya-e0812n0:2574_2": "ṭhāyīdhammassa sukhadukkhādirūpassa gahaṇaṃ, sova viseso, tena. Ṭhāyīdhammassa sukhadukkharūpassa",
  "anya-e0812n0:2574_3": "gahaṇaṃ, attano dhammassa sukhadukkharūpassa ṭhāyini samāropanañcābhimukhyaṃ. Tathā",
  "anya-e0812n0:2574_4": "hi ratiyaṃ parisamo sukhānuviddho bhavati, soke dukkhānuviddho. Ratiyaṃ sukhasabhāvāpi",
  "anya-e0812n0:2574_5": "gilānippabhutayo byabhicārino sakammaṃ dukkhamimaṃ samāropayanteva. Tato tena abhimukhabhāvena",
  "anya-e0812n0:2574_6": "ye ete bhāvā sīlena caranti pavattanti, te byabhicārino hontīti.",
  "anya-e0812n0:2575_0": "343. Idāni uddesakkamena byabhicārībhāve lakkhaṇato dasseti “tirobhāvā”iccādinā.",
  "anya-e0812n0:2575_1": "Tirobhāvāvibhāvādivisesena byabhicārībhāvānaṃ attano anekarasaṃ nissāya pavattattā,",
  "anya-e0812n0:2575_2": "lokassa bhinnarucikattā ca kismiñci ṭhāyībhāve byabhicārībhāvānamattano guṇassa līnattañca",
  "anya-e0812n0:2575_3": "kismiñci tasseva guṇassa pākaṭattañcātiādikena visesena abhimukhyato ṭhāyībhāvānaṃ",
  "anya-e0812n0:2575_4": "sukhadukkharūpaṃ attani ca attano sukhadukkharūpaṃ ṭhāyībhāvesu ca āropanasaṅkhātena",
  "anya-e0812n0:2575_5": "abhimukhabhāvena yete bhāvā sīlena caranti pakatiyā pavattanti, te bhāvā byabhicārino",
  "anya-e0812n0:2575_6": "nāma hontīti. Evameva evarūpā (ka.) pīḷā sarūpena eko parisamasaṅkhatabyabhicārībhāvo",
  "anya-e0812n0:2575_7": "ratiyaṃ saguṇena līno sukhānuviddho hutvā, soke saguṇena pākaṭo dukkhānuviddho ca",
  "anya-e0812n0:2575_8": "hutvā pavattate. Evameva sukhasabhāvaratiyaṃ gilānādayo byabhicārino sakiyaṃ dukkhasarūpaṃ",
  "anya-e0812n0:2575_9": "āropentīti katvā tirobhāvavibhāvādivisesena abhimukhaṃ pavattanti. Tirobhavanamiti",
  "anya-e0812n0:2575_10": "ca, āvibhavanamiti ca, tirobhāvo ca āvibhāvo ceti ca, te ādayo yassa ṭhāyībhāvesu",
  "anya-e0812n0:2575_11": "vijjamānānaṃ sukhadukkhasabhāvānaṃ attani āropanasseti ca, soyeva visesoti ca, abhimukhānaṃ",
  "anya-e0812n0:2575_12": "bhāvoti ca viggaho. Byabhicārīpade visaddo visesatthe abhisaddo abhimukhabhāve vattati.",
  "anya-e0812n0:2576": "Byabhicārībhāvappabheda",
  "anya-e0812n0:2577": "344.",
  "anya-e0812n0:2578": "Nibbedo takkasaṅkā sama-",
  "anya-e0812n0:2579": "Dhitijaḷatā dīnatuggālasattaṃ,",
  "anya-e0812n0:2580": "Suttaṃ tāso gilānu’ssukaharisa-",
  "anya-e0812n0:2581": "Satissāvisādābahitthā.",
  "anya-e0812n0:2582": "Cintā gabbā’pamāro’marisamada-",
  "anya-e0812n0:2583": "Matummādamohā vibodho,",
  "anya-e0812n0:2584": "Niddāvegā sabiḷaṃ maraṇa-",
  "anya-e0812n0:2585": "Sacapalābyādhi tettiṃsame’te.",
  "anya-e0812n0:2586_0": "344. Te dasseti “nibbedo”iccādinā. Dīnatuggālasattanti dīnatā ca uggatañca ālasattañca,",
  "anya-e0812n0:2586_1": "gilāni ussukaiti ussukkaṃ. Capalaiti cāpallaṃ, saha capalena sacapalo, so cāyaṃ byādhi",
  "anya-e0812n0:2586_2": "ca, maraṇañca sacapalabyādhi ca samāhāre. Tañca saha biḷāya vattatīti sabiḷanti ete",
  "anya-e0812n0:2586_3": "yathāvuttabyabhicārībhāvā tettiṃsa hontīti. Ussāhavatā vīraraso taṃvaseneva assādīyati.",
  "anya-e0812n0:2586_4": "Bhīrunā tu sova bhayānakarasavaseneti lokasabhāvassa anekattā tadatthamete byabhicārino",
  "anya-e0812n0:2586_5": "ekekassarasassa bahavo vaṇṇanīyā, yato taṃvaṇṇanādvārena sabbopi tesu kiñci assādetīti.",
  "anya-e0812n0:2586_6": "Tattha yasmā pana māraṇopagataveridassanamekameva taṅkhaṇeyeva bhinnaṃ pakativasena",
  "anya-e0812n0:2586_7": "bhīruno bhayassa hetu, saṅgāmalolassa tu ussāhanimittaṃ siyā. Tathā naṭena kataṃ",
  "anya-e0812n0:2586_8": "vikatamābharaṇaṃ kriyāvā nīcapakatīnaṃ ṭhāyino hāsassa hetu, gambhīrapakatīnaṃ byabhicārino",
  "anya-e0812n0:2586_9": "hāsassa, tasmā bhāve vaṇṇayatā kavinā bhāvā tathā vaṇṇanīyā, yathocityapariposo siyā.",
  "anya-e0812n0:2586_10": "Ocityabhaṅgo tu mahatā vāyāmena pariharitabbo.",
  "anya-e0812n0:2587": "Tesu nibbedo attāvamānanaṃ. Tassa ca itthīnañca nīcānañca dāliddiyaṃ vibhāvo, yogīnaṃ tu tatvasaṃvedanaṃ vibhāvo, assupatanacintādayo ettha anubhāvā.",
  "anya-e0812n0:2588": "Takko vitakkanaṃ. Tassa sandeho vibhāvo, sirokampādi anubhāvo.",
  "anya-e0812n0:2589": "Saṅkāya viruddhacaraṇaṃ vibhāvo, kampādayo anubhāvo.",
  "anya-e0812n0:2590": "Samo khedo. Tattha gatyādi vibhāvo, sedādi anubhāvo.",
  "anya-e0812n0:2591": "Dhiti santoso. Ñāṇādi vibhāvo, anubhāvo bhogālolatādi.",
  "anya-e0812n0:2592": "Jaḷatā appaṭipatti. Tassā iṭṭhāniṭṭhadassanādi vibhāvo, animisanayanālocanādi anubhāvo.",
  "anya-e0812n0:2593": "Dīnatā cetaso anojatā. Tassā vibhāvo duggatatādi, anubhāvo malinavatthatādi.",
  "anya-e0812n0:2594": "Uggatā dāruṇattaṃ. Tassā vibhāvo balavāparādhādi, tassa anubhāvo tajjanādi.",
  "anya-e0812n0:2595": "Ālasattassa parisamādi vibhāvo, jimhatādi anubhāvo.",
  "anya-e0812n0:2596": "Suttassa niddā vibhāvo, tassādādayo anubhāvo.",
  "anya-e0812n0:2597": "Tāso cittakkhobho. Vibhāvo assa gajjitādi, kampanādi anubhāvo.",
  "anya-e0812n0:2598": "Āyāsapipāsādi vibhāvo gilāniyā, vivaṇṇatādayo anubhāvo.",
  "anya-e0812n0:2599": "Kālakkhamatā ussukaṃ. Vibhāvo tassa ramaṇīyadassanicchādi, anubhāvo turitatādi.",
  "anya-e0812n0:2600": "Cetopasādo harito. Tatra ussavādi vibhāvo, assusedādayo anubhāvo.",
  "anya-e0812n0:2601": "Sadisadassanādi vibhāvo satiyā, anubhāvo bhamusamunnamanādi.",
  "anya-e0812n0:2602": "Paresamukkaṃsāsahanatā issā. Tassā dujjanattagabbādayo vibhāvo, dosakathanāvajānanādayo anubhāvo.",
  "anya-e0812n0:2603": "Visādo khedo. Vibhāvo tassa āraddhakāriyāsiddhādi, bādhayatāpādi anubhāvo.",
  "anya-e0812n0:2604": "Abahitthā kāyasaṃvaraṇaṃ. Tassā vibhāvo lajjādi, anubhāvo’ññavikriyā.",
  "anya-e0812n0:2605": "Cintā iṭṭhālābhādīhi, anubhāvo mukulitanayanādi.",
  "anya-e0812n0:2606": "Gabbo abhimāno. Vibhāvossa issariyādi, anubhāvo avajānanādi.",
  "anya-e0812n0:2607": "Apamāro gāharukkhādīhi gāharukkhapatanādīhi (?), bhūpātādayo ettha anubhāvo.",
  "anya-e0812n0:2608": "Amariso akkhamatā. Vibhāvo assāvamānanādi, sirokampanatajjanādayo anubhāvo.",
  "anya-e0812n0:2609": "Mado pamādukkaṃso. Tassa vibhāvo pānaṃ, calamānaṅgavacogatihāsādayo anubhāvo.",
  "anya-e0812n0:2610": "Mati kaṅkhacchedo. Upadesādi vibhāvo, mukhavikāsādi ettha anubhāvo.",
  "anya-e0812n0:2611": "Asamekkhitakāritā ummādo. Tassa vibhāvo sannipātagahaṇādi, aṭṭhānaruditagītahāsādayo anubhāvo.",
  "anya-e0812n0:2612": "Moho bhayādīhi, anubhāvo thambhakampādi.",
  "anya-e0812n0:2613": "Durācārādīhi biḷaṃ, adhomukhatādi anubhāvo.",
  "anya-e0812n0:2614": "Maraṇaṃ vibhāvaanubhāvehi supasiddhaṃ.",
  "anya-e0812n0:2615": "Capalatā rāgadosādīhi, sacchandacaraṇādi anubhāvo. Byādhi pākaṭo.",
  "anya-e0812n0:2616_0": "Ye vā panaññe idha niddiṭṭhā cittavuttivisesāpi saṃvijjanti sukhumabhedā, tesu keci",
  "anya-e0812n0:2616_1": "vuttesvantogadhā honti. Yathā hi icchāsabhāvā sabbe kāmā ratiyaṃ antogadhā, tathā",
  "anya-e0812n0:2616_2": "dosappakārā kodhā marisaissādīsvantogadhā, dukkhasabhāvā sokasamabyādhigilāni visādādīsvantogadhā.",
  "anya-e0812n0:2616_3": "Pītyādayo sukhasabhāvā hariseti daṭṭhabbaṃ. Tesu bhayā tāso añño, saṅkā tathā amariso.",
  "anya-e0812n0:2616_4": "Tasmā issā, tathā gilānito samo, niddāya suttaṃ, ussukā capalatā, tathā mohā palayo",
  "anya-e0812n0:2616_5": "vakkhamāno aññoti mantabbaṃ.",
  "anya-e0812n0:2617_0": "344. Idāni te byabhicārībhāve sarūpena dasseti “nibbedo”iccādinā. Nibbedo attanindāsaṅkhato",
  "anya-e0812n0:2617_1": "ca, takkasaṅkā ca, samadhitijaḷatā parisamo santosalakkhaṇā dhiti jaḷatā ca, dīnatuggālasattaṃ",
  "anya-e0812n0:2617_2": "dīnabhāvadāruṇabhāvaalasabhāvā ca, suttaṃ sayanañca, tāso cittakkhobho ca, gilānaparimadditabhāvo",
  "anya-e0812n0:2617_3": "ca, ussukaharisasatissāvisādābahitthā ussāhapitisatiissākhedaākārasaṃvarā ca, cintā",
  "anya-e0812n0:2617_4": "ca, gabbo abhimāno ca, apamāro ca, amarisamadamatummādamohā akkhantipamādādhikkā",
  "anya-e0812n0:2617_5": "kaṅkhacchedaummādamohā ca, vibodho pabodho ca, niddāvegā niddā ca, āvegasaṅkhāto",
  "anya-e0812n0:2617_6": "sambhamo ca, sabiḷaṃ lajjāsahitaṃ maraṇasacapalābyādhi maraṇañca cāpalyasahitā byādhi",
  "anya-e0812n0:2617_7": "ceti. Ete tettiṃsa byabhicārībhāvā nāma honti. Takko ca saṅkā ceti ca, samo ca dhiti",
  "anya-e0812n0:2617_8": "ca jaḷatā ceti ca, dīnatā ca uggo ca alasattañcāti ca, ussukañcahariso ca sati ca",
  "anya-e0812n0:2617_9": "issā ca visādo ca abahitthā ceti ca, amariso ca mado ca mati ca ummādo ca moho ceti",
  "anya-e0812n0:2617_10": "ca, niddā ca āvego ceti ca, saha biḷāya vattatīti ca, saha capalena cāpalyena vattatīti",
  "anya-e0812n0:2617_11": "ca, sacapalo ca so byādhiceti ca, maraṇañca sacapalabyādhi ceti ca vākyaṃ. Maraṇasacapalābyādhīti",
  "anya-e0812n0:2617_12": "samāhāradvando. Tasmā “sabiḷa”nti padaṃ etassa visesanaṃ hoti.",
  "anya-e0812n0:2618_0": "Lokasabhāvassa anekavidhattā ekoyeva vīraraso ussāhavatā vīrarasākārena assādanīyo",
  "anya-e0812n0:2618_1": "hoti, soyeva bhīrunā bhayākārena assādanīyo hoti. Tasmā ekekassa rasassa ime bahū",
  "anya-e0812n0:2618_2": "byabhicārino vaṇṇetabbā honti. Evaṃ sati anekādhippāyako loko tesu kiñci assādeti.",
  "anya-e0812n0:2618_3": "Evaṃ sati bandho sabbajanassa kanto hoti. Tassaṃ bhāvavaṇṇanāyaṃ yasmā māretumāgacchantānaṃ",
  "anya-e0812n0:2618_4": "sattūnaṃ dassanamekameva taṅkhaṇe janādhippāyato bhijjitvā pakatibhīrūnaṃ purisānaṃ",
  "anya-e0812n0:2618_5": "bhayassa ca yuddhalolassa ussāhanassa ca kāraṇaṃ hoti. Evaṃ naṭena hasanatthaṃ katavikatamābharaṇañca",
  "anya-e0812n0:2618_6": "tādisakiriyā ca uttānapakatikānaṃ purisānaṃ ṭhāyīhāsassa ca gambhīrapakatikānaṃ byabhicārīhāsassa",
  "anya-e0812n0:2618_7": "ca hetu bhaveyya. Tasmā bhāve vaṇṇentena kavinā ocityabhaṅgamakatvā sakkaccamocityaṃ",
  "anya-e0812n0:2618_8": "sajjetvā bhāvappakāsakāni savibhāvānubhāvakavivacanāni vaṇṇetabbāni. Ettha bhāvāvabodhakavibhāvādīnaṃ",
  "anya-e0812n0:2618_9": "jānitabbattā tehi tehi bhāvehi saddhiṃ evaṃ veditabbā.",
  "anya-e0812n0:2619_0": "Tesu bhāvesu attāvamānanalakkhaṇo nibbedo. Itthīnaṃ, hīnānaṃ hīnācārānaṃ (ka.) vā",
  "anya-e0812n0:2619_1": "uppajjati ce, dāliddiyaṃ ālambaṇavibhāvo nāma, yogīnaṃ ce, tathāvabodho ālambaṇavibhāvo,",
  "anya-e0812n0:2619_2": "ettha assupatanacintādikaṃ anubhāvo nāma.",
  "anya-e0812n0:2620": "Vitakkassa sandeho uddīpanavibhāvo nāma, sirokampādikaṃ anubhāvo nāma.",
  "anya-e0812n0:2621": "Saṅkāya viruddhappavatti uddīpanavibhāvo, kampādiko anubhāvo. Upari “vibhāvo”ti vutte ālambaṇuddīpanesu dvīsu yaṃ yujjati, taṃ gahetabbaṃ.",
  "anya-e0812n0:2622": "Khedalakkhaṇassa samassa gamanādikaṃ vibhāvo, sedādi anubhāvo.",
  "anya-e0812n0:2623": "Santosalakkhaṇāya dhitiyā ñāṇādi vibhāvo, bhogesu alolabhāvādi anubhāvo.",
  "anya-e0812n0:2624": "Ayoggatālakkhaṇāya jaḷatāya iṭṭhāniṭṭhānaṃ ajānanādi vibhāvo, vivaṭanayanehi abhimukhavilokanatādi anubhāvo.",
  "anya-e0812n0:2625": "Cittassanittejalakkhaṇāya dīnatāya duggatatādi vibhāvo, malinavatthatādi anubhāvo.",
  "anya-e0812n0:2626": "Dāruṇatālakkhaṇassa uggabhāvassātisayāparādhādi vibhāvo, tajjanādi anubhāvo.",
  "anya-e0812n0:2627": "Alasattassa aṭṭhānaparisamādi vibhāvo, vaṅkikabhāvo anubhāvo.",
  "anya-e0812n0:2628": "Sayanasaṅkhātassa suttassa niddādi vibhāvo, assādādi anubhāvo. Ettha assādanaṃ nāma seyyasukhapassasukhādikaṃ.",
  "anya-e0812n0:2629": "Cittakkhobhasaṅkhātassa tāsassa gajjitādi vibhāvo, gajjitaṃ nāma bhayajanakavacanaṃ. Kopena kampanā anubhāvo.",
  "anya-e0812n0:2630": "Pīḷāsaṅkhātassa gilānassa āyāsapipāsādi vibhāvo, dubbaṇṇatādi anubhāvo.",
  "anya-e0812n0:2631": "Anurūpakālassa anolokanassa ussukkassa rammavatthudassanicchādi vibhāvo, turitatādi anubhāvo.",
  "anya-e0812n0:2632": "Cetopasādalakkhaṇassa harisassa maṅgalakīḷādi vibhāvo, santosavacanādi anubhāvo.",
  "anya-e0812n0:2633": "Saraṇalakkhaṇāya satiyā saññāṇadassanādi vibhāvo, bhamukkhepādi anubhāvo.",
  "anya-e0812n0:2634": "Parasampattiasahanalakkhaṇāya issāya dujjanabhāvagabbādi vibhāvo, dosakathanāvajānanādi anubhavo.",
  "anya-e0812n0:2635": "Khedalakkhaṇassa visādassa āraddhakāriyāsiddhikāriyabyāpattiādi vibhāvo, manosantāpādi anubhāvo.",
  "anya-e0812n0:2636": "Ākārasaṃvaraṇalakkhaṇāya, rasasabhāvapaṭicchādanalakkhaṇāya vā abahitthayalajjādi vibhāvo, tadaññakriyākaraṇaṃ, adhomukhakaraṇaṃ, pādehi bhūmikhaṇanantiādi anubhāvo.",
  "anya-e0812n0:2637": "Cintāya iṭṭhatthālābhādī vibhāvo, makulitanayanādi adhokhittacakkhādi vā anubhāvo.",
  "anya-e0812n0:2638": "Gabbassa issariyādi vibhāvo, avajānanādi anubhāvo.",
  "anya-e0812n0:2639": "Apamārassa yakkhapīḷādi vibhāvo, bhūmipatanādayo anubhāvo.",
  "anya-e0812n0:2640": "Akkhamalakkhaṇassa amarisassa avamānanādi vibhāvo, sirokampanatajjanādi anubhāvo.",
  "anya-e0812n0:2641": "Pamādādhikkalakkhaṇassa madassa santosapānaṃ vibhāvo, kampamānahatthapādavacanagamanahāsādī anubhāvo.",
  "anya-e0812n0:2642": "Kaṅkhācchedanalakkhaṇāya matiyā upadesādi vibhāvo, mukhasantosādi anubhāvo.",
  "anya-e0812n0:2643": "Anupaparikkhakāritālakkhaṇassa ummādassa sannipātajjarayakkhādi vibhāvo, akāraṇarodanahasanādi anubhāvo.",
  "anya-e0812n0:2644": "Muyhanalakkhaṇassa mohassa adhikabhayādi vibhāvo, sabhāvānavabodhanādi anubhāvo.",
  "anya-e0812n0:2645": "Niddāpagamasaṅkhātassa vibodhassa kālapariṇāmādi ālokasaraṇādi vā vibhāvo, akkhimaddanādi anubhāvo.",
  "anya-e0812n0:2646": "Manosampīḷanalakkhaṇāya niddāya kassaci acintanaakaraṇādi vibhāvo, akkhipidahanādi anubhāvo.",
  "anya-e0812n0:2647": "Bhayāgamanalakkhaṇassa āvegassa paccatthikadassanādi vibhāvo, utrāsakampādi anubhāvo.",
  "anya-e0812n0:2648": "Lajjālakkhaṇāya biḷāya durācārādi vibhāvo, adhomukhatādi anubhāvo.",
  "anya-e0812n0:2649": "Maraṇassa satthapahārarogādi vibhāvo, mukhavikārādi anubhāvo.",
  "anya-e0812n0:2650": "Cāpallassa rāgadosādi vibhāvo, attano sacchandacaraṇādi anubhāvo.",
  "anya-e0812n0:2651": "Byādhiyā vātapittādīnaṃ ussadabhāvādi vibhāvo, nitthunanādi anubhāvo.",
  "anya-e0812n0:2652_0": "Imasmiṃ subodhālaṅkāre adassitasukhumabhedā aññāpi cittavuttivisesā santi, tesu icchāsabhāvā",
  "anya-e0812n0:2652_1": "sabbe bhedā kāmaratiyañca, dosapakārā kodhaamarisaissādīsu ca, dukkhasabhāvā sokasamabyādhigilānavisādādīsu",
  "anya-e0812n0:2652_2": "ca, pitiādayo harise ca antogadhāti veditabbā. Evaṃ samānānaṃ saṅgahe satipi tāsato",
  "anya-e0812n0:2652_3": "bhayassa ca, saṅkāya amarissa ca, amarisato issāya ca, gilānato samassa ca, niddāya",
  "anya-e0812n0:2652_4": "suttassa ca, ussukkato capalatāya ca, mohato vakkhamānapalayassa ca pākaṭavisesena",
  "anya-e0812n0:2652_5": "aññathā visuṃ visuṃ dassitanti daṭṭhabbaṃ.",
  "anya-e0812n0:2653": "Sāttikabhāvaadhippāya",
  "anya-e0812n0:2654": "345.",
  "anya-e0812n0:2655": "Samāhitattappabhavaṃ, sattaṃ teno’papāditā;",
  "anya-e0812n0:2656": "Sāttikā’pya’nubhāvatte, visuṃ bhāvābhavanti te.",
  "anya-e0812n0:2657_0": "345. Sāttike vadati “samāhite”ccādinā. Samāhito ekaggatābhāvāpādanena katasamādhāno",
  "anya-e0812n0:2657_1": "attā cittaṃ tato pabhavaṃ uppannaṃ yaṃ, taṃ sattaṃ nāma. Tena sattena upapāditā nibbattitā",
  "anya-e0812n0:2657_2": "thambhādayo sāttikā vuccante. Te ca puna anubhāvāpi bhavanti thambhādibhāvasaṃsūcanasabhāvavikārarūpattā.",
  "anya-e0812n0:2657_3": "Tañca “cittavuttivisesattā”iccādinā vakkhati. Tenāha “anubhāvattepī”ti. Evaṃ satyapi",
  "anya-e0812n0:2657_4": "te sāttikā visuṃ puthageva bhāvā bhavanti, vuttanayena cittabhavattavirūpattā tesanti.",
  "anya-e0812n0:2658_0": "345. Idāni uddesakkamenādhigatakevalabhāvasaṅkhātaṃ sāttikābhāvaṃ dasseti “samāhita”iccādinā.",
  "anya-e0812n0:2658_1": "Samāhitattappabhavaṃ ekaggatābhāvāpādanena katasamādhānacittato sambhūtaṃ sattaṃ",
  "anya-e0812n0:2658_2": "nāma hoti. Tena lābhālābhādīsu ekākārassa hetunā thirabhāvena upapāditā nipphāditā",
  "anya-e0812n0:2658_3": "thambhādayo sāttikā nāma bhavanti. Te sāttikā anubhāvattepi cittākārasaṅkhātathambhādipakāsanasabhāvavikārasarūpattā",
  "anya-e0812n0:2658_4": "attano anubhāvatte satipi visuṃ bhāvā bhavanti yathāvutta “cittavuttivisesā tu, bhāvayanti",
  "anya-e0812n0:2658_5": "rase yato”tiādinā bhāvā nāma hontīti. Ime sāttikābhāvānubhāvavasena duvidhā honti.",
  "anya-e0812n0:2658_6": "Samāhito ca so attā ceti ca, tato pabhavamiti ca, santo upasanto ca so attā ceti",
  "anya-e0812n0:2658_7": "ca, sattato bhavantīti ca, sattena uppāditāti ca, anubhāvānaṃ bhāvoti ca vākyaṃ.",
  "anya-e0812n0:2658_8": "Apīti anuggahatthe nipāto.",
  "anya-e0812n0:2659": "Sāttikabhāvappabheda",
  "anya-e0812n0:2660": "346.",
  "anya-e0812n0:2661": "Thambho palayaromañcā,",
  "anya-e0812n0:2662": "Tathā sedassuvepathu;",
  "anya-e0812n0:2663": "Vevaṇṇiyaṃ vissaratā,",
  "anya-e0812n0:2664": "Bhāvā’ṭṭhe’te tu sāttikā.",
  "anya-e0812n0:2665": "346. Te dasseti “thambho”iccādinā. Ettha thambho avissarakāyacittatā. Palayo assāsapassāsamattāvaseso suttāvatthāsabhāvo niddāpabhavo. Subyattalakkhaṇā sesā.",
  "anya-e0812n0:2666_0": "346. Idāni sāttike dasseti “thambho”iccādinā. Thambho kāyacittānaṃ avisarabhāvasaṅkhāto",
  "anya-e0812n0:2666_1": "ca palayaromañcā niddāya uppajjamānaassāsapassāsamattātirittasuttāvatthā ca pasādādisambhavo",
  "anya-e0812n0:2666_2": "romuggamo ca tathā evaṃ sedassuvepathu ca bhayādīhi uppajjamānadāho ca santosādīhi",
  "anya-e0812n0:2666_3": "uppajjamānaassu ca kampā ca vevaṇṇiyaṃ virūpatā ca vissaratā virūpasaddatā cāti ete",
  "anya-e0812n0:2666_4": "aṭṭha sāttikā bhāvā nāma honti. Romānaṃ añco uggamoti ca, palayo ca romañco ceti",
  "anya-e0812n0:2666_5": "ca, vepanaṃ kampanamiti ca, sedo ca assu ca vepathu cāti ca, virūpo vaṇṇo asseti",
  "anya-e0812n0:2666_6": "ca, tassa bhāvoti ca, virūpo saro asseti ca, tassa bhāvoti ca vākyaṃ.",
  "anya-e0812n0:2667": "347.",
  "anya-e0812n0:2668": "Yadā ratyādayo bhāvā,",
  "anya-e0812n0:2669": "Ṭhitisīlā na honti ce;",
  "anya-e0812n0:2670": "Tadā sabbepi te bhāvā,",
  "anya-e0812n0:2671": "Bhavanti byabhicārino.",
  "anya-e0812n0:2672": "347. Na kevalaṃ vuttāyeva byabhicārino, ratyādayopīti āha “yadā”iccādi. Bhavanti byabhicārinoti yathāyogaṃ yathāsambandhaṃ byabhicārino hontīti attho. Sesaṃ subodhaṃ.",
  "anya-e0812n0:2673_0": "347. Idāni nibbedādayo viya ratihāsādayopi kismiñci kāle byabhicārinopi hontīti dasseti",
  "anya-e0812n0:2673_1": "“yadā” iccādinā. Ratyādayo ratihāsādayo bhāvā nava ṭhāyībhāvā yadā ṭhitisīlā na honti",
  "anya-e0812n0:2673_2": "ce virodhīhi tehi tehi bhāvantarehi byavahitattā sabhāvato ṭhitisabhāvā yadi na honti,",
  "anya-e0812n0:2673_3": "tadā te bhāvā ratyādayo sabbepi byabhicārino bhavantīti. Yathāsakaṃ byabhicāritānurūpavibhāvānubhāvānaṃ",
  "anya-e0812n0:2673_4": "yogānurūpena byabhicārībhāvā honti. Ratiādi yesaṃ hāsādīnamiti ca, ṭhiti sīlaṃ yesaṃ",
  "anya-e0812n0:2673_5": "ratyādīnamiti ca viggaho.",
  "anya-e0812n0:2674": "348.",
  "anya-e0812n0:2675": "Vibhāvo kāraṇaṃ tesu’-",
  "anya-e0812n0:2676": "Ppattiyu’ddīpane tathā;",
  "anya-e0812n0:2677": "Yo siyā bodhako tesa-",
  "anya-e0812n0:2678": "Manubhāvo’ya’mīrito.",
  "anya-e0812n0:2679_0": "348. Idāni vibhāvānubhāve dasseti “vibhāvo”iccādinā. Tesaṃ ratyādīnaṃ bhāvānaṃ uppattiyā,",
  "anya-e0812n0:2679_1": "tathā uddīpane ca kāraṇaṃ ālambaṇauddīpanavasena duvidho vibhāvo nāma. Tattha ālambaṇavibhāvo",
  "anya-e0812n0:2679_2": "kantādi, uddīpanavibhāvo candādi. Tesaṃ bodhako ñāpako kāyiko ca vācasiko ca byāpāro",
  "anya-e0812n0:2679_3": "siyā, ayaṃ anubhāvo īrito.",
  "anya-e0812n0:2680_0": "348. Idāni vibhāvānubhāve dasseti “vibhāvo”iccādinā. Tesaṃ ṭhāyībhāvādīnaṃ tiṇṇaṃ",
  "anya-e0812n0:2680_1": "uppattiyā ca tathā uddīpane ca uppannānaṃ dīpane ca kāraṇaṃ ālambaṇauddīpanavasena",
  "anya-e0812n0:2680_2": "duvidho hetu vibhāvo nāma, tesaṃ ṭhāyībhāvādīnaṃ bodhako kāyikavācasiko yo siyā naṭakavīnaṃ",
  "anya-e0812n0:2680_3": "byāpāro atthi, ayaṃ anubhāvoti īritoti. Visesena bhāveti vaḍḍhetīti vibhāvo. Anubhāveti",
  "anya-e0812n0:2680_4": "bodhetīti anubhāvo. Ettha vibhāvo nāma rativisaye naranārīnaṃ aññamaññaṃ ālambaṇavibhāvo,",
  "anya-e0812n0:2680_5": "candarammadesādi uddīpanavibhāvo ceti duvidho. Hāsādīnampi duvidhavibhāvaṃ yathārahaṃ",
  "anya-e0812n0:2680_6": "yojetabbaṃ. Anubhāvo nāma ṭhāyībhāvādīnaṃ tesaṃ tesaṃ bhāvānaṃ pakāsakavācasikabyāpārasaṅkhātakavipayogo",
  "anya-e0812n0:2680_7": "ca kāyikapayogabhūto naṭānaṃ abhinayasaṅkhāto taṃtaṃbhāvasarūpanirūpako ceti duvidho byāpāro.",
  "anya-e0812n0:2681": "349.",
  "anya-e0812n0:2682": "Nekahetuṃ manovutti-visesañca vibhāvituṃ;",
  "anya-e0812n0:2683": "Bhāvaṃ vibhāvānubhāvā, vaṇṇiyā bandhane phuṭaṃ.",
  "anya-e0812n0:2684_0": "349. Vibhāvādivaṇṇanāyameva bhāvavisesāvabodho siyā, aññathā “devadattassa sāssulocanayugaṃ",
  "anya-e0812n0:2684_1": "sañjāta”miti vutte sokā ānandā rogā ceti ko nāma sakkoti kāraṇaṃ nicchituṃ, cittavuttivisesañca",
  "anya-e0812n0:2684_2": "bhāvaṃ vinā vibhāvānubhāvaṃ kavi vaṇṇetuṃ naṭobhinetuṃ sāmajjiko vā viññātuṃ ko sakkotīti",
  "anya-e0812n0:2684_3": "dassetumāha “neka”iccādi. Nekahetuṃ bahuhetuṃ manovuttivisesañca bhāvaṃ vibhāvituṃ",
  "anya-e0812n0:2684_4": "pakāsetuṃ vibhāvānubhāvā vuttalakkhaṇā bandhane sabhāvanirūpakapade phuṭaṃ vaṇṇanīyā,",
  "anya-e0812n0:2684_5": "vibhāvādirūpakeneva avuttampi kiñci patīyate.",
  "anya-e0812n0:2685_0": "349. “Devadattassa cakkhūni assupuṇṇānī”ti vutte sokena santosena rogena vāti yathā",
  "anya-e0812n0:2685_1": "assukāraṇakathanaṃ vinā na jānāti, evaṃ cittassa pavattisaṅkhātā ratihāsādayo te",
  "anya-e0812n0:2685_2": "te bhāvā attano patītiyānurūpaṃ vibhāvānubhāvakathanaṃ vinā kavīhi vaṇṇetabbā, naṭehi",
  "anya-e0812n0:2685_3": "dassetabbā, sabbhehi assādanīyā natthīti ṭhāyīādīnaṃ vaṇṇanameva kātabbanti idāni",
  "anya-e0812n0:2685_4": "anusāsento āha “neka”iccādi. Nekahetuṃ tesaṃ tesaṃ bhāvānaṃ uppatyādo ālambaṇavibhāvādibahukāraṇavantaṃ",
  "anya-e0812n0:2685_5": "manovuttivisesaṃ bhāvañca cittassa pavattivisesasaṅkhātabhāvañca vibhāvituṃ pakāsetuṃ",
  "anya-e0812n0:2685_6": "vibhāvānubhāvā anantaraniddiṭṭhā bandhane rasabhāvappakāsane phuṭaṃ pakāsaṃ katvā",
  "anya-e0812n0:2685_7": "vaṇṇiyā kavinā vaṇṇanīyā hontīti. Na ekoti ca, so hetu asseti ca, manaso vuttīti",
  "anya-e0812n0:2685_8": "ca, tāya visesoti ca, vibhāvo ca anubhāvo ceti ca vākyaṃ.",
  "anya-e0812n0:2686": "350.",
  "anya-e0812n0:2687": "Savibhāvānubhāvehi, bhāvā te te yathārahaṃ;",
  "anya-e0812n0:2688": "Vaṇṇanīyā yathocityaṃ, lokarūpānugāminā.",
  "anya-e0812n0:2689_0": "350. Idāni te bhāvā lokasabhāvānatikkamena vibhāvādīhi vaṇṇanīyāti āha “savibhāve”ccādi.",
  "anya-e0812n0:2689_1": "Saha vibhāvehi savibhāvā, te ca te anubhāvā ca, tehi. Yathārahanti attano sambandhīnaṃ",
  "anya-e0812n0:2689_2": "vasena yathārahaṃ vaṇṇanīyā.",
  "anya-e0812n0:2690_0": "350. Idāni vibhāvānubhāve nissāya vaṇṇanīyā te bhāvā lokasabhāvamanatikkamma kātabbāti",
  "anya-e0812n0:2690_1": "anusāsanto āha “savibhāvā”iccādi. Lokarūpānugāminā lokavohāramanuvattamānena te te",
  "anya-e0812n0:2690_2": "bhāvā ṭhāyībhāvādayo tayo yathocityaṃ ocityānurūpaṃ savibhāvānubhāvehi vibhāvasahitehi",
  "anya-e0812n0:2690_3": "anubhāvehi karaṇabhūtehi yathārahaṃ tehi tehi bhāvehi sambandhīnaṃ vibhāvādīnaṃ vasena",
  "anya-e0812n0:2690_4": "anurūpato vaṇṇanīyā vaṇṇetabbā hontīti. Vibhāvehi saha ye vattantīti ca, te ca te",
  "anya-e0812n0:2690_5": "anubhāvā ceti ca, anatikkamma arahanti ca, anatikkamma ocityamiti ca, lokassa rūpaṃ",
  "anya-e0812n0:2690_6": "sarūpamiti ca, taṃ anugacchati sīlenāti ca viggaho.",
  "anya-e0812n0:2691": "351.",
  "anya-e0812n0:2692": "Cittavutti visesattā, mānasā sāttika’ṅgato;",
  "anya-e0812n0:2693": "Bahinissaṭasedādi-anubhāvehi vaṇṇiyā.",
  "anya-e0812n0:2694_0": "351. Sāttikā kathaṃ vaṇṇanīyāti āha “citte”ccādi. Cittassa vuttiviseso yesaṃ, tesaṃ",
  "anya-e0812n0:2694_1": "bhāvo, tasmā mānasā manasi bhavā sāttikā aṅgato sarīrato bahinissaṭehi niggatehi",
  "anya-e0812n0:2694_2": "sedādīhi anubhāvehi vaṇṇanīyā, na pana sedasalilameva bhāvoti adhippāyo.",
  "anya-e0812n0:2695_0": "351. Evaṃ sāmaññena bhāvavaṇṇanakkamaṃ dassetvā idāni visesena sāttikabhāvavaṇṇanā",
  "anya-e0812n0:2695_1": "īdisāti dasseti “citta”iccādinā. Cittavuttivisesattā cittassa pavattivisesattā mānasā",
  "anya-e0812n0:2695_2": "citte bhavā sāttikābhāvā aṅgato sarīrato bahinissaṭasedādianubhāvehi bahinikkhantasedādīhi",
  "anya-e0812n0:2695_3": "anubhāvehi karaṇabhūtehi vaṇṇiyā vaṇṇanīyā hontīti, aṅgato bahi nissaṭanti visesanena",
  "anya-e0812n0:2695_4": "visiṭṭhabhūtasedādīnameva bhāvānubhāvattaṃ vinā kevalaṃ sedādayo vuttā samānā bhāvādayo",
  "anya-e0812n0:2695_5": "nāma na hontīti adhippāyo. Cittassa vuttīti ca, sā eva viseso yesaṃ sāttikānamiti",
  "anya-e0812n0:2695_6": "ca, tesaṃ bhāvoti ca, manasi bhavāti ca, sedo ādi yesaṃ kheḷādīnamiti ca, nissaṭā",
  "anya-e0812n0:2695_7": "niggatā ca te sedādayo ceti ca, te eva anubhāvāti ca vākyaṃ.",
  "anya-e0812n0:2696": "Rasaadhippāya",
  "anya-e0812n0:2697": "352.",
  "anya-e0812n0:2698": "Sāmajjikāna’mānando, yo bandhatthānusārinaṃ;",
  "anya-e0812n0:2699": "Rasīyatīti taññūhi, raso nāmā’ya’mīrito.",
  "anya-e0812n0:2700_0": "352. Idāni “rasassādāya sādhūna”nti vuttattā rase niddisanto āha “sāmajjikāna”miccādi.",
  "anya-e0812n0:2700_1": "Bandhassa attho, tadanussaranti manobhāvanāvasenāti bandhatthānusārino, tesaṃ sāmajjikānaṃ",
  "anya-e0812n0:2700_2": "sabbhānaṃ manasi yo ānando, ayaṃ lokamadhurādiraso viya bandhe siṅgārādi raso nāma",
  "anya-e0812n0:2700_3": "īrito taññūhi rasaññūhi. Kathamityāha “rasīyatī”ti, assādīyatīti attho. Kiñca? Yathā",
  "anya-e0812n0:2700_4": "nānābyañjanasaṅkhatamannaṃ bhuñjamānā rase assādiyanti sumānasā purisā santosañcādhigacchanti,",
  "anya-e0812n0:2700_5": "tathā nānābhinayabyañjite vācaṅgasatthopete ṭhāyībhāve assādenti sumānasāpekkhakā,",
  "anya-e0812n0:2700_6": "tasmā ete nāṭyātipi vuccanti.",
  "anya-e0812n0:2701_0": "352. Idāni “rasassādāya sādhūna”nti vatvā uddiṭṭhakkamena sampattaṃ rasaṃ dasseti",
  "anya-e0812n0:2701_1": "“sāma”iccādinā. Bandhatthānusārinaṃ bandhassa atthānurūpasārīnaṃ buddhiyā pavattānaṃ",
  "anya-e0812n0:2701_2": "sāmajjikānaṃ sabbhānaṃ citte bhavo yo ānando santoso atthi, ayaṃ loke madhurādiraso",
  "anya-e0812n0:2701_3": "viya assādanīyo hotīti atthayuttena “rasīyatī”ti iminā vacanatthena raso nāmāti taññūhirasaññūhi",
  "anya-e0812n0:2701_4": "īrito kathitoti. Samajjāyaṃ niyuttāti ca, bandhassa atthoti ca, taṃ anussarantīti",
  "anya-e0812n0:2701_5": "ca, taṃ jānantīti ca vākyaṃ. Yathā nānābyañjanehi abhisaṅkhatamāhāraṃ paribhuñjantā",
  "anya-e0812n0:2701_6": "sattā lavaṇambilādayo te te rase assādeyyuṃ, santuṭṭhā ca bhaveyyuṃ, evameva nānappakāraabhinayehi",
  "anya-e0812n0:2701_7": "pakāsitavaṇṇanāya aṅgabhūtehi anurūpehi satthehi yutte ṭhāyībhāve issādirahitapaññavantā",
  "anya-e0812n0:2701_8": "assādenti, tasmā ime ṭhāyībhāvā naṭābhinayehi byañjitattā ca sabbhānaṃ santosasaṅkhatarasassa",
  "anya-e0812n0:2701_9": "hetuttā ca naṭarasātipi vuccanti.",
  "anya-e0812n0:2702": "Rasappabheda",
  "anya-e0812n0:2703": "353.",
  "anya-e0812n0:2704": "Savibhāvānubhāvehi,",
  "anya-e0812n0:2705": "Sāttikābyabhicārihi;",
  "anya-e0812n0:2706": "Assādiyatta’mānīya-",
  "anya-e0812n0:2707": "Māno ṭhāyeva so raso.",
  "anya-e0812n0:2708": "353. Ṭhāyīnameva rasattāpattimāha “savibhāve”ccādinā. Ṭhāyeva soti so yathāvutto raso ṭhāyībhāvoyeva, nāññoti attho.",
  "anya-e0812n0:2709_0": "353. Idāni ṭhāyībhāvānameva rasasarūpassa pāpuṇanatthaṃ vibhāveti “savibhāvā”iccādinā.",
  "anya-e0812n0:2709_1": "So raso anantaraniddiṭṭho savibhāvānubhāvehi tesaṃ tesaṃ ṭhāyīnaṃ anurūpehi vibhāvasahitehi",
  "anya-e0812n0:2709_2": "anubhāvehi ca, sāttikābyabhicārihi pakāsetabbaṭhāyībhāvasseva anukūlasāttikabhāvabyabhicārībhāvehi",
  "anya-e0812n0:2709_3": "karaṇabhūtehi assādiyattaṃ ānīyamāno kavino sāmatthiyā pāpuṇiyamāno ṭhāyeva ṭhāyībhāvo",
  "anya-e0812n0:2709_4": "evāti kāriyopacārena raso nāmāti veditabboti. Saha bhāvehi pavattantīti ca, savibhāvā",
  "anya-e0812n0:2709_5": "ca te anubhāvā ceti ca, sāttikā ca byabhicārino ceti ca, assādiyassa bhāvoti ca vākyaṃ.",
  "anya-e0812n0:2710": "354.",
  "anya-e0812n0:2711": "Siṅgārahassakaruṇā, ruddavīrabhayānakā;",
  "anya-e0812n0:2712": "Bībhacchabbhutasantā ca, rasā ṭhāyīna’nukkamā.",
  "anya-e0812n0:2713": "354. Tesaṃ nāmavasena vibhāgamāha “siṅgāre”ccādinā. Ṭhāyīnanukkamāti “ratihāsā ca soko cā”tiādinā vuttānaṃ ṭhāyībhāvānaṃ anukkamā, paṭipāṭiyāti attho.",
  "anya-e0812n0:2714_0": "354. Rasāvatthāsampattaratihāsādīnaṃ ṭhāyībhāvānaṃ idāni kamena nāmantaraṃ dasseti",
  "anya-e0812n0:2714_1": "“siṅgāra”iccādinā. Ṭhāyīnaṃ heṭṭhā vuttānaṃ ratihāsādiṭhāyībhāvānaṃ anukkamā paṭipāṭiyā",
  "anya-e0812n0:2714_2": "siṅgārahassakaruṇā siṅgāro hasso karuṇā ca ruddavīrabhayānakā ruddo vīro bhayānako",
  "anya-e0812n0:2714_3": "ca bībhacchabbhutasantā ca bibhaccho abbhuto santo ceti nava rasā nāma hontīti. Siṅgāraraso",
  "anya-e0812n0:2714_4": "hassarasotiādinā rasasaddo paccekaṃ yojetabbo. Siṅgāro ca hasso ca karuṇā ceti ca",
  "anya-e0812n0:2714_5": "viggaho. Sesesupi liṅgasamāsā imeyeva. Ime siṅgārādīnaṃ ratyādīhi anaññattā upari",
  "anya-e0812n0:2714_6": "ratyādivivaraṇeyeva ñātabbā.",
  "anya-e0812n0:2715": "355.",
  "anya-e0812n0:2716": "Dukkharūpe’ya’mānando,",
  "anya-e0812n0:2717": "Kathaṃ nu karuṇādike;",
  "anya-e0812n0:2718": "Siyā sotūna’mānando,",
  "anya-e0812n0:2719": "Soko vessantarassa hi.",
  "anya-e0812n0:2720_0": "355. Sokādirūpokaruṇādi kathaṃ raso siyāti āha “dukkhe”ccādi. Vessantarassa puttadāraviyogā",
  "anya-e0812n0:2720_1": "karuṇā sokarūpo dukkhameva ahosi, sampati pana sotūnaṃ sabbhānaṃ ānandoyevāti etthādhippāyo.",
  "anya-e0812n0:2721_0": "355. Heṭṭhā vuttaraso santosova, sokakodhādilakkhaṇo karuṇāruddādiko kathaṃ raso",
  "anya-e0812n0:2721_1": "nāma bhaveyyāti āsaṅkāyamāha “dukkharūpe”iccādi. Ayaṃ ānando “sāmajjikānamānando”tiādinā",
  "anya-e0812n0:2721_2": "niddiṭṭho dukkharūpe dukkhalakkhaṇe karuṇādike karuṇāruddādike visaye kathaṃ bhaveyyāti",
  "anya-e0812n0:2721_3": "ce, nesa doso hi tatheva vessantarassa bodhisattassa soko puttadāravirahato jātasoko",
  "anya-e0812n0:2721_4": "sotūnaṃ idāni suṇantānaṃ sabbhānaṃ ānando siyā ānandassa kāraṇattā kāriyopacārena",
  "anya-e0812n0:2721_5": "santoso nāma bhaveyyāti. Vattuno sāmatthiyā karuṇārasādikaṃ pāpetvā pakāsiyamānassa",
  "anya-e0812n0:2721_6": "sokādikassa dukkharūpena ṭhitattā suṇantānaṃ pīti uppādiyatevāti adhippāyo. Dukkhaṃ",
  "anya-e0812n0:2721_7": "rūpaṃ sabhāvo yassa karuṇādinoti ca, karuṇā ādi yassa ruddādinoti ca vākyaṃ.",
  "anya-e0812n0:2722": "Ṭhāyībhāvaniddesa",
  "anya-e0812n0:2723": "Ratiṭhāyībhāva",
  "anya-e0812n0:2724": "356.",
  "anya-e0812n0:2725": "Rammadesakalākāla-vesādipaṭisevanā;",
  "anya-e0812n0:2726": "Yuvāna’ññoññarattānaṃ, pamodorati ruccate.",
  "anya-e0812n0:2727_0": "356. Siṅgārādayo vibhāgato dassetumāha “ramme”ccādi. Tattha “rammadesa”iccādinā uddīpanavibhāvā",
  "anya-e0812n0:2727_1": "dassitā. “Yuvāna”nti iminā ālambaṇavibhāvo. Itthī hi purisassa, puriso itthiyā ālambaṇavibhāvo.",
  "anya-e0812n0:2727_2": "Pamodoti aññamaññābhiramaṇavasena āmodarūpo.",
  "anya-e0812n0:2728_0": "356. Idāni siṅgārādināmake teratyādike kamena niddisati “ramma”iccādinā. Rammadesakalākālavesādipaṭisevanā",
  "anya-e0812n0:2728_1": "ramaṇīyanirāvaraṇasucipavittavāsārahadeso rammagītikādikalā ratijanakavasantādianurūpakālo",
  "anya-e0812n0:2728_2": "mālāgandhādi upasobhitakiriyādi manuññaveso, ādisaddena niddiṭṭhabhāsitamihitādiceti",
  "anya-e0812n0:2728_3": "imesaṃ diṭṭhasutamutādīsu diṭṭhādimattamakatvā paññāya tena tenākārena punappunānubhavanena",
  "anya-e0812n0:2728_4": "aññoññarattānaṃ aññamaññaṃ nimittānubyañjanasaṅkappavasenātirattānaṃ yuvānaṃ taruṇitthi",
  "anya-e0812n0:2728_5": "purisānaṃ pamodo abhiramaṇavasena santoso pīti rati ruccate ruccanato “ratī”ti vuccatīti.",
  "anya-e0812n0:2728_6": "Imasmiṃ pakkhe rakāro sandhijo. Deso ca kalā ca kālo ca veso ceti ca, te ādayo yesamiti",
  "anya-e0812n0:2728_7": "ca, rammā ca te desa…pe… vesādayo ceti ca, tesaṃ paṭi punappunaṃ sevanamiti ca, añño",
  "anya-e0812n0:2728_8": "ca añño ceti ca, tesu rattāti ca vākyaṃ.",
  "anya-e0812n0:2729": "357.",
  "anya-e0812n0:2730": "Yutyā bhāvānubhāvā te,",
  "anya-e0812n0:2731": "Nibandhā posayanti naṃ;",
  "anya-e0812n0:2732": "Sopyā’yogavippayoga-",
  "anya-e0812n0:2733": "Sambhogānaṃ vasā tidhā.",
  "anya-e0812n0:2734_0": "357. “Yutyā”iccādi. Te yathāvuttā bhāvānubhāvā yutyā ālasiyauggatājigucchāvajjitā",
  "anya-e0812n0:2734_1": "ye saṅkāussukkādayo bhāvā taṃbyañjakā tadanurūpā anubhāvā ca ayogādike siṅgāre yathā",
  "anya-e0812n0:2734_2": "yathā yuñjanti, tādisiyāva yuttiyā nibandhā naṃ ratiṃ samposayanti, soyevamevaṃ posito",
  "anya-e0812n0:2734_3": "siṅgāro nāma raso sampajjate. Sopi tidhāti sambandho. Tattha ayogo nāma pubbe asaṅgatānaṃ",
  "anya-e0812n0:2734_4": "anurāgena saṅgamamicchantānaṃ itthipurisānamasaṅgamo. Atisayaviruḷhapemānamubhinnampi",
  "anya-e0812n0:2734_5": "sileso vippayogo. Balavakāmāvesavisesānaṃ kāmīnaṃ dassanādisamañjanaṃ sambhogo.",
  "anya-e0812n0:2735_0": "357. Idāni ratiyā puṭṭhakāraṇaṃ puṭṭhapayogañca dasseti “yutyā”iccādinā. Te bhāvānubhāvā",
  "anya-e0812n0:2735_1": "niddiṭṭhabyabhicārībhāvesu ratyānurūpabyabhicārībhāvo tappakāsako anubhāvo ceti ime",
  "anya-e0812n0:2735_2": "dve yutyā hetubhūtāya ayogavippayogasambhogasaṅkhatānaṃ tiṇṇaṃ siṅgārānaṃ anukūlatthena",
  "anya-e0812n0:2735_3": "ratiyā viruddhattā ālasiyauggajigucchādike parivajjetvā saṅkāussukkādīnaṃ ratyānukūlabhāvānaṃ",
  "anya-e0812n0:2735_4": "vasena yathāyogaṃ nibandhā kavīhi bandhā naṃ ratiṃ posayanti yathā tappakāsanena",
  "anya-e0812n0:2735_5": "pūrenti sajjenti, evaṃ sajjito ratisiṅgāro nāma raso hoti. Sopi sāmaññena niddiṭṭhasiṅgārarasopi",
  "anya-e0812n0:2735_6": "ayogavippayogasambhogānaṃ siṅgārānaṃ vasā bhedena tidhā bhavatīti. Tattha ayogo nāma",
  "anya-e0812n0:2735_7": "pubbe aññamaññasaṅgamarahitānaṃ abhinavānurāgabalena saṅgamaṃ patthentānaṃ thīpumānaṃ",
  "anya-e0812n0:2735_8": "asaṅgamo. Vippayogo nāma saṅgamātisayena viruḷhapemānaṃ thīpumānaṃ aññamaññavisileso.",
  "anya-e0812n0:2735_9": "Sambhogo nāma balavakāmataṇhāvisesavasena yuttānaṃ kāminikāmukānaṃ aññamaññaṃ dassanādiassādo.",
  "anya-e0812n0:2735_10": "Bhāvo ca anubhāvo ceti ca, ayogo ca vippayogo ca sambhogo ceti ca vākyaṃ.",
  "anya-e0812n0:2736_0": "Imamalaṅkāraṃ karontena ācariyasaṅgharakkhitamahāsāmipādena pana paramamadhurasaddhammāmataluddhasuddhasantānānaṃ",
  "anya-e0812n0:2736_1": "tapodhanānaṃ aññarasāvabodhane payojanābhāvepi lokiyesu tesu tesu vohāresu asammohatthaṃ",
  "anya-e0812n0:2736_2": "siṅgārādinavavidharasānaṃ lakkhaṇamattasseva dassitattā tadanurūpalakkhiyapariggahe",
  "anya-e0812n0:2736_3": "asati lakkhaṇāvabodhassa subyattābhāvato vuttalakkhaṇāvabodhatthaṃ taṃtaṃlakkhaṇakathanānantaraṃ",
  "anya-e0812n0:2736_4": "tassa tassa lakkhiyassa mukhamattaṃ dassetabbaṃ hoti. Heṭṭhā “rāgānatabbhutasarojamukhaṃ",
  "anya-e0812n0:2736_5": "dharāyā”tiādinā niddiṭṭhasambhogasiṅgārarasābhāseneva hasābhāsādīnaṃ aṭṭhannaṃ rasābhāsarūpassa",
  "anya-e0812n0:2736_6": "bhāvābhāsassa, vibhāvābhāsassa, anubhāvābhāsassa ca ñātabbattā siṅgārarasassa lakkhiyamevaṃ veditabbaṃ.",
  "anya-e0812n0:2737": "Gītassarena upakaḍḍhiya nettarasmi-",
  "anya-e0812n0:2738": "Bandhaṃ karaṃva vivasañca karaggahena;",
  "anya-e0812n0:2739": "Yā tādisepi viniyojayi dukkare maṃ,",
  "anya-e0812n0:2740": "Serandatī adhigatā vidhinā mayajjāti.",
  "anya-e0812n0:2741_0": "Gītassarena hatthīnaṃ gītikāya piyattā gītikādhaninā upakaḍḍhiya attano samīpaṃ ākaḍḍhitvā",
  "anya-e0812n0:2741_1": "nettarasmibandhaṃ nettasaṅkhātahatthācariyassa rajjunā bandhaṃ karaggahena hatthaggāhena",
  "anya-e0812n0:2741_2": "soṇḍaggahaṇena vivasañca apagataicchācāraṃ paravasaṃ karaṃ iva hatthaṃ iva gītassarena",
  "anya-e0812n0:2741_3": "attano līlopetagītikādhaninā upakaḍḍhiya attano samīpaṃ netvā nettarasmibandhaṃ attano",
  "anya-e0812n0:2741_4": "nayanakantiyā paṭibandhaṃ karaggahena hatthaggāhena vivasañca apagatadhitiṃ mūḷhaṃ",
  "anya-e0812n0:2741_5": "maṃ yā kantā tādisepi dukkare viniyojayi, sā irandatī irandatī nāma nāgamānavikā",
  "anya-e0812n0:2741_6": "mayā ajja vidhinā bhāgyena adhigatā laddhāti.",
  "anya-e0812n0:2742_0": "Ettha gītassaranettarasmikaraggahasaṅkhatāhi imāhi padāvalīhi uddīpanavibhāvo dassito.",
  "anya-e0812n0:2742_1": "Thiyā puriso ca, purisassa thī ca ālambaṇaṃ hotīti “sā irandatī mayā”ti iminā ārammaṇavibhāvo",
  "anya-e0812n0:2742_2": "dassito. “Upakaḍḍhiya bandhaṃ vivasa”nti imehi kāmena uddīpitaṭhāyībhāvasaṅkhatā",
  "anya-e0812n0:2742_3": "rati dassitā. “Tādisepi dukkare viniyojayī”ti imehi ussāhādikā ca “vidhinā adhigatā",
  "anya-e0812n0:2742_4": "mayajjā”ti imehi harisādikā ca byabhicārībhāvā dassitā. Ratiyā viruddhe nibbedaālasiyauggatajigucchādike",
  "anya-e0812n0:2742_5": "byabhicārībhāve vajjetvā vuttappakāravibhāvādike pakāsanto “gītassarene”ccādikā ratippatītiyā",
  "anya-e0812n0:2742_6": "anurūpaṃ payuttā kavippayogā idha anubhāvā nāma honti. Nāṭakādidassanīyasatthe abhinayo",
  "anya-e0812n0:2742_7": "anubhāvo. Rammadesarammakālarammavesādayo tadabhāve ratiyā anuppajjanato sāmatthiyā",
  "anya-e0812n0:2742_8": "gamyā bhavantīti evaṃ lakkhaṇānugatalakkhiyapariggāho sabbattha kātabbo. Evaṃ satibandhatthāvabodhakānaṃ",
  "anya-e0812n0:2742_9": "sabbhānaṃ uppajjamānāyapītiyā kāraṇattā kāriyopacārena eso bandho raso nāma hotīti. Uparipi evameva.",
  "anya-e0812n0:2743": "Hassaṭhāyībhāva",
  "anya-e0812n0:2744": "358.",
  "anya-e0812n0:2745": "Vikārākatiādīhi,",
  "anya-e0812n0:2746": "Attano’tha parassa vā;",
  "anya-e0812n0:2747": "Hāso niddā samālasya-",
  "anya-e0812n0:2748": "Mucchādibyabhicāribhi;",
  "anya-e0812n0:2749": "Paripose siyā hasso,",
  "anya-e0812n0:2750": "Bhiyyo’tthipabhutīna so.",
  "anya-e0812n0:2751_0": "358. “Vikāre”ccādi. Vikārākati desavayādīnaṃ viparīto kesabandhanādi, so ādi yesaṃ",
  "anya-e0812n0:2751_1": "aññākatyādinaccanādīnaṃ, tehi vibhāvehi hāso cetovikāso, sopi attano sambandhī vā",
  "anya-e0812n0:2751_2": "atha parassa sambandhī vā, tattha yo vibhāvasāmatthiyāyevābhibyattiṃ yāti, so attaṭṭho.",
  "anya-e0812n0:2751_3": "Yo pana vibhāvadassanā uppannāpi purisassa gambhīrattādinā chādito samāno purisantare",
  "anya-e0812n0:2751_4": "hasatyābhibyatto, so paraṭṭho. So hāso niddādīhi byabhicārīhiyeva, anubhāvapakkhe",
  "anya-e0812n0:2751_5": "ādisaddena akkhiphandanādayo gahitā. Paripose sati hasso nāma raso siyā. So hasso",
  "anya-e0812n0:2751_6": "bhiyyo itthipabhutīnaṃ siyāti sambandho. Ettha pabhutisaddena nīcapakatayo saṅgaṇhanti.",
  "anya-e0812n0:2752_0": "358. Idāni hassarasassa posanākāraṃ dassetumāha “vikāra”iccādi. Vikārākatiādīhi desavayoliṅgānaṃ",
  "anya-e0812n0:2752_1": "viparītehi kesabandhagatiṭṭhitiādikehi, naccagītaādikehi ca duvidhehi ākatisaṅkhatehi",
  "anya-e0812n0:2752_2": "hetubhūtehi attano vā atha parassa vā sambandhī so hāso ceto vikāsalakkhaṇo niddāsamālasyamucchādibyabhicāribhi",
  "anya-e0812n0:2752_3": "niddāsamaālasyamucchāakkhiphandanādīhi anubhāvehi sutasambandhena teheva niddāsamālasyamucchāsaṅkhatabyabhicārīhi",
  "anya-e0812n0:2752_4": "karaṇabhūtehi paripose sati hasso hasso nāma raso siyā, so hasso bhiyyo itthipabhutīnaṃ,",
  "anya-e0812n0:2752_5": "nīcapakatīnañca siyāti. Vikārā ca sā ākati ceti ca, so ādi yesanti ca, niddā ca samo",
  "anya-e0812n0:2752_6": "ca ālasyañca mucchā ceti ca, te ādi yesaṃ akkhiphandanādīnaṃ anubhāvānanti ca, te",
  "anya-e0812n0:2752_7": "ca byabhicārino ceti ca, itthī pabhuti yesaṃ nīcapakatīnanti ca vākyaṃ.",
  "anya-e0812n0:2753": "Hassappabheda",
  "anya-e0812n0:2754": "359.",
  "anya-e0812n0:2755": "Sitamiha vikāsinayanaṃ,",
  "anya-e0812n0:2756": "Kiñcā’lakkhiyadijantu taṃ hasitaṃ;",
  "anya-e0812n0:2757": "Madhurassaraṃ vihasitaṃ,",
  "anya-e0812n0:2758": "Saṃsasirokampamupahasitaṃ.",
  "anya-e0812n0:2759": "360.",
  "anya-e0812n0:2760": "Apahasitaṃ sañjala’kkhi,",
  "anya-e0812n0:2761": "Vikkhittaṅgaṃ bhavatya’tihasitaṃ;",
  "anya-e0812n0:2762": "Dve dve hassā kathitā ce’saṃ,",
  "anya-e0812n0:2763": "Jeṭṭhe majjhe’dhamepi ca kamaso.",
  "anya-e0812n0:2764_0": "359-360. Hasse bhedamāha “sita”miccādinā. Iha hasse vikāsīni nayanāni yassa taṃ sitaṃ,",
  "anya-e0812n0:2764_1": "kiñci ālakkhiyā dijā dantā yassa taṃ hasitaṃ. Evaṃ madhuro saro saddo yassa taṃ vihasitaṃ.",
  "anya-e0812n0:2764_2": "Aṃsasirokampena saha vattamānaṃ upahasitaṃ, saha jalena assunā vattamānāni akkhīni",
  "anya-e0812n0:2764_3": "yassa taṃ apahasitaṃ. Vikkhittāni ito tato pasāritāni aṅgāni yassa taṃ atihasitaṃ",
  "anya-e0812n0:2764_4": "nāma. Esañca sitādīnaṃ majjhe dve dve hassā ādito paṭṭhāya kamaso yathākkamena jeṭṭhe",
  "anya-e0812n0:2764_5": "majjhe adhamepi ca kathitāti sambandho. Purātanehīti viññāyati.",
  "anya-e0812n0:2765_0": "359-360. Idāni hassabhedaṃ dasseti “sita”miccādinā. Iha imasmiṃ hassavisaye vikāsinayanaṃ",
  "anya-e0812n0:2765_1": "vivaṭanayanaṃ sitaṃ nāma. Kiñci ālakkhiyadijaṃ tu kiñci dissamānadantaṃ, taṃ hasitaṃ",
  "anya-e0812n0:2765_2": "nāma. Madhurassaraṃ madhuranādaṃ vihasitaṃ nāma. Saṃsasirokampaṃ aṃsasirokampasahitaṃ",
  "anya-e0812n0:2765_3": "upahasitaṃ nāma. Sajalakkhi assuvilocanasahitaṃ apahasitaṃ nāma. Vikkhittaṅgaṃ aṭṭhāne",
  "anya-e0812n0:2765_4": "pasāraṇavasena vikkhittahatthapādādiavayavavantaṃ atihasitaṃ nāma bhavati. Esaṃ channaṃ",
  "anya-e0812n0:2765_5": "kamaso kamena dve dve jeṭṭhe majjhe adhamepi visaye kathitā purātanehi bhāsitāti.",
  "anya-e0812n0:2765_6": "Vikāsīni nayanāni asseti ca, kiñci īsakaṃ ālakkhiyā dijā yasseti ca, madhuro saro",
  "anya-e0812n0:2765_7": "asseti ca, aṃso ca siro ceti ca, aṃsasiraso kampoti ca, tena saha vattatīti ca, saha",
  "anya-e0812n0:2765_8": "jalena vattamānāni akkhīni yasseti ca, anusvarāgamo. Vikkhittāni aṅgāni yasseti ca",
  "anya-e0812n0:2765_9": "vākyaṃ. Sitahasitadvayaṃ uttame, vihasitaupahasitadvayaṃ majjhime, apahasitaatihasitadvayaṃ",
  "anya-e0812n0:2765_10": "adhame vattate. Evaṃ sitādayo anurūpavibhāvādinā payuttā ime rasā’vatthaṃ pāpuṇantīti adhippāyo.",
  "anya-e0812n0:2766": "Hassarasassa evamudāharaṇaṃ ñātabbaṃ –",
  "anya-e0812n0:2767": "Pūjesi kaṇṭhamaṇinā api yo pasanno,",
  "anya-e0812n0:2768": "Dhamme purā’samadhuraṃ vidhuraṃ sa hantuṃ;",
  "anya-e0812n0:2769": "Gopentiyāpi vacanena thiyā sabhāvaṃ;",
  "anya-e0812n0:2770": "Bhattiṃ akāsi pharuse mayi nāgarājāti.",
  "anya-e0812n0:2771_0": "Yo purā pubbe dhamme tassa dhammakathane pasanno kaṇṭhamaṇinā api attano anagghakaṇṭhamaṇināpi",
  "anya-e0812n0:2771_1": "taṃ pūjesi, so nāgarājā sabhāvaṃ attano adhippāyaṃ gopentiyā api thiyā vacanena itthiyā",
  "anya-e0812n0:2771_2": "vacanena asamadhuraṃ tulyarahitaṃ vidhuraṃ vidhurapaṇḍitaṃ hantuṃ vināsanatthaṃ pharuse",
  "anya-e0812n0:2771_3": "caṇḍe mayi bhattiṃ akāsīti. Iha ekasmiṃyeva vatthuni nāgarājassa pasādavadhavidhānādiviparītappavatti",
  "anya-e0812n0:2771_4": "ālambaṇavibhāvo, paṭhamaṃ anagghapiyavatthūhi pūjitabhāvo ca bodhisattassa atulyabhāvo",
  "anya-e0812n0:2771_5": "ca itthivacanassa sampaṭicchanabhāvo ca tassādhippāyassa aññātabhāvo ca puṇṇakassa",
  "anya-e0812n0:2771_6": "caṇḍabhāvo ceti imehi sabbavacanehi uddīpanavibhāvo dassito. Imehi uddīpitaṭhāyībhāvasaṅkhato",
  "anya-e0812n0:2771_7": "hāso vākyasāmatthiyā pakāsito hāsavirodhinibbedādivajjitā samālasiyasantosaassuvepathādikā",
  "anya-e0812n0:2771_8": "byabhicārībhāvā sāttikābhāvā ca evaṃ sāmatthiyena dīpitā. Tadanurūpavibhāvādipakāsakā",
  "anya-e0812n0:2771_9": "yathāvuttakavippayogā anubhāvā nāma honti. Hassabhedena majjhime purise vattabbāpi",
  "anya-e0812n0:2771_10": "hasitaupahasitā dve imā daṭṭhabbā.",
  "anya-e0812n0:2772": "Karuṇāṭhāyībhāva",
  "anya-e0812n0:2773": "361.",
  "anya-e0812n0:2774": "Sokarūpo tu karuṇo-",
  "anya-e0812n0:2775": "Niṭṭhapattiṭṭhanāsato;",
  "anya-e0812n0:2776": "Tatthā’nubhāvā rudita-",
  "anya-e0812n0:2777": "Palayatthambhakādayo;",
  "anya-e0812n0:2778": "Visādālasyamaraṇa-",
  "anya-e0812n0:2779": "Cintādī byabhicārino.",
  "anya-e0812n0:2780_0": "361. “Soke”ccādi. Aniṭṭhassa puttaviyogādino desanikkaḍḍhanādino patti ca iṭṭhassa",
  "anya-e0812n0:2780_1": "dhammassa, dhanādino vā nāso ca tato vibhāvabhūtehi sampanno sokarūpo sokasabhāvo",
  "anya-e0812n0:2780_2": "tu karuṇo raso nāma. Tattha uttamānaṃ soko puttaviyogādianiṭṭhuppattito, dhammādiiṭṭhanāsato",
  "anya-e0812n0:2780_3": "ca jāyate. Nīcānaṃ tu desanikkaḍḍhanādianiṭṭhuppattito, dhanādiiṭṭhanāsato ca, paresaṃ",
  "anya-e0812n0:2780_4": "dhanādināsato tu uttamasseva mahākāruṇikattā, sesaṃ subodhaṃ. Anubhāvo panettha yathocityaṃ nirūpayitabbo.",
  "anya-e0812n0:2781_0": "361. Idāni karuṇārasaposanakkamaṃ dasseti “soka”iccādinā. Aniṭṭhappattiṭṭhanāsato",
  "anya-e0812n0:2781_1": "puttaviyogādino, desacāgādino vā aniṭṭhassa uppatti ca sīlādino, dhanādino vā iṭṭhassa",
  "anya-e0812n0:2781_2": "kantivatthuno vināso cāti imehi ālambaṇavibhāvehi karaṇabhūtehi uppanno sokarūpo",
  "anya-e0812n0:2781_3": "tu sokasabhāvo pana karuṇo karuṇāraso nāma hoti. Tattha karuṇārase ruditapalayatthambhakādayo",
  "anya-e0812n0:2781_4": "rudito palayo thambhotiādayo anubhāvā nāma bhavantīti. Thambhādīnaṃ sarūpo heṭṭhā",
  "anya-e0812n0:2781_5": "vuttova. Visādaālasyamaraṇacintādayo byabhicārino tasmiṃyeva byabhicārino bhavanti.",
  "anya-e0812n0:2781_6": "Iha puttaviyogādianiṭṭhappattiyā ca sīladhammādiiṭṭhanāsanena ca uttamānaṃ soko uppajjati,",
  "anya-e0812n0:2781_7": "desacāgādianiṭṭhappattiyā ca dhanādiiṭṭhanāsanena ca nīcānaṃ. Aññesaṃ dhanādivināsanena",
  "anya-e0812n0:2781_8": "pana mahākaruṇikattā uttamasseva uppajjati. Tasmiṃ visaye so soko sesānaṃ nuppajjati.",
  "anya-e0812n0:2781_9": "Tasmā yathārahaṃ payogo kātabbo. Sokassa rūpo sabhāvoti ca, aniṭṭhassa pattīti ca,",
  "anya-e0812n0:2781_10": "iṭṭhassa nāsoti ca, aniṭṭhappatti ca iṭṭhanāso ceti ca, ruditañca palayo ca thambhako",
  "anya-e0812n0:2781_11": "ceti ca, te ādi yesamiti ca, visādo ca ālasyañca maraṇañca cintā ceti ca, tā ādi",
  "anya-e0812n0:2781_12": "yesamiti ca vākyaṃ. Imassa karuṇārasassa lakkhiyamevaṃ daṭṭhabbaṃ –",
  "anya-e0812n0:2782": "Ākaḍḍhite’kasatarājapurakkhato yo,",
  "anya-e0812n0:2783": "Dhammena āsanamalaṃkurute jinova;",
  "anya-e0812n0:2784": "So assavālamavalambiya dāni nīto,",
  "anya-e0812n0:2785": "Yakkhena lokatilako kurute kimekoti.",
  "anya-e0812n0:2786_0": "Yo ekasatarājapurakkhato rājūnaṃ ekasatena parivārito jino iva buddho iva dhammena",
  "anya-e0812n0:2786_1": "madhuradhammakathanena āsanaṃ dhammāsanaṃ alaṃkurute sajjeti, lokatilako lokassa",
  "anya-e0812n0:2786_2": "piyatāya tilakālaṅkārabhūto so vidhurapaṇḍito yakkhena puṇṇakena ākaḍḍhito hutvā",
  "anya-e0812n0:2786_3": "nīto assavālaṃ avalambiya idāni eko kiṃ kuruteti. Ihānītoti dassitapiyavatthuviyogo",
  "anya-e0812n0:2786_4": "sokassa ālambaṇavibhāvo hoti. “Ākaḍḍhitekasatarāje”ccādinā sakalena vākyena uddīpanavibhāvo",
  "anya-e0812n0:2786_5": "dassito, uddīpitasokasaṅkhātaṭhāyībhāvo ca visādālasyacintādiko byabhicārībhāvo ca",
  "anya-e0812n0:2786_6": "ruditapalayathambhakādikā vibhāvādibodhakaanubhāvā ca vākyasāmatthiyena dīpitā honti.",
  "anya-e0812n0:2787": "Ruddaṭhāyībhāva",
  "anya-e0812n0:2788": "362.",
  "anya-e0812n0:2789": "Kodho macchariyādīhi, pose tāsamadādibhi;",
  "anya-e0812n0:2790": "Nayanāruṇatādīhi, ruddo nāma raso bhave.",
  "anya-e0812n0:2791_0": "362. “Kodho”iccādi, subodhaṃ. Ettha paṭhamena ādisaddena avikkhepaupahāsādayo vibhāvā",
  "anya-e0812n0:2791_1": "gahitā, dutiyena uggasambhamādayo byabhicārino, tatiyena bhūkuṭipuraṇaoṭṭhanippīḷanādayo anubhāvā.",
  "anya-e0812n0:2792_0": "362. Idāni ruddarasassa posanakkamaṃ dasseti “kodho”iccādinā. Kodho macchariyādīhi",
  "anya-e0812n0:2792_1": "macchariyaavikkhepaupahāsādīhi ālambaṇādīhi vibhāvehi ca hetubhūtehi tāsamadādīhi",
  "anya-e0812n0:2792_2": "tāsamadauggatasambhamādīhi byabhicārībhāvehi ca nayanāruṇatādīhi nettarattasubhaṅgaoṭṭhapīḷanādīhi",
  "anya-e0812n0:2792_3": "anubhāvehi ca karaṇabhūtehi pose sati ruddo nāma raso bhaveti. Macchariyaṃ ādi yesanti",
  "anya-e0812n0:2792_4": "ca, tāso ca mado ceti ca, te ādi yesamiti ca, nayanāni ca tāni aruṇāni cāti ca, tesaṃ",
  "anya-e0812n0:2792_5": "bhāvoti ca, sā ādi yesamiti ca vākyaṃ.",
  "anya-e0812n0:2793": "Ruddarasassa udāharaṇamevaṃ daṭṭhabbaṃ –",
  "anya-e0812n0:2794": "Yakkhena bho adhigatosi manussabhakkhe,",
  "anya-e0812n0:2795": "Nā’ssassa vāla’mavalamba puraṃ avekkha;",
  "anya-e0812n0:2796": "Verambhavātamukhacuṇṇitasabbagatto,",
  "anya-e0812n0:2797": "Macco kathaṃ punapi passati jīvalokanti.",
  "anya-e0812n0:2798_0": "Bho manussabhakkhena yakkhena adhigatosi gahito asi, assassa vālamavalamba vāladhiṃ",
  "anya-e0812n0:2798_1": "gahetvā idāneva puraṃ avekkha tuyhaṃ nagaraṃ olokehi, tatheva hi verambhavātamukhacuṇṇitasabbagatto",
  "anya-e0812n0:2798_2": "verambhavātassa abhimukhicuṇṇitasakalasarīro macco manusso jīvalokaṃ sattalokaṃ punapi",
  "anya-e0812n0:2798_3": "kathaṃ passatīti. Iha macchariyādivibhāvā ca kodhādisaṅkhāto ṭhāyībhāvo ca vākyasāmatthiyā",
  "anya-e0812n0:2798_4": "dīpitā honti, aparaddhena tāsamadauggatādibyabhicārībhāvā vibhāvitā honti. Samudāyena",
  "anya-e0812n0:2798_5": "nayanāruṇatādayo anubhāvā sūcitā honti.",
  "anya-e0812n0:2799": "Vīraṭhāyībhāva",
  "anya-e0812n0:2800": "363.",
  "anya-e0812n0:2801": "Patāpavikkamādīhu-ssāho viroti saññito;",
  "anya-e0812n0:2802": "Raṇadānadayāyogā, vīro’yaṃ tividho bhave;",
  "anya-e0812n0:2803": "Tevā’nubhāvā dhitima-tyādayo byabhicārino.",
  "anya-e0812n0:2804_0": "363. “Patāpi”ccādi. Patāpo sattusantāpakārī tejo, vikkamo paramaṇḍalakkamantaṃ, te",
  "anya-e0812n0:2804_1": "ādayo yesaṃ balāvikkhepādīnaṃ paṭipuggalagatānaṃ vibhāvānaṃ, tehi jāto ussāho rasattamāpanno",
  "anya-e0812n0:2804_2": "vīro rasoti saññito, ayaṃ vīro raṇadānadayāyogā tividho bhave yuddhavīro dānavīro",
  "anya-e0812n0:2804_3": "dayāvīroti, te yuddhakaraṇādayo eva tattha anubhāvā bhavanti. Dhitimatiuggatādayo",
  "anya-e0812n0:2804_4": "byabhicārino bhavantīti.",
  "anya-e0812n0:2805_0": "363. Idāni vīrarasabhedaṃ, posanakkamañca dasseti “patāpa”iccādinā. Patāpavikkamādīhi",
  "anya-e0812n0:2805_1": "aññarājūnaṃ daṇḍajatejasaṅkhatapatāpo, tesameva paramaṇḍalakkamanasaṅkhātavikkamo",
  "anya-e0812n0:2805_2": "phalabhedo cetiādīhi uppanno ussāho vīroti vīrarasoti saññito kavīhi ñāto, ayaṃ vīraraso",
  "anya-e0812n0:2805_3": "raṇadānadayāyogā yuddhacāgakaruṇāyogena hetubhūtena tividho bhave. Te eva raṇadānadayā",
  "anya-e0812n0:2805_4": "eva imā anubhāvā nāma honti. Dhitimatyādayo dhitimatiuggatagabbādayo byabhicārino",
  "anya-e0812n0:2805_5": "bhāvā hontīti. Yuddhavīradānavīradayāvīravasena vīraraso tividho hoti. Patāpo ca",
  "anya-e0812n0:2805_6": "vikkamo ceti ca, te ādi yesamiti ca, raṇo ca dānañca dayā ceti ca, tāhi yogoti ca,",
  "anya-e0812n0:2805_7": "tayo vidhā pakārā assāti ca, dhiti ca mati ceti ca, tā ādi yesamiti ca vākyaṃ.",
  "anya-e0812n0:2806": "Vīrarasassa udāharaṇamevaṃ daṭṭhabbaṃ –",
  "anya-e0812n0:2807": "Viññāpetvā kuveraṃ sumahati-",
  "anya-e0812n0:2808": "Mapi ce’kovakumbhaṇḍasenaṃ,",
  "anya-e0812n0:2809": "Uttāsetvā gahetvā maṇiratanavaraṃ",
  "anya-e0812n0:2810": "Lakkhamādhāya jūte;",
  "anya-e0812n0:2811": "Jetvā korabyarājaṃ sacivaratana-",
  "anya-e0812n0:2812": "Muddhacca raññaṃ satamhā,",
  "anya-e0812n0:2813": "Etthānetvā’diyissaṃ suyuvatiratanaṃ",
  "anya-e0812n0:2814": "Ko mame’ttha’tthi bhāroti.",
  "anya-e0812n0:2815_0": "Kuveraṃ vessavaṇamahārājaṃ viññāpetvā bodhetvā sumahatimapi kumbhaṇḍasenaṃ atimahantiṃ",
  "anya-e0812n0:2815_1": "kumbhaṇḍasenaṃ ekova uttāsetvā bhayaṃ janetvā maṇiratanavaraṃ gahetvā jūte akkhakīḷāyaṃ",
  "anya-e0812n0:2815_2": "lakkhaṃ ādhāya ṭhapetvā korabyarājaṃ jetvā raññaṃ satamhā rājasambandhinā satena",
  "anya-e0812n0:2815_3": "sacivaratanaṃ amaccaratanaṃ uddhacca uddharitvā etthānetvā suyuvatiratanaṃ sobhanaitthiratanaṃ",
  "anya-e0812n0:2815_4": "ādiyissaṃ gaṇhissāmi, ettha yathāvuttesu mama ko bhāro atthīti. Ettha “ko mametthatthi",
  "anya-e0812n0:2815_5": "bhāro”ti iminā ussāhasaṅkhāto ṭhāyībhāvo pakāsito. Etassa uppattiuddīpanesu kāraṇabhūtassa",
  "anya-e0812n0:2815_6": "itthiratanassa ādānakhyātanāgarājagatapatāpavikkamādivibhāvo ca, taṃtaṃrūpappakāsakakavivacanasaṅkhātānubhāvo",
  "anya-e0812n0:2815_7": "ca “viññāpetvā”iccādinā vākyasāmatthiyena paṭipādanīyā honti. “Sumahatimapi kumbhaṇḍasenaṃ",
  "anya-e0812n0:2815_8": "eko”ti ca, “raññaṃ satamhā sacivaratanamuddhaccā”ti ca imehi dhitiuggatagabbādayo",
  "anya-e0812n0:2815_9": "ca, “viññāpetvā kuvera”nti ca, “uttāsetvā korabyarāja”nti ca, “etthānetvā iccādayo”ti",
  "anya-e0812n0:2815_10": "ca imehi matyādayo ca byabhicārino bhāvā vibhāvitā honti. Imehi vibhāvānubhāvabyabhicārībhāvehi",
  "anya-e0812n0:2815_11": "yuddhavīraraso positoti daṭṭhabbo. Imināyeva nayena dānavīrādayo viññātabbā.",
  "anya-e0812n0:2816": "Bhayaṭhāyībhāva",
  "anya-e0812n0:2817": "364.",
  "anya-e0812n0:2818": "Vikārisanasattādi-",
  "anya-e0812n0:2819": "Bhayukkaṃso bhayānako;",
  "anya-e0812n0:2820": "Sedādayo’nubhāve’ttha,",
  "anya-e0812n0:2821": "Tāsādī byabhicārino.",
  "anya-e0812n0:2822_0": "364. “Vikāri”ccādi. Vikāri asabhāvappavatto viruddho sano saddo satto ca, te ādayo",
  "anya-e0812n0:2822_1": "yesaṃ suññāraññādīnaṃ itthinīcappakatisambhavantānaṃ, vibhāvānaṃ, guruādīnaṃ vā uttamānaṃ,",
  "anya-e0812n0:2822_2": "tehi jātassa bhayassa, kittimassa vā ukkaṃso bhayānako nāma raso. Ettha sedakampanapādacalanādayo",
  "anya-e0812n0:2822_3": "anubhāvā, tāsādayo byabhicārino.",
  "anya-e0812n0:2823_0": "364. Idāni bhayānakarasassa posanakkamaṃ dasseti “vikāri”ccādinā. Vikārisanasattādibhayukkaṃso",
  "anya-e0812n0:2823_1": "pakativirahena vikāravantehi viruddhehi asanisaddādisaddehi, rakkhasādisattehi vā",
  "anya-e0812n0:2823_2": "vibhāvehi hetubhūtehi sañjāto sābhāviko, kittimo vā bhayapaṭibandho ukkaṃso bhayānakaraso",
  "anya-e0812n0:2823_3": "nāma hoti. Ettha bhayānakarasavisaye sedādayo dāhasarīrakampanādayo anubhāvā kāyikavācasikappayogasaṅkhatā",
  "anya-e0812n0:2823_4": "anubhāvā honti. Tāsādī byabhicārino tāsasaṅkādayo iha byabhicārībhāvā hontīti. Sano",
  "anya-e0812n0:2823_5": "ca satto ceti ca, vikāro etesaṃ atthīti ca, vikārino ca te sanasattā ceti ca, te",
  "anya-e0812n0:2823_6": "ādayo yesaṃ suññāraññādīnamiti ca, tehi jātaṃ bhayamiti ca, majjhe padalopo, tassa",
  "anya-e0812n0:2823_7": "ukkaṃsoti ca, sedo ādi yesaṃ kampanādīnamiti ca, tāso ādi yesaṃ saṅkādīnamiti ca",
  "anya-e0812n0:2823_8": "vākyaṃ. Itthinīcappakatikānaṃ bhayahetu vikārisanasattādi, uttamānaṃ guruādi.",
  "anya-e0812n0:2824": "Ettha lakkhiyamevaṃ veditabbaṃ –",
  "anya-e0812n0:2825": "Yaṃ diṭṭhisatthapatanena paripphurantī,",
  "anya-e0812n0:2826": "Kumbhaṇḍarakkhasacamū gamitā samantā;",
  "anya-e0812n0:2827": "Ācakkavāḷanaga’massagataṃ purīva,",
  "anya-e0812n0:2828": "Bhoto muhuṃ muhu’mapassi sa puṇṇako’hanti.",
  "anya-e0812n0:2829_0": "Diṭṭhisatthapatanena diṭṭhisallasampātanena paripphurantī kampamānā samantā parisamantato",
  "anya-e0812n0:2829_1": "ācakkavāḷanagaṃ cakkavāḷapabbatāvadhi gamitā palāpitā kumbhaṇḍarakkhasacamū kumbhaṇḍarakkhasānaṃ",
  "anya-e0812n0:2829_2": "senā yaṃ assagataṃ assapiṭṭhe nisinnakaṃ bhoto bhavataṃ tumhākaṃ purī iva puriyā",
  "anya-e0812n0:2829_3": "dassanamiva muhuṃ muhuṃ apassi khaṇe khaṇe apassittha, so ahaṃ puṇṇako nāma yakkhoti.",
  "anya-e0812n0:2829_4": "Ettha “diṭṭhisatthapatanenā”ti diṭṭhisatthāropanena ca “sa puṇṇako aha”nti iminā",
  "anya-e0812n0:2829_5": "ca bhayajananassa hetubhūtaviruddhasattasaṅkhātā vibhāvā niddiṭṭhā, “muhuṃ muhu’mapassī”ti",
  "anya-e0812n0:2829_6": "rasāvatthasampattabhayukkaṃsasaṅkhato ṭhāyībhāvo vibhāvito, “kumbhaṇḍarakkhasacamū",
  "anya-e0812n0:2829_7": "gamitā samantā ācakkavāḷanaga”nti tāsasaṅkādikā byabhicārino bhāvā jotitā. “Paripphurantī”ti",
  "anya-e0812n0:2829_8": "sedakampādayo anubhāvā dassitā honti.",
  "anya-e0812n0:2830": "Jigucchāṭhāyībhāva",
  "anya-e0812n0:2831": "365.",
  "anya-e0812n0:2832": "Jigucchā rudhirādīhi,",
  "anya-e0812n0:2833": "Pūtyādīhi virāgato;",
  "anya-e0812n0:2834": "Bībhaccho khobhanu’bbegī,",
  "anya-e0812n0:2835": "Kamena karuṇāyuto;",
  "anya-e0812n0:2836": "Nāsāvikunanādīhi,",
  "anya-e0812n0:2837": "Saṅkādīhi’ssa posanaṃ.",
  "anya-e0812n0:2838_0": "365. “Jigucchā”iccādi. Rudhirantādīhi pūtikimiādīhi virāgato ca jātā jigucchā garahā",
  "anya-e0812n0:2838_1": "kamena khobhano ubbegī karuṇāyuto ca bībhaccho bhavati, nāsāvikunanamukhacchadanādīhi",
  "anya-e0812n0:2838_2": "anubhāvehi, saṅkāvegādīhi byabhicārīhi ca assa posanaṃ bhavatīti.",
  "anya-e0812n0:2839_0": "365. Idāni bībhaccharasassa posanakkamaṃ dasseti “jigucchā”iccādinā. Rudhirādīhi",
  "anya-e0812n0:2839_1": "rattantaguṇādīhi ca, pūtyādīhi pūtikimiādīhi ca, virāgato virattabhāvena cāti imehi",
  "anya-e0812n0:2839_2": "tīhi vibhāvehi hetubhūtehi uppajjamānā jigucchā kamena rudhirādīnaṃ tiṇṇaṃ vibhāvānaṃ",
  "anya-e0812n0:2839_3": "paṭipāṭiyā khobhano anavaṭṭhāno asamāhito ubbegī ubbegavā karuṇāyuto sokarūpena sahito",
  "anya-e0812n0:2839_4": "cāti evaṃ bībhaccho raso nāma hoti. Nāsāvikunanādīhi nāsasaṅkocanamukhapidahanādīhi",
  "anya-e0812n0:2839_5": "anubhāvehi ca saṅkādīhi ca saṅkāāvegādīhi byabhicārībhāvehi ca karaṇabhūtehi assa",
  "anya-e0812n0:2839_6": "bībhaccharasassa posanaṃ hotīti. Rudhirādīsu tīsu padesu, khobhanādīsu tīsu ca gamyamānattā",
  "anya-e0812n0:2839_7": "avuttopi casaddo yojetabbo, tasmā khobhanādīhi tīhi yuttova bībhaccharaso nāmāti",
  "anya-e0812n0:2839_8": "daṭṭhabbo. Rudhiraṃ ādi yesaṃ antādīnamiti ca, pūtiādi yesaṃ kimiādīnamiti ca, ubbego",
  "anya-e0812n0:2839_9": "assa bībhacchassa atthīti ca, karuṇena āyutoti ca, nāsāya vikunanaṃ saṅkocanamiti",
  "anya-e0812n0:2839_10": "ca, taṃ ādi yesaṃ mukhacchādanādīnamiti ca, saṅkā ādi yesaṃ āvegādīnamiti ca vākyaṃ.",
  "anya-e0812n0:2840": "Imassa bībhacchassodāharaṇamevaṃ veditabbaṃ –",
  "anya-e0812n0:2841": "Yakkhā maccakaraṅkakaṅkanadharā ye nimmitā puṇṇake-",
  "anya-e0812n0:2842": "Nu’ttaṃsīkatapāṇipallavadharā hārīkatantoragā;",
  "anya-e0812n0:2843": "Littā lohitakuṅkumehi vidhurene’te pivantā vasā-",
  "anya-e0812n0:2844": "Majjaṃ sīsakapālapātihi pure dhuttā viyo’pekkhitāti.",
  "anya-e0812n0:2845_0": "Puṇṇakena yakkhena nimmitā maccakaraṅkakaṅkanadharā manussaṭṭhisaṅkhātakarabhūsanadhārino",
  "anya-e0812n0:2845_1": "uttaṃsīkatapāṇipallavadharā matthakamālikatahatthatalasaṅkhatapallavadhārino hārīkatantoragā",
  "anya-e0812n0:2845_2": "muttāhārīkatamanussantasaṅkhātauragasampayuttā lohitakuṅkumehi rudhirasaṅkhātakuṅkumakakkehi",
  "anya-e0812n0:2845_3": "littā sīsakapālapātihi sīsakapālasaṅkhātehi sarāvehi vasāmajjaṃ vasāsaṅkhātasuraṃ",
  "anya-e0812n0:2845_4": "pure abhimukhe pivantā ye yakkhā siyuṃ, ete yakkhā vidhurena paṇḍitena dhuttā viya",
  "anya-e0812n0:2845_5": "nagare surādhuttā viya upekkhitā hontīti. Iha “littā lohitakuṅkumehī”ti ca “uttaṃsīkatapāṇipallavadharā”ti",
  "anya-e0812n0:2845_6": "ca “hārīkatantoragā”ti ca imehi cittakkhobhakāraṇabhūto rudhirādivibhāvo ca, “maccakaraṅkakaṅkanaro”ti",
  "anya-e0812n0:2845_7": "ca “sīsakapālapātihi vasāmajjaṃ pivantā”ti ca imehi ubbegavantasabhāvassa hetubhūto",
  "anya-e0812n0:2845_8": "pūtyādivibhāvo ca pakāsito. Karuṇāyutasabhāvassa kāraṇabhūtavirajjanavibhāvo ca nāsāvikunanādianubhāvo",
  "anya-e0812n0:2845_9": "ca saṅkāvegādibyabhicārībhāvo ca bībhacchasaṅkhātaṭhāyībhāvo cāti ime sabbe vākyasāmatthiyena gammāti veditabbā.",
  "anya-e0812n0:2846": "Vimhayaṭhāyībhāva",
  "anya-e0812n0:2847": "366.",
  "anya-e0812n0:2848": "Atilokapadatthehi,",
  "anya-e0812n0:2849": "Vimhayo’yaṃ raso’bbhuto;",
  "anya-e0812n0:2850": "Tassā’nubhāvā sedassu-",
  "anya-e0812n0:2851": "Sādhuvādādayo siyuṃ;",
  "anya-e0812n0:2852": "Tāsāvegadhitippaññā,",
  "anya-e0812n0:2853": "Honte’ttha byabhicārino.",
  "anya-e0812n0:2854_0": "366. “Ati”ccādi. Atilokehi lokātivuttīhi māyādibbagehārāmādīhi padatthehi jāto ayaṃ",
  "anya-e0812n0:2854_1": "vimhayo cittavikārasaṅkhāto ṭhāyībhāvo abbhuto raso nāma. Sedaassusādhuvādaromañcādayo",
  "anya-e0812n0:2854_2": "tassa anubhāvā siyuṃ, tāsādayo byabhicārino hontīti.",
  "anya-e0812n0:2855_0": "366. Idāni vimhayarasassa posanakkamaṃ dasseti “ati”iccādinā. Atilokapadatthehi lokaṭṭhitimatikkamma",
  "anya-e0812n0:2855_1": "pavattehi māyādibbabhavanaārāmavimānādipadatthehi hetubhūtehi uppajjamāno ayaṃ vimhayo",
  "anya-e0812n0:2855_2": "cittabyāpanasaṅkhāto ṭhāyībhāvo abbhuto raso abbhutaraso nāma bhave, sedassusādhuvādādayo",
  "anya-e0812n0:2855_3": "tassa abbhutarasassa anubhāvā siyuṃ, tāsāvegadhitippaññā ettha abbhutarasavisaye",
  "anya-e0812n0:2855_4": "byabhicārino bhāvā hontīti. Atikkantā lokamiti ca, te ca te padatthā ceti ca, sādhuiti",
  "anya-e0812n0:2855_5": "vādoti ca, sedo ca assu ca sādhuvādo ceti ca, te ādi yesaṃ romañcādīnamiti ca, tāso",
  "anya-e0812n0:2855_6": "ca āvego ca dhiti ca paññā ceti ca vākyaṃ.",
  "anya-e0812n0:2856": "Imassa abbhutarasassodāharaṇamevaṃ daṭṭhabbaṃ –",
  "anya-e0812n0:2857": "Sa puṇṇakenā’haṭanekabhiṃsane-",
  "anya-e0812n0:2858": "Sva’ho naṭeneva suniccalo’calā;",
  "anya-e0812n0:2859": "Nipātito tena avaṃsiropataṃ,",
  "anya-e0812n0:2860": "Asantasaṃ taṃ mini diṭṭhiyaṭṭhiyāti.",
  "anya-e0812n0:2861_0": "So vidhurapaṇḍito puṇṇakena yakkhena naṭena iva anekavikāradassanakena nāṭakena viya",
  "anya-e0812n0:2861_1": "āhaṭanekabhiṃsanesu bhayattamānītānekavidhabhiṃsanesu vattamānesu suniccalo tena",
  "anya-e0812n0:2861_2": "puṇṇakena acalā saṭṭhiyojanubbedhakāḷāgiripabbatamatthakato nipātito avaṃsiropataṃ",
  "anya-e0812n0:2861_3": "adhosīsaṃ patanto asantasaṃ evaṃ appatiṭṭhepi anuttasanto taṃ pabbataṃ diṭṭhiyaṭṭhiyā",
  "anya-e0812n0:2861_4": "mini pamāṇamakāsi, aho acchariyanti. Ettha bhayahetumhi sati bhītiyā ca tattha parijānanābhāvassa",
  "anya-e0812n0:2861_5": "ca lokasabhāvattā tamatikkamma bhayakaraṇe asantāsassa ca diṭṭhiyā pabbataminanassa",
  "anya-e0812n0:2861_6": "ca pavattabhāvakathanena lokātikkantapadatthasaṅkhāto vibhāvo “asantasaṃ taṃ mini",
  "anya-e0812n0:2861_7": "diṭṭhiyaṭṭhiyā”ti iminā pakāsito. “Aho”ti vacanena, tassa sāmatthiyena ca sādhuvādasedaassuādayo",
  "anya-e0812n0:2861_8": "anubhāvā vibhāvitā. Tāsaāvegadhiticcādibyabhicārībhāvā, vimhayasaṅkhātaṭhāyībhāvo",
  "anya-e0812n0:2861_9": "ca samuditavākyasāmatthiyena jotito.",
  "anya-e0812n0:2862": "Samaṭhāyībhāva",
  "anya-e0812n0:2863": "367.",
  "anya-e0812n0:2864": "Ṭhāyībhāvo samo mettā-",
  "anya-e0812n0:2865": "Dayāmodādisambhavo;",
  "anya-e0812n0:2866": "Bhāvādīhi tadu’kkaṃso,",
  "anya-e0812n0:2867": "Santo santanisevito.",
  "anya-e0812n0:2868": "Iti saṅgharakkhitamahāsāmipādaviracite",
  "anya-e0812n0:2869": "Subodhālaṅkāre",
  "anya-e0812n0:2870": "Rasabhāvāvabodho nāma pañcamo paricchedo.",
  "anya-e0812n0:2871": "Subodhālaṅkāro samatto.",
  "anya-e0812n0:2872": "367. “Ṭhāyi”ccādi. Mettādisambhavo samo upasamasaṅkhāto ṭhāyībhāvo bhavati, tadanurūpehi bhāvānubhāvehi tassa ukkaṃso yassa, so santo nāma raso bhavati, so ca santanisevitoti.",
  "anya-e0812n0:2873": "Iti subodhālaṅkāre mahāsāmināmikāyaṃ ṭīkāyaṃ",
  "anya-e0812n0:2874": "Rasabhāvāvabodho pañcamo paricchedo.",
  "anya-e0812n0:2875_0": "367. Idāni santarasassa posanakkamaṃ dasseti “ṭhāyi”ccādinā. Mettādayāmodādisambhavo",
  "anya-e0812n0:2875_1": "mettākaruṇāpītiādivibhāvehi sambhūto samo kāyacittopasamo ṭhāyībhāvo nāma hoti, bhāvādīhi",
  "anya-e0812n0:2875_2": "byabhicārībhāvādīhi karaṇabhūtehi, apica tassa samassa anurūpehi byabhicārībhāvānubhāvehi",
  "anya-e0812n0:2875_3": "tadukkaṃso tassa ṭhāyībhāvassa ukkaṃsayutto santanisevito sādhūhi sevito santo santaraso",
  "anya-e0812n0:2875_4": "nāma hotīti. Mettā ca dayā ca modo ceti ca, te ādayo yesamiti ca, tehi sambhavo yasseti",
  "anya-e0812n0:2875_5": "ca, tassa ukkaṃso assa santasseti ca, sataṃ nisevitoti ca vākyaṃ.",
  "anya-e0812n0:2876": "Assa santarasassodāharaṇamevaṃ daṭṭhabbaṃ –",
  "anya-e0812n0:2877": "Entesu kesarikarīsva’pi veṭhayante,",
  "anya-e0812n0:2878": "Nāge nagaṃ madagaje viya veḷugumbaṃ;",
  "anya-e0812n0:2879": "Yakkhe vicālayati nocali īsakampi,",
  "anya-e0812n0:2880": "Santiṃ gatova vidhuro madhurāpi bhāvoti.",
  "anya-e0812n0:2881_0": "Kesarikarīsu sīhahatthīsu entesu api bhiṃsanākārena samīpamāgacchantesupi nāge veṭhayantepi",
  "anya-e0812n0:2881_1": "nāgesu sarīraṃ veṭhayantesupi. Jātyāpekkhāyekavacanaṃ, veḷugumbaṃ madagaje viya vicālayati",
  "anya-e0812n0:2881_2": "madagaḷitahatthimhi cālente iva yakkhe puṇṇake nagaṃ kāḷāgiripabbataṃ vicālayatipi",
  "anya-e0812n0:2881_3": "anekappakāre cālentepi vidhuro paṇḍito santiṃ gatova nibbānaṃ ālambaṇakaraṇavasena",
  "anya-e0812n0:2881_4": "sampatto viya phalasamāpattisamāpanno iva atha vā diṭṭhadhammanibbānasaṅkhatanirodhasamāpattisamāpanno",
  "anya-e0812n0:2881_5": "viya īsakampi appakampi madhurā bhāvā api madhurasabhāvatopi no cali, nisinnaṭṭhānato",
  "anya-e0812n0:2881_6": "pagevāti adhippāyo. Ettha dhāvanarodanakampanādīnaṃ karaṇabhūtaṃ sīhādīnamāgamanaṃ",
  "anya-e0812n0:2881_7": "nāgaveṭhanaṃ pabbatakampanantiādīsu vattamānesupi nibbikārattena santiṃ gatoti iminā",
  "anya-e0812n0:2881_8": "santarasassa pakatibhūte uddese dassito navamo ṭhāyībhāvo dassito hoti, etassa uppattiuddīpanānaṃ",
  "anya-e0812n0:2881_9": "kāraṇabhūtā mettādayāmodādivibhāvā sāmatthiyā dassitā hontīti. Dhitimatisatiādayo",
  "anya-e0812n0:2881_10": "tadanurūpabyabhicārībhāvā ca tādisānubhāvā ca “entesu veṭhayante vicālayatī”ti iminā,",
  "anya-e0812n0:2881_11": "sakalavākyasāmatthiyena ca pakāsitāti daṭṭhabbā.",
  "anya-e0812n0:2882": "Iti subodhālaṅkāranissaye",
  "anya-e0812n0:2883": "Rasabhāvāvabodho nāma pañcamo paricchedo.",
  "anya-e0812n0:2884": "Subodhālaṅkāraṭīkā samattā."
}