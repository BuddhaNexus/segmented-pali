{
  "atk-s0506a1:0": "1. Itthivimānaṁ",
  "atk-s0506a1:1": "1. Pīṭhavaggo",
  "atk-s0506a1:2": "1. Paṭhamapīṭhavimānavaṇṇanā",
  "atk-s0506a1:3_0": "Tattha paṭhamavatthussa ayaṁ aṭṭhuppatti – bhagavati sāvatthiyaṁ viharante jetavane",
  "atk-s0506a1:3_1": "anāthapiṇḍikassa ārāme raññā pasenadinā kosalena buddhappamukhassa bhikkhusaṅghassa",
  "atk-s0506a1:3_2": "sattāhaṁ asadisadāne pavattite tadanurūpena anāthapiṇḍikena mahāseṭṭhinā tayo divase,",
  "atk-s0506a1:3_3": "tathā visākhāya mahāupāsikāya mahādāne dinne asadisadānassa pavatti sakalajambudīpe",
  "atk-s0506a1:3_4": "pākaṭā ahosi. Atha mahājano tattha tattha kathaṁ samuṭṭhāpesi “kiṁ nu kho evaṁ uḷāravibhavapariccāgeneva",
  "atk-s0506a1:3_5": "dānaṁ mahapphalataraṁ bhavissati, udāhu attano vibhavānurūpapariccāgenāpī”ti. Bhikkhū",
  "atk-s0506a1:3_6": "taṁ kathaṁ sutvā bhagavato ārocesuṁ. Bhagavā “na, bhikkhave, deyyadhammasampattiyāva",
  "atk-s0506a1:3_7": "dānaṁ mahapphalataraṁ bhavissati, atha kho cittapasādasampattiyā ca khettasampattiyā",
  "atk-s0506a1:3_8": "ca, tasmā kuṇḍakamuṭṭhimattampi pilotikāmattampi tiṇapaṇṇasanthāramattampi pūtimuttaharītakamattampi",
  "atk-s0506a1:3_9": "vippasannena cetasā dakkhiṇeyyapuggale patiṭṭhāpitaṁ, tampi mahapphalataraṁ bhavissati",
  "atk-s0506a1:3_10": "mahājutikaṁ mahāvipphāra”nti āha. Tathā hi vuttaṁ sakkena devānamindena –",
  "atk-s0506a1:4": "“Natthi citte pasannamhi, appikā nāma dakkhiṇā;",
  "atk-s0506a1:5": "Tathāgate vā sambuddhe, atha vā tassa sāvake”ti. ;",
  "atk-s0506a1:6_0": "Sā panesā kathā sakalajambudīpe vitthārikā ahosi. Manussā samaṇabrāhmaṇakapaṇaddhikavaṇibbakayācakānaṁ",
  "atk-s0506a1:6_1": "yathāvibhavaṁ dānāni denti, gehaṅgaṇe pānīyaṁ upaṭṭhapenti, dvārakoṭṭhakesu āsanāni",
  "atk-s0506a1:6_2": "ṭhapenti. Tena ca samayena aññataro piṇḍapātacāriko thero pāsādikena abhikkantena",
  "atk-s0506a1:6_3": "paṭikkantena ālokitena vilokitena samiñjitena pasāritena okkhittacakkhu iriyāpathasampanno",
  "atk-s0506a1:6_4": "piṇḍāya caranto upakaṭṭhe kāle aññataraṁ gehaṁ sampāpuṇi. Tatthekā kuladhītā saddhā",
  "atk-s0506a1:6_5": "pasannā theraṁ passitvā sañjātagāravabahumānā uḷārapītisomanassaṁ uppādetvā gehaṁ",
  "atk-s0506a1:6_6": "pavesetvā pañcapatiṭṭhitena vanditvā attano pīṭhaṁ paññāpetvā tassa upari pītakaṁ",
  "atk-s0506a1:6_7": "maṭṭhavatthaṁ attharitvā adāsi. Atha there tattha nisinne “idaṁ mayhaṁ uttamaṁ puññakkhettaṁ",
  "atk-s0506a1:6_8": "upaṭṭhita”nti pasannacittā yathāvibhavaṁ āhārena parivisi, bījaniñca gahetvā bīji.",
  "atk-s0506a1:6_9": "So thero katabhattakicco āsanadānabhojanadānādipaṭisaṁyuttaṁ dhammiṁ kathaṁ kathetvā",
  "atk-s0506a1:6_10": "pakkāmi. Sā itthī taṁ attano dānaṁ tañca dhammakathaṁ paccavekkhantī pītiyā nirantaraṁ",
  "atk-s0506a1:6_11": "phuṭṭhasarīrā hutvā taṁ pīṭhampi therassa adāsi.",
  "atk-s0506a1:7_0": "Tato aparena samayena aññatarena rogena phuṭṭhā kālaṁ katvā tāvatiṁsabhavane dvādasayojanike",
  "atk-s0506a1:7_1": "kanakavimāne nibbatti. Accharāsahassaṁ cassā parivāro ahosi, pīṭhadānānubhāvena cassā",
  "atk-s0506a1:7_2": "yojaniko kanakapallaṅko nibbatti ākāsacārī sīghajavo upari kūṭāgārasaṇṭhāno, tena",
  "atk-s0506a1:7_3": "taṁ “pīṭhavimāna”nti vuccati. Tañhi suvaṇṇavaṇṇaṁ vatthaṁ attharitvā dinnattā kammasarikkhataṁ",
  "atk-s0506a1:7_4": "vibhāventaṁ suvaṇṇamayaṁ ahosi, pītivegassa balavabhāvena sīghajavaṁ, dakkhiṇeyyassa",
  "atk-s0506a1:7_5": "cittarucivasena dinnattā yathārucigāmī, pasādasampattiyā uḷāratāya sabbasova pāsādikaṁ",
  "atk-s0506a1:7_6": "sobhātisayayuttañca ahosi.",
  "atk-s0506a1:8_0": "Athekasmiṁ ussavadivase devatāsu yathāsakaṁ dibbānubhāvena uyyānakīḷanatthaṁ nandanavanaṁ",
  "atk-s0506a1:8_1": "gacchantīsu sā devatā dibbavatthanivatthā dibbābharaṇavibhūsitā accharāsahassaparivārā",
  "atk-s0506a1:8_2": "sakabhavanā nikkhamitvā taṁ pīṭhavimānaṁ abhiruyha mahatiyā deviddhiyā mahantena",
  "atk-s0506a1:8_3": "sirisobhaggena samantato cando viya sūriyo viya ca obhāsentī uyyānaṁ gacchati. Tena",
  "atk-s0506a1:8_4": "ca samayena āyasmā mahāmoggallāno heṭṭhā vuttanayeneva devacārikaṁ caranto tāvatiṁsabhavanaṁ",
  "atk-s0506a1:8_5": "upagato tassā devatāya avidūre attānaṁ dassesi. Atha sā devatā taṁ disvā samuppannabalavapasādagāravā",
  "atk-s0506a1:8_6": "sahasā pallaṅkato oruyha theraṁ upasaṅkamitvā pañcapatiṭṭhitena vanditvā dasanakhasamodhānasamujjalaṁ",
  "atk-s0506a1:8_7": "añjaliṁ paggayha namassamānā aṭṭhāsi. Thero kiñcāpi tāya aññehi ca sattehi yathūpacitaṁ",
  "atk-s0506a1:8_8": "kusalākusalaṁ attano yathākammūpagañāṇānubhāvena hatthatale ṭhapitaāmalakaṁ viya",
  "atk-s0506a1:8_9": "paññābalabhedena paccakkhato passati, tathāpi yasmā devatānaṁ upapattisamanantarameva",
  "atk-s0506a1:8_10": "“kuto nu kho ahaṁ cavitvā idhūpapannā, kiṁ nu kho kusalakammaṁ katvā imaṁ sampattiṁ",
  "atk-s0506a1:8_11": "paṭilabhāmī”ti atītabhavaṁ yathūpacitañca kammaṁ uddissa yebhuyyena dhammatāsiddhā",
  "atk-s0506a1:8_12": "upadhāraṇā, tassā ca yāthāvato ñāṇaṁ uppajjati, tasmā tāya devatāya katakammaṁ kathāpetvā",
  "atk-s0506a1:8_13": "sadevakassa lokassa kammaphalaṁ paccakkhaṁ kātukāmo –",
  "atk-s0506a1:9": "1.",
  "atk-s0506a1:10": "“Pīṭhaṁ te sovaṇṇamayaṁ uḷāraṁ, manojavaṁ gacchati yenakāmaṁ;",
  "atk-s0506a1:11": "Alaṅkate malyadhare suvatthe, obhāsasi vijjurivabbha kūṭaṁ.",
  "atk-s0506a1:12": "2.",
  "atk-s0506a1:13": "“Kena tetādiso vaṇṇo, kena te idha mijjhati;",
  "atk-s0506a1:14": "Uppajjanti ca te bhogā, ye keci manaso piyā.",
  "atk-s0506a1:15": "3.",
  "atk-s0506a1:16": "“Pucchāmi taṁ devi mahānubhāve,",
  "atk-s0506a1:17": "Manussabhūtā kimakāsi puññaṁ;",
  "atk-s0506a1:18": "Kenāsi evaṁ jalitānubhāvā,",
  "atk-s0506a1:19": "Vaṇṇo ca te sabbadisā pabhāsatī”ti. āha –",
  "atk-s0506a1:20": "4.",
  "atk-s0506a1:21": "“Sā devatā attamanā, moggallānena pucchitā;",
  "atk-s0506a1:22": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:23": "5.",
  "atk-s0506a1:24": "“Ahaṁ manussesu manussabhūtā, abbhāgatānāsanakaṁ adāsiṁ;",
  "atk-s0506a1:25": "Abhivādayiṁ añjalikaṁ akāsiṁ, yathānubhāvañca adāsi dānaṁ.",
  "atk-s0506a1:26": "6.",
  "atk-s0506a1:27": "“Tena metādiso vaṇṇo, tena me idha mijjhati;",
  "atk-s0506a1:28": "Uppajjanti ca me bhogā, ye keci manaso piyā.",
  "atk-s0506a1:29": "7.",
  "atk-s0506a1:30": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:31": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:32_0": "1. Tattha pīṭhanti yaṁkiñci tādisaṁ dārukkhandhampi āpaṇampi balikaraṇapīṭhampi vettāsanampi",
  "atk-s0506a1:32_1": "masārakādivisesanāmaṁ dārumayādiāsanampi vuccati. Tathā hi “pādapīṭhaṁ pādakathalika”nti",
  "atk-s0506a1:32_2": "ettha pādaṭhapanayoggaṁ pīṭhādikaṁ dārukkhandhaṁ vuccati, “pīṭhasappī”ti ettha hatthena",
  "atk-s0506a1:32_3": "gahaṇayoggaṁ. “Pīṭhikā”ti pana ekaccesu janapadesu desavohārena āpaṇaṁ. “Bhūtapīṭhikā",
  "atk-s0506a1:32_4": "devakulapīṭhikā”ti ettha devatānaṁ balikaraṇaṭṭhānabhūtaṁ pīṭhaṁ. “Bhaddapīṭha”nti",
  "atk-s0506a1:32_5": "ettha vettalatādīhi upari vītaṁ āsanaṁ, yaṁ sandhāya vuttaṁ “bhaddapīṭhaṁ upānayī”ti.",
  "atk-s0506a1:32_6": "“Supaññattaṁ mañcapīṭhaṁ. Mañcaṁ vā pīṭhaṁ vā kārayamānenā”ti ca ādīsu masārakādibhedaṁ",
  "atk-s0506a1:32_7": "dārumayādiāsanaṁ. Idha pana pallaṅkākārasaṇṭhitaṁ devatāya puññānubhāvābhinibbattaṁ",
  "atk-s0506a1:32_8": "yojanikaṁ kanakavimānaṁ veditabbaṁ.",
  "atk-s0506a1:33_0": "Teti te-saddo “na te sukhaṁ pajānanti, ye na passanti nandana”ntiādīsu ta-saddassa",
  "atk-s0506a1:33_1": "vasena paccattabahuvacane āgato. “Namo te purisājañña, namo te purisuttama. Namo",
  "atk-s0506a1:33_2": "te buddha vīratthū”ti ca ādīsu tumha-saddassa vasena sampadāne, tuyhanti attho. “Kiṁ",
  "atk-s0506a1:33_3": "te diṭṭhaṁ kinti te sutaṁ. Upadhī te samatikkantā, āsavā te padālitā”ti ca ādīsu",
  "atk-s0506a1:33_4": "karaṇe. “Kiṁ te vataṁ kiṁ pana brahmacariya”ntiādīsu sāmiatthe. Idhāpi sāmiatthe",
  "atk-s0506a1:33_5": "daṭṭhabbo. Tavāti hi attho.",
  "atk-s0506a1:34_0": "Sovaṇṇamayanti ettha suvaṇṇa-saddo “suvaṇṇe dubbaṇṇe sugate duggate”ti ca “suvaṇṇatā",
  "atk-s0506a1:34_1": "susaratā”ti ca evamādīsu chavisampattiyaṁ āgato. “Kākaṁ suvaṇṇā parivārayantī”tiādīsu",
  "atk-s0506a1:34_2": "garuḷe. “Suvaṇṇavaṇṇo kañcanasannibhattaco”tiādīsu jātarūpe. Idhāpi jātarūpe eva",
  "atk-s0506a1:34_3": "daṭṭhabbo. Tañhi buddhānaṁ samānavaṇṇatāya sobhano vaṇṇo etassāti suvaṇṇanti vuccati.",
  "atk-s0506a1:34_4": "Suvaṇṇameva sovaṇṇaṁ yathā “vekataṁ vesama”nti ca. Maya-saddo ca “anuññātapaṭiññātā,",
  "atk-s0506a1:34_5": "tevijjā mayamasmubho”tiādīsu asmadatthe āgato. “Mayaṁ nissāya hemāya, jātamaṇḍo darī",
  "atk-s0506a1:34_6": "subhā”ti ettha paññattiyaṁ. “Manomayā pītibhakkhā sayaṁpabhā”tiādīsu nibbattiatthe,",
  "atk-s0506a1:34_7": "bāhirena paccayena vinā manasāva nibbattāti manomayāti vuttā. “Yaṁnūnāhaṁ sāmaṁ cikkhallaṁ",
  "atk-s0506a1:34_8": "madditvā sabbamattikāmayaṁ kuṭikaṁ kareyya”ntiādīsu vikāratthe. “Dānamayaṁ sīlamaya”ntiādīsu",
  "atk-s0506a1:34_9": "padapūraṇamatte. Idhāpi vikāratthe, padapūraṇamatte vā daṭṭhabbo. Yadā hi suvaṇṇena",
  "atk-s0506a1:34_10": "nibbattaṁ sovaṇṇamayanti ayamattho, tadā suvaṇṇassa vikāro sovaṇṇamayanti vikāratthe",
  "atk-s0506a1:34_11": "maya-saddo daṭṭhabbo, “nibbattiatthe”tipi vattuṁ vaṭṭatiyeva. Yadā pana suvaṇṇena",
  "atk-s0506a1:34_12": "nibbattaṁ sovaṇṇanti ayamattho, tadā sovaṇṇameva sovaṇṇamayanti padapūraṇamatte maya-saddo daṭṭhabbo.",
  "atk-s0506a1:35_0": "Uḷāranti paṇītampi seṭṭhampi mahantampi. Uḷāra-saddo hi “pubbenāparaṁ uḷāraṁ visesaṁ",
  "atk-s0506a1:35_1": "adhigacchatī”tiādīsu paṇīte āgato. “Uḷārāya khalu bhavaṁ vacchāyano samaṇaṁ gotamaṁ",
  "atk-s0506a1:35_2": "pasaṁsāya pasaṁsatī”tiādīsu seṭṭhe. “Uḷārabhogā uḷārayasā oḷārika”nti ca ādīsu mahante.",
  "atk-s0506a1:35_3": "Tampi ca vimānaṁ manuññabhāvena upabhuñjantānaṁ atittikaraṇatthena paṇītaṁ, samantapāsādikatādinā",
  "atk-s0506a1:35_4": "pasaṁsitatāya seṭṭhaṁ, pamāṇamahantatāya ca mahagghatāya ca mahantaṁ, tīhipi atthehi",
  "atk-s0506a1:35_5": "uḷāramevāti vuttaṁ uḷāranti.",
  "atk-s0506a1:36_0": "Manojavanti ettha manoti cittaṁ. Yadipi mano-saddo sabbesampi kusalākusalābyākatacittānaṁ",
  "atk-s0506a1:36_1": "sādhāraṇavācī, “manojava”nti pana vuttattā yattha katthaci ārammaṇe pavattanakassa",
  "atk-s0506a1:36_2": "kiriyamayacittassa vasena veditabbaṁ. Tasmā manaso viya javo etassāti manojavaṁ yathā",
  "atk-s0506a1:36_3": "oṭṭhamukhoti, ativiya sīghagamananti attho. Mano hi lahuparivattitāya atidūrepi visaye",
  "atk-s0506a1:36_4": "khaṇeneva nipatati, tenāha bhagavā – “nāhaṁ, bhikkhave, aññaṁ ekadhammampi samanupassāmi",
  "atk-s0506a1:36_5": "yaṁ evaṁ lahuparivattaṁ, yathayidaṁ, bhikkhave, citta”nti “dūraṅgamaṁ ekacara”nti",
  "atk-s0506a1:36_6": "ca. Gacchatīti tassā devatāya vasanavimānato uyyānaṁ uddissa ākāsena gacchati.",
  "atk-s0506a1:37_0": "Yenakāmanti ettha kāma-saddo “kāmā hi citrā madhurā manoramā, virūparūpena mathenti",
  "atk-s0506a1:37_1": "citta”ntiādīsu manāpiye rūpādivisaye āgato. “Chando kāmo rāgo kāmo”tiādīsu chandarāge.",
  "atk-s0506a1:37_2": "“Kilesakāmo kāmupādāna”ntiādīsu sabbasmiṁ lobhe. “Attakāmapāricariyāya vaṇṇaṁ bhāseyyā”tiādīsu",
  "atk-s0506a1:37_3": "gāmadhamme. “Santettha tayo kulaputtā attakāmarūpā viharantī”tiādīsu hitacchande.",
  "atk-s0506a1:37_4": "“Attādhīno aparādhīno bhujisso yenakāmaṁgamo”tiādīsu seribhāve. Idhāpi seribhāve",
  "atk-s0506a1:37_5": "eva daṭṭhabbo, tasmā yenakāmanti yathāruci, devatāya icchānurūpanti attho.",
  "atk-s0506a1:38_0": "Alaṅkateti alaṅkatagatte, nānāvidharaṁsijālasamujjalavividharatanavijjotitehi hatthūpagapādūpagādibhedehi",
  "atk-s0506a1:38_1": "saṭṭhisakaṭabhāraparimāṇehi dibbālaṅkārehi vibhūsitasarīreti attho. Sambodhane cetaṁ",
  "atk-s0506a1:38_2": "ekavacanaṁ. Malyadhareti kapparukkhapāricchattakasantānakalatādisambhavehi, suvisuddhacāmīkaravividharatanamayapattakiñjakkhakesarehi,",
  "atk-s0506a1:38_3": "samantato vijjotamānavipphurantakiraṇanikararucirehi dibbakusumehi sumaṇḍitakesahatthāditāya",
  "atk-s0506a1:38_4": "mālābhārinī. Suvattheti kappalatānibbattānaṁ, nānāvirāgavaṇṇavisesānaṁ suparisuddhabhāsurappabhānaṁ",
  "atk-s0506a1:38_5": "nivāsanuttariyapaṭicchadādīnaṁ dibbavatthānaṁ vasena sundaravatthe. Obhāsasīti vijjotasi.",
  "atk-s0506a1:38_6": "Vijjurivāti vijjulatā viya. Abbhakūṭanti valāhakasikhare. Bhummatthe hi etaṁ upayogavacanaṁ.",
  "atk-s0506a1:38_7": "Obhāsasīti vā antogadhahetuatthavacanaṁ, obhāsesīti attho. Imasmiṁ pakkhe “abbhakūṭa”nti",
  "atk-s0506a1:38_8": "upayogatthe eva upayogavacanaṁ daṭṭhabbaṁ.",
  "atk-s0506a1:39_0": "Ayañhettha attho – yathā nāma sañjhāpabhānurañjitaṁ rattavalāhakasikharaṁ pakatiyāpi",
  "atk-s0506a1:39_1": "obhāsamānaṁ samantato vijjotamānā vijjulatā niccharantī visesato obhāseti, evamevaṁ",
  "atk-s0506a1:39_2": "suparisuddhatapanīyamayaṁ nānāratanasamujjalaṁ pakatipabhassaraṁ imaṁ vimānaṁ tvaṁ",
  "atk-s0506a1:39_3": "sabbālaṅkārehi vibhūsitā sabbaso vijjotayantīhi attano sarīrappabhāhi vatthābharaṇobhāsehi",
  "atk-s0506a1:39_4": "ca visesato obhāsesīti.",
  "atk-s0506a1:40_0": "Ettha hi “pīṭha”nti nidassetabbavacanametaṁ, “abbhakūṭa”nti nidassanavacanaṁ. Tathā",
  "atk-s0506a1:40_1": "“te”ti nidassetabbavacanaṁ. Tañhi “pīṭha”nti idaṁ apekkhitvā sāmivacanena vuttampi",
  "atk-s0506a1:40_2": "“alaṅkate malyadhare suvatthe obhāsasī”ti imāni padāni apekkhitvā paccattavasena",
  "atk-s0506a1:40_3": "pariṇamati, tasmā “tva”nti vuttaṁ hoti. “Vijjurivā”ti nidassanavacanaṁ. “Obhāsasī”ti",
  "atk-s0506a1:40_4": "idaṁ dvinnampi upameyyupamānānaṁ sambandhadassanaṁ. “Obhāsasī”ti hi idaṁ “tva”nti",
  "atk-s0506a1:40_5": "padaṁ apekkhitvā majjhimapurisavasena vuttaṁ, “pīṭha”nti idaṁ apekkhitvā paṭhamapurisavasena",
  "atk-s0506a1:40_6": "pariṇamati. Ca-saddo cettha luttaniddiṭṭho daṭṭhabbo. “Gacchati yenakāmaṁ obhāsasī”ti",
  "atk-s0506a1:40_7": "ca “vijjulatobhāsitaṁ abbhakūṭaṁ viyā”ti paccattavasena cetaṁ upayogavacanaṁ pariṇamati.",
  "atk-s0506a1:40_8": "Tathā “pīṭha”nti visesitabbavacanametaṁ, “te sovaṇṇamayaṁ uḷāra”ntiādi tassa visesanaṁ.",
  "atk-s0506a1:41_0": "Nanu ca “sovaṇṇamaya”nti vatvā suvaṇṇassa aggalohatāya seṭṭhabhāvato dibbassa ca",
  "atk-s0506a1:41_1": "idhādhippetattā “uḷāra”nti na vattabbanti? Na, kiñci visesasabbhāvato. Yatheva hi",
  "atk-s0506a1:41_2": "manussaparibhogasuvaṇṇavikatito rasaviddhaṁ seṭṭhaṁ suvisuddhaṁ, tato ākaruppannaṁ,",
  "atk-s0506a1:41_3": "tato yaṁkiñci dibbaṁ seṭṭhaṁ, evaṁ dibbasuvaṇṇepi cāmīkaraṁ, cāmīkarato sātakumbhaṁ,",
  "atk-s0506a1:41_4": "sātakumbhato jambunadaṁ, jambunadato siṅgīsuvaṇṇaṁ. Tañhi sabbaseṭṭhaṁ. Tenāha sakko devānamindo –",
  "atk-s0506a1:42": "“Mutto muttehi saha purāṇajaṭilehi, vippamutto vippamuttehi;",
  "atk-s0506a1:43": "Siṅgīnikkhasavaṇṇo, rājagahaṁ pāvisi bhagavā”ti. ;",
  "atk-s0506a1:44_0": "Tasmā “sovaṇṇamaya”nti vatvāpi “uḷāra”nti vuttaṁ. Atha vā “uḷāra”nti idaṁ na tassa",
  "atk-s0506a1:44_1": "seṭṭhapaṇītabhāvameva sandhāya vuttaṁ, atha kho mahantabhāvampīti vuttovāyamattho.",
  "atk-s0506a1:44_2": "Ettha ca “pīṭha”ntiādi phalassa kammasarikkhatādassanaṁ. Tatthāpi “sovaṇṇamaya”nti",
  "atk-s0506a1:44_3": "iminā tassa vimānassa vatthusampadaṁ dasseti, “uḷāra”nti iminā sobhātisayasampadaṁ,",
  "atk-s0506a1:44_4": "“manojava”nti iminā gamanasampadaṁ. “Gacchati yenakāma”nti iminā sīghajavatāya pīṭhasampattibhāvasampadaṁ dasseti.",
  "atk-s0506a1:45_0": "Atha vā “sovaṇṇamaya”nti iminā tassa paṇītabhāvaṁ dasseti, “uḷāra”nti iminā vepullamahattaṁ.",
  "atk-s0506a1:45_1": "“Manojava”nti iminā ānubhāvamahattaṁ. “Gacchati yenakāma”nti iminā vihārasukhattaṁ",
  "atk-s0506a1:45_2": "dasseti. “Sovaṇṇamaya”nti vā iminā tassa abhirūpataṁ vaṇṇapokkharatañca dasseti,",
  "atk-s0506a1:45_3": "“uḷāra”nti iminā dassanīyataṁ pāsādikatañca dasseti, “manojava”nti iminā sīghasampadaṁ,",
  "atk-s0506a1:45_4": "“gacchati yenakāma”nti iminā katthaci appaṭihatacārataṁ dasseti.",
  "atk-s0506a1:46_0": "Atha vā taṁ vimānaṁ yassa puññakammassa nissandaphalaṁ, tassa alobhanissandatāya",
  "atk-s0506a1:46_1": "sovaṇṇamayaṁ, adosanissandatāya uḷāraṁ, amohanissandatāya manojavaṁ gacchati yenakāmaṁ.",
  "atk-s0506a1:46_2": "Tathā tassa kammassa saddhānissandabhāvena sovaṇṇamayaṁ, paññānissandabhāvena uḷāraṁ,",
  "atk-s0506a1:46_3": "vīriyanissandabhāvena manojavaṁ, samādhinissandabhāvena gacchati yenakāmaṁ. Saddhāsamādhinissandabhāvena",
  "atk-s0506a1:46_4": "vā sovaṇṇamayaṁ, samādhipaññānissandabhāvena uḷāraṁ, samādhivīriyanissandabhāvena",
  "atk-s0506a1:46_5": "manojavaṁ, samādhisatinissandabhāvena gacchati yenakāmanti veditabbaṁ.",
  "atk-s0506a1:47_0": "Tattha yathā “pīṭha”ntiādi vimānasampattidassanavasena tassā devatāya puññaphalavibhavasampattikittanaṁ,",
  "atk-s0506a1:47_1": "evaṁ “alaṅkate”tiādi attabhāvasampattidassanavasena puññaphalavibhavasampattikittanaṁ.",
  "atk-s0506a1:47_2": "Yathā hi susikkhitasippācariyaviracitopi rattasuvaṇṇālaṅkāro vividharaṁsijālasamujjalamaṇiratanakhacito",
  "atk-s0506a1:47_3": "eva sobhati, na kevalo, evaṁ sabbaṅgasampanno caturassasobhanopi attabhāvo sumaṇḍitapasādhitova",
  "atk-s0506a1:47_4": "sobhati, na kevalo. Tenassā “alaṅkate”tiādinā āharimaṁ sobhāvisesaṁ dasseti, “obhāsasī”ti",
  "atk-s0506a1:47_5": "iminā anāharimaṁ. Tathā purimena vattamānapaccayanimittaṁ sobhātisayaṁ dasseti, pacchimena",
  "atk-s0506a1:47_6": "atītapaccayanimittaṁ. Purimena vā tassā upabhogavatthusampadaṁ dasseti, pacchimena",
  "atk-s0506a1:47_7": "upabhuñjanakavatthusampadaṁ.",
  "atk-s0506a1:48_0": "Etthāha “kiṁ pana taṁ vimānaṁ yuttavāhaṁ, udāhu ayuttavāha”nti? Yadipi devaloke rathavimānāni",
  "atk-s0506a1:48_1": "yuttavāhānipi honti “sahassayuttaṁ ājaññaratha”nti ādivacanato, te pana devaputtā",
  "atk-s0506a1:48_2": "eva kiccakaraṇakāle vāharūpena attānaṁ dassenti yathā erāvaṇo devaputto kīḷanakāle",
  "atk-s0506a1:48_3": "hatthirūpena. Idaṁ pana aññañca edisaṁ ayuttavāhaṁ daṭṭhabbaṁ.",
  "atk-s0506a1:49_0": "Yadi evaṁ kiṁ tassa vimānassa abbhantarā vāyodhātu gamane visesapaccayo, udāhu bāhirāti?",
  "atk-s0506a1:49_1": "Abbhantarāti gahetabbaṁ. Yathā hi candavimānasūriyavimānādīnaṁ desantaragamane tadupajīvīnaṁ",
  "atk-s0506a1:49_2": "sattānaṁ sādhāraṇakammanibbattaṁ ativiya sīghajavaṁ mahantaṁ vāyumaṇḍalaṁ tāni pelentaṁ",
  "atk-s0506a1:49_3": "pavatteti, na evaṁ taṁ peletvā pavattentī bāhirā vāyodhātu atthi. Yathā ca pana cakkaratanaṁ",
  "atk-s0506a1:49_4": "antosamuṭṭhitāya vāyodhātuyā vasena pavattati. Na hi tassa candavimānādīnaṁ viya",
  "atk-s0506a1:49_5": "bāhirā vāyodhātu peletvā pavattikā atthi rañño cakkavattissa cittavasena “pavattatu",
  "atk-s0506a1:49_6": "bhavaṁ cakkaratana”ntiādivacanasamananantarameva pavattanato, evaṁ tassā devatāya",
  "atk-s0506a1:49_7": "cittavasena attasannissitāya vāyodhātuyā gacchatīti veditabbaṁ. Tena vuttaṁ “manojavaṁ",
  "atk-s0506a1:49_8": "gacchati yenakāma”nti.",
  "atk-s0506a1:50_0": "2. Evaṁ paṭhamagāthāya tassā devatāya puññaphalasampattiṁ kittetvā idāni tassā kāraṇabhūtaṁ",
  "atk-s0506a1:50_1": "puññasampadaṁ vibhāvetuṁ “kena tetādiso vaṇṇo”tiādi gāthādvayaṁ vuttaṁ. Tattha kenāti",
  "atk-s0506a1:50_2": "kiṁ-saddo “kiṁ rājā yo lokaṁ na rakkhati, kiṁ nu kho nāma tumhe maṁ vattabbaṁ maññathā”tiādīsu",
  "atk-s0506a1:50_3": "garahaṇe āgato. “Yaṁkiñci rūpaṁ atītānāgatapaccuppanna”ntiādīsu aniyame. “Kiṁ sūdha",
  "atk-s0506a1:50_4": "vittaṁ purisassa seṭṭha”ntiādīsu pucchāyaṁ. Idhāpi pucchāyameva daṭṭhabbo. “Kenā”ti",
  "atk-s0506a1:50_5": "ca hetuatthe karaṇavacanaṁ, kena hetunāti attho. Teti tava. Etādisoti ediso, etarahi",
  "atk-s0506a1:50_6": "yathādissamānoti attho. Vaṇṇoti vaṇṇa-saddo “kadā saññūḷhā pana te, gahapati, ime",
  "atk-s0506a1:50_7": "samaṇassa gotamassa vaṇṇā”tiādīsu guṇe āgato. “Anekapariyāyena buddhassa vaṇṇaṁ bhāsati,",
  "atk-s0506a1:50_8": "dhammassa vaṇṇaṁ bhāsati, saṅghassa vaṇṇaṁ bhāsatī”tiādīsu thutiyaṁ. “Atha kena nu",
  "atk-s0506a1:50_9": "vaṇṇena, gandhathenoti vuccatī”tiādīsu kāraṇe. “Tayo pattassa vaṇṇā”tiādīsu pamāṇe.",
  "atk-s0506a1:50_10": "“Cattārome, bho gotama, vaṇṇā”tiādīsu jātiyaṁ. “Mahantaṁ hatthirājavaṇṇaṁ abhinimminitvā”tiādīsu",
  "atk-s0506a1:50_11": "saṇṭhāne. “Suvaṇṇavaṇṇosi bhagavā, susukkadāṭhosi vīriyavā”tiādīsu chavivaṇṇe. Idhāpi",
  "atk-s0506a1:50_12": "chavivaṇṇe eva daṭṭhabbo. Ayañhettha attho – kena kīdisena puññavisesena hetubhūtena",
  "atk-s0506a1:50_13": "devate, tava etādiso evaṁvidho dvādasayojanāni pharaṇakappabho sarīravaṇṇo jātoti?",
  "atk-s0506a1:51_0": "Kena te idha mijjhatīti kena puññātisayena te idha imasmiṁ ṭhāne idāni tayi labbhamānaṁ",
  "atk-s0506a1:51_1": "uḷāraṁ sucaritaphalaṁ ijjhati nipphajjati. Uppajjantīti nibbattanti, avicchedavasena",
  "atk-s0506a1:51_2": "uparūpari vattantīti attho. Bhogāti paribhuñjitabbaṭṭhena “bhogā”ti laddhanāmā vatthābharaṇādivittūpakaraṇavisesā.",
  "atk-s0506a1:51_3": "Yeti sāmaññena aniyamaniddeso, kecīti pakārabhedaṁ āmasitvā aniyamaniddeso, ubhayenāpi",
  "atk-s0506a1:51_4": "paṇītapaṇītatarādibhede tattha labbhamāne tādise bhoge anavasesato byāpetvā saṅgaṇhāti.",
  "atk-s0506a1:51_5": "Anavasesabyāpako hi ayaṁ niddeso yathā “ye keci saṅkhārā”ti. Manaso piyāti manasā",
  "atk-s0506a1:51_6": "piyāyitabbā, manāpiyāti attho.",
  "atk-s0506a1:52_0": "Ettha ca “etādiso vaṇṇo”ti iminā heṭṭhā vuttavisesā tassā devatāya attabhāvapariyāpannā",
  "atk-s0506a1:52_1": "vaṇṇasampadā dassitā. “Bhogā”ti iminā upabhogaparibhogavatthubhūtā dibbarūpasaddagandharasaphoṭṭhabbabhedā",
  "atk-s0506a1:52_2": "kāmaguṇasampadā. “Manaso piyā”ti iminā tesaṁ rūpādīnaṁ iṭṭhakantamanāpatā. “Idha",
  "atk-s0506a1:52_3": "mijjhatī”ti iminā pana dibbaāyuvaṇṇayasasukhaādhipateyyasampadā dassitā. “Ye keci",
  "atk-s0506a1:52_4": "manaso piyā”ti iminā yāni “so aññe deve dasahi ṭhānehi adhiggaṇhāti dibbena āyunā",
  "atk-s0506a1:52_5": "dibbena vaṇṇena dibbena sukhena dibbena yasena dibbena ādhipateyyena dibbehi rūpehi",
  "atk-s0506a1:52_6": "dibbehi saddehi dibbehi gandhehi dibbehi rasehi dibbehi phoṭṭhabbehī”ti sutte āgatāni",
  "atk-s0506a1:52_7": "dasa ṭhānāni. Tesaṁ idha anavasesato saṅgaho dassitoti veditabbo.",
  "atk-s0506a1:53_0": "3.Pucchāmīti pañhaṁ karomi, ñātumicchāmīti attho. Kāmañcetaṁ “kena tetādiso vaṇṇo,",
  "atk-s0506a1:53_1": "kena te idha mijjhati. Kimakāsi puññaṁ, kenāsi evaṁ jalitānubhāvā”ti ca kiṁ-saddaggahaṇeneva",
  "atk-s0506a1:53_2": "atthantarassa asambhavato pucchāvasena gāthāttayaṁ vuttanti viññāyati. Pucchāvisesabhāvañāpanatthaṁ",
  "atk-s0506a1:53_3": "pana “pucchāmī”ti vuttaṁ. Ayañhi pucchā adiṭṭhajotanā tāva na hoti edisassa atthassa",
  "atk-s0506a1:53_4": "mahātherassa adiṭṭhabhāvābhāvato, vimaticchedanāpi na hoti sabbaso samugghātitasaṁsayattā,",
  "atk-s0506a1:53_5": "anumatipucchāpi na hoti “taṁ kiṁ maññasi rājaññā”tiādīsu viya anumatigahaṇākārena",
  "atk-s0506a1:53_6": "appavattattā, kathetukamyatāpucchāpi na hoti tassā devatāya kathetukamyatāvasena",
  "atk-s0506a1:53_7": "therena apucchitattā. Visesena pana diṭṭhasaṁsandanāti veditabbā. Svāyamattho heṭṭhā",
  "atk-s0506a1:53_8": "aṭṭhuppattikathāyaṁ “thero kiñcāpī”tiādinā vibhāvito eva. Tanti tvaṁ. Tayidaṁ pubbāparāpekkhaṁ,",
  "atk-s0506a1:53_9": "pubbāpekkhatāya upayogekavacanaṁ, parāpekkhatāya pana paccattekavacanaṁ daṭṭhabbaṁ.",
  "atk-s0506a1:54_0": "Devīti ettha deva-saddo “imāni te deva caturāsīti nagarasahassāni kusavatīrājadhānipamukhāni,",
  "atk-s0506a1:54_1": "ettha, deva, chandaṁ karohi jīvite apekkha”nti ca ādīsu sammutidevavasena āgato,",
  "atk-s0506a1:54_2": "“tassa devātidevassa, sāsanaṁ sabbadassino”tiādīsu visuddhidevavasena. Visuddhidevānañhi",
  "atk-s0506a1:54_3": "bhagavato atidevabhāve vutte itaresaṁ vutto eva hotīti. “Cātumahārājikā devā dīghāyukā",
  "atk-s0506a1:54_4": "vaṇṇavanto sukhabahulā”tiādīsu upapattidevavasena. Idhāpi upapattidevavaseneva veditabbo.",
  "atk-s0506a1:54_5": "Padatthato pana – dibbati attano puññiddhiyā kīḷati laḷati pañcahi kāmaguṇehi ramati,",
  "atk-s0506a1:54_6": "atha vā heṭṭhā vuttanayena jotati obhāsati, ākāsena vimānena ca gacchatīti devī.",
  "atk-s0506a1:54_7": "“Tvaṁ devī”ti sambodhane cetaṁ ekavacanaṁ. Mahānubhāveti uḷārappabhāve, so panassānubhāvo",
  "atk-s0506a1:54_8": "heṭṭhā dvīhi gāthāhi dassitoyeva.",
  "atk-s0506a1:55_0": "Manussabhūtāti ettha manassa ussannatāya manussā, satisūrabhāvabrahmacariyayogyatādiguṇavasena",
  "atk-s0506a1:55_1": "upacitamānasā ukkaṭṭhaguṇacittā. Ke pana te? Jambudīpavāsino sattavisesā. Tenāha bhagavā –",
  "atk-s0506a1:56": "“Tīhi, bhikkhave, ṭhānehi jambudīpakā manussā uttarakuruke manusse adhiggaṇhanti deve ca tāvatiṁse. Katamehi tīhi? Sūrā, satimanto, idha brahmacariyavāso”ti.",
  "atk-s0506a1:57_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe",
  "atk-s0506a1:57_1": "ca mahānubhāvā sattā ettheva uppajjanti. Tehi samānarūpāditāya pana saddhiṁ parittadīpavāsīhi",
  "atk-s0506a1:57_2": "itaramahādīpavāsinopi “manussā”tveva paññāyiṁsūti eke.",
  "atk-s0506a1:58_0": "Apare pana bhaṇanti – lobhādīhi alobhādīhi ca sahitassa manassa ussannatāya manussā.",
  "atk-s0506a1:58_1": "Ye hi sattā manussajātikā, tesu visesato lobhādayo alobhādayo ca ussannā, te lobhādiussannatāya",
  "atk-s0506a1:58_2": "apāyamaggaṁ, alobhādiussannatāya sugatimaggaṁ nibbānagāmimaggañca pūrenti, tasmā",
  "atk-s0506a1:58_3": "lobhādīhi alobhādīhi ca sahitassa manassa ussannatāya parittadīpavāsīhi saddhiṁ catumahādīpavāsino",
  "atk-s0506a1:58_4": "sattavisesā “manussā”ti vuccantīti.",
  "atk-s0506a1:59_0": "Lokiyā pana “manuno apaccabhāvena manussā”ti vadanti. Manu nāma paṭhamakappiko lokamariyādāya",
  "atk-s0506a1:59_1": "ādibhūto hitāhitavidhāyako sattānaṁ pituṭṭhāniyo, yo sāsane “mahāsammato”ti vuccati.",
  "atk-s0506a1:59_2": "Paccakkhato paramparāya ca tassa ovādānusāsaniyaṁ ṭhitā sattā puttasadisatāya “manussā”ti",
  "atk-s0506a1:59_3": "vuccanti. Tato eva hi te māṇavā “manujā”ti ca voharīyanti. Manussesu bhūtā jātā,",
  "atk-s0506a1:59_4": "manussabhāvaṁ vā pattāti manussabhūtā.",
  "atk-s0506a1:60_0": "Kimakāsi puññanti kiṁ dānasīlādippabhedesu kīdisaṁ pujjabhāvaphalanibbattanato, yattha",
  "atk-s0506a1:60_1": "sayaṁ uppannaṁ, taṁ santānaṁ punāti visodhetīti ca “puñña”nti laddhanāmaṁ sucaritaṁ",
  "atk-s0506a1:60_2": "kusalakammaṁ akāsi, upacini nibbattesīti attho. Jalitānubhāvāti sabbaso vijjotamānapuññiddhikā.",
  "atk-s0506a1:61_0": "Kasmā panettha “manussabhūtā kimakāsi puñña”nti vuttaṁ, kiṁ aññāsu gatīsu puññakiriyā",
  "atk-s0506a1:61_1": "natthīti? No natthi. Yasmā nirayepi nāma kāmāvacarakusalacittapavatti kadāci labbhateva,",
  "atk-s0506a1:61_2": "kimaṅgaṁ panaññattha, nanu avocumhā “diṭṭhasaṁsandanā pucchā”ti. Tasmā mahāthero",
  "atk-s0506a1:61_3": "manussattabhāve ṭhatvā puññakammaṁ katvā uppannaṁ taṁ disvā bhūtatthavasena pucchanto",
  "atk-s0506a1:61_4": "“manussabhūtā kimakāsi puñña”nti avoca.",
  "atk-s0506a1:62_0": "Atha vā aññāsu gatīsu ekantasukhatāya ekantadukkhatāya dukkhabahulatāya ca puññakiriyāya",
  "atk-s0506a1:62_1": "okāso na sulabharūpo sappurisūpanissayādipaccayasamavāyassa sudullabhabhāvato. Kadāci",
  "atk-s0506a1:62_2": "uppajjamānopi yathāvuttakāraṇena uḷāro vipulo na ca hoti, manussagatiyaṁ pana sukhabahulatāya",
  "atk-s0506a1:62_3": "puññakiriyāya okāso sulabharūpo sappurisūpanissayādipaccayasamavāyassa yebhuyyena",
  "atk-s0506a1:62_4": "sulabhabhāvato. Yañca tattha dukkhaṁ uppajjati, tampi visesato puññakiriyāya upanissayo",
  "atk-s0506a1:62_5": "hoti. Dukkhūpanissayā hi saddhāti. Yathā hi ayoghanena satthake nipphādiyamāne tassa",
  "atk-s0506a1:62_6": "ekantato na aggimhi tāpanaṁ udakena vā temanaṁ chedanakiriyāsamatthatāya visesapaccayo,",
  "atk-s0506a1:62_7": "tāpetvā pana pamāṇayogato udakatemanaṁ tassā visesapaccayo, evameva sattasantānassa",
  "atk-s0506a1:62_8": "ekantadukkhasamaṅgitā dukkhabahulatā ekantasukhasamaṅgitā ca puññakiriyāya na visesapaccayo",
  "atk-s0506a1:62_9": "hoti. Sati pana dukkhasantāpane pamāṇayogato sukhūpabrūhane ca laddhūpanissayā puññakiriyā",
  "atk-s0506a1:62_10": "uppajjati, uppajjamānā ca mahājutikā mahāvipphārā paṭipakkhachedanasamatthā ca hoti,",
  "atk-s0506a1:62_11": "tasmā manussabhāvo puññakiriyāya visesapaccayo. Tena vuttaṁ “manussabhūtā kimakāsi",
  "atk-s0506a1:62_12": "puñña”nti. Sesaṁ suviññeyyameva.",
  "atk-s0506a1:63_0": "4. Evaṁ pana therena pucchitā sā devatā pañhaṁ vissajjesi. Tamatthaṁ dassetuṁ “sā",
  "atk-s0506a1:63_1": "devatā attamanā”ti gāthā vuttā. Kena panāyaṁ gāthā vuttā? Dhammasaṅgāhakehi. Tattha",
  "atk-s0506a1:63_2": "sāti yā pubbe “pucchāmi taṁ devi mahānubhāve”ti vuttā, sā. Devatāti devaputtopi brahmāpi",
  "atk-s0506a1:63_3": "devadhītāpi vuccati. “Atha kho aññatarā devatā abhikkantāya rattiyā abhikkantavaṇṇā”tiādīsu",
  "atk-s0506a1:63_4": "hi devaputto “devatā”ti vutto devoyeva devatāti katvā. Tathā “tā devatā sattasatā",
  "atk-s0506a1:63_5": "uḷārā, brahmavimānā abhinikkhamitvā”tiādīsu brahmāno.",
  "atk-s0506a1:64": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:65": "Obhāsentī disā sabbā, osadhī viya tārakā”ti. –",
  "atk-s0506a1:66_0": "Ādīsu devadhītā. Idhāpi devadhītā eva daṭṭhabbā. Attamanāti tuṭṭhamanā pītisomanassehi",
  "atk-s0506a1:66_1": "gahitamanā. Pītisomanassasahagatañhi cittaṁ domanassassa anokāsato tehi taṁ sakaṁ",
  "atk-s0506a1:66_2": "katvā gahitaṁ viya hoti. Attamanāti vā sakamanā. Anavajjapītisomanassasampayuttañhi",
  "atk-s0506a1:66_3": "cittaṁ sampati āyatiñca taṁsamaṅgino hitasukhāvahato “saka”nti vattabbataṁ labhati, na itaraṁ.",
  "atk-s0506a1:67_0": "Moggallānenāti moggallānagottassa brāhmaṇamahāsālassa puttabhāvato so mahāthero gottavasena",
  "atk-s0506a1:67_1": "“moggallāno”ti paññāto, tena moggallānena. Pucchitāti diṭṭhasaṁsandanavasena pucchitā,",
  "atk-s0506a1:67_2": "attamanā sā devatā pañhaṁ byākāsīti yojanā. Attamanatā cassā “tampi nāma parittakampi",
  "atk-s0506a1:67_3": "kammaṁ evaṁ mahatiyā dibbasampattiyā kāraṇaṁ ahosī”ti pubbepi sā attano puññaphalaṁ",
  "atk-s0506a1:67_4": "paṭicca antarantarā somanassaṁ paṭisaṁvedeti, idāni pana “aññatarassa therassa katopi",
  "atk-s0506a1:67_5": "nāma kāro evaṁ uḷāraphalo, ayaṁ pana buddhānaṁ aggasāvako uḷāraguṇo mahānubhāvo,",
  "atk-s0506a1:67_6": "imampi passituṁ nipaccakārañca kātuṁ labhāmi, mama puññaphalapaṭisaṁyuttameva ca",
  "atk-s0506a1:67_7": "pucchaṁ karotī”ti dvīhi kāraṇehi uppannā. Evaṁ sañjātabalavapītisomanassā sā therassa",
  "atk-s0506a1:67_8": "vacanaṁ sirasā sampaṭicchitvā pañhaṁ puṭṭhā byākāsi.",
  "atk-s0506a1:68_0": "Pañhanti ñātuṁ icchitaṁ taṁ atthaṁ viyākāsi kathesi vissajjesi. Kathaṁ pana byākāsi?",
  "atk-s0506a1:68_1": "Puṭṭhāti puṭṭhākārato, pucchitākārenevāti attho. Ettha hi “pucchitā”ti vatvā puna",
  "atk-s0506a1:68_2": "“puṭṭhā”ti vacanaṁ visesatthaniyamanaṁ daṭṭhabbaṁ. Siddhe hi sati ārambho visesatthañāpakova",
  "atk-s0506a1:68_3": "hoti. Ko paneso visesattho? Byākaraṇassa pucchānurūpatā. Yañhi kammaphalaṁ dassetvā",
  "atk-s0506a1:68_4": "tassa kāraṇabhūtaṁ kammaṁ pucchitaṁ, tadubhayassa aññamaññānurūpabhāvavibhāvanā.",
  "atk-s0506a1:68_5": "Yena ca ākārena pucchā pavattā atthato ca byañjanato ca, tadākārassa byākaraṇassa",
  "atk-s0506a1:68_6": "pucchānurūpatā, tathā ceva vissajjanaṁ pavattaṁ. Iti imassa visesassa ñāpanatthaṁ",
  "atk-s0506a1:68_7": "“pucchitā”ti vatvā puna “puṭṭhā”ti vuttaṁ.",
  "atk-s0506a1:69_0": "“Pucchitā”ti vā tāya devatāya visesanamukhena puṭṭhabhāvassa pañhabyākaraṇassa ca",
  "atk-s0506a1:69_1": "kāraṇakittanaṁ. Idaṁ vuttaṁ hoti – “kena tetādiso vaṇṇo”tiādinā therena pucchīyatīti",
  "atk-s0506a1:69_2": "pucchā, tāya devatāya katakammaṁ, tassā pucchāya kāritā ācikkhitā vāti sā devatā",
  "atk-s0506a1:69_3": "“pucchitā”ti vuttā. Yasmā pucchitā pucchiyamānassa kammassa kāritā, tasmā pañhaṁ",
  "atk-s0506a1:69_4": "puṭṭhā. Yasmā ca pucchitā pucchiyamānassa kammassa ācikkhanasabhāvā, tasmā pañhaṁ",
  "atk-s0506a1:69_5": "byākāsīti. Yassa kammassidaṁ phalanti idaṁ “pañha”nti vuttassa atthassa sarūpadassanaṁ.",
  "atk-s0506a1:69_6": "Ayaṁ cettha attho – idaṁ pucchantassa pucchiyamānāya ca paccakkhabhūtaṁ anantaraṁ",
  "atk-s0506a1:69_7": "vuttappakāraṁ puññaphalaṁ, yassa kammassa taṁ ñātuṁ icchitattā pañhanti vuttaṁ puññakammaṁ byākāsīti.",
  "atk-s0506a1:70_0": "5.Ahaṁ manussesūtiādi pañhassa byākaraṇākāro. Tattha ahanti devatā attānaṁ niddisati.",
  "atk-s0506a1:70_1": "“Manussesū”ti vatvā puna “manussabhūtā”ti vacanaṁ tadā attani manussaguṇānaṁ vijjamānatādassanatthaṁ.",
  "atk-s0506a1:70_2": "Yo hi manussajātikova samāno pāṇātipātādiṁ akattabbaṁ katvā daṇḍāraho tattha tattha",
  "atk-s0506a1:70_3": "rājādito hatthacchedādikammakāraṇaṁ pāpuṇanto mahādukkhaṁ anubhavati, ayaṁ manussanerayiko",
  "atk-s0506a1:70_4": "nāma. Aparo manussajātikova samāno pubbekatakammunā ghāsacchādanampi na labhati,",
  "atk-s0506a1:70_5": "khuppipāsābhibhūto dukkhabahulo katthaci patiṭṭhaṁ alabhamāno vicarati, ayaṁ manussapeto",
  "atk-s0506a1:70_6": "nāma. Aparo manussajātikova samāno parādhīnavutti paresaṁ bhāraṁ vahanto bhinnamariyādo",
  "atk-s0506a1:70_7": "vā anācāraṁ ācaritvā parehi santajjito maraṇabhayabhīto gahananissito dukkhabahulo",
  "atk-s0506a1:70_8": "vicarati hitāhitaṁ ajānanto niddājighacchādukkhavinodanādiparo, ayaṁ manussatiracchāno",
  "atk-s0506a1:70_9": "nāma. Yo pana attano hitāhitaṁ jānanto kammaphalaṁ saddahanto hirottappasampanno",
  "atk-s0506a1:70_10": "dayāpanno sabbasattesu saṁvegabahulo akusalakammapathe parivajjento kusalakammapathe",
  "atk-s0506a1:70_11": "samācaranto puññakiriyavatthūni paripūreti, ayaṁ manussadhamme patiṭṭhito paramatthato",
  "atk-s0506a1:70_12": "manusso nāma. Ayampi tādisā ahosi. Tena vuttaṁ “manussesu manussabhūtā”ti. Manusse",
  "atk-s0506a1:70_13": "sattanikāye manussabhāvaṁ pattā manussadhammañca appahāya ṭhitāti attho.",
  "atk-s0506a1:71_0": "Abbhāgatānanti abhiāgatānaṁ, sampattaāgantukānanti attho. Duvidhā hi āgantukā atithi",
  "atk-s0506a1:71_1": "abbhāgatoti. Tesu kataparicayo āgantuko atithi, akataparicayo abbhāgato. Kataparicayo",
  "atk-s0506a1:71_2": "akataparicayopi vā puretaraṁ āgato atithi, bhojanavelāyaṁ upaṭṭhito sampati āgato",
  "atk-s0506a1:71_3": "abbhāgato. Nimantito vā bhattena atithi, animantito abbhāgato. Ayaṁ pana akataparicayo",
  "atk-s0506a1:71_4": "animantito sampati āgato ca, taṁ sandhāyāha “abbhāgatāna”nti, garukārena panettha",
  "atk-s0506a1:71_5": "bahuvacanaṁ vuttaṁ. Āsati nisīdati etthāti āsanaṁ. Yaṁkiñci nisīdanayoggaṁ, idha",
  "atk-s0506a1:71_6": "pana pīṭhaṁ adhippetaṁ, tassa ca appakattā anuḷārattā ca “āsanaka”nti āha. Adāsinti",
  "atk-s0506a1:71_7": "“idamassa therassa dinnaṁ mayhaṁ mahapphalaṁ bhavissati mahānisaṁsa”nti sañjātasomanassā",
  "atk-s0506a1:71_8": "kammaṁ kammaphalañca saddahitvā tassa therassa paribhogatthāya adāsiṁ, nirapekkhapariccāgavasena pariccajinti attho.",
  "atk-s0506a1:72_0": "Abhivādayinti abhivādanamakāsiṁ, pañcapatiṭṭhitena dakkhiṇeyyapuggale vandinti anto.",
  "atk-s0506a1:72_1": "Vandamānā hi taṁ tāyeva vandanakiriyāya vandiyamānaṁ “sukhinī hohi, arogā hohī”tiādinā",
  "atk-s0506a1:72_2": "āsivādaṁ atthato vadāpesi nāma. Añjalikaṁ akāsinti dasanakhasamodhānasamujjalaṁ añjaliṁ",
  "atk-s0506a1:72_3": "sirasi paggaṇhantī guṇavisiṭṭhānaṁ apacāyanaṁ akāsinti attho. Yathānubhāvanti yathābalaṁ,",
  "atk-s0506a1:72_4": "tadā mama vijjamānavibhavānurūpanti attho. Adāsi dānanti annapānādideyyadhammapariccāgena",
  "atk-s0506a1:72_5": "dakkhiṇeyyaṁ bhojentī dānamayaṁ puññaṁ pasaviṁ.",
  "atk-s0506a1:73_0": "Ettha ca “aha”nti idaṁ kammassa phalassa ca ekasantatipatitatādassanena sambandhabhāvadassanaṁ,",
  "atk-s0506a1:73_1": "“manussesu manussabhūtā”ti idaṁ tassā puññakiriyāya adhiṭṭhānabhūtasantānavisesadassanaṁ,",
  "atk-s0506a1:73_2": "“abbhāgatāna”nti idaṁ cittasampattidassanañceva khettasampattidassanañca dānassa",
  "atk-s0506a1:73_3": "viya paṭiggahaṇassa ca kiñci anapekkhitvā pavattitabhāvadīpanato. “Āsanakaṁ adāsiṁ",
  "atk-s0506a1:73_4": "yathānubhāvañca adāsi dāna”nti idaṁ bhogasāradānadassanaṁ, “abhivādayiṁ añjalikaṁ",
  "atk-s0506a1:73_5": "akāsi”nti idaṁ kāyasāradānadassanaṁ.",
  "atk-s0506a1:74_0": "6.Tenāti tena yathāvuttena puññena hetubhūtena. Meti ayaṁ me-saddo “kicchena me adhigataṁ,",
  "atk-s0506a1:74_1": "halaṁ dāni pakāsitu”ntiādīsu karaṇe āgato, mayāti attho. “Sādhu me, bhante, bhagavā",
  "atk-s0506a1:74_2": "saṁkhittena dhammaṁ desetū”tiādīsu sampadāne, mayhanti attho. “Pubbeva me, bhikkhave,",
  "atk-s0506a1:74_3": "sambodhā anabhisambuddhassa bodhisattasseva sato”tiādīsu sāmiatthe āgato, idhāpi",
  "atk-s0506a1:74_4": "sāmiatthe eva, mamāti attho. Svāyaṁ me-saddo tena me puññenāti ca me etādisoti ca",
  "atk-s0506a1:74_5": "ubhayattha sambandhitabbo. Sesaṁ vuttanayameva.",
  "atk-s0506a1:75_0": "Evaṁ tāya devatāya pañhe byākate āyasmā mahāmoggallāno vitthārena dhammaṁ desesi.",
  "atk-s0506a1:75_1": "Sā desanā saparivārāya tassā devatāya sātthikā ahosi. Thero tato manussalokaṁ āgantvā",
  "atk-s0506a1:75_2": "sabbaṁ taṁ pavattiṁ bhagavato ārocesi. Bhagavā taṁ aṭṭhuppattiṁ katvā sampattaparisāya",
  "atk-s0506a1:75_3": "dhammaṁ desesi. Gāthā eva pana saṅgahaṁ āruḷhāti.",
  "atk-s0506a1:76": "Paṭhamapīṭhavimānavaṇṇanā niṭṭhitā.",
  "atk-s0506a1:77": "2. Dutiyapīṭhavimānavaṇṇanā",
  "atk-s0506a1:78_0": "Pīṭhaṁte veḷuriyamayanti dutiyapīṭhavimānaṁ. Tassa aṭṭhuppatti ca atthavaṇṇanā ca",
  "atk-s0506a1:78_1": "paṭhame vuttanayeneva veditabbā. Ayaṁ pana viseso – sāvatthivāsinī kira ekā itthī",
  "atk-s0506a1:78_2": "attano gehaṁ piṇḍāya paviṭṭhaṁ ekaṁ theraṁ passitvā pasannacittā tassa āsanaṁ dentī",
  "atk-s0506a1:78_3": "attano pīṭhaṁ upari nīlavatthena attharitvā adāsi. Tena tassā devaloke nibbattāya",
  "atk-s0506a1:78_4": "veḷuriyamayaṁ pallaṅkavimānaṁ nibbattaṁ. Tena vuttaṁ –",
  "atk-s0506a1:79": "8.",
  "atk-s0506a1:80": "“Pīṭhaṁ te veḷuriyamayaṁ uḷāraṁ, manojavaṁ gacchati yenakāmaṁ;",
  "atk-s0506a1:81": "Alaṅkate malyadhare suvatthe, obhāsasi vijjurivabbha kūṭaṁ.",
  "atk-s0506a1:82": "9.",
  "atk-s0506a1:83": "“Kena tetādiso vaṇṇo, kena te idha mijjhati;",
  "atk-s0506a1:84": "Uppajjanti ca te bhogā, ye keci manaso piyā.",
  "atk-s0506a1:85": "10.",
  "atk-s0506a1:86": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:87": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:88": "11.",
  "atk-s0506a1:89": "“Sā devatā attamanā, moggallānena pucchitā;",
  "atk-s0506a1:90": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:91": "12.",
  "atk-s0506a1:92": "“Ahaṁ manussesu manussabhūtā, abbhāgatānāsanakaṁ adāsiṁ;",
  "atk-s0506a1:93": "Abhivādayiṁ añjalikaṁ akāsiṁ, yathānubhāvañca adāsi dānaṁ.",
  "atk-s0506a1:94": "13.",
  "atk-s0506a1:95": "“Tena metādiso vaṇṇo, tena me idha mijjhati;",
  "atk-s0506a1:96": "Uppajjanti ca me bhogā, ye keci manaso piyā.",
  "atk-s0506a1:97": "14.",
  "atk-s0506a1:98": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:99": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:100_0": "8. Tattha veḷuriyamayanti veḷuriyamaṇimayaṁ. Veḷuriyamaṇi nāma viḷūrapabbatassa viḷūragāmassa",
  "atk-s0506a1:100_1": "ca avidūre uppajjanakamaṇi. Tassa kira viḷūragāmaṭṭhāne ākaro, viḷūrassa pana avidūre",
  "atk-s0506a1:100_2": "bhavattā veḷuriyanteva paññāyittha. Taṁsadisavaṇṇanibhatāya devalokepissa tatheva",
  "atk-s0506a1:100_3": "nāmaṁ jātaṁ yathā taṁ manussaloke laddhanāmavaseneva devaloke devaputtānaṁ. Taṁ pana",
  "atk-s0506a1:100_4": "mayūragīvavaṇṇaṁ vā hoti, vāyasapattavaṇṇaṁ vā, siniddhaveṇupattavaṇṇaṁ vā. Idha",
  "atk-s0506a1:100_5": "pana mayūragīvavaṇṇaṁ veditabbaṁ. Sesaṁ sabbaṁ paṭhamapīṭhavimāne vuttasadisamevāti.",
  "atk-s0506a1:101": "Dutiyapīṭhavimānavaṇṇanā niṭṭhitā.",
  "atk-s0506a1:102": "3. Tatiyapīṭhavimānavaṇṇanā",
  "atk-s0506a1:103_0": "Pīṭhaṁ te sovaṇṇamayanti tatiyapīṭhavimānaṁ. Tassa vatthu rājagahe samuṭṭhitaṁ. Aññataro",
  "atk-s0506a1:103_1": "kira khīṇāsavatthero rājagahe piṇḍāya caritvā bhattaṁ gahetvā upakaṭṭhe kāle bhattakiccaṁ",
  "atk-s0506a1:103_2": "kātukāmo ekaṁ vivaṭadvāragehaṁ upasaṅkami. Tasmiṁ pana gehe gehasāminī itthī saddhā",
  "atk-s0506a1:103_3": "pasannā therassa ākāraṁ sallakkhetvā “etha, bhante, idha nisīditvā bhattakiccaṁ karothā”ti",
  "atk-s0506a1:103_4": "attano bhaddapīṭhaṁ paññāpetvā upari pītavatthaṁ attharitvā nirapekkhapariccāgavasena",
  "atk-s0506a1:103_5": "adāsi, “idaṁ me puññaṁ āyatiṁ sovaṇṇapīṭhapaṭilābhāya hotū”ti patthanañca paṭṭhapesi.",
  "atk-s0506a1:103_6": "Atha there tattha nisīditvā bhattakiccaṁ katvā pattaṁ dhovitvā uṭṭhāya gacchante",
  "atk-s0506a1:103_7": "“bhante, idamāsanaṁ tumhākaṁyeva pariccattaṁ, mayhaṁ anuggahatthaṁ paribhuñjathā”ti",
  "atk-s0506a1:103_8": "āha. Thero tassā anukampāya taṁ pīṭhaṁ sampaṭicchitvā saṅghassa dāpesi. Sā aparena",
  "atk-s0506a1:103_9": "samayena aññatarena rogena phuṭṭhā kālaṁ katvā tāvatiṁsabhavane nibbattītiādi sabbaṁ",
  "atk-s0506a1:103_10": "paṭhamavimānavaṇṇanāyaṁ vuttanayeneva veditabbaṁ. Tena vuttaṁ –",
  "atk-s0506a1:104": "15.",
  "atk-s0506a1:105": "“Pīṭhaṁ te sovaṇṇamayaṁ uḷāraṁ, manojavaṁ gacchati yenakāmaṁ;",
  "atk-s0506a1:106": "Alaṅkate malyadhare suvatthe,obhāsasi vijjurivabbhakūṭaṁ.",
  "atk-s0506a1:107": "16.",
  "atk-s0506a1:108": "“Kena tetādiso vaṇṇo, kena te idha mijjhati;",
  "atk-s0506a1:109": "Uppajjanti ca te bhogā, ye keci manaso piyā.",
  "atk-s0506a1:110": "17.",
  "atk-s0506a1:111": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:112": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:113": "18.",
  "atk-s0506a1:114": "“Sā devatā attamanā, moggallānena pucchitā;",
  "atk-s0506a1:115": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:116": "19.",
  "atk-s0506a1:117": "“Appassa kammassa phalaṁ mamedaṁ, yenamhi evaṁ jalitānubhāvā;",
  "atk-s0506a1:118": "Ahaṁ manussesu manussabhūtā, purimāya jātiyā manussaloke.",
  "atk-s0506a1:119": "20.",
  "atk-s0506a1:120": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:121": "Tassa adāsahaṁ pīṭhaṁ, pasannā sehi pāṇibhi.",
  "atk-s0506a1:122": "21.",
  "atk-s0506a1:123": "“Tena metādiso vaṇṇo, tena me idha mijjhati;",
  "atk-s0506a1:124": "Uppajjantī ca me bhogā, ye keci manaso piyā.",
  "atk-s0506a1:125": "22.",
  "atk-s0506a1:126": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:127": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:128_0": "19. Yañca pana pañcamagāthāyaṁ purimāya jātiyā manussaloketiādi, ettha jāti-saddo",
  "atk-s0506a1:128_1": "attheva saṅkhatalakkhaṇe “jāti dvīhi khandhehi saṅgahitā”tiādīsu. Atthi nikāye “nigaṇṭhā",
  "atk-s0506a1:128_2": "nāma samaṇajātī”tiādīsu. Atthi paṭisandhiyaṁ “yaṁ mātukucchismiṁ paṭhamaṁ cittaṁ",
  "atk-s0506a1:128_3": "uppannaṁ, paṭhamaṁ viññāṇaṁ pātubhūtaṁ, tadupādāya sāvassa jātī”tiādīsu. Atthi kule",
  "atk-s0506a1:128_4": "“akkhitto anupakuṭṭho jātivādenā”tiādīsu. Atthi pasutiyaṁ “sampatijāto, ānanda, bodhisatto”tiādīsu.",
  "atk-s0506a1:128_5": "Atthi bhave “ekampi jātiṁ dvepi jātiyo”tiādīsu. Idhāpi bhave eva daṭṭhabbo. Tasmā",
  "atk-s0506a1:128_6": "purimāya jātiyā purimasmiṁ bhave anantarātīte purime attabhāveti attho. Bhummatthe",
  "atk-s0506a1:128_7": "hidaṁ karaṇavacanaṁ. Manussaloketi manussalokabhave, rājagahaṁ sandhāya vadati. Okāsaloko",
  "atk-s0506a1:128_8": "hi idha adhippeto, sattaloko pana “manussesū”ti iminā vuttoyeva.",
  "atk-s0506a1:129_0": "20.Addasanti addakkhiṁ. Virajanti vigatarāgādirajattā virajaṁ. Bhikkhunti bhinnakilesattā",
  "atk-s0506a1:129_1": "bhikkhuṁ, sabbaso kilesakālussiyābhāvena vippasannacittatāya vippasannaṁ, anāvilasaṅkappatāya",
  "atk-s0506a1:129_2": "anāvilaṁ. Purimaṁ purimañcettha padaṁ pacchimassa pacchimassa kāraṇavacanaṁ, vigatarāgādirajattā",
  "atk-s0506a1:129_3": "bhinnakilesatāya bhikkhuṁ, bhinnakilesattā kilesakālussiyābhāvena vippasannaṁ, vippasannamanattā",
  "atk-s0506a1:129_4": "anāvilanti. Pacchimaṁ pacchimaṁ vā padaṁ purimassa purimassa kāraṇavacanaṁ, virajaṁ",
  "atk-s0506a1:129_5": "bhikkhuguṇayogato. Bhinnakileso hi bhikkhu. Bhikkhuṁ vippasannabhāvato. Kilesakālussiyābhāvena",
  "atk-s0506a1:129_6": "vippasannamānaso hi bhikkhu. Vippasannaṁ anāvilasaṅkappabhāvatoti. Rāgarajābhāvena",
  "atk-s0506a1:129_7": "vā “viraja”nti vuttaṁ, dosakālussiyābhāvena “vippasanna”nti, mohabyākulābhāvena “anāvila”nti.",
  "atk-s0506a1:129_8": "Evaṁbhūto paramatthato bhikkhu nāma hotīti “bhikkhu”nti vuttaṁ. Adāsahanti adāsiṁ",
  "atk-s0506a1:129_9": "ahaṁ. Pīṭhanti tadā mama santike vijjamānaṁ bhaddapīṭhaṁ. Pasannāti kammaphalasaddhāya",
  "atk-s0506a1:129_10": "ratanattayasaddhāya ca pasannacittā. Sehi pāṇibhīti aññaṁ anāṇāpetvā attano hatthehi",
  "atk-s0506a1:129_11": "upanīya pīṭhaṁ paññāpetvā adāsinti attho.",
  "atk-s0506a1:130_0": "Ettha ca “virajaṁ bhikkhuṁ vippasannamanāvila”nti iminā khettasampattiṁ dasseti,",
  "atk-s0506a1:130_1": "“pasannā”ti iminā cittasampattiṁ, “sehi pāṇibhī”ti iminā payogasampattiṁ. Tathā “pasannā”ti",
  "atk-s0506a1:130_2": "iminā sakkaccadānaṁ anupahaccadānanti ca ime dve dānaguṇā dassitā, “sehi pāṇibhī”ti",
  "atk-s0506a1:130_3": "iminā sahatthena dānaṁ anupaviddhadānanti ime dve dānaguṇā dassitā, pītavatthassa",
  "atk-s0506a1:130_4": "attharaṇena nisīdanakālaññutāya cittiṁ katvā dānaṁ kālena dānanti ime dve dānaguṇā",
  "atk-s0506a1:130_5": "dassitāti veditabbā. Sesaṁ heṭṭhā vuttanayameva.",
  "atk-s0506a1:131": "Tatiyapīṭhavimānavaṇṇanā niṭṭhitā.",
  "atk-s0506a1:132": "4. Catutthapīṭhavimānavaṇṇanā",
  "atk-s0506a1:133_0": "Pīṭhaṁ te veḷuriyamayanti catutthapīṭhavimānaṁ. Imassāpi vatthu rājagahe samuṭṭhitaṁ,",
  "atk-s0506a1:133_1": "taṁ dutiyavimāne vuttanayeneva veditabbaṁ. Nīlavatthena hi attharitvā pīṭhassa dinnattā",
  "atk-s0506a1:133_2": "imissāpi vimānaṁ veḷuriyamayaṁ nibbattaṁ. Sesaṁ paṭhamavimāne vuttasadisaṁ. Tena vuttaṁ –",
  "atk-s0506a1:134": "23.",
  "atk-s0506a1:135": "“Pīṭhaṁ te veḷuriyamayaṁ uḷāraṁ, manojavaṁ gacchati yenakāmaṁ;",
  "atk-s0506a1:136": "Alaṅkate malyadhare suvatthe, obhāsasi vijjurivabbhakūṭaṁ.",
  "atk-s0506a1:137": "24.",
  "atk-s0506a1:138": "“Kena tetādiso vaṇṇo, kena te idha mijjhati;",
  "atk-s0506a1:139": "Uppajjanti ca te bhogā, ye keci manaso piyā.",
  "atk-s0506a1:140": "25.",
  "atk-s0506a1:141": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:142": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:143": "26.",
  "atk-s0506a1:144": "“Sā devatā attamanā, moggallānena pucchitā;",
  "atk-s0506a1:145": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:146": "27.",
  "atk-s0506a1:147": "“Appassa kammassa phalaṁ mamedaṁ, yenamhi evaṁ jalitānubhāvā;",
  "atk-s0506a1:148": "Ahaṁ manussesu manussabhūtā, purimāya jātiyā manussaloke.",
  "atk-s0506a1:149": "28.",
  "atk-s0506a1:150": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:151": "Tassa adāsahaṁ pīṭhaṁ, pasannā sehi pāṇibhi.",
  "atk-s0506a1:152": "29.",
  "atk-s0506a1:153": "“Tena metādiso vaṇṇo, tena me idha mijjhati;",
  "atk-s0506a1:154": "Uppajjanti ca me bhogā, ye keci manaso piyā.",
  "atk-s0506a1:155": "30.",
  "atk-s0506a1:156": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:157": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:158_0": "Etthāpi hi nīlavatthena attharitvā pīṭhassa dinnattā imissāpi vimānaṁ veḷuriyamayaṁ",
  "atk-s0506a1:158_1": "nibbattaṁ. Tenevettha “pīṭhaṁ te veḷuriyamaya”nti ādito āgataṁ. Sesaṁ tatiyasadisamevāti",
  "atk-s0506a1:158_2": "tattha vuttanayeneva attho veditabbo.",
  "atk-s0506a1:159": "Catutthapīṭhavimānavaṇṇanā niṭṭhitā.",
  "atk-s0506a1:160": "5. Kuñjaravimānavaṇṇanā",
  "atk-s0506a1:161_0": "Kuñjaro te varārohoti kuñjaravimānaṁ. Tassa kā uppatti? Bhagavā rājagahe viharati",
  "atk-s0506a1:161_1": "veḷuvane kalandakanivāpe. Athekadivasaṁ rājagahanagare nakkhattaṁ ghositaṁ. Nāgarā",
  "atk-s0506a1:161_2": "vīthiyo sodhetvā vālukaṁ okiritvā lājapañcamakāni pupphāni vippakiriṁsu, gehadvāre",
  "atk-s0506a1:161_3": "gehadvāre kadaliyo ca puṇṇaghaṭe ca ṭhapesuṁ, yathāvibhavaṁ nānāvirāgavaṇṇavicittā",
  "atk-s0506a1:161_4": "dhajapaṭākādayo ussāpesuṁ, sabbo jano attano attano vibhavānurūpaṁ sumaṇḍitapasādhito",
  "atk-s0506a1:161_5": "nakkhattakīḷaṁ kīḷi, sakalanagaraṁ devanagaraṁ viya alaṅkatapaṭiyattaṁ ahosi. Atha",
  "atk-s0506a1:161_6": "bimbisāramahārājā pubbacārittavasena mahājanassa cittānurakkhaṇatthañca attano rājabhavanato",
  "atk-s0506a1:161_7": "nikkhamitvā mahantena parivārena mahatā rājānubhāvena uḷārena sirisobhaggena nagaraṁ padakkhiṇaṁ karoti.",
  "atk-s0506a1:162_0": "Tena ca samayena rājagahavāsinī ekā kuladhītā rañño taṁ vibhavasampattiṁ sirisobhaggaṁ",
  "atk-s0506a1:162_1": "rājānubhāvañca passitvā acchariyabbhutacittajātā “ayaṁ deviddhisadisā vibhavasampatti",
  "atk-s0506a1:162_2": "kīdisena nu kho kammunā labbhatī”ti paṇḍitasammate pucchi. Te tassā kathesuṁ “bhadde,",
  "atk-s0506a1:162_3": "puññakammaṁ nāma cintāmaṇisadisaṁ kapparukkhasadisaṁ, khettasampattiyā cittasampattiyā",
  "atk-s0506a1:162_4": "ca sati yaṁ yaṁ patthetvā karoti, taṁ taṁ nipphādetiyeva. Apica āsanadānena uccākulīnatā",
  "atk-s0506a1:162_5": "hoti, annadānena balasampattipaṭilābho, vatthadānena vaṇṇasampattipaṭilābho, yānadānena",
  "atk-s0506a1:162_6": "sukhavisesapaṭilābho, dīpadānena cakkhusampattipaṭilābho, āvāsadānena sabbasampattipaṭilābho",
  "atk-s0506a1:162_7": "hotī”ti. Sā taṁ sutvā “devasampatti ito uḷārā hoti maññe”ti tattha cittaṁ ṭhapetvā",
  "atk-s0506a1:162_8": "puññakiriyāya ativiya ussāhajātā ahosi.",
  "atk-s0506a1:163_0": "Mātāpitaro cassā ahataṁ vatthayugaṁ navapīṭhaṁ ekaṁ padumakalāpaṁ sappimadhusakkharā",
  "atk-s0506a1:163_1": "taṇḍulakhīrāni ca paribhogatthāya pesesuṁ. Sā tāni disvā “ahañca dānaṁ dātukāmā,",
  "atk-s0506a1:163_2": "ayañca me deyyadhammo laddho”ti tuṭṭhamānasā dutiyadivase dānaṁ sajjentī appodakamadhupāyāsaṁ",
  "atk-s0506a1:163_3": "sampādetvā, tassa parivārabhāvena aññampi bahuṁ khādanīyabhojanīyaṁ paṭiyādetvā dānagge",
  "atk-s0506a1:163_4": "gandhaparibhaṇḍaṁ katvā vikasitapadumapattakiñjakkhakesaropasobhitesu padumesu āsanaṁ",
  "atk-s0506a1:163_5": "paññāpetvā, ahatena setavatthena attharitvā āsanassa catunnaṁ pādānaṁ upari cattāri",
  "atk-s0506a1:163_6": "padumāni mālāguḷañca ṭhapetvā, āsanassa upari vitānaṁ bandhitvā mālādāmaolambakadāmāni",
  "atk-s0506a1:163_7": "olambitvā, āsanassa samantato bhūmiṁ sakesarehi padumapattehi sabbasantharaṁ santharitvā",
  "atk-s0506a1:163_8": "“dakkhiṇeyye āgate pūjessāmī”ti pupphapūritaṁ caṅkoṭakaṁ ekamante ṭhapesi.",
  "atk-s0506a1:164_0": "Athevaṁ katadānūpakaraṇasaṁvidhānā sīsaṁnhātā suddhavatthanivatthā suddhuttarāsaṅgā",
  "atk-s0506a1:164_1": "velaṁ sallakkhetvā ekaṁ dāsiṁ āṇāpesi “gaccha je, amhākaṁ tādisaṁ dakkhiṇeyyaṁ pariyesāhī”ti.",
  "atk-s0506a1:164_2": "Tena ca samayena āyasmā sāriputto sahassathavikaṁ nikkhipanto viya rājagahe piṇḍāya",
  "atk-s0506a1:164_3": "caranto antaravīthiṁ paṭipanno hoti. Atha sā dāsī theraṁ vanditvā āha “bhante, tumhākaṁ",
  "atk-s0506a1:164_4": "pattaṁ me dethā”ti. “Ekissā upāsikāya anuggahatthaṁ ito ethā”ti ca āha. Thero tassā",
  "atk-s0506a1:164_5": "pattaṁ adāsi. Sā theraṁ gehaṁ pavesesi. Atha sā itthī therassa paccuggamanaṁ katvā",
  "atk-s0506a1:164_6": "āsanaṁ dassetvā “nisīdatha, bhante, idamāsanaṁ paññatta”nti vatvā there tattha nisinne",
  "atk-s0506a1:164_7": "sakesarehi padumapattehi theraṁ pūjayamānā āsanassa samantato okiritvā pañcapatiṭṭhitena",
  "atk-s0506a1:164_8": "vanditvā sappimadhusakkharāsammissena appodakamadhupāyāsena parivisi. Parivisantī",
  "atk-s0506a1:164_9": "ca “imassa me puññassānubhāvena dibbagajakūṭāgārapallaṅkasobhitā dibbasampattiyo",
  "atk-s0506a1:164_10": "hontu, sabbāsu pavattīsu padumā nāma mā vigatā hontū”ti patthanaṁ akāsi. Puna there",
  "atk-s0506a1:164_11": "katabhattakicce pattaṁ dhovitvā sappimadhusakkharāhi pūretvā pallaṅke atthataṁ sāṭakaṁ",
  "atk-s0506a1:164_12": "cumbaṭakaṁ katvā therassa hatthe ṭhapetvā there ca anumodanaṁ katvā pakkamante dve",
  "atk-s0506a1:164_13": "purise āṇāpesi “therassa hatthe pattaṁ imañca pallaṅkaṁ vihāraṁ netvā therassa niyyātetvā",
  "atk-s0506a1:164_14": "āgacchathā”ti. Te tathā akaṁsu.",
  "atk-s0506a1:165_0": "Sā aparabhāge kālaṁ katvā tāvatiṁsabhavane yojanasatubbedhe kanakavimāne nibbatti",
  "atk-s0506a1:165_1": "accharāsahassaparivārā. Patthanāvasena cassā pañcayojanubbedho padumamālālaṅkato",
  "atk-s0506a1:165_2": "samantato padumapattakiñjakkhakesaropasobhito manuññadassano sukhasamphasso vividharatanaraṁsijālasamujjalahemābharaṇavibhūsito",
  "atk-s0506a1:165_3": "gajavaro nibbatti. Tassūpari yathāvuttasobhātisayayutto yojaniko kanakapallaṅko nibbatti.",
  "atk-s0506a1:165_4": "Sā dibbasampattiṁ anubhavantī antarantarā taṁ kuñjaravimānassa upari ratanavicittaṁ",
  "atk-s0506a1:165_5": "pallaṅkaṁ abhiruyha mahatā devatānubhāvena nandanavanaṁ gacchati. Athekasmiṁ ussavadivase",
  "atk-s0506a1:165_6": "devatāsu yathāsakaṁ dibbānubhāvena uyyānakīḷanatthaṁ nandanavanaṁ gacchantīsūtiādinā",
  "atk-s0506a1:165_7": "sabbaṁ paṭhamapīṭhavimānavaṇṇanāyaṁ āgatasadisaṁ, tasmā tattha vuttanayeneva veditabbaṁ. Idha pana thero –",
  "atk-s0506a1:166": "31.",
  "atk-s0506a1:167": "“Kuñjaro te varāroho, nānāratanakappano;",
  "atk-s0506a1:168": "Ruciro thāmavā javasampanno, ākāsamhi samīhati.",
  "atk-s0506a1:169": "32.",
  "atk-s0506a1:170": "“Padumi padmapattakkhi, padmuppalajutindharo;",
  "atk-s0506a1:171": "Padmacuṇṇābhikiṇṇaṅgo, soṇṇapokkharamāladhā.",
  "atk-s0506a1:172": "33.",
  "atk-s0506a1:173": "“Padumānusaṭaṁ maggaṁ, padmapattavibhūsitaṁ;",
  "atk-s0506a1:174": "Ṭhitaṁ vaggu manugghātī, mitaṁ gacchati vāraṇo.",
  "atk-s0506a1:175": "34.",
  "atk-s0506a1:176": "“Tassa pakkamamānassa, soṇṇakaṁsā ratissarā;",
  "atk-s0506a1:177": "Tesaṁ suyyati nigghoso, tūriye pañcaṅgike yathā.",
  "atk-s0506a1:178": "35.",
  "atk-s0506a1:179": "“Tassa nāgassa khandhamhi, sucivatthā alaṅkatā;",
  "atk-s0506a1:180": "Mahantaṁ accharāsaṅghaṁ, vaṇṇena atirocasi.",
  "atk-s0506a1:181": "36.",
  "atk-s0506a1:182": "“Dānassa te idaṁ phalaṁ, atho sīlassa vā pana;",
  "atk-s0506a1:183": "Atho añjalikammassa, taṁ me akkhāhi pucchitā”ti. – āha;",
  "atk-s0506a1:184_0": "31. Tattha kuñjaro te varārohoti kuñje giritaṭe ramati abhiramati, tattha vā ravati",
  "atk-s0506a1:184_1": "koñcanādaṁ nadanto vicarati. Kuṁ vā pathaviṁ tadabhighātena jarayatīti kuñjaro, giricarādibhedo",
  "atk-s0506a1:184_2": "manussaloke hatthī, ayaṁ pana kīḷanakāle kuñjarasadisatāya evaṁ vutto. Āruyhatīti",
  "atk-s0506a1:184_3": "āroho, ārohanīyoti attho. Varo aggo seṭṭho ārohoti varāroho, uttamayānanti vuttaṁ",
  "atk-s0506a1:184_4": "hoti. Nānāratanakappanoti nānāvidhāni ratanāni etesanti nānāratanā, kumbhālaṅkārādihatthālaṅkārā.",
  "atk-s0506a1:184_5": "Tehi vihito kappanno sannāho yassa so nānāratanakappano. Ruciṁ abhiratiṁ detīti ruciro,",
  "atk-s0506a1:184_6": "manuññoti attho. Thāmavāti thiro, balavāti attho. Javasampannoti sampannajavo, sīghajavoti",
  "atk-s0506a1:184_7": "vuttaṁ hoti. Ākāsamhi samīhatīti ākāse antalikkhe sammā īhati, āruḷhānaṁ khobhaṁ",
  "atk-s0506a1:184_8": "akaronto carati gacchatīti attho.",
  "atk-s0506a1:185_0": "32.Padumīti padumasamānavaṇṇatāya “paduma”nti laddhanāmena kumbhavaṇṇena samannāgatattā",
  "atk-s0506a1:185_1": "padumī. Padmapattakkhīti kamaladalasadisanayane, ālapanametaṁ tassā devatāya. Padmuppalajutindharoti",
  "atk-s0506a1:185_2": "dibbapadumuppalamālālaṅkatasarīratāya tahaṁ tahaṁ vipphurantaṁ vijjotamānaṁ padumuppalajutiṁ",
  "atk-s0506a1:185_3": "dhāretīti padumuppalajutindharo. Padmacuṇṇābhikiṇṇaṅgoti padumapattakiñjakkhakesarehi",
  "atk-s0506a1:185_4": "samantato okiṇṇagatto. Soṇṇapokkharamāladhāti hemamayakamalamālābhārī.",
  "atk-s0506a1:186_0": "33.Padumānusaṭaṁ maggaṁ padmapattavibhūsitanti hatthino padanikkhepe padanikkhepe",
  "atk-s0506a1:186_1": "tassa pādaṁ sandhārentehi mahantehi padumehi anusaṭaṁ vippakiṇṇaṁ, nānāvirāgavaṇṇehi",
  "atk-s0506a1:186_2": "tesaṁyeva ca pattehi ito cito ca paribbhamantehi visesato maṇḍitatāya vibhūsitaṁ",
  "atk-s0506a1:186_3": "maggaṁ gacchatīti yojanā. Ṭhitanti idaṁ maggavisesanaṁ, padumapattavibhūsitaṁ hutvā",
  "atk-s0506a1:186_4": "ṭhitaṁ magganti attho. Vaggūti cāru, kiriyāvisesanañcetaṁ, ma-kāro padasandhikaro.",
  "atk-s0506a1:186_5": "Anugghātīti na ugghāti, attano upari nisinnānaṁ īsakampi khobhaṁ akarontoti attho.",
  "atk-s0506a1:186_6": "Mitanti nimmitaṁ, nikkhepapadaṁ vītikkamanti attho. Ayañhettha attho “vaggu cāru",
  "atk-s0506a1:186_7": "padanikkhepaṁ katvā gacchatī”ti. Mitanti vā parimitaṁ pamāṇayuttaṁ, nātisīghaṁ, nātisaṇikanti",
  "atk-s0506a1:186_8": "vuttaṁ hoti. Vāraṇoti hatthī. So hi paccatthikavāraṇato gamanaparikkilesavāraṇato",
  "atk-s0506a1:186_9": "ca “vāraṇo”ti vuccati.",
  "atk-s0506a1:187_0": "34.Tassapakkamamānassa, soṇṇasaṁkā ratissarāti tassa yathāvuttassa kuñjarassa gacchantassa",
  "atk-s0506a1:187_1": "soṇṇakaṁsā suvaṇṇamayā ghaṇṭā ratissarā ramaṇīyasaddā manuññanigghosā olambantīti",
  "atk-s0506a1:187_2": "adhippāyo. Tassa hi kuñjarassa ubhosu passesu mahākolambappamāṇā maṇimuttādikhacitā",
  "atk-s0506a1:187_3": "hemamayā anekasatā mahantiyo ghaṇṭā tahaṁ tahaṁ olambamānā pacalanti, yato chekena",
  "atk-s0506a1:187_4": "gandhabbakena payuttavāditato ativiya manoharasaddo niccharati. Tenāha “tesaṁ suyyati",
  "atk-s0506a1:187_5": "nigghoso, tūriye pañcaṅgike yathā”ti. Tassattho – yathā nāma ātataṁ vitataṁ ātatavitataṁ",
  "atk-s0506a1:187_6": "ghanaṁ susiranti evaṁ pañcaṅgike tūriye kusalehi vādiyamāne ṭhānuppattiyā mandatāravibhāgaṁ",
  "atk-s0506a1:187_7": "dassentena gāyantena samīrito vāditasaro vaggu rajanīyo nigghoso suyyati, evaṁ tesaṁ",
  "atk-s0506a1:187_8": "sovaṇṇakaṁsānaṁ tapanīyaghaṇṭānaṁ nigghoso suyyatīti.",
  "atk-s0506a1:188": "35.Nāgassāti hatthināgassa. Mahantanti sampattimahattenāpi saṅkhyāmahattenāpi mahantaṁ. Accharāsaṅghanti devakaññāsamūhaṁ. Vaṇṇenāti rūpena.",
  "atk-s0506a1:189": "36.Dānassāti dānamayapuññassa. Sīlassāti kāyikasaṁvarādisaṁvarasīlassa. Vā-saddo avuttavikappanattho. Tena abhivādanādiṁ avuttaṁ cārittasīlaṁ saṅgaṇhāti.",
  "atk-s0506a1:190": "Evaṁ therena pucchitā sā devatā pañhaṁ vissajjesi, tamatthaṁ dassetuṁ –",
  "atk-s0506a1:191": "37.",
  "atk-s0506a1:192": "“Sā devatā attamanā, moggallānena pucchitā;",
  "atk-s0506a1:193": "Pañhaṁ puṭṭhā viyākāsi, yassa kammassidaṁ phala”nti. –",
  "atk-s0506a1:194": "Ayaṁ gāthā dhammasaṅgāhakehi vuttā, tassā attho heṭṭhā vutto eva.",
  "atk-s0506a1:195": "38.",
  "atk-s0506a1:196": "“Disvāna guṇasampannaṁ, jhāyiṁ jhānarataṁ sataṁ;",
  "atk-s0506a1:197": "Adāsiṁ pupphābhikiṇṇaṁ, āsanaṁ dussasanthataṁ.",
  "atk-s0506a1:198": "39.",
  "atk-s0506a1:199": "“Upaḍḍhaṁ padmamālāhaṁ, āsanassa samantato;",
  "atk-s0506a1:200": "Abbhokirissaṁ pattehi, pasannā sehi pāṇibhi.",
  "atk-s0506a1:201": "40.",
  "atk-s0506a1:202": "“Tassa kammakusalassa, idaṁ me īdisaṁ phalaṁ;",
  "atk-s0506a1:203": "Sakkāro garukāro ca, devānaṁ apacitā ahaṁ.",
  "atk-s0506a1:204": "41.",
  "atk-s0506a1:205": "“Yo ve sammāvimuttānaṁ, santānaṁ brahmacārinaṁ;",
  "atk-s0506a1:206": "Pasanno āsanaṁ dajjā, evaṁ nande yathā ahaṁ.",
  "atk-s0506a1:207": "42.",
  "atk-s0506a1:208": "“Tasmā hi attakāmena, mahattamabhikaṅkhatā;",
  "atk-s0506a1:209": "Āsanaṁ dātabbaṁ hoti, sarīrantimadhārina”nti. – devatāya vuttagāthā;",
  "atk-s0506a1:210_0": "38. Tattha guṇasampannanti sabbehi sāvakaguṇehi samannāgataṁ, tehi vā paripuṇṇaṁ.",
  "atk-s0506a1:210_1": "Etena sāvakapāramiñāṇassa matthakappattiṁ dasseti. Jhāyinti ārammaṇūpanijjhānaṁ lakkhaṇūpanijjhānanti",
  "atk-s0506a1:210_2": "duvidhenāpi jhānena jhāyanasīlaṁ, tena vā jhāpetabbaṁ sabbasaṁkilesapakkhaṁ jhāpetvā",
  "atk-s0506a1:210_3": "ṭhitaṁ. Tato eva jhāne ratanti jhānarataṁ. Satanti samānaṁ, santaṁ vā, sappurisanti",
  "atk-s0506a1:210_4": "attho. Pupphābhikiṇṇanti pupphehi abhikiṇṇaṁ, kamaladalehi abhippakiṇṇanti attho.",
  "atk-s0506a1:210_5": "Dussasanthatanti vatthena upari atthataṁ.",
  "atk-s0506a1:211_0": "39.Upaḍḍhaṁ padmamālāhanti upaḍḍhaṁ padumapupphaṁ ahaṁ. Āsanassa samantatoti therena",
  "atk-s0506a1:211_1": "nisinnassa āsanassa samantā bhūmiyaṁ. Abbhokirissanti abhiokiriṁ abhippakiriṁ. Kathaṁ?",
  "atk-s0506a1:211_2": "Pattehīti, tassa upaḍḍhapadumassa visuṁ visuṁ katehi pattehi pupphavassābhivassanakaniyāmena okirinti attho.",
  "atk-s0506a1:212_0": "40.Idaṁ me īdisaṁ phalanti iminā “kuñjaro te varāroho”tiādinā therena gahitaṁ aggahitañca",
  "atk-s0506a1:212_1": "āyuyasasukharūpādibhedaṁ attano dibbasampattiṁ ekato dassetvā punapi therena aggahitameva",
  "atk-s0506a1:212_2": "attano ānubhāvasampattiṁ dassetuṁ “sakkāro garukāro”tiādimāha. Tena “na kevalaṁ bhante",
  "atk-s0506a1:212_3": "tumhehi yathāvuttameva idha mayhaṁ puññaphalaṁ, apica kho idaṁ dibbaṁ ādhipateyyampī”ti",
  "atk-s0506a1:212_4": "dasseti. Tattha sakkāroti ādarakiriyā, devehi attano sakkātabbatāti attho. Tathā",
  "atk-s0506a1:212_5": "garukāroti garukātabbatā. Devānanti devehi. Apacitāti pūjitā.",
  "atk-s0506a1:213_0": "41.Sammāvimuttānanti suṭṭhu vimuttānaṁ sabbasaṁkilesappahāyīnaṁ. Santānanti santakāyavacīmanokammānaṁ",
  "atk-s0506a1:213_1": "sādhūnaṁ. Maggabrahmacariyassa ca sāsanabrahmacariyassa ca ciṇṇattā brahmacārinaṁ.",
  "atk-s0506a1:213_2": "Pasanno āsanaṁ dajjāti kammaphalasaddhāya ratanattayasaddhāya ca pasannamānaso hutvā",
  "atk-s0506a1:213_3": "yadi āsanamattampi dadeyya. Evaṁ nande yathā ahanti yathā ahaṁ tena āsanadānena etarahi",
  "atk-s0506a1:213_4": "nandāmi modāmi, evameva aññopi nandeyya modeyya.",
  "atk-s0506a1:214_0": "42.Tasmāti tena kāraṇena. Hi-saddo nipātamattaṁ. Attakāmenāti attano hitakāmena.",
  "atk-s0506a1:214_1": "Yo hi attano hitāvahaṁ kammaṁ karoti, na ahitāvahaṁ, so attakāmo. Mahattanti vipākamahattaṁ.",
  "atk-s0506a1:214_2": "Sarīrantimadhārinanti antimaṁ dehaṁ dhārentānaṁ, khīṇāsavānanti attho. Ayañhettha",
  "atk-s0506a1:214_3": "attho – yasmā arahataṁ āsanadānena ahaṁ evaṁ dibbasampattiyā modāmi, tasmā aññenāpi",
  "atk-s0506a1:214_4": "attano abhivuddhiṁ patthayamānena antimasamussaye ṭhitānaṁ āsanaṁ dātabbaṁ, natthi",
  "atk-s0506a1:214_5": "tādisaṁ puññanti dasseti. Tesaṁ vuttasadisamevāti.",
  "atk-s0506a1:215": "Kuñjaravimānavaṇṇanā niṭṭhitā.",
  "atk-s0506a1:216": "6. Paṭhamanāvāvimānavaṇṇanā",
  "atk-s0506a1:217_0": "Suvaṇṇacchadanaṁnāvanti nāvāvimānaṁ. Tassa kā uppatti? Bhagavati sāvatthiyaṁ viharante",
  "atk-s0506a1:217_1": "soḷasamattā bhikkhū aññatarasmiṁ gāmakāvāse vasitvā vutthavassā “bhagavantaṁ passissāma,",
  "atk-s0506a1:217_2": "dhammañca suṇissāmā”ti sāvatthiṁ uddissa gimhasamaye addhānamaggaṁ paṭipannā, antarāmagge",
  "atk-s0506a1:217_3": "ca nirudako kantāro, te ca tattha ghammābhitattā kilantā tasitā pānīyaṁ alabhamānā",
  "atk-s0506a1:217_4": "aññatarassa gāmassa avidūrena gacchanti. Tattha aññatarā itthī udakabhājanaṁ gahetvā",
  "atk-s0506a1:217_5": "udakatthāya udapānābhimukhī gacchati. Atha te bhikkhū taṁ disvā “yatthāyaṁ itthī",
  "atk-s0506a1:217_6": "gacchati, tattha gate pānīyaṁ laddhuṁ sakkā”ti pipāsāparetā taṁdisābhimukhā gantvā",
  "atk-s0506a1:217_7": "udapānaṁ disvā tassā avidūre aṭṭhaṁsu. Sā itthī tato udakaṁ gahetvā nivattitukāmā",
  "atk-s0506a1:217_8": "te bhikkhū disvā “ime ayyā udakena atthikā pipāsitā”ti ñatvā garucittīkāraṁ upaṭṭhapetvā",
  "atk-s0506a1:217_9": "udakena nimantesi. Te pattathavikato parissāvanaṁ nīharitvā parissāvetvā yāvadatthaṁ",
  "atk-s0506a1:217_10": "pānīyaṁ pivitvā hatthapāde sītale katvā tassā itthiyā pānīyadāne anumodanaṁ vatvā agamaṁsu.",
  "atk-s0506a1:218_0": "Sā taṁ puññaṁ hadaye ṭhapetvā antarantarā anussarantī aparabhāge kālaṁ katvā tāvatiṁsabhavane",
  "atk-s0506a1:218_1": "nibbatti. Tassā puññānubhāvena kapparukkhopasobhitaṁ mahantaṁ vimānaṁ uppajji. Taṁ",
  "atk-s0506a1:218_2": "vimānaṁ parikkhipitvā muttajālarajatavibhūsitā viya sikatāvakiṇṇapaṇḍarapulinataṭā",
  "atk-s0506a1:218_3": "maṇikkhandhanimmalasalilavāhinī saritā. Tassā ubhosu tīresu uyyānavimānadvāre ca",
  "atk-s0506a1:218_4": "mahatī pokkharaṇī pañcavaṇṇapadumasaṇḍamaṇḍitā saha suvaṇṇanāvāya nibbatti. Sā tattha",
  "atk-s0506a1:218_5": "dibbasampattiṁ anubhavantī nāvāya kīḷantī laḷantī vicarati. Athekadivasaṁ āyasmā",
  "atk-s0506a1:218_6": "mahāmoggallāno devacārikaṁ caranto taṁ devadhītaraṁ nāvāya kīḷantiṁ disvā tāya katapuññakammaṁ pucchanto –",
  "atk-s0506a1:219": "43.",
  "atk-s0506a1:220": "“Suvaṇṇacchadanaṁ nāvaṁ, nāri āruyha tiṭṭhasi;",
  "atk-s0506a1:221": "Ogāhasi pokkharaṇiṁ, padmaṁ chindasi pāṇinā.",
  "atk-s0506a1:222": "44.",
  "atk-s0506a1:223": "“Kena tetādiso vaṇṇo, kena te idha mijjhati;",
  "atk-s0506a1:224": "Uppajjanti ca te bhogā, ye keci manaso piyā.",
  "atk-s0506a1:225": "45.",
  "atk-s0506a1:226": "“Pucchāmi taṁ devi mahānubhāve,",
  "atk-s0506a1:227": "Manussabhūtā kimakāsi puññaṁ;",
  "atk-s0506a1:228": "Kenāsi evaṁ jalitānubhāvā,",
  "atk-s0506a1:229": "Vaṇṇo ca te sabbadisā pabhāsatī”ti. – āha;",
  "atk-s0506a1:230": "Tato therena puṭṭhāya devatāya vissajjitākāraṁ dassetuṁ saṅgītikārehi –",
  "atk-s0506a1:231": "46.",
  "atk-s0506a1:232": "“Sā devatā attamanā, moggallānena pucchitā;",
  "atk-s0506a1:233": "Pañhaṁ puṭṭhā viyākāsi, yassa kammassidaṁ phala”nti. –",
  "atk-s0506a1:234": "Ayaṁ gāthā vuttā.",
  "atk-s0506a1:235": "47.",
  "atk-s0506a1:236": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:237": "Disvāna bhikkhū tasite kilante, uṭṭhāya pātuṁ udakaṁ adāsiṁ.",
  "atk-s0506a1:238": "48.",
  "atk-s0506a1:239": "“Yo ve kilantāna pipāsitānaṁ, uṭṭhāya pātuṁ udakaṁ dadāti;",
  "atk-s0506a1:240": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a1:241": "49.",
  "atk-s0506a1:242": "“Taṁ āpagā anupariyanti sabbadā, sītodakā vālukasanthatā nadī;",
  "atk-s0506a1:243": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a1:244": "50.",
  "atk-s0506a1:245": "“Taṁbhūmibhāgehi upetarūpaṁ, vimānaseṭṭhaṁ bhusa sobhamānaṁ;",
  "atk-s0506a1:246": "Tassīdha kammassa ayaṁ vipāko, etādisaṁ puññakatā labhanti.",
  "atk-s0506a1:247": "51.",
  "atk-s0506a1:248": "“Tena metādiso vaṇṇo, tena me idha mijjhati;",
  "atk-s0506a1:249": "Uppajjanti ca me bhogā, ye keci manaso piyā.",
  "atk-s0506a1:250": "52.",
  "atk-s0506a1:251": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:252": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:253": "Ayaṁ devatāya vissajjitākāro.",
  "atk-s0506a1:254_0": "43. Tattha suvaṇṇacchadananti vicittabhittiviracanehi rattasuvaṇṇamayehi ubhohi passehi",
  "atk-s0506a1:254_1": "paṭicchāditabbhantaratāya ceva nānāratanasamujjalitena kanakamayālaṅkārena upari",
  "atk-s0506a1:254_2": "chāditatāya ca suvaṇṇacchadanaṁ. Nāvanti potaṁ. So hi orato pāraṁ pavati gacchatīti",
  "atk-s0506a1:254_3": "poto, satte netīti nāvāti ca vuccati. Nārīti tassā devadhītāya ālapanaṁ. Narati netīti",
  "atk-s0506a1:254_4": "naro, puriso. Yathā hi paṭhamapakatibhūto satto itarāya pakatiyā seṭṭhatthena puri",
  "atk-s0506a1:254_5": "setīti “puriso”ti vuccati, evaṁ nayanaṭṭhena “naro”ti. Puttabhātubhūtopi hi puggalo",
  "atk-s0506a1:254_6": "mātujeṭṭhabhaginīnaṁ pituṭṭhāne tiṭṭhati, pageva bhattubhūto. Narassa esāti nārī,",
  "atk-s0506a1:254_7": "ayañca samaññā manussitthīsu pavattā ruḷhivasena itarāsupi tathā vuccati. Ogāhasi",
  "atk-s0506a1:254_8": "pokkharaṇinti satipi rattuppalanīluppalādike bahuvidhe ratanamaye jalajakusume pokkharasaṅkhātānaṁ",
  "atk-s0506a1:254_9": "dibbapadumānaṁ tattha yebhuyyena atthitāya “pokkharaṇī”ti laddhanāmaṁ dibbasaraṁ",
  "atk-s0506a1:254_10": "jalavihāraratiyā anupavisasi. Padmaṁ chindasi pāṇināti rajatamayanāḷaṁ padumarāgaratanamayapattasaṅghātaṁ",
  "atk-s0506a1:254_11": "kanakamayakaṇṇikākiñjakkhakesaraṁ dibbakamalaṁ līlāravindaṁ kattukāmatāya tava hatthena bhañjasi.",
  "atk-s0506a1:255": "47.Tasiteti pipāsite. Kilanteti tāya pipāsāya addhānaparissamena ca kilantakāye. Uṭṭhāyāti uṭṭhānavīriyaṁ katvā, ālasiyaṁ anāpajjitvāti attho.",
  "atk-s0506a1:256_0": "48.Yo vetiādinā yathā ahaṁ, evaṁ aññepi āyatanagatena udakadānapuññena etādisaṁ phalaṁ",
  "atk-s0506a1:256_1": "paṭilabhantīti diṭṭhena adiṭṭhassa anumānavidhiṁ dassentī therena puṭṭhamatthaṁ sādhāraṇato",
  "atk-s0506a1:256_2": "vissajjeti. Tattha tassāti tanti ca yathāvuttapuññakārinaṁ paccāmasati.",
  "atk-s0506a1:257_0": "49.Anupariyantīti anurūpavasena parikkhipanti. Tassa vasanaṭṭhānaparikkhipanena sopi",
  "atk-s0506a1:257_1": "parikkhitto nāma hoti. Tilakāti bandhujīvakapupphasadisapupphā ekā rukkhajāti. Uddālakāti",
  "atk-s0506a1:257_2": "vātaghātakā, ye “rājarukkhā”tipi vuccanti.",
  "atk-s0506a1:258_0": "50.Taṁbhūmibhāgehīti tādisehi bhūmibhāgehi, yathāvuttapokkharaṇīnadīuyyānavantehi",
  "atk-s0506a1:258_1": "bhūmipadesehīti attho. Upetarūpanti pāsaṁsiyabhāvena upetaṁ, tesaṁ pokkharaṇīādīnaṁ",
  "atk-s0506a1:258_2": "vasena ramaṇīyasannivesanti vuttaṁ hoti. Bhusa sobhamānanti bhusaṁ ativiya virocamānaṁ",
  "atk-s0506a1:258_3": "vimānaseṭṭhaṁ labhantīti yojanā. Sesaṁ vuttanayamevāti.",
  "atk-s0506a1:259": "Paṭhamanāvāvimānavaṇṇanā niṭṭhitā.",
  "atk-s0506a1:260": "7. Dutiyanāvāvimānavaṇṇanā",
  "atk-s0506a1:261_0": "Suvaṇṇacchadanaṁnāvanti dutiyanāvāvimānaṁ. Tassa kā uppatti? Bhagavati sāvatthiyaṁ",
  "atk-s0506a1:261_1": "viharante aññataro khīṇāsavatthero upakaṭṭhāya vassūpanāyikāya gāmakāvāse vassaṁ",
  "atk-s0506a1:261_2": "upagantukāmo sāvatthito taṁ gāmaṁ uddissa pacchābhattaṁ addhānamaggapaṭipanno, maggaparissamena",
  "atk-s0506a1:261_3": "kilanto tasito antarāmagge aññataraṁ gāmaṁ sampatto, bahigāme tādisaṁ chāyūdakasampannaṭṭhānaṁ",
  "atk-s0506a1:261_4": "apassanto parissamena ca abhibhuyyamāno cīvaraṁ pārupitvā gāmaṁ pavisitvā dhuragehasseva",
  "atk-s0506a1:261_5": "dvāre aṭṭhāsi. Tattha aññatarā itthī theraṁ passitvā “kuto, bhante, āgatatthā”ti",
  "atk-s0506a1:261_6": "pucchitvā maggaparissamaṁ pipāsitabhāvañca ñatvā “etha, bhante”ti gehaṁ pavesetvā",
  "atk-s0506a1:261_7": "“idha nisīdathā”ti āsanaṁ paññāpetvā adāsi. Tattha nisinne pādodakaṁ pādabbhañjanatelañca",
  "atk-s0506a1:261_8": "datvā tālavaṇṭaṁ gahetvā bīji. Pariḷāhe vūpasante madhuraṁ sītalaṁ sugandhaṁ pānakaṁ",
  "atk-s0506a1:261_9": "yojetvā adāsi. Thero taṁ pivitvā paṭippassaddhakilamatho anumodanaṁ katvā pakkāmi.",
  "atk-s0506a1:261_10": "Sā aparabhāge kālaṁ katvā tāvatiṁsabhavane nibbattīti sabbaṁ anantaravimānasadisanti",
  "atk-s0506a1:261_11": "veditabbaṁ. Gāthāsupi apubbaṁ natthi. Tena vuttaṁ –",
  "atk-s0506a1:262": "53.",
  "atk-s0506a1:263": "“Suvaṇṇacchadanaṁ nāvaṁ, nāri āruyha tiṭṭhasi;",
  "atk-s0506a1:264": "Ogāhasi pokkharaṇiṁ, padmaṁ chindasi pāṇinā.",
  "atk-s0506a1:265": "54.",
  "atk-s0506a1:266": "“Kena tetādiso vaṇṇo, kena te idha mijjhati;",
  "atk-s0506a1:267": "Uppajjanti ca te bhogā, ye keci manaso piyā.",
  "atk-s0506a1:268": "55.",
  "atk-s0506a1:269": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:270": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:271": "56.",
  "atk-s0506a1:272": "“Sā devatā attamanā, moggallānena pucchitā;",
  "atk-s0506a1:273": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:274": "57.",
  "atk-s0506a1:275": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:276": "Disvāna bhikkhuṁ tasitaṁ kilantaṁ, uṭṭhāya pātuṁ udakaṁ adāsiṁ.",
  "atk-s0506a1:277": "58.",
  "atk-s0506a1:278": "“Yo ve kilantassa pipāsitassa, ṭṭhāya pātuṁ udakaṁ dadāti;",
  "atk-s0506a1:279": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a1:280": "59.",
  "atk-s0506a1:281": "“Taṁ āpagā anupariyanti sabbadā, sītodakā vālukasanthatā nadī;",
  "atk-s0506a1:282": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a1:283": "60.",
  "atk-s0506a1:284": "“Taṁbhūmibhāgehi upetarūpaṁ, vimānaseṭṭhaṁ bhusa sobhamānaṁ;",
  "atk-s0506a1:285": "Tassīdha kammassa ayaṁ vipāko, etādisaṁ puññakatā labhanti.",
  "atk-s0506a1:286": "61.",
  "atk-s0506a1:287": "“Tena metādiso vaṇṇo, tena me idha mijjhati;",
  "atk-s0506a1:288": "Uppajjanti ca me bhogā, ye keci manaso piyā.",
  "atk-s0506a1:289": "62.",
  "atk-s0506a1:290": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:291": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:292": "Atthavaṇṇanāsupi idha ekova theroti apubbaṁ natthi.",
  "atk-s0506a1:293": "Dutiyanāvāvimānavaṇṇanā niṭṭhitā.",
  "atk-s0506a1:294": "8. Tatiyanāvāvimānavaṇṇanā",
  "atk-s0506a1:295_0": "Suvaṇṇacchadanaṁnāvanti tatiyanāvāvimānaṁ. Tassa kā uppatti? Bhagavā janapadacārikaṁ",
  "atk-s0506a1:295_1": "caranto mahatā bhikkhusaṅghena saddhiṁ kosalajanapade yena thūṇaṁ nāma brāhmaṇagāmo",
  "atk-s0506a1:295_2": "tadavasari. Assosuṁ kho thūṇeyyakā brāhmaṇagahapatikā “samaṇo kira gotamo amhākaṁ",
  "atk-s0506a1:295_3": "gāmakhettaṁ anuppatto”ti. Atha thūṇeyyakā brāhmaṇagahapatikā appasannā micchādiṭṭhikā",
  "atk-s0506a1:295_4": "maccherapakatā “sace samaṇo gotamo imaṁ gāmaṁ pavisitvā dvīhatīhaṁ vaseyya, sabbaṁ",
  "atk-s0506a1:295_5": "imaṁ janaṁ attano vacane patiṭṭhapeyya, tato brāhmaṇadhammo patiṭṭhaṁ na labheyyā”ti",
  "atk-s0506a1:295_6": "tattha bhagavato avāsāya parisakkantā nadītitthesu ṭhapitanāvāyo apanesuṁ, setusaṅkamanāni",
  "atk-s0506a1:295_7": "ca avalañje akaṁsu, tathā papāmaṇḍapādīni, ekaṁ udapānaṁ ṭhapetvā itarāni udapānāni",
  "atk-s0506a1:295_8": "tiṇādīhi pūretvā pidahiṁsu. Tena vuttaṁ udāne “atha kho thūṇeyyakā brāhmaṇagahapatikā",
  "atk-s0506a1:295_9": "udapānaṁ tiṇassa ca bhusassa ca yāva mukhato pūresuṁ ‘mā te muṇḍakā samaṇakā pānīyaṁ apaṁsū”’ti.",
  "atk-s0506a1:296_0": "Bhagavā tesaṁ taṁ vippakāraṁ ñatvā te anukampanto saddhiṁ bhikkhusaṅghena ākāsena",
  "atk-s0506a1:296_1": "nadiṁ atikkamitvā gantvā anukkamena thūṇaṁ brāhmaṇagāmaṁ patvā maggā okkamma aññatarasmiṁ",
  "atk-s0506a1:296_2": "rukkhamūle paññatte āsane nisīdi. Tena ca samayena sambahulā udakahāriniyo bhagavato",
  "atk-s0506a1:296_3": "avidūrena atikkamanti. Tasmiñca gāme “sace samaṇo gotamo idhāgamissati, na tassa",
  "atk-s0506a1:296_4": "paccuggamanādikaṁ kātabbaṁ, gehaṁ āgatassa cassa sāvakānañca bhikkhāpi na dātabbā”ti katikā katā hoti.",
  "atk-s0506a1:297_0": "Tattha aññatarassa brāhmaṇassa dāsī ghaṭena pānīyaṁ gahetvā gacchantī bhagavantaṁ",
  "atk-s0506a1:297_1": "bhikkhusaṅghaparivutaṁ nisinnaṁ disvā bhikkhū ca maggaparissamena kilante tasite",
  "atk-s0506a1:297_2": "ñatvā pasannacittā pānīyaṁ dātukāmā hutvā “yadipi me gāmavāsino ‘samaṇassa gotamassa",
  "atk-s0506a1:297_3": "na kiñci dātabbaṁ, sāmīcikammampi na kātabba’nti katikaṁ katvā ṭhitā, evaṁ santepi",
  "atk-s0506a1:297_4": "yadi ahaṁ īdise puññakkhette dakkhiṇeyye labhitvā pānīyadānamattenāpi attano patiṭṭhaṁ",
  "atk-s0506a1:297_5": "na kareyyaṁ, kadāhaṁ ito dukkhajīvitato muccissāmi, kāmaṁ me ayyako sabbepime gāmavāsino",
  "atk-s0506a1:297_6": "maṁ hanantu vā bandhantu vā, īdise puññakkhette pānīyadānaṁ dassāmi evā”ti sanniṭṭhānaṁ",
  "atk-s0506a1:297_7": "katvā aññāhi udakahārinīhi vāriyamānāpi jīvite nirapekkhā sīsato pānīyaghaṭaṁ otāretvā",
  "atk-s0506a1:297_8": "ubhohi hatthehi pariggahetvā ekamante ṭhapetvā sañjātapītisomanassā bhagavantaṁ upasaṅkamitvā",
  "atk-s0506a1:297_9": "pañcapatiṭṭhitena vanditvā pānīyena nimantesi. Bhagavā tassā cittappasādaṁ oloketvā",
  "atk-s0506a1:297_10": "taṁ anuggaṇhanto pānīyaṁ parissāvetvā hatthapāde dhovitvā pānīyaṁ pivi, ghaṭe udakaṁ",
  "atk-s0506a1:297_11": "parikkhayaṁ na gacchati. Sā taṁ disvā puna pasannacittā ekassa bhikkhussa adāsi,",
  "atk-s0506a1:297_12": "tathā aparassa aparassāti sabbesampi adāsi, udakaṁ na khīyateva. Sā haṭṭhatuṭṭhā",
  "atk-s0506a1:297_13": "yathāpuṇṇena ghaṭena gehābhimukhī agamāsi. Tassā sāmiko brāhmaṇo pānīyassa dinnabhāvaṁ",
  "atk-s0506a1:297_14": "sutvā “imāya gāmavattaṁ bhinnaṁ, ahañca gārayho kato”ti kodhena pajjalanto taṭataṭāyamāno",
  "atk-s0506a1:297_15": "taṁ bhūmiyaṁ pātetvā hatthehi ca pādehi ca pahari. Sā tena upakkamena jīvitakkhayaṁ",
  "atk-s0506a1:297_16": "patvā tāvatiṁsabhavane nibbati, vimānaṁ cassā paṭhamanāvāvimāne vuttasadisaṁ uppajji.",
  "atk-s0506a1:298_0": "Atha kho bhagavā āyasmantaṁ ānandaṁ āmantesi “iṅgha me tvaṁ, ānanda, udapānato pānīyaṁ",
  "atk-s0506a1:298_1": "āharā”ti. Thero “idāni, bhante, udapāno thūṇeyyakehi dūsito, na sakkā pānīyaṁ āharitu”nti",
  "atk-s0506a1:298_2": "āha. Bhagavā dutiyampi tatiyampi āṇāpesi. Tatiyavāre thero bhagavato pattaṁ ādāya",
  "atk-s0506a1:298_3": "udapānābhimukho agamāsi. Gacchante there udapāne udakaṁ paripuṇṇaṁ hutvā uttaritvā",
  "atk-s0506a1:298_4": "samantato sandati, sabbaṁ tiṇabhusaṁ upalavitvā sayameva apagacchati. Tena sandamānena",
  "atk-s0506a1:298_5": "salilena uparūpari vaḍḍhantena aññe jalāsaye pūretvā taṁ gāmaṁ parikkhipantena gāmappadeso",
  "atk-s0506a1:298_6": "ajjhottharīyati. Taṁ pāṭihāriyaṁ disvā brāhmaṇā acchariyabbhutacittajātā bhagavantaṁ",
  "atk-s0506a1:298_7": "khamāpesuṁ, taṅkhaṇaññeva udakogho antaradhāyi. Te bhagavato ca bhikkhusaṅghassa",
  "atk-s0506a1:298_8": "ca nivāsaṭṭhānaṁ saṁvidhāya svātanāya nimantetvā dutiyadivase mahādānaṁ sajjetvā",
  "atk-s0506a1:298_9": "buddhappamukhaṁ bhikkhusaṅghaṁ paṇītena khādanīyena bhojanīyena parivisitvā sabbe",
  "atk-s0506a1:298_10": "thūṇeyyakā brāhmaṇagahapatikā bhagavantaṁ bhuttāviṁ onītapattapāṇiṁ payirupāsantā nisīdiṁsu.",
  "atk-s0506a1:299_0": "Tena ca samayena sā devatā attano sampattiṁ paccavekkhitvā tassā kāraṇaṁ upadhārentī",
  "atk-s0506a1:299_1": "taṁ “pānīyadāna”nti ñatvā pītisomanassajātā “handāhaṁ idāneva bhagavantaṁ vandissāmi,",
  "atk-s0506a1:299_2": "sammāpaṭipannesu katānaṁ appakānampi kārānaṁ uḷāraphalatañca manussaloke pākaṭaṁ",
  "atk-s0506a1:299_3": "karissāmī”ti ussāhajātā accharāsahassaparivārā uyyānādisahitena vimānena saddhiṁyeva",
  "atk-s0506a1:299_4": "mahatiyā deviddhiyā mahantena devānubhāvena mahājanakāyassa passantasseva āgantvā",
  "atk-s0506a1:299_5": "vimānato oruyha bhagavantaṁ upasaṅkamitvā abhivādetvā añjaliṁ paggayha aṭṭhāsi. Atha",
  "atk-s0506a1:299_6": "naṁ bhagavā tassā parisāya kammaphalaṁ paccakkhato vibhāvetukāmo –",
  "atk-s0506a1:300": "63.",
  "atk-s0506a1:301": "“Suvaṇṇacchadanaṁ nāvaṁ, nāri āruyha tiṭṭhasi;",
  "atk-s0506a1:302": "Ogāhasi pokkharaṇiṁ, padmaṁ chindasi pāṇinā.",
  "atk-s0506a1:303": "64.",
  "atk-s0506a1:304": "“Kūṭāgārā nivesā te, vibhattā bhāgaso mitā;",
  "atk-s0506a1:305": "Daddallamānā ābhanti, samantā caturo disā.",
  "atk-s0506a1:306": "65.",
  "atk-s0506a1:307": "“Kena tetādiso vaṇṇo, kena te idha mijjhati;",
  "atk-s0506a1:308": "Uppajjanti ca te bhogā, ye keci manaso piyā.",
  "atk-s0506a1:309": "66.",
  "atk-s0506a1:310": "“Pucchāmi taṁ devi mahānubhāve, manussabhūtā kimakāsi puññaṁ,",
  "atk-s0506a1:311": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:312": "Catūhi gāthāhi pucchi.",
  "atk-s0506a1:313": "67.",
  "atk-s0506a1:314": "“Sā devatā attamanā, sambuddheneva pucchitā;",
  "atk-s0506a1:315": "Pañhaṁ puṭṭhā viyākāsi, yassa kammassidaṁ phala”nti. –",
  "atk-s0506a1:316": "Saṅgītikārā āhaṁsu.",
  "atk-s0506a1:317": "68.",
  "atk-s0506a1:318": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:319": "Disvāna bhikkhū tasite kilante, uṭṭhāya pātuṁ udakaṁ adāsiṁ.",
  "atk-s0506a1:320": "69.",
  "atk-s0506a1:321": "“Yo ve kilantāna pipāsitānaṁ, uṭṭhāya pātuṁ udakaṁ dadāti;",
  "atk-s0506a1:322": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a1:323": "70.",
  "atk-s0506a1:324": "“Taṁ āpagā anupariyanti sabbadā, sītodakā vālukasanthatā nadī;",
  "atk-s0506a1:325": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a1:326": "71.",
  "atk-s0506a1:327": "“Taṁbhūmibhāgehi upetarūpaṁ, vimānaseṭṭhaṁ bhusa sobhamānaṁ;",
  "atk-s0506a1:328": "Tassīdha kammassa ayaṁ vipāko, etādisaṁ puññakatā labhanti.",
  "atk-s0506a1:329": "72.",
  "atk-s0506a1:330": "“Kūṭāgārā nivesā me, vibhattā bhāgaso mitā;",
  "atk-s0506a1:331": "Daddallamānā ābhanti, samantā caturo disā.",
  "atk-s0506a1:332": "73.",
  "atk-s0506a1:333": "“Tena metādiso vaṇṇo, tena me idha mijjhati;",
  "atk-s0506a1:334": "Tappajjanti ca me bhogā, ye keci manaso piyā.",
  "atk-s0506a1:335": "74.",
  "atk-s0506a1:336": "“Akkhāmi te buddha mahānubhāva, manussabhūtā yamakāsi puññaṁ;",
  "atk-s0506a1:337": "Tenamhi evaṁ jalitānubhāvā, vaṇṇo ca me sabbadisā pabhāsati;",
  "atk-s0506a1:338": "Etassa kammassa phalaṁ mamedaṁ, atthāya buddho udakaṁ apāyī”ti. –",
  "atk-s0506a1:339": "Vissajjanagāthāyo.",
  "atk-s0506a1:340_0": "63. Tattha kiñcāpi sā devatā yadā bhagavā pucchi, tadā taṁ nāvaṁ āruyha na ṭhitā,",
  "atk-s0506a1:340_1": "na pokkharaṇiṁ ogāhati, nāpi padumaṁ chindati, kammānubhāvacoditā pana abhiṇhaṁ jalavihārapasutā",
  "atk-s0506a1:340_2": "tathā karotīti taṁ kiriyāvicchedaṁ dassanavasenevaṁ vuttaṁ. Ayañca attho na kevalamidheva,",
  "atk-s0506a1:340_3": "atha kho heṭṭhimesupi evameva daṭṭhabbo.",
  "atk-s0506a1:341_0": "72.Kūṭāgārāti suvaṇṇamayakaṇṇikābaddhagehavanto. Nivesāti nivesanāni, kaccharānīti",
  "atk-s0506a1:341_1": "attho. Tenāha “vibhattā bhāgaso mitā”ti. Tāni hi catusālabhūtāni aññamaññassa paṭibimbabhūtāni",
  "atk-s0506a1:341_2": "viya paṭivibhattarūpāni samappamāṇatāya bhāgaso mitāni viya honti. Daddallamānāti",
  "atk-s0506a1:341_3": "ativiya vijjotamānā. Ābhantīti maṇiratanakanakaraṁsijālehi obhāsenti.",
  "atk-s0506a1:342_0": "74.Mamāti idaṁ pubbāparāpekkhaṁ, mama kammassa mama atthāyāti ayañhettha yojanā.",
  "atk-s0506a1:342_1": "Udakaṁ apāyīti yadetaṁ udakadānaṁ vuttaṁ, etassa puññakammassa idaṁ phalaṁ yāyaṁ",
  "atk-s0506a1:342_2": "dibbasampatti, yasmā mamatthāya sadevake loke aggadakkhiṇeyyo buddho bhagavā mayā",
  "atk-s0506a1:342_3": "dinnaṁ udakaṁ apāyīti. Sesaṁ vuttanayameva.",
  "atk-s0506a1:343_0": "Evaṁ pasannamānasāya devatāya bhagavā sāmukkaṁsikaṁ dhammadesanaṁ karonto saccāni",
  "atk-s0506a1:343_1": "pakāsesi. Sā desanāpariyosāne sotāpattiphale patiṭṭhahi, sampattaparisāyapi dhammadesanā sātthikā ahosi.",
  "atk-s0506a1:344": "Tatiyanāvāvimānavaṇṇanā niṭṭhitā.",
  "atk-s0506a1:345": "9. Dīpavimānavaṇṇanā",
  "atk-s0506a1:346_0": "Abhikkantenavaṇṇenāti dīpavimānaṁ. Tassa kā uppatti? Bhagavati sāvatthiyaṁ viharante",
  "atk-s0506a1:346_1": "uposathadivase sambahulā upāsakā uposathikā hutvā purebhattaṁ yathāvibhavaṁ dānaṁ",
  "atk-s0506a1:346_2": "datvā kālasseva bhuñjitvā suddhavatthanivatthā suddhuttarāsaṅgā gandhamālādihatthā",
  "atk-s0506a1:346_3": "pacchābhattaṁ vihāraṁ gantvā manobhāvanīye bhikkhū payirupāsitvā sāyanhe dhammaṁ",
  "atk-s0506a1:346_4": "suṇanti. Vihāreyeva vasitukāmānaṁ tesaṁ dhammaṁ suṇantānaṁyeva sūriyo atthaṅgato,",
  "atk-s0506a1:346_5": "andhakāro jāto. Tatthekā aññatarā itthī “idāni dīpālokaṁ kātuṁ yutta”nti cintetvā",
  "atk-s0506a1:346_6": "attano gehato padīpeyyaṁ āharāpetvā padīpaṁ ujjāletvā dhammāsanassa purato ṭhapetvā",
  "atk-s0506a1:346_7": "dhammaṁ suṇi. Sā tena padīpadānena attamanā pītisomanassajātā hutvā vanditvā attano",
  "atk-s0506a1:346_8": "gehaṁ gatā. Sā aparabhāge kālaṁ katvā tāvatiṁsabhavane jotirasavimāne nibbatti. Sarīrasobhā",
  "atk-s0506a1:346_9": "panassā ativiya pabhassarā aññe deve abhibhavitvā dasa disā obhāsayamānā tiṭṭhati.",
  "atk-s0506a1:346_10": "Athekadivasaṁ āyasmā mahāmoggallāno devacārikaṁ carantoti sabbaṁ heṭṭhā āgatanayeneva",
  "atk-s0506a1:346_11": "veditabbaṁ. Idha pana –",
  "atk-s0506a1:347": "75.",
  "atk-s0506a1:348": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:349": "Obhāsentī disā sabbā, osadhī viya tārakā.",
  "atk-s0506a1:350": "76.",
  "atk-s0506a1:351": "“Kena tetādiso vaṇṇo, kena te idha mijjhati;",
  "atk-s0506a1:352": "Uppajjanti ca te bhogā, ye keci manaso piyā.",
  "atk-s0506a1:353": "77.",
  "atk-s0506a1:354": "“Kena tvaṁ vimalobhāsā, atirocasi devatā;",
  "atk-s0506a1:355": "Kena te sabbagattehi, sabbā obhāsate disā.",
  "atk-s0506a1:356": "78.",
  "atk-s0506a1:357": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:358": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:359": "Catūhi gāthāhi pucchi.",
  "atk-s0506a1:360": "79.",
  "atk-s0506a1:361": "“Sā devatā attamanā, moggallānena pucchitā;",
  "atk-s0506a1:362": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:363": "80.",
  "atk-s0506a1:364": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:365": "Tamandhakāramhi timīsikāyaṁ, padīpakālamhi adāsi dīpaṁ.",
  "atk-s0506a1:366": "81.",
  "atk-s0506a1:367": "“Yo andhakāramhi timīsikāyaṁ, padīpakālamhi dadāti dīpaṁ;",
  "atk-s0506a1:368": "Uppajjati jotirasaṁ vimānaṁ, pahūtamalyaṁ bahupuṇḍarīkaṁ.",
  "atk-s0506a1:369": "82.",
  "atk-s0506a1:370": "“Tena metādiso vaṇṇo, tena me idha mijjhati;",
  "atk-s0506a1:371": "Uppajjanti ca me bhogā, ye keci manaso piyā.",
  "atk-s0506a1:372": "83.",
  "atk-s0506a1:373": "“Tenāhaṁ vimalobhāsā, atirocāmi devatā;",
  "atk-s0506a1:374": "Tena me sabbagattehi, sabbā obhāsate disā.",
  "atk-s0506a1:375": "84.",
  "atk-s0506a1:376": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:377": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:378": "Vissajjesi.",
  "atk-s0506a1:379_0": "75. Tattha abhikkantena vaṇṇenāti ettha abhikkanta-saddo “abhikkantā, bhante, ratti,",
  "atk-s0506a1:379_1": "nikkhanto paṭhamo yāmo”tiādīsu khaye āgato. “Ayaṁ imesaṁ catunnaṁ puggalānaṁ abhikkantataro",
  "atk-s0506a1:379_2": "ca paṇītataro cā”tiādīsu sundare. “Abhikkantaṁ, bhante, abhikkantaṁ, bhante”tiādīsu",
  "atk-s0506a1:379_3": "abbhanumodane. “Abhikkantena vaṇṇena, sabbā obhāsayaṁ disā”tiādīsu abhirūpe. Idhāpi",
  "atk-s0506a1:379_4": "abhirūpe eva daṭṭhabbo. Tasmā abhikkantenāti atikantena atimanāpena, abhirūpenāti",
  "atk-s0506a1:379_5": "attho. Vaṇṇenāti chavivaṇṇena. Obhāsentī disā sabbāti sabbāpi dasa disā jotentī ekālokaṁ",
  "atk-s0506a1:379_6": "karontī. Kiṁ viyāti āha “osadhī viya tārakā”ti. Ussannā pabhā etāya dhīyati, osadhīnaṁ",
  "atk-s0506a1:379_7": "vā anubalappadāyikāti katvā “osadhī”ti laddhanāmā tārakā yathā samantato ālokaṁ kurumānā",
  "atk-s0506a1:379_8": "tiṭṭhati, evameva tvaṁ sabbā disā obhāsayantī tiṭṭhasīti.",
  "atk-s0506a1:380_0": "77.Sabbagattehīti sabbehi sarīrāvayavehi, sakalehi aṅgapaccaṅgehi obhāsatīti adhippāyo,",
  "atk-s0506a1:380_1": "hetumhi cetaṁ karaṇavacanaṁ. Sabbā obhāsate disāti sabbāpi dasadisā vijjotati. “Obhāsare”tipi",
  "atk-s0506a1:380_2": "paṭhanti, tesaṁ sabbā disāti bahuvacanameva daṭṭhabbaṁ.",
  "atk-s0506a1:381_0": "81.Padīpakālamhīti padīpakaraṇakāle, padīpujjalanayogge andhakāreti attho. Tenāha",
  "atk-s0506a1:381_1": "“yo andhakāramhi timīsikāya”nti, bahale mahandhakāreti attho. Dadāti dīpanti padīpaṁ",
  "atk-s0506a1:381_2": "ujjālento vā anujjālento vā padīpadānaṁ dadāti, padīpopakaraṇāni dakkhiṇeyye uddissa",
  "atk-s0506a1:381_3": "pariccajati. Upapajjati jotirasaṁ vimānanti paṭisandhiggahaṇavasena jotirasaṁ vimānaṁ",
  "atk-s0506a1:381_4": "upagacchatīti. Sesaṁ vuttanayameva.",
  "atk-s0506a1:382_0": "Atha yathāpucchite atthe devatāya kathite thero tameva kathaṁ aṭṭhuppattiṁ katvā",
  "atk-s0506a1:382_1": "dānādikathāya tassā kallacittādibhāvaṁ ñatvā saccāni pakāsesi, saccapariyosāne saparivārā",
  "atk-s0506a1:382_2": "sā devatā sotāpattiphale patiṭṭhahi. Thero tato āgantvā taṁ pavattiṁ bhagavato ārocesi,",
  "atk-s0506a1:382_3": "bhagavā tasmiṁ vatthusmiṁ sampattaparisāya vitthārena dhammaṁ desesi. Sā desanā mahājanassa",
  "atk-s0506a1:382_4": "sātthikā jātā, mahājano visesato dīpadāne sakkaccakārī ahosīti.",
  "atk-s0506a1:383": "Dīpavimānavaṇṇanā niṭṭhitā.",
  "atk-s0506a1:384": "10. Tiladakkhiṇavimānavaṇṇanā",
  "atk-s0506a1:385_0": "Abhikkantena vaṇṇenāti tiladakkhiṇavimānaṁ. Tassa kā uppatti? Bhagavā sāvatthiyaṁ",
  "atk-s0506a1:385_1": "viharati jetavane anāthapiṇḍikassa ārāme. Tena ca samayena rājagahe aññatarā itthī",
  "atk-s0506a1:385_2": "gabbhinī tile dhovitvā ātape sukkhāpeti telaṁ kātukāmā. Sā ca parikkhīṇāyukā taṁ",
  "atk-s0506a1:385_3": "divasameva cavanadhammā, nirayasaṁvattanikaṁ cassā kammaṁ okāsaṁ katvā ṭhitaṁ. Atha",
  "atk-s0506a1:385_4": "naṁ bhagavā paccūsavelāyaṁ lokaṁ volokento dibbacakkhunā disvā cintesi “ayaṁ itthī",
  "atk-s0506a1:385_5": "ajja kālaṁ katvā niraye nibbattissati, yaṁnūnāhaṁ tilabhikkhāpaṭiggahaṇena taṁ saggūpagaṁ",
  "atk-s0506a1:385_6": "kareyya”nti. So sāvatthito taṅkhaṇeneva rājagahaṁ gantvā pubbaṇhasamayaṁ nivāsetvā",
  "atk-s0506a1:385_7": "pattacīvaramādāya rājagahe piṇḍāya caranto anupubbena tassā gehadvāraṁ pāpuṇi. Sā",
  "atk-s0506a1:385_8": "itthī bhagavantaṁ passitvā sañjātapītisomanassā sahasā uṭṭhahitvā katañjalī aññaṁ",
  "atk-s0506a1:385_9": "dātabbayuttakaṁ apassantī hatthapāde dhovitvā tile rāsiṁ katvā ubhohi hatthehi pariggahetvā",
  "atk-s0506a1:385_10": "añjalipūraṁ tilaṁ bhagavato patte ākiritvā bhagavantaṁ vandi. Taṁ bhagavā anukampamāno",
  "atk-s0506a1:385_11": "“sukhinī hohī”ti vatvā pakkāmi. Sā tassā rattiyā paccūsasamaye kālaṁ katvā tāvatiṁsabhavane",
  "atk-s0506a1:385_12": "dvādasayojanike kanakavimāne suttapabuddhā viya nibbatti.",
  "atk-s0506a1:386": "Athāyasmā mahāmoggallāno devacārikaṁ caranto taṁ accharāsahassaparivutaṁ mahatiyā deviddhiyā virocamānamupagantvā –",
  "atk-s0506a1:387": "85.",
  "atk-s0506a1:388": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:389": "Obhāsentī disā sabbā, osadhī viya tārakā.",
  "atk-s0506a1:390": "86.",
  "atk-s0506a1:391": "“Kena tetādiso vaṇṇo, kena te idha mijjhati;",
  "atk-s0506a1:392": "Uppajjanti ca te bhogā, ye keci manaso piyā.",
  "atk-s0506a1:393": "87.",
  "atk-s0506a1:394": "“Pucchāmi taṁ devi mahānubhāve,",
  "atk-s0506a1:395": "Manussabhūtā kimakāsi puññaṁ;",
  "atk-s0506a1:396": "Kenāsi evaṁ jalitānubhāvā,",
  "atk-s0506a1:397": "Vaṇṇo ca te sabbadisā pabhāsatī”ti. – pucchi;",
  "atk-s0506a1:398": "88.",
  "atk-s0506a1:399": "“Sā devatā attamanā, moggallānena pucchitā;",
  "atk-s0506a1:400": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:401": "89.",
  "atk-s0506a1:402": "“Ahaṁ manussesu manussabhūtā, purimāya jātiyā manussaloke.",
  "atk-s0506a1:403": "90.",
  "atk-s0506a1:404": "“Addasaṁ virajaṁ buddhaṁ, vippasannamanāvilaṁ;",
  "atk-s0506a1:405": "Āsajja dānaṁ adāsiṁ, akāmā tiladakkhiṇaṁ;",
  "atk-s0506a1:406": "Dakkhiṇeyyassa buddhassa, pasannā sehi pāṇibhi.",
  "atk-s0506a1:407": "91.",
  "atk-s0506a1:408": "“Tena metādiso vaṇṇo, tena me idha mijjhati;",
  "atk-s0506a1:409": "Uppajjanti ca me bhogā, ye keci manaso piyā.",
  "atk-s0506a1:410": "92.",
  "atk-s0506a1:411": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:412": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:413": "Sā vissajjesi.",
  "atk-s0506a1:414_0": "90. Tattha āsajjāti ayaṁ āsajja-saddo “āsajja naṁ tathāgata”ntiādīsu ghaṭṭena āgato.",
  "atk-s0506a1:414_1": "“Āsajja dānaṁ detī”tiādīsu samāgame. Idhāpi samāgameyeva daṭṭhabbo. Tasmā āsajjāti",
  "atk-s0506a1:414_2": "samāgantvā, samavāyena sampatvāti attho. Tenāha “akāmā”ti. Sā hi deyyadhammasaṁvidhānapubbakaṁ",
  "atk-s0506a1:414_3": "purimasiddhaṁ dānasaṅkappaṁ vinā sahasā sampatte bhagavati pavattitaṁ tiladānaṁ sandhāyāha",
  "atk-s0506a1:414_4": "“āsajja dānaṁ adāsiṁ, akāmā tiladakkhiṇa”nti. Sesaṁ vuttanayameva.",
  "atk-s0506a1:415": "Tiladakkhiṇavimānavaṇṇanā niṭṭhitā.",
  "atk-s0506a1:416": "11. Paṭhamapatibbatāvimānavaṇṇanā",
  "atk-s0506a1:417_0": "Koñcā mayūrā diviyā ca haṁsāti patibbatāvimānaṁ. Tassa kā uppatti? Bhagavā sāvatthiyaṁ",
  "atk-s0506a1:417_1": "viharati jetavane anāthapiṇḍikassa ārāme. Tattha aññatarā itthī patibbatā ahosi bhattu",
  "atk-s0506a1:417_2": "anukūlavattinī khamā padakkhiṇaggāhinī, na kuddhāpi paṭippharati, apharusavācā saccavādinī",
  "atk-s0506a1:417_3": "saddhā pasannā yathāvibhavaṁ dānāni ca adāsi. Sā kenacideva rogena phuṭṭhā kālaṁ",
  "atk-s0506a1:417_4": "katvā tāvatiṁsabhavane nibbatti. Athāyasmā mahāmoggallāno purimanayeneva devacārikaṁ",
  "atk-s0506a1:417_5": "caranto taṁ devadhītaraṁ mahatiṁ sampattiṁ anubhavantiṁ disvā tassā samīpamupagato.",
  "atk-s0506a1:417_6": "Sā accharāsahassaparivutā saṭṭhisakaṭabhārālaṅkārapaṭimaṇḍitattabhāvā therassa pādesu",
  "atk-s0506a1:417_7": "sirasā vanditvā ekamantaṁ aṭṭhāsi. Theropi tāya katapuññakammaṁ pucchanto –",
  "atk-s0506a1:418": "93.",
  "atk-s0506a1:419": "“Koñcā mayūrā diviyā ca haṁsā, vaggussarā kokilā sampatanti;",
  "atk-s0506a1:420": "Pupphābhikiṇṇaṁ rammamidaṁ vimānaṁ, anekacittaṁ naranārisevitaṁ.",
  "atk-s0506a1:421": "94.",
  "atk-s0506a1:422": "“Tatthacchasi devi mahānubhāve, iddhī vikubbanti anekarūpā;",
  "atk-s0506a1:423": "Imā ca te accharāyo samantato, naccanti gāyanti pamodayanti ca.",
  "atk-s0506a1:424": "95.",
  "atk-s0506a1:425": "“Deviddhipattāsi mahānubhāve,",
  "atk-s0506a1:426": "Manussabhūtā kimakāsi puññaṁ;",
  "atk-s0506a1:427": "Kenāsi evaṁ jalitānubhāvā,",
  "atk-s0506a1:428": "Vaṇṇo ca te sabbadisā pabhāsatī”ti. – āha;",
  "atk-s0506a1:429": "96.",
  "atk-s0506a1:430": "“Sā devatā attamanā, moggallānena pucchitā;",
  "atk-s0506a1:431": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:432": "97.",
  "atk-s0506a1:433": "“Ahaṁ manussesu manussabhūtā, patibbatānaññamanā ahosiṁ;",
  "atk-s0506a1:434": "Mātāva puttaṁ anurakkhamānā, kuddhāpihaṁ nappharusaṁ avocaṁ.",
  "atk-s0506a1:435": "98.",
  "atk-s0506a1:436": "“Sacce ṭhitā mosavajjaṁ pahāya, dāne ratā saṅgahitattabhāvā;",
  "atk-s0506a1:437": "Annañca pānañca pasannacittā, sakkacca dānaṁ vipulaṁ adāsiṁ.",
  "atk-s0506a1:438": "99.",
  "atk-s0506a1:439": "“Tena metādiso vaṇṇo, tena me idha mijjhati;",
  "atk-s0506a1:440": "Uppajjanti ca me bhogā, ye keci manaso piyā.",
  "atk-s0506a1:441": "100.",
  "atk-s0506a1:442": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:443": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:444": "Sā devatā vissajjesi.",
  "atk-s0506a1:445_0": "93. Tattha koñcāti koñcasakuṇā, ye “sārasā”tipi vuccanti. Mayūrāti morā. Diviyāti",
  "atk-s0506a1:445_1": "dibbānubhāvā. Idañhi padaṁ “diviyā koñcā, diviyā mayūrā”tiādinā catūhipi padehi yojetabbaṁ.",
  "atk-s0506a1:445_2": "Haṁsāti suvaṇṇahaṁsādihaṁsā. Vaggussarāti madhurassarā. Kokilāti kāḷakokilā ceva",
  "atk-s0506a1:445_3": "sukkakokilā ca. Sampatantīti devatāya abhiramaṇatthaṁ kīḷantā laḷantā samantato patanti",
  "atk-s0506a1:445_4": "vicaranti. Koñcādirūpena hi devatāya ratijananatthaṁ parivārabhūtā devatā kīḷantā",
  "atk-s0506a1:445_5": "laḷantā “koñcā”tiādinā vuttā. Pupphābhikiṇṇanti ganthitāganthitehi nānāvidharatanakusumehi",
  "atk-s0506a1:445_6": "okiṇṇaṁ. Rammanti ramaṇīyaṁ, manoramanti attho. Anekacittanti anekehi uyyānakapparukkhapokkharaṇiādīhi",
  "atk-s0506a1:445_7": "vimānesu ca anekehi bhittivisesādīhi cittaṁ. Naranārisevitanti parivārabhūtehi devaputtehi",
  "atk-s0506a1:445_8": "devadhītāhi ca upasevitaṁ.",
  "atk-s0506a1:446": "94.Iddhī vikubbanti anekarūpāti nānārūpānaṁ vidaṁsanena anekarūpā kammānubhāvasiddhā iddhī vikubbantī vikubbaniddhiyo valañjentī acchasīti yojanā.",
  "atk-s0506a1:447_0": "97.Anaññamanāti patibbatā, patito aññasmiṁ mano etissāti aññamanā, na aññamanāti",
  "atk-s0506a1:447_1": "anaññamanā, mayhaṁ sāmikato aññasmiṁ purise pāpakaṁ cittaṁ na uppādesinti attho.",
  "atk-s0506a1:447_2": "Mātāva puttaṁ anurakkhamānāti yathā mātā puttaṁ, evaṁ mayhaṁ sāmikaṁ, sabbepi vā",
  "atk-s0506a1:447_3": "satte hitesitāya ahitāpanayanakāmatāya ca anuddayamānā. Kuddhāpihaṁ nappharusaṁ avocanti",
  "atk-s0506a1:447_4": "parena kataṁ aphāsukaṁ paṭicca kuddhāpi samānā ahaṁ pharusavacanaṁ na kathesiṁ, aññadatthu",
  "atk-s0506a1:447_5": "piyavacanameva abhāsinti adhippāyo.",
  "atk-s0506a1:448_0": "98.Sacce ṭhitāti sacce patiṭṭhitā. Yasmā musāvādā veramaṇiyā sacce patiṭṭhitā nāma",
  "atk-s0506a1:448_1": "hoti, na kadāci saccavacanamattenāti āha – mosavajjaṁ pahāyāti musāvādaṁ pahāya.",
  "atk-s0506a1:448_2": "Dāne ratāti dāne abhiratā, yuttappayuttāti attho. Saṅgahitattabhāvāti saṅgahavatthūhi",
  "atk-s0506a1:448_3": "attānaṁ viya sabhāveneva paresaṁ saṅgaṇhanasīlā annañca pānañca kammaphalasaddhāya",
  "atk-s0506a1:448_4": "pasannacittā sakkaccaṁ cittīkārena adāsiṁ, aññañca vatthādidānaṁ vipulaṁ uḷāraṁ adāsinti",
  "atk-s0506a1:448_5": "yojanā. Sesaṁ vuttanayameva.",
  "atk-s0506a1:449": "Patibbatāvimānavaṇṇanā niṭṭhitā.",
  "atk-s0506a1:450": "12. Dutiyapatibbatāvimānavaṇṇanā",
  "atk-s0506a1:451_0": "Veḷuriyathambhanti dutiyapatibbatāvimānaṁ. Tassa kā uppatti? Sāvatthiyaṁ kira aññatarā",
  "atk-s0506a1:451_1": "upāsikā patibbatā hutvā saddhā pasannā pañca sīlāni suvisuddhāni katvā rakkhi, yathāvibhavañca",
  "atk-s0506a1:451_2": "dānāni adāsi, sā kālaṁ katvā tāvatiṁsabhavane uppajji. Sesaṁ heṭṭhā vuttanayameva.",
  "atk-s0506a1:452": "101.",
  "atk-s0506a1:453": "“Veḷuriyathambhaṁ ruciraṁ pabhassaraṁ, vimānamāruyha anekacittaṁ;",
  "atk-s0506a1:454": "Tatthacchasi devi mahānubhāve, uccāvacā iddhi vikubbamānā;",
  "atk-s0506a1:455": "Imā ca te accharāyo samantato, naccanti gāyanti pamodayanti ca.",
  "atk-s0506a1:456": "102.",
  "atk-s0506a1:457": "“Deviddhipattāsi mahānubhāve,",
  "atk-s0506a1:458": "Manussabhūtā kimakāsi puññaṁ;",
  "atk-s0506a1:459": "Kenāsi evaṁ jalitānubhāvā,",
  "atk-s0506a1:460": "Vaṇṇo ca te sabbadisā pabhāsatī”ti. – pucchi;",
  "atk-s0506a1:461": "103.",
  "atk-s0506a1:462": "“Sā devatā attamanā, moggallānena pucchitā;",
  "atk-s0506a1:463": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:464": "104.",
  "atk-s0506a1:465": "“Ahaṁ manussesu manussabhūtā, upāsikā cakkhumato ahosiṁ;",
  "atk-s0506a1:466": "Pāṇātipātā viratā ahosiṁ, loke adinnaṁ parivajjayissaṁ.",
  "atk-s0506a1:467": "105.",
  "atk-s0506a1:468": "“Amajjapā no ca musā abhāṇiṁ, sakena sāminā ahosiṁ tuṭṭhā;",
  "atk-s0506a1:469": "Annañca pānañca pasannacittā, sakkacca dānaṁ vipulaṁ adāsiṁ.",
  "atk-s0506a1:470": "106.",
  "atk-s0506a1:471": "“Tena metādiso vaṇṇo, tena me idha mijjhati;",
  "atk-s0506a1:472": "Uppajjanti ca me bhogā, ye keci manaso piyā.",
  "atk-s0506a1:473": "107.",
  "atk-s0506a1:474": "“Akkhāmi te bhikkhu mahānubhāva,",
  "atk-s0506a1:475": "Manussabhūtā yamakāsi puññaṁ;",
  "atk-s0506a1:476": "Tenamhi evaṁ jalitānubhāvā,",
  "atk-s0506a1:477": "Vaṇṇo ca me sabbadisā pabhāsatī”ti. – vissajjesi;",
  "atk-s0506a1:478": "101. Tattha veḷuriyathambhanti veḷuriyamaṇimayathambhaṁ. Ruciranti ramaṇīyaṁ. Pabhassaranti ativiya bhāsuraṁ. Uccāvacāti uccā ca avacā ca, vividhāti attho.",
  "atk-s0506a1:479": "104-5.Upāsikāti saraṇagamanena upāsikālakkhaṇe ṭhitā. Vuttañhi –",
  "atk-s0506a1:480": "“Yato kho, mahānāma, ariyasāvako buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti, ettāvatā kho, mahānāma, ariyasāvako upāsako hotī”ti.",
  "atk-s0506a1:481_0": "Cakkhumatoti pañcahi cakkhūhi cakkhumato buddhassa bhagavato. Evaṁ upāsikābhāvakittanena",
  "atk-s0506a1:481_1": "āsayasuddhiṁ dassetvā payogasuddhiṁ dassetuṁ “pāṇātipātā viratā”tiādi vuttaṁ. Tattha",
  "atk-s0506a1:481_2": "sakena sāminā ahosiṁ tuṭṭhāti micchācārāveramaṇimāha. Sesaṁ heṭṭhā vuttasadisameva.",
  "atk-s0506a1:482": "Dutiyapatibbatāvimānavaṇṇanā niṭṭhitā.",
  "atk-s0506a1:483": "13. Paṭhamasuṇisāvimānavaṇṇanā",
  "atk-s0506a1:484_0": "Abhikkantena vaṇṇenāti suṇisāvimānaṁ. Tassa kā uppatti? Sāvatthiyaṁ aññatarasmiṁ",
  "atk-s0506a1:484_1": "gehe ekā kulasuṇhā gehaṁ piṇḍāya paviṭṭhaṁ khīṇāsavattheraṁ disvā sañjātapītisomanassā",
  "atk-s0506a1:484_2": "“idaṁ mayhaṁ uttamaṁ puññakkhettaṁ upaṭṭhita”nti attanā laddhaṁ pūvabhāgaṁ ādāya",
  "atk-s0506a1:484_3": "ādarena therassa upanesi, thero taṁ paṭiggahetvā anumodanaṁ katvā gato. Sā aparabhāge",
  "atk-s0506a1:484_4": "kālaṁ katvā tāvatiṁsabhavane uppajji. Sesaṁ sabbaṁ heṭṭhā vuttasadisameva. Tena vuttaṁ –",
  "atk-s0506a1:485": "108.",
  "atk-s0506a1:486": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:487": "Obhāsentī disā sabbā, osadhī viya tārakā.",
  "atk-s0506a1:488": "109.",
  "atk-s0506a1:489": "“Kena tetādiso vaṇṇo, kena te idha mijjhati;",
  "atk-s0506a1:490": "Uppajjanti ca te bhogā, ye keci manaso piyā.",
  "atk-s0506a1:491": "110.",
  "atk-s0506a1:492": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:493": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:494": "111.",
  "atk-s0506a1:495": "“Sā devatā attamanā, moggallānena pucchitā;",
  "atk-s0506a1:496": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:497": "112.",
  "atk-s0506a1:498": "“Ahaṁ manussesu manussabhūtā, suṇisā ahosiṁ sasurassa gehe.",
  "atk-s0506a1:499": "113.",
  "atk-s0506a1:500": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:501": "Tassa adāsahaṁ pūvaṁ, pasannā sehi pāṇibhi;",
  "atk-s0506a1:502": "Bhāgaḍḍhabhāgaṁ datvāna, modāmi nandane vane.",
  "atk-s0506a1:503": "114.",
  "atk-s0506a1:504": "“Tena metādiso vaṇṇo, tena me idha mijjhati;",
  "atk-s0506a1:505": "Uppajjanti ca me bhogā, ye keci manaso piyā.",
  "atk-s0506a1:506": "115.",
  "atk-s0506a1:507": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:508": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:509": "112. Tattha suṇisāti puttassa bhariyā. Itthiyā hi sāmikassa pitā “sasuro”ti vuccati, tassa ca sā “suṇisā”ti. Taṁ sandhāya “suṇisā ahosiṁ sasurassa gehe”ti.",
  "atk-s0506a1:510": "113.Bhāgaḍḍhabhāganti attanā laddhapaṭivīsato upaḍḍhabhāgaṁ. Modāmi nandane vaneti therena nandanavane diṭṭhatāya āha. Sesaṁ vuttanayameva.",
  "atk-s0506a1:511": "Suṇisāvimānavaṇṇanā niṭṭhitā.",
  "atk-s0506a1:512": "14. Dutiyasuṇisāvimānavaṇṇanā",
  "atk-s0506a1:513": "Abhikkantenavaṇṇenāti dutiyasuṇisāvimānaṁ. Ettha pana apubbaṁ natthi, aṭṭhuppattiyaṁ kummāsadānameva viseso. Tena vuttaṁ –",
  "atk-s0506a1:514": "116.",
  "atk-s0506a1:515": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:516": "Obhāsentī disā sabbā, osadhī viya tārakā.",
  "atk-s0506a1:517": "117.",
  "atk-s0506a1:518": "“Kena tetādiso vaṇṇo, kena te idha mijjhati;",
  "atk-s0506a1:519": "Uppajjanti ca te bhogā, ye keci manaso piyā.",
  "atk-s0506a1:520": "118.",
  "atk-s0506a1:521": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:522": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:523": "119.",
  "atk-s0506a1:524": "“Sā devatā attamanā, moggallānena pucchitā;",
  "atk-s0506a1:525": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:526": "120.",
  "atk-s0506a1:527": "“Ahaṁ manussesu manussabhūtā, suṇisā ahosiṁ sasurassa gehe.",
  "atk-s0506a1:528": "121.",
  "atk-s0506a1:529": "“Addasaṁ virajaṁ bhikkhuṁ, vippasannamanāvilaṁ;",
  "atk-s0506a1:530": "Tassa adāsahaṁ bhāgaṁ, pasannā sehi pāṇibhi;",
  "atk-s0506a1:531": "Kummāsapiṇḍaṁ datvāna, modāmi nandane vane.",
  "atk-s0506a1:532": "122.",
  "atk-s0506a1:533": "“Tena metādiso vaṇṇo, tena me idha mijjhati;",
  "atk-s0506a1:534": "Uppajjanti ca me bhogā, ye keci manaso piyā.",
  "atk-s0506a1:535": "123.",
  "atk-s0506a1:536": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:537": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:538": "121. Tattha bhāganti kummāsakoṭṭhāsaṁ. Tenāha “kummāsapiṇḍaṁ datvānā”ti. Kummāsoti ca yavakummāso vutto. Sesaṁ vuttanayameva.",
  "atk-s0506a1:539": "Dutiyasuṇisāvimānavaṇṇanā niṭṭhitā.",
  "atk-s0506a1:540": "15. Uttarāvimānavaṇṇanā",
  "atk-s0506a1:541_0": "Abhikkantena vaṇṇenāti uttarāvimānaṁ. Tassa kā uppatti? Bhagavā rājagahe viharati",
  "atk-s0506a1:541_1": "veḷuvane kalandakanivāpe. Tena ca samayena puṇṇo nāma duggatapuriso rājagahaseṭṭhiṁ",
  "atk-s0506a1:541_2": "upanissāya jīvati, tassa bhariyā uttarā, uttarā ca nāma dhītāti dve eva gehamānusakā.",
  "atk-s0506a1:541_3": "Athekadivasaṁ rājagahe “mahājanena sattāhaṁ nakkhattaṁ kīḷitabba”nti ghosanaṁ kariṁsu.",
  "atk-s0506a1:541_4": "Taṁ sutvā seṭṭhi pātova āgataṁ puṇṇaṁ “tāta, amhākaṁ parijano nakkhattaṁ kīḷitukāmo,",
  "atk-s0506a1:541_5": "tvaṁ kiṁ nakkhattaṁ kīḷissasi, udāhu bhatiṁ karissasī”ti āha. “Sāmi, nakkhattaṁ nāma",
  "atk-s0506a1:541_6": "sadhanānaṁ hoti, mama pana gehe svātanāya yāgutaṇḍulānipi natthi, kiṁ me nakkhattena?",
  "atk-s0506a1:541_7": "Goṇe labhanto kasituṁ gamissāmī’ti. “Tena hi goṇe gaṇhassū”ti. So balavagoṇe ca bhaddanaṅgalañca",
  "atk-s0506a1:541_8": "gahetvā “bhadde, nāgarā nakkhattaṁ kīḷanti, ahaṁ daliddatāya bhatiṁ kātuṁ gamissāmi,",
  "atk-s0506a1:541_9": "mayhampi tāva ajja diguṇaṁ nivāpaṁ pacitvā bhattaṁ āhareyyāsī”ti bhariyaṁ vatvā khettaṁ agamāsi.",
  "atk-s0506a1:542_0": "Sāriputtattheropi sattāhaṁ nirodhasamāpanno tato vuṭṭhāya “kassa nu kho ajja mayā",
  "atk-s0506a1:542_1": "saṅgahaṁ kātuṁ vaṭṭatī”ti olokento puṇṇaṁ attano ñāṇajālassa anto paviṭṭhaṁ disvā",
  "atk-s0506a1:542_2": "“saddho nu kho esa, sakkhissati vā me saṅgahaṁ kātu”nti olokento tassa saddhabhāvañca",
  "atk-s0506a1:542_3": "saṅgahaṁ kātuṁ samatthabhāvañca tappaccayā ca tassa mahāsampattipaṭilābhaṁ ñatvā",
  "atk-s0506a1:542_4": "pattacīvaraṁ ādāya tassa kasanaṭṭhānaṁ gantvā āvāṭatīre ekaṁ gumbaṁ olokento aṭṭhāsi.",
  "atk-s0506a1:542_5": "Puṇṇo theraṁ disvāva kasiṁ ṭhapetvā pañcapatiṭṭhitena theraṁ vanditvā “dantakaṭṭhena",
  "atk-s0506a1:542_6": "attho bhavissatī”ti dantakaṭṭhaṁ kappiyaṁ katvā adāsi. Athassa thero pattañca parissāvanañca",
  "atk-s0506a1:542_7": "nīharitvā adāsi. So “pānīyena attho bhavissatī”ti taṁ ādāya pānīyaṁ parissāvetvā adāsi.",
  "atk-s0506a1:543_0": "Thero cintesi “ayaṁ paresaṁ pacchimagehe vasati, sacassa gehadvāraṁ gamissāmi, imassa",
  "atk-s0506a1:543_1": "bhariyā maṁ daṭṭhuṁ na sakkhissati, yāvassa bhariyā bhattaṁ ādāya maggaṁ paṭipajjati,",
  "atk-s0506a1:543_2": "tāva idheva bhavissāmī”ti. So tattheva thokaṁ vītināmetvā tassā maggāruḷhabhāvaṁ",
  "atk-s0506a1:543_3": "ñatvā antonagarābhimukho pāyāsi. Sā antarāmagge theraṁ disvā cintesi “appekadāhaṁ",
  "atk-s0506a1:543_4": "deyyadhamme sati ayyaṁ na passāmi, appekadā me ayyaṁ passantiyā deyyadhammo na hoti,",
  "atk-s0506a1:543_5": "ajja pana me ayyo ca diṭṭho, deyyadhammo cāyaṁ atthi, karissati nu kho me saṅgaha”nti.",
  "atk-s0506a1:543_6": "Sā bhattabhājanaṁ otāretvā theraṁ pañcapatiṭṭhitena vanditvā “bhante, idaṁ lūkhaṁ",
  "atk-s0506a1:543_7": "vā paṇītaṁ vāti acintetvā dāsassa vo saṅgahaṁ karothā”ti āha. Atha thero pattaṁ upanāmetvā",
  "atk-s0506a1:543_8": "tāya ekena hatthena bhājanaṁ dhāretvā ekena hatthena tato bhattaṁ dadamānāya upaḍḍhabhatte",
  "atk-s0506a1:543_9": "dinne “ala”nti hatthena pattaṁ pidahi. Sā “bhante, ekova paṭivīso, na sakkā dvidhā",
  "atk-s0506a1:543_10": "kātuṁ, tumhākaṁ dāsassa idhalokasaṅgahaṁ akatvā paralokasaṅgahaṁ karotha, niravasesameva",
  "atk-s0506a1:543_11": "dātukāmāmhī”ti vatvā sabbamevassa patte patiṭṭhāpetvā “tumhehi diṭṭhadhammassa bhāginī",
  "atk-s0506a1:543_12": "assa”nti patthanaṁ akāsi. Thero “evaṁ hotū”ti vatvā ṭhitakova anumodanaṁ katvā ekasmiṁ",
  "atk-s0506a1:543_13": "udakaphāsukaṭṭhāne nisīditvā bhattakiccaṁ akāsi. Sāpi paṭinivattitvā taṇḍule pariyesitvā bhattaṁ paci.",
  "atk-s0506a1:544_0": "Puṇṇopi aḍḍhakarīsamattaṁ ṭhānaṁ kasitvā jighacchaṁ sahituṁ asakkonto goṇe vissajjetvā",
  "atk-s0506a1:544_1": "ekaṁ rukkhachāyaṁ pavisitvā maggaṁ olokento nisīdi. Athassa bhariyā bhattamādāya",
  "atk-s0506a1:544_2": "gacchamānā taṁ disvāva “esa jighacchāpīḷito maṁ olokento nisinno, sace maṁ ‘ativiya",
  "atk-s0506a1:544_3": "cirāyī’ti tajjetvā patodalaṭṭhiyā paharissati, mayā katakammaṁ niratthakaṁ bhavissati,",
  "atk-s0506a1:544_4": "paṭikaccevassa ārocessāmī”ti cintetvā evamāha “sāmi, ajjekadivasaṁ cittaṁ pasādehi,",
  "atk-s0506a1:544_5": "mā mayā katakammaṁ niratthakaṁ kari, ahaṁ pātova te bhattaṁ āharantī antarāmagge",
  "atk-s0506a1:544_6": "dhammasenāpatiṁ disvā tava bhattaṁ tassa datvā puna gehaṁ gantvā bhattaṁ pacitvā",
  "atk-s0506a1:544_7": "āgatā, pasādehi, sāmi, citta”nti. So “kiṁ vadesi, bhadde”ti pucchitvā puna tamatthaṁ",
  "atk-s0506a1:544_8": "sutvā “bhadde, sādhu vata te kataṁ mama bhattaṁ ayyassa dadamānāya, mayāpissa ajja",
  "atk-s0506a1:544_9": "pātova dantakaṭṭhañca mukhodakañca dinna”nti pasannamānaso taṁ vacanaṁ abhinanditvā",
  "atk-s0506a1:544_10": "ussūre laddhabhattatāya kilantakāyo tassā aṅke sīsaṁ katvā niddaṁ okkami.",
  "atk-s0506a1:545_0": "Athassa pātova kasitaṭṭhānaṁ paṁsucuṇṇaṁ upādāya sabbaṁ rattasuvaṇṇaṁ hutvā kaṇikārapuppharāsi",
  "atk-s0506a1:545_1": "viya sobhamānaṁ aṭṭhāsi. So pabuddho oloketvā bhariyaṁ āha “bhadde, etaṁ mayā kasitaṭṭhānaṁ",
  "atk-s0506a1:545_2": "sabbaṁ mama suvaṇṇaṁ hutvā paññāyati, kiṁ nu kho me atiussūre laddhabhattatāya akkhīni",
  "atk-s0506a1:545_3": "bhamantī”ti. “Sāmi, mayhampi evameva paññāyatī”ti. So uṭṭhāya tattha gantvā ekaṁ",
  "atk-s0506a1:545_4": "piṇḍaṁ gahetvā naṅgalasīse paharitvā suvaṇṇabhāvaṁ ñatvā “aho ayyassa dhammasenāpatissa",
  "atk-s0506a1:545_5": "dinnadāne ajjeva vipāko dassito, na kho pana sakkā ettakaṁ dhanaṁ paṭicchādetvā paribhuñjitu”nti",
  "atk-s0506a1:545_6": "bhariyāya ābhataṁ bhattapātiṁ suvaṇṇassa pūretvā rājakulaṁ gantvā raññā katokāso",
  "atk-s0506a1:545_7": "pavisitvā rājānaṁ abhivādetvā “kiṁ tātā”ti vutte “deva, ajja mayā kasitaṭṭhānaṁ sabbaṁ",
  "atk-s0506a1:545_8": "suvaṇṇarāsimeva hutvā ṭhitaṁ, suvaṇṇaṁ āharāpetuṁ vaṭṭatī”ti āha. “Kosi tva”nti?",
  "atk-s0506a1:545_9": "“Puṇṇo nāmāha”nti. “Kiṁ pana te ajja kata”nti? “Dhammasenāpatissa me pātova dantakaṭṭhañca",
  "atk-s0506a1:545_10": "mukhodakañca dinnaṁ, bhariyāyapi me mayhaṁ āhaṭabhattaṁ tasseva dinna”nti.",
  "atk-s0506a1:546_0": "Taṁ sutvā rājā “ajjeva kira bho dhammasenāpatissa dinnadāne vipāko dassito”ti vatvā",
  "atk-s0506a1:546_1": "“tāta, kiṁ karomī”ti pucchi. “Bahūni sakaṭasahassāni pahiṇitvā suvaṇṇaṁ āharāpethā”ti.",
  "atk-s0506a1:546_2": "Rājā sakaṭāni pahiṇi. Rājapurisesu “rañño santaka”nti gaṇhantesu gahitaṁ gahitaṁ",
  "atk-s0506a1:546_3": "mattikāva hoti. Tehi gantvā rañño ārocite “tātā, tumhehi kinti vatvā gahita”nti puā",
  "atk-s0506a1:546_4": "“tumhākaṁ santaka”nti āhaṁsu. Tena hi, tātā, puna gacchatha, “puṇṇassa santaka”nti",
  "atk-s0506a1:546_5": "vatvā gaṇhathāti. Te tathā kariṁsu gahitaṁ gahitaṁ suvaṇṇameva ahosi. Taṁ sabbaṁ",
  "atk-s0506a1:546_6": "āharitvā rājaṅgaṇe rāsiṁ akaṁsu, asītihatthubbedho rāsi ahosi. Rājā nāgare sannipātāpetvā",
  "atk-s0506a1:546_7": "āha “imasmiṁ nagare atthi kassaci ettakaṁ suvaṇṇa”nti? “Natthi, devā”ti. “Kiṁ panassa",
  "atk-s0506a1:546_8": "dātuṁ vaṭṭatī”ti? “Seṭṭhicchattaṁ, devā”ti. Rājā “bahudhanaseṭṭhi nāma hotū”ti mahantena",
  "atk-s0506a1:546_9": "bhogena saddhiṁ tassa seṭṭhicchattaṁ adāsi.",
  "atk-s0506a1:547_0": "Atha naṁ so āha “mayaṁ, deva, ettakaṁ kālaṁ parakule vasimhā, vasanaṭṭhānaṁ no dethā”ti.",
  "atk-s0506a1:547_1": "Tena hi passa, esa gumbo paññāyati, etaṁ harāpetvā gehaṁ kārehīti purāṇaseṭṭhissa",
  "atk-s0506a1:547_2": "gehaṭṭhānaṁ ācikkhi. So tasmiṁ ṭhāne katipāheneva gehaṁ kārāpetvā gehapavesanamaṅgalañca",
  "atk-s0506a1:547_3": "chattamaṅgalañca ekatova karonto sattāhaṁ buddhappamukhassa bhikkhusaṅghassa dānaṁ",
  "atk-s0506a1:547_4": "adāsi. Athassa satthā dānānumodanaṁ karonto anupubbiṁ kathaṁ kathesi. Dhammakathāvasāne",
  "atk-s0506a1:547_5": "puṇṇaseṭṭhi ca bhariyā cassa dhītā ca uttarāti tayopi janā sotāpannā ahesuṁ.",
  "atk-s0506a1:548_0": "Aparabhāge rājagahaseṭṭhi puṇṇaseṭṭhino dhītaraṁ attano puttassa vāresi. So “nāhaṁ",
  "atk-s0506a1:548_1": "dassāmī”ti vutto “mā evaṁ karotu, ettakaṁ kālaṁ amhe nissāya vasanteneva te sampatti",
  "atk-s0506a1:548_2": "laddhā, detu me puttassa te dhītara”nti āha. So “micchādiṭṭhikā tumhe, mama dhītā",
  "atk-s0506a1:548_3": "tīhi ratanehi vinā vasituṁ na sakkoti, nevassa dhītaraṁ dassāmī”ti āha. Atha naṁ",
  "atk-s0506a1:548_4": "bahū seṭṭhigahapatikādayo kulaputtā “mā tena saddhiṁ vissāsaṁ bhindi, dehissa dhītara”nti",
  "atk-s0506a1:548_5": "yāciṁsu. So tesaṁ vacanaṁ sampaṭicchitvā āsāḷhipuṇṇamāya dhītaraṁ adāsi. Sā patikulaṁ",
  "atk-s0506a1:548_6": "gatakālato paṭṭhāya bhikkhuṁ vā bhikkhuniṁ vā upasaṅkamituṁ dānaṁ vā dātuṁ dhammaṁ",
  "atk-s0506a1:548_7": "vā sotuṁ nālattha, evaṁ aḍḍhatiyesu māsesu vītivattesu attano santike ṭhite paricārike",
  "atk-s0506a1:548_8": "pucchi “idāni kittakaṁ antovassaṁ avasiṭṭha”nti? “Aḍḍhamāso, ayye”ti. Sā mātāpitūnaṁ",
  "atk-s0506a1:548_9": "sāsanaṁ pahiṇi “kasmā maṁ evarūpe bandhanāgāre pakkhipiṁsu, varaṁ tumhehi maṁ lakkhaṇāhataṁ",
  "atk-s0506a1:548_10": "katvā paresaṁ dāsiṁ sāvetuṁ, na evarūpassa micchādiṭṭhikassa kulassa dātuṁ, āgatakālato",
  "atk-s0506a1:548_11": "paṭṭhāya bhikkhudassanādīsu ekampi puññaṁ kātuṁ na labhāmī”ti. Athassā pitā “dukkhitā",
  "atk-s0506a1:548_12": "vata me dhītā”ti anattamanataṁ pavedetvā pañcadasa kahāpaṇasahassāni pesesi, “imasmiṁ",
  "atk-s0506a1:548_13": "nagare sirimā nāma gaṇikā atthi, devasikaṁ sahassaṁ gaṇhāti, imehi kahāpaṇehi taṁ",
  "atk-s0506a1:548_14": "ānetvā sāmikassa niyyādetvā sayaṁ yathāruci puññāni karotū”ti sāsanañca pahiṇi. Uttarā",
  "atk-s0506a1:548_15": "tathā katvā sāmikena sirimaṁ disvā “kimida”nti vutte “sāmi, imaṁ aḍḍhamāsaṁ mama",
  "atk-s0506a1:548_16": "sahāyikā tumhe paricaratu, ahaṁ pana imaṁ aḍḍhamāsaṁ dānañceva dātukāmā dhammañca",
  "atk-s0506a1:548_17": "sotukāmā”ti āha. So taṁ abhirūpaṁ itthiṁ disvā uppannasineho “sādhū”ti sampaṭicchi.",
  "atk-s0506a1:549_0": "Uttarāpi kho buddhappamukhaṁ bhikkhusaṅghaṁ nimantetvā “bhante, imaṁ aḍḍhamāsaṁ aññattha",
  "atk-s0506a1:549_1": "agantvā idheva bhikkhā gahetabbā”ti satthu paṭiññaṁ gahetvā “ito dāni paṭṭhāya yāva",
  "atk-s0506a1:549_2": "mahāpavāraṇā, tāva satthāraṁ upaṭṭhātuṁ dhammañca sotuṁ labhissāmī”ti tuṭṭhamānasā",
  "atk-s0506a1:549_3": "“evaṁ yāguṁ pacatha, evaṁ bhattaṁ pacatha, evaṁ pūvaṁ pacathā”ti mahānase sabbakiccāni",
  "atk-s0506a1:549_4": "saṁvidahantī vicarati. Athassā sāmiko “sve mahāpavāraṇā bhavissatī”ti mahānasābhimukho",
  "atk-s0506a1:549_5": "vātapāne ṭhatvā “kiṁ nu kho karontī sā andhabālā vicaratī”ti oloketvā taṁ sedakilinnaṁ",
  "atk-s0506a1:549_6": "chārikāya okiṇṇaṁ aṅgāramasimakkhitaṁ tathā saṁvidahitvā vicaramānaṁ disvā “aho andhabālā",
  "atk-s0506a1:549_7": "evarūpe ṭhāne imaṁ sirisampattiṁ nānubhavati, “muṇḍakasamaṇe upaṭṭhahissāmī’ti tuṭṭhacittā",
  "atk-s0506a1:549_8": "vicaratī”ti hasitvā apagañchi.",
  "atk-s0506a1:550_0": "Tasmiṁ apagate tassa santike ṭhitā sirimā “kiṁ nu kho oloketvā esa hasatī”ti teneva",
  "atk-s0506a1:550_1": "vātapānena olokentī uttaraṁ disvā “imaṁ oloketvā iminā hasitaṁ, addhā imassa etāya",
  "atk-s0506a1:550_2": "saddhiṁ santhavo atthī”ti cintesi. Sā kira aḍḍhamāsaṁ tasmiṁ gehe bāhirakaitthī hutvā",
  "atk-s0506a1:550_3": "vasamānāpi taṁ sampattiṁ anubhavamānā attano bāhirakaitthibhāvaṁ ajānitvā “ahaṁ gharasāminī”ti",
  "atk-s0506a1:550_4": "saññamakāsi. Sā uttarāya āghātaṁ bandhitvā “dukkhamassā uppādessāmī”ti pāsādā oruyha",
  "atk-s0506a1:550_5": "mahānasaṁ pavisitvā pūvapacanaṭṭhāne pakkuthitaṁ sappiṁ kaṭacchunā ādāya uttarābhimukhaṁ",
  "atk-s0506a1:550_6": "pāyāsi. Uttarā taṁ āgacchantiṁ disvā “mama sahāyikāya mayhaṁ upakāro kato, cakkavāḷaṁ",
  "atk-s0506a1:550_7": "atisambādhaṁ, brahmaloko atinīcako, mama pana sahāyikāya guṇova mahanto, ahampi etaṁ",
  "atk-s0506a1:550_8": "nissāya dānañca dātuṁ dhammañca sotuṁ labhiṁ, sace mama etissāya upari kodho atthi,",
  "atk-s0506a1:550_9": "idaṁ sappi maṁ dahatu, sace natthi, mā maṁ dahatū”ti taṁ mettāya phari. Tāya tassā",
  "atk-s0506a1:550_10": "matthake āsiñcitampi pakkuthitasappi sītodakaṁ viya ahosi. Atha naṁ “idaṁ sītalaṁ",
  "atk-s0506a1:550_11": "bhavissatī”ti puna kaṭacchukaṁ pūretvā ādāya āgacchantiṁ uttarāya dāsiyo disvā “are",
  "atk-s0506a1:550_12": "dubbinīte na tvaṁ amhākaṁ ayyāya upari pakkasappiṁ āsiñcituṁ anucchavikā”ti santajjentiyo",
  "atk-s0506a1:550_13": "ito cito ca uṭṭhāya hatthehi ca pādehi ca pothetvā bhūmiyaṁ pātesuṁ, uttarā vārentīpi",
  "atk-s0506a1:550_14": "vāretuṁ nāsakkhi. Atha sā upari ṭhatvā sabbā dāsiyo paṭibāhitvā “kissa te evarūpaṁ",
  "atk-s0506a1:550_15": "bhāriyaṁ kammaṁ kata”nti sirimaṁ ovaditvā uṇhodakena nhāpetvā satapākatelena abbhañji.",
  "atk-s0506a1:551_0": "Tasmiṁ khaṇe sā attano bāhirakitthibhāvaṁ ñatvā cintesi “mayā bhāriyaṁ kammaṁ kataṁ",
  "atk-s0506a1:551_1": "sāmikassa hasitamattakāraṇā imissā upari pakkasappiṁ āsiñcantiyā, ayaṁ ‘gaṇhatha",
  "atk-s0506a1:551_2": "na’nti dāsiyo na āṇāpetvā maṁ viheṭhanakālepi sabbā dāsiyo paṭibāhitvā mayhaṁ kattabbameva",
  "atk-s0506a1:551_3": "akāsi. Sacāhaṁ imaṁ na khamāpessāmi, muddhā me sattadhā phaleyyā”ti tassā pādamūle",
  "atk-s0506a1:551_4": "nipajjitvā “ayye, khamāhi me dosa”nti āha. “Ahaṁ sappitikā dhītā, pitari me khamāpite",
  "atk-s0506a1:551_5": "khamissāmī”ti. “Hotu, ayye, pitarampi te puṇṇaseṭṭhiṁ khamāpessāmī”ti. “Puṇṇo mama",
  "atk-s0506a1:551_6": "vaṭṭe janakapitā, vivaṭṭe janakapitari khamāpite pana ahaṁ khamissāmī”ti. “Ko pana",
  "atk-s0506a1:551_7": "te vivaṭṭe janakapitā”ti? “Sammāsambuddho”ti. “Mayhaṁ tena saddhiṁ vissāso natthi,",
  "atk-s0506a1:551_8": "ahaṁ kiṁ karissāmī”ti? “Satthā sve bhikkhusaṅghaṁ ādāya idhāgamissati, tvaṁ yathāladdhaṁ",
  "atk-s0506a1:551_9": "sakkāraṁ gahetvā idheva āgantvā taṁ khamāpehī”ti. Sā “sādhu, ayye”ti uṭṭhāya attano",
  "atk-s0506a1:551_10": "gehaṁ gantvā pañcasataparicārikitthiyo āṇāpetvā nānāvidhāni khādanīyabhojanīyāni",
  "atk-s0506a1:551_11": "ceva sūpeyyāni ca sampādetvā punadivase taṁ sakkāraṁ ādāya uttarāya gehaṁ āgantvā",
  "atk-s0506a1:551_12": "buddhappamukhassa bhikkhusaṅghassa patte patiṭṭhāpetuṁ avisahantī aṭṭhāsi, taṁ sabbaṁ",
  "atk-s0506a1:551_13": "gahetvā uttarāva saṁvidahi.",
  "atk-s0506a1:552_0": "Sirimāpi satthu bhattakiccāvasāne saddhiṁ parivārena satthu pādamūle nipajji. Atha",
  "atk-s0506a1:552_1": "naṁ satthā pucchi “ko te aparādho”ti. “Bhante mayā hiyyo idaṁ nāma kataṁ, atha me",
  "atk-s0506a1:552_2": "sahāyikā maṁ viheṭhayamānā dāsiyo nivāretvā mayhaṁ upakārameva akāsi. Sāhaṁ imissā",
  "atk-s0506a1:552_3": "guṇaṁ jānitvā imaṁ khamāpesiṁ, atha maṁ esā ‘tumhesu khamāpitesu khamissāmī’ti āhā”ti.",
  "atk-s0506a1:552_4": "“Evaṁ kira uttare”ti. “Āma, bhante, sīse me sahāyikāya pakkasappi āsitta”nti. “Atha",
  "atk-s0506a1:552_5": "tayā kiṁ cintita”nti? “Cakkavāḷaṁ atisambādhaṁ, brahmaloko atinīcako, mama sahāyikāya",
  "atk-s0506a1:552_6": "guṇova mahanto, ahañhi etaṁ nissāya dānañca dātuṁ dhammañca sotuṁ alatthaṁ, sace",
  "atk-s0506a1:552_7": "me imissā upari kodho atthi, idaṁ maṁ dahatu, no ce, mā dahatū”ti evaṁ cintetvā imaṁ",
  "atk-s0506a1:552_8": "mettāya phariṁ, bhanteti. Satthā “sādhu sādhu, uttare, evaṁ kodhaṁ jinituṁ vaṭṭati.",
  "atk-s0506a1:552_9": "Kodhano hi nāma akkodhena, akkosako anakkosantena, paribhāsako aparibhāsantena, thaddhamaccharī",
  "atk-s0506a1:552_10": "attano santakassa dānena, musāvādī saccavacanena jinitabbo”ti imamatthaṁ dassento –",
  "atk-s0506a1:553": "“Akkodhena jine kodhaṁ, asādhuṁ sādhunā jine;",
  "atk-s0506a1:554": "Jine kadariyaṁ dānena, saccenālikavādina”nti. –",
  "atk-s0506a1:555_0": "Imaṁ gāthaṁ vatvā gāthāpariyosāne catusaccakathaṁ abhāsi. Saccapariyosāne uttarā",
  "atk-s0506a1:555_1": "sakadāgāmiphale patiṭṭhahi, sāmiko ca sasuro ca sassu ca sotāpattiphalaṁ sacchikariṁsu,",
  "atk-s0506a1:555_2": "sirimāpi pañcasataparivārā sotāpannā ahosi. Aparabhāge uttarā kālaṁ katvā tāvatiṁsabhavane",
  "atk-s0506a1:555_3": "uppajji. Athāyasmā mahāmoggallāno heṭṭhā vuttanayeneva devacārikaṁ caranto uttaraṁ",
  "atk-s0506a1:555_4": "devadhītaraṁ disvā –",
  "atk-s0506a1:556": "124.",
  "atk-s0506a1:557": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:558": "Obhāsentī disā sabbā, osadhī viya tārakā.",
  "atk-s0506a1:559": "125.",
  "atk-s0506a1:560": "“Kena tetādiso vaṇṇo, kena te idha mijjhati;",
  "atk-s0506a1:561": "Uppajjanti ca te bhogā, ye keci manaso piyā.",
  "atk-s0506a1:562": "126.",
  "atk-s0506a1:563": "“Pucchāmi taṁ devi mahānubhāve,",
  "atk-s0506a1:564": "Manussabhūtā kimakāsi puññaṁ;",
  "atk-s0506a1:565": "Kenāsi evaṁ jalitānubhāvā,",
  "atk-s0506a1:566": "Vaṇṇo ca te sabbadisā pabhāsatī”ti. – paṭipucchi;",
  "atk-s0506a1:567": "127.",
  "atk-s0506a1:568": "“Sā devatā attamanā, moggallānena pucchitā;",
  "atk-s0506a1:569": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:570": "128.",
  "atk-s0506a1:571": "“Issā ca maccheramatho paḷāso, nāhosi mayhaṁ gharamāvasantiyā;",
  "atk-s0506a1:572": "Akkodhanā bhattu vasānuvattinī, uposathe niccahamappamattā.",
  "atk-s0506a1:573": "129.",
  "atk-s0506a1:574": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:575": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:576": "130.",
  "atk-s0506a1:577": "“Uposathaṁ upavasissaṁ, sadā sīlesu saṁvutā;",
  "atk-s0506a1:578": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:579": "131.",
  "atk-s0506a1:580": "“Pāṇātipātā viratā, musāvādā ca saññatā;",
  "atk-s0506a1:581": "Theyyā ca aticārā ca, majjapānā ca ārakā.",
  "atk-s0506a1:582": "132.",
  "atk-s0506a1:583": "“Pañcasikkhāpade ratā, ariyasaccāna kovidā;",
  "atk-s0506a1:584": "Upāsikā cakkhumato, gotamassa yasassino.",
  "atk-s0506a1:585": "133.",
  "atk-s0506a1:586": "“Sāhaṁ sakena sīlena, yasasā ca yasassinī;",
  "atk-s0506a1:587": "Anubhomi sakaṁ puññaṁ, sukhitā camhināmayā.",
  "atk-s0506a1:588": "134.",
  "atk-s0506a1:589": "“Tena metādiso vaṇṇo, tena me idha mijjhati;",
  "atk-s0506a1:590": "Uppajjanti ca me bhogā, ye keci manaso piyā.",
  "atk-s0506a1:591": "135.",
  "atk-s0506a1:592": "“Akkhāmi te bhikkhu mahānubhāva, manussabhūtā yamahaṁ akāsiṁ;",
  "atk-s0506a1:593": "Tenamhi evaṁ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a1:594": "Devatāpissa vissajjesi.",
  "atk-s0506a1:595_0": "126. Mama ca, bhante, vacanena bhagavato pāde sirasā vandeyyāsi “uttarā nāma bhante,",
  "atk-s0506a1:595_1": "upāsikā bhagavato pāde sirasā vandatī”ti. Anacchariyaṁ kho panetaṁ, bhante, yaṁ maṁ",
  "atk-s0506a1:595_2": "bhagavā aññatarasmiṁ sāmaññaphale byākareyya, taṁ bhagavā sakadāgāmiphale byākāsīti.",
  "atk-s0506a1:596_0": "128. Tattha issā ca maccheramatho paḷāso, nāhosi mayhaṁ gharamāvasantiyāti yā ca",
  "atk-s0506a1:596_1": "agāramajjhe vasantīnaṁ aññāsaṁ itthīnaṁ sampattiādivisayā parasampattiusūyanalakkhaṇā",
  "atk-s0506a1:596_2": "issā, yañca tāvakālikādivasenāpi kiñci yācantānaṁ adātukāmatāya attasampattinigūhanalakkhaṇaṁ",
  "atk-s0506a1:596_3": "macchariyaṁ, yo ca kulapadesādinā parehi yugaggāhalakkhaṇo paḷāso uppajjati, so tividhopi",
  "atk-s0506a1:596_4": "pāpadhammo gehe ṭhitāya mayhaṁ satipi paccayasamavāye nāhosi na uppajji. Akkodhanāti",
  "atk-s0506a1:596_5": "khantimettānuddayasampannatāya akujjhanasabhāvā. Bhattu vasānuvattinīti pubbuṭṭhānapacchānipātanādinā",
  "atk-s0506a1:596_6": "sāmikassa anukūlabhāvena vase vattanasīlā, manāpacārinīti attho. Uposathe niccahamappamattāti",
  "atk-s0506a1:596_7": "ahaṁ uposathasīlarakkhaṇe niccaṁ appamattā appamādavihārinī.",
  "atk-s0506a1:597_0": "129. Tameva uposathe appamādaṁ dassentī yesu divasesu taṁ rakkhitabbaṁ, yādisaṁ yathā",
  "atk-s0506a1:597_1": "ca rakkhitabbaṁ, taṁ dassetuṁ “cātuddasi”ntiādimāha. Tattha cātuddasiṁ pañcadasinti",
  "atk-s0506a1:597_2": "pakkhassāti sambandho, accantasaṁyoge cetaṁ upayogavacanaṁ. Yā ca pakkhassa aṭṭhamīti",
  "atk-s0506a1:597_3": "ettha cāti vacanaseso. Pāṭihāriyapakkhañcāti paṭiharaṇakapakkhañca, cātuddasīpañcadasīaṭṭhamīnaṁ",
  "atk-s0506a1:597_4": "yathākkamaṁ ādito antato cāti pavesananikkhamanavasena uposathasīlassa paṭiharitabbaṁ",
  "atk-s0506a1:597_5": "pakkhañca, terasī pāṭipadā sattamī navamī cāti attho. Aṭṭhaṅgasusamāgatanti pāṇātipātāveramaṇīādīhi",
  "atk-s0506a1:597_6": "aṭṭhahaṅgehi eva suṭṭhu samāgataṁ samannāgataṁ.",
  "atk-s0506a1:598_0": "130.Upavasissanti upavasiṁ. Atītatthe hi idaṁ anāgatavacanaṁ. Keci pana “upavasiṁ”icceva",
  "atk-s0506a1:598_1": "paṭhanti. Sadāti sappaṭihārikesu sabbesu uposathadivasesu. Sīlesūti uposathasīlesu",
  "atk-s0506a1:598_2": "sādhetabbesu. Nipphādetabbe hi idaṁ bhummaṁ. Saṁvutāti kāyavācācittehi saṁvutā. Sadāti",
  "atk-s0506a1:598_3": "vā sabbakālaṁ. Sīlesūti niccasīlesu. Saṁvutāti kāyavācāhi saṁvutā.",
  "atk-s0506a1:599_0": "131. Idāni taṁ niccasīlaṁ dassetuṁ “pāṇātipātā viratā”tiādi vuttaṁ. Tattha pāṇoti",
  "atk-s0506a1:599_1": "vohārato satto, paramatthato jīvitindriyaṁ. Pāṇassa atipāto pāṇavadho pāṇaghāto pāṇātipāto,",
  "atk-s0506a1:599_2": "atthato pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ",
  "atk-s0506a1:599_3": "aññataradvārapavattā vadhakacetanā. Tato pāṇātipātā. Viratāti oratā, nivattāti attho.",
  "atk-s0506a1:600_0": "Musāvādāti musā nāma visaṁvādanapurekkhārassa atthabhañjanako vacīpayogo vā kāyapayogo",
  "atk-s0506a1:600_1": "vā, visaṁvādanādhippāyena parassa visaṁvādakakāyavacīpayogasamuṭṭhāpikā cetanā musāvādo.",
  "atk-s0506a1:600_2": "Atha vā musāti abhūtaṁ atacchaṁ vatthu, vādoti tassa bhūtato tacchato viññāpetukāmassa",
  "atk-s0506a1:600_3": "tathā viññattisamuṭṭhāpikā cetanā. Tato musāvādā saññatā oratā, viratāti attho. Ca-saddo sampiṇḍanattho.",
  "atk-s0506a1:601_0": "Theyyāti theyyaṁ vuccati thenabhāvo, corikāya parassaharaṇanti attho. Atthato parapariggahite",
  "atk-s0506a1:601_1": "parapariggahitasaññino tadādāyakaupakkamasamuṭṭhāpikā theyyacetanā theyyaṁ. Tato",
  "atk-s0506a1:601_2": "theyyā saññatā, ārakāti vā sambandho.",
  "atk-s0506a1:602_0": "Aticārāti aticca cāro aticāro, lokamariyādaṁ atikkamitvā agamanīyaṭṭhāne kāmavasena",
  "atk-s0506a1:602_1": "cāro micchācāroti attho. Agamanīyaṭṭhānaṁ nāma – purisānaṁ māturakkhitā piturakkhitā",
  "atk-s0506a1:602_2": "mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā",
  "atk-s0506a1:602_3": "sārakkhā saparidaṇḍāti dasa, dhanakkītā chandavāsinī bhogavāsinī paṭavāsinī odapattakinī",
  "atk-s0506a1:602_4": "obhaṭacumbaṭā dāsī ca bhariyā kammakārī ca bhariyā dhajāhaṭā muhuttikāti dasāti vīsati",
  "atk-s0506a1:602_5": "itthiyo. Itthīsu pana dvinnaṁ sārakkhasaparidaṇḍānaṁ dasannañca dhanakkītādīnanti",
  "atk-s0506a1:602_6": "dvādasannaṁ aññapurisā agamanīyaṭṭhānaṁ, idameva idha adhippetaṁ. Lakkhaṇato pana",
  "atk-s0506a1:602_7": "asaddhammādhippāyena kāyadvārapavattā agamanīyaṭṭhānavītikkamacetanā aticāro. Tasmā aticārā.",
  "atk-s0506a1:603_0": "Majjapānāti majjaṁ vuccatimadanīyaṭṭhena surā ca merayañca, pivanti tenāti pānaṁ,",
  "atk-s0506a1:603_1": "majjassa pānaṁ majjapānaṁ. Yāya dussīlyacetanāya majjasaṅkhātaṁ piṭṭhasurā, pūvasurā,",
  "atk-s0506a1:603_2": "odaniyasurā, kiṇṇapakkhittā, sambhārasaṁyuttāti pañcabhedaṁ suraṁ vā, pupphāsavo,",
  "atk-s0506a1:603_3": "phalāsavo, madhvāsavo, guḷāsavo, sambhārasaṁyuttoti pañcabhedaṁ merayaṁ vā bījato",
  "atk-s0506a1:603_4": "paṭṭhāya kusaggenāpi pivati, sā cetanā majjapānaṁ. Tasmā majjapānā ārakā viratā.",
  "atk-s0506a1:604_0": "132. Evaṁ “pāṇātipātā viratā”tiādinā pahātabbadhammavasena vibhajitvā dassitaṁ niccasīlaṁ",
  "atk-s0506a1:604_1": "puna samādātabbatāvasena ekato katvā dassentī “pañcasikkhāpade ratā”ti āha. Tattha",
  "atk-s0506a1:604_2": "sikkhāpadanti sikkhitabbapadaṁ, sikkhākoṭṭhāseti attho. Atha vā jhānādayo sabbepi",
  "atk-s0506a1:604_3": "kusalā dhammā sikkhitabbato sikkhā, pañcasu pana sīlaṅgesu yaṁkiñci aṅgaṁ tāsaṁ sikkhānaṁ",
  "atk-s0506a1:604_4": "patiṭṭhānaṭṭhena padanti sikkhānaṁ padattā sikkhāpadaṁ, pañca sīlaṅgāni. Tasmiṁ pañcavidhe",
  "atk-s0506a1:604_5": "sikkhāpade ratā abhiratāti pañcasikkhāpade ratā. Ariyasaccāna kovidāti pariññāpahānasacchikiriyābhāvanābhisamayavasena",
  "atk-s0506a1:604_6": "dukkhasamudayanirodhamaggasaṅkhātesu catūsu ariyasaccesu kusalā nipuṇā, paṭividdhacatusaccāti",
  "atk-s0506a1:604_7": "attho. Gotamassāti bhagavantaṁ gottena kitteti. Yasassinoti kittimato, parivāravato vā.",
  "atk-s0506a1:605_0": "133.Sāhanti sā yathāvuttaguṇā ahaṁ. Sakena sīlenāti anussukitādinā attano sabhāvasīlena",
  "atk-s0506a1:605_1": "ca uposathasīlādisamādānasīlena ca kāraṇabhūtena. Tañhi sattānaṁ kammassakatāya hitasukhāvahatāya",
  "atk-s0506a1:605_2": "ca visesato “saka”nti vuccati. Tenevāha –",
  "atk-s0506a1:606": "“Tañhi tassa sakaṁ hoti, tañca ādāya gacchati;",
  "atk-s0506a1:607": "Tañcassa anugaṁ hoti, chāyāva anapāyinī”ti. ;",
  "atk-s0506a1:608_0": "Yasasā ca yasassinīti “uttarā upāsikā sīlācārasampannā anussukī amaccharī akkodhanā”tiādinā",
  "atk-s0506a1:608_1": "“āgataphalā viññātasāsanā”tiādinā ca yathābhūtaguṇādhigatena jalatale telena viya",
  "atk-s0506a1:608_2": "samantato patthaṭena kittisaddena yasassinī kittimatī, tena vā sīlaguṇena idha adhigatena",
  "atk-s0506a1:608_3": "yasaparivārena yasassinī sampannaparivārā. Anubhomi sakaṁ puññanti yathūpacitaṁ attano",
  "atk-s0506a1:608_4": "puññaṁ paccanubhomi. Yassa hi puññaphalaṁ anubhūyati, phalūpacārena taṁ puññampi",
  "atk-s0506a1:608_5": "anubhūyatīti vuccati. Atha vā puthujjanabhāvato sucaritaphalampi “puñña”nti vuccati.",
  "atk-s0506a1:608_6": "Yathāha “kusalānaṁ, bhikkhave, dhammānaṁ samādānahetu evamidaṁ puññaṁ pavaḍḍhatī”ti.",
  "atk-s0506a1:608_7": "Sukhitā camhināmayāti dibbasukhena ca phalasukhena ca sukhitā camhi bhavāmi, kāyikacetasikadukkhābhāvato anāmayā arogā.",
  "atk-s0506a1:609_0": "136.Mama cāti ca-saddo samuccayattho. Tena “mama vacanena ca vandeyyāsi, na tava",
  "atk-s0506a1:609_1": "sabhāvenevā”ti vandanaṁ samuccinoti. Anacchariyantiādinā attano ariyasāvikābhāvassa",
  "atk-s0506a1:609_2": "pākaṭabhāvaṁ dasseti. Taṁ bhagavātiādi saṅgītikāravacanaṁ. Sesaṁ vuttanayamevāti.",
  "atk-s0506a1:610": "Uttarāvimānavaṇṇanā niṭṭhitā.",
  "atk-s0506a1:611": "16. Sirimāvimānavaṇṇanā",
  "atk-s0506a1:612_0": "Yuttā ca te paramaalaṅkatā hayāti sirimāvimānaṁ. Tassa kā uppatti? Bhagavā rājagahe",
  "atk-s0506a1:612_1": "viharati veḷuvane kalandakanivāpe. Tena ca samayena heṭṭhā anantaravatthumhi vuttā",
  "atk-s0506a1:612_2": "sirimā gaṇikā sotāpattiphalassa adhigatattā vissajjitakiliṭṭhakammantā hutvā saṅghassa",
  "atk-s0506a1:612_3": "aṭṭha salākabhattāni paṭṭhapesi. Ādito paṭṭhāya nibaddhaṁ aṭṭha bhikkhū gehaṁ āgacchanti.",
  "atk-s0506a1:612_4": "Sā “sappiṁ gaṇhatha khīraṁ gaṇhathā”tiādīni vatvā tesaṁ patte pūreti, ekena laddhaṁ",
  "atk-s0506a1:612_5": "tiṇṇampi catunnampi pahoti, devasikaṁ soḷasakahāpaṇaparibbayena piṇḍapāto dīyati.",
  "atk-s0506a1:612_6": "Athekadivasaṁ eko bhikkhu tassā gehe aṭṭhakabhattaṁ bhuñjitvā tiyojanamatthake ekaṁ",
  "atk-s0506a1:612_7": "vihāraṁ agamāsi. Atha naṁ sāyaṁ therupaṭṭhāne nisinnaṁ pucchiṁsu, “āvuso, kahaṁ bhikkhaṁ",
  "atk-s0506a1:612_8": "gahetvā idhāgatosī”ti? “Sirimāya aṭṭhakabhattaṁ me bhutta”nti. “Taṁ manāpaṁ katvā",
  "atk-s0506a1:612_9": "deti, āvuso”ti. “Na sakkā tassā bhattaṁ vaṇṇetuṁ, atipaṇītaṁ katvā deti, ekena laddhaṁ",
  "atk-s0506a1:612_10": "tiṇṇampi catunnampi pahoti, tassā pana deyyadhammatopi dassanameva uttaritaraṁ”.",
  "atk-s0506a1:612_11": "Sā hi itthī evarūpā ca evarūpā cāti tassā guṇe kathesi.",
  "atk-s0506a1:613_0": "Atheko bhikkhu tassā guṇakathaṁ sutvā adisvāpi savaneneva sinehaṁ uppādetvā “mayā",
  "atk-s0506a1:613_1": "tattha gantvā taṁ daṭṭhuṁ vaṭṭatī”ti attano vassaggaṁ kathetvā taṁ bhikkhuṁ ṭhitikaṁ",
  "atk-s0506a1:613_2": "pucchitvā “sve, āvuso, tasmiṁ gehe tvaṁ saṅghatthero hutvā aṭṭhakabhattaṁ labhissasī”ti",
  "atk-s0506a1:613_3": "sutvā taṅkhaṇaññeva pattacīvaramādāya pakkanto pātova aruṇe uggacchante salākaggaṁ",
  "atk-s0506a1:613_4": "pavisitvā ṭhito saṅghatthero hutvā tassā gehe aṭṭhakabhattaṁ labhi. Yo pana so bhikkhu",
  "atk-s0506a1:613_5": "hiyyo bhuñjitvā pakkāmi, tassa gatavelāyamevassā sarīre rogo uppajji. Tasmā ābharaṇāni",
  "atk-s0506a1:613_6": "omuñcitvā nipajji. Athassā dāsiyo aṭṭhakabhattaṁ labhituṁ āgate bhikkhū disvā ārocesuṁ.",
  "atk-s0506a1:613_7": "Sā gantvā sahatthā patte gahetuṁ vā nisīdāpetuṁ vā asakkontī dāsiyo āṇāpesi “ammā",
  "atk-s0506a1:613_8": "patte gahetvā ayye nisīdāpetvā yāguṁ pāyetvā khajjakaṁ datvā bhattavelāya patte pūretvā",
  "atk-s0506a1:613_9": "dethā”ti. Tā “sādhu, ayye”ti bhikkhū pavesetvā yāguṁ pāyetvā khajjakaṁ datvā bhattavelāya",
  "atk-s0506a1:613_10": "bhattassa patte pūretvā tassā ārocayiṁsu. Sā “maṁ pariggahetvā netha, ayye vandissāmī”ti",
  "atk-s0506a1:613_11": "vatvā tāhi pariggahetvā bhikkhūnaṁ santikaṁ nītā vedhamānena sarīrena bhikkhū vandi.",
  "atk-s0506a1:613_12": "So bhikkhu taṁ oloketvā cintesi “gilānāya tāva ayaṁ etissā rūpasobhā, arogakāle pana",
  "atk-s0506a1:613_13": "sabbābharaṇapaṭimaṇḍitāya imissā kīdisī rūpasampattī”ti. Athassa anekavassakoṭisannicito",
  "atk-s0506a1:613_14": "kileso samudācari. So aññāṇī hutvā bhattaṁ bhuñjituṁ asakkonto pattaṁ ādāya vihāraṁ",
  "atk-s0506a1:613_15": "gantvā pattaṁ pidhāya ekamante ṭhapetvā cīvarakaṇṇaṁ pattharitvā nipajji. Atha naṁ",
  "atk-s0506a1:613_16": "eko sahāyako bhikkhu yācantopi bhojetuṁ nāsakkhi, so chinnabhatto ahosi.",
  "atk-s0506a1:614_0": "Taṁ divasameva sāyanhasamaye sirimā kālamakāsi. Rājā satthu sāsanaṁ pesesi “bhante,",
  "atk-s0506a1:614_1": "jīvakassa kaniṭṭhabhaginī sirimā kālamakāsī”ti. Satthā taṁ sutvā rañño sāsanaṁ pahiṇi",
  "atk-s0506a1:614_2": "“sirimāya sarīrajhāpanakiccaṁ natthi, āmakasusāne taṁ yathā kākādayo na khādanti,",
  "atk-s0506a1:614_3": "tathā nipajjāpetvā rakkhāpethā”ti. Rājā tathā akāsi. Paṭipāṭiyā tayo divasā atikkantā,",
  "atk-s0506a1:614_4": "catutthe divase sarīraṁ uddhumāyi, navahi vaṇamukhehi puḷavakā pagghariṁsu, sakalasarīraṁ",
  "atk-s0506a1:614_5": "bhinnasālibhattacāṭi viya ahosi. Rājā nagare bheriṁ carāpesi “ṭhapetvā geharakkhaṇakadārake",
  "atk-s0506a1:614_6": "sirimāya dassanatthaṁ anāgacchantānaṁ aṭṭha kahāpaṇā daṇḍo”ti. Satthu santikañca",
  "atk-s0506a1:614_7": "pesesi “buddhappamukho kira saṅgho sirimāya dassanatthaṁ āgacchatū”ti. Satthā bhikkhūnaṁ",
  "atk-s0506a1:614_8": "ārocāpesi “sirimāya dassanatthaṁ gamissāmā”ti.",
  "atk-s0506a1:615_0": "Sopi daharabhikkhu cattāro divase kassaci vacanaṁ aggahetvā chinnabhattova nipajji.",
  "atk-s0506a1:615_1": "Patte bhattaṁ pūtikaṁ jātaṁ, patte malampi uṭṭhahi. Atha so sahāyakabhikkhunā upasaṅkamitvā",
  "atk-s0506a1:615_2": "“āvuso satthā sirimāya dassanatthaṁ gacchatī”ti vuccamāno tathā chātajjhattopi “sirimā”ti",
  "atk-s0506a1:615_3": "vuttapadeyeva sahasā uṭṭhahitvā “satthā sirimaṁ daṭṭhuṁ gacchati, tvampi gamissasī”ti?",
  "atk-s0506a1:615_4": "“Āma gamissāmī”ti bhattaṁ chaḍḍetvā pattaṁ dhovitvā thavikāya pakkhipitvā bhikkhusaṅghena",
  "atk-s0506a1:615_5": "saddhiṁ agamāsi. Satthā bhikkhusaṅghaparivuto ekapasse aṭṭhāsi, bhikkhunisaṅghopi",
  "atk-s0506a1:615_6": "rājaparisāpi upāsakaparisāpi upāsikāparisāpi ekekapasse aṭṭhaṁsu.",
  "atk-s0506a1:616_0": "Satthā rājānaṁ pucchi “kā esā, mahārājā”ti? “Bhante, jīvakassa kaniṭṭhabhaginī sirimā",
  "atk-s0506a1:616_1": "nāmā”ti. “Sirimā esā”ti? “Āma, bhante”ti. Tena hi nagare bheriṁ carāpehi “sahassaṁ",
  "atk-s0506a1:616_2": "datvā sirimaṁ gaṇhantū”ti. Rājā tathā kāresi, ekopi “ha”nti vā “hu”nti vā vadanto",
  "atk-s0506a1:616_3": "nāma nāhosi. Rājā satthu ārocesi “na gaṇhanti bhante”ti, tena hi mahārāja agghaṁ",
  "atk-s0506a1:616_4": "ohāpehīti. Rājā “pañcasatāni datvā gaṇhantū”ti bheriṁ carāpetvā kañci gaṇhanakaṁ",
  "atk-s0506a1:616_5": "adisvā “aḍḍhateyyasatāni, dvesatāni, sataṁ, paññāsaṁ, pañcavīsati, vīsati kahāpaṇe,",
  "atk-s0506a1:616_6": "dasa kahāpaṇe, pañca kahāpaṇe, ekaṁ kahāpaṇaṁ, aḍḍhaṁ, pādaṁ, māsakaṁ, kākaṇikaṁ",
  "atk-s0506a1:616_7": "datvā sirimaṁ gaṇhantū”ti bheriṁ carāpetvā “mudhāpi gaṇhantū”ti bheriṁ carāpesi,",
  "atk-s0506a1:616_8": "tathāpi “ha”nti vā “hu”nti vā vadanto nāma nāhosi. Rājā “mudhāpi, bhante, gaṇhanto",
  "atk-s0506a1:616_9": "natthī”ti āha. Satthā “passatha, bhikkhave, mahājanassa piyamātugāmaṁ, imasmiṁyeva",
  "atk-s0506a1:616_10": "nagare sahassaṁ datvā pubbe ekadivasaṁ labhiṁsu, idāni mudhāpi gaṇhanto natthi evarūpaṁ",
  "atk-s0506a1:616_11": "nāma rūpaṁ khayavayappattaṁ āharimehi alaṅkārehi vicittakataṁ navannaṁ vaṇṇamukhānaṁ",
  "atk-s0506a1:616_12": "vasena arubhūtaṁ tīhi aṭṭhisatehi samussitaṁ niccāturaṁ kevalaṁ bālamahājanena bahudhā",
  "atk-s0506a1:616_13": "saṅkappitatāya bahusaṅkappaṁ addhuvaṁ attabhāva”nti dassento –",
  "atk-s0506a1:617": "“Passa cittakataṁ bimbaṁ, arukāyaṁ samussitaṁ;",
  "atk-s0506a1:618": "Āturaṁ bahusaṅkappaṁ, yassa natthi dhuvaṁ ṭhitī”ti. –",
  "atk-s0506a1:619": "Gāthamāha. Desanāpariyosāne sirimāya paṭibaddhacitto bhikkhu vigatachandarāgo hutvā vipassanaṁ vaḍḍhetvā arahattaṁ pāpuṇi, caturāsītiyā pāṇasahassānaṁ dhammābhisamayo ahosi.",
  "atk-s0506a1:620_0": "Tena ca samayena sirimā devakaññā attano vibhavasamiddhiṁ oloketvā āgataṭṭhānaṁ olokentī",
  "atk-s0506a1:620_1": "purimattabhāve attano sarīrasamīpe bhikkhusaṅghaparivutaṁ bhagavantaṁ ṭhitaṁ mahājanakāyañca",
  "atk-s0506a1:620_2": "sannipatitaṁ disvā pañcahi devakaññāsatehi parivutā pañcahi rathasatehi dissamānakāyā",
  "atk-s0506a1:620_3": "āgantvā rathato otaritvā saparivārā bhagavantaṁ vanditvā katañjalī aṭṭhāsi. Tena",
  "atk-s0506a1:620_4": "ca samayena āyasmā vaṅgīso bhagavato avidūre ṭhito hoti. So bhagavantaṁ etadavoca",
  "atk-s0506a1:620_5": "“paṭibhāti maṁ bhagavā ekaṁ pañhaṁ pucchitu”nti. “Paṭibhātu taṁ vaṅgīsā”ti bhagavā",
  "atk-s0506a1:620_6": "avoca. Āyasmā vaṅgīso taṁ sirimaṁ devadhītaraṁ –",
  "atk-s0506a1:621": "137.",
  "atk-s0506a1:622": "“Yuttā ca te paramaalaṅkatā hayā, adhomukhā aghasigamā balī javā;",
  "atk-s0506a1:623": "Abhinimmitā pañcarathāsatā ca te, anventi taṁ sārathicoditā hayā.",
  "atk-s0506a1:624": "138.",
  "atk-s0506a1:625": "“Sā tiṭṭhasi rathavare alaṅkatā,",
  "atk-s0506a1:626": "Obhāsayaṁ jalamiva joti povako;",
  "atk-s0506a1:627": "Pucchāmi taṁ varatanu anomadassane,",
  "atk-s0506a1:628": "Kasmā nu kāyā anadhivaraṁ upāgamī”ti. – paṭipucchi;",
  "atk-s0506a1:629_0": "137. Tattha yuttā ca te paramaalaṅkatā hayāti paramaṁ ativiya visesato alaṅkatā,",
  "atk-s0506a1:629_1": "paramehi vā uttamehi dibbehi assālaṅkārehi alaṅkatā, paramā vā aggā seṭṭhā ājānīyā",
  "atk-s0506a1:629_2": "sabbālaṅkārehi alaṅkatā hayā assā te tava rathe yojitā, yuttā vā te rathassa ca anucchavikā,",
  "atk-s0506a1:629_3": "aññamaññaṁ vā sadisatāya yuttā saṁsaṭṭhāti attho. Ettha ca “paramaalaṅkatā”ti purimasmiṁ",
  "atk-s0506a1:629_4": "pakkhe sandhiṁ akatvā dutiyasmiṁ pakkhe avibhattikaniddeso daṭṭhabbo. Adhomukhāti",
  "atk-s0506a1:629_5": "heṭṭhāmukhā. Yadipi te tadā pakatiyāva ṭhitā, devalokato orohaṇavasena “adhomukhā”ti",
  "atk-s0506a1:629_6": "vuttā. Aghasigamāti vehāsaṁgamā. Balīti balavanto. Javāti javanakā, balavanto ceva",
  "atk-s0506a1:629_7": "vegavanto cāti attho. Abhinimmitāti tava puññakammena nimmitā nibbattā. Sayaṁ nimmitameva",
  "atk-s0506a1:629_8": "vā sandhāya “abhinimmitā”ti vuttaṁ nimmānaratibhāvato sirimāya devadhītāya. Pañcarathāsatāti",
  "atk-s0506a1:629_9": "gāthāsukhatthaṁ thakārassa dīghaṁ liṅgavipallāsañca katvā vuttaṁ, vibhattialopo vā",
  "atk-s0506a1:629_10": "daṭṭhabbo, pañca rathasatānīti attho. Anventi taṁ sārathicoditā hayāti sārathīhi",
  "atk-s0506a1:629_11": "coditā viya rathesu yuttā ime hayā bhadde, devate, taṁ anugacchanti. “Sārathiacoditā”ti",
  "atk-s0506a1:629_12": "keci paṭhanti, sārathīhi acoditā eva anugacchantīti attho. “Sārathicoditā hayā”ti",
  "atk-s0506a1:629_13": "ekaṁyeva vā padaṁ gāthāsukhatthaṁ dīghaṁ katvā vuttaṁ, sārathicoditahayā pañca rathasatāti yojanā.",
  "atk-s0506a1:630_0": "138.Sā tiṭṭhasīti sā tvaṁ tiṭṭhasi. Rathavareti rathuttame. Alaṅkatāti saṭṭhisakaṭabhārehi",
  "atk-s0506a1:630_1": "dibbālaṅkārehi alaṅkatasarīrā. Obhāsayaṁ jalamiva joti pāvakoti obhāsentī jotiriva",
  "atk-s0506a1:630_2": "jalantī pāvako viya ca tiṭṭhasi, samantato obhāsentī jalantī tiṭṭhasīti vuttaṁ hoti.",
  "atk-s0506a1:630_3": "“Jotī”ti ca candimasūriyanakkhattatārakarūpānaṁ sādhāraṇanāmaṁ. Varatanūti uttamarūpadhare",
  "atk-s0506a1:630_4": "sabbaṅgasobhane. Tato eva anomadassane alāmakadassane, dassanīye pāsādiketi attho.",
  "atk-s0506a1:630_5": "Kasmā nu kāyā anadhivaraṁ upāgamīti kuto nāma devakāyato anuttaraṁ sammāsambuddhaṁ",
  "atk-s0506a1:630_6": "payirupāsanāya upagañchi upagatāsi.",
  "atk-s0506a1:631": "Evaṁ therena pucchitā sā devatā attānaṁ āvikarontī –",
  "atk-s0506a1:632": "139.",
  "atk-s0506a1:633": "“Kāmaggapattānaṁ yamāhunuttaraṁ, nimmāya nimmāya ramanti devatā;",
  "atk-s0506a1:634": "Tasmā kāyā accharā kāmavaṇṇinī, idhāgatā anadhivaraṁ namassitu”nti. –",
  "atk-s0506a1:635": "Gāthamāha.",
  "atk-s0506a1:636_0": "139. Tattha kāmaggapattānaṁ yamāhunuttaranti kāmūpabhogehi aggabhāvaṁ pattānaṁ paranimmitavasavattīnaṁ",
  "atk-s0506a1:636_1": "devānaṁ yaṁ devakāyaṁ yasena bhogādivasena ca anuttaranti vadanti, tato kāyā. Nimmāya",
  "atk-s0506a1:636_2": "nimmāya ramanti devatāti nimmānaratidevatā attanā yathārucite kāme sayaṁ nimminitvā",
  "atk-s0506a1:636_3": "nimminitvā ramanti kīḷanti laḷantā abhiramanti. Tasmā kāyāti tasmā nimmānaratidevanikāyā.",
  "atk-s0506a1:636_4": "Kāmavaṇṇinīti kāmarūpadharā yathicchitarūpadhārinī. Idhāgatāti idha imasmiṁ manussaloke,",
  "atk-s0506a1:636_5": "imaṁ vā manussalokaṁ āgatā.",
  "atk-s0506a1:637": "Evaṁ devatāya attano nimmānaratidevatābhāve kathite puna thero tassā purimabhavaṁ tattha katapuññakammaṁ laddhiñca kathāpetukāmo –",
  "atk-s0506a1:638": "140.",
  "atk-s0506a1:639": "“Kiṁ tvaṁ pure sucaritamācarīdha, kenacchasi tvaṁ amitayasā sukhedhitā;",
  "atk-s0506a1:640": "Iddhī ca te anadhivarā vihaṅgamā, vaṇṇo ca te dasa disā virocati.",
  "atk-s0506a1:641": "141.",
  "atk-s0506a1:642": "“Devehi tvaṁ parivutā sakkatā casi,",
  "atk-s0506a1:643": "Kuto cutā sugatigatāsi devate;",
  "atk-s0506a1:644": "Kassa vā tvaṁ vacanakarānusāsaniṁ,",
  "atk-s0506a1:645": "Ācikkha me tvaṁ yadi buddhasāvikā”ti. – dve gāthā abhāsi;",
  "atk-s0506a1:646_0": "140. Tattha ācarīti dīghaṁ katvā vuttaṁ, upacinīti attho. Idhāti nipātamattaṁ, idha",
  "atk-s0506a1:646_1": "vā imasmiṁ devattabhāve. Kenacchasīti kena puññakammena assatthā acchasi. “Kenāsi",
  "atk-s0506a1:646_2": "tva”nti keci paṭhanti. Amitayasāti na mitayasā anappakaparivārā. Sukhedhitāti sukhena",
  "atk-s0506a1:646_3": "vaḍḍhitā, suparibrūhitadibbasukhāti attho. Iddhīti dibbānubhāvo. Anadhivarāti adhikā",
  "atk-s0506a1:646_4": "visiṭṭhā aññā etissā natthīti anadhivarā, atiuttamāti attho. Vihaṅgamāti vehāsagāminī.",
  "atk-s0506a1:646_5": "Dasa disāti dasapi disā. Virocatīti obhāseti.",
  "atk-s0506a1:647_0": "141.Parivutāsakkatā casīti samantato parivāritā sambhāvitā ca asi. Kuto cutā sugatigatāsīti",
  "atk-s0506a1:647_1": "pañcasu gatīsu kataragatito cutā hutvā sugatiṁ imaṁ devagatiṁ paṭisandhivasena upagatā",
  "atk-s0506a1:647_2": "asi. Kassa vā tvaṁ vacanakarānusāsaninti kassa nu vā satthu sāsane pāvacane ovādānusāsanisampaṭicchanena",
  "atk-s0506a1:647_3": "tvaṁ vacanakarā asīti yojanā. Kassa vā tvaṁ satthu vacanakarā anusāsakassa anusiṭṭhiyaṁ",
  "atk-s0506a1:647_4": "patiṭṭhānenāti evaṁ vā ettha attho daṭṭhabbo. Evaṁ anuddesikavasena tassā laddhiṁ",
  "atk-s0506a1:647_5": "pucchitvā puna uddesikavasena “ācikkha me tvaṁ yadi buddhasāvikā”ti pucchati. Tattha",
  "atk-s0506a1:647_6": "buddhasāvikāti sabbampi ñeyyadhammaṁ sayambhuñāṇena hatthatale āmalakaṁ viya paccakkhato",
  "atk-s0506a1:647_7": "buddhattā buddhassa bhagavato dhammassavanante jātāti buddhasāvikā.",
  "atk-s0506a1:648": "Evaṁ therena pucchitamatthaṁ kathentī devatā imā gāthā abhāsi –",
  "atk-s0506a1:649": "142.",
  "atk-s0506a1:650": "“Nagantare nagaravare sumāpite, paricārikā rājavarassa sirimato;",
  "atk-s0506a1:651": "Nacce gīte paramasusikkhitā ahuṁ, sirimāti maṁ rājagahe avediṁsu.",
  "atk-s0506a1:652": "143.",
  "atk-s0506a1:653": "“Buddho ca me isinisabho vināyako, adesayī samudayadukkhaniccataṁ;",
  "atk-s0506a1:654": "Asaṅkhataṁ dukkhanirodha sassataṁ, maggañcimaṁ akuṭilamañjasaṁ sivaṁ.",
  "atk-s0506a1:655": "144.",
  "atk-s0506a1:656": "“Sutvānahaṁ amatapadaṁ asaṅkhataṁ, tathāgatassanadhivarassa sāsanaṁ;",
  "atk-s0506a1:657": "Sīlesvahaṁ paramasusaṁvutā ahuṁ, dhamme ṭhitā naravarabuddhadesite.",
  "atk-s0506a1:658": "145.",
  "atk-s0506a1:659": "“Ñatvānahaṁ virajapadaṁ asaṅkhataṁ, tathāgatenanadhivarena desitaṁ;",
  "atk-s0506a1:660": "Tatthevahaṁ samathasamādhimāphusiṁ, sāyeva me paramaniyāmatā ahu.",
  "atk-s0506a1:661": "146.",
  "atk-s0506a1:662": "“Laddhānahaṁ amatavaraṁ visesanaṁ, ekaṁsikā abhisamaye visesiya;",
  "atk-s0506a1:663": "Asaṁsayā bahujanapūjitā ahaṁ, khiḍḍāratiṁ paccanubhomanappakaṁ.",
  "atk-s0506a1:664": "147.",
  "atk-s0506a1:665": "“Evaṁ ahaṁ amatadasamhi devatā, tathāgatassanadhivarassa sāvikā;",
  "atk-s0506a1:666": "Dhammaddasā paṭhamaphale patiṭṭhitā, sotāpannā na ca pana matthi duggati.",
  "atk-s0506a1:667": "148.",
  "atk-s0506a1:668": "“Sā vandituṁ anadhivaraṁ upāgamiṁ, pāsādike kusalarate ca bhikkhavo;",
  "atk-s0506a1:669": "Namassituṁ samaṇasamāgamaṁ sivaṁ, sagāravā sirimato dhammarājino.",
  "atk-s0506a1:670": "149.",
  "atk-s0506a1:671": "“Disvā muniṁ muditamanamhi pīṇitā, tathāgataṁ naravaradammasārathiṁ;",
  "atk-s0506a1:672": "Taṇhacchidaṁ kusalarataṁ vināyakaṁ, vandāmahaṁ paramahitānukampaka”nti.",
  "atk-s0506a1:673_0": "142. Tattha nagantareti isigilivepullavebhārapaṇḍavagijjhakūṭasaṅkhātānaṁ pañcannaṁ",
  "atk-s0506a1:673_1": "pabbatānaṁ antare vemajjhe, yato taṁ nagaraṁ “giribbaja”nti vuccati. Nagaravareti",
  "atk-s0506a1:673_2": "uttamanagare, rājagahaṁ sandhāyāha. Sumāpiteti mahāgovindapaṇḍitena vatthuvijjāvidhinā",
  "atk-s0506a1:673_3": "sammadeva nivesite. Paricārikāti saṁgītaparicariyāya upaṭṭhāyikā. Rājavarassāti bimbisāramahārājassa.",
  "atk-s0506a1:673_4": "Sirimatoti ettha “sirīti buddhipuññānaṁ adhivacana”nti vadanti. Atha vā puññanibbattā",
  "atk-s0506a1:673_5": "sarīrasobhaggādisampatti katapuññaṁ nissayati, katapuññehi vā nissīyatīti “sirī”ti",
  "atk-s0506a1:673_6": "vuccati, sā etassa atthīti sirimā, tassa sirimato. Paramasusikkhitāti ativiya sammadeva",
  "atk-s0506a1:673_7": "ca sikkhitā. Ahunti ahosiṁ. Avediṁsūti aññāsuṁ.",
  "atk-s0506a1:674_0": "143.Isinisabhoti gavasatajeṭṭhako usabho, gavasahassajeṭṭhako vasabho, vajasatajeṭṭhako",
  "atk-s0506a1:674_1": "vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko",
  "atk-s0506a1:674_2": "mahābhāravaho asanisatasaddehipi asampakampiyo nisabho. Rathā so attano nisabhabalena",
  "atk-s0506a1:674_3": "samannāgato catūhi pādehi pathaviṁ uppīḷetvā kenaci parissayena akampiyo acalaṭṭhānena",
  "atk-s0506a1:674_4": "tiṭṭhati, evaṁ bhagavā dasahi tathāgatabalehi samannāgato catūhi vesārajjapādehi",
  "atk-s0506a1:674_5": "aṭṭhaparisapathaviṁ uppīḷetvā sadevake loke kenaci paccatthikena paccāmittena akampiyo",
  "atk-s0506a1:674_6": "acalaṭṭhānena tiṭṭhati, tasmā nisabho viyāti nisabho. Sīlādīnaṁ dhammakkhandhānaṁ",
  "atk-s0506a1:674_7": "esanaṭṭhena “isī”ti laddhavohāresu sekkhāsekkhaisīsu nisabho, isīnaṁ vā nisabho,",
  "atk-s0506a1:674_8": "isi ca so nisabho cāti vā isinisabho. Veneyyasatte vinetīti vināyako, nāyakavirahitoti",
  "atk-s0506a1:674_9": "vā vināyako, sayambhūti attho.",
  "atk-s0506a1:675_0": "Adesayī samudayadukkhaniccatanti samudayasaccassa ca dukkhasaccassa ca aniccataṁ",
  "atk-s0506a1:675_1": "vayadhammataṁ abhāsi. Tena “yaṁkiñci samudayadhammaṁ, sabbaṁ taṁ nirodhadhamma”nti",
  "atk-s0506a1:675_2": "attano abhisamayañāṇassa pavattiākāraṁ dasseti. Samudayadukkhaniccatanti vā samudayasaccañca",
  "atk-s0506a1:675_3": "dukkhasaccañca aniccatañca. Tattha samudayasaccadukkhasaccaggahaṇena vipassanāya",
  "atk-s0506a1:675_4": "bhūmiṁ dasseti, aniccatāgahaṇena tassā pavattiākāraṁ dasseti. Saṅkhārānañhi aniccākāre",
  "atk-s0506a1:675_5": "vibhāvite dukkhākāro anattākāropi vibhāvitoyeva hoti taṁnibandhanattā tesaṁ. Tenāha",
  "atk-s0506a1:675_6": "“yadaniccaṁ, taṁ dukkhaṁ, yaṁ dukkhaṁ, tadanattā”ti. Asaṅkhataṁ dukkhanirodhasassatanti",
  "atk-s0506a1:675_7": "kenaci paccayena na saṅkhatanti asaṅkhataṁ, sabbakālaṁ tathabhāvena sassataṁ, sakalavaṭṭadukkhanirodhabhāvato",
  "atk-s0506a1:675_8": "dukkhanirodhaṁ ariyasaccañca me adesayīti yojanā. Maggañcimaṁ akuṭilamañjasaṁ sivanti",
  "atk-s0506a1:675_9": "antadvayaparivajjanena kuṭilabhāvakarānaṁ māyādīnaṁ kāyavaṅkādīnañca pahānena akuṭilaṁ,",
  "atk-s0506a1:675_10": "tato eva añjasaṁ, asivabhāvakarānaṁ kāmarāgādīnaṁ samucchindanena sivaṁ nibbānaṁ.",
  "atk-s0506a1:675_11": "Magganti nibbānatthikehi maggīyati, kilese vā mārento gacchatīti “maggo”ti laddhanāmaṁ",
  "atk-s0506a1:675_12": "idaṁ tumhākañca mamañca paccakkhabhūtaṁ dukkhanirodhagāminipaṭipadāsaṅkhātaṁ ariyasaccañca",
  "atk-s0506a1:675_13": "me adesayīti yojanā.",
  "atk-s0506a1:676_0": "144.Sutvānahaṁ amatapadaṁ asaṅkhataṁ, tathāgatassanadhivarassa sāsananti ettha ayaṁ",
  "atk-s0506a1:676_1": "saṅkhepattho – tathā āgamanādiatthena tathāgatassa, sadevake loke aggabhāvato anadhivarassa,",
  "atk-s0506a1:676_2": "sammāsambuddhassa amatapadaṁ asaṅkhataṁ nibbānaṁ uddissa desitattā, amatassa vā nibbānassa",
  "atk-s0506a1:676_3": "paṭipajjanupāyattā kenacipi asaṅkharaṇīyattā ca amatapadaṁ asaṅkhataṁ sāsanaṁ saddhammaṁ",
  "atk-s0506a1:676_4": "ahaṁ sutvānāti. Sīlesvahanti sīlesu nipphādetabbesu ahaṁ. Paramasusaṁvutāti ativiya",
  "atk-s0506a1:676_5": "sammadeva saṁvutā. Ahunti ahosiṁ. Dhamme ṭhitāti paṭipattidhamme patiṭṭhitā.",
  "atk-s0506a1:677_0": "145.Ñatvānāti sacchikiriyābhisamayavasena jānitvā. Tatthevāti tasmiṁyeva khaṇe, tasmiṁyeva",
  "atk-s0506a1:677_1": "vā attabhāve. Samathasamādhimāphusinti paccanīkadhammānaṁ samucchedavasena samanato",
  "atk-s0506a1:677_2": "vūpasamanato paramatthasamathabhūtaṁ lokuttarasamādhiṁ āphusiṁ adhigacchiṁ. Yadipi",
  "atk-s0506a1:677_3": "yasmiṁ khaṇe nirodhassa sacchikiriyābhisamayo, tasmiṁyeva khaṇe maggassa bhāvanābhisamayo,",
  "atk-s0506a1:677_4": "ārammaṇapaṭivedhaṁ pana bhāvanāpaṭivedhasseva purimasiddhikāraṇaṁ viya katvā dassetuṁ –",
  "atk-s0506a1:678": "“Ñatvānahaṁ virajapadaṁ asaṅkhataṁ, tathāgatenanadhivarena desitaṁ”.",
  "atk-s0506a1:679_0": "Tatthevahaṁ ‘samathasamādhimāphusi’nti vuttaṁ yathā “cakkhuñca paṭicca rūpe ca uppajjati",
  "atk-s0506a1:679_1": "cakkhuviññāṇa”nti. Ñatvānāti vā samānakālavasena vuttanti veditabbaṁ yathā “nihantvāna",
  "atk-s0506a1:679_2": "tamaṁ sabbaṁ, ādicco nabhamuggato”ti. Sāyevāti yā lokuttarasamādhiphusanā laddhā,",
  "atk-s0506a1:679_3": "sāyeva. Paramaniyāmatāti paramā uttamā magganiyāmatā.",
  "atk-s0506a1:680_0": "146.Visesananti puthujjanehi visesakaṁ visiṭṭhabhāvasādhakaṁ. Ekaṁsikāti “sammāsambuddho",
  "atk-s0506a1:680_1": "bhagavā, svākkhāto dhammo, suppaṭipanno saṅgho”ti ekaṁsagāhavatī ratanattaye nibbicikicchā.",
  "atk-s0506a1:680_2": "Abhisamaye visesiyāti saccapaṭivedhavasena visesaṁ patvā. “Visesinī”tipi paṭhanti,",
  "atk-s0506a1:680_3": "abhisamayahetu visesavatīti attho. Asaṁsayāti soḷasavatthukāya aṭṭhavatthukāya ca",
  "atk-s0506a1:680_4": "vicikicchāya pahīnattā apagatasaṁsayā. “Asaṁsiyā”ti keci paṭhanti. Bahujanapūjitāti",
  "atk-s0506a1:680_5": "sugatīhi parehi patthanīyaguṇāti attho. Khiḍḍāratinti khiḍḍābhūtaṁ ratiṁ, atha vā",
  "atk-s0506a1:680_6": "khiḍḍañca ratiñca khiḍḍāvihārañca ratisukhañca.",
  "atk-s0506a1:681_0": "147.Amatadasamhīti amatadasā nibbānadassāvinī amhi. Dhammaddasāti catusaccadhammaṁ",
  "atk-s0506a1:681_1": "diṭṭhavatī. Sotāpannāti ariyamaggasotaṁ ādito pattā. Na ca pana matthi duggatīti",
  "atk-s0506a1:681_2": "na ca pana me atthi duggati avinipātadhammattā.",
  "atk-s0506a1:682_0": "148.Pāsādiketi pasādāvahe. Kusalarateti kusale anavajjadhamme nibbāne rate. Bhikkhavoti",
  "atk-s0506a1:682_1": "bhikkhū namassituṁ upāgaminti yojanā. Samaṇasamāgamaṁ sivanti samaṇānaṁ samitapāpānaṁ",
  "atk-s0506a1:682_2": "buddhabuddhasāvakānaṁ sivañca dhammaṁ khemaṁ samāgamaṁ saṅgamaṁ payirupāsituṁ upāgaminti",
  "atk-s0506a1:682_3": "sambandho. Sirimato dhammarājinoti bhummatthe sāmivacanaṁ. Sirimati dhammarājinīti",
  "atk-s0506a1:682_4": "attho. Evameva ca keci paṭhanti.",
  "atk-s0506a1:683_0": "149.Muditamanamhīti moditamanā amhi. Pīṇitāti tuṭṭhā, pītirasavasena vā tittā. Naravaradammasārathinti",
  "atk-s0506a1:683_1": "naravaro ca so aggapuggalattā, dammānaṁ dametabbānaṁ veneyyānaṁ nibbānābhimukhaṁ",
  "atk-s0506a1:683_2": "sāraṇato dammasārathi cāti naravaradammasārathi, taṁ. Paramahitānukampakanti paramena",
  "atk-s0506a1:683_3": "uttamena hitena sabbasattānaṁ anukampakaṁ.",
  "atk-s0506a1:684_0": "Evaṁ sirimā devadhītā attano laddhipavedanamukhena ratanattaye pasādaṁ pavedetvā",
  "atk-s0506a1:684_1": "bhagavantaṁ bhikkhusaṅghañca vanditvā padakkhiṇaṁ katvā devalokameva gatā. Bhagavā",
  "atk-s0506a1:684_2": "tameva otiṇṇavatthuṁ aṭṭhuppattiṁ katvā dhammaṁ desesi, desanāpariyosāne ukkaṇṭhitabhikkhu",
  "atk-s0506a1:684_3": "arahattaṁ pāpuṇi, sampattaparisāyapi sā dhammadesanā sātthikā jātāti.",
  "atk-s0506a1:685": "Sirimāvimānavaṇṇanā niṭṭhitā.",
  "atk-s0506a1:686": "17. Kesakārīvimānavaṇṇanā",
  "atk-s0506a1:687_0": "Idaṁ vimānaṁ ruciraṁ pabhassaranti kesakārīvimānaṁ. Tassa kā uppatti? Bhagavā bārāṇasiyaṁ",
  "atk-s0506a1:687_1": "viharati isipatane migadāye. Tena kho pana samayena sambahulā bhikkhū pubbaṇhasamayaṁ",
  "atk-s0506a1:687_2": "nivāsetvā pattacīvaramādāya bārāṇasiṁ piṇḍāya pavisiṁsu. Te aññatarassa brāhmaṇassa",
  "atk-s0506a1:687_3": "gehadvārasamīpena gacchanti. Tasmiñca gehe brāhmaṇassa dhītā kesakārī nāma gehadvārasamīpe",
  "atk-s0506a1:687_4": "mātu sīsato ūkā gaṇhantī te bhikkhū gacchante disvā mātaraṁ āha “amma, ime pabbajitā",
  "atk-s0506a1:687_5": "paṭhamena yobbanena samannāgatā abhirūpā dassanīyā pāsādikā sukhumālā kenaci pārijuññena",
  "atk-s0506a1:687_6": "anabhibhūtā maññe, kasmā nu kho ime imasmiṁyeva vaye pabbajantī”ti ? Taṁ mātā āha",
  "atk-s0506a1:687_7": "“atthi, amma, sakyaputto sakyakulā pabbajito buddho loke uppanno, so dhammaṁ deseti",
  "atk-s0506a1:687_8": "ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ,",
  "atk-s0506a1:687_9": "parisuddhaṁ brahmacariyaṁ pakāseti, tassa ime dhammaṁ sutvā pabbajantī”ti.",
  "atk-s0506a1:688_0": "Tena ca samayena āgataphalo viññātasāsano aññataro upāsako tāya vīthiyā gacchanto",
  "atk-s0506a1:688_1": "taṁ kathaṁ sutvā tāsaṁ santikaṁ upasaṅkami. Atha naṁ brāhmaṇī āha “etarahi kho upāsaka",
  "atk-s0506a1:688_2": "bahū kulaputtā mahantaṁ bhogakkhandhaṁ mahantaṁ ñātiparivaṭṭaṁ pahāya sakyasamaye",
  "atk-s0506a1:688_3": "pabbajanti, te kiṁ nu kho atthavasaṁ sampassantā pabbajantī”ti? Taṁ sutvā upāsako",
  "atk-s0506a1:688_4": "“kāmesu ādīnavaṁ, nekkhamme ca ānisaṁsaṁ sampassantā”ti vatvā attano ñāṇabalānurūpaṁ",
  "atk-s0506a1:688_5": "tamatthaṁ vitthārato kathesi, tiṇṇañca ratanānaṁ guṇe pakāsesi, pañcannaṁ sīlānaṁ",
  "atk-s0506a1:688_6": "diṭṭhadhammikaṁ samparāyikañca guṇānisaṁsaṁ pavedesi. Atha brāhmaṇadhītā taṁ “kiṁ",
  "atk-s0506a1:688_7": "amhehipi saraṇesu ca sīlesu ca patiṭṭhāya tayā vutte guṇānisaṁse adhigantuṁ sakkā”ti",
  "atk-s0506a1:688_8": "pucchi. So “sabbasādhāraṇā ime dhammā bhagavatā bhāsitā, kasmā na sakkā”ti vatvā",
  "atk-s0506a1:688_9": "tassā saraṇāni ca sīlāni ca adāsi. Sā gahitasaraṇā samādinnasīlā ca hutvā puna āha",
  "atk-s0506a1:688_10": "“kiṁ ito uttari aññampi karaṇīyaṁ atthī”ti. So tassā viññubhāvaṁ sallakkhento “upanissayasampannā",
  "atk-s0506a1:688_11": "bhavissatī”ti ñatvā sarīrasabhāvaṁ vibhāvento dvattiṁsākārakammaṭṭhānaṁ kathetvā",
  "atk-s0506a1:688_12": "kāye virāgaṁ uppādetvā upari aniccatādipaṭisaṁyuttāya dhammiyā kathāya saṁvejetvā",
  "atk-s0506a1:688_13": "vipassanāmaggaṁ ācikkhitvā gato. Sā tena vuttanayaṁ sabbaṁ manasi katvā paṭikūlamanasikāre",
  "atk-s0506a1:688_14": "samāhitacittā vipassanaṁ paṭṭhapetvā upanissayasampattiyā na cirasseva sotāpattiphale",
  "atk-s0506a1:688_15": "patiṭṭhahi. Athāparena samayena kālaṁ katvā sakkassa devarañño paricārikā hutvā nibbatti,",
  "atk-s0506a1:688_16": "satasahassañcassā accharāparivāro ahosi. Taṁ sakko devarājā disvā acchariyabbhutacittajāto pamuditahadayo –",
  "atk-s0506a1:689": "150.",
  "atk-s0506a1:690": "“Idaṁ vimānaṁ ruciraṁ pabhassaraṁ, veḷuriyathambhaṁ satataṁ sunimmitaṁ;",
  "atk-s0506a1:691": "Suvaṇṇarukkhehi samantamotthataṁ, ṭhānaṁ mamaṁ kammavipākasambhavaṁ.",
  "atk-s0506a1:692": "151.",
  "atk-s0506a1:693": "“Tatrūpapannā purimaccharā imā, sataṁ sahassāni sakena kammunā;",
  "atk-s0506a1:694": "Tuvaṁsi ajjhupagatā yasassinī, obhāsayaṁ tiṭṭhasi pubbadevatā.",
  "atk-s0506a1:695": "152.",
  "atk-s0506a1:696": "“Sasī adhiggayha yathā virocati, nakkhattarājāriva tārakāgaṇaṁ;",
  "atk-s0506a1:697": "Tatheva tvaṁ accharāsaṅgaṇaṁ imaṁ, daddallamānā yasasā virocasi.",
  "atk-s0506a1:698": "153.",
  "atk-s0506a1:699": "“Kuto nu āgamma anomadassane, upapannā tvaṁ bhavanaṁ mamaṁ idaṁ;",
  "atk-s0506a1:700": "Brahmaṁva devā tidasā sahindakā, sabbe na tappāmase dassanena ta”nti. –",
  "atk-s0506a1:701": "Catūhi gāthāhi tāya katakammaṁ pucchi.",
  "atk-s0506a1:702_0": "150. Tattha idaṁ vimānanti yasmiṁ vimāne sā devatā uppannā, taṁ attano vimānaṁ sandhāyāha.",
  "atk-s0506a1:702_1": "Satatanti sabbakālaṁ ruciraṁ pabhassaranti yojanā. Satatanti vā sammātataṁ, ativiya",
  "atk-s0506a1:702_2": "vitthiṇṇanti attho. Samantamotthatanti samantato avatthataṁ chāditaṁ. Ṭhānanti vimānameva",
  "atk-s0506a1:702_3": "sandhāya vadati. Tañhi tiṭṭhanti ettha katapuññāti ṭhānanti vuccati. Kammavipākasambhavanti",
  "atk-s0506a1:702_4": "kammavipākabhāvena sambhūtaṁ, kammavipākena vā saha sambhūtaṁ. Mamanti idaṁ mama",
  "atk-s0506a1:702_5": "ṭhānaṁ mama kammavipākasambhavanti dvīhipi padehi yojetabbaṁ.",
  "atk-s0506a1:703_0": "151.Tatrūpapannāti gāthāya ayaṁ saṅkhepattho – tatra tasmiṁ yathāvutte vimāne upapannāti",
  "atk-s0506a1:703_1": "nibbattā pageva uppannattā pubbadevatā imā purimā accharāyo parimāṇato sataṁ sahassāni.",
  "atk-s0506a1:703_2": "Tuvaṁsīti tvaṁ asi sakena kammunā ajjhupagatā upapannā. Yasassinīti parivārasampannā,",
  "atk-s0506a1:703_3": "teneva sakena kammunā kammānubhāvena obhāsayantī virocamānā tiṭṭhasīti.",
  "atk-s0506a1:704_0": "152. Idāni tameva obhāsanaṁ upamāya vibhāvento “sasī”ti gāthamāha. Tassattho – yathā",
  "atk-s0506a1:704_1": "sasalañchanayogena “sasī”ti, nakkhattehi adhikaguṇatāya “nakkhattarājā”ti ca laddhanāmo",
  "atk-s0506a1:704_2": "cando sabbaṁ tārakāgaṇaṁ adhiggayha abhibhavitvā virocati virājati, tatheva tvaṁ",
  "atk-s0506a1:704_3": "imaṁ accharānaṁ devakaññānaṁ gaṇaṁ samūhaṁ attano yasasā daddallamānā ativiya vijjotamānā",
  "atk-s0506a1:704_4": "virocasīti. Ettha ca “imā”ti “ima”nti ca nipātamattaṁ. Keci pana “nakkhattarājāriva",
  "atk-s0506a1:704_5": "tārāgaṇaṁ tatheva tva”nti paṭhanti.",
  "atk-s0506a1:705_0": "153. Idāni tassā devatāya purimabhavaṁ tattha katapuññañca pucchanto “kuto nu āgammā”ti",
  "atk-s0506a1:705_1": "gāthamāha. Tattha kuto nu āgammāti kuto nu bhavato kuto nu puññakammato kāraṇabhūtato",
  "atk-s0506a1:705_2": "idaṁ mama bhavanaṁ āgamma bhadde anomadassane sabbaṅgasobhane tvaṁ upapannā uppattigahaṇavasena",
  "atk-s0506a1:705_3": "upagatā. “Anomadassane”ti vuttamevatthaṁ upamāya pakāsento “brahmaṁva devā tidasā",
  "atk-s0506a1:705_4": "sahindakā, sabbe na tappāmase dassanena ta”nti āha. Tattha yathā brahmānaṁ sahampatiṁ",
  "atk-s0506a1:705_5": "sanaṅkumāraṁ vā upagataṁ saha indenāti sahindakā tāvatiṁsā devā passantā dassanena",
  "atk-s0506a1:705_6": "na tappanti, evaṁ tava dassanena mayaṁ sabbe devā na tappāmaseti attho.",
  "atk-s0506a1:706": "Evaṁ pana sakkena devānamindena pucchitā sā devatā tamatthaṁ pakāsentī –",
  "atk-s0506a1:707": "154.",
  "atk-s0506a1:708": "“Yametaṁ sakka anupucchase mamaṁ, kuto cutā tvaṁ idha āgatāti;",
  "atk-s0506a1:709": "Bārāṇasī nāma puratthi kāsinaṁ, tattha ahosiṁ pure kesakārikā.",
  "atk-s0506a1:710": "155.",
  "atk-s0506a1:711": "“Buddhe ca dhamme ca pasannamānasā, saṅghe ca ekantagatā asaṁsayā;",
  "atk-s0506a1:712": "Akhaṇḍasikkhāpadā āgatapphalā, sambodhidhamme niyatā anāmayā”ti. –",
  "atk-s0506a1:713": "Gāthadvayamāha.",
  "atk-s0506a1:714_0": "154-5. Tattha yametanti yaṁ etaṁ pañhanti attho. Anupucchaseti anukūlabhāvena pucchasi.",
  "atk-s0506a1:714_1": "Mamanti maṁ. Puratthīti puraṁ atthi. Kāsinanti kāsiraṭṭhassa. Kesakārikāti purimattabhāve",
  "atk-s0506a1:714_2": "attano nāmaṁ vadati. Buddheca dhamme cātiādinā attano puññaṁ vibhāveti.",
  "atk-s0506a1:715": "Puna sakko tassā taṁ puññasampattiñca dibbasampattiñca anumodamāno –",
  "atk-s0506a1:716": "156.",
  "atk-s0506a1:717": "“Tantyābhinandāmase svāgatañca te,",
  "atk-s0506a1:718": "Dhammena ca tvaṁ yasasā virocasi;",
  "atk-s0506a1:719": "Buddhe ca dhamme ca pasannamānase,",
  "atk-s0506a1:720": "Saṅghe ca ekantagate asaṁsaye;",
  "atk-s0506a1:721": "Akhaṇḍasikkhāpade āgatapphale,",
  "atk-s0506a1:722": "Sambodhidhamme niyate anāmaye”ti. – āha;",
  "atk-s0506a1:723_0": "156. Tattha tantyābhinandāmaseti taṁ te duvidhampi sampattiṁ abhinandāma anumodāma.",
  "atk-s0506a1:723_1": "Svāgatañcateti tuyhañca idhāgamanaṁ svāgataṁ, amhākaṁ pītisomanassasaṁvaddhanameva.",
  "atk-s0506a1:723_2": "Sesaṁ vuttanayamevāti.",
  "atk-s0506a1:724_0": "Taṁ pana pavattiṁ sakko devarājā āyasmato mahāmoggallānattherassa kathesi, thero",
  "atk-s0506a1:724_1": "bhagavato nivedesi. Bhagavā tamatthaṁ aṭṭhuppattiṁ katvā sampattaparisāya dhammaṁ",
  "atk-s0506a1:724_2": "desesi. Sā desanā sadevakassa lokassa sātthikā jātāti.",
  "atk-s0506a1:725": "Kesakārīvimānavaṇṇanā niṭṭhitā.",
  "atk-s0506a1:726": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:727": "Sattarasavatthupaṭimaṇḍitassa paṭhamassa pīṭhavaggassa",
  "atk-s0506a1:728": "Atthavaṇṇanā niṭṭhitā.",
  "atk-s0506a1:729": "2. Cittalatāvaggo",
  "atk-s0506a1:730": "1. Dāsivimānavaṇṇanā",
  "atk-s0506a1:731_0": "Dutiyavagge api sakkova devindoti dāsivimānaṁ. Tassa kā uppatti? Bhagavati jetavane",
  "atk-s0506a1:731_1": "viharante sāvatthivāsī aññataro upāsako sambahulehi upāsakehi saddhiṁ sāyanhasamayaṁ",
  "atk-s0506a1:731_2": "vihāraṁ gantvā dhammaṁ sutvā parisāya vuṭṭhitāya bhagavantaṁ upasaṅkamitvā “ito paṭṭhāya",
  "atk-s0506a1:731_3": "ahaṁ, bhante, saṅghassa cattāri niccabhattāni dassāmī”ti āha. Atha naṁ bhagavā tadanucchavikaṁ",
  "atk-s0506a1:731_4": "dhammakathaṁ kathetvā vissajjesi. So “mayā, bhante, saṅghassa cattāri niccabhattāni",
  "atk-s0506a1:731_5": "paññattāni. Sve paṭṭhāya ayyā mama gehaṁ āgacchantū”ti bhattuddesakassa ārocetvā",
  "atk-s0506a1:731_6": "attano gehaṁ gantvā dāsiyā tamatthaṁ ācikkhitvā “tattha tayā niccakālaṁ appamattāya",
  "atk-s0506a1:731_7": "bhavitabba”nti āha. Sā “sādhū”ti sampaṭicchi. Pakatiyāva sā saddhāsampannā puññakāmā",
  "atk-s0506a1:731_8": "sīlavatī, tasmā divase divase kālasseva uṭṭhāya paṇītaṁ annapānaṁ paṭiyādetvā bhikkhūnaṁ",
  "atk-s0506a1:731_9": "nisīdanaṭṭhānaṁ susammaṭṭhaṁ suparibhaṇḍakaṁ katvā āsanāni paññāpetvā bhikkhū upagate",
  "atk-s0506a1:731_10": "tattha nisīdāpetvā vanditvā gandhapupphadhūpadīpehi pūjetvā sakkaccaṁ parivisati.",
  "atk-s0506a1:732_0": "Athekadivasaṁ bhikkhū katabhattakicce upasaṅkamitvā vanditvā evamāha “kathaṁ nu kho,",
  "atk-s0506a1:732_1": "bhante, ito jātiādidukkhato parimutti hotī”ti. Bhikkhū tassā saraṇāni ca pañca sīlāni",
  "atk-s0506a1:732_2": "ca datvā kāyasabhāvaṁ pakāsetvā paṭikūlamanasikāre niyojesuṁ, apare aniccatāpaṭisaṁyuttaṁ",
  "atk-s0506a1:732_3": "dhammakathaṁ kathesuṁ. Sā soḷasa vassāni sīlaṁ rakkhantī antarantarā yoniso manasikarontī",
  "atk-s0506a1:732_4": "ekadivasaṁ dhammassavanasappāyaṁ labhitvā ñāṇassa ca paripakkattā vipassanaṁ vaḍḍhetvā",
  "atk-s0506a1:732_5": "sotāpattiphalaṁ sacchākāsi. Sā aparena samayena kālaṁ katvā sakkassa devarañño vallabhā",
  "atk-s0506a1:732_6": "paricārikā hutvā nibbatti. Sā saṭṭhitūriyasahassehi paricariyamānā accharāsatasahassaparivutā",
  "atk-s0506a1:732_7": "mahantaṁ dibbasampattiṁ anubhavantī pamudā modamānā saparivārā uyyānādīsu vicarati.",
  "atk-s0506a1:732_8": "Taṁ āyasmā mahāmoggallāno heṭṭhā vuttanayeneva disvā –",
  "atk-s0506a1:733": "157.",
  "atk-s0506a1:734": "“Api sakkova devindo, ramme cittalatāvane;",
  "atk-s0506a1:735": "Samantā anupariyāsi, nārīgaṇapurakkhatā;",
  "atk-s0506a1:736": "Obhāsentī disā sabbā, osadhī viya tārakā.",
  "atk-s0506a1:737": "158.",
  "atk-s0506a1:738": "“Kena tetādiso vaṇṇo, kena te idha mijjhati;",
  "atk-s0506a1:739": "Uppajjanti ca te bhogā, ye keci manaso piyā.",
  "atk-s0506a1:740": "159.",
  "atk-s0506a1:741": "“Pucchāmi taṁ devi mahānubhāve,",
  "atk-s0506a1:742": "Manussabhūtā kimakāsi puññaṁ;",
  "atk-s0506a1:743": "Kenāsi evaṁ jalitānubhāvā,",
  "atk-s0506a1:744": "Vaṇṇo ca te sabbadisā pabhāsatī”ti. – pucchi;",
  "atk-s0506a1:745": "160.",
  "atk-s0506a1:746": "“Sā devatā attamanā, moggallānena pucchitā;",
  "atk-s0506a1:747": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:748": "161.",
  "atk-s0506a1:749": "“Ahaṁ manussesu manussabhūtā, dāsī ahosiṁ parapessiyā kule.",
  "atk-s0506a1:750": "162.",
  "atk-s0506a1:751": "“Upāsikā cakkhumato, gotamassa yasassino;",
  "atk-s0506a1:752": "Tassā me nikkamo āsi, sāsane tassa tādino.",
  "atk-s0506a1:753": "163.",
  "atk-s0506a1:754": "“Kāmaṁ bhijjatuyaṁ kāyo, neva atthettha saṇṭhanaṁ;",
  "atk-s0506a1:755": "Sikkhāpadānaṁ pañcannaṁ, maggo sovatthiko sivo.",
  "atk-s0506a1:756": "164.",
  "atk-s0506a1:757": "“Akaṇṭako agahano, uju sabbhi pavedito;",
  "atk-s0506a1:758": "Nikkamassa phalaṁ passa, yathidaṁ pāpuṇitthikā.",
  "atk-s0506a1:759": "165.",
  "atk-s0506a1:760": "“Āmantanikā raññomhi, sakkassa vasavattino;",
  "atk-s0506a1:761": "Saṭṭhi tūriyasahassāni, paṭibodhaṁ karonti me.",
  "atk-s0506a1:762": "166.",
  "atk-s0506a1:763": "“Ālambo gaggaro bhīmo, sādhuvādī ca saṁsayo;",
  "atk-s0506a1:764": "Pokkharo ca suphasso ca, vīṇāmokkhā ca nāriyo.",
  "atk-s0506a1:765": "167.",
  "atk-s0506a1:766": "“Nandā ceva sunandā ca, soṇadinnā sucimhitā;",
  "atk-s0506a1:767": "Alambusā missakesī ca, puṇḍarīkāti dāruṇī.",
  "atk-s0506a1:768": "168.",
  "atk-s0506a1:769": "“Eṇīphassā suphassā ca, subhaddā muduvādinī;",
  "atk-s0506a1:770": "Etā caññā ca seyyāse, accharānaṁ pabodhikā.",
  "atk-s0506a1:771": "169.",
  "atk-s0506a1:772": "“Tā maṁ kālenupāgantvā, abhibhāsanti devatā;",
  "atk-s0506a1:773": "Handa naccāma gāyāma, handa taṁ ramayāmase.",
  "atk-s0506a1:774": "170.",
  "atk-s0506a1:775": "“Nayidaṁ akatapuññānaṁ, katapuññānamevidaṁ;",
  "atk-s0506a1:776": "Asokaṁ nandanaṁ rammaṁ, tidasānaṁ mahāvanaṁ.",
  "atk-s0506a1:777": "171.",
  "atk-s0506a1:778": "“Sukhaṁ akatapuññānaṁ, idha natthi parattha ca;",
  "atk-s0506a1:779": "Sukhañca katapuññānaṁ, idha ceva parattha ca.",
  "atk-s0506a1:780": "172.",
  "atk-s0506a1:781": "“Tesaṁ sahabyakāmānaṁ, kattabbaṁ kusalaṁ bahuṁ;",
  "atk-s0506a1:782": "Katapuññā hi modanti, sagge bhogasamaṅgino”ti. – devatā vissajjesi;",
  "atk-s0506a1:783_0": "157. Tattha api sakkova devindoti apisaddo sambhāvanāyaṁ, ivasaddo ikāralopaṁ katvā",
  "atk-s0506a1:783_1": "vutto upamāyaṁ, tasmā yathā nāma sakko devānamindoti attho. Sakkasamabhāvo tissā",
  "atk-s0506a1:783_2": "devatāya parivārasampattidassanatthaṁ vutto. Keci “apīti nipātamatta”nti vadanti.",
  "atk-s0506a1:783_3": "Cittalatāvaneti cittāya nāma devadhītāya puññānubhāvena nibbatte, cittānaṁ vā vicittapupphaphalādivisesayuttānaṁ",
  "atk-s0506a1:783_4": "santānakavalliādīnaṁ tattha yebhuyyatāya cittalatāvananti laddhanāme devuyyāne.",
  "atk-s0506a1:784": "161.Parapessiyāti paresaṁ kule tasmiṁ tasmiṁ kicce pesaniyā, paresaṁ veyyāvaccakārīti attho.",
  "atk-s0506a1:785_0": "162.Tassā me nikkamo āsi, sāsane tassa tādinoti tassā dāsiyāpi samānāya pañcahi cakkhūhi",
  "atk-s0506a1:785_1": "cakkhumato buddhassa bhagavato upāsikā hutvā soḷasa vassāni sīlaṁ rakkhantiyā kammaṭṭhānañca",
  "atk-s0506a1:785_2": "manasi karontiyā manasikārānubhāvena me mayhaṁ uppajjamāne sattatiṁsabodhipakkhiyadhammasaṅkhāte",
  "atk-s0506a1:785_3": "iṭṭhādīsu tādilakkhaṇasampattiyā tādino satthu sāsane tappariyāpannoyeva saṁkilesapakkhato",
  "atk-s0506a1:785_4": "nikkamanena “nikkamo”ti laddhanāmo sammāvāyāmo āsi ahosi uppajji.",
  "atk-s0506a1:786_0": "163-4. Tassa pana nikkamassa pubbabhāgassa pavattākāraṁ dassetuṁ “kāmaṁ bhijjatuyaṁ",
  "atk-s0506a1:786_1": "kāyo, neva atthettha saṇṭhananti vuttaṁ. Tassattho – yadipi me ayaṁ kāyo bhijjatu",
  "atk-s0506a1:786_2": "vinassatu, tattha kiñcimattampi apekkhaṁ akarontī ettha etasmiṁ kammaṭṭhānānuyoge",
  "atk-s0506a1:786_3": "neva atthi, me vīriyassa saṇṭhanaṁ sithilīkaraṇanti vīriyaṁ samuttejentī vipassanaṁ ussukkāpesinti.",
  "atk-s0506a1:787": "Idāni tathā vipassanaṁ ussukkāpetvā paṭiladdhaguṇaṁ dassentī –",
  "atk-s0506a1:788": "“Sikkhāpadānaṁ pañcannaṁ, maggo sovatthiko sivo;",
  "atk-s0506a1:789": "Akaṇṭako agahano, uju sabbhi pavedito;",
  "atk-s0506a1:790": "Nikkamassa phalaṁ passa, yathidaṁ pāpuṇitthikā”ti. – āha;",
  "atk-s0506a1:791_0": "Tatrāyaṁ saṅkhepattho – yo niccasīlavasena samādinnānaṁ pañcannaṁ sikkhāpadānaṁ sikkhākoṭṭhāsānaṁ",
  "atk-s0506a1:791_1": "upanissayabhāvena laddhattā tesaṁ paripūritattā ca sikkhāpadānaṁ pañcannaṁ sambandhībhūto,",
  "atk-s0506a1:791_2": "yasmiṁ santāne uppanno, tassa sabbākārena sotthibhāvasampādanato sundaratthabhāvato",
  "atk-s0506a1:791_3": "ca sovatthiko sotthiko, saṁkilesadhammehi anupaddutattā khemappattihetutāya ca sivo,",
  "atk-s0506a1:791_4": "rāgakaṇṭakādīnaṁ abhāvena akaṇṭako, kilesadiṭṭhiduccaritagahanasamucchedanato agahano,",
  "atk-s0506a1:791_5": "sabbajimhavaṅkakuṭilabhāvāpagamahetutāya uju, buddhādīhi sappurisehi pakāsitattā",
  "atk-s0506a1:791_6": "sabbhi pavedito ariyamaggo, taṁ yathā yena upāyabhūtena itthikā dvaṅgulabahalabuddhikāpi",
  "atk-s0506a1:791_7": "samānā pāpuṇiṁ, tassa nikkamassa yathāvuttavīriyassa idaṁ phalaṁ passāti sakkaṁ ālapati.",
  "atk-s0506a1:792_0": "165.Āmantanikā raññomhi, sakkassa vasavattinoti sayaṁvasībhāvena vattanato, dvīsu",
  "atk-s0506a1:792_1": "devalokesu attano vasaṁ issariyaṁ vattetīti vā vasavattī, tassa vasavattino sakkassa",
  "atk-s0506a1:792_2": "devarañño āmantanikā ālāpasallāpayoggā, kīḷanakāle vā tena āmantetabbā amhi, nikkamassa",
  "atk-s0506a1:792_3": "vīriyassa phalaṁ passāti yojanā. Ātatavitatādibhedena pañca tūriyaṅgāni dvādasahi",
  "atk-s0506a1:792_4": "pāṇibhāgehi ekato pavajjamānāni saṭṭhi honti, tāni pana sahassamattāni payirupāsanavasena",
  "atk-s0506a1:792_5": "upaṭṭhitāni sandhāyāha “saṭṭhi tūriyasahassāni, paṭibodhaṁ karonti me”ti. Tattha",
  "atk-s0506a1:792_6": "paṭibodhanti pītisomanassānaṁ pabodhanaṁ.",
  "atk-s0506a1:793_0": "166-8.Ālambotiādi tūriyavādakānaṁ devaputtānaṁ ekadesato nāmaggahaṇanti vadanti,",
  "atk-s0506a1:793_1": "tūriyānaṁ panetaṁ nāmaggahaṇaṁ. Vīṇāmokkhādikā devadhītā. Sucimhitāti suddhamihitā,",
  "atk-s0506a1:793_2": "nāmameva vā etaṁ. Muduvādinīti mudunāva vadatīti muduvādinī, mudukaṁ ativiya vādanasīlā,",
  "atk-s0506a1:793_3": "nāmameva vā. Seyyāseti seyyatarā. Accharānanti accharāsu saṅgīte pāsaṁsatarā. Pabodhikāti pabodhanakarā.",
  "atk-s0506a1:794": "169.Kālenāti yuttappattakālena. Abhibhāsantīti abhimukhā, abhiratā vā hutvā bhāsanti. Yathā ca bhāsanti, taṁ dassetuṁ “handa naccāma gāyāma, handa taṁ ramayāmase”ti vuttaṁ.",
  "atk-s0506a1:795_0": "170.Idanti idaṁ mayā laddhaṭṭhānaṁ. Asokanti iṭṭhakantapiyamanāpānaṁyeva rūpādīnaṁ",
  "atk-s0506a1:795_1": "sambhavato visokaṁ. Tato eva sabbakālaṁ pamodasaṁvaddhanato nandanaṁ. Tidasānaṁ mahāvananti",
  "atk-s0506a1:795_2": "tāvatiṁsadevānaṁ mahantaṁ mahanīyañca uyyānaṁ.",
  "atk-s0506a1:796": "171. Evarūpā dibbasampatti nāma puññakammavasenevāti odissakanayena vatvā panu anodissakanayena dassentī “sukhaṁ akatapuññāna”nti gāthamāha.",
  "atk-s0506a1:797_0": "172. Puna attanā laddhassa dibbaṭṭhānassa parehi sādhāraṇakāmatāvasena dhammaṁ kathentī",
  "atk-s0506a1:797_1": "“tesaṁ sahabyakāmāna”nti osānagāthamāha. Tesanti tāvatiṁsadevānaṁ. Sahabyakāmānanti",
  "atk-s0506a1:797_2": "sahabhāvaṁ icchantehi, kattuatthe hi idaṁ sāmivacanaṁ. Saha vāti pavattatīti sahavo,",
  "atk-s0506a1:797_3": "tassa bhāvo sahabyaṁ yathā vīrassa bhāvo vīriyanti.",
  "atk-s0506a1:798_0": "Evaṁ thero devatāya attano puññakamme āvikate tassā saparivārāya dhammaṁ desetvā",
  "atk-s0506a1:798_1": "devalokato āgantvā taṁ pavattiṁ bhagavato ārocesi. Bhagavā tamatthaṁ aṭṭhuppattiṁ",
  "atk-s0506a1:798_2": "katvā sampattaparisāya dhammaṁ desesi. Sā desanā sadevakassa lokassa sātthikā ahosīti.",
  "atk-s0506a1:799": "Dāsivimānavaṇṇanā niṭṭhitā.",
  "atk-s0506a1:800": "2. Lakhumāvimānavaṇṇanā",
  "atk-s0506a1:801_0": "Abhikkantenavaṇṇenāti lakhumāvimānaṁ. Tassa kā uppatti? Bhagavati bārāṇasiyaṁ viharante",
  "atk-s0506a1:801_1": "kevaṭṭadvāraṁ nāma bārāṇasinagarassa ekaṁ dvāraṁ, tassa avidūre niviṭṭhagāmopi “kevaṭṭadvāra”ntveva",
  "atk-s0506a1:801_2": "paññāyittha. Tattha lakhumā nāma ekā itthī saddhā pasannā buddhisampannā tena dvārena",
  "atk-s0506a1:801_3": "pavisante bhikkhū disvā vanditvā attano gehaṁ netvā kaṭacchubhikkhaṁ datvā teneva",
  "atk-s0506a1:801_4": "paricayena saddhāya vaḍḍhamānāya āsanasālaṁ kāretvā tattha paviṭṭhānaṁ bhikkhūnaṁ",
  "atk-s0506a1:801_5": "āsanaṁ upaneti, pānīyaṁ paribhojanīyaṁ upaṭṭhapeti. Yañca odanakummāsaḍākādi attano",
  "atk-s0506a1:801_6": "gehe vijjati, taṁ bhikkhūnaṁ deti. Sā bhikkhūnaṁ santike dhammaṁ sutvā saraṇesu ca",
  "atk-s0506a1:801_7": "sīlesu ca patiṭṭhāya samāhitā hutvā vipassanākammaṭṭhānaṁ uggahetvā vipassanaṁ ussukkāpentī",
  "atk-s0506a1:801_8": "upanissayasampannatāya na cirasseva sotāpattiphale patiṭṭhahi. Sā aparabhāge kālaṁ",
  "atk-s0506a1:801_9": "katvā tāvatiṁsabhavane mahati vimāne nibbatti, accharāsahassañcassā parivāro ahosi.",
  "atk-s0506a1:801_10": "Sā tattha dibbasampattiṁ anubhavantī pamodamānā vicarati. Taṁ āyasmā mahāmoggallāno",
  "atk-s0506a1:801_11": "devacārikaṁ caranto “abhikkantena vaṇṇenā”tiādigāthāhi pucchīti sabbaṁ vuttanayameva. Tena vuttaṁ –",
  "atk-s0506a1:802": "173.",
  "atk-s0506a1:803": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:804": "Obhāsentī disā sabbā, osadhī viya tārakā.",
  "atk-s0506a1:805": "174.",
  "atk-s0506a1:806": "“Kena tetādiso vaṇṇo, kena te idha mijjhati;",
  "atk-s0506a1:807": "Uppajjanti ca te bhogā, ye keci manaso piyā.",
  "atk-s0506a1:808": "175.",
  "atk-s0506a1:809": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:810": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:811": "176.",
  "atk-s0506a1:812": "“Sā devatā attamanā, moggallānena pucchitā;",
  "atk-s0506a1:813": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:814": "177.",
  "atk-s0506a1:815": "“Kevaṭṭadvārā nikkhamma, ahu mayhaṁ nivesanaṁ;",
  "atk-s0506a1:816": "Tattha sañcaramānānaṁ, sāvakānaṁ mahesinaṁ.",
  "atk-s0506a1:817": "178.",
  "atk-s0506a1:818": "“Odanaṁ kummāsaṁ ḍākaṁ, loṇasovīrakañcahaṁ;",
  "atk-s0506a1:819": "Adāsiṁ ujubhūtesu, vippasannena cetasā.",
  "atk-s0506a1:820": "179.",
  "atk-s0506a1:821": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:822": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:823": "180.",
  "atk-s0506a1:824": "“Uposathaṁ upavasissaṁ, sadā sīlesu saṁvutā;",
  "atk-s0506a1:825": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:826": "181.",
  "atk-s0506a1:827": "“Pāṇātipātā viratā, musāvādā ca saññatā;",
  "atk-s0506a1:828": "Theyyā ca aticārā ca, majjapānā ca ārakā.",
  "atk-s0506a1:829": "182.",
  "atk-s0506a1:830": "“Pañcasikkhāpade ratā, ariyasaccāna kovidā;",
  "atk-s0506a1:831": "Upāsikā cakkhumato, gotamassa yasassino.",
  "atk-s0506a1:832": "183.",
  "atk-s0506a1:833": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a1:834_0": "Mama ca, bhante, vacanena bhagavato pāde sirasā vandeyyāsi “lakhumā nāma, bhante,",
  "atk-s0506a1:834_1": "upāsikā bhagavato pāde sirasā vandatī”ti. Anacchariyaṁ kho panetaṁ, bhante, yaṁ maṁ",
  "atk-s0506a1:834_2": "bhagavā aññatarasmiṁ sāmaññaphale byākareyya. Taṁ bhagavā sakadāgāmiphale byākāsīti.",
  "atk-s0506a1:835": "177. Tattha kevaṭṭadvārā nikkhammāti kevaṭṭadvārato nikkhamanaṭṭhāne.",
  "atk-s0506a1:836": "178.Ḍākanti taṇḍuleyyakādisākabyañjanaṁ. Loṇasovīrakanti dhaññarasādīhi bahūhi sambhārehi sampādetabbaṁ ekaṁ pānakaṁ. “Ācāmakañjikaloṇūdaka”ntipi vadanti.",
  "atk-s0506a1:837": "Pucchāvissajjanāvasāne sā therassa dhammadesanāya sakadāgāmiphalaṁ pāpuṇi. Sesaṁ uttarāvidhāne vuttanayānusārena eva veditabbaṁ.",
  "atk-s0506a1:838": "Lakhumāvimānavaṇṇanā niṭṭhitā.",
  "atk-s0506a1:839": "3. Ācāmadāyikāvimānavaṇṇanā",
  "atk-s0506a1:840_0": "Piṇḍāyate carantassāti ācāmadāyikāvimānaṁ. Tassa kā uppatti? Bhagavā rājagahe viharati",
  "atk-s0506a1:840_1": "veḷuvane kalandakanivāpe. Tena kho pana samayena rājagahe aññataraṁ kulaṁ ahivātarogena",
  "atk-s0506a1:840_2": "upaddutaṁ ahosi. Tattha sabbe janā matā ṭhapetvā ekaṁ itthiṁ. Sā gehaṁ gehagatañca",
  "atk-s0506a1:840_3": "sabbaṁ dhanadhaññaṁ chaḍḍetvā maraṇabhayabhītā bhittichiddena palātā anāthā hutvā",
  "atk-s0506a1:840_4": "paragehaṁ gantvā tassa piṭṭhipasse vasati. Tasmiṁ gehe manussā karuṇāyantā ukkhaliādīsu",
  "atk-s0506a1:840_5": "avasiṭṭhaṁ yāgubhattaācāmādiṁ tassā denti. Sā taṁ bhuñjitvā jīvikaṁ kappeti.",
  "atk-s0506a1:841_0": "Tena ca samayena āyasmā mahākassapo sattāhaṁ nirodhasamāpattiṁ samāpajjitvā tato",
  "atk-s0506a1:841_1": "vuṭṭhito “kaṁ nu kho ahaṁ ajja āhārapaṭiggahaṇena anuggahessāmi, duggatito ca dukkhato",
  "atk-s0506a1:841_2": "ca mocessāmī”ti cintento taṁ itthiṁ āsannamaraṇaṁ nirayasaṁvattanikañcassā kammaṁ",
  "atk-s0506a1:841_3": "katokāsaṁ disvā “ayaṁ mayi gate attanā laddhaṁ ācāmaṁ dassati, teneva nimmānaratidevaloke",
  "atk-s0506a1:841_4": "uppajjissati, evaṁ nirayūpapattito mocetvā handāhaṁ imissā saggasampattiṁ nipphādessāmī”ti",
  "atk-s0506a1:841_5": "pubbaṇhasamayaṁ nivāsetvā pattacīvaraṁ ādāya tassā nivesanaṭṭhānābhimukho gacchati.",
  "atk-s0506a1:841_6": "Atha sakko devānamindo aññātakavesena anekarasaṁ anekasūpabyañjanaṁ dibbāhāraṁ upanesi.",
  "atk-s0506a1:841_7": "Taṁ ñatvā thero “kosiya, tvaṁ katakusalo, kasmā evaṁ karosi, mā duggatānaṁ kapaṇānaṁ",
  "atk-s0506a1:841_8": "sampattiṁ vilumpī”ti paṭikkhipitvā tassā itthiyā purato aṭṭhāsi.",
  "atk-s0506a1:842_0": "Sā theraṁ disvā “ayaṁ mahānubhāvo thero, imassa dātabbayuttakaṁ khādanīyaṁ vā bhojanīyaṁ",
  "atk-s0506a1:842_1": "vā idha natthi, idañca kiliṭṭhabhājanagataṁ tiṇacuṇṇarajānukiṇṇaṁ aloṇaṁ sītalaṁ",
  "atk-s0506a1:842_2": "apparasaṁ ācāmakañjiyamattaṁ edisassa dātuṁ na ussahāmī”ti cintetvā “aticchathā”ti",
  "atk-s0506a1:842_3": "āha. Thero ekapadanikkhepamattaṁ apasakkitvā aṭṭhāsi. Gehavāsino manussā bhikkhaṁ",
  "atk-s0506a1:842_4": "upanesuṁ, thero na sampaṭicchati. Sā duggatitthī “mameva anuggahatthāya idhāgato,",
  "atk-s0506a1:842_5": "mama santakameva paṭiggahetukāmo”ti ñatvā pasannamānasā ādarajātā taṁ ācāmaṁ therassa",
  "atk-s0506a1:842_6": "patte ākiri. Thero tassā pasādasaṁvaddhanatthaṁ bhuñjanākāraṁ dassesi, manussā āsanaṁ",
  "atk-s0506a1:842_7": "paññāpesuṁ. Thero tattha nisīditvā taṁ ācāmaṁ bhuñjitvā pivitvā onītapattapāṇī anumodanaṁ",
  "atk-s0506a1:842_8": "katvā taṁ duggatitthiṁ “tvaṁ ito tatiye attabhāve mama mātā ahosī”ti vatvā gato.",
  "atk-s0506a1:842_9": "Sā tena there atipasādañca uppādetvā tassā rattiyā paṭhamayāme kālaṁ katvā nimmānaratīnaṁ",
  "atk-s0506a1:842_10": "devānaṁ sahabyataṁ upapajji. Atha sakko devarājā tassā kālakatabhāvaṁ ñatvā “kattha",
  "atk-s0506a1:842_11": "nu kho uppannā”ti āvajjento tāvatiṁsesu adisvā rattiyā majjhimayāme āyasmantaṁ mahākassapaṁ",
  "atk-s0506a1:842_12": "upasaṅkamitvā tassā nibbattaṭṭhānaṁ pucchanto –",
  "atk-s0506a1:843": "185.",
  "atk-s0506a1:844": "“Piṇḍāya te carantassa, tuṇhībhūtassa tiṭṭhato;",
  "atk-s0506a1:845": "Daliddā kapaṇā nārī, parāgāraṁ apassitā.",
  "atk-s0506a1:846": "186.",
  "atk-s0506a1:847": "“Yā te adāsi ācāmaṁ, pasannā sehi pāṇibhi;",
  "atk-s0506a1:848": "Sā hitvā mānusaṁ dehaṁ, kaṁ nu sā disataṁ gatā”ti. –",
  "atk-s0506a1:849": "Dve gāthā abhāsi.",
  "atk-s0506a1:850_0": "185. Tattha piṇḍāyāti piṇḍapātatthāya. Tuṇhībhūtassa tiṭṭhatoti idaṁ piṇḍāya caraṇākāradassanaṁ,",
  "atk-s0506a1:850_1": "uddissa tiṭṭhatoti attho. Daliddāti duggatā. Kapaṇāti varākī. “Daliddā”ti iminā tassā",
  "atk-s0506a1:850_2": "bhogapārijuññaṁ dasseti, “kapaṇā”ti iminā ñātipārijuññaṁ. Parāgāraṁ apassitāti paragehaṁ",
  "atk-s0506a1:850_3": "nissitā, paresaṁ ghare bahipiṭṭhichadanaṁ nissāya vasantī.",
  "atk-s0506a1:851_0": "186.Kaṁnu sā disataṁ gatāti chasu kāmadevalokesu uppajjanavasena kaṁ nāma disaṁ gatā.",
  "atk-s0506a1:851_1": "Iti sakko “therena tathā katānuggahā uḷārāya dibbasampattiyā bhāginī, na ca dissatī”ti",
  "atk-s0506a1:851_2": "heṭṭhā dvīsu devalokesu apassanto saṁsayāpanno pucchati.",
  "atk-s0506a1:852": "Athassa thero –",
  "atk-s0506a1:853": "187.",
  "atk-s0506a1:854": "“Piṇḍāya me carantassa, tuṇhībhūtassa tiṭṭhato;",
  "atk-s0506a1:855": "Daliddā kapaṇā nārī, parāgāraṁ apassitā.",
  "atk-s0506a1:856": "188.",
  "atk-s0506a1:857": "“Yā me adāsi ācāmaṁ, pasannā sehi pāṇibhi;",
  "atk-s0506a1:858": "Sā hitvā mānusaṁ dehaṁ, vippamuttā ito cutā.",
  "atk-s0506a1:859": "189.",
  "atk-s0506a1:860": "“Nimmānaratino nāma, santi devā mahiddhikā;",
  "atk-s0506a1:861": "Tattha sā sukhitā nārī, modatācāmadāyikā”ti. –",
  "atk-s0506a1:862": "Pucchitaniyāmeneva paṭivacanaṁ dento tassā nibbattaṭṭhānaṁ kathesi.",
  "atk-s0506a1:863": "188. Tattha vippamuttāti tato manussadobhaggiyato paramakāruññavuttito vippamuttā apagatā.",
  "atk-s0506a1:864": "189.Modatācāmadāyikāti ācāmamattadāyikā, sāpi nāma pañcame kāmasagge dibbasampattiyā modati, passa tāva khettasampattiphalanti dasseti.",
  "atk-s0506a1:865": "Puna sakko tassā dānassa mahapphalataṁ mahānisaṁsatañca sutvā taṁ thomento –",
  "atk-s0506a1:866": "190.",
  "atk-s0506a1:867": "“Aho dānaṁ varākiyā, kassape suppatiṭṭhitaṁ;",
  "atk-s0506a1:868": "Parābhatena dānena, ijjhittha vata dakkhiṇā.",
  "atk-s0506a1:869": "191.",
  "atk-s0506a1:870": "“Yā mahesittaṁ kāreyya, cakkavattissa rājino;",
  "atk-s0506a1:871": "Nārī sabbaṅgakalyāṇī, bhattu cānomadassikā;",
  "atk-s0506a1:872": "Etassācāmadānassa, kalaṁ nāgghati soḷasiṁ.",
  "atk-s0506a1:873": "192.",
  "atk-s0506a1:874": "“Sutaṁ nikkhā sataṁ assā, sataṁ assatarīrathā;",
  "atk-s0506a1:875": "Sataṁ kaññāsahassāni, āmuttamaṇikuṇḍalā;",
  "atk-s0506a1:876": "Etassācāmadānassa, kalaṁ nāgghanti soḷasiṁ.",
  "atk-s0506a1:877": "193.",
  "atk-s0506a1:878": "“Sataṁ hemavatā nāgā, īsādantā urūḷhavā;",
  "atk-s0506a1:879": "Suvaṇṇakacchā mitaṅgā, hemakappanavāsasā;",
  "atk-s0506a1:880": "Etassācāmadānassa, kalaṁ nāgacchanti soḷasiṁ.",
  "atk-s0506a1:881": "194.",
  "atk-s0506a1:882": "“Catunnamapi dīpānaṁ, issaraṁ yodha kāraye;",
  "atk-s0506a1:883": "Etassācāmadānassa, kalaṁ nāgghati soḷasi”nti. – āha;",
  "atk-s0506a1:884_0": "190. Tattha ahoti acchariyatthe nipāto. Varākiyāti kapaṇiyā. Parābhatenāti parato",
  "atk-s0506a1:884_1": "ānītena, paresaṁ gharato ucchācariyāya laddhenāti attho. Dānenāti dātabbena ācāmamattena",
  "atk-s0506a1:884_2": "deyyadhammena. Ijjhittha vata dakkhiṇāti dakkhiṇā dānaṁ aho nipphajjittha, aho mahapphalā",
  "atk-s0506a1:884_3": "mahājutikā mahāvipphārā ahuvatthāti attho.",
  "atk-s0506a1:885_0": "191. Idāni “itthiratanādīnipi tassa dānassa satabhāgampi sahassabhāgampi na upentī”ti",
  "atk-s0506a1:885_1": "dassetuṁ “yā mahesittaṁ kāreyyā”tiādi vuttaṁ. Tattha sabbaṅgakalyāṇīti “nātidīghā",
  "atk-s0506a1:885_2": "nātirassā nātikisā nātithūlā nātikāḷī nāccodātā atikkantā mānusavaṇṇaṁ appattā dibbavaṇṇa”nti",
  "atk-s0506a1:885_3": "evaṁ vuttehi sabbehi aṅgehi kāraṇehi, sabbehi vā aṅgapaccaṅgehi kalyāṇī sobhanā sundarā.",
  "atk-s0506a1:885_4": "Bhattu cānomadassikāti sāmikassa alāmakadassanā sātisayaṁ dassanīyā pāsādikā. Etassācāmadānassa,",
  "atk-s0506a1:885_5": "kalaṁ nāgghati soḷasinti etassa etāya dinnassa ācāmadānassa phalaṁ soḷasabhāgaṁ katvā",
  "atk-s0506a1:885_6": "tato ekaṁ bhāgaṁ puna soḷasabhāgaṁ katvā gahitabhāgasaṅkhātaṁ soḷasiṁ kalaṁ cakkavattirañño",
  "atk-s0506a1:885_7": "itthiratanabhāvopi nāgghati nānubhoti na pāpuṇāti. “Suvaṇṇassa pañcadasadharaṇaṁ",
  "atk-s0506a1:885_8": "nikkha”nti vadanti, “satadharaṇa”nti apare.",
  "atk-s0506a1:886_0": "193.Hemavatāti himavati jātā, hemavatajātikā vā. Te hi mahantā thāmajavasampannā",
  "atk-s0506a1:886_1": "ca honti. Īsādantāti rathīsāsadisadantā, thokaṁyeva avanatadantāti attho. Tena visālakadāṭhībhāvaṁ",
  "atk-s0506a1:886_2": "nivāreti. Urūḷhavāti thāmajavaparakkamehi brūhanto, mahantaṁ yuddhakiccaṁ vahituṁ",
  "atk-s0506a1:886_3": "samatthāti attho. Suvaṇṇakacchāti hemamayagīveyyakapaṭimukkā. Kacchasīsena hi sabbaṁ",
  "atk-s0506a1:886_4": "hatthiyoggaṁ vadati. Hemakappanavāsasāti suvaṇṇakhacitagajattharaṇakaṅkanādihatthālaṅkārasampannā.",
  "atk-s0506a1:887_0": "194.Catunnamapi dīpānaṁ issaranti dvisahassaparittadīpaparivārānaṁ jambudīpādīnaṁ",
  "atk-s0506a1:887_1": "catunnaṁ mahādīpānaṁ issariyaṁ. Tena sattaratanasamujjalaṁ sakalaṁ cakkavattisiriṁ",
  "atk-s0506a1:887_2": "vadati. Yaṁ panettha, taṁ heṭṭhā vuttanayameva.",
  "atk-s0506a1:888_0": "Idha sakkena devarājena attanā ca vuttaṁ sabbaṁ āyasmā mahākassapatthero bhagavato",
  "atk-s0506a1:888_1": "ārocesi. Bhagavā taṁ aṭṭhuppattiṁ katvā sampattaparisāya vitthārena dhammaṁ desesi.",
  "atk-s0506a1:888_2": "Sā desanā mahājanassa sātthikā ahosīti.",
  "atk-s0506a1:889": "Ācāmadāyikāvimānavaṇṇanā niṭṭhitā.",
  "atk-s0506a1:890": "4. Caṇḍālivimānavaṇṇanā",
  "atk-s0506a1:891_0": "Caṇḍālivanda pādānīti caṇḍālivimānaṁ. Tassa kā uppatti? Bhagavā rājagahe viharanto",
  "atk-s0506a1:891_1": "paccūsavelāyaṁ buddhāciṇṇaṁ mahākaruṇāsamāpattiṁ samāpajjitvā uṭṭhāya lokaṁ olokento",
  "atk-s0506a1:891_2": "addasa tasmiṁyeva nagare caṇḍālāvasathe vasantiṁ ekaṁ mahallikaṁ caṇḍāliṁ khīṇāyukaṁ,",
  "atk-s0506a1:891_3": "nirayasaṁvattanikañcassā kammaṁ upaṭṭhitaṁ. So mahākaruṇāya samussāhitamānaso “saggasaṁvattanikaṁ",
  "atk-s0506a1:891_4": "kammaṁ kāretvā tenassā nirayūpapattiṁ nisedhetvā sagge patiṭṭhāpessāmī”ti cintetvā",
  "atk-s0506a1:891_5": "mahatā bhikkhusaṅghena saddhiṁ rājagahaṁ piṇḍāya pavisati. Tena ca samayena sā caṇḍālī",
  "atk-s0506a1:891_6": "daṇḍaṁ olubbha nagarato nikkhamantī bhagavantaṁ āgacchantaṁ disvā abhimukhī hutvā",
  "atk-s0506a1:891_7": "aṭṭhāsi. Bhagavāpi tassā gamanaṁ nivārento viya purato aṭṭhāsi. Athāyasmā mahāmoggallāno",
  "atk-s0506a1:891_8": "satthu cittaṁ ñatvā tassā ca āyuparikkhayaṁ bhagavato vandanāya taṁ niyojento –",
  "atk-s0506a1:892": "195.",
  "atk-s0506a1:893": "“Caṇḍāli vanda pādāni, gotamassa yasassino;",
  "atk-s0506a1:894": "Tameva anukampāya, aṭṭhāsi isisattamo.",
  "atk-s0506a1:895": "196.",
  "atk-s0506a1:896": "“Abhippasādehi manaṁ, arahantamhi tādini;",
  "atk-s0506a1:897": "Khippaṁ pañjalikā vanda, parittaṁ tava jīvita”nti. – gāthādvayamāha;",
  "atk-s0506a1:898_0": "195. Tattha caṇḍālīti jātiāgatena nāmena taṁ ālapati. Vandāti abhivādaya. Pādānīti",
  "atk-s0506a1:898_1": "sadevakassa lokassa saraṇāni caraṇāni. Tameva anukampāyāti tameva anuggaṇhanatthaṁ,",
  "atk-s0506a1:898_2": "apāyūpapattito nisedhetvā sagge nibbattāpanatthanti adhippāyo. Aṭṭhāsīti nagarampi",
  "atk-s0506a1:898_3": "apavisitvā ṭhito. Isisattamoti lokiyasekkhāsekkhapaccekabuddhaisīhi uttamo ukkaṭṭhatamo,",
  "atk-s0506a1:898_4": "atha vā buddhaisīnaṁ vipassiādīnaṁ sattamoti isisattamo.",
  "atk-s0506a1:899_0": "196.Abhippasādehi mananti “sammāsambuddho bhagavā”ti tava cittaṁ pasādehi. Arahantamhi",
  "atk-s0506a1:899_1": "tādinīti ārakattā kilesānaṁ, tesaṁyeva arīnaṁ hatattā, saṁsāracakkassa arānaṁ hatattā,",
  "atk-s0506a1:899_2": "paccayānaṁ arahattā, pāpakaraṇe rahābhāvā ca arahante, iṭṭhādīsu tādibhāvappattiyā",
  "atk-s0506a1:899_3": "tādimhi. Khippaṁ pañjalikā vandāti sīghaṁyeva paggahitaañjalikā hutvā vandassu. Kasmāti",
  "atk-s0506a1:899_4": "ce? Parittaṁ tava jīvitanti, idāneva bhijjanasabhāvattā parittaṁ atiittaraṁ.",
  "atk-s0506a1:900_0": "Iti thero gāthādvayena bhagavato guṇe pakittento attano ānubhāve ṭhatvā tassā ca",
  "atk-s0506a1:900_1": "khīṇāyukatāvibhāvanena saṁvejento satthu vandanāya niyojesi. Sā ca taṁ sutvā saṁvegajātā",
  "atk-s0506a1:900_2": "satthari pasannamānasāva hutvā pañcapatiṭṭhitena vanditvā añjaliṁ katvā namassamānā",
  "atk-s0506a1:900_3": "buddhagatāya pītiyā ekaggacittā hutvā aṭṭhāsi. Bhagavā “alamettakametissā saggūpapattiyā”ti",
  "atk-s0506a1:900_4": "nagaraṁ pāvisi saddhiṁ bhikkhusaṅghena. Atha naṁ ekā bhantā gāvī taruṇavacchā tato",
  "atk-s0506a1:900_5": "eva abhidhāvantī siṅgena paharitvā jīvitā voropesi. Taṁ sabbaṁ dassetuṁ saṅgītikārā –",
  "atk-s0506a1:901": "197.",
  "atk-s0506a1:902": "“Coditā bhāvitattena, sarīrantimadhārinā;",
  "atk-s0506a1:903": "Caṇḍālī vandi pādāni, gotamassa yasassino.",
  "atk-s0506a1:904": "198.",
  "atk-s0506a1:905": "“Tamenaṁ avadhī gāvī, caṇḍāliṁ pañjaliṁ ṭhitaṁ;",
  "atk-s0506a1:906": "Namassamānaṁ sambuddhaṁ, andhakāre pabhaṅkara”nti. – gāthādvayamāhaṁsu;",
  "atk-s0506a1:907_0": "198. Tattha pañjaliṁ ṭhitaṁ namassamānaṁ sambuddhanti gatepi bhagavati buddhārammaṇāya",
  "atk-s0506a1:907_1": "pītiyā samāhitā hutvā sammukhā viya añjaliṁ paggayha namassamānaṁ ṭhitaṁ. Andhakāreti",
  "atk-s0506a1:907_2": "avijjandhakārena sakalena kilesandhakārena ca andhakāre loke. Pabhaṅkaranti ñāṇobhāsakaraṁ.",
  "atk-s0506a1:908_0": "Sā ca tato cutā tāvatiṁsesu nibbatti, accharānaṁ satasahassaṁ cassā parivāro ahosi.",
  "atk-s0506a1:908_1": "Tadaheva ca sā saha vimānena āgantvā vimānato otaritvā āyasmantaṁ mahāmoggallānaṁ",
  "atk-s0506a1:908_2": "upasaṅkamitvā vandi. Tamatthaṁ dassetuṁ –",
  "atk-s0506a1:909": "199.",
  "atk-s0506a1:910": "“Khīṇāsavaṁ vigatarajaṁ anejaṁ, ekaṁ araññamhi raho nisinnaṁ;",
  "atk-s0506a1:911": "Deviddhipattā upasaṅkamitvā, vandāmi taṁ vīra mahānubhāva”nti. –",
  "atk-s0506a1:912": "Devatā āha. Taṁ thero pucchi –",
  "atk-s0506a1:913": "200.",
  "atk-s0506a1:914": "“Suvaṇṇavaṇṇā jalitā mahāyasā, vimānamoruyha anekacittā;",
  "atk-s0506a1:915": "Parivāritā accharāsaṅgaṇena, kā tvaṁ subhe devate vandase mama”nti.",
  "atk-s0506a1:916_0": "200. Tattha jalitāti attano sarīrappabhāya vatthābharaṇādīnaṁ obhāsena ca jalantī",
  "atk-s0506a1:916_1": "jotentī. Mahāyasāti mahāparivārā. Vimānamoruyhāti vimānato oruyha. Anekacittāti anekavidhacittatāyuttā.",
  "atk-s0506a1:916_2": "Subheti subhaguṇe. Mamanti maṁ.",
  "atk-s0506a1:917": "Evaṁ therena pucchitā puna sā –",
  "atk-s0506a1:918": "201.",
  "atk-s0506a1:919": "“Ahaṁ bhaddante caṇḍālī, tayā vīrena pesitā;",
  "atk-s0506a1:920": "Vandiṁ arahato pāde, gotamassa yasassino.",
  "atk-s0506a1:921": "202.",
  "atk-s0506a1:922": "“Sāhaṁ vanditvā pādāni, cutā caṇḍālayoniyā;",
  "atk-s0506a1:923": "Vimānaṁ sabbato bhaddaṁ, upapannamhi nandane.",
  "atk-s0506a1:924": "203.",
  "atk-s0506a1:925": "“Accharānaṁ satasahassaṁ, purakkhatvāna tiṭṭhati;",
  "atk-s0506a1:926": "Tāsāhaṁ pavarā seṭṭhā, vaṇṇena yasasāyunā.",
  "atk-s0506a1:927": "204.",
  "atk-s0506a1:928": "“Pahūtakatakalyāṇā, sampajānā paṭissatā;",
  "atk-s0506a1:929": "Muniṁ kāruṇikaṁ loke, taṁ bhante vanditumāgatā”ti. –",
  "atk-s0506a1:930": "Catasso gāthāyo āha.",
  "atk-s0506a1:931_0": "201-4. Tattha pesitāti “caṇḍāli, vanda pādānī”tiādinā vandanāya uyyojitā. Yadipi",
  "atk-s0506a1:931_1": "taṁ vandanāmayaṁ puññaṁ pavattikkhaṇavasena parittaṁ, khettamahantatāya pana phalamahantatāya",
  "atk-s0506a1:931_2": "ca ativiya mahantamevāti āha “pahūtakatakalyāṇā”ti. Tathā buddhārammaṇāya pītiyā",
  "atk-s0506a1:931_3": "pavattikkhaṇe paññāya satiyā ca visadabhāvaṁ sandhāyāha “sampajānā paṭissatā”ti. Puna –",
  "atk-s0506a1:932": "205.",
  "atk-s0506a1:933": "“Idaṁ vatvāna caṇḍālī, kataññū katavedinī;",
  "atk-s0506a1:934": "Vanditvā arahato pāde, tatthevantaradhāyathā”ti. –",
  "atk-s0506a1:935": "Gāthā saṅgītikārehi ṭhapitā.",
  "atk-s0506a1:936": "205. Tattha caṇḍālīti caṇḍālībhūtapubbāti katvā vuttaṁ, devaloke ca idamāciṇṇaṁ, yaṁ manussaloke niruḷhasamaññāya vohāro. Sesaṁ vuttanayameva.",
  "atk-s0506a1:937": "Āyasmā pana mahāmoggallāno imaṁ pavattiṁ bhagavato ārocesi. Bhagavā tamatthaṁ aṭṭhuppattiṁ katvā sampattaparisāya dhammaṁ desesi, sā desanā mahājanassa sātthikā ahosīti.",
  "atk-s0506a1:938": "Caṇḍālivimānavaṇṇanā niṭṭhitā.",
  "atk-s0506a1:939": "5. Bhadditthivimānavaṇṇanā",
  "atk-s0506a1:940_0": "Nīlā pītā ca kāḷā cāti bhadditthivimānaṁ. Tassa kā uppatti? Bhagavā sāvatthiyaṁ viharati",
  "atk-s0506a1:940_1": "jetavane anāthapiṇḍikassa ārāme. Tena ca samayena kimilanagare rohako nāma gahapatiputto",
  "atk-s0506a1:940_2": "ahosi saddho pasanno sīlācārasampanno. Tasmiṁyeva ca nagare tena samānamahābhoge",
  "atk-s0506a1:940_3": "kule ekā dārikā ahosi saddhā pasannā pakatiyāpi bhaddatāya bhaddāti nāmena. Atha",
  "atk-s0506a1:940_4": "rohakassa mātāpitaro taṁ kumāriṁ vāretvā tādise kāle taṁ ānetvā āvāhavivāhaṁ akaṁsu.",
  "atk-s0506a1:940_5": "Te ubhopi samaggavāsaṁ vasanti. Sā attano ācārasampattiyā “bhadditthī”ti tasmiṁ nagare",
  "atk-s0506a1:940_6": "pākaṭā paññātā ahosi.",
  "atk-s0506a1:941_0": "Tena ca samayena dve aggasāvakā pañcasatapañcasatabhikkhuparivārā janapadacārikaṁ",
  "atk-s0506a1:941_1": "carantā kimilanagaraṁ pāpuṇiṁsu. Rohako tesaṁ tattha gatabhāvaṁ ñatvā somanassajāto",
  "atk-s0506a1:941_2": "there upasaṅkamitvā vanditvā svātanāya nimantetvā dutiyadivase paṇītena khādanīyena",
  "atk-s0506a1:941_3": "bhojanīyena saparivāre te santappetvā saputtadāro tehi desitaṁ dhammadesanaṁ sutvā",
  "atk-s0506a1:941_4": "tesaṁ ovāde patiṭṭhahanto saraṇāni gaṇhi, pañca sīlāni samādiyi. Bhariyā panassa",
  "atk-s0506a1:941_5": "aṭṭhamīcātuddasīpannarasīpāṭihāriyapakkhesu uposathaṁ upavasi, visesato sīlācārasampannā",
  "atk-s0506a1:941_6": "ahosi devatāhi ca anukampitā. Tāya eva ca devatānukampāya attano upari patitaṁ micchāpavādaṁ",
  "atk-s0506a1:941_7": "niraṁkatvā suvisuddhasīlācāratāya ativiya loke patthaṭayasā ahosi.",
  "atk-s0506a1:942_0": "Sā hi sayaṁ kimilanagare ṭhitā attano sāmikassa vaṇijjāvasena takkasilāyaṁ vasantassa,",
  "atk-s0506a1:942_1": "ussavadivase sahāyehi ussāhitassa nakkhattakīḷācitte uppanne gharadevatāya attano",
  "atk-s0506a1:942_2": "dibbānubhāvena taṁ tattha netvā sāmikena saha yojitā teneva samāgamena patiṭṭhitagabbhā",
  "atk-s0506a1:942_3": "hutvā devatāya kimilanagaraṁ paṭinītā, anukkamena gabbhinibhāve pākaṭe jāte sassuādīhi",
  "atk-s0506a1:942_4": "“aticārinī”ti āsaṅkitā, tāya eva devatāya attano ānubhāvena gaṅgāmahoghe kimilanagaraṁ",
  "atk-s0506a1:942_5": "ottharante viya upaṭṭhāpite attano patibbatābhāvasaṁsūcakena saccādhiṭṭhānapubbakena",
  "atk-s0506a1:942_6": "sapathena vātavegasamuṭṭhitavīcijālaṁ gaṅgāmahoghaṁ attano upari āpatitaṁ āyassañca",
  "atk-s0506a1:942_7": "nivattetvā, sāmikena samāgatāpi tena pubbe sassuādīhi viya āsaṅkitā takkasilāyaṁ",
  "atk-s0506a1:942_8": "tena dinnaṁ nāmamudditaṁ saññāṇañca appentī, taṁ āsaṅkaṁ niraṁkatvā bhattuno ñātijanassa",
  "atk-s0506a1:942_9": "ca mahājanassa ca sambhāvanīyā jātā. Tena vuttaṁ “suvisuddhasīlācāratāya ativiya",
  "atk-s0506a1:942_10": "loke patthaṭayasā ahosī”ti.",
  "atk-s0506a1:943_0": "Sā aparena samayena kālaṁ katvā tāvatiṁsabhavane uppannā. Atha bhagavati sāvatthito",
  "atk-s0506a1:943_1": "tāvatiṁsabhavanaṁ gantvā pāricchattakamūle paṇḍukambalasilāyaṁ nisinne, devaparisāya",
  "atk-s0506a1:943_2": "ca bhagavantaṁ upasaṅkamitvā vanditvā ekamantaṁ nisinnāya bhadditthīpi upasaṅkamitvā",
  "atk-s0506a1:943_3": "vanditvā ekamantaṁ aṭṭhāsi. Atha bhagavā dasasahassilokadhātūsu sannipatitāya devabrahmaparisāya",
  "atk-s0506a1:943_4": "majjhe tāya devatāya katapuññakammaṁ pucchanto –",
  "atk-s0506a1:944": "206.",
  "atk-s0506a1:945": "“Nīlā pītā ca kāḷā ca, mañjiṭṭhā atha lohitā;",
  "atk-s0506a1:946": "Uccāvacānaṁ vaṇṇānaṁ, kiñjakkhaparivāritā.",
  "atk-s0506a1:947": "207.",
  "atk-s0506a1:948": "“Mandāravānaṁ pupphānaṁ, mālaṁ dhāresi muddhani;",
  "atk-s0506a1:949": "Nayime aññesu kāyesa, rukkhā santi sumedhase.",
  "atk-s0506a1:950": "208.",
  "atk-s0506a1:951": "“Kena kāyaṁ upapannā, tāvatiṁsaṁ yasassinī;",
  "atk-s0506a1:952": "Devate pucchitācikkha, kissa kammassidaṁ phala”nti. – āha;",
  "atk-s0506a1:953_0": "206-7. Tattha nīlā pītā ca kāḷā ca, mañjiṭṭhā atha lohitāti ettha ca-saddo vuttatthasamuccayo,",
  "atk-s0506a1:953_1": "so nīlā ca pītā cātiādinā paccekaṁ yojetabbo. Athāti aññatthe nipāto. Tena odātādike",
  "atk-s0506a1:953_2": "avuttavaṇṇe saṅgaṇhāti. Iti-saddo luttaniddiṭṭho veditabbo. Ca-saddo vā avuttatthasamuccayo.",
  "atk-s0506a1:953_3": "Athāti iti-saddatthe nipāto. Uccāvacānaṁ vaṇṇānanti ettha uccāvacānanti vibhattiyā",
  "atk-s0506a1:953_4": "alopo daṭṭhabbo, uccāvacavaṇṇānaṁ nānāvidhavaṇṇānanti attho. Vaṇṇānanti vā vaṇṇavantānaṁ.",
  "atk-s0506a1:953_5": "Kiñjakkhaparivāritāti kiñjakkhehi parivāritānaṁ. Sāmiatthe hi etaṁ paccattavacanaṁ.",
  "atk-s0506a1:953_6": "Idaṁ vuttaṁ hoti – nīlā ca pītā ca kāḷā ca mañjiṭṭhā ca lohitā ca atha aññe odātādayo",
  "atk-s0506a1:953_7": "cāti imesaṁ vasena uccāvacavaṇṇānaṁ tathābhūtehiyeva kiñjakkhehi kesarehi parivāritānaṁ",
  "atk-s0506a1:953_8": "vicittasaṇṭhānāditāya vā uccāvacānaṁ yathāvuttavaṇṇavantānaṁ mandāravarukkhasambhūtatāya",
  "atk-s0506a1:953_9": "mandāravānaṁ pupphānaṁ mālaṁ tehi kataṁ mālāguṇaṁ tvaṁ devate attano sīse dhāresi piḷandhasīti.",
  "atk-s0506a1:954_0": "Yato rukkhato tāni pupphāni, tesaṁ visesavaṇṇatāya anaññasādhāraṇataṁ dassetuṁ “nayime",
  "atk-s0506a1:954_1": "aññesu kāyesu, rukkhā santi sumedhase”ti vuttaṁ. Tattha imeti yathāvuttavaṇṇasaṇṭhānādiyuttā",
  "atk-s0506a1:954_2": "pupphavanto rukkhā na santīti yojanā. Kāyesūti devanikāyesu. Sumedhaseti sundarapaññe.",
  "atk-s0506a1:955_0": "Tattha nīlāti indanīlamahānīlādimaṇiratanānaṁ vasena nīlobhāsā. Pītāti puppharāgakakketanapulakādimaṇiratanānañceva",
  "atk-s0506a1:955_1": "siṅgīsuvaṇṇassa ca vasena pītobhāsā. Kāḷāti asmakaupalakādimaṇiratanānaṁ vasena kaṇhobhāsā.",
  "atk-s0506a1:955_2": "Mañjiṭṭhāti jotirasagomuttakagomedakādimaṇiratanānaṁ vasena mañjiṭṭhobhāsā. Lohitāti",
  "atk-s0506a1:955_3": "padumarāgalohitaṅkapavāḷaratanādīnaṁ vasena lohitobhāsā. Keci pana nīlādipadāni “rukkhā”ti",
  "atk-s0506a1:955_4": "iminā “nīlā rukkhā”tiādinā yojetvā vadanti. Rukkhāpi hi nīlādivaṇṇehi pupphehi sañchannattā",
  "atk-s0506a1:955_5": "nīlādiyogato nīlādivohāraṁ labhantīti tehi “nīlā…pe… lohitā…pe… nayime aññesu kāyesu",
  "atk-s0506a1:955_6": "rukkhā santi sumedhaseti, yato tvaṁ uccāvacānaṁ vaṇṇānaṁ kiñjakkhaparivāritānaṁ mandāravānaṁ",
  "atk-s0506a1:955_7": "pupphānaṁ mālaṁ dhāresī”ti yojanā kātabbā. Tattha yathādiṭṭhe vaṇṇavisesayutte pupphe",
  "atk-s0506a1:955_8": "kittetvā tesaṁ asādhāraṇabhāvadassanena rukkhānaṁ āvenikabhāvadassanaṁ paṭhamanayo,",
  "atk-s0506a1:955_9": "rukkhānaṁ asādhāraṇabhāvadassanena pupphānaṁ āvenikabhāvadassanaṁ dutiyanayo. Paṭhamanaye",
  "atk-s0506a1:955_10": "vaṇṇādayo sarūpena gahitā, dutiyanaye nissayamukhenāti ayametesaṁ viseso.",
  "atk-s0506a1:956": "208.Kenāti kena puññakammena, kāyaṁ tāvatiṁsanti yojanā. Pucchitācikkhāti pucchitā tvaṁ ācikkha kathehi.",
  "atk-s0506a1:957": "Evaṁ bhagavatā pucchitā sā devatā imāhi gāthāhi byākāsi –",
  "atk-s0506a1:958": "209.",
  "atk-s0506a1:959": "“Bhadditthikāti maṁ aññaṁsu, kimilāyaṁ upāsikā;",
  "atk-s0506a1:960": "Saddhā sīlena sampannā, saṁvibhāgaratā sadā.",
  "atk-s0506a1:961": "210.",
  "atk-s0506a1:962": "“Acchādanañca bhattañca, senāsanaṁ padīpiyaṁ;",
  "atk-s0506a1:963": "Adāsiṁ ujubhūtesu, vippasannena cetasā.",
  "atk-s0506a1:964": "211.",
  "atk-s0506a1:965": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:966": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:967": "212.",
  "atk-s0506a1:968": "“Uposathaṁ upavasissaṁ, sadā sīlesu saṁvutā;",
  "atk-s0506a1:969": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:970": "213.",
  "atk-s0506a1:971": "“Pāṇātipātā viratā, musāvādā ca saññatā;",
  "atk-s0506a1:972": "Theyyā ca aticārā ca, majjapānā ca ārakā.",
  "atk-s0506a1:973": "214.",
  "atk-s0506a1:974": "“Pañcasikkhāpade ratā, ariyasaccāna kovidā;",
  "atk-s0506a1:975": "Upāsikā cakkhumato, appamādavihārinī;",
  "atk-s0506a1:976": "Katāvāsā katakusalā tato cutā, sayaṁpabhā anuvicarāmi nandanaṁ.",
  "atk-s0506a1:977": "215.",
  "atk-s0506a1:978": "“Bhikkhū cāhaṁ paramahitānukampake, abhojayiṁ tapassiyugaṁ mahāmuniṁ;",
  "atk-s0506a1:979": "Katāvāsā katakusalā tato cutā, sayaṁpabhā anuvicarāmi nandanaṁ.",
  "atk-s0506a1:980": "216.",
  "atk-s0506a1:981": "“Aṭṭhaṅgikaṁ aparimitaṁ sukhāvahaṁ, uposathaṁ satatamupāvasiṁ ahaṁ;",
  "atk-s0506a1:982": "Katāvāsā katakusalā tato cutā, sayaṁpabhā anuvicarāmi nandana”nti.",
  "atk-s0506a1:983_0": "209-214. Tattha bhadditthikāti maṁ aññaṁsu, kimilāyaṁ upāsikāti ācārasampattiyā saccakiriyāya",
  "atk-s0506a1:983_1": "ubbattamānamahoghanivattanena akhaṇḍasīlāti sañjātanicchayā bhaddā sundarā ayaṁ itthī,",
  "atk-s0506a1:983_2": "tasmā “bhadditthikā upāsikā”ti ca maṁ kimilanagaravāsino jāniṁsu. Saddhā sīlena sampannātiādi",
  "atk-s0506a1:983_3": "heṭṭhā vuttanayattā uttānatthameva.",
  "atk-s0506a1:984_0": "Apica “saddhā”ti iminā saddhādhanaṁ, “saṁvibhāgaratā, acchādanañca bhattañca, senāsanaṁ",
  "atk-s0506a1:984_1": "padīpiyaṁ. Adāsiṁ ujubhūtesu, vippasannena cetasā”ti iminā cāgadhanaṁ, “sīlena sampannā,",
  "atk-s0506a1:984_2": "catuddasiṁ pañcadasiṁ…pe… pañcasikkhāpade ratā”ti iminā sīladhanaṁ hiridhanaṁ ottappadhanañca,",
  "atk-s0506a1:984_3": "“ariyasaccāna kovidā”ti iminā sutadhanaṁ paññādhanañca dassitanti sā attano sattavidhaariyadhanapaṭilābhaṁ.",
  "atk-s0506a1:984_4": "“Upāsikā cakkhumato…pe… anuvicarāmi nandana”nti iminā tassa diṭṭhadhammikaṁ samparāyikañca",
  "atk-s0506a1:984_5": "ānisaṁsaṁ vibhāveti. Tattha katāvāsāti nipphāditasucaritāvāsā. Sucaritakammañhi tadatte",
  "atk-s0506a1:984_6": "āyatiñca sukhāvāsahetutāya “sukhavihārassa āvāso”ti vuccati. Tenāha “katakusalā”ti.",
  "atk-s0506a1:985_0": "215. Pubbe anāmasitakhettavisesaṁ attano dānamayaṁ puññaṁ vatvā idāni tassa āyatanagatataṁ",
  "atk-s0506a1:985_1": "dassetuṁ “bhikkhū cā”tiādi vuttaṁ. Tattha bhikkhūti anavasesabhinnakilesatāya bhikkhū.",
  "atk-s0506a1:985_2": "Paramahitānukampaketi paramaṁ ativiya diṭṭhadhammikādinā hitena anuggāhake. Abhojayinti",
  "atk-s0506a1:985_3": "paṇītena bhojanena bhojesiṁ. Tapassiyuganti uttamena tapasā sabbakilesamalaṁ tāpetvā",
  "atk-s0506a1:985_4": "samucchinditvā ṭhitattā tapassibhūtaṁ yugaṁ. Mahāmuninti tato eva mahāisibhūtaṁ,",
  "atk-s0506a1:985_5": "mahato vā attano visayassa mahanteneva ñāṇena munanato paricchindanato mahāmuniṁ.",
  "atk-s0506a1:985_6": "Sabbametaṁ dve aggasāvake sandhāya vadati.",
  "atk-s0506a1:986_0": "216.Aparimitaṁ sukhāvahanti anunāsikalopaṁ akatvā vuttaṁ. “Yāvañcidaṁ, bhikkhave,",
  "atk-s0506a1:986_1": "na sukaraṁ akkhānena pāpuṇituṁ yāva sukhā saggā”ti vacanato bhagavatopi vacanapathātītaparimāṇarahitasukhanibbattakaṁ",
  "atk-s0506a1:986_2": "attano vā ānubhāvena aparimitasukhāvahaṁ sukhassa āvahanakaṁ. Satatanti sabbakālaṁ.",
  "atk-s0506a1:986_3": "Taṁ taṁ uposatharakkhaṇadivasaṁ ahāpetvā, taṁ taṁ vā uposatharakkhaṇadivasaṁ akhaṇḍaṁ",
  "atk-s0506a1:986_4": "katvā paripuṇṇaṁ katvā satataṁ vā sabbakālaṁ sukhāvahanti yojanā. Sesaṁ heṭṭhā vuttanayameva.",
  "atk-s0506a1:987_0": "Atha bhagavā mātudevaputtappamukhānaṁ dasasahassilokadhātuvāsīnaṁ devabrahmasaṅghānaṁ",
  "atk-s0506a1:987_1": "tayo māse abhidhammapiṭakaṁ desetvā manussalokaṁ āgantvā bhadditthivimānaṁ bhikkhūnaṁ",
  "atk-s0506a1:987_2": "desesi. Sā desanā sampattaparisāya sātthikā ahosīti.",
  "atk-s0506a1:988": "Bhadditthivimānavaṇṇanā niṭṭhitā.",
  "atk-s0506a1:989": "6. Soṇadinnāvimānavaṇṇanā",
  "atk-s0506a1:990_0": "Abhikkantenavaṇṇenāti soṇadinnāvimānaṁ. Tassa kā uppatti? Bhagavā sāvatthiyaṁ viharati",
  "atk-s0506a1:990_1": "jetavane. Tena ca samayena nāḷandāyaṁ soṇadinnā nāma ekā upāsikā saddhā pasannā bhikkhūnaṁ",
  "atk-s0506a1:990_2": "catūhi paccayehi sakkaccaṁ upaṭṭhahantī suvisuddhaniccasīlā aṭṭhaṅgasamannāgataṁ",
  "atk-s0506a1:990_3": "uposathampi upavasati. Sā dhammasavanasappāyaṁ paṭilabhitvā upanissayasampannatāya",
  "atk-s0506a1:990_4": "catusaccakammaṭṭhānaṁ paribrūhantī sotāpannā ahosi. Atha aññatarena rogena phuṭṭhā",
  "atk-s0506a1:990_5": "kālaṁ katvā tāvatiṁsesu uppajji. Taṁ āyasmā mahāmoggallāno –",
  "atk-s0506a1:991": "217.",
  "atk-s0506a1:992": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:993": "Obhāsentī disā sabbā, osadhī viya tārakā.",
  "atk-s0506a1:994": "218.",
  "atk-s0506a1:995": "“Kena tetādiso vaṇṇo, kena te idha mijjhati;",
  "atk-s0506a1:996": "Uppajjanti ca te bhogā, ye keci manaso piyā.",
  "atk-s0506a1:997": "219.",
  "atk-s0506a1:998": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:999": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:1000": "Imāhi tīhi gāthāhi paṭipucchi.",
  "atk-s0506a1:1001": "220.",
  "atk-s0506a1:1002": "“Sā devatā attamanā, moggallānena pucchitā;",
  "atk-s0506a1:1003": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:1004": "221-226.",
  "atk-s0506a1:1005": "“Soṇadinnāti maṁ aññaṁsu…pe… gotamassa yasassino.",
  "atk-s0506a1:1006": "227.",
  "atk-s0506a1:1007": "“Tena metādiso vaṇṇo…pe… vaṇṇo ca me sabbadisā pabhāsatī”ti. –",
  "atk-s0506a1:1008": "Devatā byākāsi. Taṁ sabbaṁ heṭṭhā vuttanayameva.",
  "atk-s0506a1:1009": "Soṇadinnāvimānavaṇṇanā niṭṭhitā.",
  "atk-s0506a1:1010": "7.Uposathāvimānavaṇṇanā",
  "atk-s0506a1:1011": "Abhikkantenavaṇṇenāti uposathāvimānaṁ. Idha aṭṭhuppattiyaṁ sākete uposathā nāma ekā upāsikāti ayameva viseso, sesaṁ anantaravimānasadisaṁ. Tena vuttaṁ –",
  "atk-s0506a1:1012": "229-231.",
  "atk-s0506a1:1013": "“Abhikkantena vaṇṇena…pe…",
  "atk-s0506a1:1014": "Vaṇṇo ca te sabbadisā pabhāsatī”ti.",
  "atk-s0506a1:1015": "232.",
  "atk-s0506a1:1016": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1017": "233-238.",
  "atk-s0506a1:1018": "“Uposathāti maṁ aññaṁsu, sāketāyaṁ upāsikā…pe…",
  "atk-s0506a1:1019": "Upāsikā cakkhumato, gotamassa yasassino.",
  "atk-s0506a1:1020": "239.",
  "atk-s0506a1:1021": "“Tena metādiso vaṇṇo…pe…",
  "atk-s0506a1:1022": "Vaṇṇo ca me sabbadisā pabhāsatī”ti. –",
  "atk-s0506a1:1023": "Devatā byākāsi. Puna attano ekaṁ dosaṁ dassentī –",
  "atk-s0506a1:1024": "241.",
  "atk-s0506a1:1025": "“Abhikkhaṇaṁ nandanaṁ sutvā, chando me udapajjatha;",
  "atk-s0506a1:1026": "Tattha cittaṁ paṇidhāya, upapannāmhi nandanaṁ.",
  "atk-s0506a1:1027": "242.",
  "atk-s0506a1:1028": "“Nākāsiṁ satthu vacanaṁ, buddhassādiccabandhuno;",
  "atk-s0506a1:1029": "Hīne cittaṁ paṇidhāya, sāmhi pacchānutāpinī”ti. – dve gāthā abhāsi;",
  "atk-s0506a1:1030": "233. Tattha uposathāti maṁ aññaṁsūti “uposathā”ti iminā nāmena maṁ manussā jāniṁsu. Sāketāyanti sāketanagare.",
  "atk-s0506a1:1031_0": "241.Abhikkhaṇanti abhiṇhaṁ. Nandanaṁ sutvāti “tāvatiṁsabhavane nandanavanaṁ nāma",
  "atk-s0506a1:1031_1": "edisañca edisañcā”ti tattha nānāvidhaṁ dibbasampattiṁ sutvā. Chandoti tannibbattakapuññakammassa",
  "atk-s0506a1:1031_2": "kāraṇabhūto kusalacchando, tatrūpapattiyā patthanābhūto taṇhāchando vā. Udapajjathāti",
  "atk-s0506a1:1031_3": "uppajjittha. Tatthāti tāvatiṁsabhavane, nandanāpadesenapi hi taṁ devalokaṁ vadati.",
  "atk-s0506a1:1031_4": "Upapannāmhīti uppannā nibbattā amhi.",
  "atk-s0506a1:1032_0": "242.Nākāsiṁsatthu vacananti “nāhaṁ, bhikkhave, appamattakampi bhavaṁ vaṇṇemī”tiādinā",
  "atk-s0506a1:1032_1": "satthārā vuttavacanaṁ na kariṁ, bhavesu chandarāgaṁ na pajahinti attho. Ādicco gotamagotto,",
  "atk-s0506a1:1032_2": "bhagavāpi gotamagottoti sagottatāya vuttaṁ “buddhassādiccabandhuno”ti. Atha vā ādiccassa",
  "atk-s0506a1:1032_3": "bandhu ādiccabandhu, bhagavā. Taṁ paṭicca tassa ariyāya jātiyā jātattā ādicco vā",
  "atk-s0506a1:1032_4": "bandhu etassa orasaputtabhāvatoti ādiccabandhu, bhagavā. Tathā hi vuttaṁ –",
  "atk-s0506a1:1033": "“Yo andhakāre tamasī pabhaṅkaro, verocano maṇḍalī uggatejo;",
  "atk-s0506a1:1034": "Mā rāhu gilī caramantalikkhe, pajaṁ mamaṁ rāhu pamuñca sūriya”nti. ;",
  "atk-s0506a1:1035": "Hīneti lāmake. Attano bhavābhiratiṁ sandhāya vadati. Sāmhīti sā amhi.",
  "atk-s0506a1:1036_0": "Evaṁ tāya devatāya bhavābhiratinimitte uppannavippaṭisāre pavedite thero bhavassa",
  "atk-s0506a1:1036_1": "paricchinnāyubhāvavibhāvanamukhena āyatiṁ manussattabhāve ṭhatvā vaṭṭadukkhassa samatikkamo",
  "atk-s0506a1:1036_2": "kātuṁ sukaro, sabbaso khīṇāsavabhāvo nāma mahānisaṁsoti ca samassāsetuṁ –",
  "atk-s0506a1:1037": "243.",
  "atk-s0506a1:1038": "“Kīva ciraṁ vimānamhi, idha vacchasuposathe;",
  "atk-s0506a1:1039": "Devate pucchitācikkha, yadi jānāsi āyuno”ti. –",
  "atk-s0506a1:1040": "Gāthamāha. Puna sā –",
  "atk-s0506a1:1041": "244.",
  "atk-s0506a1:1042": "“Saṭṭhi vassasahassāni, tisso ca vassakoṭiyo;",
  "atk-s0506a1:1043": "Idha ṭhatvā mahāmuni, ito cutā gamissāmi;",
  "atk-s0506a1:1044": "Manussānaṁ sahabyata”nti. – āha;",
  "atk-s0506a1:1045": "Puna thero –",
  "atk-s0506a1:1046": "245.",
  "atk-s0506a1:1047": "“Mā tvaṁ uposathe bhāyi, sambuddhenāsi byākatā;",
  "atk-s0506a1:1048": "Sotāpannā visesayi, pahīnā tava duggatī”ti. –",
  "atk-s0506a1:1049": "Imāya gāthāya samuttejesi.",
  "atk-s0506a1:1050_0": "243-4. Tattha kīva ciranti kittakaṁ addhānaṁ. Idhāti imasmiṁ devaloke, idha vā vimānasmiṁ.",
  "atk-s0506a1:1050_1": "Āyu noti āyu, noti nipātamattaṁ. Āyuno vā cirācirabhāvaṁ, atha vā yadi jānāsi āyunoti",
  "atk-s0506a1:1050_2": "attho. Mahāmunīti theraṁ ālapati.",
  "atk-s0506a1:1051_0": "245.Mā tvaṁ uposathe bhāyīti bhadde uposathe tvaṁ mā bhāyi. Kasmā? Yasmā sambuddhenāsi",
  "atk-s0506a1:1051_1": "byākatā. Kinti? Sotāpannā visesayīti. Maggaphalasaññitaṁ visesaṁ yātā adhigatā, tasmā",
  "atk-s0506a1:1051_2": "pahīnā tava sabbāpi duggatīti imampi visesaṁ yātāti visesayi. Sesaṁ vuttanayameva.",
  "atk-s0506a1:1052": "Uposathāvimānavaṇṇanā niṭṭhitā.",
  "atk-s0506a1:1053": "8-9. Niddā-suniddāvimānavaṇṇanā",
  "atk-s0506a1:1054_0": "Aṭṭhamanavamavimānāni rājagahanidānāni. Aṭṭhuppattiyaṁ yathākkamaṁ “niddā nāma upāsikā…pe…",
  "atk-s0506a1:1054_1": "gotamassa yasassino. Tena metādiso vaṇṇo…pe… suniddā nāma upāsikā”ti vattabbaṁ. Sesaṁ",
  "atk-s0506a1:1054_2": "vuttanayameva. Gāthāsupi apubbaṁ natthi. Tathā hi ekaccesu potthakesu pāḷi peyyālavasena",
  "atk-s0506a1:1054_3": "ṭhapitāti. Tena vuttaṁ –",
  "atk-s0506a1:1055": "246.",
  "atk-s0506a1:1056": "“Abhikkantena vaṇṇena…pe…",
  "atk-s0506a1:1057": "Vaṇṇo ca te sabbadisā pabhāsatī”ti.",
  "atk-s0506a1:1058": "247.",
  "atk-s0506a1:1059": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1060": "248.",
  "atk-s0506a1:1061": "“Niddāti mamaṁ aññaṁsu, rājagahasmiṁ upāsikā…pe…",
  "atk-s0506a1:1062": "Gotamassa yasassino.",
  "atk-s0506a1:1063": "256.",
  "atk-s0506a1:1064": "“Tena metādiso vaṇṇo…pe…vaṇṇo ca me sabbadisā pabhāsatī”ti.",
  "atk-s0506a1:1065": "258.",
  "atk-s0506a1:1066": "“Abhikkantena vaṇṇena…pe… sabbadisā pabhāsatī”ti.",
  "atk-s0506a1:1067": "261.",
  "atk-s0506a1:1068": "“Sā devatā attamanā…pe….",
  "atk-s0506a1:1069": "262.",
  "atk-s0506a1:1070": "“Suniddāti maṁ aññaṁsu, rājagahasmiṁ upāsikā…pe…",
  "atk-s0506a1:1071": "Gotamassa yasassino.",
  "atk-s0506a1:1072": "268.",
  "atk-s0506a1:1073": "“Tena metādiso vaṇṇo…pe…",
  "atk-s0506a1:1074": "Vaṇṇo ca me sabbadisā pabhāsatī”ti.",
  "atk-s0506a1:1075": "Niddā-suniddāvimānavaṇṇanā niṭṭhitā.",
  "atk-s0506a1:1076": "10. Paṭhamabhikkhādāyikāvimānavaṇṇanā",
  "atk-s0506a1:1077_0": "Abhikkantena vaṇṇenāti bhikkhādāyikāvimānaṁ. Tassa kā uppatti? Bhagavā sāvatthiyaṁ",
  "atk-s0506a1:1077_1": "viharati jetavane. Tena ca samayena uttaramadhurāyaṁ aññatarā itthī khīṇāyukā hoti",
  "atk-s0506a1:1077_2": "apāye uppajjanārahā. Bhagavā paccūsavelāyaṁ mahākaruṇāsamāpattito vuṭṭhāya lokaṁ",
  "atk-s0506a1:1077_3": "volokento taṁ itthiṁ apāye uppajjanārahaṁ disvā mahākaruṇāya sañcoditamānaso taṁ",
  "atk-s0506a1:1077_4": "sugatiyaṁ patiṭṭhāpetukāmo eko adutiyo madhuraṁ agamāsi. Gantvā pubbaṇhasamayaṁ nivāsetvā",
  "atk-s0506a1:1077_5": "pattacīvaraṁ ādāya bahinagaraṁ piṇḍāya pāvisi. Tena samayena sā itthī gehe āhāraṁ",
  "atk-s0506a1:1077_6": "sampādetvā ekamante paṭisāmetvā ghaṭaṁ gahetvā udakatitthaṁ gantvā nhāyitvā ghaṭena",
  "atk-s0506a1:1077_7": "udakaṁ gahetvā attano gehaṁ gacchantī antarāmagge bhagavantaṁ passitvā “api, bhante,",
  "atk-s0506a1:1077_8": "piṇḍo laddho”ti vatvā “labhissāmī”ti ca bhagavatā vutte aladdhabhāvaṁ ñatvā ghaṭaṁ",
  "atk-s0506a1:1077_9": "ṭhapetvā bhagavantaṁ upasaṅkamitvā vanditvā “ahaṁ, bhante, piṇḍapātaṁ dassāmi, adhivāsethā”ti",
  "atk-s0506a1:1077_10": "āha. Adhivāsesi bhagavā tuṇhībhāvena. Sā bhagavato adhivāsanaṁ viditvā paṭhamataraṁ",
  "atk-s0506a1:1077_11": "gantvā sittasammaṭṭhe padese āsanaṁ paññāpetvā bhagavato pavesanaṁ udikkhamānā aṭṭhāsi.",
  "atk-s0506a1:1077_12": "Bhagavā gehaṁ pavisitvā paññatte āsane nisīdi. Atha sā bhagavantaṁ bhojesi. Bhagavā",
  "atk-s0506a1:1077_13": "katabhattakicco onītapattapāṇī tassā anumodanaṁ katvā pakkāmi. Sā anumodanaṁ sutvā",
  "atk-s0506a1:1077_14": "anappakaṁ pītisomanassaṁ paṭisaṁvedentī yāva cakkhupathasamatikkamā buddhārammaṇaṁ",
  "atk-s0506a1:1077_15": "pītiṁ avijahantī namassamānā aṭṭhāsi. Sā katipayadivasātikkameneva kālaṁ katvā tāvatiṁsabhavane",
  "atk-s0506a1:1077_16": "nibbatti, accharāsahassañcassā parivāro ahosi. Taṁ āyasmā mahāmoggallāno –",
  "atk-s0506a1:1078": "270.",
  "atk-s0506a1:1079": "“Abhikkantena vaṇṇena…pe… osadhī viya tārakā.",
  "atk-s0506a1:1080": "271.",
  "atk-s0506a1:1081": "“Kena tetādiso vaṇṇo…pe…",
  "atk-s0506a1:1082": "Vaṇṇo ca te sabbadisā pabhāsatī”ti. – gāthāhi pucchi;",
  "atk-s0506a1:1083": "273.",
  "atk-s0506a1:1084": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1085": "274.",
  "atk-s0506a1:1086": "“Ahaṁ manussesu manussabhūtā,",
  "atk-s0506a1:1087": "Purimāya jātiyā manussaloke.",
  "atk-s0506a1:1088": "275.",
  "atk-s0506a1:1089": "“Addasaṁ virajaṁ buddhaṁ, vippasannamanāvilaṁ;",
  "atk-s0506a1:1090": "Tassa adāsahaṁ bhikkhaṁ, pasannā sehi pāṇibhi.",
  "atk-s0506a1:1091": "276.",
  "atk-s0506a1:1092": "“Tena metādiso vaṇṇo…pe…",
  "atk-s0506a1:1093": "Vaṇṇo ca me sabbadisā pabhāsatī”ti. –",
  "atk-s0506a1:1094": "Devatā byākāsi. Sesaṁ sabbaṁ heṭṭhā vuttanayattā uttānatthameva.",
  "atk-s0506a1:1095": "Paṭhamabhikkhādāyikāvimānavaṇṇanā niṭṭhitā.",
  "atk-s0506a1:1096": "11. Dutiyabhikkhādāyikāvimānavaṇṇanā",
  "atk-s0506a1:1097_0": "Abhikkantena vaṇṇenāti dutiyabhikkhādāyikāvimānaṁ. Tassa kā uppatti? Bhagavā rājagahe",
  "atk-s0506a1:1097_1": "viharati. Tattha aññatarā itthī saddhā pasannā aññataraṁ khīṇāsavattheraṁ piṇḍāya",
  "atk-s0506a1:1097_2": "carantaṁ disvā attano gehaṁ pavesetvā bhojanaṁ adāsi. Sā aparena samayena kālaṁ katvā",
  "atk-s0506a1:1097_3": "tāvatiṁsabhavane nibbatti. Sesaṁ anantaravimānasadisameva.",
  "atk-s0506a1:1098": "278.",
  "atk-s0506a1:1099": "“Abhikkantena vaṇṇena…pe… sabbadisā pabhāsatī”ti.",
  "atk-s0506a1:1100": "281.",
  "atk-s0506a1:1101": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1102": "282.",
  "atk-s0506a1:1103": "“Ahaṁ manussesu manussabhūtā…pe…",
  "atk-s0506a1:1104": "Vaṇṇo ca me sabbadisā pabhāsatī”ti.",
  "atk-s0506a1:1105": "Dutiyabhikkhādāyikāvimānavaṇṇanā niṭṭhitā.",
  "atk-s0506a1:1106": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:1107": "Ekādasavatthupaṭimaṇḍitassa dutiyassa cittalatāvaggassa",
  "atk-s0506a1:1108": "Atthavaṇṇanā niṭṭhitā.",
  "atk-s0506a1:1109": "3. Pāricchattakavaggo",
  "atk-s0506a1:1110": "1. Uḷāravimānavaṇṇanā",
  "atk-s0506a1:1111_0": "Pāricchattakavagge uḷāro te yaso vaṇṇoti uḷāravimānaṁ. Tassa kā uppatti? Bhagavā",
  "atk-s0506a1:1111_1": "rājagahe viharati veḷuvane kalandakanivāpe. Tena samayena rājagahe āyasmato mahāmoggallānassa",
  "atk-s0506a1:1111_2": "upaṭṭhākakule ekā dārikā dānajjhāsayā dānasaṁvibhāgaratā ahosi. Sā yaṁ tasmiṁ gehe",
  "atk-s0506a1:1111_3": "purebhattaṁ khādanīyabhojanīyaṁ uppajjati, tattha attanā laddhapaṭivīsato upaḍḍhaṁ",
  "atk-s0506a1:1111_4": "deti, upaḍḍhaṁ attanā paribhuñjati, adatvā pana na bhuñjati, dakkhiṇeyye apassantīpi",
  "atk-s0506a1:1111_5": "ṭhapetvā diṭṭhakāle deti, yācakānampi detiyeva. Athassā mātā “mama dhītā dānajjhāsayā",
  "atk-s0506a1:1111_6": "dānasaṁvibhāgaratā”ti haṭṭhatuṭṭhā tassā diguṇaṁ bhāgaṁ deti. Dentī ca ekasmiṁ bhāge",
  "atk-s0506a1:1111_7": "tāya saṁvibhāge kate puna aparaṁ deti, sā tatopi saṁvibhāgaṁ karotiyeva.",
  "atk-s0506a1:1112_0": "Evaṁ gacchante kāle taṁ vayappattaṁ mātāpitaro tasmiṁyeva nagare aññatarasmiṁ kule",
  "atk-s0506a1:1112_1": "kumārassa adaṁsu. Taṁ pana kulaṁ micchādiṭṭhikaṁ hoti assaddhaṁ appasannaṁ. Athāyasmā",
  "atk-s0506a1:1112_2": "mahāmoggallāno rājagahe sapadānaṁ piṇḍāya caramāno tassā dārikāya sasurassa gehadvāre",
  "atk-s0506a1:1112_3": "aṭṭhāsi. Taṁ disvā sā dārikā pasannacittā “pavisatha bhante”ti pavesetvā vanditvā",
  "atk-s0506a1:1112_4": "sassuyā ṭhapitaṁ pūvaṁ taṁ apassantī “tassā kathetvā anumodāpessāmī”ti vissāsena",
  "atk-s0506a1:1112_5": "gahetvā therassa adāsi, thero anumodanaṁ katvā pakkāmi. Dārikā “tumhehi ṭhapitaṁ",
  "atk-s0506a1:1112_6": "pūvaṁ mahāmoggallānattherassa adāsi”nti sassuyā kathesi. Sā taṁ sutvā “kinnāmidaṁ",
  "atk-s0506a1:1112_7": "pāgabbhiyaṁ, ayaṁ mama santakaṁ anāpucchitvāva samaṇassa adāsī”ti taṁ kaṭataṭāyamānā",
  "atk-s0506a1:1112_8": "kodhābhibhūtā yuttāyuttaṁ acintentī purato ṭhitaṁ musalakhaṇḍaṁ gahetvā aṁsakūṭe",
  "atk-s0506a1:1112_9": "pahari. Sā sukhumālatāya parikkhīṇāyukatāya ca teneva pahārena balavadukkhābhibhūtā",
  "atk-s0506a1:1112_10": "hutvā katipāheneva kālaṁ katvā tāvatiṁsesu nibbatti. Tassā satipi aññasmiṁ sucaritakamme",
  "atk-s0506a1:1112_11": "therassa katadānameva sātisayaṁ hutvā upaṭṭhāsi. Taṁ āyasmā mahāmoggallāno heṭṭhā",
  "atk-s0506a1:1112_12": "vuttanayeneva gantvā –",
  "atk-s0506a1:1113": "286.",
  "atk-s0506a1:1114": "“Uḷāro te yaso vaṇṇo, sabbā obhāsate disā;",
  "atk-s0506a1:1115": "Nāriyo naccanti gāyanti, devaputtā alaṅkatā.",
  "atk-s0506a1:1116": "287.",
  "atk-s0506a1:1117": "“Modenti parivārenti, tava pūjāya devate;",
  "atk-s0506a1:1118": "Sovaṇṇāni vimānāni, tavimāni sudassane.",
  "atk-s0506a1:1119": "288.",
  "atk-s0506a1:1120": "“Tuvaṁsi issarā tesaṁ, sabbakāmasamiddhinī;",
  "atk-s0506a1:1121": "Abhijātā mahantāsi, devakāye pamodasi;",
  "atk-s0506a1:1122": "Devate pucchitācikkha, kissa kammassidaṁ phala”nti. –",
  "atk-s0506a1:1123": "Tīhi gāthāhi pucchi.",
  "atk-s0506a1:1124_0": "286. Tattha yasoti parivāro. Vaṇṇoti vaṇṇanibhā sarīrobhāso. “Uḷāro”ti pana visesetvā",
  "atk-s0506a1:1124_1": "vuttattā tassā devatāya parivārasampatti ca vaṇṇasampatti ca vuttā hoti. Tāsu “uḷāro",
  "atk-s0506a1:1124_2": "te vaṇṇo”ti saṅkhepato vuttaṁ vaṇṇasampattiṁ visayavasena vitthārato dassetuṁ “sabbā",
  "atk-s0506a1:1124_3": "obhāsate disā”ti vatvā “uḷāro te yaso”ti vuttaṁ parivārasampattiṁ vatthuvasena vitthārato",
  "atk-s0506a1:1124_4": "dassetuṁ “nāriyo naccantī”tiādi vuttaṁ. Tattha sabbā obhāsate disāti sabbāsu disāsu",
  "atk-s0506a1:1124_5": "vijjotate, sabbā vā disā obhāsayate, vijjotayatīti attho. “Obhāsate”ti padassa “obhāsante”ti",
  "atk-s0506a1:1124_6": "keci vacanavipallāsena atthaṁ vadanti, tehi “vaṇṇenā”ti vibhatti vipariṇāmetabbā.",
  "atk-s0506a1:1124_7": "Vaṇṇenāti ca hetumhi karaṇavacanaṁ, vaṇṇena hetubhūtenāti attho. “Sabbā disā”ti ca",
  "atk-s0506a1:1124_8": "jātivasena disāsāmaññe apekkhite vacanavipallāsenapi payojanaṁ natthi. Nāriyoti etthāpi",
  "atk-s0506a1:1124_9": "“alaṅkatā”ti padaṁ ānetvā sambandhitabbaṁ. Devaputtāti ettha ca-saddo luttaniddiṭṭho.",
  "atk-s0506a1:1124_10": "Tena nāriyo devaputtā cāti samuccayo veditabbo.",
  "atk-s0506a1:1125": "287.Modentīti pamodayanti. Pūjāyāti pūjanatthaṁ pūjānimittaṁ vā, naccanti gāyantīti yojanā. Tavimānīti tava imāni.",
  "atk-s0506a1:1126_0": "288.Sabbakāmasamiddhinīti sabbehi pañcahi kāmaguṇehi, sabbehi vā tayā kāmitehi icchitehi",
  "atk-s0506a1:1126_1": "vatthūhi samiddhā. Abhijātāti sujātā. Mahantāsīti mahatī mahānubhāvā asi. Devakāye",
  "atk-s0506a1:1126_2": "pamodasīti imasmiṁ devanikāye dibbasampattihetukena paramena pamodanena pamodasi.",
  "atk-s0506a1:1127": "Evaṁ therena pucchitā sā devatā tamatthaṁ vissajjesi –",
  "atk-s0506a1:1128": "289.",
  "atk-s0506a1:1129": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:1130": "Dussīlakule suṇisā ahosiṁ, assaddhesu kadariyesu ahaṁ.",
  "atk-s0506a1:1131": "290.",
  "atk-s0506a1:1132": "“Saddhā sīlena sampannā, saṁvibhāgaratā sadā;",
  "atk-s0506a1:1133": "Piṇḍāya caramānassa, apūvaṁ te adāsahaṁ.",
  "atk-s0506a1:1134": "291.",
  "atk-s0506a1:1135": "“Tadāhaṁ sassuyācikkhiṁ, ‘samaṇo āgato idha;",
  "atk-s0506a1:1136": "Tassa adāsahaṁ pūvaṁ, pasannā sehi pāṇibhi’.",
  "atk-s0506a1:1137": "292.",
  "atk-s0506a1:1138": "“Itissā sassu paribhāsi, avinītāsi tvaṁ vadhu;",
  "atk-s0506a1:1139": "Na maṁ sampucchituṁ icchi, ‘samaṇassa dadāmahaṁ’.",
  "atk-s0506a1:1140": "293.",
  "atk-s0506a1:1141": "“Tato me sassu kupitā, pahāsi musalena maṁ;",
  "atk-s0506a1:1142": "Kūṭaṅgacchi avadhi maṁ, nāsakkhiṁ jīvituṁ ciraṁ.",
  "atk-s0506a1:1143": "294.",
  "atk-s0506a1:1144": "“Ahaṁ kāyassa bhedā, vippamuttā tato cutā;",
  "atk-s0506a1:1145": "Devānaṁ tāvatiṁsānaṁ, upapannā sahabyataṁ.",
  "atk-s0506a1:1146": "295.",
  "atk-s0506a1:1147": "“Tena metādiso vaṇṇo…pe…",
  "atk-s0506a1:1148": "Vaṇṇo ca me sabbadisā pabhāsatī”ti.",
  "atk-s0506a1:1149": "289. Tattha assaddhesūti ratanattayasaddhāya kammaphalasaddhāya ca abhāvena assaddhesu, thaddhamacchariyatāya kadariyesu sassuādīsu ahaṁ saddhā sīlena sampannā ahosinti yojanā.",
  "atk-s0506a1:1150": "290-1.Apūvanti kapallapūvaṁ. Teti nipātamattaṁ. Sassuyā ācikkhiṁ gahitabhāvañāpanatthañca anumodanatthañcāti adhippāyo.",
  "atk-s0506a1:1151_0": "292.Itissāti ettha assāti nipātamattaṁ. Samaṇassa dadāmahanti ahaṁ samaṇassa apūvaṁ",
  "atk-s0506a1:1151_1": "dadāmīti. Yasmā na maṁ sampucchituṁ icchi, tasmā tvaṁ vadhu avinītāsīti sassu paribhāsīti yojanā.",
  "atk-s0506a1:1152_0": "293.Pahāsīti pahari. Kūṭaṅgacchi avadhi manti ettha kūṭanti aṁsakūṭaṁ vuttaṁ purimapadalopena,",
  "atk-s0506a1:1152_1": "kūṭameva aṅganti kūṭaṅgaṁ, taṁ chindatīti kūṭaṅgacchi. Evaṁ kodhābhibhūtā hutvā maṁ",
  "atk-s0506a1:1152_2": "avadhi, mama aṁsakūṭaṁ chindi, teneva upakkamena matattā maṁ māresīti attho. Tenāha",
  "atk-s0506a1:1152_3": "“nāsakkhiṁ jīvituṁ cira”nti.",
  "atk-s0506a1:1153": "294.Vippamuttāti tato dukkhato suṭṭhu muttā. Sesaṁ vuttanayameva.",
  "atk-s0506a1:1154": "Uḷāravimānavaṇṇanā niṭṭhitā.",
  "atk-s0506a1:1155": "2. Ucchudāyikāvimānavaṇṇanā",
  "atk-s0506a1:1156_0": "Obhāsayitvāpathaviṁ sadevakanti ucchudāyikāvimānaṁ. Tassa kā uppatti? Bhagavā rājagahe",
  "atk-s0506a1:1156_1": "viharatītiādi sabbaṁ anantaravimāne vuttasadisaṁ. Ayaṁ pana viseso – idha ucchu dinnā,",
  "atk-s0506a1:1156_2": "sassuyā ca pīṭhakena pahaṭā, taṅkhaṇaññeva matā tāvatiṁsesu uppannā, tassaṁyeva rattiyaṁ",
  "atk-s0506a1:1156_3": "therassa upaṭṭhānaṁ āgatā, kevalakappaṁ gijjhakūṭaṁ cando viya sūriyo viya ca obhāsentī",
  "atk-s0506a1:1156_4": "theraṁ vanditvā pañjalikā namassamānā ekamantaṁ aṭṭhāsi. Atha naṁ thero –",
  "atk-s0506a1:1157": "296.",
  "atk-s0506a1:1158": "“Obhāsayitvā pathaviṁ sadevakaṁ, atirocasi candimasūriyā viya;",
  "atk-s0506a1:1159": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a1:1160": "297.",
  "atk-s0506a1:1161": "“Pucchāmi taṁ uppalamāladhārinī, āveḷinī kañcanasannibhattace;",
  "atk-s0506a1:1162": "Alaṅkate uttamavatthadhārinī, kā tvaṁ subhe devate vandase mamaṁ.",
  "atk-s0506a1:1163": "298.",
  "atk-s0506a1:1164": "“Kiṁ tvaṁ pure kammamakāsi attanā, manussabhūtā purimāya jātiyā;",
  "atk-s0506a1:1165": "Dānaṁ suciṇṇaṁ atha sīlasaṁyamaṁ, kenūpapannā sugatiṁ yasassinī;",
  "atk-s0506a1:1166": "Devate pucchitācikkha, kissa kammassidaṁ phala”nti. –",
  "atk-s0506a1:1167": "Imāhi gāthāhi pucchi.",
  "atk-s0506a1:1168_0": "296-7. Tattha obhāsayitvā pathaviṁ sadevakanti candimasūriyarasmisammissehi sinerupassaviniggatehi",
  "atk-s0506a1:1168_1": "pabhāvisarehi vijjotayamānatāya devena ākāsena sahāti sadevakaṁ upagatabhūmibhāgabhūtaṁ",
  "atk-s0506a1:1168_2": "imaṁ pathaviṁ vijjotetvā, ekobhāsaṁ ekapajjotaṁ katvāti attho. Obhāsayitvā pathaviṁ",
  "atk-s0506a1:1168_3": "candimasūriyā viyāti yojanā. Atirocasīti atikkamitvā rocasi. Taṁ pana atirocanaṁ",
  "atk-s0506a1:1168_4": "kena kiṁ viya kena vāti āha “siriyā”tiādi. Tattha siriyāti sobhaggādisobhāvisesena.",
  "atk-s0506a1:1168_5": "Tejasāti attano ānubhāvena. Āveḷinīti ratanamayapupphāveḷavatī.",
  "atk-s0506a1:1169": "Evaṁ therena pucchitā devatā imāhi gāthāhi vissajjesi –",
  "atk-s0506a1:1170": "299.",
  "atk-s0506a1:1171": "“Idāni bhante imameva gāmaṁ, piṇḍāya amhākaṁ gharaṁ upāgami;",
  "atk-s0506a1:1172": "Tato te ucchussa adāsi khaṇḍikaṁ, pasannacittā atulāya pītiyā.",
  "atk-s0506a1:1173": "300.",
  "atk-s0506a1:1174": "“Sassu ca pacchā anuyuñjate mamaṁ, kahaṁ nu ucchuṁ vadhuke avākiri;",
  "atk-s0506a1:1175": "Na chaḍḍitaṁ no pana khāditaṁ mayā, santassa bhikkhussa sayaṁ adāsahaṁ.",
  "atk-s0506a1:1176": "301.",
  "atk-s0506a1:1177": "“Tuyhaṁ nvidaṁ issariyaṁ atho mama, itissā sassu paribhāsate mamaṁ;",
  "atk-s0506a1:1178": "Pīṭhaṁ gahetvā pahāraṁ adāsi me, tato cutā kālakatāmhi devatā.",
  "atk-s0506a1:1179": "302.",
  "atk-s0506a1:1180": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:1181": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:1182": "303.",
  "atk-s0506a1:1183": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:1184": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a1:1185": "304.",
  "atk-s0506a1:1186": "“Etādisaṁ puññaphalaṁ anappakaṁ, mahāvipākā mama ucchudakkhiṇā;",
  "atk-s0506a1:1187": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:1188": "305.",
  "atk-s0506a1:1189": "“Etādisaṁ puññaphalaṁ anappakaṁ, mahājutikā mama ucchudakkhiṇā;",
  "atk-s0506a1:1190": "Devindaguttā tidasehi rakkhitā, sahassanettoriva nandane vane.",
  "atk-s0506a1:1191": "306.",
  "atk-s0506a1:1192": "“Tuvañca bhante anukampakaṁ viduṁ, upecca vandiṁ kusalañca pucchisaṁ;",
  "atk-s0506a1:1193": "Tato te ucchussa adāsi khaṇḍikaṁ, pasannacittā atulāya pītiyā”ti.",
  "atk-s0506a1:1194_0": "299. Tattha idānīti anantarātītadivasattā āha, adhunāti attho. Imameva gāmanti imasmiṁyeva",
  "atk-s0506a1:1194_1": "gāme, rājagahaṁ sandhāya vadati. Vuttañhi “gāmopi nigamopi nagarampi ‘gāmo’ icceva",
  "atk-s0506a1:1194_2": "vuccatī”ti. Bhummatthe cetaṁ upayogavacanaṁ. Upāgamīti upagato ahosi. Atulāyāti anupamāya, appamāṇāya vā.",
  "atk-s0506a1:1195": "300.Avākirīti apanesi chaḍḍesi, vināsesi vā. Santassāti sādhurūpassa santakilesassa parissamamappattassa vā.",
  "atk-s0506a1:1196_0": "301.Tuyhaṁ nūti nu-saddo anattamanatāsūcane nipāto, so “mamā”ti etthāpi ānetvā yojetabbo",
  "atk-s0506a1:1196_1": "“mama nū”ti. Idaṁ issariyanti gehe ādhipaccaṁ sandhāyāha. Tato cutāti tato manussalokato",
  "atk-s0506a1:1196_2": "cutā. Yasmā ṭhitaṭṭhānato apagatāpi “cutā”ti vuccati, tasmā cutiṁ visesetuṁ “kālakatā”ti",
  "atk-s0506a1:1196_3": "vuttaṁ. Kālakatāpi ca na yattha katthaci nibbattā, apica kho devattaṁ upagatāti dassentī",
  "atk-s0506a1:1196_4": "āha “amhi devatā”ti.",
  "atk-s0506a1:1197_0": "302.Tadevakammaṁ kusalaṁ kataṁ mayāti tadeva ucchukhaṇḍadānamattaṁ kusalaṁ kammaṁ",
  "atk-s0506a1:1197_1": "kataṁ mayā, aññaṁ na jānāmīti attho. Sukhañca kammanti sukhañca kammaphalaṁ. Kammaphalañhi",
  "atk-s0506a1:1197_2": "idha “kamma”nti vuttaṁ uttarapadalopena, kāraṇopacārena vā “kusalānaṁ, bhikkhave,",
  "atk-s0506a1:1197_3": "dhammānaṁ samādānahetu evamidaṁ puññaṁ pavaḍḍhati. Anubhomi sakaṁ puñña”nti ca ādīsu",
  "atk-s0506a1:1197_4": "viya. Kammanti vā karaṇatthe upayogavacanaṁ, kammenāti attho. Kamme vā bhavaṁ kammaṁ",
  "atk-s0506a1:1197_5": "yathā kammanti. Atha vā kāmetabbatāya kammaṁ. Tañhi sukharajanīyabhāvato kāmūpasaṁhitaṁ",
  "atk-s0506a1:1197_6": "kāmetabbanti kamanīyaṁ. Attanāti attanā eva, sayaṁvasitāya seribhāvena sayamevāti",
  "atk-s0506a1:1197_7": "attho. Paricārayāmahaṁ attānanti purimagāthāya “attanā”ti vuttaṁ padaṁ vibhattivipariṇāmena",
  "atk-s0506a1:1197_8": "“attāna”nti yojetabbaṁ.",
  "atk-s0506a1:1198_0": "303-5.Devindaguttāti devindena sakkena guttā, devindo viya vā guttā mahāparivāratāya.",
  "atk-s0506a1:1198_1": "Samappitāti suṭṭhu appitā samannāgatā. Mahāvipākāti vipulaphalā. Mahājutikāti mahātejā,",
  "atk-s0506a1:1198_2": "mahānubhāvāti attho.",
  "atk-s0506a1:1199_0": "306.Tuvanti taṁ. Anukampakanti kāruṇikaṁ. Vidunti sappaññaṁ, sāvakapāramiyā matthakaṁ",
  "atk-s0506a1:1199_1": "pattanti attho. Upeccāti upagantvā. Vandinti pañcapatiṭṭhitena abhivādayiṁ. Kusalañca",
  "atk-s0506a1:1199_2": "ārogya pucchisaṁ apucchiṁ, atulāya pītiyā idañca kusalaṁ anussarāmīti adhippāyo.",
  "atk-s0506a1:1199_3": "Sesaṁ heṭṭhā vuttanayameva.",
  "atk-s0506a1:1200": "Ucchudāyikāvimānavaṇṇanā niṭṭhitā.",
  "atk-s0506a1:1201": "3. Pallaṅkavimānavaṇṇanā",
  "atk-s0506a1:1202_0": "Pallaṅkaseṭṭhemaṇisoṇṇacitteti pallaṅkavimānaṁ. Tassa kā uppatti? Bhagavā sāvatthiyaṁ",
  "atk-s0506a1:1202_1": "viharati jetavane. Tena ca samayena sāvatthiyaṁ aññatarassa upāsakassa dhītā kulapadesādinā",
  "atk-s0506a1:1202_2": "sadisassa tattheva aññatarassa kulaputtassa dinnā, sā ca hoti akkodhanā sīlācārasampannā",
  "atk-s0506a1:1202_3": "patidevatā samādinnapañcasīlā, uposathe sakkaccaṁ uposathasīlāni ca rakkhati. Sā",
  "atk-s0506a1:1202_4": "aparabhāge kālaṁ katvā tāvatiṁsesu uppajji. Taṁ āyasmā mahāmoggallānatthero heṭṭhā",
  "atk-s0506a1:1202_5": "vuttanayeneva gantvā –",
  "atk-s0506a1:1203": "307.",
  "atk-s0506a1:1204": "“Pallaṅkaseṭṭhe maṇisoṇṇacitte, pupphābhikiṇṇe sayane uḷāre;",
  "atk-s0506a1:1205": "Tatthacchasi devi mahānubhāve, uccāvacā iddhi vikubbamānā.",
  "atk-s0506a1:1206": "308.",
  "atk-s0506a1:1207": "“Imā ca te accharāyo samantato, naccanti gāyanti pamodayanti;",
  "atk-s0506a1:1208": "Deviddhipattāsi mahānubhāve, manussabhūtā kimakāsi puññaṁ;",
  "atk-s0506a1:1209": "Kenāsi evaṁ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a1:1210": "Gāthāhi pucchi.",
  "atk-s0506a1:1211": "Sāpissa imāhi gāthāhi byākāsi –",
  "atk-s0506a1:1212": "309.",
  "atk-s0506a1:1213": "“Ahaṁ manussesu manussabhūtā, aḍḍhe kule suṇisā ahosiṁ;",
  "atk-s0506a1:1214": "Akkodhanā bhattu vasānuvattinī, uposathe appamattā ahosiṁ.",
  "atk-s0506a1:1215": "310.",
  "atk-s0506a1:1216": "“Manussabhūtā daharā apāpikā, pasannacittā patimābhirādhayiṁ;",
  "atk-s0506a1:1217": "Divā ca ratto ca manāpacārinī, ahaṁ pure sīlavatī ahosiṁ.",
  "atk-s0506a1:1218": "311.",
  "atk-s0506a1:1219": "“Pāṇātipātā viratā acorikā, saṁsuddhakāyā sucibrahmacārinī;",
  "atk-s0506a1:1220": "Amajjapā no ca musā abhāṇiṁ, sikkhāpadesu paripūrakārinī.",
  "atk-s0506a1:1221": "312.",
  "atk-s0506a1:1222": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:1223": "Pāṭihāriyapakkhañca, pasannamānasā ahaṁ.",
  "atk-s0506a1:1224": "313.",
  "atk-s0506a1:1225": "“Aṭṭhaṅgupetaṁ anudhammacārinī, uposathaṁ pītimanā upāvasiṁ;",
  "atk-s0506a1:1226": "Imañca ariyaṁ aṭṭhaṅgavarehupetaṁ, samādiyitvā kusalaṁ sukhudrayaṁ;",
  "atk-s0506a1:1227": "Patimhi kalyāṇī vasānuvattinī, ahosiṁ pubbe sugatassa sāvikā.",
  "atk-s0506a1:1228": "314.",
  "atk-s0506a1:1229": "“Etādisaṁ kusalaṁ jīvaloke, kammaṁ karitvāna visesabhāginī;",
  "atk-s0506a1:1230": "Kāyassa bhedā abhisamparāyaṁ, deviddhipattā sugatimhi āgatā.",
  "atk-s0506a1:1231": "315.",
  "atk-s0506a1:1232": "“Vimānapāsādavare manorame, parivāritā accharāsaṅgaṇena;",
  "atk-s0506a1:1233": "Sayaṁpabhā devagaṇā ramenti maṁ, dīghāyukiṁ devavimānamāgata”nti.",
  "atk-s0506a1:1234_0": "307. Tattha pallaṅkaseṭṭheti pallaṅkavare uttamapallaṅke. Taṁyevassa seṭṭhataṁ dassetuṁ",
  "atk-s0506a1:1234_1": "“maṇisoṇṇacitte”ti vuttaṁ, vividharatanaraṁsijālasamujjalehi maṇīhi ceva suvaṇṇena",
  "atk-s0506a1:1234_2": "ca vicitte “tatthā”ti “sayane”ti ca vutte sayitabbaṭṭhānabhūte pallaṅkaseṭṭhe.",
  "atk-s0506a1:1235": "308.Teti tuyhaṁ samantato. “Pamodayantī”ti padaṁ pana apekkhitvā “ta”nti vibhatti vipariṇāmetabbā. Pamodayantīti vā pamodanaṁ karonti, pamodanaṁ tuyhaṁ uppādentīti attho.",
  "atk-s0506a1:1236_0": "310.Daharā apāpikāti daharāpi apāpikā. “Daharāsu pāpikā”ti vā pāṭho, soyevattho.",
  "atk-s0506a1:1236_1": "“Daharassāpāpikā”tipi paṭhanti, daharassa sāmikassa apāpikā, sakkaccaṁ upaṭṭhānena",
  "atk-s0506a1:1236_2": "anaticariyāya ca bhaddikāti attho. Tena vuttaṁ “pasannacittā”tiādi. Abhirādhayinti",
  "atk-s0506a1:1236_3": "ārādhesiṁ. Rattoti rattiyaṁ.",
  "atk-s0506a1:1237_0": "311.Acorikāti coriyarahitā, adinnādānā paṭiviratāti attho. “Viratā ca coriyā”tipi",
  "atk-s0506a1:1237_1": "pāṭho, theyyato ca viratāti attho. Saṁsuddhakāyāti parisuddhakāyakammantatāya sammadeva",
  "atk-s0506a1:1237_2": "suddhakāyā, tato eva sucibrahmacārinī sāmikato aññattha abrahmacariyāsambhavato. Tathā hi vuttaṁ –",
  "atk-s0506a1:1238": "“Mayañca bhariyā nātikkamāma,",
  "atk-s0506a1:1239": "Amhepi bhariyā nātikkamanti;",
  "atk-s0506a1:1240": "Aññatra tāhi brahmacariyaṁ carāma,",
  "atk-s0506a1:1241": "Tasmā hi amhaṁ daharā ni miyyare”ti. ;",
  "atk-s0506a1:1242": "Atha vā sucibrahmacārinīti sucino suddhassa brahmassa seṭṭhassa uposathasīlassa, maggabrahmacariyassa vā anurūpassa pubbabhāgabrahmacariyassa vasena sucibrahmacārinī.",
  "atk-s0506a1:1243_0": "313.Anudhammacārinīti ariyānaṁ dhammassa anudhammaṁ caraṇasīlā. Imañca anantaraṁ",
  "atk-s0506a1:1243_1": "vuttaṁ niddosatāya ariyaṁ, aṭṭhaṅgavarehi aṭṭhahi uttamaṅgehi ariyattā eva vā ariyaṭṭhaṅgavarehi",
  "atk-s0506a1:1243_2": "upetaṁ ārogyaṭṭhena anavajjaṭṭhena ca kusalaṁ sukhavipākatāya sukhānisaṁsatāya ca",
  "atk-s0506a1:1243_3": "sukhudrayaṁ upāvasinti yojanā.",
  "atk-s0506a1:1244_0": "314.Visesabhāginīti visesassa dibbassa sampattibhavassa bhāginī. Sugatimhi āgatāti",
  "atk-s0506a1:1244_1": "sugatiṁ āgatā upagatā, sugatimhi vā sugatiyaṁ dibbasampattiyaṁ āgatā. “Sugatiñhi",
  "atk-s0506a1:1244_2": "āgatā”tipi pāṭho. Tattha hīti nipātamattaṁ, hetuattho vā, yasmā sugatiṁ āgatā, tasmā",
  "atk-s0506a1:1244_3": "visesabhāginīti yojanā.",
  "atk-s0506a1:1245_0": "315.Vimānapāsādavareti vimānesu uttamapāsāde, vimānasaṅkhāte vā aggapāsāde, vimāne",
  "atk-s0506a1:1245_1": "vā vigatamāne appamāṇe mahante varapāsāde parivāritā accharāsaṅgaṇena sayaṁpabhā",
  "atk-s0506a1:1245_2": "pamodāmi, “amhī”ti vā padaṁ ānetvā yojetabbaṁ. Dīghāyukinti heṭṭhimehi devehi dīghatarāyukatāya",
  "atk-s0506a1:1245_3": "tatrūpapannehi anappāyukatāya ca dīghāyukiṁ maṁ yathāvuttaṁ devavimānamāgataṁ upagataṁ",
  "atk-s0506a1:1245_4": "devagaṇā ramentīti yojanā. Sesaṁ vuttanayameva.",
  "atk-s0506a1:1246": "Pallaṅkavimānavaṇṇanā niṭṭhitā.",
  "atk-s0506a1:1247": "4. Latāvimānavaṇṇanā",
  "atk-s0506a1:1248_0": "Latāca sajjā pavarā ca devatāti latāvimānaṁ. Tassa kā uppatti? Bhagavā sāvatthiyaṁ",
  "atk-s0506a1:1248_1": "viharati jetavane. Tena ca samayena sāvatthivāsino aññatarassa upāsakassa dhītā latā",
  "atk-s0506a1:1248_2": "nāma paṇḍitā byattā medhāvinī patikulaṁ gatā bhattu sassusasurānañca manāpacārinī",
  "atk-s0506a1:1248_3": "piyavādinī parijanassa saṅgahakusalā gehe kuṭumbabhārassa nittharaṇasamatthā akkodhanā",
  "atk-s0506a1:1248_4": "sīlācārasampannā dānasaṁvibhāgaratā akhaṇḍapañcasīlā uposatharakkhaṇe ca appamattā",
  "atk-s0506a1:1248_5": "ahosi. Sā aparabhāge kālaṁ katvā vessavaṇassa mahārājassa dhītā hutvā nibbatti latātveva",
  "atk-s0506a1:1248_6": "nāmena. Aññāpi tassā sajjā, pavarā, accimatī, sutāti catasso bhaginiyo ahesuṁ. Tā",
  "atk-s0506a1:1248_7": "pañcapi sakkena devarājena ānetvā nāṭakitthibhāvena paricārikaṭṭhāne ṭhapitā. Latā",
  "atk-s0506a1:1248_8": "panassa naccagītādīsu chekatāya iṭṭhatarā ahosi.",
  "atk-s0506a1:1249_0": "Tāsaṁ ekato samāgantvā sukhanisajjāya nisinnānaṁ saṅgītanepuññaṁ paṭicca vivādo uppanno.",
  "atk-s0506a1:1249_1": "Tā sabbāpi vessavaṇassa mahārājassa santikaṁ gantvā pucchiṁsu “tāta, katamā amhākaṁ",
  "atk-s0506a1:1249_2": "naccādīsu kusalā”ti? So evamāha “gacchatha dhītaro anotattadahatīre devasamāgame",
  "atk-s0506a1:1249_3": "saṅgītaṁ pavattetha, tattha vo viseso pākaṭo bhavissatī”ti. Tā tathā akaṁsu. Tattha",
  "atk-s0506a1:1249_4": "devaputtā latāya naccamānāya attano sabhāvena ṭhātuṁ nāsakkhiṁsu, sañjātapahāsā acchariyabbhutacittajātā",
  "atk-s0506a1:1249_5": "nirantaraṁ sādhukāraṁ dentā ukkuṭṭhisadde celukkhepe ca pavattentā himavantaṁ kampayamānā",
  "atk-s0506a1:1249_6": "viya mahantaṁ kolāhalamakaṁsu. Itarāsu pana naccantīsu sisirakāle kokilā viya tuṇhībhūtā",
  "atk-s0506a1:1249_7": "nisīdiṁsu. Evaṁ tattha saṅgīte latāya viseso pākaṭo ahosi.",
  "atk-s0506a1:1250_0": "Atha tāsaṁ devadhītānaṁ sutāya devadhītāya etadahosi “kiṁ nu kho kammaṁ katvā ayaṁ",
  "atk-s0506a1:1250_1": "latā amhe abhibhuyya tiṭṭhati vaṇṇena ceva yasasā ca, yaṁnūnāhaṁ latāya katakammaṁ",
  "atk-s0506a1:1250_2": "puccheyya”nti. Sā taṁ pucchi. Itarāpi tassā etamatthaṁ vissajjesi. Tayidaṁ sabbaṁ",
  "atk-s0506a1:1250_3": "vessavaṇamahārājā devacārikavasena upagatassa āyasmato mahāmoggallānassa ācikkhi.",
  "atk-s0506a1:1250_4": "Thero tamatthaṁ pucchāya mūlakāraṇato paṭṭhāya bhagavato ārocento –",
  "atk-s0506a1:1251": "316.",
  "atk-s0506a1:1252": "“Latā ca sajjā pavarā ca devatā, accimatī rājavarassa sirīmato;",
  "atk-s0506a1:1253": "Sutā ca rañño vessavaṇassa dhītā, rājīmatī dhammaguṇehi sobhatha.",
  "atk-s0506a1:1254": "317.",
  "atk-s0506a1:1255": "“Pañcettha nāriyo āgamaṁsu nhāyituṁ, sītodakaṁ uppaliniṁ sivaṁ nadiṁ;",
  "atk-s0506a1:1256": "Tā tattha nhāyitvā rametvā devatā, naccitvā gāyitvā sutā lataṁ bravi.",
  "atk-s0506a1:1257": "318.",
  "atk-s0506a1:1258": "“Pucchāmi taṁ uppalamāladhārini, āveḷini kañcanasannibhattace;",
  "atk-s0506a1:1259": "Timiratambakkhi nabheva sobhane, dīghāyukī kena kato yaso tava.",
  "atk-s0506a1:1260": "319.",
  "atk-s0506a1:1261": "“Kenāsi bhadde patino piyatarā, visiṭṭhakalyāṇitarassu rūpato;",
  "atk-s0506a1:1262": "Padakkhiṇā naccanagītavādite, ācikkha no tvaṁ naranāripucchitā”ti. –",
  "atk-s0506a1:1263": "Sutāya pucchā.",
  "atk-s0506a1:1264": "320.",
  "atk-s0506a1:1265": "“Ahaṁ manussesu manussabhūtā, uḷārabhoge kule suṇisā ahosiṁ;",
  "atk-s0506a1:1266": "Akkodhanā bhattu vasānuvattinī, uposathe appamattā ahosiṁ.",
  "atk-s0506a1:1267": "321.",
  "atk-s0506a1:1268": "“Manussabhūtā daharā apāpikā, pasannacittā patimābhirādhayiṁ;",
  "atk-s0506a1:1269": "Sadevaraṁ sassasuraṁ sadāsakaṁ, abhirādhayiṁ tamhi kato yaso mama.",
  "atk-s0506a1:1270": "322.",
  "atk-s0506a1:1271": "“Sāhaṁ tena kusalena kammunā, catubbhi ṭhānehi visesamajjhagā;",
  "atk-s0506a1:1272": "Āyuñca vaṇṇañca sukhaṁ balañca, khiḍḍāratiṁ paccanubhomanappakaṁ.",
  "atk-s0506a1:1273": "323.",
  "atk-s0506a1:1274": "“Sutaṁ nu taṁ bhāsati yaṁ ayaṁ latā, yaṁ no apucchimha akittayī no;",
  "atk-s0506a1:1275": "Patino kiramhākaṁ visiṭṭha nārīnaṁ, gatī ca tāsaṁ pavarā ca devatā.",
  "atk-s0506a1:1276": "324.",
  "atk-s0506a1:1277": "“Patīsu dhammaṁ pacarāma sabbā, patibbatā yattha bhavanti itthiyo;",
  "atk-s0506a1:1278": "Patīsu dhammaṁ pacaritvā sabbā, lacchāmase bhāsati yaṁ ayaṁ latā.",
  "atk-s0506a1:1279": "325.",
  "atk-s0506a1:1280": "“Sīho yathā pabbatasānugocaro, mahindharaṁ pabbatamāvasitvā;",
  "atk-s0506a1:1281": "Pasayha hantvā itare catuppade, khudde mige khādati maṁsabhojano.",
  "atk-s0506a1:1282": "326.",
  "atk-s0506a1:1283": "“Tatheva saddhā idha ariyasāvikā, bhattāraṁ nissāya patiṁ anubbatā;",
  "atk-s0506a1:1284": "Kodhaṁ vadhitvā abhibhuyya maccharaṁ, saggamhi sā modati dhammacārinī”ti. –",
  "atk-s0506a1:1285": "Latāya vissajjananti āha.",
  "atk-s0506a1:1286_0": "316. Tattha latā ca sajjā pavarā accimatī sutāti tāsaṁ nāmaṁ. Ca-saddo samuccayattho.",
  "atk-s0506a1:1286_1": "Rājavarassāti catunnaṁ mahārājānaṁ varassa seṭṭhassa devarājassa. Sakkassa paricārikāti",
  "atk-s0506a1:1286_2": "adhippāyo. Raññoti mahārājassa. Tenāha “vessavaṇassa dhītā”ti, idaṁ paccekaṁ yojetabbaṁ,",
  "atk-s0506a1:1286_3": "vacanavipallāso vā, dhītaroti attho. Rājati vijjotatīti rājī, rājīti matā paññātā",
  "atk-s0506a1:1286_4": "rājīmatī, idaṁ tāsaṁ sabbāsaṁ visesanaṁ. Nāmameva etaṁ ekissā devatāyāti keci, tesaṁ",
  "atk-s0506a1:1286_5": "matena “pavarā”ti sabbāsaṁ visesanameva. Dhammaguṇehīti dhammiyehi dhammato anapetehi",
  "atk-s0506a1:1286_6": "guṇehi, yathābhuccaguṇehīti attho. Sobhathāti virocatha.",
  "atk-s0506a1:1287_0": "317.Pañcettha nāriyoti pañca yathāvuttanāmā devadhītaro ettha imasmiṁ himavantapadese.",
  "atk-s0506a1:1287_1": "Sītodakaṁ uppaliniṁ sivaṁ nadinti anotattadahato nikkhantanadimukhaṁ sandhāya vadati.",
  "atk-s0506a1:1287_2": "Naccitvā gāyitvāti pitu vessavaṇassa āṇāya devasamāgame tāhi katassa naccagītassa",
  "atk-s0506a1:1287_3": "vasena vuttaṁ. Sutā lataṁ bravīti sutā devadhītā lataṁ attano bhaginiṁ kathesi. “Sutā",
  "atk-s0506a1:1287_4": "lataṁ bravu”ntipi paṭhanti, sutā dhītaro vessavaṇassa mahārājassa lataṁ kathesunti attho.",
  "atk-s0506a1:1288_0": "318.Timiratambakkhīti niculakesarabhāsasadisehi tambarājīhi samannāgatakkhi. Nabheva",
  "atk-s0506a1:1288_1": "sobhaneti nabhaṁ viya sobhamāne, saradasamaye abbhamahikādiupakkilesavimuttaṁ nabhaṁ",
  "atk-s0506a1:1288_2": "viya suvisuddhaṅgapaccaṅgatāya virājamāneti attho. Atha vā nabhevāti nabhe eva, samuccayattho",
  "atk-s0506a1:1288_3": "eva-saddo, ākāsaṭṭhavimānesu himavantayugandharādibhūmipaṭibaddhaṭṭhānesu cāti sabbattheva",
  "atk-s0506a1:1288_4": "sobhamāneti attho. Kena katoti kena kīdisena puññena nibbattito. Yasoti parivārasampatti",
  "atk-s0506a1:1288_5": "kittisaddo ca. Kittisaddaggahaṇena ca kittisaddahetubhūtā guṇā gayhanti.",
  "atk-s0506a1:1289_0": "319.Patino piyatarāti sāmino piyatarā sāmivallabhā. Tenassā subhagataṁ dasseti. Visiṭṭhakalyāṇitarassū",
  "atk-s0506a1:1289_1": "rūpatoti rūpasampattiyā visiṭṭhā uttamā kalyāṇitarā sundaratarā, assūti nipātamattaṁ.",
  "atk-s0506a1:1289_2": "“Visiṭṭhakalyāṇitarāsi rūpato”ti ca paṭhanti. Padakkhiṇāti pakārehi, visesena vā",
  "atk-s0506a1:1289_3": "dakkhiṇā kusalā. Naccanagītavāditeti ettha naccanāti vibhattilopo kato, nacce ca",
  "atk-s0506a1:1289_4": "gīte ca vādite cāti attho. Naranāripucchitāti devaputtehi devadhītāhi ca “kahaṁ latā,",
  "atk-s0506a1:1289_5": "kiṁ karoti latā”ti rūpadassanatthañceva sippadassanatthañca pucchitā.",
  "atk-s0506a1:1290_0": "321. Niccaṁ kāyena asaṁsaṭṭhatāya devo viya rameti, dutiyo varoti vā devaro, bhattu",
  "atk-s0506a1:1290_1": "kaniṭṭhabhātā, saha devarenāti sadevaraṁ. Sassu ca sasuro ca sasurā, saha sasurehīti",
  "atk-s0506a1:1290_2": "sassasuraṁ. Saha dāsehi dāsīhi cāti sadāsakaṁ patimābhirādhayinti sambandho. Tamhi",
  "atk-s0506a1:1290_3": "katoti tamhi kule, kāle vā suṇisākāle kato yaso tannibbattakapuññassa nibbattanenāti",
  "atk-s0506a1:1290_4": "adhippāyo. Mamāti idaṁ “kato”ti padaṁ apekkhitvā “mayā”ti pariṇāmetabbaṁ.",
  "atk-s0506a1:1291_0": "322.Catubbhiṭhānehīti catūhi kāraṇehi, catūsu vā ṭhānesu nimittabhūtesu. Visesamajjhagāti",
  "atk-s0506a1:1291_1": "aññāhi atisayaṁ adhigatā. Āyuñca vaṇṇañca sukhaṁ balañcāti “catūhi ṭhānehī”ti vuttānaṁ",
  "atk-s0506a1:1291_2": "sarūpato dassanaṁ. Āyuādayo eva hissā aññāhi visiṭṭhasabhāvatāya visesā tassā tathā",
  "atk-s0506a1:1291_3": "sambhāvanāvasena gahetabbatāya hetubhāvato “ṭhāna”nti ca vuttaṁ. Visesamajjhagā.",
  "atk-s0506a1:1291_4": "Kīdisaṁ? Āyuñca vaṇṇañca sukhañca balañcāti yojanā.",
  "atk-s0506a1:1292_0": "323.Sutaṁnu taṁ bhāsati yaṁ ayaṁ latāti ayaṁ latā amhākaṁ jeṭṭhabhaginī yaṁ bhāsati,",
  "atk-s0506a1:1292_1": "taṁ tumhehi sutaṁ nu kiṁ asuta”nti itarā tisso bhaginiyo pucchati. Yaṁ noti yaṁ amhākaṁ",
  "atk-s0506a1:1292_2": "saṁsayitaṁ. Noti nipātamattaṁ, puna noti amhākaṁ, avadhāraṇe vā “na no samaṁ atthī”tiādīsu",
  "atk-s0506a1:1292_3": "viya, tena akittayiyeva, aviparītaṁ byākāsiyevāti attho. Patino kiramhākaṁ visiṭṭha",
  "atk-s0506a1:1292_4": "nārīnaṁ, gatī ca tāsaṁ pavarā ca devatāti anatthato pālanato patino sāmikā nā amhākaṁ",
  "atk-s0506a1:1292_5": "nārīnaṁ itthīnaṁ visiṭṭhā gati ca tāsaṁ paṭisaraṇañca, tāsaṁ mātugāmānaṁ saraṇato",
  "atk-s0506a1:1292_6": "pavarā uttamā devatā ca sammadeva ārādhitā sampati āyatiñca hitasukhāvahāti attho.",
  "atk-s0506a1:1293_0": "324.Patīsu dhammaṁ pacarāma sabbāti sabbāva mayaṁ patīsu attano sāmikesu pubbuṭṭhānādikaṁ",
  "atk-s0506a1:1293_1": "caritabbadhammaṁ pacarāma. Yatthāti yaṁ nimittaṁ, yasmiṁ vā patīsu caritabbadhamme",
  "atk-s0506a1:1293_2": "cariyamāne itthiyo patibbatā nāma bhavanti. Lacchāmase bhāsati yaṁ ayaṁ latāti ayaṁ",
  "atk-s0506a1:1293_3": "latā yaṁ sampattiṁ etarahi labhatīti bhāsati, taṁ sampattiṁ patīsu dhammaṁ pacaritvāti labhissāma.",
  "atk-s0506a1:1294_0": "325.Pabbatasānugocaroti pabbatavanasaṇḍacārī. Mahindharaṁ pabbatamāvasitvāti mahiṁ",
  "atk-s0506a1:1294_1": "dhāretīti mahindharanāmakaṁ pabbataṁ acalaṁ āvasitvā adhivasitvā, tattha vasantoti",
  "atk-s0506a1:1294_2": "attho. “Āvasitvā”ti hi padaṁ apekkhitvā bhummatthe cetaṁ upayogavacanaṁ. Pasayhāti",
  "atk-s0506a1:1294_3": "abhibhavitvā. Khuddeti balavasenanihīne pamāṇato pana mahante hatthiādikepi mige so hantiyeva.",
  "atk-s0506a1:1295_0": "326.Tathevāti gāthāya ayaṁ upamāsaṁsandanena saddhiṁ atthayojanā – yathā sīho attano",
  "atk-s0506a1:1295_1": "nivāsagocaraṭṭhānabhūtaṁ pabbataṁ nissāya vasanto attano yathicchitamatthaṁ sādheti,",
  "atk-s0506a1:1295_2": "evameva sā saddhā pasannā ariyasāvikā ghāsacchādanādīhi bharaṇato posanato bhattāraṁ",
  "atk-s0506a1:1295_3": "patiṁ sāmikaṁ nissāya vasantī sabbatthāpi patianukūlatāsaṅkhātena vatena taṁ anubbatā",
  "atk-s0506a1:1295_4": "parijanādīsu uppajjanakaṁ kodhaṁ vadhitvā pajahitvā pariggahavatthūsu uppajjanakaṁ",
  "atk-s0506a1:1295_5": "maccheraṁ abhibhuyya abhibhavitvā anuppādetvā patibbatādhammassa ca upāsikādhammassa",
  "atk-s0506a1:1295_6": "ca sammadeva caraṇato dhammacārinī sā saggamhi devaloke modati, pamodaṁ āpajjatīti.",
  "atk-s0506a1:1295_7": "Sesaṁ vuttanayameva.",
  "atk-s0506a1:1296": "Latāvimānavaṇṇanā niṭṭhitā.",
  "atk-s0506a1:1297": "5. Guttilavimānavaṇṇanā",
  "atk-s0506a1:1298_0": "Sattatantiṁ sumadhuranti guttilavimānaṁ. Tassa kā uppatti? Bhagavati rājagahe viharante",
  "atk-s0506a1:1298_1": "āyasmā mahāmoggallāno heṭṭhā vuttanayeneva devacārikaṁ caranto tāvatiṁsabhavanaṁ",
  "atk-s0506a1:1298_2": "gantvā tattha paṭipāṭiyā ṭhitesu chattiṁsāya vimānesu chattiṁsa devadhītaro paccekaṁ",
  "atk-s0506a1:1298_3": "accharāsahassaparivārā mahatiṁ dibbasampattiṁ anubhavantiyo disvā tāhi pubbe katakammaṁ",
  "atk-s0506a1:1298_4": "“abhikkantena vaṇṇenā”tiādīhi tīhi gāthāhi paṭipāṭiyā pucchi. Tāpi tassa pucchānantaraṁ",
  "atk-s0506a1:1298_5": "“vatthuttamadāyikā nārī”tiādinā byākariṁsu. Atha thero tato manussalokaṁ āgantvā",
  "atk-s0506a1:1298_6": "bhagavato etamatthaṁ ārocesi. Taṁ sutvā bhagavā “moggallāna, tā devatā na kevalaṁ",
  "atk-s0506a1:1298_7": "tayā eva pucchitā evaṁ byākariṁsu, atha kho pubbe mayāpi pucchitā evameva byākariṁsū”ti",
  "atk-s0506a1:1298_8": "vatvā therena yācito atītaṁ attano guttilācariyaṁ kathesi.",
  "atk-s0506a1:1299_0": "Atīte bārāṇasiyaṁ brahmadatte rajjaṁ kārente bodhisatto gandhabbakule nibbattitvā",
  "atk-s0506a1:1299_1": "gandhabbasippe pariyodātasippatāya timbarunāradasadiso sabbadisāsu pākaṭo paññātā",
  "atk-s0506a1:1299_2": "ācariyo ahosi nāmena guttilo nāma. So andhe jiṇṇe mātāpitaro posesi. Tassa sippanipphattiṁ",
  "atk-s0506a1:1299_3": "sutvā ujjenivāsī musilo nāma gandhabbo upagantvā taṁ vanditvā ekamantaṁ ṭhito “kasmā",
  "atk-s0506a1:1299_4": "āgatosī”ti ca vutte “tumhākaṁ santike sippaṁ uggaṇhitu”nti āha. Guttilācariyo taṁ",
  "atk-s0506a1:1299_5": "oloketvā lakkhaṇakusalatāya “ayaṁ puriso visamajjhāsayo kakkhaḷo pharuso akataññū",
  "atk-s0506a1:1299_6": "bhavissati, na saṅgahetabbo”ti sippuggahaṇatthaṁ okāsaṁ nākāsi. So tassa mātāpitaro",
  "atk-s0506a1:1299_7": "payirupāsitvā tehi yācāpesi. Guttilācariyo mātāpitūhi nippīḷiyamāno “garuvacanaṁ",
  "atk-s0506a1:1299_8": "alaṅghanīya”nti tassa sippaṁ paṭṭhapetvā vigatamacchariyatāya kāruṇikatāya ca ācariyamuṭṭhiṁ",
  "atk-s0506a1:1299_9": "akatvā anavasesato sippaṁ sikkhāpesi.",
  "atk-s0506a1:1300_0": "Sopi medhāvitāya pubbekataparicayatāya akusītatāya ca na cirasseva pariyodātasippo",
  "atk-s0506a1:1300_1": "hutvā cintesi “ayaṁ bārāṇasī jambudīpe agganagaraṁ, yaṁnūnāhaṁ idha sarājikāya parisāya",
  "atk-s0506a1:1300_2": "sippaṁ dasseyyaṁ, evāhaṁ ācariyatopi jambudīpe pākaṭo paññāto bhavissāmī”ti. So ācariyassa",
  "atk-s0506a1:1300_3": "ārocesi “ahaṁ rañño purato sippaṁ dassetukāmo, rājānaṁ maṁ dassethā”ti. Mahāsatto",
  "atk-s0506a1:1300_4": "“ayaṁ mama santike uggahitasippo patiṭṭhaṁ labhatū”ti karuṇāyamāno taṁ rañño santikaṁ",
  "atk-s0506a1:1300_5": "netvā “mahārāja imassa me antevāsikassa vīṇāya paguṇataṁ passathā”ti āha. Rājā “sādhū”ti",
  "atk-s0506a1:1300_6": "paṭissuṇitvā tassa vīṇāvādanaṁ sutvā parituṭṭho taṁ gantukāmaṁ nivāretvā “mameva",
  "atk-s0506a1:1300_7": "santike vasa, ācariyassa dinnakoṭṭhāsato upaḍḍhaṁ dassāmī”ti āha. Musilo “nāhaṁ ācariyato",
  "atk-s0506a1:1300_8": "hāyāmi, samameva dethā”ti vatvā raññā “mā evaṁ bhaṇi, ācariyo nāma mahanto, upaḍḍhameva",
  "atk-s0506a1:1300_9": "tuyhaṁ dassāmī”ti vutte “mama ca ācariyassa ca sippaṁ passathā”ti vatvā rājagehato",
  "atk-s0506a1:1300_10": "nikkhamitvā “ito sattame divase mama ca guttilācariyassa ca rājaṅgaṇe sippadassanaṁ",
  "atk-s0506a1:1300_11": "bhavissati, taṁ passitukāmā passantū”ti tattha tattha āhiṇḍanto ugghosesi.",
  "atk-s0506a1:1301_0": "Mahāsatto taṁ sutvā “ayaṁ taruṇo thāmavā, ahaṁ pana jiṇṇo dubbalo, yadi pana me parājayo",
  "atk-s0506a1:1301_1": "bhaveyya, mataṁ me jīvitā seyyaṁ, tasmā araññaṁ pavisitvā ubbandhitvā marissāmī”ti",
  "atk-s0506a1:1301_2": "araññaṁ gato maraṇabhayatajjito paṭinivatti. Puna maritukāmo hutvā gantvā punapi",
  "atk-s0506a1:1301_3": "maraṇabhayena paṭinivatti. Evaṁ gamanāgamanaṁ karontassa taṁ ṭhānaṁ vigatatiṇaṁ ahosi.",
  "atk-s0506a1:1301_4": "Atha devarājā mahāsattaṁ upasaṅkamitvā dissamānarūpo ākāse ṭhatvā evamāha “ācariya,",
  "atk-s0506a1:1301_5": "kiṁ karosī”ti. Mahāsatto –",
  "atk-s0506a1:1302": "327.",
  "atk-s0506a1:1303": "“Sattatantiṁ sumadhuraṁ, rāmaṇeyyaṁ avācayiṁ;",
  "atk-s0506a1:1304": "So maṁ raṅgamhi avheti, saraṇaṁ me hohi kosiyā”ti. –",
  "atk-s0506a1:1305": "Attano cittadukkhaṁ pavedesi.",
  "atk-s0506a1:1306_0": "Tassattho – ahaṁ devarāja musilaṁ nāma antevāsikaṁ sattannaṁ tantīnaṁ atthitāya chajjādisattavidhasaradīpanato",
  "atk-s0506a1:1306_1": "ca sattatantiṁ, taṁ visayaṁ katvā yathārahaṁ dvāvīsatiyā sutibhedānaṁ ahāpanato suṭṭhu",
  "atk-s0506a1:1306_2": "madhuranti sumadhuraṁ, yathādhigatānaṁ samapaññāsāya mucchanānaṁ paribyattatāya sarassa",
  "atk-s0506a1:1306_3": "ca vīṇāya ca aññamaññasaṁsandanena suṇantānaṁ ativiya manoramabhāvato rāmaṇeyyaṁ,",
  "atk-s0506a1:1306_4": "saragatādivibhāgato chajjādicatubbidhaṁ gandhabbaṁ ahāpetvā gandhabbasippaṁ avācayinti",
  "atk-s0506a1:1306_5": "vācesiṁ uggaṇhāpesiṁ sikkhāpesiṁ. So musilo antevāsī samāno maṁ attano ācariyaṁ raṅgamhi",
  "atk-s0506a1:1306_6": "raṅgamaṇḍale avheti sārambhavasena attano visesaṁ dassetuṁ saṅghaṭṭiyati, “ehi sippaṁ",
  "atk-s0506a1:1306_7": "dassehī”ti maṁ ācikkhi, tassa me tvaṁ kosiya devarāja saraṇaṁ avassayo hohīti.",
  "atk-s0506a1:1307": "Taṁ sutvā sakko devarājā “mā bhāyi ācariya, ahaṁ te saraṇaṁ parāyaṇa”nti dassento –",
  "atk-s0506a1:1308": "328.",
  "atk-s0506a1:1309": "“Ahaṁ te saraṇaṁ homi, ahamācariyapūjako;",
  "atk-s0506a1:1310": "Na taṁ jayissati sisso, sissamācariya jessasī”ti. –",
  "atk-s0506a1:1311_0": "Āha. Sakkassa kira devarañño purimattabhāve mahāsatto ācariyo ahosi. Tenāha “ahamācariyapūjako”ti.",
  "atk-s0506a1:1311_1": "Ahaṁ ācariyānaṁ pūjako, na musilo viya yugaggāhī, mādisesu antevāsikesu ṭhitesu tādisassa",
  "atk-s0506a1:1311_2": "ācariyassa kathaṁ parājayo, tasmā na taṁ jayissati sisso, aññadatthu sissaṁ musilaṁ",
  "atk-s0506a1:1311_3": "ācariya tvameva jayissasi, so pana parājito vināsaṁ pāpuṇissatīti adhippāyo. Evañca",
  "atk-s0506a1:1311_4": "pana vatvā “ahaṁ sattame divase sākacchāmaṇḍalaṁ āgamissāmi, tumhe vissatthā vādethā”ti samassāsetvā gato.",
  "atk-s0506a1:1312_0": "Sattame pana divase rājā saparivāro rājasabhāyaṁ nisīdi. Guttilācariyo ca musilo",
  "atk-s0506a1:1312_1": "ca sippadassanatthaṁ sajjā hutvā upasaṅkamitvā rājānaṁ vanditvā attano attano laddhāsane",
  "atk-s0506a1:1312_2": "nisīditvā vīṇā vādayiṁsu. Sakko āgantvā antalikkhe aṭṭhāsi. Taṁ mahāsattova passati,",
  "atk-s0506a1:1312_3": "itare pana na passanti. Parisā dvinnampi vādane samacittā ahosi. Sakko guttilaṁ “ekaṁ",
  "atk-s0506a1:1312_4": "tantiṁ chindā”ti āha. Chinnāyapi tantiyā vīṇā tatheva madhuranigghosā ahosi. Evaṁ",
  "atk-s0506a1:1312_5": "“dutiyaṁ, tatiyaṁ, catutthaṁ, pañcamaṁ, chaṭṭhaṁ, sattamaṁ chindā”ti āha, tāsu chinnāsupi",
  "atk-s0506a1:1312_6": "vīṇā madhuranigghosāva ahosi. Taṁ disvā musilo parājitabhūtarūpo pattakkhandho ahosi,",
  "atk-s0506a1:1312_7": "parisā haṭṭhatuṭṭhā celukkhepe karontī guttilassa sādhukāramadāsi. Rājā musilaṁ sabhāya",
  "atk-s0506a1:1312_8": "nīharāpesi, mahājano leḍḍudaṇḍādīhi paharanto musilaṁ tattheva jīvitakkhayaṁ pāpesi.",
  "atk-s0506a1:1313_0": "Sakko devānamindo mahāpurisena saddhiṁ sammodanīyaṁ katvā devalokameva gato. Taṁ",
  "atk-s0506a1:1313_1": "devatā “mahārāja, kuhiṁ gatatthā”ti pucchitvā taṁ pavattiṁ sutvā “mahārāja, mayaṁ",
  "atk-s0506a1:1313_2": "guttilācariyaṁ passissāma, sādhu no taṁ idhānetvā dassehī”ti āhaṁsu. Sakko devānaṁ",
  "atk-s0506a1:1313_3": "vacanaṁ sutvā mātaliṁ āṇāpesi “gaccha vejayantarathena amhākaṁ guttilācariyaṁ ānehi,",
  "atk-s0506a1:1313_4": "devatā taṁ dassanakāmā”ti, so tathā akāsi. Sakko mahāsattena saddhiṁ sammodanīyaṁ",
  "atk-s0506a1:1313_5": "katvā evamāha “ācariya, vīṇaṁ vādaya, devatā sotukāmā”ti. “Mayaṁ sippūpajīvino, vetanena",
  "atk-s0506a1:1313_6": "vinā sippaṁ na dassemā”ti. “Kīdisaṁ pana vetanaṁ icchasī”ti. “Nāññena me vetanena",
  "atk-s0506a1:1313_7": "kiccaṁ atthi, imāsaṁ pana devatānaṁ attanā attanā pubbekatakusalakathanameva me vetanaṁ",
  "atk-s0506a1:1313_8": "hotū”ti āha. Tā “sādhū”ti sampaṭicchiṁsu. Atha mahāsatto pāṭekkaṁ tāhi tadā paṭiladdhasampattikittanamukhena",
  "atk-s0506a1:1313_9": "tassā hetubhūtaṁ purimattabhāve kataṁ sucaritaṁ āyasmā mahāmoggallāno viya pucchanto",
  "atk-s0506a1:1313_10": "“abhikkantena vaṇṇenā”tiādigāthāhi pucchi. Tāpi “vatthuttamadāyikā nārī”tiādinā yathā",
  "atk-s0506a1:1313_11": "etarahi therassa, evameva tassa byākariṁsu. Tena vuttaṁ “moggallāna tā devatā na",
  "atk-s0506a1:1313_12": "kevalaṁ tayā eva pucchitā evaṁ byākariṁsu, atha kho pubbe mayāpi pucchitā evameva byākariṁsū”ti.",
  "atk-s0506a1:1314_0": "Tā kira itthiyo kassapasammāsambuddhakāle manussattabhāve ṭhitā taṁ taṁ puññaṁ akaṁsu.",
  "atk-s0506a1:1314_1": "Tattha ekā itthī vatthaṁ adāsi, ekā sumanamālaṁ, ekā gandhaṁ, ekā uḷārāni phalāni,",
  "atk-s0506a1:1314_2": "ekā ucchurasaṁ, ekā bhagavato cetiye gandhapañcaṅgulikaṁ adāsi, ekā uposathaṁ upavasi,",
  "atk-s0506a1:1314_3": "ekā upakaṭṭhāya velāya nāvāya bhuñjantassa bhikkhuno udakaṁ adāsi, ekā kodhanānaṁ",
  "atk-s0506a1:1314_4": "sassusasurānaṁ akkodhanā upaṭṭhānaṁ akāsi, ekā dāsī hutvā atanditācārā ahosi, eko",
  "atk-s0506a1:1314_5": "piṇḍacārikassa bhikkhuno khīrabhattaṁ adāsi, ekā phāṇitaṁ adāsi, ekā ucchukhaṇḍaṁ",
  "atk-s0506a1:1314_6": "adāsi, ekā timbarusakaṁ adāsi, ekā kakkārikaṁ adāsi, ekā eḷālukaṁ adāsi, ekā valliphalaṁ",
  "atk-s0506a1:1314_7": "adāsi, ekā phārusakaṁ adāsi, ekā aṅgārakapallaṁ adāsi, ekā sākamuṭṭhiṁ adāsi, ekā",
  "atk-s0506a1:1314_8": "pupphakamuṭṭhiṁ adāsi, ekā mūlakalāpaṁ adāsi, ekā nimbamuṭṭhiṁ adāsi, ekā kañjikaṁ",
  "atk-s0506a1:1314_9": "adāsi, ekā tilapiññākaṁ adāsi, ekā kāyabandhanaṁ adāsi, ekā aṁsabaddhakaṁ adāsi,",
  "atk-s0506a1:1314_10": "ekā āyogapaṭṭaṁ adāsi, ekā vidhūpanaṁ, ekā tālavaṇṭaṁ, ekā morahatthaṁ, ekā chattaṁ,",
  "atk-s0506a1:1314_11": "ekā upāhanaṁ, ekā pūvaṁ, ekā modakaṁ, ekā sakkhalikaṁ adāsi. Tā ekekā accharāsahassaparivārā",
  "atk-s0506a1:1314_12": "pahatiyā deviddhiyā virājamānā tāvatiṁsabhavane sakkassa devarājassa paricārikā hutvā",
  "atk-s0506a1:1314_13": "nibbattā guttilācariyena pucchitā “vatthuttamadāyikā nārī”tiādinā attanā attanā katakusalaṁ",
  "atk-s0506a1:1314_14": "paṭipāṭiyā byākariṁsu.",
  "atk-s0506a1:1315": "329.",
  "atk-s0506a1:1316": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:1317": "Obhāsentī disā sabbā, osadhī viya tārakā.",
  "atk-s0506a1:1318": "330.",
  "atk-s0506a1:1319": "“Kena tetādiso vaṇṇo, kena te idha mijjhati;",
  "atk-s0506a1:1320": "Uppajjanti ca te bhogā, ye keci manaso piyā.",
  "atk-s0506a1:1321": "331.",
  "atk-s0506a1:1322": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0506a1:1323": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:1324": "332.",
  "atk-s0506a1:1325": "“Sā devatā attamanā, moggallānena pucchitā;",
  "atk-s0506a1:1326": "Pañhaṁ puṭṭhā viyākāsi, yassa kammassidaṁ phalaṁ”.",
  "atk-s0506a1:1327": "333.",
  "atk-s0506a1:1328": "“Vatthuttamadāyikā nārī, pavarā hoti naresu nārīsu;",
  "atk-s0506a1:1329": "Evaṁ piyarūpadāyikā manāpaṁ, dibbaṁ sā labhate upecca ṭhānaṁ.",
  "atk-s0506a1:1330": "334.",
  "atk-s0506a1:1331": "“Tassā me passa vimānaṁ, accharā kāmavaṇṇinīhamasmi;",
  "atk-s0506a1:1332": "Accharāsahassassāhaṁ, pavarā passa puññānaṁ vipākaṁ.",
  "atk-s0506a1:1333": "335.",
  "atk-s0506a1:1334": "“Tena metādiso vaṇṇo, tena me idha mijjhati;",
  "atk-s0506a1:1335": "Uppajjanti ca me bhogā, ye keci manaso piyā.",
  "atk-s0506a1:1336": "336.",
  "atk-s0506a1:1337": "“Akkhāmi te bhikkhu mahānubhāva, manussabhūtā yamakāsi puññaṁ;",
  "atk-s0506a1:1338": "Tenamhi evaṁ jalitānubhāvā, vaṇṇo ca me sabbadisā pabhāsatī”ti.",
  "atk-s0506a1:1339": "(Yathā ca ettha, evaṁ upari sabbavimānesu vitthāretabbaṁ.)",
  "atk-s0506a1:1340": "341.",
  "atk-s0506a1:1341": "“Pupphuttamadāyikā nārī, pavarā hoti naresu nārīsu…pe….",
  "atk-s0506a1:1342": "349.",
  "atk-s0506a1:1343": "“Gandhuttamadāyikā nārī, pavarā hoti naresu nārīsu…pe….",
  "atk-s0506a1:1344": "357.",
  "atk-s0506a1:1345": "“Phaluttamadāyikā nārī…pe….",
  "atk-s0506a1:1346": "365.",
  "atk-s0506a1:1347": "“Rasuttamadāyikā nārī…pe….",
  "atk-s0506a1:1348": "373.",
  "atk-s0506a1:1349": "“Gandhapañcaṅgulikaṁ ahamadāsiṁ,kassapassa bhagavato thūpamhi…pe….",
  "atk-s0506a1:1350": "381.",
  "atk-s0506a1:1351": "“Bhikkhū ca ahaṁ bhikkhuniyo ca, addasāsiṁ panthapaṭipanne;",
  "atk-s0506a1:1352": "Tesāhaṁ dhammaṁ sutvāna, ekūposathaṁ upavasissaṁ.",
  "atk-s0506a1:1353": "382.",
  "atk-s0506a1:1354": "“Tassā me passa vimānaṁ…pe….",
  "atk-s0506a1:1355": "389.",
  "atk-s0506a1:1356": "“Udake ṭhitā udakamadāsiṁ, bhikkhuno cittena vippasannena…pe….",
  "atk-s0506a1:1357": "397.",
  "atk-s0506a1:1358": "“Sassuñcāhaṁ sasurañca, caṇḍike kodhane ca pharuse ca;",
  "atk-s0506a1:1359": "Anusūyikā upaṭṭhāsiṁ, appamattā sakena sīlena…pe….",
  "atk-s0506a1:1360": "405.",
  "atk-s0506a1:1361": "“Parakammakarī āsiṁ, atthenātanditā dāsī;",
  "atk-s0506a1:1362": "Akkodhanānatimāninī, saṁvibhāginī kakassa bhāgassa…pe….",
  "atk-s0506a1:1363": "413.",
  "atk-s0506a1:1364": "“Khīrodanaṁ ahamadāsiṁ, bhikkhuno piṇḍāya carantassa;",
  "atk-s0506a1:1365": "Evaṁ karitvā kammaṁ, sugatiṁ upapajja modāmi…pe….",
  "atk-s0506a1:1366": "421.",
  "atk-s0506a1:1367": "“Phāṇitaṁ ahamadāsiṁ…pe….",
  "atk-s0506a1:1368": "429.",
  "atk-s0506a1:1369": "“Ucchukhaṇḍikaṁ ahamadāsiṁ…pe….",
  "atk-s0506a1:1370": "437.",
  "atk-s0506a1:1371": "“Timbarusakaṁ ahamadāsiṁ…pe….",
  "atk-s0506a1:1372": "445.",
  "atk-s0506a1:1373": "“Kakkārikaṁ ahamadāsiṁ…pe….",
  "atk-s0506a1:1374": "453.",
  "atk-s0506a1:1375": "“Eḷālukaṁ ahamadāsiṁ…pe….",
  "atk-s0506a1:1376": "461.",
  "atk-s0506a1:1377": "“Valliphalaṁ ahamadāsiṁ…pe….",
  "atk-s0506a1:1378": "469.",
  "atk-s0506a1:1379": "“Phārusakaṁ ahamadāsiṁ…pe….",
  "atk-s0506a1:1380": "477.",
  "atk-s0506a1:1381": "“Hatthappatāpakaṁ ahamadāsiṁ…pe….",
  "atk-s0506a1:1382": "485.",
  "atk-s0506a1:1383": "“Sākamuṭṭhiṁ ahamadāsiṁ…pe….",
  "atk-s0506a1:1384": "493.",
  "atk-s0506a1:1385": "“Pupphakamuṭṭhiṁ ahamadāsiṁ…pe….",
  "atk-s0506a1:1386": "501.",
  "atk-s0506a1:1387": "“Mūlakaṁ ahamadāsiṁ…pe….",
  "atk-s0506a1:1388": "509. “Nimbamuṭṭhiṁ ahamadāsiṁ…pe….",
  "atk-s0506a1:1389": "517. “Ambakañjikaṁ ahamadāsiṁ…pe….",
  "atk-s0506a1:1390": "525. “Doṇinimmajjaniṁ ahamadāsiṁ…pe….",
  "atk-s0506a1:1391": "533. “Kāyabandhanaṁ ahamadāsiṁ…pe….",
  "atk-s0506a1:1392": "541. “Aṁsabaddhakaṁ ahamadāsiṁ…pe….",
  "atk-s0506a1:1393": "549. “Āyogapaṭṭaṁ ahamadāsiṁ…pe….",
  "atk-s0506a1:1394": "557. “Vidhūpanaṁ ahamadāsiṁ…pe….",
  "atk-s0506a1:1395": "565. “Tālavaṇṭaṁ ahamadāsiṁ…pe….",
  "atk-s0506a1:1396": "573. “Morahatthaṁ ahamadāsiṁ…pe….",
  "atk-s0506a1:1397": "581. “Chattaṁ ahamadāsiṁ…pe….",
  "atk-s0506a1:1398": "589. “Upāhanaṁ ahamadāsiṁ…pe….",
  "atk-s0506a1:1399": "597. “Pūvaṁ ahamadāsiṁ…pe….",
  "atk-s0506a1:1400": "605. “Modakaṁ ahamadāsiṁ…pe….",
  "atk-s0506a1:1401": "613. “Sakkhalikaṁ ahamadāsiṁ, bhikkhuno piṇḍāya carantassa…pe….",
  "atk-s0506a1:1402": "614.",
  "atk-s0506a1:1403": "“Tassā me passa vimānaṁ, accharā kāmavaṇṇinīhamasmiṁ;",
  "atk-s0506a1:1404": "Accharāsahassassāhaṁ, pavarā passa puññānaṁ vipākaṁ.",
  "atk-s0506a1:1405": "615. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a1:1406": "Evaṁ mahāsatto tāhi devatāhi katasucarite byākate tuṭṭhamānaso sammodanaṁ karonto attano ca sucaritacaraṇe yuttapayuttataṁ vivaṭṭajjhāsayatañca pavedento āha –",
  "atk-s0506a1:1407": "617.",
  "atk-s0506a1:1408": "“Svāgataṁ vata me ajja, suppabhātaṁ suhuṭṭhitaṁ;",
  "atk-s0506a1:1409": "Yaṁ addasāmi devatāyo, accharā kāmavaṇṇiniyo.",
  "atk-s0506a1:1410": "618.",
  "atk-s0506a1:1411": "“Imāsāhaṁ dhammaṁ sutvā, kāhāmi kusalaṁ bahuṁ;",
  "atk-s0506a1:1412": "Dānena samacariyāya, saññamena damena ca;",
  "atk-s0506a1:1413": "Svāhaṁ tattha gamissāmi, yattha gantvā na socare”ti.",
  "atk-s0506a1:1414_0": "333. Tattha vatthuttamadāyikāti vatthānaṁ uttamaṁ seṭṭhaṁ, vatthesu vā bahūsu uccinitvā",
  "atk-s0506a1:1414_1": "gahitaṁ ukkaṁsagataṁ pavaraṁ koṭibhūtaṁ vatthaṁ vatthuttamaṁ, tassa dāyikā. “Pupphuttamadāyikā”tiādīsupi",
  "atk-s0506a1:1414_2": "eseva nayo. Piyarūpadāyikāti piyasabhāvassa piyajātikassa ca vatthuno dāyikā. Manāpanti",
  "atk-s0506a1:1414_3": "manavaḍḍhanakaṁ. Dibbanti divi bhavattā dibbaṁ. Upeccāti upagantvā cetetvā, “edisaṁ",
  "atk-s0506a1:1414_4": "labheyya”nti pakappetvāti attho. Ṭhānanti vimānādikaṁ ṭhānaṁ, issariyaṁ vā. “Manāpā”tipi",
  "atk-s0506a1:1414_5": "pāṭho, aññesaṁ manavaḍḍhanakā hutvāti attho.",
  "atk-s0506a1:1415": "334.Passa puññānaṁ vipākanti vatthuttamadānassa nāma idamīdisaṁ phalaṁ passāti attanā laddhasampattiṁ sambhāventī vadati.",
  "atk-s0506a1:1416_0": "341.Pupphuttamadāyikāti ratanattayapūjāvasena pupphuttamadāyikā, tathā gandhuttamadāyikāti",
  "atk-s0506a1:1416_1": "daṭṭhabbā. Tattha pupphuttamaṁ sumanapupphādi, gandhuttamaṁ candanagandhādi, phaluttamaṁ",
  "atk-s0506a1:1416_2": "panasaphalādi, rasuttamaṁ gorasasappiādi veditabbaṁ.",
  "atk-s0506a1:1417": "373.Gandhapañcaṅgulikanti gandhena pañcaṅgulikadānaṁ. Kassapassa bhagavato thūpamhīti kassapasammāsambuddhassa yojanike kanakathūpe.",
  "atk-s0506a1:1418": "381.Panthapaṭipanneti maggaṁ gacchante. Ekūposathanti ekadivasaṁ uposathavāsaṁ.",
  "atk-s0506a1:1419": "389.Udakamadāsinti mukhavikkhālanatthaṁ pivanatthañca udakaṁ pānīyaṁ adāsiṁ.",
  "atk-s0506a1:1420": "397.Caṇḍiketi caṇḍe. Anusūyikāti usūyā rahitā.",
  "atk-s0506a1:1421": "405.Parakammakarīti paresaṁ veyyāvaccakārinī. Atthenāti atthakiccena. Saṁvibhāginī sakassa bhāgassāti atthikānaṁ attanā paṭiladdhabhāgassa saṁvibhajanasīlā.",
  "atk-s0506a1:1422": "413.Khīrodananti khīrasammissaṁ odanaṁ, khīrena saddhiṁ odanaṁ vā.",
  "atk-s0506a1:1423": "437.Timbarusakanti tiṇḍukaphalaṁ. Tipusasadisā ekā vallijāti timbarusaṁ, tassa phalaṁ timbarusakanti vadanti.",
  "atk-s0506a1:1424": "445.Kakkārikanti khuddakeḷālukaṁ, tipusanti ca vadanti.",
  "atk-s0506a1:1425": "477.Hatthappatāpakanti mandāmukhiṁ.",
  "atk-s0506a1:1426": "517.Ambakañjikanti ambilakañjikaṁ.",
  "atk-s0506a1:1427": "525.Doṇinimmajjaninti satelaṁ tilapiññākaṁ.",
  "atk-s0506a1:1428": "557.Vidhūpananti caturassabījaniṁ.",
  "atk-s0506a1:1429": "565.Tālavaṇṭanti tālapattehi katamaṇḍalabījaniṁ.",
  "atk-s0506a1:1430": "573.Morahatthanti mayūrapiñche hi kataṁ makasabījaniṁ.",
  "atk-s0506a1:1431_0": "617.Svāgataṁvata meti mayhaṁ idhāgamanaṁ sobhanaṁ vata aho sundaraṁ. Ajja suppabhātaṁsuhuṭṭhitanti",
  "atk-s0506a1:1431_1": "ajja mayhaṁ rattiyā suṭṭhu pabhātaṁ sammadeva vibhāyanaṁ jātaṁ, sayanato uṭṭhānampi",
  "atk-s0506a1:1431_2": "suhuṭṭhitaṁ suṭṭhu uṭṭhitaṁ. Kiṁ kāraṇāti āha “yaṁ addasāmi devatāyo”tiādi.",
  "atk-s0506a1:1432_0": "618.Dhammaṁ sutvāti kammaphalassa paccakkhakaraṇavasena tumhehi kataṁ kusalaṁ dhammaṁ",
  "atk-s0506a1:1432_1": "sutvā. Kāhāmīti karissāmi. Samacariyāyāti kāyasamācārikassa sucaritassa caraṇena.",
  "atk-s0506a1:1432_2": "Saññamenāti sīlasaṁvarena. Damenāti manacchaṭṭhānaṁ indriyānaṁ damena. Idāni tassa",
  "atk-s0506a1:1432_3": "kusalassa attano lokassa ca vivaṭṭūpanissayataṁ dassetuṁ “svāhaṁ tattha gamissāmi,",
  "atk-s0506a1:1432_4": "yattha gantvā na socare”ti vuttaṁ.",
  "atk-s0506a1:1433_0": "Evamayaṁ yadipi vatthuttamadāyikāvimānādivasena chattiṁsavimānasaṅgahā desanā āyasmato",
  "atk-s0506a1:1433_1": "mahāmoggallānassa viya guttilācariyassāpi vibhāvanavasena pavattāti “guttilavimāna”ntveva",
  "atk-s0506a1:1433_2": "saṅgahaṁ āruḷhā, vimānāni pana itthipaṭibaddhānīti itthivimāneyeva saṅgahitāni. Tā",
  "atk-s0506a1:1433_3": "pana itthiyo kassapassa dasabalassa kāle yathāvuttadhammacaraṇe aparāparuppannacetanāvasena",
  "atk-s0506a1:1433_4": "dutiyattabhāvato paṭṭhāya ekaṁ buddhantaraṁ devaloke eva saṁsarantiyo amhākampi bhagavato",
  "atk-s0506a1:1433_5": "kāle tāvatiṁsabhavaneyeva nibbattā, āyasmatā mahāmoggallānena pucchitā kammasarikkhatāya",
  "atk-s0506a1:1433_6": "guttilācariyena pucchitakāle viya byākariṁsūti daṭṭhabbā.",
  "atk-s0506a1:1434": "Guttilavimānavaṇṇanā niṭṭhitā.",
  "atk-s0506a1:1435": "6. Daddallavimānavaṇṇanā",
  "atk-s0506a1:1436_0": "Daddallamānāvaṇṇenāti daddallavimānaṁ. Tassa kā uppatti? Bhagavā sāvatthiyaṁ viharati",
  "atk-s0506a1:1436_1": "jetavane. Tena ca samayena nālakagāmake āyasmato revatattherassa upaṭṭhākassa aññatarassa",
  "atk-s0506a1:1436_2": "kuṭumbikassa dve dhītaro ahesuṁ, ekā bhaddā nāma, itarā subhaddā nāma. Tāsu bhaddā",
  "atk-s0506a1:1436_3": "patikulaṁ gatā saddhā pasannā buddhisampannā vañjhā ca ahosi. Sā sāmikaṁ āha “mama",
  "atk-s0506a1:1436_4": "kaniṭṭhā subhaddā nāma atthi, taṁ ānehi, sacassā putto bhaveyya, so mamapi putto",
  "atk-s0506a1:1436_5": "siyā, ayañca kulavaṁso na nasseyyā”ti. So “sādhū”ti sampaṭicchitvā tathā akāsi.",
  "atk-s0506a1:1437_0": "Atha bhaddā subhaddaṁ ovadi “subhadde, dānasaṁvibhāgaratā dhammacariyāya appamattā",
  "atk-s0506a1:1437_1": "hohi, evaṁ te diṭṭhadhammiko samparāyiko ca attho hatthagato eva hotī”ti. Sā tassā",
  "atk-s0506a1:1437_2": "ovāde ṭhatvā vuttanayena paṭipajjamānā ekadivasaṁ āyasmantaṁ revatattheraṁ attaṭṭhamaṁ",
  "atk-s0506a1:1437_3": "nimantesi. Thero subhaddāya puññūpacayaṁ ākaṅkhanto saṅghuddesavasena satta bhikkhū",
  "atk-s0506a1:1437_4": "gahetvā tassā gehaṁ agamāsi. Sā pasannacittā āyasmantaṁ revatattheraṁ te ca bhikkhū",
  "atk-s0506a1:1437_5": "paṇītena khādanīyena bhojanīyena sahatthā santappesi, thero anumodanaṁ katvā pakkāmi.",
  "atk-s0506a1:1437_6": "Sā aparabhāge kālaṁ katvā nimmānaratīnaṁ devānaṁ sahabyataṁ upapajji. Bhaddā pana",
  "atk-s0506a1:1437_7": "puggalesu dānāni datvā sakkassa devānamindassa paricārikā hutvā nibbatti.",
  "atk-s0506a1:1438_0": "Atha subhaddā attano sampattiṁ paccavekkhitvā “kena nu kho ahaṁ puññena idhūpapannā”ti",
  "atk-s0506a1:1438_1": "āvajjentī “bhaddāya ovāde ṭhatvā saṅghagatāya dakkhiṇāya imaṁ sampattiṁ sampattā,",
  "atk-s0506a1:1438_2": "bhaddā nu kho kahaṁ nibbattā”ti olokentī taṁ sakkassa paricārikābhāvena nibbattaṁ",
  "atk-s0506a1:1438_3": "disvā anukampamānā tassā vimānaṁ pāvisi. Atha naṁ bhaddā –",
  "atk-s0506a1:1439": "619.",
  "atk-s0506a1:1440": "“Daddallamānā vaṇṇena, yasasā ca yasassinī;",
  "atk-s0506a1:1441": "Sabbe deve tāvatiṁse, vaṇṇena atirocasi.",
  "atk-s0506a1:1442": "620.",
  "atk-s0506a1:1443": "“Dassanaṁ nābhijānāmi, idaṁ paṭhamadassanaṁ;",
  "atk-s0506a1:1444": "Kasmā kāyā nu āgamma, nāmena bhāsase mama”nti. –",
  "atk-s0506a1:1445": "Dvīhi gāthāhi pucchi. Sāpi tassā –",
  "atk-s0506a1:1446": "621.",
  "atk-s0506a1:1447": "“Ahaṁ bhadde subhaddāsiṁ, pubbe mānusake bhave;",
  "atk-s0506a1:1448": "Sahabhariyā ca te āsiṁ, bhaginī ca kaniṭṭhikā.",
  "atk-s0506a1:1449": "622.",
  "atk-s0506a1:1450": "“Sā ahaṁ kāyassa bhedā, vippamuttā tato cutā;",
  "atk-s0506a1:1451": "Nimmānaratīnaṁ devānaṁ, upapannā sahabyata”nti. – dvīhi gāthāhi byākāsi;",
  "atk-s0506a1:1452_0": "619-20. Tattha vaṇṇenāti vaṇṇādisampattiyā. Dassanaṁ nābhijānāmīti ito pubbe tava",
  "atk-s0506a1:1452_1": "dassanaṁ nābhijānāmi, tvaṁ mayā na diṭṭhapubbāti attho. Tenāha “idaṁ paṭhamadassana”nti.",
  "atk-s0506a1:1452_2": "Kasmā kāyā nu āgamma, nāmena bhāsase mamanti kataradevanikāyato āgantvā “bhadde”ti nāmena maṁ ālapasi.",
  "atk-s0506a1:1453_0": "621.Ahaṁbhaddeti ettha bhaddeti ālapanaṁ. Subhaddāsinti ahaṁ subhaddā nāma tava bhaginī",
  "atk-s0506a1:1453_1": "kaniṭṭhikā āsiṁ ahosiṁ, tattha pubbe mānusake bhave sahabhariyā samānabhariyā te",
  "atk-s0506a1:1453_2": "tayā ekasseva bhariyā, tava patino eva bhariyā, āsinti attho. Puna bhaddā –",
  "atk-s0506a1:1454": "623.",
  "atk-s0506a1:1455": "“Pahūtakatakalyāṇā, te deve yanti pāṇino;",
  "atk-s0506a1:1456": "Yesaṁ tvaṁ kittayissasi, subhadde jātimattano.",
  "atk-s0506a1:1457": "624.",
  "atk-s0506a1:1458": "“Atha tvaṁ kena vaṇṇena, kena vā anusāsitā;",
  "atk-s0506a1:1459": "Kīdiseneva dānena, subbatena yasassinī.",
  "atk-s0506a1:1460": "625.",
  "atk-s0506a1:1461": "“Yasaṁ etādisaṁ pattā, visesaṁ vipulamajjhagā;",
  "atk-s0506a1:1462": "Devate pucchitācikkha, kissa kammassidaṁ phala”nti. –",
  "atk-s0506a1:1463": "Tīhi gāthāhi pucchi. Puna subhaddā –",
  "atk-s0506a1:1464": "626.",
  "atk-s0506a1:1465": "“Aṭṭheva piṇḍapātāni, yaṁ dānaṁ adadaṁ pure;",
  "atk-s0506a1:1466": "Dakkhiṇeyyassa saṅghassa, pasannā sehi pāṇibhi.",
  "atk-s0506a1:1467": "627.",
  "atk-s0506a1:1468": "“Tena metādiso vaṇṇo…pe…",
  "atk-s0506a1:1469": "Vaṇṇo ca me sabbadisā pabhāsatī”ti. –",
  "atk-s0506a1:1470": "Byākāsi.",
  "atk-s0506a1:1471_0": "623. Tattha pahūtakatakalyāṇā te deve yantīti pahūtakatakalyāṇā mahāpuññā te nimmānaratino",
  "atk-s0506a1:1471_1": "deve yanti uppajjanavasena gacchanti pāṇino sattā, yesaṁ nimmānaratīnaṁ devānaṁ antare",
  "atk-s0506a1:1471_2": "tvaṁ attano jātiṁ kittayissasi kathesīti yojanā.",
  "atk-s0506a1:1472": "624.Kena vaṇṇenāti kena kāraṇena. Kīdisenevāti evasaddo samuccayattho, kīdisena cāti attho, ayameva vā pāṭho. Subbatenāti sundarena vatena, suvisuddhena sīlenāti attho.",
  "atk-s0506a1:1473": "626.Aṭṭhevapiṇḍapātānīti aṭṭhannaṁ bhikkhūnaṁ dinnapiṇḍapāte sandhāya vadati. Adadanti adāsiṁ.",
  "atk-s0506a1:1474": "Evaṁ subhaddāya kathite puna bhaddā –",
  "atk-s0506a1:1475": "629.",
  "atk-s0506a1:1476": "“Ahaṁ tayā bahutare bhikkhū, saññate brahmacārayo;",
  "atk-s0506a1:1477": "Tappesiṁ annapānena, pasannā sehi pāṇibhi.",
  "atk-s0506a1:1478": "630.",
  "atk-s0506a1:1479": "“Tayā bahutaraṁ datvā, hīnakāyūpagā ahaṁ;",
  "atk-s0506a1:1480": "Kathaṁ tvaṁ appataraṁ datvā, visesaṁ vipulamajjhagā;",
  "atk-s0506a1:1481": "Devate pucchitācikkha, kissa kammassidaṁ phala”nti. –",
  "atk-s0506a1:1482": "Pucchi. Tattha tayāti nissakke karaṇavacanaṁ. Puna subhaddā –",
  "atk-s0506a1:1483": "631.",
  "atk-s0506a1:1484": "“Manobhāvanīyo bhikkhu, sandiṭṭho me pure ahu;",
  "atk-s0506a1:1485": "Tāhaṁ bhattena nimantesiṁ, revataṁ attanaṭṭhamaṁ.",
  "atk-s0506a1:1486": "632.",
  "atk-s0506a1:1487": "“So me atthapurekkhāro, anukampāya revato;",
  "atk-s0506a1:1488": "Saṅghe dehīti maṁvoca, tassāhaṁ vacanaṁ kariṁ.",
  "atk-s0506a1:1489": "633.",
  "atk-s0506a1:1490": "“Sā dakkhiṇā saṅghagatā, appameyye patiṭṭhitā;",
  "atk-s0506a1:1491": "Puggalesu tayā dinnaṁ, na taṁ tava mahapphala”nti. –",
  "atk-s0506a1:1492": "Attanā katakammaṁ kathesi.",
  "atk-s0506a1:1493_0": "631. Tattha manobhāvanīyoti manavaḍḍhanako uḷāraguṇatāya sambhāvanīyo. Sandiṭṭhoti",
  "atk-s0506a1:1493_1": "nimantanavasena bodhito kathito. Tenāha “tāhaṁ bhattena nimantesiṁ, revataṁ attanaṭṭhama”nti,",
  "atk-s0506a1:1493_2": "taṁ manobhāvanīyaṁ ayyaṁ revataṁ attanaṭṭhamaṁ bhattena ahaṁ nimantesiṁ.",
  "atk-s0506a1:1494_0": "632-3.So me atthapurekkhāroti so ayyo revato dānassa mahapphalabhāvakaraṇena mama",
  "atk-s0506a1:1494_1": "atthapurekkhāro hitesī. Saṅghe dehīti maṁvocāti “yadi tvaṁ subhadde aṭṭhannaṁ bhikkhūnaṁ",
  "atk-s0506a1:1494_2": "dātukāmā, yasmā puggalagatāya dakkhiṇāya saṅghagatā eva dakkhiṇā mahapphalatarā,",
  "atk-s0506a1:1494_3": "tasmā saṅghe dehi, saṅghaṁ uddissa dānaṁ dehī”ti maṁ abhāsi. Tanti taṁ dānaṁ.",
  "atk-s0506a1:1495": "Evaṁ subhaddāya vutte bhaddā tamatthaṁ sampaṭicchantī uttari ca tathā paṭipajjitukāmā –",
  "atk-s0506a1:1496": "634.",
  "atk-s0506a1:1497": "“Idānevāhaṁ jānāmi, saṅghe dinnaṁ mahapphalaṁ;",
  "atk-s0506a1:1498": "Sāhaṁ gantvā manussattaṁ, vadaññū vītamaccharā;",
  "atk-s0506a1:1499": "Saṅghe dānāni dassāmi, appamattā punappuna”nti. –",
  "atk-s0506a1:1500_0": "Gāthamāha. Subhaddā pana attano devalokameva gatā. Atha sakko devānamindo sabbe deve",
  "atk-s0506a1:1500_1": "tāvatiṁse attano sarīrobhāsena abhibhuyya virocamānaṁ subhaddaṁ devadhītaraṁ disvā",
  "atk-s0506a1:1500_2": "tañca tāsaṁ kathāsallāpaṁ sutvā tāvadeva ca subhaddāya antarahitāya taṁ “ayaṁ nāmā”ti ajānanto –",
  "atk-s0506a1:1501": "635.",
  "atk-s0506a1:1502": "“Kā esā devatā bhadde, tayā mantayate saha;",
  "atk-s0506a1:1503": "Sabbe deve tāvatiṁse, vaṇṇena atirocatī”ti. –",
  "atk-s0506a1:1504": "Bhaddaṁ pucchi. Sāpissa –",
  "atk-s0506a1:1505": "636.",
  "atk-s0506a1:1506": "“Manussabhūtā devinda, pubbe mānusake bhave;",
  "atk-s0506a1:1507": "Sahabhariyā ca me āsi, bhaginī ca kaniṭṭhikā,",
  "atk-s0506a1:1508": "Saṅghe dānāni datvāna, katapuññā virocatī”ti. –",
  "atk-s0506a1:1509": "Kathesi. Atha sakko tassā saṅghagatāya dakkhiṇāya mahapphalabhāvaṁ dassento dhammaṁ kathesi. Tena vuttaṁ –",
  "atk-s0506a1:1510": "637.",
  "atk-s0506a1:1511": "“Dhammena pubbe bhaginī, tayā bhadde virocati;",
  "atk-s0506a1:1512": "Yaṁ saṅghamhi appameyye, patiṭṭhāpesi dakkhiṇaṁ.",
  "atk-s0506a1:1513": "638.",
  "atk-s0506a1:1514": "“Pucchito hi mayā buddho, gijjhakūṭamhi pabbate;",
  "atk-s0506a1:1515": "Vipākaṁ saṁvibhāgassa, yattha dinnaṁ mahapphalaṁ.",
  "atk-s0506a1:1516": "639.",
  "atk-s0506a1:1517": "“Yajamānānaṁ manussānaṁ, puññapekkhāna pāṇinaṁ;",
  "atk-s0506a1:1518": "Karotaṁ opadhikaṁ puññaṁ, yattha dinnaṁ mahapphalaṁ.",
  "atk-s0506a1:1519": "640.",
  "atk-s0506a1:1520": "“Taṁ me buddho viyākāsi, jānaṁ kammaphalaṁ sakaṁ;",
  "atk-s0506a1:1521": "Vipākaṁ saṁvibhāgassa, yattha dinnaṁ mahapphalaṁ.",
  "atk-s0506a1:1522": "641.",
  "atk-s0506a1:1523": "“Cattāro ca paṭipannā, cattāro ca phale ṭhitā;",
  "atk-s0506a1:1524": "Esa saṅgho ujubhūto, paññāsīlasamāhito.",
  "atk-s0506a1:1525": "642.",
  "atk-s0506a1:1526": "“Yajamānānaṁ manussānaṁ, puññapekkhāna pāṇinaṁ;",
  "atk-s0506a1:1527": "Karotaṁ opadhikaṁ puññaṁ, saṅghe dinnaṁ mahapphalaṁ.",
  "atk-s0506a1:1528": "643.",
  "atk-s0506a1:1529": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a1:1530": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a1:1531": "644.",
  "atk-s0506a1:1532": "“Tesaṁ sudinnaṁ suhutaṁ suyiṭṭhaṁ, ye saṅghamuddissa dadanti dānaṁ;",
  "atk-s0506a1:1533": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a1:1534": "645.",
  "atk-s0506a1:1535": "“Etādisaṁ yaññamanussarantā, ye vedajātā vicaranti loke;",
  "atk-s0506a1:1536": "Vineyya maccheramalaṁ samūlaṁ, aninditā saggamupenti ṭhāna”nti.",
  "atk-s0506a1:1537_0": "637. Tattha dhammenāti kāraṇena ñāyena vā. Tayāti nissakke karaṇavacanaṁ. Idāni taṁ",
  "atk-s0506a1:1537_1": "“dhammenā”ti vuttakāraṇaṁ dassetuṁ yaṁ saṅghamhi appameyye, patiṭṭhāpesi dakkhiṇa”nti",
  "atk-s0506a1:1537_2": "vuttaṁ. Appameyyeti guṇānubhāvassa attani katānaṁ kārānaṁ phalavisesassa ca vasena",
  "atk-s0506a1:1537_3": "paminituṁ asakkuṇeyye.",
  "atk-s0506a1:1538_0": "638-9. Ayañca attho bhagavato sammukhā ca suto, sammukhā ca paṭiggahitoti dassento",
  "atk-s0506a1:1538_1": "“pucchito”tiādimāha. Tattha yajamānānanti dadantānaṁ. Puññapekkhāna pāṇinanti anunāsikalopaṁ",
  "atk-s0506a1:1538_2": "katvā niddeso, puññaphalaṁ ākaṅkhantānaṁ sattānaṁ. Opadhikanti upadhi nāma khandhā,",
  "atk-s0506a1:1538_3": "upadhissa karaṇasīlaṁ, upadhipayojananti vā opadhikaṁ, attabhāvajanakaṁ paṭisandhipavattivipākadāyakaṁ.",
  "atk-s0506a1:1539_0": "640.Jānaṁ kammaphalaṁ sakanti sattānaṁ sakaṁ sakaṁ yathāsakaṁ puññaṁ puññaphalañca",
  "atk-s0506a1:1539_1": "hatthatale āmalakaṁ viya jānanto. Sakanti vā yakārassa kakāraṁ katvā vuttaṁ, sayaṁ attanāti attho.",
  "atk-s0506a1:1540_0": "641.Paṭipannāti paṭipajjamānā, maggaṭṭhāti attho. Ujubhūtoti ujupaṭipattiyā ujubhāvaṁ",
  "atk-s0506a1:1540_1": "patto dakkhiṇeyyo jāto. Paññāsīlasamāhitoti paññāya sīlena ca samāhito, diṭṭhisīlasampanno",
  "atk-s0506a1:1540_2": "ariyāya diṭṭhiyā ariyena sīlena ca samannāgato. Tenāpissa paramatthasaṅghabhāvameva",
  "atk-s0506a1:1540_3": "vibhāveti. Diṭṭhisīlasāmaññena saṅghaṭitattā hi saṅgho. Atha vā samāhitaṁ samādhi,",
  "atk-s0506a1:1540_4": "paññā sīlaṁ samāhitañca assa atthīti paññāsīlasamāhito. Tenassa sīlādidhammakkhandhattayasampannatāya",
  "atk-s0506a1:1540_5": "aggadakkhiṇeyyabhāvaṁ vibhāveti.",
  "atk-s0506a1:1541_0": "643.Vipulo mahaggatoti guṇehi mahattaṁ gatoti mahaggato, tato eva attani katānaṁ",
  "atk-s0506a1:1541_1": "kārānaṁ phalavepullahetutāya vipulo. Udadhīva sāgaroti yathā udakaṁ ettha dhīyatīti",
  "atk-s0506a1:1541_2": "“udadhī”ti laddhanāmo sāgaro, “ettakāni udakāḷhakānī”tiādinā udakato appameyyo, evamesa",
  "atk-s0506a1:1541_3": "guṇatoti attho. Ete hīti hi-saddo avadhāraṇe nipāto, ete eva seṭṭhāti attho. Vuttañhetaṁ –",
  "atk-s0506a1:1542": "“Yāvatā, bhikkhave, saṅghā vā gaṇā vā, tathāgatasāvakasaṅgho tesaṁ aggamakkhāyatī”ti.",
  "atk-s0506a1:1543_0": "Naravīrasāvakāti naresu vīriyasampannassa narassa sāvakā. Pabhaṅkarāti lokassa ñāṇālokakarā.",
  "atk-s0506a1:1543_1": "Dhammamudīrayantīti dhammaṁ uddisanti. Kathaṁ? Dhammasāminā hi dhammapajjoto ariyasaṅghe ṭhapito.",
  "atk-s0506a1:1544_0": "644.Ye saṅghamuddissa dadanti dānanti ye sattā ariyasaṅghaṁ uddissa sammutisaṅghe",
  "atk-s0506a1:1544_1": "antamaso gotrabhupuggalesupi dānaṁ dadanti, taṁ dānaṁ saṁvibhāgavasena dinnampi sudinnaṁ,",
  "atk-s0506a1:1544_2": "āhunapāhunavasena hutampi suhutaṁ, mahāyāgavasena yiṭṭhampi suyiṭṭhameva hoti. Kasmā?",
  "atk-s0506a1:1544_3": "Yasmā sā dakkhiṇā saṅghagatā patiṭṭhitā mahapphalā lokavidūna vaṇṇitāti, lokavidūhi",
  "atk-s0506a1:1544_4": "sammāsambuddhehi “na tvevāhaṁ, ānanda, kenaci pariyāyena saṅghagatāya dakkhiṇāya",
  "atk-s0506a1:1544_5": "pāṭipuggalikaṁ dakkhiṇaṁ mahapphalataraṁ vadāmi. Puññaṁ ākaṅkhamānānaṁ, saṅgho ve",
  "atk-s0506a1:1544_6": "yajataṁ mukhaṁ. Anuttaraṁ puññakkhettaṁ lokassā”ti ca ādinā mahapphalatā vaṇṇitā",
  "atk-s0506a1:1544_7": "pasatthā thomitāti attho.",
  "atk-s0506a1:1545_0": "645.Īdisaṁ yaññamanussarantāti etādisaṁ saṅghaṁ uddissa attanā kataṁ dānaṁ anussarantā.",
  "atk-s0506a1:1545_1": "Vedajātāti jātasomanassā. Vineyya maccheramalaṁsamūlanti maccherameva cittassa malinabhāvakaraṇato",
  "atk-s0506a1:1545_2": "maccheramalaṁ, atha vā maccherañca aññaṁ issālobhadosādimalañcāti maccheramalaṁ.",
  "atk-s0506a1:1545_3": "Tañca avijjāvicikicchāvipallāsādīhi saha mūlehīti samūlaṁ vineyya vinayitvā vikkhambhetvā",
  "atk-s0506a1:1545_4": "aninditvā saggamupenti ṭhānanti yojanā. Sesaṁ vuttanayameva.",
  "atk-s0506a1:1546_0": "Imaṁ pana sabbaṁ pavattiṁ sakko devānamindo “daddallamānā vaṇṇenā”tiādinā āyasmato",
  "atk-s0506a1:1546_1": "mahāmoggallānassa ācikkhi, āyasmā mahāmoggallāno bhagavato ārocesi, bhagavā tamatthaṁ",
  "atk-s0506a1:1546_2": "aṭṭhuppattiṁ katvā sampattaparisāya dhammaṁ desesi. Sā desanā mahājanassa sātthikā ahosi.",
  "atk-s0506a1:1547": "Daddallavimānavaṇṇanā niṭṭhitā.",
  "atk-s0506a1:1548": "7. Pesavatīvimānavaṇṇanā",
  "atk-s0506a1:1549_0": "Phalikarajatahemajālachannanti pesavatīvimānaṁ. Tassa kā uppatti? Bhagavā sāvatthiyaṁ",
  "atk-s0506a1:1549_1": "viharati jetavane. Tena samayena magadhesu nālakagāme ekasmiṁ gahapatimahāsārakule",
  "atk-s0506a1:1549_2": "pesavatī nāma kulasuṇhā ahosi. Sā kira kassapassa bhagavato yojanike kanakathūpe",
  "atk-s0506a1:1549_3": "kayiramāne dārikā hutvā mātarā saddhiṁ cetiyaṭṭhānaṁ gantvā mātaraṁ pucchi “kiṁ ime,",
  "atk-s0506a1:1549_4": "amma, karontī”ti? “Cetiyaṁ kātuṁ suvaṇṇiṭṭhakā karontī”ti. Taṁ sutvā dārikā pasannamānasā",
  "atk-s0506a1:1549_5": "mātaraṁ āha – “amma, mama gīvāya idaṁ sovaṇṇamayaṁ khuddakapiḷandhanaṁ atthi, imāhaṁ",
  "atk-s0506a1:1549_6": "cetiyatthāya demī”ti. Mātā “sādhu dehī”ti vatvā taṁ gīvato omuñcitvā suvaṇṇakārassa",
  "atk-s0506a1:1549_7": "hatthe adāsi “idaṁ imāya dārikāya pariccajitaṁ, imampi pakkhipitvā iṭṭhakaṁ karohī”ti.",
  "atk-s0506a1:1549_8": "Suvaṇṇakāro tathā akāsi. Sā dārikā aparabhāge kālaṁ katvā teneva puññakammena devaloke",
  "atk-s0506a1:1549_9": "nibbattitvā sugatiyaṁyeva aparāparaṁ saṁsarantī amhākaṁ bhagavato kāle nālakagāme",
  "atk-s0506a1:1549_10": "nibbattā anukkamena dvādasavassikā jātā.",
  "atk-s0506a1:1550_0": "Sā ekadivasaṁ mātarā pesitaṁ mūlaṁ gahetvā telatthāya aññataraṁ āpaṇaṁ agamāsi. Tasmiñca",
  "atk-s0506a1:1550_1": "āpaṇe aññataro kuṭumbiyaputto pitarā nidahitvā ṭhapitaṁ bahuṁ hiraññasuvaṇṇaṁ muttāmaṇiratanāni",
  "atk-s0506a1:1550_2": "ca gahetuṁ uddharanto āpaṇiko kammabalena kathalapāsāṇasakkhararūpena upaṭṭhahantāni",
  "atk-s0506a1:1550_3": "disvā tato ekadesaṁ “puññavantānaṁ vasena hiraññasuvaṇṇādi bhavissatī”ti vīmaṁsituṁ",
  "atk-s0506a1:1550_4": "rāsiṁ katvā ṭhapesi. Atha naṁ sā dārikā disvā “kasmā āpaṇe ratanāni evaṁ ṭhapitāni,",
  "atk-s0506a1:1550_5": "nanu nāma sammadeva paṭisāmetabbānī”ti āha. Āpaṇiko taṁ sutvā “mahāpuññā ayaṁ dārikā,",
  "atk-s0506a1:1550_6": "imissā vasena sabbamidaṁ hiraññādi eva hutvā amhākaṁ viniyogaṁ gamissati, saṅgaṇhissāmi",
  "atk-s0506a1:1550_7": "na”nti cintetvā tassā mātu santikaṁ gantvā “imaṁ dārikaṁ mayhaṁ puttassatthāya dehī”ti",
  "atk-s0506a1:1550_8": "vāretvā bahudhanaṁ datvā āvāhavivāhaṁ katvā taṁ attano gehaṁ ānesi. Athassā sīlācāraṁ",
  "atk-s0506a1:1550_9": "ñatvā bhaṇḍāgāraṁ vivaritvā “kiṁ ettha passasī”ti vatvā tāya “hiraññasuvaṇṇamaṇimeva",
  "atk-s0506a1:1550_10": "rāsikataṁ passāmī”ti vutte “etāni amhākaṁ kammabalena antaradhāyantāni tava puññavisesena",
  "atk-s0506a1:1550_11": "puna visesāni jātāni, tasmā ito paṭṭhāya imasmiṁ gehe sabbaṁ tvaṁyeva vicārehi, tayā",
  "atk-s0506a1:1550_12": "dinnameva mayaṁ paribhuñjissāmā”ti vatvā tato pabhuti taṁ “pesavatī”ti vohariṁsu.",
  "atk-s0506a1:1551_0": "Tena ca samayena āyasmā dhammasenāpati attano āyusaṅkhārānaṁ parikkhīṇabhāvaṁ ñatvā",
  "atk-s0506a1:1551_1": "“mayhaṁ mātuyā rūpasāribrāhmaṇiyā posāvanikamūlaṁ datvā parinibbāyissāmī”ti cintetvā",
  "atk-s0506a1:1551_2": "bhagavantaṁ upasaṅkamitvā parinibbānaṁ anujānāpetvā satthu āṇāya mahantaṁ pāṭihāriyaṁ",
  "atk-s0506a1:1551_3": "dassetvā anekehi thutisahassehi bhagavantaṁ thometvā yāva dassanavisayātikkamā abhimukhova",
  "atk-s0506a1:1551_4": "apakkamitvā puna vanditvā bhikkhusaṅghaparivuto vihārā nikkhamma bhikkhusaṅghassa",
  "atk-s0506a1:1551_5": "ovādaṁ datvā āyasmantaṁ ānandaṁ samassāsetvā catassopi parisā nivattetvā anukkamena",
  "atk-s0506a1:1551_6": "nālakagāmaṁ patvā mātaraṁ sotāpattiphale patiṭṭhāpetvā paccūsasamaye jātovarake parinibbāyi.",
  "atk-s0506a1:1551_7": "Parinibbutassa cassa sarīrasakkārakaraṇavasena devā ceva manussā ca sattāhaṁ vītināmesuṁ,",
  "atk-s0506a1:1551_8": "agarucandanādīhi hatthasatubbedhaṁ citakamakaṁsu.",
  "atk-s0506a1:1552_0": "Pesavatīpi therassa parinibbānaṁ sutvā “gantā pūjessāmī”ti suvaṇṇapupphehi gandhajātehi",
  "atk-s0506a1:1552_1": "ca pūritāni caṅkoṭakāni gāhāpetvā gantukāmā sasuraṁ āpucchitvā tena “tvaṁ garubhārā,",
  "atk-s0506a1:1552_2": "tattha ca mahājanasammaddo, pupphagandhāni pesetvā idheva hohī”ti vuttāpi saddhājātā",
  "atk-s0506a1:1552_3": "“yadipi me tattha jīvitantarāyo siyā, gantāva pūjāsakkāraṁ karissāmī”ti taṁ vacanaṁ",
  "atk-s0506a1:1552_4": "aggahetvā saparivārā tattha gantvā gandhapupphādīhi pūjetvā katañjalī aṭṭhāsi. Tasmiñca",
  "atk-s0506a1:1552_5": "samaye theraṁ pūjetuṁ āgatānaṁ rājaparisānaṁ hatthī matto hutvā taṁ padesaṁ upagañchi.",
  "atk-s0506a1:1552_6": "Taṁ disvā maraṇabhayabhītesu manussesu palāyantesu janasammaddena patitaṁ pesavatiṁ",
  "atk-s0506a1:1552_7": "mahājano akkamitvā māresi. Sā pūjāsakkāraṁ katvā theragatāya saddhāya sampannacittā",
  "atk-s0506a1:1552_8": "eva kālaṁ katvā tāvatiṁsabhavane nibbatti, accharāsahassañcassā parivāro ahosi.",
  "atk-s0506a1:1553_0": "Sā tāvadeva attano dibbasampattiṁ oloketvā “kīdisena nu kho puññena mayā esā laddhā”ti,",
  "atk-s0506a1:1553_1": "tassā hetuṁ upadhārentī theraṁ uddissa kataṁ pūjāsakkāraṁ disvā, ratanattaye abhippasannamānasā",
  "atk-s0506a1:1553_2": "satthāraṁ vandituṁ accharāsahassaparivutā saṭṭhisakaṭabhārālaṅkārapaṭimaṇḍitattabhāvā",
  "atk-s0506a1:1553_3": "sumahatiyā deviddhiyā cando viya ca sūriyo viya ca dasa disā obhāsayamānā saha vimānena",
  "atk-s0506a1:1553_4": "āgantvā vimānato oruyha bhagavantaṁ vanditvā añjaliṁ paggayha aṭṭhāsi. Tena ca samayena",
  "atk-s0506a1:1553_5": "āyasmā vaṅgīso bhagavato samīpe nisinno bhagavantaṁ evamāha “paṭibhāti maṁ bhagavā",
  "atk-s0506a1:1553_6": "imissā devatāya katakammaṁ pucchitu”nti. “Paṭibhātu taṁ, vaṅgīsā”ti bhagavā avoca.",
  "atk-s0506a1:1553_7": "Atha āyasmā vaṅgīso tāya devatāya katakammaṁ pucchitukāmo paṭhamaṁ tāvassā vimānaṁ saṁvaṇṇento āha –",
  "atk-s0506a1:1554": "646.",
  "atk-s0506a1:1555": "“Phalikarajatahemajālachannaṁ, vividhacitratalamaddasaṁ surammaṁ;",
  "atk-s0506a1:1556": "Byamhaṁ sunimmitaṁ toraṇūpapannaṁ, rucakupakiṇṇamidaṁ subhaṁ vimānaṁ.",
  "atk-s0506a1:1557": "647.",
  "atk-s0506a1:1558": "“Bhāti ca dasa disā nabheva suriyo, sarade tamonudo sahassaraṁsī;",
  "atk-s0506a1:1559": "Tathā tapati midaṁ tava vimānaṁ, jalamiva dhūmasikho nise nabhagge.",
  "atk-s0506a1:1560": "648.",
  "atk-s0506a1:1561": "“Musatīva nayanaṁ sateratāva, ākāse ṭhapitamidaṁ manuññaṁ;",
  "atk-s0506a1:1562": "Vīṇāmurajasammatāḷaghuṭṭhaṁ, iddhaṁ indapuraṁ yathā tavedaṁ.",
  "atk-s0506a1:1563": "649.",
  "atk-s0506a1:1564": "“Padumakumuduppalakuvalayaṁ, yodhikabandhukanojakā ca santi;",
  "atk-s0506a1:1565": "Sālakusumitapupphitā asokā, vividhadumaggasugandhasevitamidaṁ.",
  "atk-s0506a1:1566": "650.",
  "atk-s0506a1:1567": "“Saḷalalabujabhujakasaṁyuttā, kusakasuphullitalatāvalambinīhi;",
  "atk-s0506a1:1568": "Maṇijālasadisā yasassinī, rammā pokkharaṇī upaṭṭhitā te.",
  "atk-s0506a1:1569": "651.",
  "atk-s0506a1:1570": "“Udakaruhā ca yetthi pupphajātā, thalajā ye ca santi rukkhajātā;",
  "atk-s0506a1:1571": "Mānusakāmānussakā ca dibbā, sabbe tuyhaṁ nivesanamhi jātā.",
  "atk-s0506a1:1572": "652.",
  "atk-s0506a1:1573": "“Kissa saṁyamadamassayaṁ vipāko, kenāsi kammaphalenidhūpapannā;",
  "atk-s0506a1:1574": "Yathā ca te adhigatamidaṁ vimānaṁ, tadanupadaṁ avacāsiḷārapamhe”ti.",
  "atk-s0506a1:1575_0": "646. Tattha phalikarajatahemajālachannanti phalikamaṇīhi rajatahemajālehi ca chāditaṁ,",
  "atk-s0506a1:1575_1": "phalikamaṇimayāhi bhittīhi rajatahemamayehi jālehi ca samantato heṭṭhā ca upari ca",
  "atk-s0506a1:1575_2": "chāditaṁ, vividhavaṇṇānaṁ vicittasannivesānañca talānaṁ bhūmīnaṁ vasena vividhacitratalaṁ",
  "atk-s0506a1:1575_3": "addasaṁ passiṁ. Surammanti suṭṭhu ramaṇīyaṁ. Viharitukāmā vasanti etthāti byamhaṁ,",
  "atk-s0506a1:1575_4": "bhavanaṁ. Toraṇūpapannanti vividhamālākammādivicittena sattaratanamayena toraṇena",
  "atk-s0506a1:1575_5": "upetaṁ. Toraṇanti vā dvārakoṭṭhakapāsādassa nāmaṁ, tena ca anekabhūmakena vicittākārena",
  "atk-s0506a1:1575_6": "taṁ vimānaṁ upetaṁ. Rucakupatiṇṇanti suvaṇṇavālikāhi okiṇṇaṅgaṇaṁ. Vālikasadisā hi",
  "atk-s0506a1:1575_7": "suvaṇṇakhaṇḍā rucā nāma, rucameva rucakanti vuttaṁ. Subhanti sobhati, suṭṭhu bhātīti",
  "atk-s0506a1:1575_8": "vā subhaṁ. Vimānanti visiṭṭhamānaṁ, pamāṇato mahantanti attho.",
  "atk-s0506a1:1576_0": "647.Bhātīti jotati ujjalati. Nabheva suriyoti ākāse ādicco viya. Saradeti saradasamaye.",
  "atk-s0506a1:1576_1": "Tamonudoti andhakāraviddhaṁsano. Tathā tapati midanti yathā saradakāle sahassaraṁsī",
  "atk-s0506a1:1576_2": "sūriyo, tathā tapati dibbati idaṁ tava vimānaṁ, ma-kāro padasandhikaro. Jalamiva",
  "atk-s0506a1:1576_3": "dhūmasikhoti jalanto aggi viya. Aggi hi tassa aggato dhūmo paññāyatīti “dhūmasikho",
  "atk-s0506a1:1576_4": "dhūmaketū”ti ca vuccati. Niseti nisati, rattiyanti attho. Nabhaggeti nabhakoṭṭhāse,",
  "atk-s0506a1:1576_5": "ākāsapadeseti vuttaṁ hoti. “Nagagge”ti vā pāṭho, pabbatasikhareti attho. Idaṁ tava vimānanti yojanā.",
  "atk-s0506a1:1577_0": "648.Musatīvanayananti ativiya attano pabhassaratāya paṭihanantaṁ dassanakiccaṁ kātuṁ",
  "atk-s0506a1:1577_1": "adentaṁ olokentānaṁ cakkhuṁ musati viya. Tenāha “sateratāvā”ti, vijjulatā viyāti",
  "atk-s0506a1:1577_2": "attho. Vīṇāmurajasammatāḷaghuṭṭhanti mahatīādivīṇānaṁ bheriādipaṭahānaṁ hatthatāḷakaṁsatāḷānañca",
  "atk-s0506a1:1577_3": "saddehi ghositaṁ ekaninnādaṁ. Iddhanti devaputtehi devadhītāhi dibbasampattiyā ca",
  "atk-s0506a1:1577_4": "samiddhaṁ. Indapuraṁ yathāti sudassananagaraṁ viya.",
  "atk-s0506a1:1578_0": "649. Padumāni ca kumudāni ca uppalāni ca kuvalayāni ca padumakumuduppalakuvalayanti",
  "atk-s0506a1:1578_1": "ekattavasena vuttaṁ. Atthīti vacanaṁ pariṇāmetvā yojetabbaṁ. Tattha padumaggahaṇena",
  "atk-s0506a1:1578_2": "puṇḍarīkampi gahitaṁ, kumudaggahaṇena setarattabhedāni sabbāni kumudāni, uppalaggahaṇena",
  "atk-s0506a1:1578_3": "rattauppalaṁ sabbā vā uppalajāti, kuvalayaggahaṇena nīluppalameva gahitanti veditabbaṁ.",
  "atk-s0506a1:1578_4": "Yodhikabandhukanojakā ca santīti ca-kāro nipātamattaṁ, yodhikabandhujīvakaanojakarukkhā",
  "atk-s0506a1:1578_5": "ca santīti attho. Keci “anojakāpi santī”ti pāṭhaṁ vatvā “anojakāpīti vuttaṁ hotī”ti",
  "atk-s0506a1:1578_6": "atthaṁ vadanti. Sālakusumitapupphitā asokāti sālā kusumitā pupphitā asokāti yojetabbaṁ.",
  "atk-s0506a1:1578_7": "Vividhadumaggasugandhasevitamidanti nānāvidhānaṁ uttamarukkhānaṁ sobhanehi gandhehi",
  "atk-s0506a1:1578_8": "sevitaṁ paribhāvitaṁ idaṁ te vimānanti attho.",
  "atk-s0506a1:1579_0": "650.Saḷalalabujabhujakasaṁyuttāti tīre ṭhitehi saḷalehi labujehi bhujakarukkhehi",
  "atk-s0506a1:1579_1": "ca sahitā. Bhujako nāma eko sugandharukkho devaloke ca gandhamādane ca atthi, aññattha",
  "atk-s0506a1:1579_2": "natthīti vadanti. Kusakasuphullitalatāvalambinīhīti kusakehi tālanāḷikerādīhi tiṇajātīhi",
  "atk-s0506a1:1579_3": "olambamānāhi santānakavalliādīhi suṭṭhu kusumitalatāhi ca saṁyuttāti yojanā. Maṇijālasadisāti",
  "atk-s0506a1:1579_4": "maṇijālasadisajalā. “Maṇijalasadisā”tipi pāḷi, maṇisadisajalāti attho. Yasassinīti",
  "atk-s0506a1:1579_5": "devatāya ālapanaṁ. Upaṭṭhitā teti yathāvuttaguṇā ramaṇīyā pokkharaṇī tava vimānasamīpe ṭhitā.",
  "atk-s0506a1:1580_0": "651.Udakaruhāti yathāvutte padumādike sandhāya vadati. Yetthīti ye atthi. Thalajāti",
  "atk-s0506a1:1580_1": "yodhikādikā. Ye ca santīti ye aññepi rukkhajātā pupphūpagā ca phalūpagā ca, tepi",
  "atk-s0506a1:1580_2": "tava vimānasamīpe santiyeva.",
  "atk-s0506a1:1581_0": "652.Kissa saṁyamadamassayaṁ vipākoti kāyasaṁyamādīsu kīdisassa saṁyamassa, indriyadamanādīsu",
  "atk-s0506a1:1581_1": "kīdisassa damassa ayaṁ vipāko. Kenāsīti aññameva upapattinibbattakaṁ, aññaṁ upabhogasukhanibbattakaṁ",
  "atk-s0506a1:1581_2": "hotīti “kenāsi kammaphalenidhūpapannā”ti vatvā puna “yathā ca te adhigatamidaṁ vimāna”nti",
  "atk-s0506a1:1581_3": "āha. Tattha kammaphalenāti kammaphalena vipaccituṁ āraddhenāti vacanaseso, itthambhūtalakkhaṇe",
  "atk-s0506a1:1581_4": "cetaṁ karaṇavacanaṁ. Tadanupadaṁ avacāsīti taṁ kammaṁ mayā vuttapadassa anupadaṁ",
  "atk-s0506a1:1581_5": "anurūpapadaṁ katvā katheyyāsi. Aḷārapamheti bahalasaṁhatapakhume, gopakhumeti adhippāyo.",
  "atk-s0506a1:1582": "Atha devatā āha –",
  "atk-s0506a1:1583": "653.",
  "atk-s0506a1:1584": "“Yathā ca me adhigatamidaṁ vimānaṁ, koñcamayūracakora saṅghacaritaṁ;",
  "atk-s0506a1:1585": "Dibyapilavahaṁsarājaciṇṇaṁ, dijakāraṇḍavakokilābhinaditaṁ.",
  "atk-s0506a1:1586": "654.",
  "atk-s0506a1:1587": "“Nānāsantānakapuppharukkhavividhā, pāṭalijambuasokarukkhavantaṁ;",
  "atk-s0506a1:1588": "Yathā ca me adhigatamidaṁ vimānaṁ, taṁ te pavedayāmi suṇohi bhante.",
  "atk-s0506a1:1589": "655.",
  "atk-s0506a1:1590": "“Magadhavarapuratthimena, nālakagāmo nāma atthi bhante;",
  "atk-s0506a1:1591": "Tattha ahosiṁ pure suṇisā, pesavatīti tattha jāniṁsu mamaṁ.",
  "atk-s0506a1:1592": "656.",
  "atk-s0506a1:1593": "“Sāhamapacitatthadhammakusalaṁ, devamanussapūjitaṁ mahantaṁ;",
  "atk-s0506a1:1594": "Upatissaṁ nibbutamappameyyaṁ, muditamanā kusumehi abbhukiriṁ.",
  "atk-s0506a1:1595": "657.",
  "atk-s0506a1:1596": "“Paramagatigatañca pūjayitvā, antimadehadharaṁ isiṁ uḷāraṁ;",
  "atk-s0506a1:1597": "Pahāya mānusakaṁ samussayaṁ, tidasagatā idha māvasāmi ṭhāna”nti.",
  "atk-s0506a1:1598_0": "653. Tattha koñcamayūracakorasaṅghacaritanti sārasasikhaṇḍikumbhakārakukkuṭagaṇehi",
  "atk-s0506a1:1598_1": "tattha tattha vicaritaṁ. Dibyapilavahaṁsarājaciṇṇanti udake pilavitvā vicaraṇato",
  "atk-s0506a1:1598_2": "“pilavā”ti laddhanāmehi udakasakuṇehi haṁsarājehi ca tahiṁ tahiṁ vicaritaṁ. Dijakāraṇḍavakokilābhinaditanti",
  "atk-s0506a1:1598_3": "kāraṇḍavehi kādambehi kokilehi aññehi ca dijehi abhināditaṁ.",
  "atk-s0506a1:1599_0": "654.Nānāsantānakapuppharukkhavividhāti nānāvidhasākhāpasākhavantā nānāpuppharukkhā",
  "atk-s0506a1:1599_1": "nānāsantānakapuppharukkhā, tehi vividhaṁ cittākāraṁ vicittasannivesaṁ nānāsantānakapuppharukkhavividhā.",
  "atk-s0506a1:1599_2": "“Vividha”nti hi vattabbe “vividhā”ti vuttaṁ. Santānakāti hi kāmavalliyo, nānāvidhapuppharukkhā",
  "atk-s0506a1:1599_3": "ca vividhā ettha santi, tehi vā vividhanti nānāsantānakapuppharukkhavividhā. “Nānāsantānakapuppharukkhavividhaṁ,",
  "atk-s0506a1:1599_4": "pāṭalijambuasokarukkhavanta”nti ca keci paṭhanti. Tehi “puppharukkhā santī”ti padaṁ",
  "atk-s0506a1:1599_5": "ānetvā sambandhitabbaṁ. “Puppharukkhā”ti vā avibhattikaniddeso, puppharakkhanti vuttaṁ hoti.",
  "atk-s0506a1:1600_0": "655.Magadhavarapuratthimenāti magadhavare puratthimena, abhisambodhiṭṭhānatāya uttame",
  "atk-s0506a1:1600_1": "magadharaṭṭhe puratthimadisāya. Tattha ahosiṁ pure suṇisāti pubbe ahaṁ tasmiṁ nālakagāme",
  "atk-s0506a1:1600_2": "ekasmiṁ gahapatikule suṇisā suṇhā ahosiṁ.",
  "atk-s0506a1:1601_0": "656.Sāti sayaṁ. Atthe ca dhamme ca kusaloti atthadhammakusalo, bhagavā. Apacito atthadhammakusalo",
  "atk-s0506a1:1601_1": "etenāti apacitatthadhammakusalo, dhammasenāpati, taṁ. Apacitaṁ vā apacayo, nibbānaṁ,",
  "atk-s0506a1:1601_2": "tasmiṁ avasiṭṭhaatthadhamme ca kusalaṁ, apacite vā pūjanīye atthe dhamme nirodhe",
  "atk-s0506a1:1601_3": "magge ca kusalaṁ. Mahantehi uḷārehi sīlakkhandhādīhi samannāgatattā mahantaṁ. Kusumehīti",
  "atk-s0506a1:1601_4": "ratanamayehi itarehi ca kusumehi.",
  "atk-s0506a1:1602_0": "657.Paramagatigatanti anupādisesanibbānaṁ pattaṁ. Samussayanti sarīraṁ. Tidasagatāti",
  "atk-s0506a1:1602_1": "tidasabhavanaṁ gatā, tāvatiṁsaṁ devanikāyaṁ upapannā. Idhāti imasmiṁ devaloke. Āvasāmi",
  "atk-s0506a1:1602_2": "ṭhānanti imaṁ vimānaṁ adhivasāmi. Sesaṁ vuttanayameva.",
  "atk-s0506a1:1603": "Evaṁ āyasmatā vaṅgīsena devatāya ca kathitakathāmaggaṁ aṭṭhuppattiṁ katvā bhagavā sampattaparisāya vitthārena dhammaṁ desesi. Sā desanā mahājanassa sātthikā ahosīti.",
  "atk-s0506a1:1604": "Pesavatīvimānavaṇṇanā niṭṭhitā.",
  "atk-s0506a1:1605": "8. Mallikāvimānavaṇṇanā",
  "atk-s0506a1:1606_0": "Pītavatthepītadhajeti mallikāvimānaṁ. Tassa kā uppatti? Dhammacakkappavattanamādiṁ",
  "atk-s0506a1:1606_1": "katvā yāva subhaddaparibbājakavinayanā katabuddhakicce kusinārāyaṁ upavattane mallarājūnaṁ",
  "atk-s0506a1:1606_2": "sālavane yamakasālānamantare visākhapuṇṇamāyaṁ paccūsavelāyaṁ anupādisesāya nibbānadhātuyā",
  "atk-s0506a1:1606_3": "parinibbute bhagavati lokanāthe devamanussehi tassa sarīrapūjāya kayiramānāya tadā",
  "atk-s0506a1:1606_4": "kusinārāyaṁ vasamānā bandhulamallassa bhariyā mallarājaputtī mallikā nāma upāsikā",
  "atk-s0506a1:1606_5": "saddhā pasannā visākhāya mahāupāsikāya pasādhanasadisaṁ attano mahālatāpasādhanaṁ",
  "atk-s0506a1:1606_6": "gandhodakena dhovitvā dukūlacumbaṭakena majjitvā aññañca bahuṁ gandhamālādiṁ gahetvā",
  "atk-s0506a1:1606_7": "bhagavato sarīraṁ pūjesi. Ayamettha saṅkhepo, vitthārato pana mallikāvatthu dhammapadavaṇṇanāyaṁ āgatameva.",
  "atk-s0506a1:1607_0": "Sā aparabhāge kālaṁ katvā tāvatiṁsesu nibbatti, tena pūjānubhāvena assā aññehi asādhāraṇā",
  "atk-s0506a1:1607_1": "uḷārā dibbasampatti ahosi. Vatthālaṅkāravimānāni sattaratanasamujjalāni visesato",
  "atk-s0506a1:1607_2": "siṅgīsuvaṇṇobhāsāni ativiya pabhassarāni sabbā disā āsiñcamānāva suvaṇṇarasadhārāpiñjarā",
  "atk-s0506a1:1607_3": "karonti. Athāyasmā nārado devacārikaṁ caranto taṁ disvā upagañchi. Sā taṁ disvā vanditvā",
  "atk-s0506a1:1607_4": "añjaliṁ paggayha aṭṭhāsi. So taṁ –",
  "atk-s0506a1:1608": "658.",
  "atk-s0506a1:1609": "“Pītavatthe pītadhaje, pītālaṅkārabhūsite;",
  "atk-s0506a1:1610": "Pītantarāhi vaggūhi, apiḷandhāva sobhasi.",
  "atk-s0506a1:1611": "659.",
  "atk-s0506a1:1612": "“Kā kambukāyūradhare, kañcanāveḷabhūsite;",
  "atk-s0506a1:1613": "Hemajālakasañchanne, nānāratanamālinī.",
  "atk-s0506a1:1614": "660.",
  "atk-s0506a1:1615": "“Sovaṇṇamayā lohitaṅgamayā ca, muttāmayā veḷuriyamayā ca;",
  "atk-s0506a1:1616": "Masāragallā sahalohitaṅgā, pārevatakkhīhi maṇīhi cittatā.",
  "atk-s0506a1:1617": "661.",
  "atk-s0506a1:1618": "“Koci koci ettha mayūrasussaro, haṁsassarañño karavīkasussaro;",
  "atk-s0506a1:1619": "Tesaṁ saro suyyati vaggurūpo, pañcaṅgikaṁ tūriyamivappavāditaṁ.",
  "atk-s0506a1:1620": "662.",
  "atk-s0506a1:1621": "“Ratho ca te subho vaggu, nānāratanacittito;",
  "atk-s0506a1:1622": "Nānāvaṇṇāhi dhātūhi, suvibhattova sobhati.",
  "atk-s0506a1:1623": "663.",
  "atk-s0506a1:1624": "“Tasmiṁ rathe kañcanabimbavaṇṇe, yā tvaṁ ṭhitā bhāsasimaṁ padesaṁ;",
  "atk-s0506a1:1625": "Devate pucchitācikkha, kissa kammassidaṁ phala”nti. – pucchi;",
  "atk-s0506a1:1626_0": "658. Tattha pītavattheti parisuddhacāmīkarapabhassaratāya pītobhāsanivāsane. Pītadhajeti",
  "atk-s0506a1:1626_1": "vimānadvāre rathe ca samussitahemamayavipulaketubhāvato pītobhāsadhaje. Pītālaṅkārabhūsiteti",
  "atk-s0506a1:1626_2": "pītobhāsehi ābharaṇehi alaṅkate. Satipi alaṅkārānaṁ nānāvidharaṁsijālasamujjalavividharatanavicittabhāve",
  "atk-s0506a1:1626_3": "tādisasucaritavisesanibbattatāya pana suparisuddhacāmīkaramarīcijālavijjotitattā",
  "atk-s0506a1:1626_4": "visesato pītanibhāsāni tassā ābharaṇāni ahesuṁ. Pītantarāhīti pītavaṇṇehi uttariyehi.",
  "atk-s0506a1:1626_5": "“Santaruttaraparamaṁ tena bhikkhunā tato cīvaraṁ sāditabba”ntiādīsu nivāsane antarasaddo",
  "atk-s0506a1:1626_6": "āgato, idha pana “antarasāṭakā”tiādīsu viya uttariye daṭṭhabbo. Antarā uttariyaṁ",
  "atk-s0506a1:1626_7": "uttarāsaṅgo upasaṁbyānanti pariyāyasaddā ete. Vaggūhīti sobhanehi saṇhamaṭṭhehi.",
  "atk-s0506a1:1626_8": "Apiḷandhāva sobhasīti tvaṁ imehi alaṅkārehi analaṅkatāpi attano rūpasampattiyāva",
  "atk-s0506a1:1626_9": "sobhasi. Te pana alaṅkārā tava sarīraṁ patvā sobhanti, tasmā analaṅkatāpi tvaṁ alaṅkatasadisīti adhippāyo.",
  "atk-s0506a1:1627_0": "659.Kā kambukāyūradhareti kā tvaṁ kataradevanikāyapariyāpannā suvaṇṇamayaparihārakadhare,",
  "atk-s0506a1:1627_1": "suvaṇṇamayakeyūradhare vā. Kambuparihārakanti ca hatthālaṅkāraviseso vuccati, kāyūranti",
  "atk-s0506a1:1627_2": "bhujālaṅkāraviseso. Atha vā kambūti suvaṇṇaṁ, tasmā kambukāyūradhare suvaṇṇamayabāhābharaṇadhareti",
  "atk-s0506a1:1627_3": "attho. Kañcanāveḷabhūsiteti kañcanamayāveḷapiḷandhanabhūsite. Hemajālakasañchanneti",
  "atk-s0506a1:1627_4": "ratanaparisibbitena hemamayena jālakena chāditasarīre. Nānāratanamālinīti nakkhattamālāya",
  "atk-s0506a1:1627_5": "viya kāḷapakkharattiyaṁ sīse paṭimukkāhi vividhāhi ratanāvalīhi nānāratanamālinī kā tvanti pucchati.",
  "atk-s0506a1:1628_0": "660.Sovaṇṇamayātiādi yāhi ratanamālāhi sā devatā nānāratanamālinīti vuttā, tāsaṁ",
  "atk-s0506a1:1628_1": "dassanaṁ. Tattha sovaṇṇamayāti siṅgīsuvaṇṇamayā mālā. Lohitaṅgamayāti padumarāgādirattamaṇimayā.",
  "atk-s0506a1:1628_2": "Masāragallāti masāragallamaṇimayā. Sahalohitaṅgāti lohitaṅgamaṇimayāhi saddhiṁ kabaramaṇimayā",
  "atk-s0506a1:1628_3": "ceva lohitaṅgasaṅkhātarattamaṇimayā cāti attho. Pārevatakkhīhi maṇīhi cittatāti pārevatakkhisadisehi",
  "atk-s0506a1:1628_4": "maṇīhi yathāvuttamaṇīhi ca saṅkhatacittabhāvā imā tava kesahatthe ratanamālāti adhippāyo.",
  "atk-s0506a1:1629_0": "661.Koci kocīti ekacco ekacco. Etthāti etesu mālādāmesu. Mayūrasussaroti mayūro viya",
  "atk-s0506a1:1629_1": "sundaranādo. Haṁsassaraññoti haṁsassaro añño, haṁsasadisassaro aparo. Karavīkasussaroti",
  "atk-s0506a1:1629_2": "karavīko viya sobhanassaro. Tesaṁ mālādāmānaṁ yathā mayūrassaro, haṁsassaro, karavīkassaro,",
  "atk-s0506a1:1629_3": "evaṁ vaggurūpo madhurākāro saro suyyati. Kimiva ? Pañcaṅgikaṁ tūriyamivappavāditaṁ.",
  "atk-s0506a1:1629_4": "Yathā kusalena vādite pañcaṅgike tūriye, evaṁ tesaṁ saro suyyati, vaggurūpoti attho.",
  "atk-s0506a1:1629_5": "Bhummatthe hi idaṁ upayogavacanaṁ.",
  "atk-s0506a1:1630_0": "662.Nānāvaṇṇāhi dhātūhīti anekarūpāhi akkhacakkaīsādiavayavadhātūhi. Suvibhattova",
  "atk-s0506a1:1630_1": "sobhatīti avayavānaṁ aññamaññaṁ yuttappamāṇatāya vibhattivibhāgasampattiyā ca suvibhattova",
  "atk-s0506a1:1630_2": "hutvā virājati. Atha vā suvibhattovāti kevalaṁ kammanibbattopi susikkhitena sippācariyena",
  "atk-s0506a1:1630_3": "vibhattova viracito viya sobhatīti attho.",
  "atk-s0506a1:1631_0": "663.Kañcanabimbavaṇṇeti sātisayaṁ pītobhāsatāya kañcanabimbakasadise tasmiṁ rathe.",
  "atk-s0506a1:1631_1": "Kañcanabimbavaṇṇeti vā tassā devatāya ālapanaṁ, gandhodakena dhovitvā jātihiṅgulakarasena",
  "atk-s0506a1:1631_2": "majjitvā dukūlacumbaṭakena majjitakañcanapaṭimāsadiseti attho. Bhāsasimaṁ padesanti",
  "atk-s0506a1:1631_3": "imaṁ sakalampi bhūmipadesaṁ bhāsayasi vijjotayasi.",
  "atk-s0506a1:1632": "Evaṁ therena pucchitā sāpi devatā imāhi gāthāhi byākāsi –",
  "atk-s0506a1:1633": "664.",
  "atk-s0506a1:1634": "“Sovaṇṇajālaṁ maṇisoṇṇacittitaṁ, muttācitaṁ hemajālena channaṁ;",
  "atk-s0506a1:1635": "Parinibbute gotame appameyye, pasannacittā ahamābhiropayiṁ.",
  "atk-s0506a1:1636": "665.",
  "atk-s0506a1:1637": "“Tāhaṁ kammaṁ karitvāna, kusalaṁ buddhavaṇṇitaṁ;",
  "atk-s0506a1:1638": "Apetasokā sukhitā, sampamodāmanāmayā”ti.",
  "atk-s0506a1:1639_0": "664. Tattha sovaṇṇajālanti sarīrappamāṇena kataṁ suvaṇṇamayaṁ jālaṁ. Maṇisoṇṇacittitanti",
  "atk-s0506a1:1639_1": "sīsādiṭṭhānesu sīsūpagagīvūpagādiābharaṇavasena nānāvidhehi maṇīhi ca suvaṇṇena ca",
  "atk-s0506a1:1639_2": "cittitaṁ. Muttācitanti antarantarā ābaddhāhi muttāvalīhi ācitaṁ. Hemajālena channanti",
  "atk-s0506a1:1639_3": "hemamayena pabhājālena channaṁ. Tañhi nānāvidhehi maṇīhi ceva suvaṇṇena ca cittitaṁ",
  "atk-s0506a1:1639_4": "muttāvalīhi ācitampi suparisuddhassa rattasuvaṇṇasseva yebhuyyatāya divākarakiraṇasamphassato",
  "atk-s0506a1:1639_5": "ativiya pabhassarena hemamayena pabhājālena sañchāditaṁ ekobhāsaṁ hutvā kañcanādāsaṁ",
  "atk-s0506a1:1639_6": "viya tiṭṭhati. Parinibbuteti anupādisesāya nibbānadhātuyā parinibbute. Gotameti bhagavantaṁ",
  "atk-s0506a1:1639_7": "gottena niddisati. Appameyyeti guṇānubhāvato paminituṁ asakkuṇeyye. Pasannacittāti",
  "atk-s0506a1:1639_8": "kammaphalavisayāya buddhārammaṇāya ca saddhāya pasannamānasā. Abhiropayinti pūjāvasena",
  "atk-s0506a1:1639_9": "sarīre ropesiṁ paṭimuñciṁ.",
  "atk-s0506a1:1640_0": "665.Tāhanti taṁ ahaṁ. Kusalanti kucchitasalanādiatthena kusalaṁ. Buddhavaṇṇitanti",
  "atk-s0506a1:1640_1": "“yāvatā, bhikkhave, sattā apadā vā dvipadā vā”tiādinā sammāsambuddhena pasatthaṁ.",
  "atk-s0506a1:1640_2": "Apetasokāti sokahetūnaṁ bhogabyasanādīnaṁ abhāvena apagatasokā. Tena cittadukkhābhāvamāha.",
  "atk-s0506a1:1640_3": "Sukhitāti sañjātasukhā sukhappattā. Etena sarīradukkhābhāvaṁ vadati. Cittadukkhābhāvena",
  "atk-s0506a1:1640_4": "cassā pamodāpatti, sarīradukkhābhāvena arogatā. Tenāha “sampamodāmanāmayā”ti. Sesaṁ",
  "atk-s0506a1:1640_5": "vuttanayameva. Ayañca attho tadā attanā devatāya ca kathitaniyāmeneva saṅgītikāle",
  "atk-s0506a1:1640_6": "āyasmatā nāradena dhammasaṅgāhakānaṁ ārocito, te ca taṁ tatheva saṅgahaṁ āropayiṁsūti.",
  "atk-s0506a1:1641": "Mallikāvimānavaṇṇanā niṭṭhitā.",
  "atk-s0506a1:1642": "9. Visālakkhivimānavaṇṇanā",
  "atk-s0506a1:1643_0": "Kā nāma tvaṁ visālakkhīti visālakkhivimānaṁ. Tassa kā uppatti? Bhagavati parinibbute",
  "atk-s0506a1:1643_1": "raññā ajātasattunā attanā paṭiladdhā bhagavatā sarīradhātuyo gahetvā rājagahe thūpe",
  "atk-s0506a1:1643_2": "ca mahe ca kate rājagahavāsinī ekā mālākāradhītā sunandā nāma upāsikā ariyasāvikā",
  "atk-s0506a1:1643_3": "sotāpannā pituṁ gehato pesitaṁ bahuṁ mālañca gandhañca pesetvā devasikaṁ cetiye pūjaṁ",
  "atk-s0506a1:1643_4": "kāresi, uposathadivasesu pana sayameva gantvā pūjaṁ akāsi. Sā aparabhāge aññatarena",
  "atk-s0506a1:1643_5": "rogena phuṭṭhā kālaṁ katvā sakkassa devarañño paricārikā hutvā nibbatti. Athekadivasaṁ",
  "atk-s0506a1:1643_6": "sā sakkena devānamindena saha cittalatāvanaṁ pāvisi. Tattha ca aññāsaṁ devatānaṁ",
  "atk-s0506a1:1643_7": "pabhā pupphādīnaṁ pabhāhi paṭihatā hutvā vicittavaṇṇā hoti, sunandāya pana pabhā",
  "atk-s0506a1:1643_8": "tāhi anabhibhūtā sabhāveneva aṭṭhāsi. Taṁ disvā sakko devarājā tāya katasucaritaṁ",
  "atk-s0506a1:1643_9": "ñātukāmo imāhi gāthāhi pucchi –",
  "atk-s0506a1:1644": "666.",
  "atk-s0506a1:1645": "“Kā nāma tvaṁ visālakkhi, ramme cittalatāvane;",
  "atk-s0506a1:1646": "Samantā anupariyāsi, nārīgaṇapurakkhatā.",
  "atk-s0506a1:1647": "667.",
  "atk-s0506a1:1648": "“Yadā devā tāvatiṁsā, pavisanti imaṁ vanaṁ;",
  "atk-s0506a1:1649": "Sayoggā sarathā sabbe, citrā honti idhāgatā.",
  "atk-s0506a1:1650": "668.",
  "atk-s0506a1:1651": "“Tuyhañca idha pattāya, uyyāne vicarantiyā;",
  "atk-s0506a1:1652": "Kāye na dissatī cittaṁ, kena rūpaṁ tavedisaṁ;",
  "atk-s0506a1:1653": "Devate pucchitācikkha, kissa kammassidaṁ phala”nti.",
  "atk-s0506a1:1654": "666. Tattha kā nāma tvanti purimattabhāve kā nāma kīdisī nāma tvaṁ, yattha katena sucaritena ayaṁ te īdisī ānubhāvasampatti ahosīti adhippāyo. Visālakkhīti vipulalocane.",
  "atk-s0506a1:1655_0": "667.Yadāti yasmiṁ kāle. Imaṁ vananti imaṁ cittalatānāmakaṁ upavanaṁ. Citrā hontīti",
  "atk-s0506a1:1655_1": "imasmiṁ cittalatāvane vicittapabhāsaṁsaggena attano sarīravatthālaṅkārādīnaṁ pakatiobhāsatopi",
  "atk-s0506a1:1655_2": "visiṭṭhabhāvappattiyā vicitrākārā honti. Idhāgatāti idha āgatā sampattā, idha vā āgamanahetu.",
  "atk-s0506a1:1656_0": "668.Idha pattāyāti imaṁ ṭhānaṁ sampattāya upagatāya. Kenarūpaṁ tavedisanti kena kāraṇena",
  "atk-s0506a1:1656_1": "tava rūpaṁ sarīraṁ edisaṁ evarūpaṁ, cittalatāvanassa pabhaṁ abhibhavantaṁ tiṭṭhatīti adhippāyo.",
  "atk-s0506a1:1657": "Evaṁ sakkena puṭṭhā sā devatā imāhi gāthāhi byākāsi –",
  "atk-s0506a1:1658": "669.",
  "atk-s0506a1:1659": "“Yena kammena devinda, rūpaṁ mayhaṁ gatī ca me;",
  "atk-s0506a1:1660": "Iddhi ca ānubhāvo ca, taṁ suṇohi purindada.",
  "atk-s0506a1:1661": "670.",
  "atk-s0506a1:1662": "“Ahaṁ rājagahe ramme, sunandā nāmupāsikā;",
  "atk-s0506a1:1663": "Saddhā sīlena sampannā, saṁvibhāgaratā sadā.",
  "atk-s0506a1:1664": "671.",
  "atk-s0506a1:1665": "“Acchādanañca bhattañca, senāsanaṁ padīpiyaṁ;",
  "atk-s0506a1:1666": "Adāsiṁ ujubhūtesu, vippasannena cetasā.",
  "atk-s0506a1:1667": "672.",
  "atk-s0506a1:1668": "“Cātuddasiṁ pañcadasiṁ, yā ca pakkhassa aṭṭhamī;",
  "atk-s0506a1:1669": "Pāṭihāriyapakkhañca, aṭṭhaṅgasusamāgataṁ.",
  "atk-s0506a1:1670": "673.",
  "atk-s0506a1:1671": "“Uposathaṁ upavasissaṁ, sadā sīlesu saṁvutā;",
  "atk-s0506a1:1672": "Saññamā saṁvibhāgā ca, vimānaṁ āvasāmahaṁ.",
  "atk-s0506a1:1673": "674.",
  "atk-s0506a1:1674": "“Pāṇātipātā viratā, musāvādā ca saññatā;",
  "atk-s0506a1:1675": "Theyyā ca aticārā ca, majjapānā ca ārakā.",
  "atk-s0506a1:1676": "675.",
  "atk-s0506a1:1677": "“Pañcasikkhāpade ratā, ariyasaccāna kovidā;",
  "atk-s0506a1:1678": "Upāsikā cakkhumato, gotamassa yasassino.",
  "atk-s0506a1:1679": "676.",
  "atk-s0506a1:1680": "“Tassā me ñātikulā dāsī, sadā mālābhihārati;",
  "atk-s0506a1:1681": "Tāhaṁ bhagavato thūpe, sabbamevābhiropayiṁ.",
  "atk-s0506a1:1682": "677.",
  "atk-s0506a1:1683": "“Uposathe cahaṁ gantvā, mālāgandhavilepanaṁ;",
  "atk-s0506a1:1684": "Thūpasmiṁ abhiropesiṁ, pasannā sehi pāṇibhi.",
  "atk-s0506a1:1685": "678.",
  "atk-s0506a1:1686": "“Tena kammena devinda, rūpaṁ mayhaṁ gatī ca me;",
  "atk-s0506a1:1687": "Iddhi ca ānubhāvo ca, yaṁ mālaṁ abhiropayiṁ.",
  "atk-s0506a1:1688": "679.",
  "atk-s0506a1:1689": "“Yañca sīlavatī āsiṁ, na taṁ tāva vipaccati;",
  "atk-s0506a1:1690": "Āsā ca pana me devinda, sakadāgāminī siya”nti.",
  "atk-s0506a1:1691_0": "669. Tattha gatīti ayaṁ devagati, nibbatti vā. Iddhīti ayaṁ deviddhi, adhippāyasamijjhanaṁ",
  "atk-s0506a1:1691_1": "vā. Ānubhāvoti pabhāvo. Purindadāti sakkaṁ ālapati. So hi pure dānaṁ adāsīti “purindado”ti vuccati.",
  "atk-s0506a1:1692_0": "676.Ñātikulāti pitu gehaṁ sandhāya vadati. Sadā mālābhihāratīti sadā sabbakālaṁ divase",
  "atk-s0506a1:1692_1": "divase ñātikulato dāsiyā pupphaṁ mayhaṁ abhiharīyati. Sabbamevābhiropayinti mayhaṁ",
  "atk-s0506a1:1692_2": "piḷandhanatthāya pitugehato āhaṭaṁ mālaṁ aññañca gandhādiṁ sabbameva attanā aparibhuñjitvā",
  "atk-s0506a1:1692_3": "bhagavato thūpe pūjanavasena abhiropayiṁ pūjaṁ kāresiṁ.",
  "atk-s0506a1:1693": "677-8.Uposathe cahaṁ gantvāti uposathadivase ahameva thūpaṭṭhānaṁ gantvā. Yaṁ mālaṁ abhiropayinti yaṁ tadā bhagavato thūpe mālāgandhābhiropanaṁ kataṁ, tena kammenāti yojanā.",
  "atk-s0506a1:1694_0": "679.Na taṁ tāva vipaccatīti yaṁ sīlavatī āsiṁ, taṁ sīlarakkhaṇaṁ taṁ rakkhitaṁ sīlaṁ",
  "atk-s0506a1:1694_1": "pūjāmayapuññassa balavabhāvena aladdhokāsaṁ na tāva vipaccati, na vipaccituṁ āraddhaṁ,",
  "atk-s0506a1:1694_2": "aparasmiṁyeva attabhāve tassa vipākoti attho. Āsā ca pana me devinda, sakadāgāminī",
  "atk-s0506a1:1694_3": "siyanti “kathaṁ nu kho ahaṁ sakadāgāminī bhaveyya”nti patthanā ca me devinda, ariyadhammavisayāva,",
  "atk-s0506a1:1694_4": "na bhavavisesavisayā. Sā pana sappimaṇḍaṁ icchato dadhito pacitaṁ viya anipphādinīti",
  "atk-s0506a1:1694_5": "dasseti. Sesaṁ vuttanayameva.",
  "atk-s0506a1:1695_0": "Imaṁ pana atthaṁ sakko devānamindo attanā ca tāya devadhītāya ca vuttaniyāmeneva",
  "atk-s0506a1:1695_1": "āyasmato vaṅgīsattherassa ārocesi. Āyasmā vaṅgīso saṅgītikāle dhammasaṅgāhakānaṁ",
  "atk-s0506a1:1695_2": "mahātherānaṁ ārocesi, te ca taṁ tatheva saṅgītiṁ āropayiṁsūti.",
  "atk-s0506a1:1696": "Visālakkhivimānavaṇṇanā niṭṭhitā.",
  "atk-s0506a1:1697": "10. Pāricchattakavimānavaṇṇanā",
  "atk-s0506a1:1698_0": "Pāricchattake koviḷāreti pāricchattakavimānaṁ. Tassa kā uppatti? Bhagavā sāvatthiyaṁ",
  "atk-s0506a1:1698_1": "viharati jetavane. Tena samayena sāvatthivāsī aññataro upāsako bhagavantaṁ upasaṅkamitvā,",
  "atk-s0506a1:1698_2": "svātanāya nimantetvā, attano gehadvāre mahantaṁ maṇḍapaṁ sajjetvā sāṇipākāraṁ parikkhipitvā",
  "atk-s0506a1:1698_3": "upari vitānaṁ bandhitvā dhajapaṭākādayo ussāpetvā nānāvirāgavaṇṇāni vatthāni gandhadāmamālādāmāni",
  "atk-s0506a1:1698_4": "ca olambetvā sittasammaṭṭhe padese āsanāni paññāpetvā bhagavato kālaṁ ārocesi. Atha",
  "atk-s0506a1:1698_5": "bhagavā pubbaṇhasamayaṁ nivāsetvā pattacīvaramādāya devavimānaṁ viya alaṅkatapaṭiyattaṁ",
  "atk-s0506a1:1698_6": "maṇḍapaṁ pavisitvā sahassaraṁsī viya aṇṇavakucchiṁ obhāsayamāno paññatte āsane nisīdi.",
  "atk-s0506a1:1698_7": "Upāsako gandhapupphadhūmadīpehi bhagavantaṁ pūjesi.",
  "atk-s0506a1:1699_0": "Tena ca samayena aññatarā kaṭṭhahārikā itthī andhavane supupphitaṁ asokarukkhaṁ disvā",
  "atk-s0506a1:1699_1": "sapallavaṅkurāni piṇḍīkatāni bahūni asokapupphāni gahetvā āgacchantī, bhagavantaṁ",
  "atk-s0506a1:1699_2": "tattha nisinnaṁ disvā pasannacittā āsanassa samantato tehi pupphehi pupphasantharaṁ",
  "atk-s0506a1:1699_3": "santharantī, bhagavato pūjaṁ katvā vanditvā tikkhattuṁ padakkhiṇaṁ katvā namassamānā",
  "atk-s0506a1:1699_4": "agamāsi. Sā aparena samayena kālaṁ katvā tāvatiṁsesu nibbatti, accharāsahassaparivārā",
  "atk-s0506a1:1699_5": "yebhuyyena nandanavane naccantī gāyantī pāricchattakamālā ganthentī pamodamānā kīḷantī",
  "atk-s0506a1:1699_6": "sukhaṁ anubhavati. Athāyasmā mahāmoggallāno heṭṭhā vuttanayena devacārikaṁ caranto",
  "atk-s0506a1:1699_7": "tāvatiṁsabhavanaṁ gantvā taṁ disvā tāya katakammaṁ imāhi gāthāhi pucchi –",
  "atk-s0506a1:1700": "680.",
  "atk-s0506a1:1701": "“Pāricchattake koviḷāre, ramaṇīye manorame;",
  "atk-s0506a1:1702": "Dibbamālaṁ ganthamānā, gāyantī sampamodasi.",
  "atk-s0506a1:1703": "681.",
  "atk-s0506a1:1704": "“Tassā te naccamānāya, aṅgamaṅgehi sabbaso;",
  "atk-s0506a1:1705": "Dibbā saddā niccharanti, savanīyā manoramā.",
  "atk-s0506a1:1706": "682.",
  "atk-s0506a1:1707": "“Tassā te naccamānāya, aṅgamaṅgehi sabbaso;",
  "atk-s0506a1:1708": "Dibbā gandhā pavāyanti, sucigandhā manoramā.",
  "atk-s0506a1:1709": "683.",
  "atk-s0506a1:1710": "“Vivattamānā kāyena, yā veṇīsu piḷandhanā;",
  "atk-s0506a1:1711": "Tesaṁ suyyati nigghoso, tūriye pañcaṅgike yathā.",
  "atk-s0506a1:1712": "684.",
  "atk-s0506a1:1713": "“Vaṭaṁsakā vātadhutā, vātena sampakampitā;",
  "atk-s0506a1:1714": "Tesaṁ suyyati nigghoso, tūriye pañcaṅgike yathā.",
  "atk-s0506a1:1715": "685.",
  "atk-s0506a1:1716": "“Yāpi te sirasmiṁ mālā, sucigandhā manoramā;",
  "atk-s0506a1:1717": "Vāti gandho disā sabbā, rukkho mañjūsako yathā.",
  "atk-s0506a1:1718": "686.",
  "atk-s0506a1:1719": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:1720": "Devate pucchitācikkha, kissa kammassidaṁ phala”nti.",
  "atk-s0506a1:1721_0": "680. Tattha pāricchattake koviḷāreti pāricchattakanāmake koviḷārapupphe ādāya dibbamālaṁ",
  "atk-s0506a1:1721_1": "ganthamānāti yojanā. Yañhi lokiyā “pārijāta”nti vadanti, taṁ māgadhabhāsāya “pāricchattaka”nti",
  "atk-s0506a1:1721_2": "vuccati. Koviḷāroti ca koviḷārajātiko, so ca manussalokepi devalokepi koviḷāro, tassāpi jātīti vadanti.",
  "atk-s0506a1:1722_0": "681. Tassā pana devatāya naccanakāle aṅgabhāravasena sarīrato ca piḷandhanato ca",
  "atk-s0506a1:1722_1": "ativiya madhuro saddo niccharati, gandho sadā sabbā disāpi pharitvā tiṭṭhati. Tenāha",
  "atk-s0506a1:1722_2": "“tassā te naccamānāyā”tiādi. Tattha savanīyāti sotuṁ yuttā, savanassa vā hitā, kaṇṇasukhāti attho.",
  "atk-s0506a1:1723_0": "683.Vivattamānā kāyenāti tava kāyena sarīrena parivattamānena, itthambhūtalakkhaṇe",
  "atk-s0506a1:1723_1": "cetaṁ karaṇavacanaṁ. Yā veṇīsu piḷandhanāti yāni te kesaveṇīsu piḷandhanāni, vibhattilopo",
  "atk-s0506a1:1723_2": "cettha daṭṭhabbo, liṅgavipallāso vā.",
  "atk-s0506a1:1724_0": "684.Vaṭaṁsakāti ratanamayā kaṇṇikā vaṭaṁsakāti attho. Vātadhutāti mandena mālutena",
  "atk-s0506a1:1724_1": "dhūpayamānā. Vātenasampakampitāti vātena samantato visesato kampitā calitā. Atha",
  "atk-s0506a1:1724_2": "vā vaṭaṁsakā vātadhutā, vātena sampakampitāti avāteritāpi vāteritāpi ye te vaṭaṁsakā",
  "atk-s0506a1:1724_3": "kampitā, tesaṁ suyyati nigghosoti atthayojanā.",
  "atk-s0506a1:1725_0": "685.Vāti gandho disā sabbāti tassā te sirasmiṁ dibbamālāya gandho vāyati sabbā disā.",
  "atk-s0506a1:1725_1": "Yathā kiṁ? Rukkho mañjūsako yathāti, yathā nāma mañjūsako rukkho supupphito attano",
  "atk-s0506a1:1725_2": "gandhena bahūni yojanāni pharamāno sabbā disā vāyati, evaṁ tava sirasmiṁ piḷandhanamālāya",
  "atk-s0506a1:1725_3": "gandhoti attho. So kira rukkho gandhamādane paccekabuddhānaṁ uposathakaraṇamaṇḍalamāḷakamajjhe",
  "atk-s0506a1:1725_4": "tiṭṭhati. Yattakāni devaloke ca manussaloke ca surabhikusumāni, tāni tassa sākhaggesu",
  "atk-s0506a1:1725_5": "nibbattanti. Tena so ativiya sugandho hoti. Evaṁ tāya devatāya piḷandhanamālāya gandhoti.",
  "atk-s0506a1:1725_6": "Tena vuttaṁ “rukkho mañjūsako yathā”ti.",
  "atk-s0506a1:1726_0": "686. Yadipi tassa saggassa chaphassāyatanikabhāvato sabbānipi tattha ārammaṇāni piyarūpāniyeva,",
  "atk-s0506a1:1726_1": "gandharūpānaṁ pana savisesānaṁ tassā devatāya lābhibhāvato “ghāyase taṁ sucigandhaṁ,",
  "atk-s0506a1:1726_2": "rūpaṁ passasi amānusa”nti vuttaṁ.",
  "atk-s0506a1:1727": "Atha devatā dvīhi gāthāhi byākāsi –",
  "atk-s0506a1:1728": "687.",
  "atk-s0506a1:1729": "“Pabhassaraṁ accimantaṁ, vaṇṇagandhena saṁyutaṁ;",
  "atk-s0506a1:1730": "Asokapupphamālāhaṁ, buddhassa upanāmayiṁ.",
  "atk-s0506a1:1731": "688.",
  "atk-s0506a1:1732": "“Tāhaṁ kammaṁ karitvāna, kusalaṁ buddhavaṇṇitaṁ;",
  "atk-s0506a1:1733": "Apetasokā sukhitā, sampamodāmanāmayā”ti.",
  "atk-s0506a1:1734_0": "687. Tattha sudhotapavāḷasaṅghātasannibhassa kiñjakkhakesarasamudāyena bhāṇuraṁsijālassa",
  "atk-s0506a1:1734_1": "viya asokapupphuttamassa tadā upaṭṭhitataṁ sandhāyāha “pabhassaraṁ accimanta”nti.",
  "atk-s0506a1:1734_2": "Sesaṁ vuttanayameva.",
  "atk-s0506a1:1735_0": "Athāyasmā mahāmoggallāno tāya devatāya attano sucaritakamme kathite saparivārāya",
  "atk-s0506a1:1735_1": "tassā dhammaṁ desetvā tato manussalokaṁ āgantvā bhagavato taṁ pavattiṁ kathesi. Bhagavā",
  "atk-s0506a1:1735_2": "taṁ aṭṭhuppattiṁ katvā sampattamahājanassa dhammaṁ desesi, sā desanā mahājanassa sātthikā ahosīti.",
  "atk-s0506a1:1736": "Pāricchattakavimānavaṇṇanā niṭṭhitā.",
  "atk-s0506a1:1737": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:1738": "Dasavatthupaṭimaṇḍitassa tatiyassa pāricchattakavaggassa",
  "atk-s0506a1:1739": "Atthavaṇṇanā niṭṭhitā.",
  "atk-s0506a1:1740": "4. Mañjiṭṭhakavaggo",
  "atk-s0506a1:1741": "1. Mañjiṭṭhakavimānavaṇṇanā",
  "atk-s0506a1:1742_0": "Mañjiṭṭhakavagge mañjiṭṭhake vimānasminti mañjiṭṭhakavimānaṁ. Tassa kā uppatti? Bhagavā",
  "atk-s0506a1:1742_1": "sāvatthiyaṁ viharati jetavane. Tattha aññataro upāsako bhagavantaṁ nimantetvā anantaravimāne",
  "atk-s0506a1:1742_2": "vuttanayeneva maṇḍapaṁ sajjetvā tattha nisinnaṁ satthāraṁ pūjetvā dānaṁ deti. Tena",
  "atk-s0506a1:1742_3": "ca samayena aññatarā kuladāsī andhavane supupphitaṁ sālarukkhaṁ disvā tattha pupphāni",
  "atk-s0506a1:1742_4": "gahetvā hīrehi āvuṇitvā vaṭaṁsake katvā puna bahūni muttapupphāni aggapupphāni ca",
  "atk-s0506a1:1742_5": "gahetvā nagaraṁ paviṭṭhā. Tasmiṁ maṇḍape yugandharapabbatakucchiṁ obhāsayamānaṁ bālasūriyaṁ",
  "atk-s0506a1:1742_6": "viya chabbaṇṇabuddharaṁsiyo vissajjetvā nisinnaṁ, bhagavantaṁ disvā pasannacittā",
  "atk-s0506a1:1742_7": "tehi pupphehi pūjentī vaṭaṁsakāni āsanassa samantato ṭhapetvā itarāni ca pupphāni",
  "atk-s0506a1:1742_8": "okiritvā sakkaccaṁ vanditvā tikkhattuṁ padakkhiṇaṁ katvā agamāsi. Sā aparabhāge kālaṁ",
  "atk-s0506a1:1742_9": "katvā tāvatiṁsabhavane nibbatti, tattha tassā rattaphalikamayaṁ vimānaṁ, tassa ca",
  "atk-s0506a1:1742_10": "purato suvaṇṇavālukāsanthatabhūmibhāgaṁ mahantaṁ sālavanaṁ pāturahosi. Sā yadā vimānato",
  "atk-s0506a1:1742_11": "nikkhamitvā sālavanaṁ pavisati, tadā sālasākhā onamitvā tassā upari kusumāni okiranti.",
  "atk-s0506a1:1742_12": "Taṁ āyasmā mahāmoggallāno heṭṭhā vuttanayena upagantvā imāhi gāthāhi katakammaṁ pucchi –",
  "atk-s0506a1:1743": "689.",
  "atk-s0506a1:1744": "“Mañjiṭṭhake vimānasmiṁ, soṇṇavālukasanthate;",
  "atk-s0506a1:1745": "Pañcaṅgikena tūriyena, ramasi suppavādite.",
  "atk-s0506a1:1746": "690.",
  "atk-s0506a1:1747": "“Tamhā vimānā oruyha, nimmitā ratanāmayā;",
  "atk-s0506a1:1748": "Ogāhasi sālavanaṁ, pupphitaṁ sabbakālikaṁ.",
  "atk-s0506a1:1749": "691.",
  "atk-s0506a1:1750": "“Yassa yasseva sālassa, mūle tiṭṭhasi devate;",
  "atk-s0506a1:1751": "So so muñcati pupphāni, onamitvā dumuttamo.",
  "atk-s0506a1:1752": "692.",
  "atk-s0506a1:1753": "“Vāteritaṁ sālavanaṁ, ādhutaṁ dijasevitaṁ;",
  "atk-s0506a1:1754": "Vāti gandho disā sabbā, rukkho mañjūsako yathā.",
  "atk-s0506a1:1755": "693.",
  "atk-s0506a1:1756": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:1757": "Devate pucchitācikkha, kissa kammassidaṁ phala”nti.",
  "atk-s0506a1:1758_0": "689. Tattha mañjiṭṭhake vimānasminti rattaphalikamaye vimāne. Sinduvārakaṇavīramakulasadisavaṇṇañhi",
  "atk-s0506a1:1758_1": "“mañjiṭṭhaka”nti vuccati. Soṇṇavālukasanthateti samantato vippakiṇṇāhi suvaṇṇavālukāhi",
  "atk-s0506a1:1758_2": "santhatabhūmibhāge. Ramasi suppavāditeti suṭṭhu pavāditena pañcaṅgikena tūriyena abhiramasi.",
  "atk-s0506a1:1759": "690.Nimittāratanāmayāti tava sucaritasippinā abhinimmitā ratanamayā vimānā. Ogāhasīti pavisasi. Sabbakālikanti sabbakāle sukhaṁ sabbautusappāyaṁ, sabbakāle pupphanakaṁ vā.",
  "atk-s0506a1:1760": "692.Vāteritanti yathā pupphāni okiranti, evaṁ vātena īritaṁ calitaṁ. Ādhutanti mandena mālutena saṇikasaṇikaṁ vidhūpayamānaṁ. Dijasevitanti mayūrakokilādisakuṇasaṅghehi upasevitaṁ.",
  "atk-s0506a1:1761": "Evaṁ therena puṭṭhā sā devatā imāhi gāthāhi byākāsi –",
  "atk-s0506a1:1762": "694.",
  "atk-s0506a1:1763": "“Ahaṁ manussesu manussabhūtā, dāsī ayirakule ahuṁ;",
  "atk-s0506a1:1764": "Buddhaṁ nisinnaṁ disvāna, sālapupphehi okiriṁ.",
  "atk-s0506a1:1765": "695.",
  "atk-s0506a1:1766": "“Vaṭaṁsakañca sukataṁ, sālapupphamayaṁ ahaṁ;",
  "atk-s0506a1:1767": "Buddhassa upanāmesiṁ, pasannā sehi pāṇibhi.",
  "atk-s0506a1:1768": "696.",
  "atk-s0506a1:1769": "“Tāhaṁ kammaṁ karitvāna, kusalaṁ buddhavaṇṇitaṁ;",
  "atk-s0506a1:1770": "Apetasokā sukhitā, sampamodāmanāmayā”ti.",
  "atk-s0506a1:1771": "694-5. Tattha ayirakuleti ayyakule, sāmikageheti attho. Ahunti ahosiṁ. Okirinti pupphehi vippakiriṁ. Upanāmesinti pūjāvasena upanāmesiṁ. Sesaṁ vuttanayameva.",
  "atk-s0506a1:1772_0": "Athāyasmā mahāmoggallāno saparivārāya tassā devatāya dhammaṁ desetvā manussalokaṁ",
  "atk-s0506a1:1772_1": "āgantvā bhagavato tamatthaṁ nivedesi. Bhagavā taṁ aṭṭhuppattiṁ katvā sampattamahājanassa",
  "atk-s0506a1:1772_2": "dhammaṁ desesi. Desanā sadevakassa lokassa sātthikā ahosīti.",
  "atk-s0506a1:1773": "Mañjiṭṭhakavimānavaṇṇanā niṭṭhitā.",
  "atk-s0506a1:1774": "2. Pabhassaravimānavaṇṇanā",
  "atk-s0506a1:1775_0": "Pabhassaravaravaṇṇanibheti pabhassaravimānaṁ. Tassa kā uppatti? Bhagavā rājagahe",
  "atk-s0506a1:1775_1": "viharati. Tena ca samayena rājagahe aññataro upāsako mahāmoggallānatthere abhippasanno",
  "atk-s0506a1:1775_2": "hoti. Tassekā dhītā saddhā pasannā, sāpi there garucittīkārabahulā hoti. Athekadivasaṁ",
  "atk-s0506a1:1775_3": "āyasmā mahāmoggallāno rājagahe piṇḍāya caranto taṁ kulaṁ upasaṅkami. Sā theraṁ disvā",
  "atk-s0506a1:1775_4": "somanassajātā āsanaṁ paññāpetvā there tattha nisinne sumanamālāya pūjetvā madhuraṁ",
  "atk-s0506a1:1775_5": "guḷaphāṇitaṁ therassa patte ākiri, thero anumoditukāmo nisīdi. Sā gharāvāsassa bahukiccatāya",
  "atk-s0506a1:1775_6": "anokāsataṁ pavedetvā “aññasmiṁ divase dhammaṁ sossāmī”ti theraṁ vanditvā uyyojesi.",
  "atk-s0506a1:1775_7": "Tadaheva ca sā kālaṁ katvā tāvatiṁsesu nibbatti. Taṁ āyasmā mahāmoggallāno upasaṅkamitvā",
  "atk-s0506a1:1775_8": "imāhi gāthāhi pucchi –",
  "atk-s0506a1:1776": "697.",
  "atk-s0506a1:1777": "“Pabhassaravaravaṇṇanibhe, surattavatthavasane;",
  "atk-s0506a1:1778": "Mahiddhike candanaruciragatte,",
  "atk-s0506a1:1779": "Kā tvaṁ subhe devate vandase mamaṁ.",
  "atk-s0506a1:1780": "698.",
  "atk-s0506a1:1781": "“Pallaṅko ca te mahaggho, nānāratanacittito ruciro;",
  "atk-s0506a1:1782": "Yattha tvaṁ nisinnā virocasi, devarājāriva nandane vane.",
  "atk-s0506a1:1783": "699.",
  "atk-s0506a1:1784": "“Kiṁ tvaṁ pure sucaritamācarī bhadde, kissa kammassa vipākaṁ;",
  "atk-s0506a1:1785": "Anubhosi devalokasmiṁ, devate pucchitācikkha;",
  "atk-s0506a1:1786": "Kissa kammassidaṁ phala”nti.",
  "atk-s0506a1:1787_0": "697. Tattha pabhassaravaravaṇṇanibheti nibhāti dibbatīti nibhā, vaṇṇova nibhā vaṇṇanibhā,",
  "atk-s0506a1:1787_1": "ativiya obhāsanato pabhassarā chavidosābhāvena varā uttamā vaṇṇanibhā etissāti pabhassaravaravaṇṇanibhā.",
  "atk-s0506a1:1787_2": "Āmantanavasena “pabhassaravaravaṇṇanibhe”ti vuttaṁ. Surattavatthavasaneti suṭṭhu",
  "atk-s0506a1:1787_3": "rattavatthanivatthe. Candanaruciragatteti candanānulittaṁ viya ruciragatte, gosītacandanena",
  "atk-s0506a1:1787_4": "bahalatarānulittaṁ viya surattamanuññasarīrāvayaveti attho, candanānulepena vā ruciragatte.",
  "atk-s0506a1:1788": "Evaṁ therena puṭṭhā devatā imāhi gāthāhi byākāsi –",
  "atk-s0506a1:1789": "700.",
  "atk-s0506a1:1790": "“Piṇḍāya te carantassa, mālaṁ phāṇitañca adadaṁ bhante;",
  "atk-s0506a1:1791": "Tassa kammassidaṁ vipākaṁ, anubhomi devalokasmiṁ.",
  "atk-s0506a1:1792": "701.",
  "atk-s0506a1:1793": "“Hoti ca me anutāpo, aparaddhaṁ dukkhitañca me bhante;",
  "atk-s0506a1:1794": "Sāhaṁ dhammaṁ nāssosiṁ, sudesitaṁ dhammarājena.",
  "atk-s0506a1:1795": "702.",
  "atk-s0506a1:1796": "“Taṁ taṁ vadāmi bhaddante, yassa me anukampiyo koci;",
  "atk-s0506a1:1797": "Dhammesu taṁ samādapetha, sudesitaṁ dhammarājena.",
  "atk-s0506a1:1798": "703.",
  "atk-s0506a1:1799": "“Yesaṁ atthi saddhā buddhe, dhamme ca saṅgharatane;",
  "atk-s0506a1:1800": "Te maṁ ativirocanti, āyunā yasasā siriyā.",
  "atk-s0506a1:1801": "704.",
  "atk-s0506a1:1802": "“Patāpena vaṇṇena uttaritarā, aññe mahiddhikatarā mayā devā”ti.",
  "atk-s0506a1:1803": "700. Tattha mālanti sumanapupphaṁ. Phāṇitanti ucchurasaṁ gahetvā kataphāṇitaṁ.",
  "atk-s0506a1:1804_0": "701.Anutāpoti vippaṭisāro. Tassa kāraṇamāha “aparaddhaṁ dukkhatañca me bhante”ti.",
  "atk-s0506a1:1804_1": "Idāni taṁ sarūpato dasseti “sāhaṁ dhammaṁ nāssosi”nti, sā ahaṁ tadā tava desetukāmassa",
  "atk-s0506a1:1804_2": "dhammaṁ na suṇiṁ. Kīdisaṁ? Sudesitaṁ dhammarājenāti, sammāsambuddhena ādikalyāṇāditāya",
  "atk-s0506a1:1804_3": "ekantaniyyānikatāya ca svākhātanti attho.",
  "atk-s0506a1:1805_0": "702.Tanti tasmā dhammarājena sudesitattā asavanassa ca mādisānaṁ anutāpahetubhāvato.",
  "atk-s0506a1:1805_1": "Tanti tuvaṁ, tuyhanti attho. Yassāti yo assa. Anukampiyoti anukampitabbo. Kocīti",
  "atk-s0506a1:1805_2": "yo koci. Dhammesūti sīlādidhammesu. “Dhamme hī”ti vā pāṭho, sāsanadhammeti attho.",
  "atk-s0506a1:1805_3": "Hīti nipātamattaṁ, vacanavipallāso vā. Tanti anukampitabbapuggalaṁ. Sudesitanti suṭṭhu desitaṁ.",
  "atk-s0506a1:1806_0": "703-4.Te maṁ ativirocantīti te ratanattaye pasannā devaputtā maṁ atikkamitvā virocanti.",
  "atk-s0506a1:1806_1": "Patāpenāti tejasā ānubhāvena. Aññeti ye aññe. Mayāti nissakke karaṇavacanaṁ. Vaṇṇena",
  "atk-s0506a1:1806_2": "uttaritarā mahiddhikatarā ca devā, te ratanattaye abhippasannāyevāti dasseti. Sesaṁ vuttanayameva.",
  "atk-s0506a1:1807": "Pabhassaravimānavaṇṇanā niṭṭhitā.",
  "atk-s0506a1:1808": "3. Nāgavimānavaṇṇanā",
  "atk-s0506a1:1809_0": "Alaṅkatā maṇikañcanācitanti nāgavimānaṁ. Tassa kā uppatti? Bhagavā bārāṇasiyaṁ viharati",
  "atk-s0506a1:1809_1": "isipatane migadāye. Tena samayena bārāṇasivāsinī ekā upāsikā saddhā pasannā sīlācārasampannā",
  "atk-s0506a1:1809_2": "bhagavantaṁ uddissa vatthayugaṁ vāyāpetvā suparidhotaṁ kārāpetvā upasaṅkamitvā bhagavato",
  "atk-s0506a1:1809_3": "pādamūle ṭhapetvā evamāha “paṭiggaṇhātu, bhante bhagavā, imaṁ vatthayugaṁ anukampaṁ",
  "atk-s0506a1:1809_4": "upādāya yaṁ mama assa dīgharattaṁ hitāya sukhāyā”ti. Bhagavā taṁ paṭiggahetvā tassā",
  "atk-s0506a1:1809_5": "upanissayasampattiṁ disvā dhammaṁ desesi, sā desanāvasāne sotāpattiphale patiṭṭhahitvā",
  "atk-s0506a1:1809_6": "bhagavantaṁ vanditvā padakkhiṇaṁ katvā gehaṁ agamāsi. Sā na cirasseva kālaṁ katvā",
  "atk-s0506a1:1809_7": "tāvatiṁsesu uppannā sakkassa devarājassa piyā ahosi vallabhā yasuttarā nāma nāmena.",
  "atk-s0506a1:1809_8": "Tassā puññānubhāvena hemajālasañchanno kuñjaravaro nibbatti, tassa ca khandhe maṇimayo",
  "atk-s0506a1:1809_9": "maṇḍapo, majjhe supaññattaratanapallaṅko nibbatti, dvīsu dantesu cassa kamalakuvalayujjalā",
  "atk-s0506a1:1809_10": "ramaṇīyā dve pokkharaṇiyo pāturahesuṁ. Tattha padumakaṇṇikāsu ṭhitā devadhītā paggahitapañcaṅgikatūriyā",
  "atk-s0506a1:1809_11": "naccanti ceva gāyanti ca.",
  "atk-s0506a1:1810_0": "Satthā bārāṇasiyaṁ yathābhirantaṁ viharitvā yena sāvatthi tena cārikaṁ pakkāmi. Anupubbena",
  "atk-s0506a1:1810_1": "sāvatthiṁ patvā tatra sudaṁ bhagavā sāvatthiyaṁ viharati jetavane anāthapiṇḍikassa",
  "atk-s0506a1:1810_2": "ārāme. Atha sā devatā attanā anubhuyyamānaṁ dibbasampattiṁ oloketvā tassā kāraṇaṁ",
  "atk-s0506a1:1810_3": "upadhārentī “satthu vatthayugadānakāraṇa”nti ñatvā sañjātasomanassā bhagavati pasādabahumānā",
  "atk-s0506a1:1810_4": "vanditukāmā abhikkantāya rattiyā hatthikkhandhavaragatā ākāsena āgantvā tato otaritvā",
  "atk-s0506a1:1810_5": "bhagavantaṁ vanditvā añjaliṁ paggayha ekamantaṁ aṭṭhāsi. Taṁ āyasmā vaṅgīso bhagavato",
  "atk-s0506a1:1810_6": "anuññāya imāhi gāthāhi pucchi –",
  "atk-s0506a1:1811": "705.",
  "atk-s0506a1:1812": "“Alaṅkatā maṇikañcanācitaṁ, sovaṇṇajālacitaṁ mahantaṁ;",
  "atk-s0506a1:1813": "Abhiruyha gajavaraṁ sukappitaṁ, idhāgamā vehāyasaṁ antalikkhe.",
  "atk-s0506a1:1814": "706.",
  "atk-s0506a1:1815": "“Nāgassa dantesu duvesu nimmitā, acchodakā paduminiyo suphullā;",
  "atk-s0506a1:1816": "Padumesu ca tūriyagaṇā pabhijjare, imā ca naccanti manoharāyo.",
  "atk-s0506a1:1817": "707.",
  "atk-s0506a1:1818": "“Deviddhipattāsi mahānubhāve, manussabhūtā kimakāsi puññaṁ;",
  "atk-s0506a1:1819": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0506a1:1820_0": "705. Tattha alaṅkatāti sabbābharaṇavibhūsitā. Maṇikañcanācitanti tehi dibbamānehi",
  "atk-s0506a1:1820_1": "maṇisuvaṇṇehi ācitaṁ. Sovaṇṇajālacitanti hemajālasañchannaṁ. Mahantanti vipulaṁ.",
  "atk-s0506a1:1820_2": "Sukappitanti gamanasannāhavasena suṭṭhu sannaddhaṁ. Vehāyasanti vehāyasabhūte hatthipiṭṭhe.",
  "atk-s0506a1:1820_3": "Antalikkheti ākāse, “alaṅkatamaṇikañcanācita”ntipi pāṭho. Ayañhettha saṅkhepattho",
  "atk-s0506a1:1820_4": "– devate, tvaṁ sabbālaṅkārehi alaṅkatā alaṅkatamaṇikañcanācitaṁ, ativiya dibbamānehi",
  "atk-s0506a1:1820_5": "maṇīhi kañcanehi ca alaṅkaraṇavasena khacitaṁ, hemajālehi kumbhālaṅkārādibhedehi",
  "atk-s0506a1:1820_6": "hatthālaṅkārehi citaṁ āmuttaṁ mahantaṁ ativiya brahantaṁ uttamaṁ gajaṁ āruyha hatthipiṭṭhiyā",
  "atk-s0506a1:1820_7": "nisinnā ākāseneva idha amhākaṁ santikaṁ āgatāti.",
  "atk-s0506a1:1821_0": "706.Nāgassa dantesu duvesu nimmitāti erāvaṇassa viya nāgarājassa imassa dvīsu dantesu",
  "atk-s0506a1:1821_1": "dve pokkharaṇiyo sucaritasippinā suṭṭhu viracitā. Tūriyagaṇāti pañcaṅgikatūriyasamūhā.",
  "atk-s0506a1:1821_2": "Pabhijjareti dvādasannaṁ layabhedānaṁ vasena pabhedaṁ gacchanti. “Pavajjare”ti ca",
  "atk-s0506a1:1821_3": "paṭhanti, pakārehi vādīyantīti attho.",
  "atk-s0506a1:1822": "Evaṁ therena puṭṭhā devatā imāhi gāthāhi vissajjesi –",
  "atk-s0506a1:1823": "708.",
  "atk-s0506a1:1824": "“Bārāṇasiyaṁ upasaṅkamitvā, buddhassahaṁ vatthayugaṁ adāsiṁ;",
  "atk-s0506a1:1825": "Pādāni vanditvā chamā nisīdiṁ, vittā cahaṁ añjalikaṁ akāsiṁ.",
  "atk-s0506a1:1826": "709.",
  "atk-s0506a1:1827": "“Buddho ca me kañcanasannibhattaco, adesayi samudayadukkhaniccataṁ;",
  "atk-s0506a1:1828": "Asaṅkhataṁ dukkhanirodhasassataṁ, maggaṁ adesayi yato vijānisaṁ.",
  "atk-s0506a1:1829": "710.",
  "atk-s0506a1:1830": "“Appāyukī kālakatā tato cutā, upapannā tidasagaṇaṁ yasassinī;",
  "atk-s0506a1:1831": "Sakkassahaṁ aññatarā pajāpati, yasuttarā nāma disāsu vissutā”ti.",
  "atk-s0506a1:1832": "708-9. Tattha chamāti bhūmiyaṁ. Bhummatthe hi idaṁ paccattavacanaṁ. Vittāti tuṭṭhā. Yatoti yato satthu sāmukkaṁsikadhammadesanato. Vijānisanti cattāri ariyasaccāni paṭivijjhiṁ.",
  "atk-s0506a1:1833_0": "710.Appāyukīti “īdisaṁ nāma uḷāraṁ puññaṁ katvā na tayā etasmiṁ dukkhabahule manussattabhāve",
  "atk-s0506a1:1833_1": "evaṁ ṭhātabba”nti sañjātābhisandhinā viya parikkhayaṁ gatena kammunā appāyukā samānā.",
  "atk-s0506a1:1833_2": "Aññatarā pajāpatīti soḷasasahassānaṁ mahesīnaṁ aññatarā. Disāsu vissutāti dvīsu devalokesu",
  "atk-s0506a1:1833_3": "sabbadisāsu pākaṭā paññātā. Sesaṁ vuttanayameva.",
  "atk-s0506a1:1834": "Nāgavimānavaṇṇanā niṭṭhitā.",
  "atk-s0506a1:1835": "4. Alomavimānavaṇṇanā",
  "atk-s0506a1:1836_0": "Abhikkantenavaṇṇenāti alomavimānaṁ. Tassa kā uppatti? Bhagavā bārāṇasiyaṁ isipatane",
  "atk-s0506a1:1836_1": "migadāye viharanto pubbaṇhasamayaṁ nivāsetvā pattacīvaramādāya bārāṇasiṁ piṇḍāya",
  "atk-s0506a1:1836_2": "pāvisi. Tatthekā alomā nāma duggatitthī bhagavantaṁ disvā pasannacittā aññaṁ dātabbaṁ",
  "atk-s0506a1:1836_3": "apassantī “īdisampi bhagavato dinnaṁ mayhaṁ mahapphalaṁ bhavissatī”ti cintetvā paribhinnavaṇṇaṁ",
  "atk-s0506a1:1836_4": "aloṇaṁ sukkhakummāsaṁ upanesi, bhagavā paṭiggahesi. Sā taṁ dānaṁ ārammaṇaṁ katvā",
  "atk-s0506a1:1836_5": "somanassaṁ pavedesi, sā aparabhāge kālaṁ katvā tāvatiṁsesu nibbatti. Taṁ āyasmā mahāmoggallāno –",
  "atk-s0506a1:1837": "711.",
  "atk-s0506a1:1838": "“Abhikkantena vaṇṇena…pe… vaṇṇo ca te sabbadisā pabhāsatī”ti. –",
  "atk-s0506a1:1839": "Pucchi. Sāpi tassa byākāsi, taṁ dassetuṁ –",
  "atk-s0506a1:1840": "714.",
  "atk-s0506a1:1841": "“Sā devatā attamanā…pe… yassa kammassidaṁ phala”nti. – vuttaṁ;",
  "atk-s0506a1:1842": "715.",
  "atk-s0506a1:1843": "“Ahañca bārāṇasiyaṁ, buddhassādiccabandhuno;",
  "atk-s0506a1:1844": "Adāsiṁ sukkhakummāsaṁ, pasannā sehi pāṇibhi.",
  "atk-s0506a1:1845": "716.",
  "atk-s0506a1:1846": "“Sukkhāya aloṇikāya ca, passa phalaṁ kummāsapiṇḍiyā;",
  "atk-s0506a1:1847": "Alomaṁ sukhitaṁ disvā, ko puññaṁ na karissati.",
  "atk-s0506a1:1848": "717.",
  "atk-s0506a1:1849": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a1:1850_0": "716. Tattha alomaṁ sukhitaṁ disvāti alomampi nāma sukkhakummāsamattaṁ datvā evaṁ",
  "atk-s0506a1:1850_1": "dibbasukhena sukhitaṁ disvā. Ko puññaṁ na karissatīti ko nāma attano hitasukhaṁ icchanto",
  "atk-s0506a1:1850_2": "puññaṁ na karissatīti. Sesaṁ vuttanayameva.",
  "atk-s0506a1:1851": "Alomavimānavaṇṇanā niṭṭhitā.",
  "atk-s0506a1:1852": "5. Kañjikadāyikāvimānavaṇṇanā",
  "atk-s0506a1:1853_0": "Abhikkantenavaṇṇenāti kañjikadāyikāvimānaṁ. Tassa kā uppatti? Bhagavā andhakavinde",
  "atk-s0506a1:1853_1": "viharati. Tena ca samayena bhagavato kucchiyaṁ vātarogo uppajji. Bhagavā āyasmantaṁ",
  "atk-s0506a1:1853_2": "ānandaṁ āmantesi “gaccha tvaṁ ānanda, piṇḍāya caritvā mayhaṁ bhesajjatthaṁ kañjikaṁ",
  "atk-s0506a1:1853_3": "āharā”ti. “Evaṁ bhante”ti kho āyasmā ānando bhagavato paṭissuṇitvā mahārājadattiyaṁ",
  "atk-s0506a1:1853_4": "pattaṁ gahetvā attano upaṭṭhākavejjassa nivesanadvāre aṭṭhāsi. Taṁ disvā vejjassa",
  "atk-s0506a1:1853_5": "bhariyā paccuggantvā vanditvā pattaṁ gahetvā theraṁ pucchi “kīdisena vo, bhante,",
  "atk-s0506a1:1853_6": "bhesajjena attho”ti. Sā kira buddhisampannā “bhesajjena payojane sati thero idhāgacchati,",
  "atk-s0506a1:1853_7": "na bhikkhattha”nti sallakkhesi. “Kañjikenā”ti ca vutte “na yidaṁ bhesajjaṁ mayhaṁ",
  "atk-s0506a1:1853_8": "ayyassa, tathā hesa bhagavato patto, handāhaṁ lokanāthassa anucchavikaṁ kañjikaṁ",
  "atk-s0506a1:1853_9": "sampādemī”ti somanassajātā sañjātabahumānā badarayūsena yāguṁ sampādetvā pattaṁ pūretvā",
  "atk-s0506a1:1853_10": "tassa parivārabhāvena aññañca bhojanaṁ paṭiyādetvā pesesi. Taṁ paribhuttamattasseva",
  "atk-s0506a1:1853_11": "bhagavato so ābādho vūpasami. Sā aparena samayena kālaṁ katvā tāvatiṁsesu uppajjitvā",
  "atk-s0506a1:1853_12": "mahatiṁ dibbasampattiṁ anubhavantī modati. Athāyasmā mahāmoggallāno devacārikaṁ caranto",
  "atk-s0506a1:1853_13": "taṁ accharāsahassaparivārena vicarantiṁ disvā tāya katakammaṁ imāhi gāthāhi pucchi –",
  "atk-s0506a1:1854": "719.",
  "atk-s0506a1:1855": "“Abhikkantena vaṇṇena …pe… vaṇṇo ca te sabbadisā pabhāsatī”ti. –",
  "atk-s0506a1:1856": "Sāpi byākāsi.",
  "atk-s0506a1:1857": "721.",
  "atk-s0506a1:1858": "“Sā devatā attamanā…pe… yassa kammassidaṁ phalaṁ”.",
  "atk-s0506a1:1859": "723.",
  "atk-s0506a1:1860": "“Ahaṁ andhakavindamhi, buddhassādiccabandhuno;",
  "atk-s0506a1:1861": "Adāsiṁ kolasampākaṁ, kañjikaṁ teladhūpitaṁ.",
  "atk-s0506a1:1862": "724.",
  "atk-s0506a1:1863": "“Pipphalyā lasuṇena ca, missaṁ lāmañjakena ca;",
  "atk-s0506a1:1864": "Adāsiṁ ujubhūtasmiṁ, vippasannena cetasā.",
  "atk-s0506a1:1865": "725.",
  "atk-s0506a1:1866": "“Yā mahesittaṁ kāreyya, cakkavattissa rājino;",
  "atk-s0506a1:1867": "Nārī sabbaṅgakalyāṇī, bhattu cānomadassikā;",
  "atk-s0506a1:1868": "Ekassa kañjikadānassa, kalaṁ nāgghati soḷasiṁ.",
  "atk-s0506a1:1869": "726.",
  "atk-s0506a1:1870": "“Sataṁ nikkhā sataṁ assā, sataṁ assatarīrathā;",
  "atk-s0506a1:1871": "Sataṁ kaññāsahassāni, āmuttamaṇikuṇḍalā;",
  "atk-s0506a1:1872": "Ekassa kañjikadānassa, kalaṁ nāgghanti soḷasiṁ.",
  "atk-s0506a1:1873": "727.",
  "atk-s0506a1:1874": "“Sataṁ hemavatā nāgā, īsādantā urūḷhavā;",
  "atk-s0506a1:1875": "Suvaṇṇakacchā mātaṅgā, hemakappanavāsasā,",
  "atk-s0506a1:1876": "Ekassa kañjikadānassa, kalaṁ nāgghanti soḷasiṁ.",
  "atk-s0506a1:1877": "728.",
  "atk-s0506a1:1878": "“Catunnamapi dīpānaṁ, issaraṁ yodha kāraye;",
  "atk-s0506a1:1879": "Ekassa kañjikadānassa, kalaṁ nāgghati soḷasi”nti.",
  "atk-s0506a1:1880_0": "723-4. Tattha adāsiṁ kolasampāpakaṁ, kañjikaṁ teladhūpitanti badaramodakakasāve catuguṇodakasamodite",
  "atk-s0506a1:1880_1": "pākena catutthabhāgāvasiṭṭhaṁ yāguṁ pacitvā taṁ tikaṭukaajamodahiṅgujīrakalasuṇādīhi",
  "atk-s0506a1:1880_2": "kaṭukabhaṇḍehi abhisaṅkharitvā sudhūpitaṁ katvā lāmañjagandhaṁ gāhāpetvā pasannacittena",
  "atk-s0506a1:1880_3": "bhagavato patte ākiritvā satthāraṁ uddisitvā adāsiṁ, therassa hatthe patiṭṭhapesinti dasseti. Tenāha –",
  "atk-s0506a1:1881": "“Pipphalyālasuṇena ca, missaṁ lāmañjakena ca;",
  "atk-s0506a1:1882": "Adāsiṁ ujubhūtasmiṁ, vippasannena cetasā”ti.",
  "atk-s0506a1:1883": "Sesaṁ vuttanayameva.",
  "atk-s0506a1:1884_0": "Evaṁ āyasmā mahāmoggallāno tāya devatāya attanā samupacitasucaritakamme āvikate saparivārāya",
  "atk-s0506a1:1884_1": "tassā dhammaṁ desetvā manussalokaṁ āgantvā taṁ pavattiṁ bhagavato ārocesi. Bhagavā",
  "atk-s0506a1:1884_2": "tamatthaṁ aṭṭhuppattiṁ katvā catuparisamajjhe dhammaṁ desesi. Sā desanā mahājanassa sātthikā ahosīti.",
  "atk-s0506a1:1885": "Kañjikadāyikāvimānavaṇṇanā niṭṭhitā.",
  "atk-s0506a1:1886": "6. Vihāravimānavaṇṇanā",
  "atk-s0506a1:1887_0": "Abhikkantenavaṇṇenāti vihāravimānaṁ. Tassa kā uppatti? Bhagavā sāvatthiyaṁ viharati",
  "atk-s0506a1:1887_1": "jetavane. Tena samayena visākhā mahāupāsikā aññatarasmiṁ ussavadivase uyyāne vicaraṇatthaṁ",
  "atk-s0506a1:1887_2": "sahāyikāhi parijanena ca ussāhitā sunhātānulittā subhojanaṁ bhuñjitvā mahālatāpasādhanaṁ",
  "atk-s0506a1:1887_3": "piḷandhitvā pañcamattehi sahāyikāsatehi parivāritā mahantena issariyena mahatā paricchedena",
  "atk-s0506a1:1887_4": "gehato nikkhamma uyyānaṁ uddissa gacchantī cintesi “bāladārikāya viya kiṁ me moghakīḷitena,",
  "atk-s0506a1:1887_5": "handāhaṁ vihāraṁ gantvā bhagavantaṁ manobhāvanīye ca ayye vandissāmi, dhammañca sossāmī”ti",
  "atk-s0506a1:1887_6": "vihāraṁ gantvā ekamante ṭhatvā mahālatāpiḷandhanaṁ omuñcitvā taṁ dāsiyā hatthe datvā",
  "atk-s0506a1:1887_7": "bhagavantaṁ vanditvā ekamantaṁ nisīdi. Tassā bhagavā dhammaṁ desesi.",
  "atk-s0506a1:1888_0": "Sā dhammaṁ sutvā bhagavantaṁ vanditvā padakkhiṇaṁ katvā manobhāvanīye ca bhikkhū",
  "atk-s0506a1:1888_1": "vanditvā vihārato nikkhamitvā thokaṁ gantvā dāsiṁ āha “handa je ābharaṇaṁ piḷandhissāmī”ti.",
  "atk-s0506a1:1888_2": "Sā taṁ bhaṇḍikaṁ katvā bandhitvā vihāre ṭhapetvā tahaṁ tahaṁ vicaritvā gamanakāle",
  "atk-s0506a1:1888_3": "vissaritvā gatattā “vissaritaṁ mayā, tiṭṭha ayye āharissāmī”ti nivattitukāmā ahosi.",
  "atk-s0506a1:1888_4": "Visākhā “sace je vihāre ṭhapetvā vissaritaṁ, tassa vihārasseva atthāya taṁ pariccajissāmī”ti",
  "atk-s0506a1:1888_5": "vihāraṁ gantvā bhagavantaṁ upasaṅkamitvā vanditvā attano adhippāyaṁ pavedentī “vihāraṁ,",
  "atk-s0506a1:1888_6": "bhante, kāressāmi, adhivāsetu me bhagavā anukampaṁ upādāyā”ti āha. Adhivāsesi bhagavā tuṇhībhāvena.",
  "atk-s0506a1:1889_0": "Sā taṁ piḷandhanaṁ satasahassādhikanavakoṭiagghanakaṁ vissajjetvā āyasmatā mahāmoggallānena",
  "atk-s0506a1:1889_1": "navakammādhiṭṭhāyakena suvibhattabhittithambhatulāgopānasikaṇṇikadvārabāhavātapāna",
  "atk-s0506a1:1889_2": "sopānādigehāvayavaṁ manoharaṁ suvikappitakaṭṭhakammaramaṇīyaṁ suparikammakatasudhākammaṁ",
  "atk-s0506a1:1889_3": "manuññaṁ suviracitamālākammalatākammādicittakammavicittaṁ supariniṭṭhitamaṇikuṭṭima",
  "atk-s0506a1:1889_4": "sadisabhūmitalaṁ devavimānasadisaṁ heṭṭhābhūmiyaṁ pañca gabbhasatāni, uparibhūmiyaṁ",
  "atk-s0506a1:1889_5": "pañca gabbhasatānīti gabbhasahassapaṭimaṇḍitaṁ buddhassa bhagavato bhikkhusaṅghassa",
  "atk-s0506a1:1889_6": "ca vasanānucchavikaṁ mahantaṁ pāsādaṁ tassa parivārapāsādasahassañca tesaṁ parivārabhāvena",
  "atk-s0506a1:1889_7": "kuṭimaṇḍapacaṅkamanādīni ca kārentī navahi māsehi vihāraṁ niṭṭhāpesi. Pariniṭṭhite",
  "atk-s0506a1:1889_8": "ca vihāre navaheva hiraññakoṭīhi vihāramahaṁ kārentī pañcamattehi sahāyikāsatehi",
  "atk-s0506a1:1889_9": "saddhiṁ pāsādaṁ abhiruhitvā tassa sampattiṁ disvā somanassajātā sahāyikā āha “imaṁ",
  "atk-s0506a1:1889_10": "evarūpaṁ pāsādaṁ kārentiyā yaṁ mayā puññaṁ pasutaṁ, taṁ anumodatha, pattidānaṁ vo",
  "atk-s0506a1:1889_11": "dammī”ti. “Aho sādhu aho sādhū”ti pasannacittā sabbāpi anumodiṁsu.",
  "atk-s0506a1:1890_0": "Tattha aññatarā upāsikā visesato taṁ pattidānaṁ manasākāsi. Sā na cirasseva kālaṁ",
  "atk-s0506a1:1890_1": "katvā tāvatiṁsesu nibbatti. Tassā puññānubhāvena anekakūṭāgārapākārauyyānapokkharaṇiādipaṭimaṇḍitaṁ",
  "atk-s0506a1:1890_2": "soḷasayojanāyāmavitthārabbedhaṁ attano pabhāya yojanasataṁ pharantaṁ ākāsacāriṁ mahantaṁ",
  "atk-s0506a1:1890_3": "vimānaṁ pāturahosi. Sā gacchantīpi accharāsahassaparivārā saha vimānena gacchati.",
  "atk-s0506a1:1890_4": "Visākhā pana mahāupāsikā vipulapariccāgatāya saddhāsampattiyā ca nimmānaratīsu nibbattitvā",
  "atk-s0506a1:1890_5": "sunimmitadevarājassa aggamahesibhāvaṁ sampāpuṇi. Athāyasmā anuruddho devacārikaṁ",
  "atk-s0506a1:1890_6": "caranto taṁ visākhāya sahāyikaṁ tāvatiṁsabhavane uppannaṁ disvā –",
  "atk-s0506a1:1891": "729.",
  "atk-s0506a1:1892": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:1893": "Obhāsentī disā sabbā, osadhī viya tārakā.",
  "atk-s0506a1:1894": "730.",
  "atk-s0506a1:1895": "“Tassā te naccamānāya, aṅgamaṅgehi sabbaso;",
  "atk-s0506a1:1896": "Dibbā saddā niccharanti, savanīyā manoramā.",
  "atk-s0506a1:1897": "731.",
  "atk-s0506a1:1898": "“Tassā te naccamānāya, aṅgamaṅgehi sabbaso;",
  "atk-s0506a1:1899": "Dibbā gandhā pavāyanti, sucigandhā manoramā.",
  "atk-s0506a1:1900": "732.",
  "atk-s0506a1:1901": "“Vivattamānā kāyena, yā veṇīsu piḷandhanā;",
  "atk-s0506a1:1902": "Tesaṁ suyyati nigghoso, tūriye pañcaṅgike yathā.",
  "atk-s0506a1:1903": "733.",
  "atk-s0506a1:1904": "“Vaṭaṁsakā vātadhutā, vātena sampakampitā;",
  "atk-s0506a1:1905": "Tesaṁ suyyati nigghoso, tūriye pañcaṅgike yathā.",
  "atk-s0506a1:1906": "734.",
  "atk-s0506a1:1907": "“Yāpi te sirasmiṁ mālā, sucigandhā manoramā;",
  "atk-s0506a1:1908": "Vāti gandho disā sabbā, rukkho mañjūsako yathā.",
  "atk-s0506a1:1909": "735.",
  "atk-s0506a1:1910": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:1911": "Devate pucchitācikkha, kissa kammassidaṁ phala”nti. –",
  "atk-s0506a1:1912": "Imāhi gāthāhi pucchi. Sāpi tassa evaṁ byākāsi –",
  "atk-s0506a1:1913": "736.",
  "atk-s0506a1:1914": "“Sāvatthiyaṁ mayhaṁ sakhī bhadante, saṅghassa kāresi mahāvihāraṁ;",
  "atk-s0506a1:1915": "Tatthappasannā ahamānumodiṁ, disvā agārañca piyañca metaṁ.",
  "atk-s0506a1:1916": "737.",
  "atk-s0506a1:1917": "“Tāyeva me suddhanumodanāya, laddhaṁ vimānabbhutadassaneyyaṁ;",
  "atk-s0506a1:1918": "Samantato soḷasayojanāni, vehāyasaṁ gacchati iddhiyā mama.",
  "atk-s0506a1:1919": "738.",
  "atk-s0506a1:1920": "“Kūṭāgārā nivesā me, vibhattā bhāgaso mitā;",
  "atk-s0506a1:1921": "Daddallamānā ābhanti, samantā satayojanaṁ.",
  "atk-s0506a1:1922": "739.",
  "atk-s0506a1:1923": "“Pokkharañño ca me ettha, puthulomanisevitā;",
  "atk-s0506a1:1924": "Acchodakā vippasannā, soṇṇavālukasanthatā.",
  "atk-s0506a1:1925": "740.",
  "atk-s0506a1:1926": "“Nānāpadumasañchannā, puṇḍarīkasamotatā;",
  "atk-s0506a1:1927": "Surabhī sampavāyanti, manuññā māluteritā.",
  "atk-s0506a1:1928": "741.",
  "atk-s0506a1:1929": "“Jambuyo panasā tālā, nāḷikeravanāni ca;",
  "atk-s0506a1:1930": "Antonivesane jātā, nānārukkhā aropimā.",
  "atk-s0506a1:1931": "742.",
  "atk-s0506a1:1932": "“Nānātūriyasaṅghuṭṭhaṁ, accharāgaṇaghositaṁ;",
  "atk-s0506a1:1933": "Yopi maṁ supine passe, sopi vitto siyā naro.",
  "atk-s0506a1:1934": "743.",
  "atk-s0506a1:1935": "“Etādisaṁ abbhutadassaneyyaṁ, vimānaṁ sabbaso pabhaṁ;",
  "atk-s0506a1:1936": "Mama kamme hi nibbattaṁ, alaṁ puññāni kātave”ti.",
  "atk-s0506a1:1937_0": "736. Tattha sāvatthiyaṁ mayhaṁ sakhī bhadante, saṅghassa kāresi mahāvihāranti bhante",
  "atk-s0506a1:1937_1": "anuruddha, sāvatthiyā samīpe pācīnapasse mayhaṁ mama sakkhī sahāyikā visākhā mahāupāsikā",
  "atk-s0506a1:1937_2": "āgatāgataṁ cātuddisaṁ bhikkhusaṅghaṁ uddissa navahiraññakoṭipariccāgena pubbārāmaṁ",
  "atk-s0506a1:1937_3": "nāma mahantaṁ vihāraṁ kāresi. Tatthappasannā ahamānumodinti tasmiṁ vihāre katapariyosite",
  "atk-s0506a1:1937_4": "saṅghassa niyyādiyamāne tāya kate pattidāne “aho ṭhāne vata pariccāgo kato”ti pasannā",
  "atk-s0506a1:1937_5": "ratanattaye kammaphale ca sañjātapasādā ahaṁ anumodiṁ. Vatthuvasena tassā anumodanāya",
  "atk-s0506a1:1937_6": "uḷārabhāvaṁ dassetuṁ “disvā agārañca piyañca meta”nti āha. Sahassagabbhaṁ ativiya",
  "atk-s0506a1:1937_7": "ramaṇīyaṁ devavimānasadisaṁ tañca agāraṁ mahantaṁ pāsādaṁ piyañca me buddhappamukhaṁ",
  "atk-s0506a1:1937_8": "saṅghaṁ uddissa tādisaṁ mahantaṁ dhanapariccāgaṁ disvā anumodinti yojanā.",
  "atk-s0506a1:1938_0": "737.Tāyeva me suddhanumodanāyāti yathāvuttāya deyyadhammapariccāgābhāvena suddhāya",
  "atk-s0506a1:1938_1": "kevalāya anumodanāyeva. Laddhaṁ vimānabbhutadassaneyyanti mayhaṁ pubbe īdisassa abhūtapubbatāya",
  "atk-s0506a1:1938_2": "abbhutaṁ samantabhaddakabhāvena ativiya surūpatāya ca dassaneyyaṁ imaṁ vimānaṁ laddhaṁ",
  "atk-s0506a1:1938_3": "adhigataṁ. Evaṁ tassa vimānassa abhirūpataṁ dassetvā idāni pamāṇamahattaṁ pabhāvamahattaṁ",
  "atk-s0506a1:1938_4": "upabhogavatthumahattañca dassetuṁ “samantato soḷasayojanānī”tiādi vuttaṁ. Tattha",
  "atk-s0506a1:1938_5": "iddhiyā mamāti mama puññiddhiyā.",
  "atk-s0506a1:1939": "739.Pokkharaññoti pokkharaṇiyo. Puthulomanisevitāti dibbamacchehi upasevitā.",
  "atk-s0506a1:1940_0": "740.Nānāpadumasañchannāti satapattasahassapattādibhedehi nānāvidhehi rattapadumehi",
  "atk-s0506a1:1940_1": "rattakamalehi ca sañchāditā. Puṇḍarīkasamotatāti nānāvidhehi setakamalehi samantato",
  "atk-s0506a1:1940_2": "avatatā, nānārukkhā aropimā surabhī sampavāyantīti yojanā.",
  "atk-s0506a1:1941": "742.Sopīti so supinadassāvīpi. Vittoti tuṭṭho.",
  "atk-s0506a1:1942_0": "743.Sabbasopabhanti samantato obhāsamānaṁ. Kamme hīti kammanimittaṁ. Hīti nipātamattaṁ.",
  "atk-s0506a1:1942_1": "Cetanānaṁ vā aparāparuppattiyā bahubhāvato “kammehī”ti vuttaṁ. Alanti yuttaṁ. Kātaveti kātuṁ.",
  "atk-s0506a1:1943": "Idāni thero visākhāya nibbattaṭṭhānaṁ kathāpetukāmo imaṁ gāthamāha –",
  "atk-s0506a1:1944": "744.",
  "atk-s0506a1:1945": "“Tāyeva te suddhanumodanāya,",
  "atk-s0506a1:1946": "Laddhaṁ vimānabbhutadassaneyyaṁ;",
  "atk-s0506a1:1947": "Yā ceva sā dānamadāsi nārī,",
  "atk-s0506a1:1948": "Tassā gatiṁ brūhi kuhiṁ uppannā sā”ti.",
  "atk-s0506a1:1949_0": "744. Tattha yā ceva sā dānamadāsi nārīti yassa dānassa anumodanāya tvaṁ īdisaṁ sampattiṁ",
  "atk-s0506a1:1949_1": "paṭilabhi, taṁ dānaṁ yā ceva sā nārī adāsīti visākhaṁ mahāupāsikaṁ sandhāya vadati.",
  "atk-s0506a1:1949_2": "Tāya eva devatāya tassā sampattiṁ kathāpetukāmo āha “tassā gatiṁ brūhi kuhiṁ uppannā",
  "atk-s0506a1:1949_3": "sā”ti. Tassā gatinti tāya nibbattadevagatiṁ.",
  "atk-s0506a1:1950": "Idāni therena pucchitamatthaṁ dassentī āha –",
  "atk-s0506a1:1951": "745.",
  "atk-s0506a1:1952": "“Yā sā ahu mayhaṁ sakhī bhadante, saṅghassa kāresi mahāvihāraṁ;",
  "atk-s0506a1:1953": "Viññātadhammā sā adāsi dānaṁ, uppannā nimmānaratīsu devesu.",
  "atk-s0506a1:1954": "746.",
  "atk-s0506a1:1955": "“Pajāpatī tassa sunimmitassa,",
  "atk-s0506a1:1956": "Acintiyo kammavipāka tassā;",
  "atk-s0506a1:1957": "Yametaṁ pucchasi ‘kuhiṁ uppannā sā’ti,",
  "atk-s0506a1:1958": "Taṁ te viyākāsiṁ anaññathā aha”nti.",
  "atk-s0506a1:1959": "745. Tattha viññātadhammāti viññātasāsanadhammā, paṭividdhacatusaccadhammāti attho.",
  "atk-s0506a1:1960_0": "746.Sunimmitassāti sunimmitassa devarājassa. Acintiyo kammavipāka tassāti vibhattilopaṁ",
  "atk-s0506a1:1960_1": "katvā niddeso, tassā mama sakhiyā nibbānaratīsu nibbattāya kammavipāko puññakammassa",
  "atk-s0506a1:1960_2": "vipākabhūtā dibbasampatti acintiyā appameyyāti attho. Anaññathāti aviparītaṁ yathāsabhāvato.",
  "atk-s0506a1:1960_3": "Kathaṁ panāyaṁ tassā sampattiṁ aññāsīti? Subhaddā viya bhaddāya, visākhāpi devadhītā",
  "atk-s0506a1:1960_4": "imissā santikaṁ agamāsi.",
  "atk-s0506a1:1961": "Idāni devadhītā theraṁ aññesampi dānasamādapane niyojentī imāhi gāthāhi dhammaṁ desesi –",
  "atk-s0506a1:1962": "747.",
  "atk-s0506a1:1963": "“Tenahaññepi samādapetha, saṅghassa dānāni dadātha vittā;",
  "atk-s0506a1:1964": "Dhammañca suṇātha pasannamānasā, sudullabho laddho manussalābho.",
  "atk-s0506a1:1965": "748.",
  "atk-s0506a1:1966": "“Yaṁ maggaṁ maggādhipatī adesayi, brahmassaro kañcanasannibhattaco;",
  "atk-s0506a1:1967": "Saṅghassa dānāni dadātha vittā, mahapphalā yattha bhavanti dakkhiṇā.",
  "atk-s0506a1:1968": "749.",
  "atk-s0506a1:1969": "“Ye puggalā aṭṭha sataṁ pasatthā, cattāri etāni yugāni honti;",
  "atk-s0506a1:1970": "Te dakkhiṇeyyā sugatassa sāvakā, etesu dinnāni mahapphalāni.",
  "atk-s0506a1:1971": "750.",
  "atk-s0506a1:1972": "“Cattāro ca paṭipannā, cattāro ca phale ṭhitā;",
  "atk-s0506a1:1973": "Esa saṅgho ujubhūto, paññāsīlasamāhito.",
  "atk-s0506a1:1974": "751.",
  "atk-s0506a1:1975": "“Yajamānānaṁ manussānaṁ, puññapekkhāna pāṇinaṁ;",
  "atk-s0506a1:1976": "Karotaṁ opadhikaṁ puññaṁ, saṅghe dinnaṁ mahapphalaṁ.",
  "atk-s0506a1:1977": "752.",
  "atk-s0506a1:1978": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a1:1979": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a1:1980": "753.",
  "atk-s0506a1:1981": "“Tesaṁ sudinnaṁ suhutaṁ suyiṭṭhaṁ, ye saṅghamuddissa dadanti dānaṁ;",
  "atk-s0506a1:1982": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a1:1983": "754.",
  "atk-s0506a1:1984": "“Etādisaṁ yaññamanussarantā, ye vedajātā vicaranti loke;",
  "atk-s0506a1:1985": "Vineyya maccheramalaṁ samūlaṁ, aninditā saggamupenti ṭhāna”nti.",
  "atk-s0506a1:1986_0": "747. Tattha tenahaññepīti tenahi aññepi. Tenāti ca tena kāraṇena, hīti nipātamattaṁ.",
  "atk-s0506a1:1986_1": "“Samādapethā”ti vatvā samādapanākāraṁ dassetuṁ “saṅghassa dānāni dadāthā”tiādi vuttaṁ.",
  "atk-s0506a1:1986_2": "Aṭṭhahi akkhaṇehi vajjitaṁ manussabhāvaṁ sandhāyāha “sudullabho laddho manussalābho”ti.",
  "atk-s0506a1:1986_3": "Tattha aṭṭha akkhaṇā nāma tayo apāyā arūpā asaññasattā paccantadeso indriyānaṁ vekallaṁ",
  "atk-s0506a1:1986_4": "niyatamicchādiṭṭhikatā apātubhāvo buddhassāti.",
  "atk-s0506a1:1987_0": "748.Yaṁmagganti yaṁ khettavisese kataṁ dānaṁ, taṁ ekantena sugatisampāpanato sugatigāmimaggaṁ",
  "atk-s0506a1:1987_1": "apāyamaggato jagghamaggādito ca ativiya seṭṭhabhāvena maggādhipanti katvā. Dānampi",
  "atk-s0506a1:1987_2": "hi saddhāhiriyo viya “devalokagāmimaggo”ti vuccati. Yathāha –",
  "atk-s0506a1:1988": "“Saddhā hiriyaṁ kusalañca dānaṁ, dhammā ete sappurisānuyātā;",
  "atk-s0506a1:1989": "Etañhi maggaṁ diviyaṁ vadanti, etena hi gacchati devaloka”nti.;",
  "atk-s0506a1:1990_0": "“Maggādhipatī”ti vā pāṭho, tassa ariyamaggena sadevakassa lokassa adhipatibhūto satthāti",
  "atk-s0506a1:1990_1": "attho daṭṭhabbo. Saṅghassa dānāni dadāthātiādinā punapi dakkhiṇeyyesu dānasaṁvibhāge niyojentī āha.",
  "atk-s0506a1:1991_0": "749. Idāni taṁ dakkhiṇeyyaṁ ariyasaṅghaṁ sarūpato dassentī “ye puggalā aṭṭha sataṁ",
  "atk-s0506a1:1991_1": "pasatthā”ti gāthamāha. Tattha yeti aniyamitaniddeso. Puggalāti sattā. Aṭṭhāti tesaṁ",
  "atk-s0506a1:1991_2": "gaṇanaparicchedo. Te hi cattāro ca paṭipannā cattāro ca phale ṭhitāti aṭṭha honti.",
  "atk-s0506a1:1991_3": "Sataṁ pasatthāti sappurisehi buddhapaccekabuddhasāvakehi aññehi ca devamanussehi",
  "atk-s0506a1:1991_4": "passatthā. Kasmā? Sahajātasīlādiguṇayogato. Tesañhi campakabakulakusumādīnaṁ viya",
  "atk-s0506a1:1991_5": "sahajātavaṇṇagandhādayo sahajātasīlasamādhiādayo guṇā, tena te vaṇṇagandhādisampannāni",
  "atk-s0506a1:1991_6": "viya pupphāni devamanussānaṁ sataṁ piyā manāpā pāsaṁsiyā ca honti. Tena vuttaṁ “ye",
  "atk-s0506a1:1991_7": "puggalā aṭṭha sataṁ pasatthā”ti. Te pana saṅkhepato sotāpattimaggaṭṭho phalaṭṭhoti",
  "atk-s0506a1:1991_8": "ekaṁ yugaṁ, evaṁ yāva arahattamaggaṭṭho phalaṭṭhoti ekaṁ yuganti cattāri yugāni honti.",
  "atk-s0506a1:1991_9": "Tenāha “cattāri etāni yugāni honti te dakkhiṇeyyā”ti. Teti pubbe aniyamato uddiṭṭhānaṁ",
  "atk-s0506a1:1991_10": "niyametvā dassanaṁ. Te hi sabbepi kammaṁ kammaphalañca saddahitvā dātabbadeyyadhammasaṅkhātaṁ",
  "atk-s0506a1:1991_11": "dakkhiṇaṁ arahantīti dakkhiṇeyyā guṇavisesayogena dānassa mahapphalabhāvasādhanato.",
  "atk-s0506a1:1991_12": "Sugatassa sāvakāti sammāsambuddhassa dhammasavanante ariyāya jātiyā jātatāya taṁ",
  "atk-s0506a1:1991_13": "dhammaṁ suṇantīti sāvakā. Etesu dinnāni mahapphalānīti etesu sugatassa sāvakesu appakānipi",
  "atk-s0506a1:1991_14": "dānāni dinnāni paṭiggāhakato dakkhiṇāvisuddhiyā mahapphalāni honti. Tenāha bhagavā",
  "atk-s0506a1:1991_15": "“yāvatā, bhikkhave, saṅghā vā gaṇā vā, tathāgatasāvakasaṅgho tesaṁ aggamakkhāyatī”tiādi.",
  "atk-s0506a1:1992": "750.Cattāroca paṭipannātiādi heṭṭhā vuttatthameva.",
  "atk-s0506a1:1993_0": "Idha pana āyasmā anuruddho attanā devatāya ca vuttamatthaṁ manussalokaṁ āgantvā bhagavato",
  "atk-s0506a1:1993_1": "ārocesi. Bhagavā tamatthaṁ aṭṭhuppattiṁ katvā sampattaparisāya dhammaṁ desesi. Sā",
  "atk-s0506a1:1993_2": "desanā mahājanassa sātthikā ahosīti.",
  "atk-s0506a1:1994": "Vihāravimānavaṇṇanā niṭṭhitā.",
  "atk-s0506a1:1995": "7. Caturitthivimānavaṇṇanā",
  "atk-s0506a1:1996_0": "Abhikkantenavaṇṇenāti caturitthivimānaṁ. Tassa kā uppatti? Bhagavati sāvatthiyaṁ",
  "atk-s0506a1:1996_1": "viharante āyasmā mahāmoggallāno heṭṭhā vuttanayena devacārikaṁ caranto tāvatiṁsabhavanaṁ",
  "atk-s0506a1:1996_2": "gato. So tattha paṭipāṭiyā ṭhitesu catūsu vimānesu catasso devadhītaro paccekaṁ accharāsahassaparivārā",
  "atk-s0506a1:1996_3": "dibbasampattiṁ anubhavantiyo disvā tāhi pubbe katakammaṁ pucchanto –",
  "atk-s0506a1:1997": "755. “Abhikkantena vaṇṇena…pe…vaṇṇo ca te sabbadisā pabhāsatī”ti. –",
  "atk-s0506a1:1998": "Imāhi gāthāhi paṭipāṭiyā pucchi. Tāpi tassa pucchānantaraṁ paṭipāṭiyā byākariṁsu. Taṁ dassetuṁ –",
  "atk-s0506a1:1999": "758. “Sā devatā attamanā…pe…yassa kammassidaṁ phala”nti. –",
  "atk-s0506a1:2000": "Ayaṁ gāthā vuttā.",
  "atk-s0506a1:2001_0": "Tā kira kassapassa bhagavato kāle esikānāmake raṭṭhe paṇṇakate nāma nagare kulagehe",
  "atk-s0506a1:2001_1": "nibbattā vayappattā tasmiṁyeva nagare patikulaṁ gatā samaggavāsaṁ vasanti. Tāsu ekā",
  "atk-s0506a1:2001_2": "aññataraṁ piṇḍacārikaṁ bhikkhuṁ disvā pasannacittā indīvarakalāpaṁ adāsi, aparā aññassa",
  "atk-s0506a1:2001_3": "nīluppalahatthakaṁ adāsi, aparā padumahatthakaṁ adāsi, aparā sumanamakuḷāni adāsi.",
  "atk-s0506a1:2001_4": "Tā aparena samayena kālaṁ katvā tāvatiṁsabhavane nibbattiṁsu, tāsaṁ accharāsahassaṁ",
  "atk-s0506a1:2001_5": "parivāro ahosi. Tā tattha yāvatāyukaṁ dibbasampattiṁ anubhavitvā tato cutā tasseva",
  "atk-s0506a1:2001_6": "kammassa vipākāvasesena aparāparaṁ tattheva saṁsarantiyo imasmiṁ buddhuppāde tattheva",
  "atk-s0506a1:2001_7": "uppannā vuttanayena āyasmatā mahāmoggallānena pucchitā. Tāsu ekā attanā kataṁ pubbakammaṁ therassa kathentī –",
  "atk-s0506a1:2002": "759.",
  "atk-s0506a1:2003": "“Indīvarānaṁ hatthakaṁ ahamadāsiṁ, bhikkhuno piṇḍāya carantassa;",
  "atk-s0506a1:2004": "Esikānaṁ uṇṇatasmiṁ, nagaravare paṇṇakate ramme.",
  "atk-s0506a1:2005": "760.",
  "atk-s0506a1:2006": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2007": "Āha. Aparā –",
  "atk-s0506a1:2008": "766.",
  "atk-s0506a1:2009": "“Nīluppalahatthakaṁ ahamadāsiṁ, bhikkhuno piṇḍāya carantassa;",
  "atk-s0506a1:2010": "Esikānaṁ uṇṇatasmiṁ, nagaravare paṇṇakate ramme.",
  "atk-s0506a1:2011": "767. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2012": "Āha. Aparā –",
  "atk-s0506a1:2013": "773.",
  "atk-s0506a1:2014": "“Odātamūlakaṁ haritapattaṁ, udakasmiṁ sare jātaṁ ahamadāsiṁ;",
  "atk-s0506a1:2015": "Bhikkhuno piṇḍāya carantassa, esikānaṁ uṇṇatasmiṁ;",
  "atk-s0506a1:2016": "Nagaravare paṇṇakate ramme.",
  "atk-s0506a1:2017": "774. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2018": "Āha. Aparā –",
  "atk-s0506a1:2019": "780.",
  "atk-s0506a1:2020": "“Ahaṁ sumanā sumanassa sumanamakuḷāni, dantavaṇṇāni ahamadāsiṁ;",
  "atk-s0506a1:2021": "Bhikkhuno piṇḍāya carantassa, esikānaṁ uṇṇatasmiṁ;",
  "atk-s0506a1:2022": "Nagaravare paṇṇakate ramme.",
  "atk-s0506a1:2023": "781. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2024": "Āha.",
  "atk-s0506a1:2025_0": "759. Tattha indīvarānaṁ hatthakanti uddālakapupphahatthaṁ vātaghātakapupphakalāpaṁ.",
  "atk-s0506a1:2025_1": "Esikānanti esikāraṭṭhassa. Uṇṇatasmiṁ nagaravareti uṇṇate bhūmipadese niviṭṭhe meghodaraṁ",
  "atk-s0506a1:2025_2": "lihantehi viya accuggatehi pāsādakūṭāgārādīhi uṇṇate uttamanagare. Paṇṇakateti evaṁnāmake nagare.",
  "atk-s0506a1:2026": "766.Nīluppalahatthakanti kuvalayakalāpaṁ.",
  "atk-s0506a1:2027_0": "773.Odātamūlakanti setamūlaṁ, bhisamūlānaṁ dhavalatāya vuttaṁ, padumakalāpaṁ sandhāya",
  "atk-s0506a1:2027_1": "vadati. Tenāha “haritapatta”ntiādi. Tattha haritapattanti nīlapattaṁ. Avijahitamakuḷapattassa",
  "atk-s0506a1:2027_2": "hi padumassa bāhirapattāni haritavaṇṇāni eva honti. Udakasmiṁ sare jātanti sare udakamhi",
  "atk-s0506a1:2027_3": "jātaṁ, saroruhanti attho.",
  "atk-s0506a1:2028": "780.Sumanāti evaṁnāmā. Sumanassāti sundaracittassa. Sumanamakuḷānīti jātisumanapupphamakuḷāni. Dantavaṇṇānīti sajjukaṁ ullikhitahatthidantasadisavaṇṇāni.",
  "atk-s0506a1:2029_0": "Evaṁ tāhi attanā katakamme kathite thero tāsaṁ anupubbiṁ kathaṁ kathetvā saccāni",
  "atk-s0506a1:2029_1": "pakāsesi. Saccapariyosāne sā sabbāpi sahaparivārā sotāpannā ahesuṁ. Thero taṁ pavattiṁ",
  "atk-s0506a1:2029_2": "manussalokaṁ āgantvā bhagavato ārocesi. Bhagavā tamatthaṁ aṭṭhuppattiṁ katvā sampattaparisāya",
  "atk-s0506a1:2029_3": "dhammaṁ desesi. Sā dhammadesanā mahājanassa sātthikā jātāti.",
  "atk-s0506a1:2030": "Caturitthivimānavaṇṇanā niṭṭhitā.",
  "atk-s0506a1:2031": "8. Ambavimānavaṇṇanā",
  "atk-s0506a1:2032_0": "Dibbaṁte ambavanaṁ rammanti ambavimānaṁ. Tassa kā uppatti? Bhagavā sāvatthiyaṁ viharati",
  "atk-s0506a1:2032_1": "jetavane. Tena samayena sāvatthiyaṁ aññatarā upāsikā āvāsadānassa mahapphalataṁ mahānisaṁsatañca",
  "atk-s0506a1:2032_2": "sutvā chandajātā bhagavantaṁ abhivādetvā evamāha “ahaṁ, bhante, ekaṁ āvāsaṁ kāretukāmā,",
  "atk-s0506a1:2032_3": "icchāmi tādisaṁ okāsaṁ, ācikkhatū”ti. Bhagavā bhikkhū āṇāpesi, bhikkhū tassā okāsaṁ",
  "atk-s0506a1:2032_4": "dassesuṁ. Sā tattha ramaṇīyaṁ āvāsaṁ kāretvā tassa samantato ambarukkhe ropesi. So",
  "atk-s0506a1:2032_5": "āvāso samantato ambapantīhi parikkhitto chāyūdakasampanno muttājālasadisavālukākiṇṇapaṇḍarabhūmibhāgo",
  "atk-s0506a1:2032_6": "ativiya manoharo ahosi. Sā taṁ vihāraṁ nānāvaṇṇehi vatthehi pupphadāmagandhadāmādīhi",
  "atk-s0506a1:2032_7": "ca devavimānaṁ viya alaṅkaritvā telapadīpaṁ āropetvā ambarukkhe ca ahatehi vatthehi",
  "atk-s0506a1:2032_8": "veṭhetvā saṅghassa niyyādesi.",
  "atk-s0506a1:2033_0": "Sā aparabhāge kālaṁ katvā tāvatiṁsabhavane nibbatti, tassā mahantaṁ vimānaṁ pāturahosi",
  "atk-s0506a1:2033_1": "ambavanaparikkhittaṁ. Sā tattha accharāgaṇaparivāritā dibbasampattiṁ anubhavati.",
  "atk-s0506a1:2033_2": "Taṁ āyasmā mahāmoggallāno upagantvā imāhi gāthāhi pucchi –",
  "atk-s0506a1:2034": "783.",
  "atk-s0506a1:2035": "“Dibbaṁ te ambavanaṁ rammaṁ, pāsādettha mahallako;",
  "atk-s0506a1:2036": "Nānātūriyasaṅghuṭṭho, accharāgaṇaghosito.",
  "atk-s0506a1:2037": "784.",
  "atk-s0506a1:2038": "“Padīpo cettha jalati, niccaṁ sovaṇṇayo mahā;",
  "atk-s0506a1:2039": "Dussaphalehi rukkhehi, samantā parivārito.",
  "atk-s0506a1:2040": "785. “Kena tetādiso vaṇṇo…pe…vaṇṇo ca te sabbadisā pabhāsatī”ti.",
  "atk-s0506a1:2041": "787. “Sā devatā attamanā…pe… yassa kammassidaṁ phalaṁ”.",
  "atk-s0506a1:2042": "788.",
  "atk-s0506a1:2043": "“Ahaṁ manussesu manussabhūtā, purimāya jātiyā manussaloke;",
  "atk-s0506a1:2044": "Vihāraṁ saṅghassa kāresiṁ, ambehi parivāritaṁ.",
  "atk-s0506a1:2045": "789.",
  "atk-s0506a1:2046": "“Pariyosite vihāre, kārente niṭṭhite mahe;",
  "atk-s0506a1:2047": "Ambehi chādayitvāna, katvā dussamaye phale.",
  "atk-s0506a1:2048": "790.",
  "atk-s0506a1:2049": "“Padīpaṁ tattha jāletvā, bhojayitvā gaṇuttamaṁ;",
  "atk-s0506a1:2050": "Niyyādesiṁ taṁ saṅghassa, pasannā sehi pāṇibhi.",
  "atk-s0506a1:2051": "791.",
  "atk-s0506a1:2052": "“Tena me ambavanaṁ rammaṁ, pāsādettha mahallako;",
  "atk-s0506a1:2053": "Nānātūriyasaṅghuṭṭho, accharāgaṇaghosito.",
  "atk-s0506a1:2054": "792.",
  "atk-s0506a1:2055": "“Padīpo cettha jalati, niccaṁ sovaṇṇayo mahā;",
  "atk-s0506a1:2056": "Dussaphalehi rukkhehi, samantā parivārito.",
  "atk-s0506a1:2057": "793.",
  "atk-s0506a1:2058": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2059": "Sā devatā byākāsi.",
  "atk-s0506a1:2060_0": "783. Tattha mahallakoti mahanto āyāmavitthārehi ubbedhena ca vipulo, uḷāratamoti",
  "atk-s0506a1:2060_1": "attho. Accharāgaṇaghositoti taṁ pamodituṁ saṅgītivasena ceva piyasallāpavasena ca",
  "atk-s0506a1:2060_2": "accharāsaṅghena samugghosito.",
  "atk-s0506a1:2061_0": "784.Padīpo cettha jalatīti sūriyarasmisamujjalakiraṇavitāno ratanappadīpo ca ettha",
  "atk-s0506a1:2061_1": "etasmiṁ pāsāde abhijalati. Dussaphalehīti dussāni phalāni etesanti dussaphalā. Tehi",
  "atk-s0506a1:2061_2": "samuggiriyamānadibbavatthehīti attho.",
  "atk-s0506a1:2062": "789.Kārente niṭṭhite maheti katapariyositassa vihārassa mahe pūjāya karīyamānāya ca. Katvā dussamaye phaleti dusseyeva tesaṁ ambānaṁ phalaṁ katvā.",
  "atk-s0506a1:2063": "790.Gaṇuttamanti gaṇānaṁ uttamaṁ bhagavato sāvakasaṅghaṁ. Niyyādesinti sampaṭicchāpesiṁ, adāsinti attho. Sesaṁ vuttanayameva.",
  "atk-s0506a1:2064": "Ambavimānavaṇṇanā niṭṭhitā.",
  "atk-s0506a1:2065": "9. Pītavimānavaṇṇanā",
  "atk-s0506a1:2066_0": "Pītavatthepītadhajeti pītavimānaṁ. Tassa kā uppatti? Bhagavati parinibbute raññā",
  "atk-s0506a1:2066_1": "ajātasattunā attanā paṭiladdhā bhagavato sarīradhātuyo gahetvā thūpe ca mahe ca kate",
  "atk-s0506a1:2066_2": "rājagahavāsinī aññatarā upāsikā pātova katasarīrapaṭijagganā “satthu thūpaṁ pūjessāmī”ti",
  "atk-s0506a1:2066_3": "yathāladdhāni cattāri kosātakīpupphāni gahetvā saddhāvegena samussāhitamānasā maggaparissayaṁ",
  "atk-s0506a1:2066_4": "anupadhāretvāva thūpābhimukhī gacchati. Atha naṁ taruṇavacchā gāvī abhidhāvantī vegena",
  "atk-s0506a1:2066_5": "āpatitvā siṅgena paharitvā jīvitakkhayaṁ pāpesi. Sā tāvadeva tāvatiṁsabhavane nibbattantī",
  "atk-s0506a1:2066_6": "sakkassa devarañño uyyānakīḷāya gacchantassa parivārabhūtānaṁ aḍḍhatiyānaṁ nāṭakakoṭīnaṁ",
  "atk-s0506a1:2066_7": "majjhe attano sarīrapabhāya tā sabbā abhibhavantī saha rathena pāturahosi. Taṁ disvā",
  "atk-s0506a1:2066_8": "sakko devarājā vimhitacitto acchariyabbhutajāto “kīdisena nu kho oḷārikena kammunā",
  "atk-s0506a1:2066_9": "ayaṁ edisiṁ sumahatiṁ deviddhimupāgatā”ti taṁ imāhi gāthāhi pucchi –",
  "atk-s0506a1:2067": "795.",
  "atk-s0506a1:2068": "“Pītavatthe pītadhaje, pītālaṅkārabhūsite;",
  "atk-s0506a1:2069": "Pītacandanalittaṅge, pītauppalamālinī.",
  "atk-s0506a1:2070": "796.",
  "atk-s0506a1:2071": "“Pītapāsādasayane, pītāsane pītabhājane;",
  "atk-s0506a1:2072": "Pītachatte pītarathe, pītasse pītabījane.",
  "atk-s0506a1:2073": "797.",
  "atk-s0506a1:2074": "“Kiṁ kammamakarī bhadde, pubbe mānusake bhave;",
  "atk-s0506a1:2075": "Devate pucchitācikkha, kissa kammassidaṁ phala”nti.",
  "atk-s0506a1:2076": "Sāpissa imāhi gāthāhi byākāsi –",
  "atk-s0506a1:2077": "798.",
  "atk-s0506a1:2078": "“Kosātakī nāma latatthi bhante, tittikā anabhicchitā;",
  "atk-s0506a1:2079": "Tassā cattāri pupphāni, thūpaṁ abhihariṁ ahaṁ.",
  "atk-s0506a1:2080": "799.",
  "atk-s0506a1:2081": "“Satthu sarīramuddissa, vippasannena cetasā;",
  "atk-s0506a1:2082": "Nāssa maggaṁ avekkhissaṁ, na taggamanasā satī.",
  "atk-s0506a1:2083": "800.",
  "atk-s0506a1:2084": "“Tato maṁ avadhī gāvī, thūpaṁ apattamānasaṁ;",
  "atk-s0506a1:2085": "Tañcāhaṁ abhisañceyyaṁ, bhiyyo nūna ito siyā.",
  "atk-s0506a1:2086": "801.",
  "atk-s0506a1:2087": "“Tena kammena devinda, maghavā devakuñjara;",
  "atk-s0506a1:2088": "Pahāya mānusaṁ dehaṁ, tava sahabyamāgatā”ti.",
  "atk-s0506a1:2089_0": "795-6. Tattha pītacandanalittaṅgeti suvaṇṇavaṇṇena candanena anulittasarīre. Pītapāsādasayaneti",
  "atk-s0506a1:2089_1": "sabbasovaṇṇamayena pāsādena suvaṇṇaparikkhittehi sayanehi ca samannāgate. Evaṁ sabbattha",
  "atk-s0506a1:2089_2": "heṭṭhā upari ca pītasaddena suvaṇṇameva gahitanti daṭṭhabbaṁ.",
  "atk-s0506a1:2090": "798.Latatthīti latā atthi. Bhanteti sakkaṁ devarājānaṁ gāravena ālapati. Anabhicchitāti na abhikaṅkhitā.",
  "atk-s0506a1:2091_0": "799.Sarīranti sarīrabhūtaṁ dhātuṁ. Avayave cāyaṁ samudāyavohāro yathā “paṭo ḍaḍḍho,",
  "atk-s0506a1:2091_1": "samuddo diṭṭho”ti ca. Assāti gorūpassa. Magganti āgamanamaggaṁ. Na avekkhissanti",
  "atk-s0506a1:2091_2": "na olokayiṁ. Kasmā? Na taggamanasā satīti, tassaṁ gāviyaṁ gatamanā ṭhapitamanā na",
  "atk-s0506a1:2091_3": "hontī, aññadatthu bhagavato thūpagatamanā eva samānāti attho. “Tadaṅgamanasā satī”ti",
  "atk-s0506a1:2091_4": "ca pāṭho, tadaṅge tassa bhagavato dhātuyā aṅge mano etissāti tadaṅgamanasā. Evaṁbhūtā",
  "atk-s0506a1:2091_5": "ahaṁ tadā tassā maggaṁ nāvekkhissanti dasseti.",
  "atk-s0506a1:2092_0": "800.Thūpaṁ apattamānasanti thūpaṁ cetiyaṁ asampattaajjhāsayaṁ, manasi bhavoti hi",
  "atk-s0506a1:2092_1": "mānaso, ajjhāsayo manoratho. “Thūpaṁ upagantvā pupphehi pūjessāmī”ti uppannamanorathassa",
  "atk-s0506a1:2092_2": "asampuṇṇatāya evaṁ vuttaṁ. Thūpaṁ cetiyaṁ pana pupphehi pūjanacittaṁ siddhameva,",
  "atk-s0506a1:2092_3": "yena sā devaloke uppanna. Tañcāhaṁ abhisañceyyanti tañce ahaṁ abhisañcineyyaṁ, pupphapūjanena",
  "atk-s0506a1:2092_4": "hi puññaṁ ahaṁ thūpaṁ abhigantvā yathādhippāyaṁ pūjanena sammadeva cineyyaṁ upacineyyanti",
  "atk-s0506a1:2092_5": "attho. Bhiyyo nūna ito siyāti ito yathāladdhasampattitopi bhiyyo upari uttaritarā",
  "atk-s0506a1:2092_6": "sampatti siyāti maññeti attho.",
  "atk-s0506a1:2093": "801.Maghavādevakuñjarāti ālapanaṁ. Tattha devakuñjarāti sabbabalaparakkamādivisesehi devesu kuñjarasadiso. Sahabyanti sahabhāvaṁ.",
  "atk-s0506a1:2094": "802.",
  "atk-s0506a1:2095": "“Idaṁ sutvā tidasādhipati, maghavā devakuñjaro;",
  "atk-s0506a1:2096": "Tāvatiṁse pasādento, mātaliṁ etadabravī”ti. –",
  "atk-s0506a1:2097": "Idaṁ dhammasaṅgāhakavacanaṁ. Tato sakko mātalipamukhassa devagaṇassa imāhi gāthāhi dhammaṁ desesi –",
  "atk-s0506a1:2098": "803.",
  "atk-s0506a1:2099": "“Passa mātali accheraṁ, cittaṁ kammaphalaṁ idaṁ;",
  "atk-s0506a1:2100": "Appakampi kataṁ deyyaṁ, puññaṁ hoti mahapphalaṁ.",
  "atk-s0506a1:2101": "804.",
  "atk-s0506a1:2102": "“Natthi citte pasannamhi, appakā nāma dakkhiṇā;",
  "atk-s0506a1:2103": "Tathāgate vā sambuddhe, atha vā tassa sāvake.",
  "atk-s0506a1:2104": "805.",
  "atk-s0506a1:2105": "“Ehi mātali amhepi, bhiyyo bhiyyo mahemase;",
  "atk-s0506a1:2106": "Tathāgatassa dhātuyo, sukho puññānamuccayo.",
  "atk-s0506a1:2107": "806.",
  "atk-s0506a1:2108": "“Tiṭṭhante nibbute cāpi, same citte samaṁ phalaṁ;",
  "atk-s0506a1:2109": "Cetopaṇidhihetuhi, sattā gacchanti suggatiṁ.",
  "atk-s0506a1:2110": "807.",
  "atk-s0506a1:2111": "“Bahūnaṁ vata atthāya, uppajjanti tathāgatā;",
  "atk-s0506a1:2112": "Yattha kāraṁ karitvāna, saggaṁ gacchanti dāyakā”ti.",
  "atk-s0506a1:2113": "802. Tattha pasādentoti pasanne karonto, ratanattaye saddhaṁ uppādentoti attho.",
  "atk-s0506a1:2114_0": "803.Cittanti vicittaṁ acinteyyaṁ. Kammaphalanti deyyadhammassa anuḷārattepi khettasampattiyā",
  "atk-s0506a1:2114_1": "ca cittasampattiyā ca uḷārassa puññakammassa phalaṁ passāti yojanā. Appakampi kataṁ",
  "atk-s0506a1:2114_2": "deyyaṁ, puññaṁ hoti mahapphalanti ettha katanti kāravasena sakkāravasena āyatane",
  "atk-s0506a1:2114_3": "viniyuttaṁ. Deyyanti dātabbavatthuṁ. Puññanti tathāpavattaṁ puññakammaṁ.",
  "atk-s0506a1:2115": "804. Idāni yattha appakampi kataṁ puññaṁ mahapphalaṁ hoti, taṁ pākaṭaṁ katvā dassento “natthi citte pasannamhī”ti gāthamāha. Taṁ suviññeyyameva.",
  "atk-s0506a1:2116": "805-6.Amhepīti mayampi. Mahemaseti mahāmase pūjāmase. Cetopaṇidhihetu hīti attano cittassa sammadeva ṭhapananimittaṁ, attasammāpaṇidhānenāti attho. Tenāha bhagavā –",
  "atk-s0506a1:2117": "“Na taṁ mātāpitā kayirā, aññe vāpi ca ñātakā;",
  "atk-s0506a1:2118": "Sammā paṇihitaṁ cittaṁ, seyyaso naṁ tato kare”ti. ;",
  "atk-s0506a1:2119_0": "Evañca pana vatvā sakko devānamindo uyyānakīḷāya ussāhaṁ paṭippassambhetvā tatova",
  "atk-s0506a1:2119_1": "paṭinivattitvā attanā abhiṇhaṁ pūjaneyyaṭṭhānabhūte cūḷāmaṇicetiye sattāhaṁ pūjaṁ",
  "atk-s0506a1:2119_2": "akāsi. Atha aparena samayena devacārikaṁ gatassa āyasmato nāradattherassa taṁ pavattiṁ",
  "atk-s0506a1:2119_3": "gāthāheva kathesi, thero dhammasaṅgāhakānaṁ ārocesi, te tathā naṁ saṅgahaṁ āropesunti.",
  "atk-s0506a1:2120": "Pītavimānavaṇṇanā niṭṭhitā.",
  "atk-s0506a1:2121": "10. Ucchuvimānavaṇṇanā",
  "atk-s0506a1:2122_0": "Obhāsayitvā pathaviṁ sadevakanti ucchuvimānaṁ. Taṁ heṭṭhā ucchuvimānena pāḷito ca",
  "atk-s0506a1:2122_1": "aṭṭhuppattito ca sadisameva. Kevalaṁ tattha sassu suṇisaṁ pīṭhakena paharitvā māresi,",
  "atk-s0506a1:2122_2": "idha pana leḍḍunāti ayameva viseso. Vatthuno pana bhinnattā ubhayampi visuṁyeva saṅgahaṁ",
  "atk-s0506a1:2122_3": "āruḷhanti veditabbaṁ.",
  "atk-s0506a1:2123": "808.",
  "atk-s0506a1:2124": "“Obhāsayitvā pathaviṁ sadevakaṁ, atirocasi candimasūriyā viya;",
  "atk-s0506a1:2125": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a1:2126": "809.",
  "atk-s0506a1:2127": "“Pucchāmi taṁ uppalamāladhārinī, āveḷinī kañcanasannibhattace;",
  "atk-s0506a1:2128": "Alaṅkate uttamavatthadhārinī, kā tvaṁ subhe devate vandase mamaṁ.",
  "atk-s0506a1:2129": "810.",
  "atk-s0506a1:2130": "“Kiṁ tvaṁ pure kammamakāsi attanā, manussabhūtā purimāya jātiyā;",
  "atk-s0506a1:2131": "Dānaṁ suciṇṇaṁ atha sīlasaññamaṁ, kenupapannā sugatiṁ yasassinī;",
  "atk-s0506a1:2132": "Devate pucchitācikkha, kissa kammassidaṁ phala”nti. –",
  "atk-s0506a1:2133": "Āyasmā mahāmoggallānatthero pucchi. Tato devatā imāhi gāthāhi byākāsi –",
  "atk-s0506a1:2134": "811.",
  "atk-s0506a1:2135": "“Idāni bhante imameva gāmaṁ, piṇḍāya amhākaṁ gharaṁ upāgami;",
  "atk-s0506a1:2136": "Tato te ucchussa adāsiṁ khaṇḍikaṁ, pasannacittā atulāya pītiyā.",
  "atk-s0506a1:2137": "812.",
  "atk-s0506a1:2138": "“Sassu ca pacchā anuyuñjate mamaṁ, kahaṁ nu ucchuṁ vadhuke avākiri;",
  "atk-s0506a1:2139": "Na chaḍḍitaṁ no pana khāditaṁ mayā, santassa bhikkhussa sayaṁ adāsahaṁ.",
  "atk-s0506a1:2140": "813.",
  "atk-s0506a1:2141": "“‘Tuyhaṁ nvidaṁ issariyaṁ atho mama’, itissā sassu paribhāsate mamaṁ;",
  "atk-s0506a1:2142": "Leḍḍuṁ gahetvā pahāraṁ adāsi me, tato cutā kālakatāmhi devatā.",
  "atk-s0506a1:2143": "814.",
  "atk-s0506a1:2144": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:2145": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:2146": "815.",
  "atk-s0506a1:2147": "“Tadeva kammaṁ kusalaṁ kataṁ mayā, sukhañca kammaṁ anubhomi attanā;",
  "atk-s0506a1:2148": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a1:2149": "816.",
  "atk-s0506a1:2150": "“Etādisaṁ puññaphalaṁ anappakaṁ, mahāvipākā mama ucchudakkhiṇā;",
  "atk-s0506a1:2151": "Devehi saddhiṁ paricārayāmahaṁ, modāmahaṁ kāmaguṇehi pañcahi.",
  "atk-s0506a1:2152": "817.",
  "atk-s0506a1:2153": "“Etādisaṁ puññaphalaṁ anappakaṁ, mahājutikā mama ucchudakkhiṇā;",
  "atk-s0506a1:2154": "Devindaguttā tidasehi rakkhitā, sahassanettoriva nandane vane.",
  "atk-s0506a1:2155": "818.",
  "atk-s0506a1:2156": "“Tuvañca bhante anukampakaṁ viduṁ, upecca vandiṁ kusalañca pucchisaṁ;",
  "atk-s0506a1:2157": "Tato te ucchussa adāsiṁ khaṇḍikaṁ, pasannacittā atulāya pītiyā”ti.",
  "atk-s0506a1:2158": "Sesaṁ vuttasadisamevāti.",
  "atk-s0506a1:2159": "Ucchuvimānavaṇṇanā niṭṭhitā.",
  "atk-s0506a1:2160": "11. Vandanavimānavaṇṇanā",
  "atk-s0506a1:2161_0": "Abhikkantenavaṇṇenāti vandanavimānaṁ. Tassa kā uppatti? Bhagavā sāvatthiyaṁ viharati",
  "atk-s0506a1:2161_1": "jetavane anāthapiṇḍikassa ārāme. Tena samayena sambahulā bhikkhū aññatarasmiṁ gāmakāvāse",
  "atk-s0506a1:2161_2": "vassaṁ vasitvā vutthavassā pavāretvā senāsanaṁ paṭisāmetvā pattacīvaramādāya sāvatthiṁ",
  "atk-s0506a1:2161_3": "uddissa bhagavantaṁ dassanatthāya gacchantā aññatarassa gāmassa majjhena atikkamanti.",
  "atk-s0506a1:2161_4": "Tattha aññatarā itthī te bhikkhū disvā pasannacittā sañjātagāravabahumānā pañcapatiṭṭhitena",
  "atk-s0506a1:2161_5": "vanditvā sirasmiṁ añjaliṁ paggayha yāva dassanūpacārā pasādasommāni akkhīni ummīletvā",
  "atk-s0506a1:2161_6": "olokentī aṭṭhāsi. Sā aparena samayena kālaṁ katvā tāvatiṁsesu nibbatti. Atha naṁ",
  "atk-s0506a1:2161_7": "tattha dibbasampattiṁ anubhavantiṁ āyasmā mahāmoggallāno imāhi gāthāhi paṭipucchi –",
  "atk-s0506a1:2162": "819. “Abhikkantena vaṇṇena…pe…vaṇṇo ca te sabbadisā pabhāsatī”ti.",
  "atk-s0506a1:2163": "822. “Sā devatā attamanā…pe… yassa kammassidaṁ phalaṁ”.",
  "atk-s0506a1:2164": "823.",
  "atk-s0506a1:2165": "“Ahaṁ manussesu manussabhūtā, disvāna samaṇe sīlavante;",
  "atk-s0506a1:2166": "Pādāni vanditvā manaṁ pasādayiṁ, vittā cahaṁ añjalikaṁ akāsiṁ.",
  "atk-s0506a1:2167": "824.",
  "atk-s0506a1:2168": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a1:2169": "Imāhi gāthāhi byākāsi.",
  "atk-s0506a1:2170_0": "823. Tattha samaṇeti samitapāpe. Sīlavanteti sīlaguṇayutte. Manaṁ pasādayinti “sādhurūpā",
  "atk-s0506a1:2170_1": "vatime ayyā dhammacārino samacārino brahmacārino”ti tesaṁ guṇe ārabbha cittaṁ pasādesiṁ.",
  "atk-s0506a1:2170_2": "Vittā cahaṁ añjalikaṁ akāsinti tuṭṭhā somanassajātā ahaṁ vandiṁ. Pesalānaṁ bhikkhūnaṁ",
  "atk-s0506a1:2170_3": "pasādavikasitāni akkhīni ummīletvā dassanamattampi imesaṁ sattānaṁ bahūpakāraṁ, pageva",
  "atk-s0506a1:2170_4": "vandanāti. Tenāha “tena metādiso vaṇṇo”tiādi. Sesaṁ vuttanayameva.",
  "atk-s0506a1:2171": "Vandanavimānavaṇṇanā niṭṭhitā.",
  "atk-s0506a1:2172": "12. Rajjumālāvimānavaṇṇanā",
  "atk-s0506a1:2173_0": "Abhikkantenavaṇṇenāti rajjumālāvimānaṁ. Tassa kā uppatti? Bhagavā sāvatthiyaṁ viharati",
  "atk-s0506a1:2173_1": "jetavane. Tena samayena gayāgāmake aññatarassa brāhmaṇassa dhītā tasmiṁyeva gāme",
  "atk-s0506a1:2173_2": "ekassa brāhmaṇakumārassa dinnā patikulaṁ gatā, tasmiṁ gehe issariyaṁ vattentī tiṭṭhati.",
  "atk-s0506a1:2173_3": "Sā tasmiṁ gehe dāsiyā dhītaraṁ disvā na sahati. Diṭṭhakālato paṭṭhāya kodhena taṭataṭāyamānā",
  "atk-s0506a1:2173_4": "akkosati paribhāsati, khaṭakañcassā deti. Yadā pana sā vayappattiyā kiccasamatthā",
  "atk-s0506a1:2173_5": "jātā, tadā naṁ jaṇṇukapparamuṭṭhīhi paharateva yathā taṁ purimajātīsu baddhāghātā.",
  "atk-s0506a1:2174_0": "Sā kira dāsī kassapadasabalassa kāle tassā sāminī ahosi, itarā dāsī. Sā taṁ leḍḍudaṇḍādīhi",
  "atk-s0506a1:2174_1": "muṭṭhiādīhi ca abhiṇhaṁ abhihanati. Sā tena nibbinnā yathābalaṁ dānādīni puññāni",
  "atk-s0506a1:2174_2": "katvā “anāgate ahaṁ sāminī hutvā imissā upari issariyaṁ vatteyya”nti patthanaṁ ṭhapesi.",
  "atk-s0506a1:2174_3": "Atha sā dāsī tato cutā aparāparaṁ saṁsarantī imasmiṁ buddhuppāde vuttanayena gayāgāmake",
  "atk-s0506a1:2174_4": "brāhmaṇakule nibbattitvā patikulaṁ gatā, itarāpi tassā dāsī ahosi. Evaṁ baddhāghātatāya sā taṁ viheṭheti.",
  "atk-s0506a1:2175_0": "Evaṁ viheṭhentī akāraṇeneva kesesu gahetvā hatthehi ca pādehi ca suhataṁ hani. Sā",
  "atk-s0506a1:2175_1": "nhāpitasālaṁ gantvā khuramuṇḍaṁ kāretvā agamāsi. Sāminī “kiṁ je duṭṭhadāsi muṇḍanamattena",
  "atk-s0506a1:2175_2": "tava vippamokkho”ti rajjuṁ sīse bandhitvā tattha naṁ gahetvā oṇametvā ghāteti, tassā",
  "atk-s0506a1:2175_3": "tañca rajjuṁ apanetuṁ na deti. Tato paṭṭhāya dāsiyā “rajjumālā”ti nāmaṁ ahosi.",
  "atk-s0506a1:2176_0": "Athekadivasaṁ satthā paccūsasamaye mahākaruṇāsamāpattito vuṭṭhāya lokaṁ volokento",
  "atk-s0506a1:2176_1": "rajjumālāya sotāpattiphalūpanissayaṁ, tassā ca brāhmaṇiyā saraṇesu sīlesu ca patiṭṭhānaṁ",
  "atk-s0506a1:2176_2": "disvā araññaṁ pavisitvā aññatarasmiṁ rukkhamūle nisīdi chabbaṇṇā buddharasmiyo vissajjento.",
  "atk-s0506a1:2176_3": "Rajjumālāpi kho divase divase tāya tathā viheṭhiyamānā “kiṁ me iminā dujjīvitenā”ti",
  "atk-s0506a1:2176_4": "nibbinnarūpā jīvite maritukāmā ghaṭaṁ gahetvā udakatitthaṁ gacchantī viya gehato",
  "atk-s0506a1:2176_5": "nikkhantā anukkamena vanaṁ pavisitvā bhagavato nisinnarukkhassa avidūre aññatarassa",
  "atk-s0506a1:2176_6": "rukkhassa sākhāya rajjuṁ bandhitvā pāsaṁ katvā ubbandhitukāmā ito cito ca olokentī",
  "atk-s0506a1:2176_7": "addasa bhagavantaṁ tattha nisinnaṁ pāsādikaṁ pasādanīyaṁ uttamadamathasamathamanuppattaṁ",
  "atk-s0506a1:2176_8": "chabbaṇṇabuddharasmiyo vissajjentaṁ. Disvā buddhagāravena ākaḍḍhiyamānahadayā “kiṁ",
  "atk-s0506a1:2176_9": "nu kho bhagavā mādisānampi dhammaṁ deseti, yamahaṁ sutvā ito dujjīvitato mucceyya”nti cintesi.",
  "atk-s0506a1:2177_0": "Atha bhagavā tassā cittācāraṁ oloketvā “rajjumāle”ti āha. Sā taṁ sutvā amatena viya",
  "atk-s0506a1:2177_1": "abhisittā pītiyā nirantaraṁ phuṭṭhā bhagavantaṁ upasaṅkamitvā vanditvā ekamantaṁ",
  "atk-s0506a1:2177_2": "aṭṭhāsi. Tassā bhagavā anupubbikathānupubbakaṁ catusaccakathaṁ kathesi, sā sotāpattiphale",
  "atk-s0506a1:2177_3": "patiṭṭhahi. Satthā “vaṭṭati ettako rajjumālāya anuggaho, idānesā kenaci appadhaṁsiyā",
  "atk-s0506a1:2177_4": "jātā”ti araññato nikkhamitvā gāmassa avidūre aññatarasmiṁ rukkhamūle nisīdi. Rajjumālāpi",
  "atk-s0506a1:2177_5": "attānaṁ vinipātetuṁ abhabbatāya khantimettānuddayasampannatāya ca “brāhmaṇī maṁ hanatu",
  "atk-s0506a1:2177_6": "vā viheṭhetu vā yaṁ vā taṁ vā karotū”ti ghaṭena udakaṁ gahetvā gehaṁ agamāsi. Sāmiko",
  "atk-s0506a1:2177_7": "gehadvāre ṭhito taṁ disvā “tvaṁ ajja udakatitthaṁ gatā cirāyitvā āgatā, mukhavaṇṇo",
  "atk-s0506a1:2177_8": "ca te ativiya vippasanno, tvañca aññena ākārena upaṭṭhāsi, kiṁ eta”nti pucchi. Sā",
  "atk-s0506a1:2177_9": "tassa taṁ pavattiṁ ācikkhi.",
  "atk-s0506a1:2178_0": "Brāhmaṇo tassā vacanaṁ sutvā tussitvā gehaṁ gantvā rajjumālāya upari “tayā na kiñci",
  "atk-s0506a1:2178_1": "kātabba”nti suṇisāya vatvā tuṭṭhamānaso sīghataraṁ satthu santikaṁ gantvā vanditvā",
  "atk-s0506a1:2178_2": "sādarena katapaṭisanthāro satthāraṁ nimantetvā attano gehaṁ ānetvā paṇītena khādanīyena",
  "atk-s0506a1:2178_3": "bhojanīyena parivisitvā bhagavantaṁ bhuttāviṁ onītapattapāṇiṁ upasaṅkamitvā ekamantaṁ",
  "atk-s0506a1:2178_4": "nisīdi, suṇisāpissa upasaṅkamitvā vanditvā ekamantaṁ nisīdi. Gayāgāmavāsinopi brāhmaṇagahapatikā",
  "atk-s0506a1:2178_5": "taṁ pavattiṁ sutvā bhagavantaṁ upasaṅkamitvā appekacce abhivādetvā ekamantaṁ nisīdiṁsu,",
  "atk-s0506a1:2178_6": "appekacce sammodanīyaṁ katvā ekamantaṁ nisīdiṁsu.",
  "atk-s0506a1:2179_0": "Satthā rajjumālāya tassā ca brāhmaṇiyā purimajātīsu katakammaṁ vitthārato kathetvā",
  "atk-s0506a1:2179_1": "sampattaparisāya anurūpaṁ dhammaṁ desesi. Taṁ sutvā brāhmaṇī ca mahājano ca tattha",
  "atk-s0506a1:2179_2": "sannipatito saraṇesu ca sīlesu ca patiṭṭhahi. Satthā āsanā uṭṭhahitvā sāvatthimeva",
  "atk-s0506a1:2179_3": "agamāsi. Brāhmaṇo rajjumālaṁ dhītuṭṭhāne ṭhapesi. Tassa suṇisā rajjumālaṁ piyacakkhūhi",
  "atk-s0506a1:2179_4": "olokentī yāvajīvaṁ manāpeneva sinehena parihari. Rajjumālā aparabhāge kālaṁ katvā",
  "atk-s0506a1:2179_5": "tāvatiṁsesu nibbatti, accharāsahassañcassā parivāro ahosi. Sā saṭṭhisakaṭabhārappamāṇehi",
  "atk-s0506a1:2179_6": "dibbābharaṇehi paṭimaṇḍitattabhāvā accharāsahassaparivuttā nandanavanādīsu mahatiṁ",
  "atk-s0506a1:2179_7": "dibbasampattiṁ anubhavamānā pamuditamanā vicarati. Athāyasmā mahāmoggallāno devacārikaṁ",
  "atk-s0506a1:2179_8": "gato taṁ mahantena dibbānubhāvena mahatiyā deviddhiyā vijjotamānaṁ disvā tāya katakammaṁ",
  "atk-s0506a1:2179_9": "imāhi gāthāhi pucchi.",
  "atk-s0506a1:2180": "826.",
  "atk-s0506a1:2181": "“Abhikkantena vaṇṇena, yā tvaṁ tiṭṭhasi devate;",
  "atk-s0506a1:2182": "Hatthe pāde ca viggayha, naccasi suppavādite.",
  "atk-s0506a1:2183": "827.",
  "atk-s0506a1:2184": "“Tassā te naccamānāya, aṅgamaṅgehi sabbaso;",
  "atk-s0506a1:2185": "Dibbā saddā niccharanti, savanīyā manoramā.",
  "atk-s0506a1:2186": "828.",
  "atk-s0506a1:2187": "“Tassā te naccamānāya, aṅgamaṅgehi sabbaso;",
  "atk-s0506a1:2188": "Dibbā gandhā pavāyanti, sucigandhā manoramā.",
  "atk-s0506a1:2189": "829.",
  "atk-s0506a1:2190": "“Vivattamānā kāyena, yā veṇīsu piḷandhanā;",
  "atk-s0506a1:2191": "Tesaṁ suyyati nigghoso, tūriye pañcaṅgike yathā.",
  "atk-s0506a1:2192": "830.",
  "atk-s0506a1:2193": "“Vaṭaṁsakā vātadhutā, vātena sampakampitā;",
  "atk-s0506a1:2194": "Tesaṁ suyyati nigghoso, tūriye pañcaṅgike yathā.",
  "atk-s0506a1:2195": "831.",
  "atk-s0506a1:2196": "“Yāpi te sirasmiṁ mālā, sucigandhā manoramā;",
  "atk-s0506a1:2197": "Vāti gandho disā sabbā, rukkho mañjūsako yathā.",
  "atk-s0506a1:2198": "832.",
  "atk-s0506a1:2199": "“Ghāyase taṁ sucigandhaṁ, rūpaṁ passasi amānusaṁ;",
  "atk-s0506a1:2200": "Devate pucchitācikkha, kissa kammassidaṁ phala”nti.",
  "atk-s0506a1:2201_0": "826. Tattha hatthe pāde ca viggayhāti hatthe ca pāde ca vividhehi ākārehi gahetvā,",
  "atk-s0506a1:2201_1": "pupphamuṭṭhipupphañjaliādibhedassa sākhābhinayassa dassanavasena vividhehi ākārehi",
  "atk-s0506a1:2201_2": "hatthe, ca, samapādādīnampi ṭhānavisesānaṁ dassanavasena vividhehi ākārehi pāde ca",
  "atk-s0506a1:2201_3": "upādiyitvāti attho. Ca-saddena sākhābhinayaṁ saṅgaṇhāti. Naccasīti naṭasi. Yā tvanti",
  "atk-s0506a1:2201_4": "yā vuttanayavasena naccaṁ karosīti attho. Suppavāditeti sundare pavajjane sati tava",
  "atk-s0506a1:2201_5": "naccassa anurūpavasena vīṇāvaṁsamudiṅgatāḷādike vādiyamāne, pañcaṅgike tūriye paggayhamāneti",
  "atk-s0506a1:2201_6": "attho. Sesaṁ heṭṭhāvimāne vuttanayameva.",
  "atk-s0506a1:2202": "Evaṁ therena pucchitā sā devatā attano purimajātiādiṁ imāhi gāthāhi byākāsi –",
  "atk-s0506a1:2203": "833.",
  "atk-s0506a1:2204": "“Dāsī ahaṁ pure āsiṁ, gayāyaṁ brāhmaṇassahaṁ;",
  "atk-s0506a1:2205": "Appapuññā alakkhikā, rajjumālāti maṁ viduṁ.",
  "atk-s0506a1:2206": "834.",
  "atk-s0506a1:2207": "“Akkosānaṁ vadhānañca, tajjanāya ca uggatā;",
  "atk-s0506a1:2208": "Kuṭaṁ gahetvā nikkhamma, agañchiṁ udahāriyā.",
  "atk-s0506a1:2209": "835.",
  "atk-s0506a1:2210": "“Vipathe kuṭaṁ nikkhipitvā, vanasaṇḍaṁ upāgamiṁ;",
  "atk-s0506a1:2211": "‘Idhevāhaṁ marissāmi, ko attho jīvitena me’.",
  "atk-s0506a1:2212": "836.",
  "atk-s0506a1:2213": "“Daḷhaṁ pāsaṁ karitvāna, āsumbhitvāna pādape;",
  "atk-s0506a1:2214": "Tato disā vilokesiṁ, ‘ko nu kho vanamassito’.",
  "atk-s0506a1:2215": "837.",
  "atk-s0506a1:2216": "“Tatthaddasāsiṁ sambuddhaṁ, sabbalokahitaṁ muniṁ;",
  "atk-s0506a1:2217": "Nisinnaṁ rukkhamūlasmiṁ, jhāyantaṁ akutobhayaṁ.",
  "atk-s0506a1:2218": "838.",
  "atk-s0506a1:2219": "“Tassā me ahu saṁvego, abbhuto lomahaṁsano;",
  "atk-s0506a1:2220": "‘Ko nu kho vanamassito, manusso udāhu devatā’.",
  "atk-s0506a1:2221": "839.",
  "atk-s0506a1:2222": "“Pāsādikaṁ pasādanīyaṁ, vanā nibbanamāgataṁ;",
  "atk-s0506a1:2223": "Disvā mano me pasīdi, nāyaṁ yādisakīdiso.",
  "atk-s0506a1:2224": "840.",
  "atk-s0506a1:2225": "“Guttindriyo jhānarato, abahiggatamānaso;",
  "atk-s0506a1:2226": "Hito sabbassa lokassa, buddho ayaṁ bhavissati.",
  "atk-s0506a1:2227": "841.",
  "atk-s0506a1:2228": "“Bhayabheravo durāsado, sīhova guhamassito;",
  "atk-s0506a1:2229": "Dullabhāyaṁ dassanāya, pupphaṁ odumbaraṁ yathā.",
  "atk-s0506a1:2230": "842.",
  "atk-s0506a1:2231": "“So maṁ mudūhi vācāhi, ālapitvā tathāgato;",
  "atk-s0506a1:2232": "Rajjumāleti maṁvoca, saraṇaṁ gaccha tathāgataṁ.",
  "atk-s0506a1:2233": "843.",
  "atk-s0506a1:2234": "“Tāhaṁ giraṁ suṇitvāna, nelaṁ atthavatiṁ suciṁ;",
  "atk-s0506a1:2235": "Saṇhaṁ muduñca vagguñca, sabbasokāpanūdanaṁ.",
  "atk-s0506a1:2236": "844.",
  "atk-s0506a1:2237": "“Kallacittañca maṁ ñatvā, pasannaṁ suddhamānasaṁ;",
  "atk-s0506a1:2238": "Hito sabbassa lokassa, anusāsi tathāgato.",
  "atk-s0506a1:2239": "845.",
  "atk-s0506a1:2240": "“Idaṁ dukkhanti maṁvoca, ayaṁ dukkhassa sambhavo;",
  "atk-s0506a1:2241": "Dukkhanirodho maggo ca, añjaso amatogadho.",
  "atk-s0506a1:2242": "846.",
  "atk-s0506a1:2243": "“Anukampakassa kusalassa, ovādamhi ahaṁ ṭhitā;",
  "atk-s0506a1:2244": "Ajjhagā amataṁ santiṁ, nibbānaṁ padamaccutaṁ.",
  "atk-s0506a1:2245": "847.",
  "atk-s0506a1:2246": "“Sāhaṁ avaṭṭhitāpemā, dassane avikampinī;",
  "atk-s0506a1:2247": "Mūlajātāya saddhāya, dhītā buddhassa orasā.",
  "atk-s0506a1:2248": "848.",
  "atk-s0506a1:2249": "“Sāhaṁ ramāmi kīḷāmi, modāmi akutobhayā;",
  "atk-s0506a1:2250": "Dibbamālaṁ dhārayāmi, pivāmi madhumaddavaṁ.",
  "atk-s0506a1:2251": "849.",
  "atk-s0506a1:2252": "“Saṭṭhitūriyasahassāni, paṭibodhaṁ karonti me;",
  "atk-s0506a1:2253": "Āḷambo gaggaro bhīmo, sādhuvādī ca saṁsayo.",
  "atk-s0506a1:2254": "850.",
  "atk-s0506a1:2255": "“Pokkharo ca suphasso ca, viṇāmokkhā ca nāriyo;",
  "atk-s0506a1:2256": "Nandā ceva sunandā ca, soṇadinnā sucimhitā.",
  "atk-s0506a1:2257": "851.",
  "atk-s0506a1:2258": "“Alambusā missakesī ca, puṇḍarīkātidāruṇī;",
  "atk-s0506a1:2259": "Eṇīphassā suphassā ca, subhaddā muduvādinī.",
  "atk-s0506a1:2260": "852.",
  "atk-s0506a1:2261": "“Etā caññā ca seyyāse, accharānaṁ pabodhikā;",
  "atk-s0506a1:2262": "Tā maṁ kālenupāgantvā, abhibhāsanti devatā.",
  "atk-s0506a1:2263": "853.",
  "atk-s0506a1:2264": "“Handa naccāma gāyāma, handa taṁ ramayāmase;",
  "atk-s0506a1:2265": "Nayidaṁ akatapuññānaṁ, katapuññānamevidaṁ.",
  "atk-s0506a1:2266": "854.",
  "atk-s0506a1:2267": "“Asokaṁ nandanaṁ rammaṁ, tidasānaṁ mahāvanaṁ;",
  "atk-s0506a1:2268": "Sukhaṁ akatapuññānaṁ, idha natthi parattha ca.",
  "atk-s0506a1:2269": "855.",
  "atk-s0506a1:2270": "“Sukhañca katapuññānaṁ, idha ceva parattha ca;",
  "atk-s0506a1:2271": "Tesaṁ sahabyakāmānaṁ, kattabbaṁ kusalaṁ bahuṁ;",
  "atk-s0506a1:2272": "Katapuññā hi modanti, sagge bhogasamaṅgino.",
  "atk-s0506a1:2273": "856.",
  "atk-s0506a1:2274": "“Bahūnaṁ vata atthāya, uppajjanti tathāgatā;",
  "atk-s0506a1:2275": "Dakkhiṇeyyā manussānaṁ, puññakkhettānamākarā;",
  "atk-s0506a1:2276": "Yattha kāraṁ karitvāna, sagge modanti dāyakā”ti.",
  "atk-s0506a1:2277_0": "833. Tattha dāsī ahaṁ pure āsinti pure purimajātiyaṁ ahaṁ antojātā dāsī ahosiṁ. Tattha",
  "atk-s0506a1:2277_1": "kassāti āha “gayāyaṁ brāhmaṇassaha”nti, gayānāmake gāme aññatarassa brāhmaṇassa.",
  "atk-s0506a1:2277_2": "Hanti nipātamattaṁ. Appapuññāti mandabhāgyā apuññā. Alakkhikāti nissirikā kālakaṇṇī.",
  "atk-s0506a1:2277_3": "Rajjumālāti maṁ vidunti, kese gahetvā ākaḍḍhanaparikaḍḍhanadukkhena muṇḍake kate",
  "atk-s0506a1:2277_4": "punapi tadatthameva sīse daḷhaṁ bandhitvā ṭhapitarajjukuṇḍalakavasena “rajjumālā”ti",
  "atk-s0506a1:2277_5": "maṁ manussā jāniṁsu.",
  "atk-s0506a1:2278": "834.Vadhānanti tāḷanānaṁ. Tajjanāyāti bhayasaṁtajjanena. Uggatāti uggatāya domanassuppattiyā. Udahāriyāti udakahārikā, udakaṁ āharantī viya hutvāti adhippāyo.",
  "atk-s0506a1:2279": "835.Vipatheti apathe, maggato apakkamitvāti attho. Kvatthoti ko attho. Soyeva vā pāṭho.",
  "atk-s0506a1:2280_0": "836.Daḷhaṁ pāsaṁ karitvānāti bandhanapāsaṁ thiraṁ acchijjanakaṁ katvā. Āsumbhitvāna",
  "atk-s0506a1:2280_1": "pādapeti viṭape lagganavasena pādape rukkhe khipitvā. Tato disā vilokesiṁ, ko nu",
  "atk-s0506a1:2280_2": "kho vanamassitoti imaṁ vanaṁ pavisanavasena assito nu kho koci atthi, yato me maraṇantarāyo siyāti adhippāyo.",
  "atk-s0506a1:2281_0": "837.Sambuddhantiādi tadā tassā tādise nicchaye asatipi sabhāvavasena vuttaṁ. Tassattho",
  "atk-s0506a1:2281_1": "– sayameva sammadeva ca sabbassāpi bujjhitabbassa buddhattā sambuddhaṁ, mahākaruṇāyogena",
  "atk-s0506a1:2281_2": "hīnādibhedabhinnassa sabbassāpi lokassa ekantahitattā sabbalokahitaṁ, ubhayalokaṁ",
  "atk-s0506a1:2281_3": "munanato muniṁ, nisajjāvasena kilesābhisaṅkhārehi ṭhānā cāvanābhāvena ca nisinnaṁ,",
  "atk-s0506a1:2281_4": "ārammaṇūpanijjhānena lakkhaṇūpanijjhānena ca jhāyantaṁ, bodhimūleyeva bhayahetūnaṁ",
  "atk-s0506a1:2281_5": "samucchinnattā kutocipi bhayābhāvato akutobhayanti veditabbaṁ.",
  "atk-s0506a1:2282": "838.Saṁvego nāma sahottappaṁ ñāṇaṁ, so tassā bhagavato dassanena uppajji. Tenāha “tassā me ahu saṁvego”ti.",
  "atk-s0506a1:2283_0": "839.Pāsādikanti pasādāvahaṁ, dvattiṁsamahāpurisalakkhaṇaasītianubyañjanabyāmappabhāketumālālaṅkatāya",
  "atk-s0506a1:2283_1": "samantapāsādikāya attano sarīrasobhāsampattiyā rūpakāyadassanabyāvaṭassa janassa",
  "atk-s0506a1:2283_2": "sādhubhāvato pasādasaṁvaḍḍhananti attho. Pasādanīyanti dasabala-catuvesārajjachaasādhāraṇañāṇa-aṭṭhārasāveṇika-buddhadhammapabhutiaparimāṇaguṇasamannāgatāya",
  "atk-s0506a1:2283_3": "dhammakāyasampattiyā sarikkhakajanassa pasīditabbayuttaṁ, pāsādikanti attho. Vanāti",
  "atk-s0506a1:2283_4": "kilesavanato apakkamitvā. Nibbanamāgatanti nittaṇhabhāvaṁ nibbānameva upagataṁ adhigataṁ.",
  "atk-s0506a1:2283_5": "Yādisakīdisoti yo vā so vā, pacurajanoti attho.",
  "atk-s0506a1:2284_0": "840-41. Manacchaṭṭhānaṁ indriyānaṁ aggamaggagopanāya gopitattā guttindriyo. Aggaphalajjhānābhiratiyā",
  "atk-s0506a1:2284_1": "jhānarato. Tato eva bahibhūtehi rūpādiārammaṇehi apakkamitvā visayajjhatte nibbāne",
  "atk-s0506a1:2284_2": "ca ogāḷhacittatāya abahiggatamānaso. Micchāgāhamocanabhayena vipallāsavantehi micchādiṭṭhikehi",
  "atk-s0506a1:2284_3": "bhāyitabbato tesañca bhayajananato bhayabheravo. Payogāsayavipannehi anupagamanīyato",
  "atk-s0506a1:2284_4": "ca kenacipi anāsādanīyato ca durāsado. Dullabhāyanti dullabho ayaṁ. Dassanāyāti daṭṭhumpi.",
  "atk-s0506a1:2284_5": "Pupphaṁ odumbaraṁ yathāti yathā nāma udumbare bhavaṁ pupphaṁ dullabhadassanaṁ, kadācideva",
  "atk-s0506a1:2284_6": "bhaveyya, na vā bhaveyya, evaṁ īdisassa uttamapuggalassāti attho.",
  "atk-s0506a1:2285_0": "842.Sotathāgato mudūhi vācāhi saṇhāya vācāya “rajjumāle”timaṁ ālapitvā āmantetvā",
  "atk-s0506a1:2285_1": "saraṇaṁ gaccha tathāgatanti “tathā āgato”tiādinā tathāgataṁ sammāsambuddhaṁ saraṇaṁ",
  "atk-s0506a1:2285_2": "gacchāti maṁ avoca abhāsīti yojanā.",
  "atk-s0506a1:2286_0": "843-4.Tāhanti taṁ ahaṁ. Giranti vācaṁ. Nelanti niddosaṁ. Atthavatinti atthayuttaṁ",
  "atk-s0506a1:2286_1": "sātthaṁ, ekantahitaṁ vā. Vacīsoceyyatāya suciṁ. Akakkhaḷatāya saṇhaṁ. Veneyyānaṁ",
  "atk-s0506a1:2286_2": "mudubhāvakarattā mudu. Savanīyabhāvena vagguṁ. Sabbasokāpanūdananti ñātibyasanādivasena",
  "atk-s0506a1:2286_3": "uppajjanakassa sabbassāpi sokassa vinodanaṁ giraṁ sutvāna pasannacittā ahosinti sambandho.",
  "atk-s0506a1:2286_4": "Sabbametaṁ dānakathaṁ ādiṁ katvā ussakkitvā nekkhamme ānisaṁsaṁ vibhāvanavasena pavattitaṁ",
  "atk-s0506a1:2286_5": "bhagavato anupubbikathaṁ sandhāya vadati. Tenevāha “kallacittañca maṁ ñatvā”tiādi.",
  "atk-s0506a1:2287_0": "Tattha kallacittanti kammaniyacittaṁ, heṭṭhā pavattitadesanāya assaddhiyādīnaṁ cittadosānaṁ",
  "atk-s0506a1:2287_1": "vigatattā uparidesanāya bhājanabhāvūpagamanena kammakkhamacittaṁ, bhāvanākammassa",
  "atk-s0506a1:2287_2": "yoggacittanti attho. Tenevāha “pasannaṁ suddhamānasa”nti. Tattha “pasanna”nti iminā",
  "atk-s0506a1:2287_3": "assaddhiyāpagamamāha, “suddhamānasa”nti iminā kāmacchandādiapagamanena muducittataṁ",
  "atk-s0506a1:2287_4": "udaggacittatañca dasseti. Anusāsīti ovadi, sāmukkaṁsikāya dhammadesanāya saha upāyena",
  "atk-s0506a1:2287_5": "pavattinivattiyo upadisīti attho. Tenevāha “idaṁ dukkha”ntiādi. Anusāsitākāradassanañhetaṁ.",
  "atk-s0506a1:2288_0": "845. Tattha idaṁ dukkhanti maṁvocāti idaṁ taṇhāvajjaṁ tebhūmakaṁ dhammajātaṁ bādhakasabhāvattā",
  "atk-s0506a1:2288_1": "kucchikaṁ hutvā tucchasabhāvattā tathattā ca dukkhaṁ ariyasaccanti mayhaṁ abhāsi.",
  "atk-s0506a1:2288_2": "Ayaṁ dukkhassa sambhavoti ayaṁ āmataṇhādibhedā taṇhā yathāvuttassa dukkhassa sambhavo",
  "atk-s0506a1:2288_3": "pabhavo uppatti hetu samudayo ariyasaccanti. Dukkhanirodhoti dukkhassa santibhāvo",
  "atk-s0506a1:2288_4": "asaṅkhatadhātu nirodho ariyasaccanti. Antadvayassa parivajjanato añjaso nibbānagāminipaṭipadābhāvato",
  "atk-s0506a1:2288_5": "amatogadho maggo ariyasaccanti maṁ avocāti sambandho.",
  "atk-s0506a1:2289_0": "846.Kusalassāti ovādadāne veneyyadamane chekassa, appamādapaṭipattiyā vā matthakappattiyā",
  "atk-s0506a1:2289_1": "anavajjassa. Ovādamhi ahaṁ ṭhitāti yathāvutte ovāde anusiṭṭhiyaṁ sikkhāttayapāripūriyā",
  "atk-s0506a1:2289_2": "saccapaṭivedhena ahaṁ patiṭṭhitā. Tenāha “ajjhagā amataṁ santiṁ, nibbānaṁ padamaccuta”nti,",
  "atk-s0506a1:2289_3": "idaṁ ovāde patiṭṭhānassa kāraṇavacanaṁ. Yā niccatāya maraṇābhāvato amataṁ, sabbadukkhavūpasamatāya",
  "atk-s0506a1:2289_4": "santiṁ, adhigatānaṁ acavanahetutāya accutaṁ nibbānaṁ padaṁ ajjhagā adhigañchi, sā",
  "atk-s0506a1:2289_5": "ekaṁsena satthu ovāde patiṭṭhitā nāmāti.",
  "atk-s0506a1:2290_0": "847.Avaṭṭhitāpemāti daḷhabhattī ratanattaye niccalapasādasinehā. Kasmā? Yasmā dassane",
  "atk-s0506a1:2290_1": "avikampinī, “sammāsambuddho bhagavā, svākkhāto dhammo, suppaṭipanno saṅgho”ti etasmiṁ",
  "atk-s0506a1:2290_2": "sammādassane acalā kenaci acālanīyā. Kena panetaṁ avikampananti āha “mūlajātāyasaddhāyā”ti.",
  "atk-s0506a1:2290_3": "Ayaṁ “itipi so bhagavā araha”ntiādinā sammāsambuddhe, “svākkhāto bhagavatā dhammā’tiādinā",
  "atk-s0506a1:2290_4": "tassa dhamme, “suppaṭipanno bhagavato sāvakasaṅgho”tiādinā tassa saṅghe ca saccābhisamayasaṅkhātena",
  "atk-s0506a1:2290_5": "mūlena jātamūlā saddhā, tāya ahaṁ avikampinīti dasseti. Tato eva dhītā buddhassa",
  "atk-s0506a1:2290_6": "orasāti sammāsambuddhassa ure vāyāmajanitābhijātitāya orasaputtī.",
  "atk-s0506a1:2291_0": "848.Sāhaṁ ramāmīti sā ahaṁ tadā ariyāya jātiyā idāni devūpapattiyā āgatā maggaratiyā",
  "atk-s0506a1:2291_1": "phalaratiyā ca ramāmi, kāmaguṇaratiyā kīḷāmi, ubhayenāpi modāmi. Attānuvādabhayādīnaṁ",
  "atk-s0506a1:2291_2": "apagatattā akutobhayā. Madhumaddavanti madhusaṅkhātaṁ maddavakaraṁ, naccanagāyanakālesu",
  "atk-s0506a1:2291_3": "sarīrassa sarassa ca mudubhāvāvahaṁ gandhapānaṁ sandhāya vadati.“Madhumādava”ntipi",
  "atk-s0506a1:2291_4": "paṭhanti, ādavaṁ yāvadavaṁ yāvadeva davatthaṁ madhuraṁ pivāmīti attho.",
  "atk-s0506a1:2292_0": "849.Puññakkhettānamākarāti sadevakassa lokassa puññakkhettabhūtānaṁ ariyānaṁ maggaphalaṭṭhānaṁ",
  "atk-s0506a1:2292_1": "ariyasaṅghassa ākarā uppattiṭṭhānaṁ tathāgatā. Yathāti yasmiṁ puññakkhette. Sesaṁ vuttanayameva.",
  "atk-s0506a1:2293_0": "Athāyasmā mahāmoggallāno attanā ca devatāya ca pavattitaṁ imaṁ kathāsallāpaṁ manussalokaṁ",
  "atk-s0506a1:2293_1": "āgantvā bhagavato ārocesi. Bhagavā tamatthaṁ aṭṭhuppattiṁ katvā sampattaparisāya",
  "atk-s0506a1:2293_2": "dhammaṁ desesi. Sā desanā mahājanassa sātthikā ahosīti.",
  "atk-s0506a1:2294": "Rajjumālāvimānavaṇṇanā niṭṭhitā.",
  "atk-s0506a1:2295": "Iti paramatthadīpaniyā khuddaka-aṭṭhakathāya vimānavatthusmiṁ",
  "atk-s0506a1:2296": "Dvādasavatthupaṭimaṇḍitassa catutthassa mañjiṭṭhakavaggassa",
  "atk-s0506a1:2297": "Atthavaṇṇanā niṭṭhitā.",
  "atk-s0506a1:2298": "Niṭṭhitā ca itthivimānavaṇṇanā."
}