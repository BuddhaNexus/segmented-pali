{
  "atk-s0515a1:0": "1. Kāmasuttaniddesavaṇṇanā",
  "atk-s0515a1:1_0": "Tattha kāmasuttaṁ ādi. Tasmimpi ‘‘kāmaṁ kāmayamānassā’’ti gāthā ādi. Sā uddesaniddesapaṭiniddesavasena",
  "atk-s0515a1:1_1": "tidhā ṭhitā. ‘‘Kāmaṁ kāmayamānassā’’ti evamādi uddeso. ‘‘Kāmāti uddānato dve kāmā",
  "atk-s0515a1:1_2": "– vatthukāmā ca kilesakāmā cā’’ti niddeso. ‘‘Katame vatthukāmā? Manāpikā rūpā’’ti",
  "atk-s0515a1:1_3": "evamādi paṭiniddeso.",
  "atk-s0515a1:2_0": "1. Tattha kāmanti manāpiyarūpāditebhūmakadhammasaṅkhātaṁ vatthukāmaṁ. Kāmayamānassāti",
  "atk-s0515a1:2_1": "icchamānassa. Tassa cetaṁ samijjhatīti tassa kāmayamānassa sattassa taṁ kāmasaṅkhātaṁ",
  "atk-s0515a1:2_2": "vatthu samijjhati ce, sace so taṁ labhatīti vuttaṁ hoti. Addhā pītimano hotīti ekaṁsaṁ",
  "atk-s0515a1:2_3": "tuṭṭhacitto hoti. Laddhāti labhitvā. Maccoti satto. Yadicchatīti yaṁ icchati. Idaṁ",
  "atk-s0515a1:2_4": "pana saṅkhepato padatthasambandhamattameva, vitthāro pana upari pāḷiyaṁ āgatanayeneva",
  "atk-s0515a1:2_5": "veditabbo. Yathā ca imasmiṁ, evaṁ ito paraṁ sabbesupīti.",
  "atk-s0515a1:3_0": "Kāmāti uddisitabbapadaṁ. Uddānatoti niddisitabbapadaṁ. Uddānatoti vaggavasena ‘‘macchuddānaṁ",
  "atk-s0515a1:3_1": "kineyyā’’ti ādīsu viya. Atha vā uparūpari dānato uddānaṁ, uddhaṁ uddhaṁ sodhanato",
  "atk-s0515a1:3_2": "byavadānaṭṭhena vodānaṁ viya. Vitthārakaraṇabhāvena vā. Kāmā iti pāṭhasesaṁ katvā",
  "atk-s0515a1:3_3": "vattabbaṁ. Dveti gaṇanaparicchedo , na ekaṁ, na tayo. Vatthukāmā cāti manāpiyarūpādivatthukāmā",
  "atk-s0515a1:3_4": "ca. Upatāpanaṭṭhena vibādhanaṭṭhena ca kilesakāmā ca. Tesu vatthukāmo pariññeyyo,",
  "atk-s0515a1:3_5": "kilesakāmo pahātabbo. Tattha vatthukāmo kilesakāmena patthayitabboti kāmīyatīti kāmo.",
  "atk-s0515a1:3_6": "Kilesakāmo vatthukāmānaṁ paccāsīsanassa kāraṇabhāvena kāmīyate anenāti kāmo. Tattha",
  "atk-s0515a1:3_7": "rūpādikkhandhe saṅgahito vatthukāmo, saṅkhārakkhandhe saṅgahito kilesakāmo. Chahi",
  "atk-s0515a1:3_8": "viññāṇehi vijānitabbo vatthukāmo, manoviññāṇena jānitabbo kilesakāmo. Kilesānaṁ patiṭṭhaṭṭhena",
  "atk-s0515a1:3_9": "kāraṇaṭṭhena ārammaṇaṭṭhena ca vatthukāmo.",
  "atk-s0515a1:4": "‘‘Nete kāmā yāni citrāni loke, saṅkapparāgo purisassa kāmo;",
  "atk-s0515a1:5": "Tiṭṭhanti citrāni tatheva loke, athettha dhīrā vinayanti chanda’’nti. (a. ni. 6.63);",
  "atk-s0515a1:6_0": "Nandamāṇavaka- (dha. pa. aṭṭha. 1.68 uppalavaṇṇattherīvatthu) soreyyaseṭṭhiputtādīnaṁ",
  "atk-s0515a1:6_1": "(dha. pa. 43) vatthūni cettha nidassanaṁ. Kilesakāmo tāpanaṭṭhena bādhanaṭṭhena ca",
  "atk-s0515a1:6_2": "sayaṁ kāmetīti kāmo. Vuttampi cetaṁ ‘‘ratto kho, brāhmaṇa, rāgena abhibhūto pariyādinnacitto",
  "atk-s0515a1:6_3": "attabyābādhāyapi ceteti, parabyābādhāyapi ceteti, ubhayabyābādhāyapi cetetī’’ti ca",
  "atk-s0515a1:6_4": "‘‘ratto kho, brāhmaṇa, pāṇampi hanati, adinnampi ādiyati, paradārampi gacchati, musāpi",
  "atk-s0515a1:6_5": "bhaṇatī’’ti (a. ni. 3.54) ca evamādi nidassanaṁ.",
  "atk-s0515a1:7_0": "Tameva paṭiniddesavasena vitthāretvā vattukāmo – ‘‘katame vatthukāmā’’tiādimāha.",
  "atk-s0515a1:7_1": "Tattha katameti kathetukamyatāpucchā. Pañcavidhā hi pucchā, tāsaṁ vibhāgo upari pāḷiyaṁyeva",
  "atk-s0515a1:7_2": "āvi bhavissati. Tāsu ayaṁ kathetukamyatāpucchā. Tattha manāpikāti manaṁ appāyanti",
  "atk-s0515a1:7_3": "vaddhentīti manāpā, manāpā eva manāpikā. Rūpāti kammacittautuāhārasamuṭṭhānavasena",
  "atk-s0515a1:7_4": "catusamuṭṭhānikā rūpārammaṇā. Rūpayantīti rūpā, vaṇṇavikāraṁ āpajjamānā hadayaṅgatabhāvaṁ pakāsentīti attho.",
  "atk-s0515a1:8": "Tattha kenaṭṭhena rūpanti? Ruppanaṭṭhena. Vuttañhetaṁ bhagavatā –",
  "atk-s0515a1:9_0": "‘‘Kiñca, bhikkhave, rūpaṁ vadetha? Ruppatīti kho, bhikkhave, tasmā ‘rūpa’nti vuccati.",
  "atk-s0515a1:9_1": "Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi",
  "atk-s0515a1:9_2": "ruppati, ḍaṁsamakasavātātapasarīsapasamphassenapi ruppati. Ruppatīti kho, bhikkhave,",
  "atk-s0515a1:9_3": "tasmā ‘rūpa’nti vuccatī’’ti (saṁ. ni. 3.79).",
  "atk-s0515a1:10_0": "Tattha ruppatīti kuppati ghaṭṭīyati pīḷīyati, bhijjatīti attho. Sītena tāva ruppanaṁ",
  "atk-s0515a1:10_1": "lokantarikaniraye pākaṭaṁ. Mahiṁsakaraṭṭhādīsupi himapātasītalesu padesesu etaṁ pākaṭameva.",
  "atk-s0515a1:10_2": "Tattha hi sattā sītena bhinnachinnasarīrā jīvitakkhayampi pāpuṇanti.",
  "atk-s0515a1:11": "Uṇhena ruppanaṁ avīcimahāniraye pākaṭaṁ. Tattha hi tattāya lohapathaviyā nipajjāpetvā pañcavidhabandhanādikaraṇakāle sattā mahādukkhaṁ anubhavanti.",
  "atk-s0515a1:12_0": "Jighacchāya ruppanaṁ pettivisaye ceva dubbhikkhakāle ca pākaṭaṁ. Pettivisayasmiñhi",
  "atk-s0515a1:12_1": "sattā dve tīṇi buddhantarāni kiñcideva āmisaṁ hatthena gahetvā mukhe pakkhipantā",
  "atk-s0515a1:12_2": "nāma na honti, antoudaraṁ ādittasusirarukkho viya hoti. Dubbhikkhe kañjikamattampi",
  "atk-s0515a1:12_3": "alabhitvā maraṇasattānaṁ pamāṇaṁ natthi.",
  "atk-s0515a1:13_0": "Pipāsāya ruppanaṁ kālakañjikādīsu pākaṭaṁ. Tattha hi sattā dve tīṇi buddhantarāni",
  "atk-s0515a1:13_1": "hadayatemanamattaṁ vā jivhātemanamattaṁ vā udakabindumpi laddhuṁ na sakkonti. ‘‘Pānīyaṁ",
  "atk-s0515a1:13_2": "pivissāmā’’ti nadiṁ gatānaṁ jalaṁ vālukātalaṁ sampajjati. Mahāsamuddaṁ pakkhantānampi",
  "atk-s0515a1:13_3": "samuddo piṭṭhipāsāṇoyeva hoti. Te sussantā balavadukkhapīḷitā viravanti. Ḍaṁsādīhi",
  "atk-s0515a1:13_4": "ruppanaṁ ḍaṁsamakkhikādibahulesu padesesu pākaṭaṁ. Taṁ pana – ‘‘katamaṁ taṁ rūpaṁ",
  "atk-s0515a1:13_5": "sanidassanaṁ? Sappaṭigha’’nti ādinā nayena abhidhamme (dha. sa. 656, 658) vitthāritameva.",
  "atk-s0515a1:14_0": "Sappantīti saddā, udāharīyantīti attho. Utucittavasena dvisamuṭṭhānikā saddā. Gandhayantīti",
  "atk-s0515a1:14_1": "gandhā, attano vatthūni sūcayantīti attho. Rasanti te sattāti rasā, assādentīti attho.",
  "atk-s0515a1:14_2": "Phusīyantīti phoṭṭhabbā. Ete gandhādayo catusamuṭṭhānikāva . Tesaṁ vibhāgo abhidhamme",
  "atk-s0515a1:14_3": "(dha. sa. 622-624) vitthāritoyeva.",
  "atk-s0515a1:15_0": "Tamevatthaṁ vitthāravasena dassento ‘‘attharaṇā pāvuraṇā’’tiādimāha. Tattha attharitvā",
  "atk-s0515a1:15_1": "nipajjiyantīti attharaṇā. Sarīraṁ veṭhetvā pārupīyantīti pāvuraṇā. Antojātādayo cattāro",
  "atk-s0515a1:15_2": "dāsī ca dāso ca dāsidāsā. Khettaṁ nāma yasmiṁ pubbaṇṇaṁ ruhati. Vatthu nāma yasmiṁ",
  "atk-s0515a1:15_3": "aparaṇṇaṁ ruhati. Yattha vā ubhayampi ruhati, taṁ khettaṁ. Tadatthāya katabhūmibhāgo",
  "atk-s0515a1:15_4": "vatthu. Khettavatthusīsena cettha vāpītaḷākādīnipi saṅgahitāni. Hiraññanti kahāpaṇo.",
  "atk-s0515a1:15_5": "Suvaṇṇanti jātarūpaṁ. Tesaṁ gahaṇena lohamāsako jatumāsako dārumāsakoti sabbepi saṅgahaṁ",
  "atk-s0515a1:15_6": "gacchanti. Gāmanigamarājadhāniyoti ekakuṭikādi gāmo. Āpaṇayutto nigamo. Ekassa rañño",
  "atk-s0515a1:15_7": "āṇāpavattiṭṭhānaṁ rājadhānī. Raṭṭhanti janapadekadesaṁ. Janapadoti kāsikosalādijanapado.",
  "atk-s0515a1:15_8": "Kosoti catubbidho koso – hatthī asso ratho patti. Koṭṭhāgāranti tividhaṁ koṭṭhāgāraṁ",
  "atk-s0515a1:15_9": "– dhanakoṭṭhāgāraṁ dhaññakoṭṭhāgāraṁ vatthakoṭṭhāgāraṁ. Yaṁ kiñcīti anavasesapariyādānavacanaṁ.",
  "atk-s0515a1:15_10": "Rajanīyanti rañjetuṁ yuttaṭṭhena.",
  "atk-s0515a1:16_0": "Ito paraṁ tikavasena dassetuṁ atītattikaajjhattattikahīnattikaokāsattikasaṁyogattikakāmāvacarattikavasena",
  "atk-s0515a1:16_1": "chattike āha. Tattha atītattike tāva attano sabhāvaṁ uppādādikkhaṇaṁ vā patvā atikkantāti",
  "atk-s0515a1:16_2": "atītā. Tadubhayampi na āgatāti anāgatā. Taṁ taṁ kāraṇaṁ paṭicca uppannāti paccuppannā.",
  "atk-s0515a1:16_3": "Idaṁ bhavena paricchannaṁ. Paṭisandhito hi paṭṭhāya atītabhavesu nibbattā anantarabhave",
  "atk-s0515a1:16_4": "vā nibbattā hontu kappakoṭisatasahassamatthake vā, sabbe atītāyeva nāma. Cutito paṭṭhāya",
  "atk-s0515a1:16_5": "anāgatabhavesu nibbattanakā kāmā anantarabhave vā nibbattantu kappakoṭisatasahassamatthake",
  "atk-s0515a1:16_6": "vā, sabbe anāgatāyeva nāma. Cutipaṭisandhiantare pavattā kāmā paccuppannā nāma.",
  "atk-s0515a1:17_0": "Ajjhattattike ‘‘evaṁ pavattamānā mayaṁ attāti gahaṇaṁ gamissāmā’’ti iminā viya adhippāyena",
  "atk-s0515a1:17_1": "attānaṁ adhikāraṁ katvā pavattā attano santāne pavattā pāṭipuggalikā kāmā ajjhattā",
  "atk-s0515a1:17_2": "kāmā nāma. Tato bahibhūtā pana indriyabaddhā vā anindriyabaddhā vā bahiddhā nāma.",
  "atk-s0515a1:17_3": "Tatiyapadaṁ tadubhayavasena vuttaṁ.",
  "atk-s0515a1:18_0": "Hīnattike hīnāti lāmakā. Majjhimāti hīnapaṇītānaṁ majjhe bhavāti majjhimā. Avasesā",
  "atk-s0515a1:18_1": "uttamaṭṭhena paṇītā. Api ca upādāyupādāya hīnamajjhimapaṇītatā veditabbā. Nerayikānañhi",
  "atk-s0515a1:18_2": "kāmā koṭippattā hīnā nāma. Te upādāya tiracchānesu nāgasupaṇṇānaṁ kāmā paṇītā nāma.",
  "atk-s0515a1:18_3": "Sesatiracchānagatānaṁ kāmā majjhimā nāma. Tesampi kāmā hīnā. Te upādāya mahesakkhapetānaṁ",
  "atk-s0515a1:18_4": "kāmā paṇītā nāma. Avasesānaṁ kāmā majjhimā nāma. Tesampi hīnā. Te upādāya jānapadānaṁ",
  "atk-s0515a1:18_5": "kāmā paṇītā nāma. Paccantavāsīnaṁ kāmā majjhimā nāma. Tesampi hīnā. Te upādāya gāmabhojakānaṁ",
  "atk-s0515a1:18_6": "kāmā paṇītā nāma. Tesaṁ paricārikānaṁ kāmā majjhimā nāma. Tesampi hīnā. Te upādāya",
  "atk-s0515a1:18_7": "janapadasāmikānaṁ kāmā paṇītā nāma. Tesaṁ paricārikānaṁ kāmā majjhimā nāma. Tesampi",
  "atk-s0515a1:18_8": "hīnā. Te upādāya padesarājūnaṁ kāmā paṇītā nāma. Tesaṁ amaccānaṁ kāmā majjhimā nāma.",
  "atk-s0515a1:18_9": "Tesampi hīnā. Te upādāya cakkavattirañño kāmā paṇītā nāma. Tassa amaccānaṁ kāmā majjhimā",
  "atk-s0515a1:18_10": "nāma. Tassapi hīnā. Te upādāya bhummadevānaṁ kāmā paṇītā nāma. Tesaṁ paricārikānaṁ",
  "atk-s0515a1:18_11": "devānaṁ kāmā majjhimā nāma. Tesampi hīnā. Te upādāya cātumahārājikānaṁ devānaṁ kāmā",
  "atk-s0515a1:18_12": "paṇītātiādinā nayena yāva akaniṭṭhadevānaṁ kāmā matthakappattā paṇītā nāma. Evaṁ",
  "atk-s0515a1:18_13": "upādāyupādāya hīnamajjhimapaṇītatā veditabbā.",
  "atk-s0515a1:19": "Okāsattike āpāyikā kāmāti avaḍḍhisaṅkhātesu apagataayesu catūsu apāyesu nibbattakāmā āpāyikā. Manussesu nibbattakāmā mānusikā. Devesu nibbattakāmā dibbā.",
  "atk-s0515a1:20_0": "Saṁyogattike paccupaṭṭhitānaṁ kāmānaṁ paribhuñjanato ṭhapetvā nerayike sesaapāyasattānaṁ",
  "atk-s0515a1:20_1": "manussānaṁ cātumahārājike deve upādāya yāva tusitakāyikānañca devānaṁ kāmā paccupaṭṭhitā",
  "atk-s0515a1:20_2": "kāmā nāma. Pakatipaṭiyattārammaṇato atirekena ramitukāmatākāle yathārucitaṁ ārammaṇaṁ",
  "atk-s0515a1:20_3": "nimminitvā nimminitvā ramantīti nimmānaratīnaṁ devānaṁ kāmā nimmitā kāmā nāma. Attano",
  "atk-s0515a1:20_4": "ajjhāsayaṁ ñatvā parehi nimmite ārammaṇe sevantīti paranimmitavasavattīnaṁ kāmā paranimmitā",
  "atk-s0515a1:20_5": "kāmā nāma. Pariggahitāti ‘‘mayhaṁ eta’’nti gahitā kāmā. Apariggahitāti tathā apariggahitā",
  "atk-s0515a1:20_6": "uttarakurukānaṁ kāmā. Mamāyitāti taṇhāvasena ‘‘mama eta’’nti gahitā. Amamāyitāti vuttapaṭipakkhā.",
  "atk-s0515a1:21_0": "Sabbepi kāmāvacarā dhammāti ‘‘heṭṭhato avīcinirayaṁ pariyantaṁ karitvā’’tiādinā (dha.",
  "atk-s0515a1:21_1": "sa. 1287) nayena vuttesu kāmāvacaradhammesu pariyāpannā. Tatrāyaṁ vacanattho – uddānato",
  "atk-s0515a1:21_2": "dve kāmā, vatthukāmo ca kilesakāmo cāti. Tattha kilesakāmo atthato chandarāgo. Vatthukāmo",
  "atk-s0515a1:21_3": "tebhūmakaṁ vaṭṭaṁ. Kilesakāmo cettha kāmetīti kāmo. Itaro kāmīyatīti. Yasmiṁ pana",
  "atk-s0515a1:21_4": "padese duvidhopeso kāmo pavattivasena avacarati, so catunnaṁ apāyānaṁ manussānaṁ",
  "atk-s0515a1:21_5": "channañca devalokānaṁ vasena ekādasavidho padeso kāmo ettha avacaratīti kāmāvacaro.",
  "atk-s0515a1:21_6": "Tattha pariyāpannadhamme sandhāya ‘‘sabbepi kāmāvacarā dhammā’’ti vuttaṁ. Attano",
  "atk-s0515a1:21_7": "sabhāvaṁ dhārentīti dhammā. Rūpāvacarā dhammāti ‘‘heṭṭhato brahmalokaṁ pariyantaṁ",
  "atk-s0515a1:21_8": "karitvā uparito akaniṭṭhe deve antokaritvā’’tiādinā (dha. sa. 1289) nayena vuttānaṁ",
  "atk-s0515a1:21_9": "rūpāvacaradhammānaṁ vasena sabbepi dhammā rūpāvacarā. Arūpāvacarā dhammāti ‘‘heṭṭhato",
  "atk-s0515a1:21_10": "ākāsānañcāyatanupage deve pariyantaṁ karitvā uparito nevasaññānāsaññāyatanupage deve",
  "atk-s0515a1:21_11": "antokaritvā’’tiādinā (dha. sa. 1291) nayena vuttā sabbepi arūpāvacarā dhammā . Tattha",
  "atk-s0515a1:21_12": "rūpe avacarantīti rūpāvacarā. Arūpe avacarantīti arūpāvacarā. Taṇhāvatthukāti patiṭṭhaṭṭhena",
  "atk-s0515a1:21_13": "kāraṇaṭṭhena ca taṇhāya vatthubhūtā. Taṇhārammaṇāti taṇhāpavattivasena taṇhāya ārammaṇabhūtā.",
  "atk-s0515a1:21_14": "Kāmanīyaṭṭhenāti paccāsīsitabbaṭṭhena. Rajanīyaṭṭhenāti rañjetuṁ yuttaṭṭhena. Madanīyaṭṭhenāti",
  "atk-s0515a1:21_15": "kulamadādimadaṁ uppādanīyaṭṭhena.",
  "atk-s0515a1:22_0": "Tattha ‘‘katame vatthukāmā? Manāpikā rūpā’’tiādiṁ katvā ‘‘yaṁ kiñci rajanīyaṁ vatthū’’ti",
  "atk-s0515a1:22_1": "pariyosānaṁ saviññāṇakaaviññāṇakavasena vuttaṁ. Avasesaṁ ekacatukkādikachattikanti veditabbaṁ.",
  "atk-s0515a1:23_0": "Evaṁ vatthukāmaṁ dassetvā kilesakāmaṁ dassetuṁ ‘‘katame kilesakāmā’’tiādimāha. Tattha",
  "atk-s0515a1:23_1": "chandoti dubbalarāgo. Rāgoti tato balavataro . Upari tayopi rāgā imehi balavatarā.",
  "atk-s0515a1:23_2": "Kāmesūti pañcasu kāmaguṇesu. Kāmacchandoti kāmasaṅkhāto chando, na kattukamyatāchando,",
  "atk-s0515a1:23_3": "na dhammacchando. Kāmanavasena rajjanavasena ca kāmoyeva rāgo kāmarāgo. Kāmanavasena",
  "atk-s0515a1:23_4": "nandanavasena ca kāmoyeva nandī kāmanandī. Evaṁ sabbattha kāmatthaṁ viditvā taṇhāyanaṭṭhena",
  "atk-s0515a1:23_5": "kāmataṇhā. Sinehanaṭṭhena kāmasneho. Pariḍayhanaṭṭhena kāmapariḷāho. Mucchanaṭṭhena",
  "atk-s0515a1:23_6": "kāmamucchā. Gilitvā pariniṭṭhāpanaṭṭhena kāmajjhosānaṁ. Vaṭṭasmiṁ oghehi osīdāpetīti",
  "atk-s0515a1:23_7": "kāmogho. Vaṭṭasmiṁ yojetīti kāmayogo. Daḷhavasena taṇhādiṭṭhiggahaṇaṁ upādānaṁ. Cittaṁ",
  "atk-s0515a1:23_8": "nīvarati pariyonandhatīti nīvaraṇaṁ.",
  "atk-s0515a1:24": "Addasanti addakkhiṁ. Kāmāti ālapanaṁ. Teti tava. Mūlanti patiṭṭhaṁ. Saṅkappāti parikappena. Na taṁ saṅkappayissāmīti taṁ parikappanaṁ na karissāmi. Na hohisīti na bhavissasi.",
  "atk-s0515a1:25_0": "Icchamānassāti paccāsīsantassa. Sādiyamānassāti assādiyamānassa. Patthayamānassāti",
  "atk-s0515a1:25_1": "patthanaṁ uppādentassa. Pihayamānassāti pāpuṇituṁ icchaṁ uppādentassa. Abhijappamānassāti",
  "atk-s0515a1:25_2": "taṇhāvasena tittiṁ uppādentassa. Atha vā abhivadantassa.",
  "atk-s0515a1:26_0": "Khattiyassa vātiādi catujjātivasena vuttaṁ. Gahaṭṭhassa vā pabbajitassa vāti liṅgavasena",
  "atk-s0515a1:26_1": "vuttaṁ. Devassa vā manussassa vāti upapattivasena vuttaṁ. Ijjhatīti nipphajjati.",
  "atk-s0515a1:26_2": "Samijjhatīti sammā nipphajjati. Ijjhati visesarūpapaṭilābhavasena. Labhati dassanīyarūpapaṭilābhavasena.",
  "atk-s0515a1:26_3": "Paṭilabhati pasādanīyarūpapaṭilābhavasena. Adhigacchati saṇṭhānarūpapaṭilābhavasena.",
  "atk-s0515a1:26_4": "Vindati chavippasādarūpapaṭilābhavasena. Atha vā puññamahattena ijjhati. Jātimahattena",
  "atk-s0515a1:26_5": "labhati. Issariyamahattena paṭilabhati. Sukhamahattena adhigacchati. Sampattimahattena vindatīti.",
  "atk-s0515a1:27_0": "Ekaṁsavacananti ekakoṭṭhāsavacanaṁ. ‘‘Ekaṁsaṁ cīvaraṁ katvā (pārā. 349, 367), ekaṁsabyākaraṇīyo",
  "atk-s0515a1:27_1": "pañho’’tiādīsu (dī. ni. 3.312; a. ni. 4.42) viya anekaṁsagahaṇapaṭikkhepo. Nissaṁsayavacananti",
  "atk-s0515a1:27_2": "saṁsayavirahitavacanaṁ, sandehapaṭikkhepavacananti attho. Nikkaṅkhāvacananti ‘‘kathamidaṁ",
  "atk-s0515a1:27_3": "kathamida’’nti kaṅkhāpaṭikkhepavacanaṁ. Advejjhavacananti dvidhābhāvaṁ dvejjhaṁ,",
  "atk-s0515a1:27_4": "taṁabhāvena advejjhavacanaṁ. Dvidhābhāvavirahitaṁ ‘‘advejjhavacanā buddhā’’tiādīsu",
  "atk-s0515a1:27_5": "viya vimatipaṭikkhepo. Adveḷhakavacananti dvihadayābhāvena adveḷhakaṁ. ‘‘Itihāsa,",
  "atk-s0515a1:27_6": "itihāsā’’ti dveḷhakapaṭikkhepavacanaṁ. Niyogavacananti ekasmiṁ atthe dve na yujjantīti",
  "atk-s0515a1:27_7": "niyogavacanaṁ dvidhāpathapaṭikkhepo. Aññattha pana ‘‘niyogā anāgatārammaṇā natthī’’ti",
  "atk-s0515a1:27_8": "āgataṁ. Apaṇṇakavacananti palāsarahitaṁ sāravacanaṁ aviraddhakāraṇaṁ ‘‘apaṇṇakaṁ",
  "atk-s0515a1:27_9": "ṭhānameke’’tiādīsu (jā. 1.1.1) viya, apaṇṇakamaṇi viya sappatiṭṭhavacanaṁ. Avatthāpanavacanametanti",
  "atk-s0515a1:27_10": "etaṁ vacanaṁ otaritvā patiṭṭhitaṁ santiṭṭhāpanaṁ ṭhapanaṁ.",
  "atk-s0515a1:28_0": "Yāni imasmiṁ mahāniddese vibhattiṁ āropitāni padāni, tāni vibhattiṁ gacchantāni tīhi",
  "atk-s0515a1:28_1": "kāraṇehi vibhattiṁ gacchanti, nānā hontāni catūhi kāraṇehi nānā bhavanti. Aparadīpanā",
  "atk-s0515a1:28_2": "panettha dve ṭhānāni gacchanti. Kathaṁ? Tāni hi byañjanavasena upasaggavasena atthavasena",
  "atk-s0515a1:28_3": "vāti imehi tīhi kāraṇehi vibhattiṁ gacchanti. Tattha ‘‘kodho kujjhanā kujjhitattaṁ,",
  "atk-s0515a1:28_4": "doso dussanā dussitatta’’nti (dha. sa. 1066) evaṁ byañjanavasena vibhattigamanaṁ",
  "atk-s0515a1:28_5": "veditabbaṁ. Tattha hi ekova kodho byañjanavasena evaṁ vibhattiṁ labhati. ‘‘Ijjhati",
  "atk-s0515a1:28_6": "samijjhati labhati paṭilabhati gacchati adhigacchatī’’ti evaṁ pana upasaggavasena",
  "atk-s0515a1:28_7": "vibhattigamanaṁ veditabbaṁ. ‘‘Paṇḍiccaṁ kosallaṁ nepuññaṁ vebhabyā cintā upaparikkhā’’ti",
  "atk-s0515a1:28_8": "(dha. sa. 16) evaṁ atthavasena vibhattigamanaṁ veditabbaṁ.",
  "atk-s0515a1:29_0": "Tesu pītipadaniddese tāva imā tisso vibhattiyo labbhanti. Pīti pāmojjanti hi byañjanavasena",
  "atk-s0515a1:29_1": "vibhattigamanaṁ hoti. Āmodanā pamodanā pahāsoti upasaggavasena. Vitti tuṭṭhi odagyaṁ",
  "atk-s0515a1:29_2": "attamanatāti atthavasena. Iminā nayena sabbapadaniddesesu vibhattigamanaṁ veditabbaṁ.",
  "atk-s0515a1:30_0": "Nānā hontānipi nāmanānattena lakkhaṇanānattena kiccanānattena paṭikkhepanānattenāti",
  "atk-s0515a1:30_1": "imehi catūhi kāraṇehi nānā honti. Tattha ‘‘katamo tasmiṁ samaye byāpādo hoti? Yo",
  "atk-s0515a1:30_2": "tasmiṁ samaye doso dussanā’’ti ettha byāpādoti vā dosoti vā dvepi ete kodho eva,",
  "atk-s0515a1:30_3": "nāmena pana nānattaṁ gatāti evaṁ nāmanānattena nānattaṁ veditabbaṁ.",
  "atk-s0515a1:31_0": "Rāsaṭṭhena ca pañcapi khandhā ekova khandho hoti. Ettha pana rūpaṁ ruppanalakkhaṇaṁ,",
  "atk-s0515a1:31_1": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṁ",
  "atk-s0515a1:31_2": "vijānanalakkhaṇanti iminā lakkhaṇanānattena pañcakkhandhā honti. Evaṁ lakkhaṇanānattena",
  "atk-s0515a1:31_3": "nānattaṁ veditabbaṁ.",
  "atk-s0515a1:32_0": "‘‘Cattāro sammappadhānā – idha bhikkhu anuppannānaṁ pāpakānaṁ akusalānaṁ dhammānaṁ",
  "atk-s0515a1:32_1": "anuppādāya…pe… cittaṁ paggaṇhāti padahatī’’ti (vibha. 390; dī. ni. 2.402) ekameva",
  "atk-s0515a1:32_2": "vīriyaṁ kiccanānattena catūsu ṭhānesu āgataṁ. Evaṁ kiccanānattena nānattaṁ veditabbaṁ.",
  "atk-s0515a1:33_0": "‘‘Cattāro asaddhammā kodhagarutā, na saddhammagarutā, makkhagarutā, na saddhammagarutā,",
  "atk-s0515a1:33_1": "lābhagarutā, na saddhammagarutā, sakkāragarutā, na saddhammagarutā’’ti evamādīsu",
  "atk-s0515a1:33_2": "(a. ni. 4.44) pana paṭikkhepanānattena nānattaṁ veditabbaṁ.",
  "atk-s0515a1:34_0": "Imāni pana cattāri nānattāni na pītiyāyeva labbhanti, sabbesupi yathālābhavasena",
  "atk-s0515a1:34_1": "labbhanti. Pītiyā hi pītīti nāmaṁ, cittassa cittanti nāmaṁ. Pīti ca pharaṇalakkhaṇā,",
  "atk-s0515a1:34_2": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṁ vijānanalakkhaṇaṁ.",
  "atk-s0515a1:35_0": "Tathā pīti pharaṇakiccā, vedanā anubhavanakiccā, saññā sañjānanakiccā, cetanā cetayitakiccā,",
  "atk-s0515a1:35_1": "viññāṇaṁ vijānanakiccanti evaṁ kiccanānattena nānattaṁ veditabbaṁ. Paṭikkhepanānattaṁ pītipade natthi.",
  "atk-s0515a1:36_0": "Alobhādiniddese pana ‘‘alobho alubbhanā alubbhitatta’’ntiādinā (dha. sa. 35) nayena",
  "atk-s0515a1:36_1": "labbhatīti evaṁ paṭikkhepanānattena nānattaṁ veditabbaṁ. Evaṁ sabbapadaniddesesu",
  "atk-s0515a1:36_2": "labbhamānavasena catubbidhampi nānattaṁ veditabbaṁ.",
  "atk-s0515a1:37_0": "Aparadīpanā pana padatthuti vā hoti daḷhīkammaṁ vāti evaṁ dve ṭhānāni gacchati. Yaṭṭhikoṭiyā",
  "atk-s0515a1:37_1": "uppīḷentena viya hi sakimeva ‘‘pītī’’ti vutte etaṁ padaṁ phullitamaṇḍitavibhūsitaṁ",
  "atk-s0515a1:37_2": "nāma na hoti, punappunaṁ byañjanavasena upasaggavasena atthavasena ‘‘pīti pāmojjaṁ",
  "atk-s0515a1:37_3": "āmodanā pamodanā hāso pahāso vittī’’ti (dha. sa. 9) vutte phullitamaṇḍitavibhūsitaṁ",
  "atk-s0515a1:37_4": "nāma hoti. Yathā hi daharakumāraṁ nahāpetvā manoramaṁ vatthaṁ paridahāpetvā pupphāni",
  "atk-s0515a1:37_5": "piḷandhāpetvā akkhīni añjetvā athassa nalāṭe ekameva manosilābinduṁ kareyya, na tassa",
  "atk-s0515a1:37_6": "ettāvatā cittatilako nāma hoti, nānāvaṇṇehi pana parivāretvā bindūsu katesu cittatilako",
  "atk-s0515a1:37_7": "nāma hoti. Evaṁ sampadamidaṁ veditabbaṁ. Ayaṁ padatthuti nāma.",
  "atk-s0515a1:38_0": "Byañjanavasena pana upasaggavasena atthavasena ca punappunaṁ bhaṇanameva daḷhīkammaṁ",
  "atk-s0515a1:38_1": "nāma. Yathā hi ‘‘āvuso’’ti vā ‘‘bhante’’ti vā ‘‘yakkho’’ti vā ‘‘sappo’’ti vā vutte",
  "atk-s0515a1:38_2": "daḷhīkammaṁ nāma na hoti, ‘‘āvuso āvuso, bhante bhante, yakkho yakkho, sappo sappo’’ti",
  "atk-s0515a1:38_3": "vutte pana daḷhīkammaṁ nāma hoti, evameva sakiṁdeva yaṭṭhikoṭiyā uppīḷentena viya",
  "atk-s0515a1:38_4": "‘‘pītī’’ti vuttamatte daḷhīkammaṁ nāma na hoti, punappunaṁ byañjanavasena upasaggavasena",
  "atk-s0515a1:38_5": "atthavasena ‘‘pīti pāmojjaṁ āmodanā pamodanā hāso pahāso vittī’’ti vutteyeva daḷhīkammaṁ",
  "atk-s0515a1:38_6": "nāma hotīti evaṁ aparadīpanā dve ṭhānāni gacchati. Etissāpi vasena labbhamānakapadaniddesesu",
  "atk-s0515a1:38_7": "sabbattha attho veditabbo.",
  "atk-s0515a1:39_0": "Tattha pīnayatīti pīti. Sā sampiyāyanalakkhaṇā, kāyacittapīṇanarasā pharaṇarasā vā,",
  "atk-s0515a1:39_1": "odagyapaccupaṭṭhānā. Yā pañcakāmaguṇapaṭisaññuttāti yā rūpādipañcakāmakoṭṭhāsapaṭisaṁyuttā",
  "atk-s0515a1:39_2": "pīti, sā pīnayatīti pīti, idaṁ sabhāvapadaṁ. Pamuditassa bhāvo pāmojjaṁ. Āmodanākāro",
  "atk-s0515a1:39_3": "āmodanā. Pamodanākāro pamodanā. Yathā vā bhesajjānaṁ vā telānaṁ vā uṇhodakasītodakānaṁ",
  "atk-s0515a1:39_4": "vā ekato karaṇaṁ ‘‘modanā’’ti vuccati, evamayampi pītidhammānaṁ ekato karaṇena modanā.",
  "atk-s0515a1:39_5": "Upasaggavasena pana maṇḍetvā ‘‘āmodanā pamodanā’’ti vuttā.",
  "atk-s0515a1:40_0": "Hāsetīti hāso. Pahāsetīti pahāso, haṭṭhapahaṭṭhākārānametaṁ adhivacanaṁ. Vittīti",
  "atk-s0515a1:40_1": "vittaṁ, dhanassetaṁ nāmaṁ. Ayaṁ pana somanassapaccayattā vittisarikkhatāya vitti.",
  "atk-s0515a1:40_2": "Yathā hi dhanino dhanaṁ paṭicca somanassaṁ uppajjati, evaṁ pītimatopi pītiṁ paṭicca",
  "atk-s0515a1:40_3": "somanassaṁ uppajjati. Tasmā ‘‘vittī’’ti vuttā. Tuṭṭhīti sabhāvasaṇṭhitāya pītiyā",
  "atk-s0515a1:40_4": "etaṁ nāmaṁ. Pītimā pana puggalo kāyacittānaṁ uggatattā abbhuggatattā ‘‘udaggo’’ti",
  "atk-s0515a1:40_5": "vuccati, udaggassa bhāvo odagyaṁ.",
  "atk-s0515a1:41_0": "Attano manatā attamanatā. Anabhiraddhassa hi mano dukkhapadaṭṭhānattā na attano mano",
  "atk-s0515a1:41_1": "nāma hoti, abhiraddhassa sukhapadaṭṭhānattā attano mano nāma hoti, iti attano manatā",
  "atk-s0515a1:41_2": "attamanatā, sakamanatā, sakamanassa bhāvoti attho. Sā pana yasmā na aññassa kassaci",
  "atk-s0515a1:41_3": "attano manatā, cittasseva panesā bhāvo cetasiko dhammo, tasmā ‘‘attamanatā cittassā’’ti vuttā.",
  "atk-s0515a1:42_0": "Cittavicittatāya cittaṁ. Ārammaṇaṁ minamānaṁ jānātīti mano. Mānasanti mano eva, ‘‘antalikkhacaro",
  "atk-s0515a1:42_1": "pāso, yvāyaṁ carati mānaso’’ti (mahāva. 33; saṁ. ni. 1.151) hi ettha pana sampayuttakadhammo ‘‘mānaso’’ti vutto.",
  "atk-s0515a1:43": "‘‘Kathañhi bhagavā tuyhaṁ, sāvako sāsane rato;",
  "atk-s0515a1:44": "Appattamānaso sekkho, kālaṁkayirā jane sutā’’ti. (saṁ. ni. 1.159) –",
  "atk-s0515a1:45": "Ettha arahattaṁ ‘‘mānasa’’nti vuttaṁ. Idha pana mano eva mānasaṁ, byañjanavasena hetaṁ padaṁ vaḍḍhitaṁ.",
  "atk-s0515a1:46_0": "Hadayanti cittaṁ. ‘‘Cittaṁ vā te khipissāmi, hadayaṁ vā te phālessāmī’’ti (su. ni.",
  "atk-s0515a1:46_1": "āḷavakasuttaṁ; saṁ. ni. 1.237; 246) ettha uro ‘‘hadaya’’nti vuttaṁ. ‘‘Hadayā hadayaṁ",
  "atk-s0515a1:46_2": "maññe aññāya tacchatī’’ti (ma. ni. 1.63) ettha cittaṁ. ‘‘Vakkaṁ hadaya’’nti (khu.",
  "atk-s0515a1:46_3": "pā. 3.dvatiṁsākāro; dī. ni. 2.377; ma. ni. 1.110) ettha hadayavatthu. Idha pana cittameva",
  "atk-s0515a1:46_4": "abbhantaraṭṭhena ‘‘hadaya’’nti vuttaṁ. Tameva parisuddhaṭṭhena paṇḍaraṁ, bhavaṅgaṁ",
  "atk-s0515a1:46_5": "sandhāyetaṁ vuttaṁ. Yathāha – ‘‘pabhassaramidaṁ, bhikkhave, cittaṁ, tañca kho āgantukehi",
  "atk-s0515a1:46_6": "upakkilesehi upakkiliṭṭha’’nti (a. ni. 1.49). Tato nikkhantattā pana akusalampi gaṅgāya",
  "atk-s0515a1:46_7": "nikkhantā nadī gaṅgā viya godhāvarito nikkhantā godhāvarī viya ca ‘‘paṇḍara’’ntveva vuttaṁ.",
  "atk-s0515a1:47_0": "Mano manāyatananti idha pana manoggahaṇaṁ manasseva āyatanabhāvadīpanatthaṁ. Tenetaṁ",
  "atk-s0515a1:47_1": "dīpeti ‘‘nayidaṁ devāyatanaṁ viya manassa āyatanattā manāyatanaṁ, atha kho mano eva",
  "atk-s0515a1:47_2": "āyatanaṁ manāyatana’’nti. Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena",
  "atk-s0515a1:47_3": "sañjātidesaṭṭhena kāraṇaṭṭhena ca āyatanaṁ veditabbaṁ. Tathā hi loke ‘‘issarāyatanaṁ,",
  "atk-s0515a1:47_4": "vāsudevāyatana’’ntiādīsu nivāsaṭṭhānaṁ ‘‘āyatana’’nti vuccati. ‘‘Suvaṇṇāyatanaṁ,",
  "atk-s0515a1:47_5": "rajatāyatana’’ntiādīsu ākaro. Sāsane pana ‘‘manorame āyatane, sevanti naṁ vibhaṅgamā’’tiādīsu",
  "atk-s0515a1:47_6": "(a. ni. 5.38) samosaraṇaṭṭhānaṁ. ‘‘Dakkhiṇāpatho gunnaṁ āyatana’’ntiādīsu sañjātideso.",
  "atk-s0515a1:47_7": "‘‘Tatra tatreva sakkhibhabbataṁ pāpuṇāti sati satiāyatane’’tiādīsu (a. ni. 3.102;",
  "atk-s0515a1:47_8": "5.23; ma. ni. 3.158) kāraṇaṁ. Idha pana sañjātidesaṭṭhena samosaraṇaṭhānaṭṭhena kāraṇaṭṭhenāti tidhāpi vaṭṭati.",
  "atk-s0515a1:48_0": "Phassādayo hi dhammā ettha sañjāyantīti sañjātidesaṭṭhenapi etaṁ āyatanaṁ. Bahiddhā",
  "atk-s0515a1:48_1": "rūpasaddagandharasaphoṭṭhabbā ārammaṇabhāvenettha osarantīti samosaraṇaṭhānaṭṭhenapi",
  "atk-s0515a1:48_2": "āyatanaṁ. Phassādīnaṁ pana sahajātādipaccayaṭṭhena kāraṇattā kāraṇaṭṭhenapi āyatananti",
  "atk-s0515a1:48_3": "veditabbaṁ. Tadeva mananalakkhaṇe indaṭṭhaṁ kāretīti indriyaṁ, mano eva indriyaṁ manindriyaṁ.",
  "atk-s0515a1:49_0": "Vijānātīti viññāṇaṁ. Viññāṇameva khandho viññāṇakkhandho. Tassa rāsiādivasena attho",
  "atk-s0515a1:49_1": "veditabbo. ‘‘Mahāudakakkhandhotveva saṅkhaṁ gacchatī’’ti (a. ni. 4.51) ettha hi rāsaṭṭhena",
  "atk-s0515a1:49_2": "khandho vutto. ‘‘Sīlakkhandho samādhikkhandho’’tiādīsu (dī. ni. 3.555) guṇaṭṭhena.",
  "atk-s0515a1:49_3": "‘‘Addasā kho bhagavā mahantaṁ dārukkhandha’’nti (saṁ. ni. 4.241-242) ettha paṇṇattimattaṭṭhena.",
  "atk-s0515a1:49_4": "Idha pana ruḷhito khandho vutto. Rāsaṭṭhena hi viññāṇakkhandhassa ekadeso ekaṁ viññāṇaṁ.",
  "atk-s0515a1:49_5": "Tasmā yathā rukkhassa ekadesaṁ chindanto ‘‘rukkhaṁ chindatī’’ti vuccati, evameva",
  "atk-s0515a1:49_6": "viññāṇakkhandhassa ekadesabhūtaṁ ekampi viññāṇaṁ rūḷhito ‘‘viññāṇakkhandho’’ti vuttaṁ.",
  "atk-s0515a1:50_0": "Tajjā manoviññāṇadhātūti tesaṁ phassādīnaṁ dhammānaṁ anucchavikā manoviññāṇadhātu.",
  "atk-s0515a1:50_1": "Imasmiñhi pade ekameva cittaṁ minanaṭṭhena mano, vijānanaṭṭhena viññāṇaṁ, sabhāvaṭṭhena",
  "atk-s0515a1:50_2": "nissattaṭṭhena vā dhātūti tīhi nāmehi vuttaṁ. Sahagatoti avijahito. Sahajātoti saddhiṁ",
  "atk-s0515a1:50_3": "niggato. Saṁsaṭṭhoti saṁsaggo hutvā ṭhito. Sampayuttoti samaṁ pakārehi yutto. Katamehi",
  "atk-s0515a1:50_4": "pakārehīti? Ekuppādādīhi. Natthi keci dhammā kehici dhammehi sampayuttāti? Āmantā.",
  "atk-s0515a1:50_5": "Iti hi imassa pañhassa paṭikkhepe ‘‘nanu atthi keci dhammā kehici dhammehi sahagatā",
  "atk-s0515a1:50_6": "sahajātā saṁsaṭṭhā ekuppādā ekanirodhā ekavatthukā ekārammaṇā’’ti (kathā. 473) evaṁ",
  "atk-s0515a1:50_7": "ekuppādatādīnaṁ vasena sampayogattho vutto. Iti imehi ekuppādatādīhi samaṁ pakārehi",
  "atk-s0515a1:50_8": "yutto sampayutto. Ekuppādoti ekato uppanno, na vināti attho. Ekanirodhoti ekato nirodho.",
  "atk-s0515a1:50_9": "Ekavatthukoti hadayavatthuvasena ekavatthuko. Ekārammaṇoti rūpādivasena ekārammaṇo.",
  "atk-s0515a1:51_0": "Ettha sahagatasaddo tabbhāve, vokiṇṇe, ārammaṇe, nissaye, saṁsaṭṭheti pañcasu atthesu",
  "atk-s0515a1:51_1": "dissati jinavacane. ‘‘Yāyaṁ taṇhā ponobhavikā nandirāgasahagatā’’ti (mahāva. 14;",
  "atk-s0515a1:51_2": "vibha. 203; ma. ni. 3.374; saṁ. ni. 5.1081; paṭi. ma. 2.30) ettha tabbhāve veditabbo,",
  "atk-s0515a1:51_3": "nandirāgabhūtāti attho. ‘‘Yā, bhikkhave, vīmaṁsā kosajjasahagatā kosajjasampayuttā’’ti",
  "atk-s0515a1:51_4": "(saṁ. ni. 5.832) ettha vokiṇṇe, antarantarā uppajjamānena kosajjena vokiṇṇāti ayamettha",
  "atk-s0515a1:51_5": "attho. ‘‘Lābhī hoti rūpasahagatānaṁ vā samāpattīnaṁ arūpasahagatānaṁ vā samāpattīna’’nti",
  "atk-s0515a1:51_6": "(pu. pa. 3-6) ettha ārammaṇe, rūpārammaṇānaṁ arūpārammaṇānanti attho. ‘‘Aṭṭhikasaññāsahagataṁ",
  "atk-s0515a1:51_7": "satisambojjhaṅgaṁ bhāvetī’’ti (saṁ. ni. 5.238) ettha nissaye, aṭṭhikasaññaṁ nissāya",
  "atk-s0515a1:51_8": "aṭṭhikasaññaṁ bhāvetvā paṭiladdhanti attho. ‘‘Idaṁ sukhaṁ imāya pītiyā sahagataṁ",
  "atk-s0515a1:51_9": "hoti sahajātaṁ sampayutta’’nti (vibha. 578) ettha saṁsaṭṭhe, saṁmissanti attho. Imasmimpi",
  "atk-s0515a1:51_10": "ṭhāne saṁsaṭṭhe āgato.",
  "atk-s0515a1:52_0": "Sahajātasaddo ‘‘sahajātaṁ purejātaṁ pacchājāta’’nti (paṭṭha. 1.1.435) ettha viya",
  "atk-s0515a1:52_1": "sahajāte. Saṁsaṭṭhasaddo ‘‘gihīhi saṁsaṭṭho’’ti ca, ‘‘evaṁ saṁsaṭṭho, bhante’’ti",
  "atk-s0515a1:52_2": "(saṁ. ni. 3.3) cāti evamādīsu saṁsagge. ‘‘Kise thūle vivajjetvā saṁsaṭṭhā yojitā",
  "atk-s0515a1:52_3": "hayā’’ti (jā. 2.22.70) ettha sadise.",
  "atk-s0515a1:53": "‘‘Pucimandaparivāro, ambo te dadhivāhana;",
  "atk-s0515a1:54": "Mūlaṁ mūlena saṁsaṭṭhaṁ, sākhā sākhā nisevare’’ti. (jā. 1.2.72) –",
  "atk-s0515a1:55_0": "Ettha upacite. ‘‘Cittasaṁsaṭṭhā dhammā’’ti (dha. sa. dukamātikā 59) ettha cittasampayuttadhamme",
  "atk-s0515a1:55_1": ". Idha pana yo phalappadāne aviyogadhammo vinibbhogaṁ akatvā ekuppādādidhammo hutvā",
  "atk-s0515a1:55_2": "‘‘sampayutto’’ti vuccati. Taṁvisayo. Atha vā ‘‘sahagato’’ti vatvā pacchato pacchato",
  "atk-s0515a1:55_3": "āgatasuttena viya so na hotīti dassetuṁ ‘‘sahajāto’’ti vuttaṁ. Ekato uppannarūpārūpaṁ",
  "atk-s0515a1:55_4": "viya sopi na hotīti dassetuṁ ‘‘saṁsaṭṭho’’ti vuttaṁ.",
  "atk-s0515a1:56_0": "Khīrodakaṁ viya ca sopi na hotīti dassetuṁ ‘‘sampayutto’’ti vuttaṁ. Vinibbhogaṁ kātuṁ",
  "atk-s0515a1:56_1": "asakkuṇeyyaṭṭhena hi sahuppannā dhammā sampayuttāpi atthi khīratelaṁ viya. Tathā",
  "atk-s0515a1:56_2": "vippayuttāpi khīrato apanītaṁ navanītaṁ viya. Evaṁ lakkhaṇasampayutto ekuppādādilakkhaṇoyeva",
  "atk-s0515a1:56_3": "hotīti dassetuṁ ‘‘ekuppādo’’tiādi vuttaṁ. Ettha ekuppādasahajātānaṁ kiṁ nānattaṁ?",
  "atk-s0515a1:56_4": "Uppāde antaravirahito ekuppādo. Khīrakālamuttassāpi dadhino mathane mathane pākaṭaṁ",
  "atk-s0515a1:56_5": "navanītaṁ viya purebhattapacchābhattavasena ekadivasameva jāto viya so na hotīti",
  "atk-s0515a1:56_6": "dassetuṁ ekakkhaṇe nibbattoti sahajāto. Ekavatthukoti patiṭṭhaṭṭhena ekaparicchedena",
  "atk-s0515a1:56_7": "ekavatthuko, dvinnaṁ bhikkhūnaṁ ekavatthukatā viya ṭhānantaravirahito. Ekārammaṇoti",
  "atk-s0515a1:56_8": "aniyatekārammaṇo na cakkhuviññāṇaṁ viyāti evameke vaṇṇayanti.",
  "atk-s0515a1:57_0": "Maccoti mūlapadaṁ. Rūpādīsu satto laggo laggitoti satto. Vuttañhetaṁ ‘‘satto sattoti,",
  "atk-s0515a1:57_1": "bhante, vuccati, kittāvatā nu kho, bhante, ‘satto’ti vuccatīti? Rūpe kho, rādha,",
  "atk-s0515a1:57_2": "yo chando yo rāgo yā nandī yā taṇhā, tatra satto tatra visatto, tasmā ‘satto’ti vuccatī’’ti",
  "atk-s0515a1:57_3": "(saṁ. ni. 3.161; mahāni. 7). Sattayogena vā satto. Sugatiduggatiṁ naratīti naro.",
  "atk-s0515a1:57_4": "Manuno puttoti mānavo. Upakaraṇena sayaṁ posayatīti poso. Puṁ vuccati nirayo, taṁ",
  "atk-s0515a1:57_5": "galatīti puggalo. Jīvitindriyaṁ dhāretīti jīvo. Cutito jātiṁ gacchatīti jāgu. Jiyatīti",
  "atk-s0515a1:57_6": "jantu. Indriyena gacchatīti indagu. Atha vā indabhūtena kammunā gacchatīti indagu.",
  "atk-s0515a1:57_7": "‘‘Hindagū’’tipi pāḷi. Hindanti maraṇaṁ, taṁ gacchatīti hindagu. Manuto jātoti manujo.",
  "atk-s0515a1:57_8": "Yaṁ sādiyatīti yaṁ rūpādiṁ assādiyati. Sesaṁ vuttanayameva. Ito paraṁ vuttamatthaṁ",
  "atk-s0515a1:57_9": "nigamento tenāha bhagavā –",
  "atk-s0515a1:58": "‘‘Kāmaṁ kāmayamānassa…pe… laddhā macco yadicchatī’’ti;",
  "atk-s0515a1:59": "Ito paraṁ ettakampi avatvā visesamattameva vakkhāma.",
  "atk-s0515a1:60_0": "2.Tassace kāmayānassāti tassa puggalassa kāme icchamānassa, kāmena vā yāyamānassa.",
  "atk-s0515a1:60_1": "Chandajātassāti jātataṇhassa. Jantunoti sattassa. Te kāmā parihāyantīti te kāmā parihāyanti",
  "atk-s0515a1:60_2": "ce. Sallaviddhova ruppatīti atha so ayomayādinā sallena viddho viya pīḷīyati. Ito",
  "atk-s0515a1:60_3": "paraṁ vuttaṁ vajjetvā avuttesu yaṁ yaṁ anuttānaṁ, taṁ tadeva kathayissāmi.",
  "atk-s0515a1:61_0": "Cakkhupīṇanaṁ ārammaṇaṁ pāpuṇanavasena yāyati gacchati . Dassanīyavasena piyattaṁ",
  "atk-s0515a1:61_1": "ārammaṇavasena appāpetīti niyyati. Savanīyaṁ hutvā kaṇṇasotapīṇanaṁ ārammaṇavasena",
  "atk-s0515a1:61_2": "parikaḍḍhatīti vuyhati. Saritabbaṁ hutvā cittapīṇanaṁ ārammaṇavasena gahetvā upasaṁharīyatīti",
  "atk-s0515a1:61_3": "saṁharīyati. Yathāti opammatthe nipāto. Hatthinā yāyati gacchatīti hatthiyānena vā,",
  "atk-s0515a1:61_4": "vāiti vikappatthe. Assena yāyati gacchatīti assayānena vā. Goyuttaṁ vayhādiyānaṁ",
  "atk-s0515a1:61_5": "goyānaṁ, tena goyānena. Ajayānādīsupi eseva nayo. Iṭṭhavasena jāto sañjāto.",
  "atk-s0515a1:62_0": "Ārammaṇapiyattavasena nibbatto abhinibbatto. Ārammaṇamanāpabhāvena pātubhūto. Atha",
  "atk-s0515a1:62_1": "vā kāmarāgavasena jāto sañjāto. Kāmanandivasena nibbatto abhinibbatto. Kāmataṇhāvasena",
  "atk-s0515a1:62_2": "kāmasinehavasena kāmacchandavasena kāmapariḷāhavasena ca pātubhūtoti veditabbo.",
  "atk-s0515a1:63_0": "Te vā kāmā parihāyantīti te vatthukāmādayo parihāyanti vigacchanti. So vā kāmehi",
  "atk-s0515a1:63_1": "parihāyatīti eso khattiyādipuggalo vatthukāmādikāmehi parihāyati vigacchati ‘‘pubbeva",
  "atk-s0515a1:63_2": "maccaṁ vijahanti bhogā, macco dhane pubbataraṁ jahātī’’ti (jā. 1.5.2) evamādīsu viya.",
  "atk-s0515a1:63_3": "Kathanti kena pakārena. Tiṭṭhantassevāti dharantasseva. Te bhogeti te vatthukāmādayo",
  "atk-s0515a1:63_4": "bhoge. Rājāno vāti pathabyādirājāno. Harantīti gahetvā gacchanti, apaharanti vā.",
  "atk-s0515a1:63_5": "Corā vāti sandhicchedādikā. Aggi vāti dāvaggiādi. Dahatīti jhāpeti bhasmaṁ karoti.",
  "atk-s0515a1:63_6": "Udakaṁ vāti oghādiudakaṁ . Vahatīti gahetvā mahāsamuddaṁ pāpeti. Appiyā vāti akantā",
  "atk-s0515a1:63_7": "amanāpā. Dāyādā harantīti dāyajjavirahitā assāmikā haranti. Nihitaṁvāti nidhānaṁ",
  "atk-s0515a1:63_8": "katvā ṭhapitaṁ. Nādhigacchatīti na vindati na paṭilabhati, na passatīti attho. Duppayuttāti",
  "atk-s0515a1:63_9": "visamapayogena yojitā kasivāṇijjādikammantā. Bhijjantīti bhedaṁ pāpuṇanti, na pavattantīti",
  "atk-s0515a1:63_10": "attho. ‘‘Bhañjanti rathaṁ ayānakā’’tiādīsu (jā. 2.21.296) sambhavo veditabbo.",
  "atk-s0515a1:64_0": "Kule vā kulaṅgāro uppajjatīti khattiyādikule kulajhāpako kule antimapuriso nibbattati",
  "atk-s0515a1:64_1": ". ‘‘Kulaṅkaro’’tipi pāḷi. Yo te bhoge vikiratīti yo eso kule pacchimako te hiraññādike",
  "atk-s0515a1:64_2": "bhoge khepeti. Vidhamatīti viyogaṁ karoti, dūre khipati. Viddhaṁsetīti nāseti adassanaṁ",
  "atk-s0515a1:64_3": "gameti. Atha vā itthidhutto hutvā vikirati. Surādhutto hutvā vidhamati. Akkhadhutto",
  "atk-s0515a1:64_4": "hutvā viddhaṁseti. Vikirati vā uppannaṁ āyaṁ ajānanena. Vidhamati vissajjanamukhaṁ",
  "atk-s0515a1:64_5": "ajānanena. Viddhaṁseti ṭhapitaṭṭhāne ārakkhaṁ asaṁvidhānenāti evamādinā yojetabbaṁ.",
  "atk-s0515a1:65_0": "Aniccatāyeva aṭṭhamīti vināsabhāvo eva aṭṭhamo. Hāyantīti adassanaṁ yanti. Parihāyantīti",
  "atk-s0515a1:65_1": "na puna paññāyanti. Paridhaṁsentīti ṭhānato apagacchanti. Paripatantīti paggharanti.",
  "atk-s0515a1:65_2": "Antaradhāyantīti antaradhānaṁ adassanaṁ gacchanti. Vippalujjantīti cuṇṇavicuṇṇā hutvā apagacchanti.",
  "atk-s0515a1:66_0": "Tiṭṭhantevate bhogeti tesaṁ dhanānaṁ ṭhitakāle ‘‘tiṭṭhante nibbute cāpī’’ti evamādīsu",
  "atk-s0515a1:66_1": "(vi. va. 806) viya. Soti so bhogasāmiko puggalo. Cavati devalokato. Marati manussalokato.",
  "atk-s0515a1:66_2": "Vippalujjati nāgasupaṇṇādilokato. Atha vā hāyati dhaññakoṭṭhāgāravasena. Parihāyati",
  "atk-s0515a1:66_3": "dhanakoṭṭhāgāravasena. Paridhaṁsati balibaddahatthiassādivasena. Paripatati dāsidāsavasena.",
  "atk-s0515a1:66_4": "Antaradhāyati dārābharaṇavasena. Nassati udakādivasenāti eke vaṇṇayanti.",
  "atk-s0515a1:67_0": "Ayomayenāti kāḷalohādinibbattena. Sallenāti kaṇḍena. Aṭṭhimayenāti manussaṭṭhiṁ ṭhapetvā",
  "atk-s0515a1:67_1": "avasesena. Dantamayenāti hatthidantādinā. Visāṇamayenāti govisāṇādinā. Kaṭṭhamayenāti",
  "atk-s0515a1:67_2": "veḷukaṭṭhādinā. Viddhoti vuttappakārasallānaṁ aññataraññatarena pahaṭo. Ruppatīti",
  "atk-s0515a1:67_3": "vikirati, vikāraṁ āpajjati. Kuppatīti calati, kopaṁ uppādeti. Ghaṭṭīyatīti ghaṭṭito",
  "atk-s0515a1:67_4": "hoti. Pīḷīyatīti pīḷito hoti, laddhappahāro kuppati. ‘‘Tatiyadivase salākaṁ pavesetvā",
  "atk-s0515a1:67_5": "dhovanakāle ghaṭṭīyati. Khārappadāne pīḷīyati. Pahāradhovane vā ruppati. Tasmiṁ dukkhuppādane",
  "atk-s0515a1:67_6": "kuppati. Salākapavesane pīḷīyati. Khārappadāne ghaṭṭīyatī’’ti evameke vaṇṇayanti.",
  "atk-s0515a1:68_0": "Byādhitoti laddhappahāro hutvā pīḷito. Domanassitoti domanassappatto. Vipariṇāmaññathābhāvāti",
  "atk-s0515a1:68_1": "pakatibhāvaṁ jahitvā aññathābhāvaṁ upanītena, antososādi soko ca vācāvippalāpo paridevo",
  "atk-s0515a1:68_2": "ca kāyapīḷanādi dukkhañca cittapīḷanādi domanassañca bhuso āyāso upāyāso ca. Ete",
  "atk-s0515a1:68_3": "vuttappakārā sokādayo uppajjanti samudācāraṁ gacchanti.",
  "atk-s0515a1:69_0": "3. Tatiyagāthāyaṁ saṅkhepattho – yo pana ime kāme tattha chandarāgavikkhambhanena",
  "atk-s0515a1:69_1": "vā samucchedena vā attano pādena sappassa siraṁ viya parivajjeti, so bhikkhu sabbalokaṁ",
  "atk-s0515a1:69_2": "vipphāretvā ṭhitattā loke visattikāsaṅkhātaṁ taṇhaṁ sato hutvā samativattatīti.",
  "atk-s0515a1:70_0": "Yoti vibhajitabbaṁ padaṁ. Yo yādisotiādīni tassa vibhajanapadāni. Ettha ca yasmā",
  "atk-s0515a1:70_1": "yoti atthapadaṁ. tañca aniyamena puggalaṁ dīpeti. Tasmā tassa atthaṁ dassento aniyamena",
  "atk-s0515a1:70_2": "puggaladīpakaṁ yo-saddameva āha. Tasmā ettha evamattho veditabbo – yoti yo kocīti.",
  "atk-s0515a1:70_3": "Yasmā yo yo koci nāma, so avassaṁ yathāliṅgayathāyuttayathāvihitayathāppakārayaṁṭhānapattayaṁdhammasamannāgatavasena",
  "atk-s0515a1:70_4": "ekenākārena paññāyati, tasmā taṁ tattha ñāpetuṁ taṁ bhedaṁ pakāsento ‘‘yādiso’’tiādimāha.",
  "atk-s0515a1:70_5": "Tattha yādisoti liṅgavasena yādiso vā tādiso vā hotu, dīgho vā rasso vā kāḷo vā odāto",
  "atk-s0515a1:70_6": "vā maṅguracchavi vā kiso vā thūlo vāti attho.",
  "atk-s0515a1:71_0": "Yathāyuttoti yogavasena yena vā tena vā yutto hotu, navakammayutto vā uddesayutto",
  "atk-s0515a1:71_1": "vā vāsadhurayutto vāti attho. Yathāvihitoti yathāṭhapito navakammādhiṭṭhāyikādivasena.",
  "atk-s0515a1:71_2": "Yathāpakāroti yathāpakārena patiṭṭhito padīpanāyakādivasena. Yaṁṭhānappattoti yaṁ",
  "atk-s0515a1:71_3": "ṭhānantaraṁ patto senāpatiseṭṭhiṭṭhānādivasena. Yaṁdhammasamannāgatoti yena dhammena",
  "atk-s0515a1:71_4": "upāgato dhutaṅgādivasena.",
  "atk-s0515a1:72_0": "Vikkhambhanato vāti upacārappanāsamādhīti kilesānaṁ dūrīkaraṇato vā ghaṭappahārena",
  "atk-s0515a1:72_1": "sevālānaṁ viya. Samucchedato vāti puna appavattiṁ katvā accantato maggena kilesānaṁ",
  "atk-s0515a1:72_2": "ucchinnamūlato pahānavasena samucchedato vā. Aṭṭhikaṅkalūpamā kāmātiādīni ekādasa",
  "atk-s0515a1:72_3": "padāni vipassanāvasena vuttāni.",
  "atk-s0515a1:73_0": "Buddhānussatiṁ bhāventopītiādīni cha padāni maraṇassatiṁ bhāventopi, upasamānussatiṁ",
  "atk-s0515a1:73_1": "bhāventopīti imāni ca upacārajjhānavasena vuttāni. Ānāpānassatiṁ bhāventopi, kāyagatāsatiṁ",
  "atk-s0515a1:73_2": "bhāventopi, paṭhamaṁ jhānaṁ bhāventopītiādīni nevasaññānāsaññāyatanasamāpattiṁ bhāventopīti",
  "atk-s0515a1:73_3": "pariyosānāni appanājjhānavasena vuttāni. Tattha aṭṭhikaṅkalūpamā kāmāti sunikkantaṁ",
  "atk-s0515a1:73_4": "nikkantaṁ nimmaṁsaṁ lohitamakkhitaṁ aṭṭhikaṅkalaṁ upamā etesaṁ kāmānanti aṭṭhikaṅkalūpamā",
  "atk-s0515a1:73_5": "kāmā. Appassādaṭṭhenāti ‘‘appaṁ parittaṁ sukhassādaṁ ādīnavo ettha bhiyyo’’ti dassanaṭṭhena.",
  "atk-s0515a1:73_6": "Passantoti ‘‘yāvadeva pana so kukkuro kilamathassa vighātassa bhāgī assā’’ti ñāṇacakkhunā",
  "atk-s0515a1:73_7": "passanto. Parivajjetīti dūraṅgameti. Vuttañhetaṁ bhagavatā –",
  "atk-s0515a1:74_0": "‘‘Seyyathāpi , gahapati, kukkuro jighacchādubbalyapareto goghātakasūnaṁ paccupaṭṭhito",
  "atk-s0515a1:74_1": "assa, tamenaṁ dakkho goghātako vā goghātakantevāsī vā aṭṭhikaṅkalaṁ sunikkantaṁ nikkantaṁ",
  "atk-s0515a1:74_2": "nimmaṁsaṁ lohitamakkhitaṁ upasumbheyya. Taṁ kiṁ maññasi, gahapati, api nu kho so",
  "atk-s0515a1:74_3": "kukkuro amhaṁ aṭṭhikaṅkalaṁ sunikkantaṁ nikkantaṁ nimmaṁsaṁ lohitamakkhitaṁ palehanto",
  "atk-s0515a1:74_4": "jighacchādubbalyaṁ paṭivineyyā’’ti? ‘‘No hetaṁ, bhante’’. ‘‘Taṁ kissa hetu’’? ‘‘Aduñhi,",
  "atk-s0515a1:74_5": "bhante, aṭṭhikaṅkalaṁ sunikkantaṁ nikkantaṁ nimmaṁsaṁ lohitamakkhitaṁ, yāvadeva pana",
  "atk-s0515a1:74_6": "so kukkuro kilamathassa vighātassa bhāgī assā’’ti. ‘‘Evameva kho, gahapati, ariyasāvako",
  "atk-s0515a1:74_7": "iti paṭisañcikkhati ‘aṭṭhikaṅkalūpamā kāmā vuttā bhagavatā bahudukkhā bahupāyāsā,",
  "atk-s0515a1:74_8": "ādīnavo ettha bhiyyo’ti. Evametaṁ yathābhūtaṁ sammappaññāya disvā yāyaṁ upekkhā nānattā",
  "atk-s0515a1:74_9": "nānattasitā , taṁ abhinivajjetvā yāyaṁ upekkhā ekattā ekattasitā, yattha sabbaso",
  "atk-s0515a1:74_10": "lokāmisupādānā aparisesā nirujjhanti, tamevūpekkhaṁ bhāvetī’’ti (ma. ni. 2.42).",
  "atk-s0515a1:75_0": "Gijjhādīhi sādhāraṇā maṁsapesi upamā etesanti maṁsapesūpamā. Bahūnaṁ sādhāraṇaṭṭhena",
  "atk-s0515a1:75_1": "bahusādhāraṇā. Ādittaṁ tiṇukkaṁ upamā etesanti tiṇukkūpamā. Anudahanaṭṭhenāti hatthādijhāpanaṭṭhena.",
  "atk-s0515a1:75_2": "Sādhikaporisappamāṇā vītaccikānaṁ vītadhūmānaṁ aṅgārānaṁ pūrā aṅgārakāsu upamā etesanti",
  "atk-s0515a1:75_3": "aṅgārakāsūpamā. Mahāpariḷāhaṭṭhenāti mahantaparitāpanaṭṭhena. Ārāmarāmaṇeyyādikaṁ",
  "atk-s0515a1:75_4": "supinaṁ upamā etesanti supinakūpamā. Ittarapaccupaṭṭhānaṭṭhenāti appatvā, na upagantvā",
  "atk-s0515a1:75_5": "tiṭṭhanaṭṭhena. Yācitena laddhaṁ yānādibhaṇḍaṁ upamā etesanti yācitakūpamā. Tāvakālikaṭṭhenāti",
  "atk-s0515a1:75_6": "anibandhanaṭṭhena. Sampannaphalarukkho upamā etesanti rukkhaphalūpamā. Sambhañjanaparibhañjanaṭṭhenāti",
  "atk-s0515a1:75_7": "sākhābhañjanaṭṭhena ceva samantato bhañjitvā rukkhapātanaṭṭhena ca. Asi ca sūnā ca",
  "atk-s0515a1:75_8": "upamā etesanti asisūnūpamā. Adhikuṭṭanaṭṭhenāti chindanaṭṭhena. Sattisūlaṁ upamā",
  "atk-s0515a1:75_9": "etesanti sattisūlūpamā. Vinivijjhanaṭṭhenāti nipatetvā gamanaṭṭhena. Bhayajananaṭṭhena",
  "atk-s0515a1:75_10": "sappasiraṁ upamā etesanti sappasirūpamā. Sappaṭibhayaṭṭhenāti saha abhimukhe bhayaṭṭhena.",
  "atk-s0515a1:75_11": "Dukkhajananaṁ aggikkhandhaṁ upamā etesanti aggikkhandhūpamā. Mahābhitāpanaṭṭhenāti",
  "atk-s0515a1:75_12": "mahantaabhitāpakāyapīḷāuppādanaṭṭhenāti kāmaṁ parivajjetīti. Vuttañhetaṁ –",
  "atk-s0515a1:76_0": "‘‘Seyyathāpi, gahapati, gijjho vā kaṅko vā kulalo vā maṁsapesiṁ ādāya uḍḍīyeyya,",
  "atk-s0515a1:76_1": "tamenaṁ gijjhāpi kaṅkāpi kulalāpi anupatitvā anupatitvā vitaccheyyuṁ vissajjeyyuṁ.",
  "atk-s0515a1:76_2": "Taṁ kiṁ maññasi, gahapati, sace so gijjho vā kaṅko vā kulalo vā taṁ maṁsapesiṁ na",
  "atk-s0515a1:76_3": "khippameva paṭinissajjeyya, so tatonidānaṁ maraṇaṁ vā nigaccheyya , maraṇamattaṁ",
  "atk-s0515a1:76_4": "vā dukkha’’nti ‘‘evaṁ, bhante’’. ‘‘Evameva kho, gahapati, ariyasāvako iti paṭisañcikkhati",
  "atk-s0515a1:76_5": "‘maṁsapesūpamā kāmā vuttā bhagavatā…pe… tamevūpekkhaṁ bhāveti. Seyyathāpi, gahapati,",
  "atk-s0515a1:76_6": "puriso ādittaṁ tiṇukkaṁ ādāya paṭivātaṁ gaccheyya. Taṁ kiṁ maññasi, gahapati, sace",
  "atk-s0515a1:76_7": "so puriso taṁ ādittaṁ tiṇukkaṁ na khippameva paṭinissajjeyya, tassa sā ādittā tiṇukkā",
  "atk-s0515a1:76_8": "hatthaṁ vā daheyya, bāhuṁ vā daheyya, aññataraṁ vā aññataraṁ vā aṅgapaccaṅgaṁ daheyya,",
  "atk-s0515a1:76_9": "so tatonidānaṁ maraṇaṁ vā nigaccheyya, maraṇamattaṁ vā dukkha’’nti? ‘‘Evaṁ, bhante’’.",
  "atk-s0515a1:76_10": "‘‘Evameva kho, gahapati, ariyasāvako iti paṭisañcikkhati ‘tiṇukkūpamā kāmā vuttā",
  "atk-s0515a1:76_11": "bhagavatā bahudukkhā bahupāyāsā…pe… tamevūpekkhaṁ bhāveti. Seyyathāpi, gahapati,",
  "atk-s0515a1:76_12": "aṅgārakāsu sādhikaporisā pūrā aṅgārānaṁ vītaccikānaṁ vītadhūmānaṁ. Atha puriso āgaccheyya",
  "atk-s0515a1:76_13": "jīvitukāmo amaritukāmo sukhakāmo dukkhappaṭikkūlo, tamenaṁ dve balavanto purisā nānābāhāsu",
  "atk-s0515a1:76_14": "gahetvā aṅgārakāsuṁ upakaḍḍheyyuṁ. Taṁ kiṁ maññasi gahapati, api nu so puriso iti",
  "atk-s0515a1:76_15": "citi ceva kāyaṁ sannāmeyyā’’ti? ‘‘Evaṁ, bhante’’. ‘‘Taṁ kissahetu’’? ‘‘Viditañhi,",
  "atk-s0515a1:76_16": "bhante, tassa purisassa ‘imañca ahaṁ aṅgārakāsuṁ papatissāmi, tatonidānaṁ maraṇaṁ",
  "atk-s0515a1:76_17": "vā nigacchissāmi maraṇamattaṁ vā dukkha’’’nti. ‘‘Evameva kho gahapati ariyasāvako",
  "atk-s0515a1:76_18": "iti paṭisañcikkhati ‘aṅgārakāsūpamā kāmā vuttā bhagavatā…pe… tamevūpekkhaṁ bhāveti.",
  "atk-s0515a1:76_19": "Seyyathāpi, gahapati, puriso supinakaṁ passeyya ārāmarāmaṇeyyakaṁ vanarāmaṇeyyakaṁ",
  "atk-s0515a1:76_20": "bhūmirāmaṇeyyakaṁ pokkharaṇirāmaṇeyyakaṁ, so paṭibuddho na kiñci paṭipasseyya. Evameva",
  "atk-s0515a1:76_21": "kho, gahapati, ariyasāvako iti paṭisañcikkhati ‘supinakūpamā kāmā vuttā bhagavatā…pe…",
  "atk-s0515a1:76_22": "tamevūpekkhaṁ bhāveti. Seyyathāpi, gahapati, puriso yācitakaṁ bhogaṁ yācitvā yānaṁ",
  "atk-s0515a1:76_23": "vā poriseyyaṁ pavaramaṇikuṇḍalaṁ. So tehi yācitakehi bhogehi purakkhato parivuto",
  "atk-s0515a1:76_24": "antarāpaṇaṁ paṭipajjeyya. Tamenaṁ jano disvā evaṁ vadeyya ‘bhogī vata bho puriso,",
  "atk-s0515a1:76_25": "evaṁ kira bho bhogino bhogāni bhuñjantī’ti. Tamenaṁ sāmikā yattha yattheva tāni passeyyuṁ,",
  "atk-s0515a1:76_26": "tattha tattheva tāni hareyyuṁ. Taṁ kiṁ maññasi, gahapati, alaṁ nu kho tassa purisassa",
  "atk-s0515a1:76_27": "aññathattāyā’’ti? ‘‘Evaṁ, bhante’’. ‘‘Taṁ kissahetu’’? ‘‘Sāmino hi, bhante, tāni",
  "atk-s0515a1:76_28": "harantī’’ti. ‘‘Evameva kho, gahapati, ariyasāvako iti paṭisañcikkhati ‘yācitakūpamā",
  "atk-s0515a1:76_29": "kāmā vuttā bhagavatā…pe… tamevūpekkhaṁ bhāveti. Seyyathāpi, gahapati, gāmassa vā",
  "atk-s0515a1:76_30": "nigamassa vā avidūre tibbo vanasaṇḍo, tatrassa rukkho sampannaphalo ca upapannaphalo",
  "atk-s0515a1:76_31": "ca. Na cassu kānici phalāni bhūmiyaṁ patitāni. Atha puriso āgaccheyya phalatthiko",
  "atk-s0515a1:76_32": "phalagavesī phalapariyesanaṁ caramāno. So taṁ vanasaṇḍaṁ ajjhogāhetvā taṁ rukkhaṁ",
  "atk-s0515a1:76_33": "passeyya sampannaphalañca upapannaphalañca. Tassa evamassa ‘ayaṁ kho rukkho sampannaphalo",
  "atk-s0515a1:76_34": "ca upapannaphalo ca, natthi ca kānici phalāni bhūmiyaṁ patitāni, jānāmi kho panāhaṁ",
  "atk-s0515a1:76_35": "rukkhaṁ āropituṁ. Yaṁnūnāhaṁ imaṁ rukkhaṁ ārohitvā yāvadatthañca khādeyyaṁ, ucchaṅgañca",
  "atk-s0515a1:76_36": "pūreyya’nti? So taṁ rukkhaṁ ārohitvā yāvadatthañca khādeyya, ucchaṅgañca pūreyya.",
  "atk-s0515a1:76_37": "Atha dutiyo puriso āgaccheyya phalatthiko phalagavesī phalapariyesanaṁ caramāno tiṇhaṁ",
  "atk-s0515a1:76_38": "kuṭhāriṁ ādāya. So taṁ vanasaṇḍaṁ ajjhogāhetvā taṁ rukkhaṁ passeyya sampannaphalañca",
  "atk-s0515a1:76_39": "upapannaphalañca. Tassa evamassa ‘ayaṁ kho rukkho sampannaphalo ca upapannaphalo",
  "atk-s0515a1:76_40": "ca, natthi ca kānici phalāni bhūmiyaṁ patitāni, na kho panāhaṁ jānāmi rukkhaṁ ārohituṁ.",
  "atk-s0515a1:76_41": "Yaṁnūnāhaṁ imaṁ rukkhaṁ mūlato chetvā yāvadatthañca khādeyyaṁ, ucchaṅgañca pūreyya’nti.",
  "atk-s0515a1:76_42": "So taṁ rukkhaṁ mūlatova chindeyya. Taṁ kiṁ maññasi , gahapati, amuko so puriso paṭhamaṁ",
  "atk-s0515a1:76_43": "rukkhaṁ ārūḷho, sace so na khippameva oroheyya, tassa so rukkho papatanto hatthaṁ",
  "atk-s0515a1:76_44": "vā bhañjeyya pādaṁ vā bhañjeyya aññataraṁ vā aññataraṁ vā aṅgapaccaṅgaṁ bhañjeyya,",
  "atk-s0515a1:76_45": "so tatonidānaṁ maraṇaṁ vā nigaccheyya, maraṇamattaṁ vā dukkha’’nti? ‘‘Evaṁ, bhante’’.",
  "atk-s0515a1:76_46": "‘‘Evameva kho, gahapati, ariyasāvako iti paṭisañcikkhati ‘rukkhaphalūpamā kāmā vuttā",
  "atk-s0515a1:76_47": "bhagavatā bahudukkhā bahupāyāsā, ādīnavo ettha bhiyyo’ti. Evametaṁ yathābhūtaṁ sammappaññāya",
  "atk-s0515a1:76_48": "disvā yāyaṁ upekkhā nānattā nānattasitā, taṁ abhinivajjetvā yāyaṁ upekkhā ekattā",
  "atk-s0515a1:76_49": "ekattasitā. Yattha sabbaso lokāmisūpādānā aparisesā nirujjhanti. Tamevūpekkhaṁ bhāvetī’’ti (ma. ni. 2.43-48).",
  "atk-s0515a1:77": "Evaṁ aṭṭhikaṅkalādikaaggikkhandhūpamapariyosānato vipassanaṁ dassetvā idāni upacārasamādhiṁ dassento ‘‘buddhānussatiṁ bhāvento’’tiādimāha.",
  "atk-s0515a1:78_0": "Tattha punappunaṁ uppajjanato sati eva anussati. Pavattitabbaṭṭhānamhiyeva ca pavattattā",
  "atk-s0515a1:78_1": "saddhāpabbajitassa kulaputtassa anurūpā satītipi anussati. Buddhaṁ ārabbha uppannā",
  "atk-s0515a1:78_2": "anussati buddhānussati. Arahatādibuddhaguṇārammaṇāya satiyā etaṁ adhivacanaṁ, taṁ",
  "atk-s0515a1:78_3": "buddhānussatiṁ. Bhāventoti vaḍḍhento byūhento. Dhammaṁ ārabbha uppannā anussati dhammānussati,",
  "atk-s0515a1:78_4": "svākkhātatādidhammaguṇārammaṇāya satiyā etaṁ adhivacanaṁ. Saṅghaṁ ārabbha uppannā",
  "atk-s0515a1:78_5": "anussati saṅghānussati, suppaṭipannatādisaṅghaguṇārammaṇāya satiyā etaṁ adhivacanaṁ.",
  "atk-s0515a1:78_6": "Sīlaṁ ārabbha uppannā anussati sīlānussati, attano akhaṇḍatādisīlaguṇārammaṇāya satiyā",
  "atk-s0515a1:78_7": "etaṁ adhivacanaṁ. Cāgaṁ ārabbha uppannā anussati cāgānussati, attano muttacāgatādicāgaguṇārammaṇāya",
  "atk-s0515a1:78_8": "satiyā etaṁ adhivacanaṁ. Devatā ārabbha uppannā anussati devatānussati, devatā sakkhiṭṭhāne",
  "atk-s0515a1:78_9": "ṭhapetvā attano saddhādiguṇārammaṇāya satiyā etaṁ adhivacanaṁ. Ānāpāne ārabbha uppannā",
  "atk-s0515a1:78_10": "sati ānāpānassati, ānāpānanimittārammaṇāya satiyā etaṁ adhivacanaṁ. Maraṇaṁ ārabbha",
  "atk-s0515a1:78_11": "uppannā sati maraṇassati, ekabhavapariyāpannajīvitindriyupacchedasaṅkhātamaraṇārammaṇāya",
  "atk-s0515a1:78_12": "satiyā etaṁ adhivacanaṁ.",
  "atk-s0515a1:79_0": "Kucchitānaṁ kesādīnaṁ paṭikkūlānaṁ āyattā ākarattā kāyoti saṅkhaṁ gate sarīre gatā",
  "atk-s0515a1:79_1": "pavattā sati kāyagatāsati, tādisaṁ vā kāyaṁ gatā sati ‘‘kāyagatasatī’’ti vattabbe",
  "atk-s0515a1:79_2": "rassaṁ akatvā ‘‘kāyagatāsatī’’ti vuttaṁ. Kesādikesu kāyakoṭṭhāsesu paṭikkūlanimittārammaṇāya",
  "atk-s0515a1:79_3": "satiyā etaṁ adhivacanaṁ. Upasamaṁ ārabbha uppannā anussati. Upasamānussati, sabbadukkhūpasamārammaṇāya",
  "atk-s0515a1:79_4": "satiyā etaṁ adhivacanaṁ.",
  "atk-s0515a1:80_0": "Vitakkavicārapītisukhacittekaggatāsampayuttaṁ paṭhamajjhānaṁ bhāvento. Pītisukhacittekaggatāsampayuttaṁ",
  "atk-s0515a1:80_1": "dutiyajjhānaṁ bhāvento. Sukhacittekaggatāsampayuttaṁ tatiyajjhānaṁ bhāvento. Upekkhācittekaggatāsampayuttaṁ",
  "atk-s0515a1:80_2": "catutthajjhānaṁ bhāvento…pe… nevasaññānāsaññāyatanaṁ bhāventopi kāme parivajjetīti.",
  "atk-s0515a1:81_0": "Vikkhambhanappahānaṁ dassetvā idāni samucchedena kāmānaṁ pahānaṁ dassetuṁ ‘‘sotāpattimaggaṁ",
  "atk-s0515a1:81_1": "bhāventopī’’tiādimāha. Tattha maggasotassa āpajjanaṁ sotāpatti, sotāpattiyā maggo",
  "atk-s0515a1:81_2": "sotāpattimaggo. Apāyagamanīye kāmeti yehi apāyaṁ gacchanti, te apāyagamanīye kāme",
  "atk-s0515a1:81_3": "samucchedato sotāpattimaggaṁ bhāvento parivajjeti. Paṭisandhivasena sakiṁyeva imaṁ",
  "atk-s0515a1:81_4": "lokaṁ āgacchatīti sakadāgāmī, tassa maggo sakadāgāmimaggo. Taṁ maggaṁ bhāvento. Oḷāriketi",
  "atk-s0515a1:81_5": "pariḷāhappatte. Paṭisandhivaseneva kāmabhavaṁ nāgacchatīti anāgāmī, tassa maggo anāgāmimaggo.",
  "atk-s0515a1:81_6": "Taṁ maggaṁ bhāvento. Anusahagateti sukhumabhāvappatte. Kilesehi ārakattā, kilesārīnaṁ",
  "atk-s0515a1:81_7": "hatattā, saṁsāracakkassa arānaṁ hatattā, pāpakaraṇe rahābhāvā, paccayādīnaṁ arahattā",
  "atk-s0515a1:81_8": "ca arahaṁ, arahato bhāvo arahattaṁ. Kiṁ taṁ? Arahattaphalaṁ. Arahattassa maggo arahattamaggo.",
  "atk-s0515a1:81_9": "Taṁ arahattamaggaṁ bhāvento. Sabbena sabbanti sabbenākārena sabbaṁ. Sabbathā sabbanti",
  "atk-s0515a1:81_10": "sabbappakārena sabbaṁ. Asesaṁ nissesanti niravasesaṁ gandhamattampi aṭṭhapetvā. Atha",
  "atk-s0515a1:81_11": "vā sabbenasabbaṁ mūlavasena. Sabbathā sabbaṁ ākāranippadesavasena. Asesaṁ nissesaṁ",
  "atk-s0515a1:81_12": "bhāvanānippadesavasena. Tathā purimena duccaritābhāvena. Dutiyena pariyuṭṭhānābhāvena.",
  "atk-s0515a1:81_13": "Tatiyena anusayābhāvena evameke vaṇṇayanti.",
  "atk-s0515a1:82_0": "Sappo vuccati ahīti yo koci saranto gacchati. Kenaṭṭhenāti kena atthena. Saṁsappanto",
  "atk-s0515a1:82_1": "gacchatīti yasmā sammā saṁsaranto gacchatīti sappo. Bhujantoti vaṅkavaṅko hutvā.",
  "atk-s0515a1:82_2": "Pannasiroti nipannasīso hutvā. Sirena supatīti sīsaṁ bhogantare katvā supanabhāvena",
  "atk-s0515a1:82_3": "sirasā supatīti sarīsapo. Bile sayatīti bilāsayo. ‘‘Bilasayo’’tipi pāḷi, taṁ sundaraṁ.",
  "atk-s0515a1:82_4": "Guhāyaṁ setīti guhāsayo. Dāṭhā tassa āvudhoti tassa sappassa duve dāṭhā paharaṇasatthasaṅkhāto",
  "atk-s0515a1:82_5": "āvudho. Visaṁ tassa ghoranti tassa sappassa byāpakasaṅkhātaṁ visaṁ dāruṇaṁ kakkhaḷaṁ.",
  "atk-s0515a1:82_6": "Jivhā tassa duvidhāti tassa sappassa dvedhā jivhā. Dvīhi jivhāhi rasaṁ sāyatīti duvidhāhi",
  "atk-s0515a1:82_7": "jivhāhi rasaṁ jānāti assādaṁ vindati sādiyatīti. Jīvituṁ kāmayatīti jīvitukāmo. Amarituṁ",
  "atk-s0515a1:82_8": "kāmayatīti amaritukāmo. Sukhaṁ kāmayatīti sukhakāmo. Dukkhappaṭikkūloti dukkhaṁ anicchamāno.",
  "atk-s0515a1:82_9": "Pādenāti attano pādena. Sappasiranti sappassa sīsaṁ. Vajjeyyāti dūrato vajjeyya.",
  "atk-s0515a1:82_10": "Vivajjeyyāti tassa pamāṇena. Parivajjeyyāti samantato. Abhinivajjeyyāti catutthappamāṇena.",
  "atk-s0515a1:82_11": "Atha vā purimena sīsato. Dutiyatatiyena dvīhi passehi. Catutthena pacchato. ‘‘Kāme",
  "atk-s0515a1:82_12": "pana appattassa pariyesanamūladukkhavatthubhāvena vajjeyya. Pattassa ārakkhamūladukkhavatthubhāvena",
  "atk-s0515a1:82_13": "vivajjeyya. Aññāṇapariḷāhadukkhavatthubhāvena parivajjeyya. Vināsamukhe piyavippayogadukkhavatthubhāvena",
  "atk-s0515a1:82_14": "abhinivajjeyyā’’ti evameke vaṇṇayanti.",
  "atk-s0515a1:83_0": "Rañjanavasena rāgo. Balavarañjanaṭṭhena sārāgo. Visaye sattānaṁ anu anu nayanato",
  "atk-s0515a1:83_1": "anunayo. Anurujjhatīti anurodho, kāmetīti attho. Yattha katthaci bhave sattā etāya",
  "atk-s0515a1:83_2": "nandantīti nandī, sayaṁ vā nandatīti nandī. Nandī ca sā rañjanaṭṭhena rāgo cāti nandirāgo.",
  "atk-s0515a1:83_3": "Tattha ekasmiṁ ārammaṇe sakiṁ uppannā taṇhā nandī, punappunaṁ uppajjamānā nandirāgoti",
  "atk-s0515a1:83_4": "vuccati. Cittassa sārāgoti yo heṭṭhā ‘‘balavarañjanaṭṭhena sārāgo’’ti vutto, so na",
  "atk-s0515a1:83_5": "sattassa, cittasseva sārāgoti attho.",
  "atk-s0515a1:84_0": "Icchanti etāya ārammaṇānīti icchā. Bahalakilesabhāvena mucchanti etāya pāṇinoti mucchā.",
  "atk-s0515a1:84_1": "Gilitvā pariniṭṭhapetvā gahaṇavasena ajjhosānaṁ. Iminā sattā gijjhanti gedhaṁ āpajjantīti",
  "atk-s0515a1:84_2": "gedho. Bahalaṭṭhena vā gedho. ‘‘Gedhaṁ vā pana pavanasaṇḍa’’nti hi bahalaṭṭheneva",
  "atk-s0515a1:84_3": "vuttaṁ . Anantarapadaṁ upasaggavasena vaḍḍhitaṁ, sabbatobhāgena vā gedhoti paligedho.",
  "atk-s0515a1:84_4": "Sajjanti etenāti saṅgo. Lagganaṭṭhena vā saṅgo. Osīdanaṭṭhena paṅko. Ākaḍḍhanavasena",
  "atk-s0515a1:84_5": "ejā. ‘‘Ejā imaṁ purisaṁ parikaḍḍhati tassa tasseva bhavassa abhinibbattiyā’’ti hi",
  "atk-s0515a1:84_6": "vuttaṁ. Vañcanaṭṭhena māyā. Vaṭṭasmiṁ sattānaṁ jananaṭṭhena janikā. ‘‘Taṇhā janeti",
  "atk-s0515a1:84_7": "purisaṁ, cittamassa vidhāvatī’’ti (saṁ. ni. 1.55) hi vuttaṁ. Vaṭṭasmiṁ satte dukkhena",
  "atk-s0515a1:84_8": "saṁyojayamānā janetīti sañjananī. Ghaṭanaṭṭhena sibbinī. Ayañhi vaṭṭasmiṁ satte cutipaṭisandhivasena",
  "atk-s0515a1:84_9": "sibbati ghaṭeti tunnakāro viya pilotikāya pilotikaṁ, tasmā ‘‘ghaṭanaṭṭhena sibbinī’’ti",
  "atk-s0515a1:84_10": "vuttā. Anekappakāraṁ visayajālaṁ taṇhāvipphanditanivesasaṅkhātaṁ vā jālamassā atthīti jālinī.",
  "atk-s0515a1:85_0": "Ākaḍḍhanaṭṭhena sīghasotā saritā viyāti saritā. Allaṭṭhena vā saritā. Vuttañhetaṁ",
  "atk-s0515a1:85_1": "‘‘saritāni sinehitāni ca somanassāni bhavanti jantuno’’ti (dha. pa. 341). Allāni",
  "atk-s0515a1:85_2": "ceva siniddhāni cāti ayañhettha attho. Anayabyasanāpādanaṭṭhena kummānubandhasuttakaṁ",
  "atk-s0515a1:85_3": "viyāti suttaṁ. Vuttañhetaṁ ‘‘suttanti kho, bhikkhave, nandirāgassetaṁ adhivacana’’nti",
  "atk-s0515a1:85_4": "(saṁ. ni. 2.159). Rūpādīsu vitthataṭṭhena visatā. Tassa tassa paṭilābhatthāya satte",
  "atk-s0515a1:85_5": "āyūhāpetīti āyūhinī. Ukkaṇṭhituṁ apadānato sahāyaṭṭhena dutiyā. Ayañhi sattānaṁ vaṭṭasmiṁ",
  "atk-s0515a1:85_6": "ukkaṇṭhituṁ na deti, gatagataṭṭhāne piyasahāyo viya abhiramāpeti. Teneva vuttaṁ –",
  "atk-s0515a1:86": "‘‘Taṇhādutiyo puriso, dīghamaddhānasaṁsaraṁ;",
  "atk-s0515a1:87": "Itthabhāvaññathābhāvaṁ, saṁsāraṁ nātivattatī’’ti. (itivu. 15; a. ni. 4.9; mahāni. 191; cūḷani. pāyāyanānugītigāthāniddesa 107);",
  "atk-s0515a1:88_0": "Paṇidhānakavasena paṇidhi. Bhavanettīti bhavarajju. Etāya hi sattā rajjuyā gīvāyaṁ",
  "atk-s0515a1:88_1": "baddhā goṇā viya icchiticchitaṭṭhānaṁ niyyanti. Taṁ taṁ ārammaṇaṁ vanati bhajati",
  "atk-s0515a1:88_2": "allīyatīti vanaṁ, vanati yācatīti vā vanaṁ. Vanathoti byañjanena padaṁ vaḍḍhitaṁ.",
  "atk-s0515a1:88_3": "Anatthadukkhānaṁ vā samuṭṭhāpanaṭṭhena gahanaṭṭhena ca vanaṁ viyāti vanaṁ. Balavataṇhāyetaṁ",
  "atk-s0515a1:88_4": "nāmaṁ. Gahanataraṭṭhena pana tato balavatarā vanatho nāma. Tena vuttaṁ –",
  "atk-s0515a1:89": "‘‘Vanaṁ chindatha mā rukkhaṁ, vanato jāyate bhayaṁ;",
  "atk-s0515a1:90": "Chetvā vanañca vanathañca, nibbanā hotha bhikkhavo’’ti. (dha. pa. 283);",
  "atk-s0515a1:91_0": "Santhavanavasena santhavo, saṁsaggoti attho. So duvidho – taṇhāsanthavo mittasanthavo",
  "atk-s0515a1:91_1": "ca. Tesu idha taṇhāsanthavo adhippeto. Sinehavasena sneho. Ālayakaraṇavasena kampamānā",
  "atk-s0515a1:91_2": "apekkhatīti apekkhā. Vuttampi cetaṁ ‘‘imāni te deva caturāsīti nagarasahassāni kusāvatīrājadhānippamukhāni,",
  "atk-s0515a1:91_3": "ettha deva chandaṁ janehi jīvite apekkhaṁ karohī’’ti (dī. ni. 2.266). Ālayaṁ karohīti",
  "atk-s0515a1:91_4": "ayañhettha attho. Pāṭiyekke pāṭiyekke ārammaṇe bandhatīti paṭibandhu, ñātakaṭṭhena",
  "atk-s0515a1:91_5": "vā pāṭiyekko bandhūtipi paṭibandhu. Niccasannissitaṭṭhenapi sattānaṁ taṇhāsamo bandhu",
  "atk-s0515a1:91_6": "nāma natthi. Ārammaṇānaṁ asanato āsā. Ajjhottharaṇato ceva tittiṁ anugantvāva paribhuñjanato",
  "atk-s0515a1:91_7": "cāti attho. Āsīsanavasena āsīsanā. Āsīsitassa bhāvo āsīsitattaṁ.",
  "atk-s0515a1:92_0": "Idāni tassā pavattiṭṭhānaṁ dassetuṁ ‘‘rūpāsā’’tiādi vuttaṁ. Tattha āsīsanavasena",
  "atk-s0515a1:92_1": "āsāti āsāya atthaṁ gahetvā rūpe āsā rūpāsā. Evaṁ navapi padāni veditabbāni. Ettha",
  "atk-s0515a1:92_2": "ca purimāni pañca pañcakāmaguṇavasena vuttāni, parikkhāralobhavasena chaṭṭhaṁ. Taṁ",
  "atk-s0515a1:92_3": "visesato pabbajitānaṁ, tato parāni tīṇi atittiyavatthuvasena gahaṭṭhānaṁ. Na hi tesaṁ",
  "atk-s0515a1:92_4": "dhanaputtajīvitehi aññaṁ piyataraṁ atthi. ‘‘Idaṁ mayhaṁ, idaṁ mayha’’nti vā ‘‘asukena",
  "atk-s0515a1:92_5": "me idaṁ dinnaṁ, idaṁ dinna’’nti vā evaṁ satte jappāpetīti jappā. Parato dve padāni",
  "atk-s0515a1:92_6": "upasaggena vaḍḍhitāni, tato paraṁ aññenākārena vibhajituṁ āraddhattā puna ‘‘jappā’’ti",
  "atk-s0515a1:92_7": "vuttaṁ. Jappanākāro jappanā. Jappitassa bhāvo jappitattaṁ. Punappunaṁ visaye lumpati",
  "atk-s0515a1:92_8": "ākaḍḍhatīti lolupo, lolupassa bhāvo loluppaṁ. Loluppanākāro loluppāyanā. Loluppasamaṅgino",
  "atk-s0515a1:92_9": "bhāvo loluppāyitattaṁ.",
  "atk-s0515a1:93_0": "Pucchañjikatāti yāya taṇhāya lābhaṭṭhānesu pucchaṁ cālayamānā sunakhā viya kampamānā",
  "atk-s0515a1:93_1": "vicaranti, taṁ tassā kampanataṇhāya nāmaṁ. Sādhu manāpamanāpe visaye kāmetīti sādhukāmo,",
  "atk-s0515a1:93_2": "tassa bhāvo sādhukamyatā. Mātāmātucchātiādike ayuttaṭṭhāne rāgoti adhammarāgo. Yuttaṭṭhānepi",
  "atk-s0515a1:93_3": "balavā hutvā uppanno lobho visamalobho. ‘‘Rāgo visama’’ntiādivacanato (vibha. 924)",
  "atk-s0515a1:93_4": "vā yuttaṭṭhāne vā ayuttaṭṭhāne vā uppanno chandarāgo adhammaṭṭhena adhammarāgo. Visamaṭṭhena",
  "atk-s0515a1:93_5": "visamalobhoti veditabbo. Ārammaṇānaṁ nikāmanavasena nikanti. Nikāmanākāro nikāmanā.",
  "atk-s0515a1:93_6": "Patthayanavasena patthanā. Pihāyanavasena pihanā. Suṭṭhu patthanā sampatthanā. Pañcasu",
  "atk-s0515a1:93_7": "kāmaguṇesu taṇhā kāmataṇhā. Rūpārūpabhavesu taṇhā bhavataṇhā. Ucchedasaṅkhāte vibhave",
  "atk-s0515a1:93_8": "taṇhā vibhavataṇhā. Suddhe rūpabhavasmiṁyeva taṇhā rūpataṇhā. Arūpabhave taṇhā arūpataṇhā.",
  "atk-s0515a1:93_9": "Ucchedadiṭṭhisahagato rāgo, nirodhe taṇhā nirodhataṇhā. Rūpe taṇhā rūpataṇhā. Sadde",
  "atk-s0515a1:93_10": "taṇhā saddataṇhā. Gandhataṇhādīsupi eseva nayo. Oghādayo vuttatthāva.",
  "atk-s0515a1:94_0": "Kusaladhamme āvaratīti āvaraṇaṁ. Chādanavasena chadanaṁ. Satte vaṭṭasmiṁ bandhatīti",
  "atk-s0515a1:94_1": "bandhanaṁ. Cittaṁ upahantvā kilissati saṁkiliṭṭhaṁ karotīti upakkileso. Thāmagataṭṭhena",
  "atk-s0515a1:94_2": "anu anu setīti anusayo. Uppajjamānaṁ cittaṁ pariyuṭṭhātīti pariyuṭṭhānaṁ, uppajjituṁ",
  "atk-s0515a1:94_3": "apadānena kusalavāraṁ gaṇhātīti attho. ‘‘Corā magge pariyuṭṭhiṁsu, dhuttā magge pariyuṭṭhiṁsū’’tiādīsu",
  "atk-s0515a1:94_4": "(cūḷava. 430) hi maggaṁ gaṇhiṁsūti attho. Evamidhāpi gahaṇaṭṭhena pariyuṭṭhānaṁ veditabbaṁ.",
  "atk-s0515a1:94_5": "Paliveṭhanaṭṭhena latā viyāti latā. ‘‘Latā uppajja tiṭṭhatī’’ti (dha. pa. 340) āgataṭṭhānepi",
  "atk-s0515a1:94_6": "ayaṁ taṇhā latāti vuttā. Vividhāni vatthūni icchatīti vevicchaṁ. Vaṭṭadukkhassa mūlanti",
  "atk-s0515a1:94_7": "dukkhamūlaṁ. Tasseva dukkhassa nidānanti dukkhanidānaṁ. Taṁ dukkhaṁ ito pabhavatīti",
  "atk-s0515a1:94_8": "dukkhappabhavo. Bandhanaṭṭhena pāso viyāti pāso, mārassa pāso mārapāso. Duruggilanaṭṭhena",
  "atk-s0515a1:94_9": "baḷisaṁ viyāti baḷisaṁ, mārassa baḷisaṁ mārabaḷisaṁ. Taṇhābhibhūtā mārassa visayaṁ",
  "atk-s0515a1:94_10": "nātikkamanti, tesaṁ upari māro vasaṁ vattetīti iminā pariyāyena mārassa visayoti",
  "atk-s0515a1:94_11": "māravisayo. Sandanaṭṭhena taṇhāva nadī taṇhānadī. Ajjhottharaṇaṭṭhena taṇhāva jālaṁ",
  "atk-s0515a1:94_12": "taṇhājālaṁ. Yathā sunakhā gaddūlabaddhā yadicchakaṁ niyyanti, evaṁ taṇhābaddhā sattāti",
  "atk-s0515a1:94_13": "daḷhabandhanaṭṭhena gaddūlaṁ viyāti gaddūlaṁ, taṇhāva gaddūlaṁ taṇhāgaddūlaṁ. Duppūraṇaṭṭhena",
  "atk-s0515a1:94_14": "taṇhāva samuddo taṇhāsamuddo. Abhijjhāyanaṭṭhena abhijjhā. Lubbhanti etena, sayaṁ",
  "atk-s0515a1:94_15": "vā lubbhati, lubbhanamattameva vā tanti lobho. Sampayuttakānaṁ akusalānaṁ patiṭṭhaṭṭhena mūlaṁ.",
  "atk-s0515a1:95_0": "Visattikātīti visattikā iti. Kenaṭṭhenāti kena sabhāvena. Visatāti vitthaṭā rūpādīsu.",
  "atk-s0515a1:95_1": "Visālāti vipulā. Visaṭāti tebhūmakabyāpakavasena visaṭā. Purimavacanameva takārassa",
  "atk-s0515a1:95_2": "ṭakāraṁ katvā byañjanavibhāgaṁ katvā vuttaṁ. Visakkatīti parisappati sahati vā. Ratto",
  "atk-s0515a1:95_3": "hi rāgavatthunā pādena tāḷiyamānopi sahati. Osakkanaṁ vipphandanaṁ vā ‘‘visakkana’’ntipi",
  "atk-s0515a1:95_4": "vadanti. ‘‘Kusalākusalānaṁ patī’’ti keci vaṇṇayanti. Visaṁharatīti tathā tathā kāmesu",
  "atk-s0515a1:95_5": "ānisaṁsaṁ passantī vividhehi ākārehi nekkhammābhimukhappavattito cittaṁ saṁharati",
  "atk-s0515a1:95_6": "saṅkhipati, visaṁ vā dukkhaṁ, taṁ harati, vahatīti attho. Visaṁvādikāti aniccādiṁ",
  "atk-s0515a1:95_7": "niccādito gaṇhantī visaṁvādikā hoti. Dukkhanibbattakassa kammassa hetubhāvato visamūlā,",
  "atk-s0515a1:95_8": "visaṁ vā dukkhadukkhādibhūtā vedanā mūlaṁ etissāti visamūlā. Dukkhasamudayattā visaṁ",
  "atk-s0515a1:95_9": "phalaṁ etissāti visaphalā. Yāya taṇhāya rūpādikassa dukkhasseva paribhogo hoti, na",
  "atk-s0515a1:95_10": "amatassāti sā ‘‘visaparibhogā’’ti vuttā. Sabbattha niruttivasena padasiddhi veditabbā.",
  "atk-s0515a1:96_0": "Tassā visayaṁ dassetukāmo ‘‘visālā vā pana sā taṇhā rūpe’’tiādimāha. Tattha visālā",
  "atk-s0515a1:96_1": "vā panāti mahantī eva taṇhāyanaṭṭhena taṇhā, rūpādayo pañca pañcakāmaguṇikarāgavasena",
  "atk-s0515a1:96_2": "vuttā. Kule gaṇetiādīni ekādasa padāni loluppādavasena vuttāni. Kāmadhātuttiko kammavaṭṭavasena",
  "atk-s0515a1:96_3": "vibhatto, kāmabhavattiko vipākavaṭṭavasena vibhatto, saññābhavattiko saññāvasena",
  "atk-s0515a1:96_4": "vibhatto, ekavokārabhavattiko khandhavasena vibhatto. Atītattiko kālavasena, diṭṭhacatukko",
  "atk-s0515a1:96_5": "ārammaṇavasena, apāyattiko okāsavasena, khandhattiko nissattanijjīvavasena vibhattoti",
  "atk-s0515a1:96_6": "ñātabbaṁ. Tatrāyaṁ saṅkhepena atthadīpanā vibhāvanā ca –",
  "atk-s0515a1:97_0": "‘‘Tattha katamā kāmadhātu? Heṭṭhato avīcinirayaṁ pariyantaṁ karitvā uparito paranimmitavasavattideve",
  "atk-s0515a1:97_1": "antokaritvā yaṁ etasmiṁ antare etthāvacarā ettha pariyāpannā khandhadhātuāyatanā",
  "atk-s0515a1:97_2": "rūpaṁ vedanā saññā saṅkhārā viññāṇaṁ, ayaṁ vuccati kāmadhātu’’ (dha. sa. 1287).",
  "atk-s0515a1:98_0": "‘‘Tattha katamā rūpadhātu? Heṭṭhato brahmalokaṁ pariyantaṁ karitvā uparito akaniṭṭhe",
  "atk-s0515a1:98_1": "deve antokaritvā yaṁ etasmiṁ antare etthāvacarā ettha pariyāpannā samāpannassa vā",
  "atk-s0515a1:98_2": "upapannassa vā diṭṭhadhammasukhavihārissa vā cittacetasikā dhammā, ayaṁ vuccati rūpadhātu’’ (dha. sa. 1289).",
  "atk-s0515a1:99_0": "‘‘Tattha katamā arūpadhātu? Heṭṭhato ākāsānañcāyatanupage deve pariyantaṁ karitvā",
  "atk-s0515a1:99_1": "uparito nevasaññānāsaññāyatanupage deve antokaritvā yaṁ etasmiṁ antare etthāvacarā",
  "atk-s0515a1:99_2": "ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā",
  "atk-s0515a1:99_3": "dhammā, ayaṁ vuccati arūpadhātū’’ti (dha. sa. 1291). Aṭṭhakathāyaṁ pana ‘‘kāmadhātūti",
  "atk-s0515a1:99_4": "kāmabhavo, pañcakkhandhā labbhanti. Rūpadhātūti rūpabhavo, pañcakkhandhā labbhanti.",
  "atk-s0515a1:99_5": "Arūpadhātūti arūpabhavo, cattāro khandhā labbhantī’’ti vuttaṁ.",
  "atk-s0515a1:100_0": "Atha vā kāmarāgasaṅkhātena kāmena yuttā dhātu kāmadhātu, kāmasaṅkhātā vā dhātu kāmadhātu.",
  "atk-s0515a1:100_1": "Kāmaṁ pahāya rūpena yuttā dhātu rūpadhātu, rūpasaṅkhātā vā dhātu rūpadhātu. Kāmañca",
  "atk-s0515a1:100_2": "rūpañca pahāya arūpena yuttā dhātu arūpadhātu, arūpasaṅkhātā vā dhātu arūpadhātu.",
  "atk-s0515a1:100_3": "Tā eva dhātuyo puna bhavapariyāyena vuttā. Bhavantīti hi bhavāti vuccanti. Saññāya",
  "atk-s0515a1:100_4": "yutto bhavo, saññāvataṁ vā bhavo, saññā vā ettha bhave atthīti saññābhavo. So kāmabhavo",
  "atk-s0515a1:100_5": "ca asaññābhavamutto rūpabhavo ca nevasaññānāsaññābhavamutto arūpabhavo ca hoti.",
  "atk-s0515a1:101_0": "Na saññābhavo asaññābhavo, so rūpabhavekadeso. Oḷārikattābhāvato nevasaññā, sukhumattena",
  "atk-s0515a1:101_1": "sabbhāvato nāsaññāti nevasaññānāsaññā, tāya yutto bhavo nevasaññānāsaññābhavo. Atha",
  "atk-s0515a1:101_2": "vā oḷārikāya saññāya abhāvā sukhumāya ca bhāvā nevasaññānāsaññā asmiṁ bhaveti nevasaññānāsaññābhavo,",
  "atk-s0515a1:101_3": "so arūpabhavekadeso. Ekena rūpakkhandhena vokiṇṇo bhavo, eko vā vokāro, assa bhavassāti",
  "atk-s0515a1:101_4": "ekavokārabhavo, so asaññābhavova. Catūhi arūpakkhandhehi vokiṇṇo bhavo, cattāro vā",
  "atk-s0515a1:101_5": "vokārā assa bhavassāti catuvokārabhavo, so arūpabhavo eva. Pañcahi khandhehi vokiṇṇo",
  "atk-s0515a1:101_6": "bhavo, pañca vā vokārā assa bhavassāti pañcavokārabhavo, so kāmabhavo ca rūpabhavekadeso",
  "atk-s0515a1:101_7": "ca hoti. Atītattiko heṭṭhā vuttanayova. Diṭṭhanti catusamuṭṭhānikaṁ rūpārammaṇaṁ.",
  "atk-s0515a1:101_8": "Sutanti dvisamuṭṭhānikaṁ saddārammaṇaṁ. Mutanti phusitvā gahetabbāni catusamuṭṭhānikāni",
  "atk-s0515a1:101_9": "gandharasaphoṭṭhabbārammaṇāni. Viññātabbaṁ nāma manasā jānitabbaṁ dhammārammaṇaṁ.",
  "atk-s0515a1:101_10": "Tesu diṭṭhasutamutaviññātabbesu dhammesu. Visaṭā vitthatāti mahantā patthaṭā.",
  "atk-s0515a1:102_0": "Apāyaloketi vaḍḍhisaṅkhātassa ayassa abhāvena apāyo, tasmiṁ apāyaloke. Khandhaloketi",
  "atk-s0515a1:102_1": "rāsaṭṭhena rūpādayo pañcakkhandhā eva loko. Dhātuloketi suññataṭṭhena cakkhudhātuādayo",
  "atk-s0515a1:102_2": "aṭṭhārasa dhātuyo eva loko. Āyatanaloketi āyatanādīhi kāraṇehi dvādasāyatanāni eva",
  "atk-s0515a1:102_3": "loko. Sabbepi lujjanapalujjanaṭṭhena loko, vuttappakāre loke visaṭā vitthaṭāti visattikā.",
  "atk-s0515a1:102_4": "Satoti saratīti sato, puggalena sati vuttā.",
  "atk-s0515a1:103_0": "Tattha saraṇalakkhaṇā sati. Saranti tāya, sayaṁ vā sarati, saraṇamattameva vā esāti",
  "atk-s0515a1:103_1": "sati. Sā panesā apilāpanalakkhaṇā, asammosanarasā, ārakkhapaccupaṭṭhānā, visayābhimukhabhāvapaccupaṭṭhānā",
  "atk-s0515a1:103_2": "vā, thirasaññāpadaṭṭhānā, kāyādisatipaṭṭhānapadaṭṭhānā vā. Ārammaṇe daḷhapatiṭṭhitattā",
  "atk-s0515a1:103_3": "pana esikā viya, cakkhudvārādīnaṁ rakkhaṇato dovāriko viya ca daṭṭhabbā.",
  "atk-s0515a1:104_0": "Tassā pavattiṭṭhānaṁ dassento ‘‘kāye kāyānupassanāsatipaṭṭhānaṁ bhāvento sato’’tiādinā",
  "atk-s0515a1:104_1": "nayena catubbidhaṁ satipaṭṭhānamāha. Tattha kāyeti rūpakāye. Rūpakāyo hi idha aṅgapaccaṅgānaṁ",
  "atk-s0515a1:104_2": "kesādīnañca dhammānaṁ samūhaṭṭhena hatthikāyarathakāyādayo viya ‘‘kāyo’’ti adhippeto.",
  "atk-s0515a1:104_3": "Yathā ca samūhaṭṭhena, evaṁ kucchitānaṁ āyaṭṭhena. Kucchitānañhi paramajegucchānaṁ",
  "atk-s0515a1:104_4": "so āyotipi kāyo. Āyoti uppattideso. Tatrāyaṁ vacanattho – āyanti tatoti āyo. Ke āyantīti?",
  "atk-s0515a1:104_5": "Kucchitā kesādayo. Iti kucchitānaṁ kesādīnaṁ āyoti kāyo.",
  "atk-s0515a1:105_0": "Kāyānupassanāti kāyassa anupassanā, kāyaṁ vā anupassanā, ‘‘kāye’’ti ca vatvāpi puna",
  "atk-s0515a1:105_1": "‘‘kāyānupassanā’’ti dutiyaṁ kāyaggahaṇaṁ asammissato vavatthānaghanavinibbhogādidassanatthaṁ katanti veditabbaṁ.",
  "atk-s0515a1:106_0": "Tena na kāye vedanānupassanā cittadhammānupassanā vā, atha kho kāyānupassanāyevāti",
  "atk-s0515a1:106_1": "kāyasaṅkhāte vatthusmiṁ kāyānupassanākārasseva dassanena asammissato vavatthānaṁ",
  "atk-s0515a1:106_2": "dassitaṁ hoti, tathā na kāye aṅgapaccaṅgavinimuttaekadhammānupassanā, nāpi kesalomādivinimuttaitthipurisānupassanā.",
  "atk-s0515a1:106_3": "Yopi cettha kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttaekadhammānupassanā,",
  "atk-s0515a1:106_4": "atha kho rathasambhārānupassakassa viya aṅgapaccaṅgasamūhānupassanā, nagarāvayavānupassakassa",
  "atk-s0515a1:106_5": "viya kesalomādisamūhānupassanā, kadalikkhandhapattavaṭṭivinibhujanakassa viya rittamuṭṭhiviniveṭhakassa",
  "atk-s0515a1:106_6": "viya ca bhūtupādāyasamūhānupassanāyevāti samūhavaseneva kāyasaṅkhātassa vatthuno",
  "atk-s0515a1:106_7": "nānappakārato dassentena ghanavinibbhogo dassito hoti. Na hettha yathāvuttasamūhavinimutto",
  "atk-s0515a1:106_8": "kāyo vā itthī vā puriso vā añño vā koci dhammo dissati, yathāvuttadhammasamūhamatteyeva",
  "atk-s0515a1:106_9": "pana tathā tathā sattā micchābhinivesaṁ karonti. Tenāhu porāṇā –",
  "atk-s0515a1:107": "‘‘Yaṁ passati na taṁ diṭṭhaṁ, yaṁ diṭṭhaṁ taṁ na passati;",
  "atk-s0515a1:108": "Apassaṁ bajjhate mūḷho, bajjhamāno na muccatī’’ti. (dī. ni. aṭṭha. 2.373; ma. ni. aṭṭha. 1.106);",
  "atk-s0515a1:109_0": "Ghanavinibbhogādidassanatthanti vuttaṁ. Ādisaddena cettha ayampi attho veditabbo.",
  "atk-s0515a1:109_1": "Ayañhi etasmiṁ kāye kāyānupassanāyeva , na aññadhammānupassanā. Yathā anudakabhūtāyapi",
  "atk-s0515a1:109_2": "marīciyā udakānupassanā hoti, na evaṁ aniccadukkhānattāsubhabhūteyeva imasmiṁ kāye",
  "atk-s0515a1:109_3": "niccasukhattasubhabhāvānupassanā , atha kho kāyānupassanā aniccadukkhānattāsubhākārasamūhānupassanāyevāti vuttaṁ hoti.",
  "atk-s0515a1:110_0": "Atha vā yvāyaṁ mahāsatipaṭṭhāne ‘‘idha, bhikkhave, bhikkhu araññagato vā…pe… so satova",
  "atk-s0515a1:110_1": "assasatī’’tiādinā (dī. ni. 2.374; ma. ni. 1.107) nayena assāsapassāsādicuṇṇikajātaaṭṭhikapariyosāno",
  "atk-s0515a1:110_2": "kāyo vutto, yo ca paṭisambhidāyaṁ satipaṭṭhānakathāyaṁ ‘‘idhekacco pathavīkāyaṁ aniccato",
  "atk-s0515a1:110_3": "anupassati. Āpokāyaṁ. Tejokāyaṁ. Vāyokāyaṁ. Kesakāyaṁ. Lomakāyaṁ. Chavikāyaṁ. Cammakāyaṁ.",
  "atk-s0515a1:110_4": "Maṁsakāyaṁ. Ruhirakāyaṁ. Nhārukāyaṁ. Aṭṭhikāyaṁ. Aṭṭhimiñjakāya’’nti kāyo vutto,",
  "atk-s0515a1:110_5": "tassa sabbassa imasmiṁyeva kāye anupassanato kāye kāyānupassanāti evampi attho daṭṭhabbo.",
  "atk-s0515a1:111_0": "Atha vā kāye ‘‘aha’’nti vā ‘‘mama’’nti vā evaṁ gahetabbassa yassa kassaci anupassanato",
  "atk-s0515a1:111_1": "tassa tasseva pana kesalomādikassa nānādhammasamūhassa anupassanato kāye kesādisamūhasaṅkhātakāyānupassanāti",
  "atk-s0515a1:111_2": "evamattho daṭṭhabbo. Api ca ‘‘imasmiṁ kāye aniccato anupassati, no niccato’’tiādinā",
  "atk-s0515a1:111_3": "(paṭi. ma. 3.35) anukkamena paṭisambhidāyaṁ āgatanayassa sabbasseva aniccalakkhaṇādino",
  "atk-s0515a1:111_4": "ākārasamūhasaṅkhātassa kāyassa anupassanatopi kāye kāyānupassanāti evampi attho daṭṭhabbo.",
  "atk-s0515a1:111_5": "Ayaṁ pana catusatipaṭṭhānasādhāraṇo attho.",
  "atk-s0515a1:112_0": "Satipaṭṭhānanti tayo satipaṭṭhānā satigocaropi, tidhā paṭipannesu sāvakesu satthuno",
  "atk-s0515a1:112_1": "paṭighānunayavītivattatāpi, satipi. ‘‘Catunnaṁ, bhikkhave, satipaṭṭhānānaṁ samudayañca",
  "atk-s0515a1:112_2": "atthaṅgamañca desissāmi, taṁ suṇātha sādhukaṁ manasi karotha…pe… ko ca, bhikkhave,",
  "atk-s0515a1:112_3": "kāyassa samudayo? Āhārasamudayā kāyasamudayo’’tiādīsu (saṁ. ni. 5.408) hi satigocaro",
  "atk-s0515a1:112_4": "‘‘satipaṭṭhāna’’nti vuccati . Tathā ‘‘kāyo upaṭṭhānaṁ, no sati, sati upaṭṭhānañceva",
  "atk-s0515a1:112_5": "sati cā’’tiādīsupi (paṭi. ma. 3.35). Tassattho – patiṭṭhāti asminti paṭṭhānaṁ. Kā",
  "atk-s0515a1:112_6": "patiṭṭhāti? Sati. Satiyā paṭṭhānaṁ satipaṭṭhānaṁ, padhānaṭṭhānanti vā paṭṭhānaṁ,",
  "atk-s0515a1:112_7": "satiyā paṭṭhānaṁ satipaṭṭhānaṁ, hatthiṭṭhānaassaṭṭhānādīni viya.",
  "atk-s0515a1:113_0": "‘‘Tayo satipaṭṭhānā yadariyo sevati, yadariyo sevamāno satthā gaṇamanusāsitumarahatī’’ti",
  "atk-s0515a1:113_1": "(ma. ni. 3.304, 311) ettha tidhā paṭipannesu sāvakesu satthuno paṭighānunayavītivattatā",
  "atk-s0515a1:113_2": "‘‘satipaṭṭhāna’’nti vuttā. Tassattho – paṭṭhapetabbato paṭṭhānaṁ, pavattayitabbatoti",
  "atk-s0515a1:113_3": "attho. Kena paṭṭhapetabboti? Satiyā, satiyā paṭṭhānaṁ satipaṭṭhānanti. ‘‘Cattāro",
  "atk-s0515a1:113_4": "satipaṭṭhānā bhāvitā bahulīkatā satta bojjhaṅge paripūrentī’’tiādīsu (ma. ni. 3.147)",
  "atk-s0515a1:113_5": "pana satiyeva ‘‘satipaṭṭhāna’’nti vuccati. Tassattho – patiṭṭhātīti paṭṭhānaṁ, upaṭṭhāti",
  "atk-s0515a1:113_6": "okkantitvā pakkhanditvā pavattatīti attho. Satiyeva paṭṭhānanti satipaṭṭhānaṁ. Atha",
  "atk-s0515a1:113_7": "vā saraṇaṭṭhena sati, upaṭṭhānaṭṭhena paṭṭhānaṁ. Iti sati ca sā paṭṭhānañcātipi satipaṭṭhānaṁ.",
  "atk-s0515a1:113_8": "Idamidha adhippetaṁ. Taṁ satipaṭṭhānaṁ. Bhāventoti vaḍḍhento. Ettha ca yaṁ tidhā",
  "atk-s0515a1:113_9": "paṭipannesu sāvakesu satthuno paṭighānunayavītivattatā ‘‘satipaṭṭhāna’’nti vuttaṁ,",
  "atk-s0515a1:113_10": "taṁ iminā suttena gahetabbaṁ. Vuttañhetaṁ bhagavatā –",
  "atk-s0515a1:114_0": "‘‘Tayo satipaṭṭhānā yadariyo sevati, yadariyo sevamāno satthā gaṇamanusāsitumarahatī’’ti",
  "atk-s0515a1:114_1": "(ma. ni. 3.304, 311) iti kho panetaṁ vuttaṁ, kiñcetaṁ paṭicca vuttaṁ. Idha, bhikkhave,",
  "atk-s0515a1:114_2": "satthā sāvakānaṁ dhammaṁ deseti anukampako hitesī anukampaṁ upādāya ‘‘idaṁ vo hitāya",
  "atk-s0515a1:114_3": "idaṁ vo sukhāyā’’ti. Tassa sāvakā na sussūsanti, na sotaṁ odahanti, na aññā cittaṁ",
  "atk-s0515a1:114_4": "upaṭṭhapenti, vokkamma ca satthu sāsanā vattanti. Tatra, bhikkhave, tathāgato na",
  "atk-s0515a1:114_5": "ceva anattamano hoti, na ca anattamanataṁ paṭisaṁvedeti , anavassuto ca viharati",
  "atk-s0515a1:114_6": "sato sampajāno. Idaṁ, bhikkhave, paṭhamaṁ satipaṭṭhānaṁ. Yadariyo…pe… marahati.",
  "atk-s0515a1:115_0": "‘‘Puna caparaṁ, bhikkhave, satthā…pe… idaṁ vo sukhāyāti. Tassa ekacce sāvakā na sussūsanti…pe…",
  "atk-s0515a1:115_1": "vattanti. Ekacce sāvakā sussūsanti…pe… na ca vokkamma satthu sāsanā vattanti. Tatra,",
  "atk-s0515a1:115_2": "bhikkhave, tathāgato na ceva anattamano hoti, na ca anattamanataṁ paṭisaṁvedeti,",
  "atk-s0515a1:115_3": "na ca attamano hoti, na ca attamanataṁ paṭisaṁvedeti. Anattamanatā ca attamanatā",
  "atk-s0515a1:115_4": "ca tadubhayaṁ abhinivajjetvā upekkhako viharati sato sampajāno. Idaṁ vuccati, bhikkhave, dutiyaṁ…pe….",
  "atk-s0515a1:116_0": "‘‘Puna caparaṁ…pe… idaṁ vo sukhāyāti. Tassa sāvakā sussūsanti…pe… vattanti. Tatra,",
  "atk-s0515a1:116_1": "bhikkhave, tathāgato attamano ceva hoti, attamanatañca paṭisaṁvedeti, anavassuto",
  "atk-s0515a1:116_2": "ca viharati sato sampajāno. Idaṁ vuccati, bhikkhave, tatiya’’nti (dī. ni. 3.311).",
  "atk-s0515a1:117": "Evaṁ paṭighānunayehi anavassutatā niccaṁ upaṭṭhitasatitāya tadubhayaṁ vītivattatā ‘‘satipaṭṭhāna’’nti vuttā. Buddhānameva kira niccaṁ upaṭṭhitasatitā hoti, na paccekabuddhādīnanti.",
  "atk-s0515a1:118_0": "Vedanāsu vedanānupassanātiādīsu vedanādīnaṁ puna vacane payojanaṁ kāyānupassanāyaṁ",
  "atk-s0515a1:118_1": "vuttanayeneva yathāyogaṁ yojetvā veditabbaṁ. Ayampi sādhāraṇattho. Sukhādīsu anekappabhedāsu",
  "atk-s0515a1:118_2": "vedanāsu visuṁ visuṁ aniccādito ekekavedanānupassanā. Sarāgādike soḷasappabhede citte",
  "atk-s0515a1:118_3": "visuṁ visuṁ aniccādito ekekacittānupassanā. Kāyavedanācittāni ṭhapetvā sesatebhūmakadhammesu",
  "atk-s0515a1:118_4": "visuṁ visuṁ aniccādito ekekadhammānupassanā satipaṭṭhānasuttante vuttanayena nīvaraṇādidhammānupassanāti.",
  "atk-s0515a1:118_5": "Ettha ca kāyeti ekavacanaṁ, sarīrassa ekattā . Citteti ekavacanaṁ, cittassa sabhāvabhedābhāvato",
  "atk-s0515a1:118_6": "jātiggahaṇena katanti veditabbaṁ. Yathā ca vedanādayo anupassitabbā, tathānupassanto",
  "atk-s0515a1:118_7": "vedanāsu vedanānupassanā, citte cittānupassanā, dhammesu dhammānupassanāti veditabbā.",
  "atk-s0515a1:118_8": "Kathaṁ vedanā anupassitabbā? Sukhā tāva vedanā dukkhato, dukkhā vedanā sallato, adukkhamasukhā",
  "atk-s0515a1:118_9": "aniccato anupassitabbā. Yathāha –",
  "atk-s0515a1:119": "‘‘Yo sukhaṁ dukkhato adda, dukkhamaddakkhi sallato;",
  "atk-s0515a1:120": "Adukkhamasukhaṁ santaṁ, addakkhi naṁ aniccato;",
  "atk-s0515a1:121": "Sa ve sammaddaso bhikkhu, parijānāti vedanā’’ti. (saṁ. ni. 4.253);",
  "atk-s0515a1:122_0": "Sabbā eva cetā dukkhatopi anupassitabbā. Vuttañhetaṁ ‘‘yaṁ kiñci vedayitaṁ, taṁ dukkhasminti",
  "atk-s0515a1:122_1": "vadāmī’’ti (saṁ. ni. 4.259). Sukhadukkhatopi ca anupassitabbā. Yathāha ‘‘sukhā vedanā",
  "atk-s0515a1:122_2": "ṭhitisukhā, vipariṇāmadukkhā. Dukkhā vedanā ṭhitidukkhā, vipariṇāmasukhā. Adukkhamasukhā",
  "atk-s0515a1:122_3": "vedanā ñāṇasukhā, aññāṇadukkhā’’ti (ma. ni. 1.465). Api ca aniccādisattavipassanāvasenāpi",
  "atk-s0515a1:122_4": "anupassitabbā. Cittadhammesupi cittaṁ tāva ārammaṇādhipatisahajātabhūmikammavipākakiriyādinānattabhedānaṁ",
  "atk-s0515a1:122_5": "aniccādisattānupassanānaṁ sarāgādisoḷasabhedānañca vasena anupassitabbaṁ. Dhammā",
  "atk-s0515a1:122_6": "salakkhaṇasāmaññalakkhaṇānaṁ suññatadhammassa aniccādisattānupassanānaṁ santāsantādīnañca",
  "atk-s0515a1:122_7": "vasena anupassitabbā.",
  "atk-s0515a1:123_0": "Ime cattāro satipaṭṭhānā pubbabhāge nānācittesu labbhanti. Aññeneva hi cittena kāyaṁ",
  "atk-s0515a1:123_1": "pariggaṇhāti, aññena vedanaṁ, aññena cittaṁ, aññena dhamme pariggaṇhāti, lokuttaramaggakkhaṇe",
  "atk-s0515a1:123_2": "pana ekacitteyeva labbhantīti. Ādito hi kāyaṁ pariggaṇhitvā āgatassa vipassanāsampayuttā",
  "atk-s0515a1:123_3": "sati kāyānupassanā nāma, tāya satiyā samannāgato puggalo kāyānupassī nāma. Vipassanaṁ",
  "atk-s0515a1:123_4": "ussukkāpetvā ariyamaggaṁ pattassa maggakkhaṇe maggasampayuttā sati kāyānupassanā",
  "atk-s0515a1:123_5": "nāma, tāya satiyā samannāgato puggalo kāyānupassī nāma.",
  "atk-s0515a1:124_0": "Vedanaṁ pariggaṇhitvā cittaṁ pariggaṇhitvā dhamme pariggaṇhitvā āgatassa vipassanāsampayuttā",
  "atk-s0515a1:124_1": "sati dhammānupassanā nāma, tāya satiyā samannāgato puggalo dhammānupassī nāma. Vipassanaṁ",
  "atk-s0515a1:124_2": "ussukkāpetvā ariyamaggaṁ pattassa maggakkhaṇe maggasampayuttā sati dhammānupassanā",
  "atk-s0515a1:124_3": "nāma, tāya satiyā samannāgato puggalo dhammānupassī nāma, evaṁ tāva desanā puggale",
  "atk-s0515a1:124_4": "tiṭṭhati, kāye pana ‘‘subha’’nti vipallāsappahānā kāyapariggāhikā sati maggena samijjhatīti",
  "atk-s0515a1:124_5": "kāyānupassanā nāma. Vedanāya ‘‘sukha’’nti vipallāsappahānā vedanāpariggāhikā sati",
  "atk-s0515a1:124_6": "maggena samijjhatīti vedanānupassanā nāma. Citte ‘‘nicca’’nti vipallāsappahānā cittapariggāhikā",
  "atk-s0515a1:124_7": "sati maggena samijjhatīti cittānupassanā nāma. Dhammesu ‘‘attā’’ti vipallāsappahānā",
  "atk-s0515a1:124_8": "dhammapariggāhikā sati maggena samijjhatīti dhammānupassanā nāma. Iti ekāva maggasampayuttā",
  "atk-s0515a1:124_9": "sati catukiccasādhakaṭṭhena cattāri nāmāni labhati. Tena vuttaṁ ‘‘lokuttaramaggakkhaṇe",
  "atk-s0515a1:124_10": "pana ekacitteyeva labbhantī’’ti.",
  "atk-s0515a1:125_0": "Puna upakāravasena ca aparihīnavasena ca guṇavasena ca apare tayo catukkā vuttā.",
  "atk-s0515a1:125_1": "Tattha asatiparivajjanāyāti na sati asati, sati ettha natthīti vā asati, muṭṭhassatiyā",
  "atk-s0515a1:125_2": "etaṁ adhivacanaṁ. Parivajjanāyāti samantato vajjanena. Bhattanikkhittakākasadise",
  "atk-s0515a1:125_3": "hi muṭṭhasatipuggale parivajjanena upaṭṭhitasatipuggalasevanena ṭhānanisajjādīsu",
  "atk-s0515a1:125_4": "satisamuṭṭhāpanatthaṁ ninnapoṇapabbhāracittatāya ca sati uppajjati. Satikaraṇīyānaṁ",
  "atk-s0515a1:125_5": "dhammānanti satiyā kātabbānaṁ dhammānaṁ. Katattāti katabhāvena. Catunnaṁ maggānaṁ",
  "atk-s0515a1:125_6": "katattā, bhāvitattāti attho. Satiparibandhānaṁ dhammānaṁ hatattāti kāmacchandādīnaṁ",
  "atk-s0515a1:125_7": "nāsitabhāvena. Satinimittānaṁ dhammānaṁ asammuṭṭhattāti satiyā kāraṇānaṁ kāyādiārammaṇānaṁ anaṭṭhabhāvena.",
  "atk-s0515a1:126": "Satiyāsamannāgatattāti satiyā sammā āgatattā aparihīnattā ca. Vasitattāti vasibhāvappattena. Pāguññatāyāti paguṇabhāvena. Apaccorohaṇatāyāti anivattanabhāvena apaccosakkanabhāvena.",
  "atk-s0515a1:127_0": "Sattattāti sabhāvena vijjamānattā. Santattāti nibbutasabhāvattā. Samitattāti kilesānaṁ",
  "atk-s0515a1:127_1": "vūpasamitabhāvattā. Santadhammasamannāgatattāti sappurisadhammehi aparihīnattā. Buddhānussatiādayo",
  "atk-s0515a1:127_2": "heṭṭhā vuttanayā eva. Saraṇakavasena sati, idaṁ satiyā sabhāvapadaṁ. Punappunaṁ saraṇato",
  "atk-s0515a1:127_3": "anussaraṇavasena anussati. Abhimukhaṁ gantvā viya saraṇato paṭisaraṇavasena paṭissati.",
  "atk-s0515a1:127_4": "Upasaggavasena vā vaḍḍhitamattameva. Saraṇākāro saraṇatā. Yasmā pana saraṇatāti tiṇṇaṁ",
  "atk-s0515a1:127_5": "saraṇānampi nāmaṁ, tasmā taṁ paṭisedhetuṁ puna satiggahaṇaṁ kataṁ. Satisaṅkhātā saraṇatāti",
  "atk-s0515a1:127_6": "ayañhettha attho. Sutapariyattassa dhāraṇabhāvato dhāraṇatā. Anupavisanasaṅkhātena",
  "atk-s0515a1:127_7": "ogāhanaṭṭhena apilāpanabhāvo apilāpanatā. Yathā hi udake lābukaṭāhādīni palavanti,",
  "atk-s0515a1:127_8": "na anupavisanti, na tathā ārammaṇe sati. Ārammaṇañhi esā anupavisati, tasmā ‘‘apilāpanatā’’ti",
  "atk-s0515a1:127_9": "vuttā. Cirakatacirabhāsitānaṁ na sammussanabhāvato asammussanatā. Upaṭṭhānalakkhaṇe",
  "atk-s0515a1:127_10": "jotanalakkhaṇe ca indaṭṭhaṁ kāretīti indriyaṁ, satisaṅkhātaṁ indriyaṁ satindriyaṁ.",
  "atk-s0515a1:127_11": "Pamāde na kampatīti satibalaṁ. Yāthāvasati niyyānasati kusalasatīti sammāsati. Bujjhanakassa",
  "atk-s0515a1:127_12": "aṅgoti bojjhaṅgo, pasaṭṭho sundaro vā bojjhaṅgo sambojjhaṅgo, satiyeva sambojjhaṅgo satisambojjhaṅgo.",
  "atk-s0515a1:128_0": "Ekāyanamaggoti ekamaggo, ayaṁ maggo na dvedhāpathabhūtoti evamattho daṭṭhabbo. Atha",
  "atk-s0515a1:128_1": "vā ekena ayitabboti ekāyano. Ekenāti gaṇasaṅgaṇikaṁ pahāya vūpakaṭṭhena pavivittacittena.",
  "atk-s0515a1:128_2": "Ayitabbo paṭipajjitabbo, ayanti vā etenāti ayano, saṁsārato nibbānaṁ gacchatīti attho",
  "atk-s0515a1:128_3": ". Ekassa ayano ekāyano. Ekassāti seṭṭhassa. Sabbasattānaṁ seṭṭhova bhagavā, tasmā",
  "atk-s0515a1:128_4": "‘‘bhagavato’’ti vuttaṁ hoti. Kiñcāpi hi tena aññepi ayanti, evaṁ santepi bhagavatova",
  "atk-s0515a1:128_5": "so ayano tena uppāditattā. Yathāha ‘‘so hi brāhmaṇa bhagavā anuppannassa maggassa",
  "atk-s0515a1:128_6": "uppādetā’’tiādi (saṁ. ni. 1.215; paṭi. ma. 3.5; ma. ni. 3.79). Ayatīti vā ayano,",
  "atk-s0515a1:128_7": "gacchati pavattatīti attho. Ekasmiṁ ayano ekāyano. Imasmiṁyeva dhammavinaye pavattati,",
  "atk-s0515a1:128_8": "na aññatthāti vuttaṁ hoti. Yathāha ‘‘imasmiṁ kho, subhadda, dhammavinaye ariyo aṭṭhaṅgiko",
  "atk-s0515a1:128_9": "maggo upalabbhatī’’ti (dī. ni. 2.214). Desanābhedoyeva heso, atthato pana ekova.",
  "atk-s0515a1:128_10": "Api ca ekaṁ ayatīti ekāyano. Pubbabhāge nānāmukhabhāvanānayena pavattopi aparabhāge",
  "atk-s0515a1:128_11": "ekaṁ nibbānameva gacchatīti vuttaṁ hoti. Yathāha brahmā sahampati –",
  "atk-s0515a1:129": "‘‘Ekāyanaṁ jātikhayantadassī, maggaṁ pajānāti hitānukampī;",
  "atk-s0515a1:130": "Etena maggena tariṁsu pubbe, tarissanti ye ca taranti ogha’’nti. (saṁ. ni. 5.384, 409);",
  "atk-s0515a1:131_0": "Maggoti kenaṭṭhena maggo? Nibbānaṁ gamanaṭṭhena, nibbānatthikehi magganīyaṭṭhena",
  "atk-s0515a1:131_1": "ca. Upetoti āsannaṁ gato. Samupetoti tato āsannataraṁ gato. Ubhayenapi satiyā aparihīnoti",
  "atk-s0515a1:131_2": "attho. Upagatoti upagantvā ṭhito. Samupagatoti sampayutto hutvā ṭhito. ‘‘Upāgato",
  "atk-s0515a1:131_3": "samupāgato’’tipi pāḷi. Ubhayenāpi satisamīpaṁ āgatoti attho. Upapannoti aviyogāpanno.",
  "atk-s0515a1:131_4": "Samupapannoti paripuṇṇo. Samannāgatoti avikalo vijjamāno. ‘‘Upeto samupetoti dvīhi",
  "atk-s0515a1:131_5": "padehi pavattaṁ kathitaṁ. Upagato samupagatoti dvīhi padehi paṭivedho. Upapanno samupapanno",
  "atk-s0515a1:131_6": "samannāgatoti tīhi padehi paṭilābho kathito’’ti evameke vaṇṇayanti.",
  "atk-s0515a1:132_0": "Loke vā sā visattikāti yā esā anekappakārena vuttā visattikā, sā khandhaloke eva,",
  "atk-s0515a1:132_1": "na aññatra khandhehi pavattatīti attho. Loke vā taṁ visattikanti khandhaloke eva",
  "atk-s0515a1:132_2": "pavattaṁ etaṁ visattikasaṅkhātaṁ taṇhaṁ. Tarati kāme parivajjento. Uttarati kilese",
  "atk-s0515a1:132_3": "pajahanto. Patarati tesaṁ patiṭṭhāhetuṁ chindanto. Samatikkamati saṁsāraṁ atikkamanto.",
  "atk-s0515a1:132_4": "Vītivattati paṭisandhiabhabbuppattikaṁ karonto. Atha vā tarati uttarati kāyānupassanena.",
  "atk-s0515a1:132_5": "Patarati vedanānupassanena. Samatikkamati cittānupassanena. Atha vā tarati sīlena.",
  "atk-s0515a1:132_6": "Uttarati samādhinā. Patarati vipassanāya. Samatikkamati maggena. Vītivattati phalenāti",
  "atk-s0515a1:132_7": "evamādinā yojetabbaṁ.",
  "atk-s0515a1:133_0": "4. Catutthagāthāya ayaṁ saṅkhepattho – yo ekaṁ sālikhettādikhettaṁ vā gharavatthādivatthuṁ",
  "atk-s0515a1:133_1": "vā kahāpaṇasaṅkhātaṁ hiraññaṁ vā goassādibhedaṁ gavāssaṁ vā antojātādidāse vā bhatakādikammakare",
  "atk-s0515a1:133_2": "vā itthisaññitā thiyo vā ñātibandhavādibandhū vā aññe vā manāpiyarūpādike puthukāme",
  "atk-s0515a1:133_3": "anugijjhatīti. Sālikkhettanti yattha sāliyo viruhanti. Vīhikkhettādīsupi eseva nayo.",
  "atk-s0515a1:133_4": "Vīhīti avasesavīhayo. Modayatīti muggo. Gharavatthunti gharapatiṭṭhāpanatthaṁ katākatabhūmibhāgo.",
  "atk-s0515a1:133_5": "Koṭṭhakavatthādīsupi eseva nayo. Koṭṭhakoti dvārakoṭṭhādi. Pureti gharassa purato.",
  "atk-s0515a1:133_6": "Pacchāti gharassa pacchato. Ettha ārāmenti cittaṁ tosentīti ārāmo, pupphenapi phalenapi",
  "atk-s0515a1:133_7": "chāyāyapi dakenapi ramantīti attho.",
  "atk-s0515a1:134_0": "Pasukādayoti eḷakādayo. Antojātakoti antogharadāsiyā kucchimhi jāto. Dhanakkītakoti",
  "atk-s0515a1:134_1": "dhanena kīṇitvā parivattetvā gahito. Sāmaṁ vāti sayaṁ vā. Dāsabyanti dāsassa bhāvo",
  "atk-s0515a1:134_2": "dāsabyaṁ, taṁ dāsabyaṁ. Upetīti upagacchati. Akāmako vāti attano aruciyā vā karamarānīto.",
  "atk-s0515a1:135_0": "Te cattāro punapi dassetuṁ ‘‘āmāya dāsāpi bhavanti heke’’ti āha. Āmāya dāsāti antojātadāsā.",
  "atk-s0515a1:135_1": "‘‘Yattha dāso āmajāto ṭhito thullāni gacchatī’’ti etthāpi eteva vuttā. Dhanena kītāti",
  "atk-s0515a1:135_2": "dhanadāsā. Sāmañca eketi sayaṁ dāsā. Bhayāpaṇunnāti akāmadāsā. Bhayena paṇunnā khipitā.",
  "atk-s0515a1:136": "Bhatakāti bhatiyā jīvanakā. Kasikammādikammaṁ karontīti kammakarā. Upajīvinoti sammantanādinā upagantvā nissayaṁ katvā jīvantīti upajīvino.",
  "atk-s0515a1:137_0": "Itthīti thiyati etissaṁ gabbhoti itthī. Pariggahoti sahāyī sassāmikā. Mātāpitibandhavāpi",
  "atk-s0515a1:137_1": "ñātibandhu. Sagotto gottabandhu. Ekācariyakule vā ekajātimantaṁ vā uggahitamanto",
  "atk-s0515a1:137_2": "mantabandhu. Dhanusippādisaddhiṁ uggahitako sippabandhu. ‘‘Mittabandhavātipi bandhū’’ti",
  "atk-s0515a1:137_3": "katthaci potthake pāṭho dissati.",
  "atk-s0515a1:138_0": "Gijjhatīti kilesakāmena pattheti. Anugijjhatīti anu anu gijjhati punappunaṁ pattheti.",
  "atk-s0515a1:138_1": "Paligijjhatīti samantato pattheti. Palibajjhatīti visesena pattheti. ‘‘Oḷārikattena",
  "atk-s0515a1:138_2": "nimittaggāhavasena gijjhati, anugijjhati, anubyañjanaggāhavasena paligijjhati, palibajjhatī’’ti evameke vaṇṇayanti.",
  "atk-s0515a1:139_0": "5. Pañcamagāthāyaṁ ayaṁ saṅkhepattho – taṁ puggalaṁ abalakhyā kilesā balīyanti sahanti",
  "atk-s0515a1:139_1": "maddanti. Saddhābalādivirahena vā abalaṁ taṁ puggalaṁ abalā kilesā balīyanti, abalattā",
  "atk-s0515a1:139_2": "balīyantīti attho. Atha vā taṁ kāmagiddhaṁ kāmarattaṁ kāmapariyesantañca sīhādayo",
  "atk-s0515a1:139_3": "ca pākaṭaparissayā, kāyaduccaritādayo ca apākaṭaparissayā maddanti. Tato apākaṭaparissayehi",
  "atk-s0515a1:139_4": "abhibhūtaṁ taṁ puggalaṁ jātiādidukkhaṁ bhinnaṁ nāvaṁ udakaṁ viya anveti.",
  "atk-s0515a1:140_0": "Abalāti natthi etesaṁ balanti abalā, balavirahitā. Dubbalāti mandapayogābalena kattabbakiccavirahitā",
  "atk-s0515a1:140_1": ". Appabalāti appaṁ parittaṁ etesaṁ balanti appabalā, yujjhituṁ asamatthā. Appathāmakāti",
  "atk-s0515a1:140_2": "appo paritto thāmo etesaṁ vāyāmo ussāhoti appathāmakā. Hīnā nihīnā payogahīnena.",
  "atk-s0515a1:140_3": "Omakā thāmahīnena. Lāmakā paccayahīnena. Chatukkā ajjhāsayahīnena. Parittā pattihīnena.",
  "atk-s0515a1:140_4": "Sahantīti maddanti ghaṭṭanaṁ uppādenti. Parisahantīti sabbato maddanti. Abhibhavanti",
  "atk-s0515a1:140_5": "aparāparaṁ uppattivasena. Ajjhottharanti punappunaṁ uppattivasena. Pariyādiyanti",
  "atk-s0515a1:140_6": "sussosetvā ṭhānena. Maddanti kusaluppattinivāraṇena.",
  "atk-s0515a1:141_0": "Saddhābalanti saddahanti etāya, sayaṁ vā saddahati, saddahanamattameva vā esāti saddhā.",
  "atk-s0515a1:141_1": "Sā saddahanalakkhaṇā, okappanalakkhaṇā vā, sampasādanarasā udakappasādakamaṇi viya.",
  "atk-s0515a1:141_2": "Pakkhandanarasā vā oghuttaraṇo viya. Akālusiyapaccupaṭṭhānā, adhimuttipaccupaṭṭhānā",
  "atk-s0515a1:141_3": "vā. Saddheyyavatthupadaṭṭhānā, sotāpattiyaṅgapadaṭṭhānā vā. Sā hatthavittabījāni",
  "atk-s0515a1:141_4": "viya daṭṭhabbā. Asaddhiye na kampatīti saddhābalaṁ. Vīriyabalanti vīrassa bhāvo vīriyaṁ,",
  "atk-s0515a1:141_5": "vīrānaṁ vā kammaṁ vīriyaṁ, vidhinā vā nayena upāyena īrayitabbaṁ pavattayitabbanti",
  "atk-s0515a1:141_6": "vīriyaṁ. Taṁ panetaṁ upatthambhanalakkhaṇañca paggahaṇalakkhaṇañca vīriyaṁ, sahajātānaṁ",
  "atk-s0515a1:141_7": "upatthambhanarasaṁ, asaṁsīdanabhāvapaccupaṭṭhānaṁ, ‘‘saṁviggo yoniso padahatī’’ti",
  "atk-s0515a1:141_8": "vacanato (a. ni. 4.113) saṁvegapadaṭṭhānaṁ, vīriyārambhavatthupadaṭṭhānaṁ vā. Sammā",
  "atk-s0515a1:141_9": "āraddhaṁ sabbasampattīnaṁ mūlanti daṭṭhabbaṁ. Kosajje na kampatīti vīriyabalaṁ. Satiyā",
  "atk-s0515a1:141_10": "lakkhaṇādīni vuttāneva.",
  "atk-s0515a1:142_0": "Muṭṭhassacce na kampatīti satibalaṁ. Sahajātāni sammā ādhīyati ṭhapetīti samādhi.",
  "atk-s0515a1:142_1": "So pāmokkhalakkhaṇo avikkhepalakkhaṇo vā, sahajātānaṁ dhammānaṁ ārammaṇe sampiṇḍanaraso",
  "atk-s0515a1:142_2": "nhāniyacuṇṇānaṁ udakaṁ viya, upasamapaccupaṭṭhāno, ñāṇapaccupaṭṭhāno vā. ‘‘Samāhito",
  "atk-s0515a1:142_3": "yathābhūtaṁ pajānāti passatī’’ti hi vuttaṁ. Visesato sukhapadaṭṭhāno nivāte padīpaccīnaṁ",
  "atk-s0515a1:142_4": "ṭhiti viya cetaso ṭhitīti daṭṭhabbo. Uddhacce na kampatīti samādhibalaṁ. Pajānātīti",
  "atk-s0515a1:142_5": "paññā. Kiṁ pajānāti? ‘‘Idaṁ dukkha’’ntiādinā (mahāva. 15) nayena ariyasaccāni. Sā",
  "atk-s0515a1:142_6": "yathāsabhāvapaṭivedhalakkhaṇā, akkhalitapaṭivedhalakkhaṇā vā kusalissāsakhittausupaṭivedho",
  "atk-s0515a1:142_7": "viya, visayobhāsanarasā padīpo viya, asammohapaccupaṭṭhānā araññagatasudesako viya.",
  "atk-s0515a1:142_8": "Avijjāya na kampatīti paññābalaṁ. Hiribalaṁ ottappabalanti ahirike na kampatīti hiribalaṁ.",
  "atk-s0515a1:142_9": "Anottappe na kampatīti ottappabalaṁ. Ayaṁ ubhayavasena atthavaṇṇanā hoti. Kāyaduccaritādīhi",
  "atk-s0515a1:142_10": "hirīyatīti hirī, lajjāyetaṁ adhivacanaṁ. Tehi eva ottappatīti ottappaṁ, pāpato ubbegassetaṁ adhivacanaṁ.",
  "atk-s0515a1:143_0": "Tesaṁ nānākaraṇadīpanatthaṁ – ‘‘samuṭṭhānaṁ adhipati, lajjādilakkhaṇena cā’’ti imaṁ",
  "atk-s0515a1:143_1": "mātikaṁ ṭhapetvā ayaṁ vitthārakathā vuttā – ajjhattasamuṭṭhānā hirī nāma, bahiddhāsamuṭṭhānaṁ",
  "atk-s0515a1:143_2": "ottappaṁ nāma. Attādhipati hirī nāma, lokādhipati ottappaṁ nāma. Lajjāsabhāvasaṇṭhitā",
  "atk-s0515a1:143_3": "hirī nāma, bhayasabhāvasaṇṭhitaṁ ottappaṁ nāma. Sappatissavalakkhaṇā hirī nāma, vajjabhīrukabhayadassāvilakkhaṇaṁ ottappaṁ nāma.",
  "atk-s0515a1:144_0": "Tattha ajjhattasamuṭṭhānaṁ hiriṁ catūhi kāraṇehi samuṭṭhāpeti – jātiṁ paccavekkhitvā,",
  "atk-s0515a1:144_1": "vayaṁ paccavekkhitvā, sūrabhāvaṁ paccavekkhitvā, bāhusaccaṁ paccavekkhitvā. Kathaṁ?",
  "atk-s0515a1:144_2": "‘‘Pāpakaraṇaṁ nāmetaṁ na jātisampannānaṁ kammaṁ, hīnajaccānaṁ kevaṭṭādīnaṁ idaṁ kammaṁ,",
  "atk-s0515a1:144_3": "mādisassa jātisampannassa idaṁ kammaṁ kātuṁ na yutta’’nti evaṁ tāva jātiṁ paccavekkhitvā",
  "atk-s0515a1:144_4": "pāṇātipātādipāpaṁ akaronto hiriṁ samuṭṭhāpeti. Tathā ‘‘pāpakaraṇaṁ nāmetaṁ daharehi",
  "atk-s0515a1:144_5": "kattabbaṁ kammaṁ, mādisassa vaye ṭhitassa idaṁ kammaṁ kātuṁ na yutta’’nti evaṁ vayaṁ",
  "atk-s0515a1:144_6": "paccavekkhitvā pāṇātipātādipāpaṁ akaronto hiriṁ samuṭṭhāpeti. Tathā ‘‘pāpakammaṁ",
  "atk-s0515a1:144_7": "nāmetaṁ dubbalajātikānaṁ kammaṁ, mādisassa sūrabhāvasampannassa idaṁ kammaṁ kātuṁ",
  "atk-s0515a1:144_8": "na yutta’’nti evaṁ sūrabhāvaṁ paccavekkhitvā pāṇātipātādipāpaṁ akaronto hiriṁ samuṭṭhāpeti.",
  "atk-s0515a1:144_9": "Tathā ‘‘pāpakammaṁ nāmetaṁ andhabālānaṁ kammaṁ, na paṇḍitānaṁ. Mādisassa paṇḍitassa",
  "atk-s0515a1:144_10": "bahussutassa idaṁ kammaṁ kātuṁ na yutta’’nti evaṁ bāhusaccaṁ paccavekkhitvā pāṇātipātādipāpaṁ",
  "atk-s0515a1:144_11": "akaronto hiriṁ samuṭṭhāpeti. Evaṁ ajjhattasamuṭṭhānaṁ hiriṁ catūhi kāraṇehi samuṭṭhāpeti.",
  "atk-s0515a1:144_12": "Samuṭṭhāpetvā ca pana attano citte hiriṁ pavesetvā pāpakammaṁ na karoti. Evaṁ ajjhattasamuṭṭhānā",
  "atk-s0515a1:144_13": "hirī nāma hoti. Kathaṁ bahiddhāsamuṭṭhānaṁ ottappaṁ nāma? ‘‘Sace tvaṁ pāpakammaṁ",
  "atk-s0515a1:144_14": "karissasi, catūsu parisāsu garahappatto bhavissasi –",
  "atk-s0515a1:145": "‘‘Garahissanti taṁ viññū, asuciṁ nāgariko yathā;",
  "atk-s0515a1:146": "Vajjito sīlavantehi, kathaṁ bhikkhu karissasī’’ti. (dha. sa. aṭṭha. 1 kāmāvacarakusala dhammuddesakathā) –",
  "atk-s0515a1:147": "Evaṁ paccavekkhanto hi bahiddhāsamuṭṭhitena ottappena pāpakammaṁ na karoti, evaṁ bahiddhāsamuṭṭhānaṁ ottappaṁ nāma hoti.",
  "atk-s0515a1:148_0": "Kathaṁ attādhipati hirī nāma? Idhekacco kulaputto attānaṁ adhipatiṁ jeṭṭhakaṁ katvā",
  "atk-s0515a1:148_1": "‘‘mādisassa saddhāpabbajitassa bahussutassa dhutaṅgadharassa na yuttaṁ pāpakammaṁ",
  "atk-s0515a1:148_2": "kātu’’nti pāpaṁ na karoti. Evaṁ attādhipati hirī nāma hoti. Tenāha bhagavā ‘‘so attānaṁyeva",
  "atk-s0515a1:148_3": "adhipatiṁ karitvā akusalaṁ pajahati, kusalaṁ bhāveti, sāvajjaṁ pajahati, anavajjaṁ",
  "atk-s0515a1:148_4": "bhāveti, suddhaṁ attānaṁ pariharatī’’ti (dha. sa. aṭṭha. 1 kāmāvacarakusala dhammuddesakathā; a. ni. 3.40).",
  "atk-s0515a1:149": "Kathaṁ lokādhipati ottappaṁ nāma? Idhekacco kulaputto lokaṁ adhipatiṁ jeṭṭhakaṁ katvā pāpakammaṁ na karoti. Yathāha –",
  "atk-s0515a1:150_0": "‘‘Mahā kho panāyaṁ lokasannivāso, mahantasmiṁ kho pana lokasannivāse santi samaṇabrāhmaṇā",
  "atk-s0515a1:150_1": "iddhimanto dibbacakkhukā paracittaviduno, te dūratopi passanti, āsannāpi na dissanti,",
  "atk-s0515a1:150_2": "cetasāpi cittaṁ jānanti. Tepi maṁ evaṁ jāneyyuṁ ‘passatha bho imaṁ kulaputtaṁ saddhāya",
  "atk-s0515a1:150_3": "agārasmā anagāriyaṁ pabbajito samāno vokiṇṇo viharati pāpakehi akusalehi dhammehī’ti.",
  "atk-s0515a1:150_4": "Devatāpi kho santi iddhimantiniyo dibbacakkhukā paracittaviduniyo, tā dūratopi passanti,",
  "atk-s0515a1:150_5": "āsannāpi na dissanti, cetasāpi cittaṁ jānanti. Tāpi maṁ evaṁ jāneyyuṁ ‘passatha bho",
  "atk-s0515a1:150_6": "imaṁ kulaputtaṁ saddhāya agārasmā anagāriyaṁ pabbajito samāno vokiṇṇo viharati pāpakehi",
  "atk-s0515a1:150_7": "akusalehi dhammehī’ti. So iti paṭisañcikkhati ‘āraddhaṁ kho pana me vīriyaṁ bhavissati",
  "atk-s0515a1:150_8": "asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ",
  "atk-s0515a1:150_9": "ekagga’nti. So lokaṁyeva adhipatiṁ karitvā akusalaṁ pajahati, kusalaṁ bhāveti, sāvajjaṁ",
  "atk-s0515a1:150_10": "pajahati, anavajjaṁ bhāveti, suddhaṁ attānaṁ pariharatī’’ti (dha. sa. aṭṭha. 1 kāmāvacarakusala",
  "atk-s0515a1:150_11": "dhammuddesakathā; a. ni. 3.40).",
  "atk-s0515a1:151_0": "Evaṁ lokādhipati ottappaṁ nāma hoti. ‘‘Lajjāsabhāvasaṇṭhitā hirī, bhayasabhāvasaṇṭhitaṁ",
  "atk-s0515a1:151_1": "ottappa’’nti ettha pana lajjāti lajjanākāro, tena sabhāvena saṇṭhitā hirī. Bhayanti",
  "atk-s0515a1:151_2": "apāyabhayaṁ, tena sabhāvena saṇṭhitaṁ ottappaṁ. Tadubhayampi pāpaparivajjane pākaṭaṁ",
  "atk-s0515a1:151_3": "hoti. Ekacco hi yathā nāma eko kulaputto uccārapassāvādīni karonto lajjitabbayuttakaṁ",
  "atk-s0515a1:151_4": "ekaṁ disvā lajjanākārappatto bhaveyya hīḷito, evameva ajjhattaṁ lajjīdhammaṁ okkamitvā",
  "atk-s0515a1:151_5": "pāpakammaṁ na karoti. Ekacco apāyabhayabhīto hutvā pāpakammaṁ na karoti.",
  "atk-s0515a1:152_0": "Tatridaṁ opammaṁ – yathā hi dvīsu ayoguḷesu eko sītalo bhaveyya gūthamakkhito, eko",
  "atk-s0515a1:152_1": "uṇho āditto. Tattha paṇḍito sītalaṁ gūthamakkhitattā jigucchanto na gaṇhāti, itaraṁ",
  "atk-s0515a1:152_2": "ḍāhabhayena. Tattha sītalassa gūthamakkhanajigucchāya agaṇhanaṁ viya ajjhattaṁ lajjīdhammaṁ",
  "atk-s0515a1:152_3": "okkamitvā pāpassa akaraṇaṁ, uṇhassa ḍāhabhayena agaṇhanaṁ viya apāyabhayena pāpassa",
  "atk-s0515a1:152_4": "akaraṇaṁ veditabbaṁ.",
  "atk-s0515a1:153_0": "‘‘Sappatissavalakkhaṇā hirī, vajjabhīrukabhayadassāvilakkhaṇaṁ ottappa’’nti idampi",
  "atk-s0515a1:153_1": "dvayaṁ pāpaparivajjane eva pākaṭaṁ hoti. Ekacco hi jātimahattapaccavekkhaṇā satthumahattapaccavekkhaṇā",
  "atk-s0515a1:153_2": "dāyajjamahattapaccavekkhaṇā sabrahmacārimahattapaccavekkhaṇāti catūhi kāraṇehi sappatissavalakkhaṇaṁ",
  "atk-s0515a1:153_3": "hiriṁ samuṭṭhāpetvā pāpaṁ na karoti. Ekacco attānuvādabhayaṁ parānuvādabhayaṁ daṇḍabhayaṁ",
  "atk-s0515a1:153_4": "duggatibhayanti catūhākārehi vajjabhīrukabhāvadassāvilakkhaṇaṁ ottappaṁ samuṭṭhāpetvā",
  "atk-s0515a1:153_5": "pāpaṁ na karoti. Tattha jātimahattapaccavekkhaṇādīni ceva attānuvādabhayādīni ca",
  "atk-s0515a1:153_6": "vitthāretvā kathetabbāni. Evaṁ vuttaṁ sattavidhaṁ balaṁ yassa puggalassa natthi,",
  "atk-s0515a1:153_7": "te kilesā taṁ puggalaṁ sahanti…pe… pariyādiyanti maddantīti.",
  "atk-s0515a1:154_0": "Dve parissayāti pākaṭāpākaṭavasena dve eva upaddavā, na ekaṁ, na tīṇi. Te vibhāgato",
  "atk-s0515a1:154_1": "dassetuṁ ‘‘katame pākaṭaparissayā’’tiādimāha. Tattha kokāti kekā. Ayameva vā pāṭho.",
  "atk-s0515a1:154_2": "Corāti coriyakammehi yuttā. Māṇavāti sāhasikakammehi yuttā. Katakammāti sandhicchedādikatacorikakammā.",
  "atk-s0515a1:154_3": "Akatakammāti taṁ kammaṁ kātuṁ nikkhantā. Ettha assūti bhaveyyunti attho. Cakkhurogoti",
  "atk-s0515a1:154_4": "cakkhusmiṁ uppannarogo, rujatīti rogo. Cakkhurogotiādayo vatthuvasena veditabbā.",
  "atk-s0515a1:154_5": "Nibbattitapasādānañhi rogo nāma natthi. Kaṇṇarogoti bahikaṇṇarogo. Mukharogoti mukhe",
  "atk-s0515a1:154_6": "uppannarogo. Dantarogoti dantasūlaṁ. Kāsoti khayarogo. Sāsoti svāso uggārarogo. Pināsoti",
  "atk-s0515a1:154_7": "bahināsikāya rogo. Ḍāhoti abbhantare uppajjanako uṇho. Mucchāti sativissajjanakā.",
  "atk-s0515a1:154_8": "Pakkhandikāti lohitapakkhandikā atisāro. Sūlāti āmasūlā kucchivāto. Visūcikāti mahanto",
  "atk-s0515a1:154_9": "virecanako. Kilāsoti sabalo. Sosoti sukkhanako sosabyādhi. Apamāroti amanussaggāho",
  "atk-s0515a1:154_10": "veriyakkhābādho. Daddūti daddupīḷakā. Kaṇḍūti khuddakapīḷakā. Kacchūti mahākacchu.",
  "atk-s0515a1:154_11": "Rakhasāti nakhehi vilikhitaṭṭhāne rogo. ‘‘Nakhasā’’tipi pāḷi. Vitacchikāti hatthatalapādatalesu",
  "atk-s0515a1:154_12": "hīraṁ hīraṁ katvā phālento uppajjanakarogo. Lohitapittanti soṇitapittaṁ, rattapittanti",
  "atk-s0515a1:154_13": "vuttaṁ hoti. Madhumehoti sarīrabbhantare ukkaṭṭharogo. Vuttañhetaṁ ‘‘api ca madhumeho",
  "atk-s0515a1:154_14": "ābādho ukkaṭṭho’’ti (pāci. 15).",
  "atk-s0515a1:155_0": "Aṁsāti arisarogo. Pīḷakāti lohitapīḷakā. Bhagaṁ dālayatīti bhagandalā, vaccamaggaṁ",
  "atk-s0515a1:155_1": "phāletīti attho. Pittasamuṭṭhānāti pittena samuṭṭhānaṁ uppatti etesanti pittasamuṭṭhānā.",
  "atk-s0515a1:155_2": "Te kira dvattiṁsa honti. Semhasamuṭṭhānādīsupi eseva nayo. Sannipātikāti vātapittasemhānaṁ",
  "atk-s0515a1:155_3": "sannipātena ekībhāvena uppannā. Ābādhaṭṭhena ābādhā. Utupariṇāmajāti utupariṇāmena.",
  "atk-s0515a1:155_4": "Accuṇhāti sītena uppajjanakarogā. Visamaparihārajāti atiṭṭhānanisajjādinā visamaparihārena",
  "atk-s0515a1:155_5": "jātā. Opakkamikāti vadhabandhanādinā upakkamena jātā. Kammavipākajāti balavakammavipākasambhūtā.",
  "atk-s0515a1:155_6": "Sītaṁ uṇhaṁ…pe… samphassoti ime pākaṭā eva. Iti vāti evaṁ vā. Ime vuccantīti nigamento āha.",
  "atk-s0515a1:156_0": "Katame paṭicchannaparissayāti apākaṭā acchāditaupaddavā katameti pucchati. Tattha",
  "atk-s0515a1:156_1": "kāyaduccaritanti pāṇātipātaadinnādānamicchācāracetanā veditabbā. Vacīduccaritanti",
  "atk-s0515a1:156_2": "musāvādapisuṇavācāpharusavācāsamphappalāpacetanā veditabbā. Manoduccaritanti abhijjhābyāpādamicchādiṭṭhiyo",
  "atk-s0515a1:156_3": "veditabbā. Kāye pavattaṁ, kāyato vā pavattaṁ, duṭṭhu caritaṁ, kilesapūtikattā vā",
  "atk-s0515a1:156_4": "duṭṭhu caritanti kāyaduccaritaṁ. Vacīmanoduccaritesupi eseva nayo.",
  "atk-s0515a1:157_0": "Kāmīyantīti kāmā, pañca kāmaguṇā. Kāmesu chando kāmacchando. Kāmayatīti vā kāmo,",
  "atk-s0515a1:157_1": "kāmo eva chando, kāmacchando na kattukamyatāchando, na dhammacchando vā. Kāmataṇhāva",
  "atk-s0515a1:157_2": "evaṁnāmikā. Kusaladhamme nīvaratīti nīvaraṇaṁ, kāmacchando eva nīvaraṇaṁ kāmacchandanīvaraṇaṁ.",
  "atk-s0515a1:157_3": "Evaṁ sesesupi. Byāpajjati tena cittaṁ pūtibhāvaṁ upagacchati, byāpādayati vā vinayācārarūpasampattihitasukhādīnīti",
  "atk-s0515a1:157_4": "vā byāpādo. Thinanatā thinaṁ. Middhanatā middhaṁ, anussāhasaṁhananatā asattivighātatā",
  "atk-s0515a1:157_5": "cāti attho. Thinañca middhañca thinamiddhaṁ. Tattha thinaṁ anussāhanalakkhaṇaṁ, vīriyavinodanarasaṁ,",
  "atk-s0515a1:157_6": "saṁsīdanapaccupaṭṭhānaṁ. Middhaṁ akammaññatālakkhaṇaṁ, onahanarasaṁ, līnabhāvapaccupaṭṭhānaṁ,",
  "atk-s0515a1:157_7": "pacalāyikāniddāpaccupaṭṭhānaṁ vā. Ubhayampi aratitandīvijambhitādīsu ayonisomanasikārapadaṭṭhānanti.",
  "atk-s0515a1:158_0": "Uddhatassa bhāvo uddhaccaṁ. Taṁ avūpasamalakkhaṇaṁ vātābhighātacalajalaṁ viya, anavaṭṭhānarasaṁ",
  "atk-s0515a1:158_1": "vātābhighātacaladhajapaṭākaṁ viya, bhantattapaccupaṭṭhānaṁ pāsāṇābhighātasamuddhatabhasmaṁ",
  "atk-s0515a1:158_2": "viya , cetaso avūpasamo ayonisomanasikārapadaṭṭhānaṁ. Cittavikkhepoti daṭṭhabbaṁ.",
  "atk-s0515a1:158_3": "Kucchitaṁ kataṁ kukataṁ, tassa bhāvo kukkuccaṁ. Taṁ pacchānutāpalakkhaṇaṁ, katākatānusocanarasaṁ,",
  "atk-s0515a1:158_4": "vippaṭisārapaccupaṭṭhānaṁ, katākatapadaṭṭhānaṁ dāsabyaṁ viya daṭṭhabbaṁ . Uddhaccañca",
  "atk-s0515a1:158_5": "kukkuccañca uddhaccakukkuccaṁ. Vigatā cikicchāti vicikicchā, sabhāvaṁ vā vicinanto",
  "atk-s0515a1:158_6": "etāya kicchati kilamatīti vicikicchā, sā saṁsayalakkhaṇā, saṁsappanarasā, anicchayapaccupaṭṭhānā,",
  "atk-s0515a1:158_7": "anekaṁsaggāhapaccupaṭṭhānā vā, ayonisomanasikārapadaṭṭhānā. Paṭipattiantarāyakarāti daṭṭhabbā.",
  "atk-s0515a1:159_0": "Rajjanalakkhaṇo rāgo. Dussanalakkhaṇo doso. Muyhanalakkhaṇo moho. Kujjhanalakkhaṇo",
  "atk-s0515a1:159_1": "kodho, caṇḍikkalakkhaṇo vā, āghātakaraṇaraso, dūsanapaccupaṭṭhāno. Upanandhanalakkhaṇo",
  "atk-s0515a1:159_2": "upanāho, veraappaṭinissajjanaraso, kodhānubandhabhāvapaccupaṭṭhāno. Vuttañcetaṁ ‘‘pubbakālaṁ",
  "atk-s0515a1:159_3": "kodho, aparakālaṁ upanāho’’tiādi (vibha. 891).",
  "atk-s0515a1:160_0": "Paraguṇamakkhanalakkhaṇo makkho. Tesaṁ vināsanaraso, tadacchādanapaccupaṭṭhāno. Yugaggāhalakkhaṇo",
  "atk-s0515a1:160_1": "paḷāso, paraguṇehi attano guṇānaṁ samīkaraṇaraso, paresaṁ guṇappamāṇena upaṭṭhānapaccupaṭṭhāno.",
  "atk-s0515a1:161_0": "Parasampattikhīyanalakkhaṇā issā, tassa akkhamanalakkhaṇā vā, tattha anabhiratirasā,",
  "atk-s0515a1:161_1": "tato vimukhabhāvapaccupaṭṭhānā. Attano sampattinigūhanalakkhaṇaṁ macchariyaṁ, attano",
  "atk-s0515a1:161_2": "sampattiyā parehi sādhāraṇabhāvaṁ akkhamanarasaṁ, saṅkocanapaccupaṭṭhānaṁ.",
  "atk-s0515a1:162_0": "Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā. Attano",
  "atk-s0515a1:162_1": "avijjamānaguṇappakāsanalakkhaṇaṁ sāṭheyyaṁ, tesaṁ samudāharaṇarasaṁ, sarīrākārehipi",
  "atk-s0515a1:162_2": "tesaṁ vibhūtakaraṇapaccupaṭṭhānaṁ.",
  "atk-s0515a1:163": "Cittassa uddhumātabhāvalakkhaṇo thambho, appatissavavuttiraso, amaddavapaccupaṭṭhāno. Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.",
  "atk-s0515a1:164": "Uṇṇatilakkhaṇo māno, ahaṁkāraraso, uddhumātabhāvapaccupaṭṭhāno. Abbhuṇṇatilakkhaṇo atimāno, ativiya ahaṁkāraraso, accuddhumātabhāvapaccupaṭṭhāno.",
  "atk-s0515a1:165_0": "Mattabhāvalakkhaṇo mado, madaggahaṇaraso, ummādapaccupaṭṭhāno . Pañcasu kāmaguṇesu",
  "atk-s0515a1:165_1": "cittassa vossaggalakkhaṇo pamādo, vossaggānuppadanaraso, sativippavāsapaccupaṭṭhānoti",
  "atk-s0515a1:165_2": "evaṁ imesaṁ dhammānaṁ lakkhaṇādīni veditabbāni. Ayamettha saṅkhepo, vitthāro pana",
  "atk-s0515a1:165_3": "‘‘tattha katamo kodho’’tiādinā vibhaṅge (vibha. 891) vuttanayeneva veditabbo.",
  "atk-s0515a1:166_0": "Visesato cettha āmisagiddho attanā alabhanto aññassa lābhino kujjhati, tassa sakiṁ",
  "atk-s0515a1:166_1": "uppanno kodho kodhoyeva. Taduttari upanāho. So evaṁ kuddho upanayhanto ca santepi",
  "atk-s0515a1:166_2": "aññassa lābhino guṇaṁ makkheti ‘‘ahampi tādiso’’ti ca yugaggāhaṁ gaṇhāti. Ayamassa",
  "atk-s0515a1:166_3": "makkho ca palāso ca, so evaṁ makkhī palāsī tassa lābhasakkārādīsu ‘‘kiṁ imassa iminā’’ti",
  "atk-s0515a1:166_4": "issati padussati, ayamassa issā. Sace panassa kāci sampatti hoti, tassā tena sādhāraṇabhāvaṁ",
  "atk-s0515a1:166_5": "na sahati, idamassa maccheraṁ. Lābhahetu kho pana attano santepi dose paṭicchādeti,",
  "atk-s0515a1:166_6": "ayamassa māyā. Asantepi guṇe pakāseti, idamassa sāṭheyyaṁ. So evaṁ paṭipanno sace",
  "atk-s0515a1:166_7": "pana yathādhippāyaṁ lābhaṁ labhati, tena thaddho hoti amuducitto ‘‘na idaṁ evaṁ kātabba’’nti",
  "atk-s0515a1:166_8": "ovadituṁ asakkuṇeyyo, ayamassa thambho. Sace pana naṁ koci kiñci vadati ‘‘na idaṁ",
  "atk-s0515a1:166_9": "evaṁ kātabba’’nti, tena sāraddhacitto hoti, bhākuṭikamukho ‘‘ko me tva’’nti pasayhabhāṇī,",
  "atk-s0515a1:166_10": "ayamassa sārambho. Tato thambhena ‘‘ahameva seyyo’’ti attānaṁ maññanto mānī hoti.",
  "atk-s0515a1:166_11": "Sārambhena ‘‘ke ime’’ti pare atimaññanto atimānī, ayamassa māno ca atimāno ca. So",
  "atk-s0515a1:166_12": "tehi mānātimānehi jātimadādianekarūpaṁ madaṁ janeti, matto samāno kāmaguṇādibhedesu",
  "atk-s0515a1:166_13": "vatthūsu pamajjati, ayamassa mado ca pamādo cāti veditabbaṁ.",
  "atk-s0515a1:167_0": "Sabbe kilesāti sabbepi akusalā dhammā. Upatāpanaṭṭhena vibādhanaṭṭhena ca kilesā.",
  "atk-s0515a1:167_1": "Kilesapūtikattā duccaritā. Kilesadarathakaraṇaṭṭhena darathā. Antoḍāhādikaraṇaṭṭhena",
  "atk-s0515a1:167_2": "pariḷāhā. Sadā tāpanaṭṭhena santāpā. Akosallasambhūtaṭṭhena abhisaṅkharaṇaṭṭhena",
  "atk-s0515a1:167_3": "ca sabbe akusalābhisaṅkhārā.",
  "atk-s0515a1:168_0": "Kenaṭṭhenāti kena atthena. Abhibhavanāditividhaṁ atthaṁ dassetuṁ ‘‘parisahantīti",
  "atk-s0515a1:168_1": "parissayā’’tiādimāha. Parisahantīti dukkhaṁ uppādenti abhibhavanti. Parihānāya saṁvattantīti",
  "atk-s0515a1:168_2": "kusalānaṁ dhammānaṁ pariccajanāya saṁvattanti. Tatrāsayāti tasmiṁ sarīre akusalā",
  "atk-s0515a1:168_3": "dhammā āsayanti nivasanti uppajjantīti attho. Te parissayāti kāyaduccaritādayo upaddavā.",
  "atk-s0515a1:168_4": "Kusalānaṁ dhammānaṁ antarāyāyāti upari vattabbānaṁ sammāpaṭipadādito kosallasambhūtānaṁ",
  "atk-s0515a1:168_5": "dhammānaṁ antaradhānāya adassanatthāya saṁvattanti. Sammāpaṭipadāyāti sundarāya pasaṭṭhāya",
  "atk-s0515a1:168_6": "vā paṭipadāya, na micchāpaṭipadāya. Anulomapaṭipadāyāti aviruddhapaṭipadāya, na paṭilomapaṭipadāya.",
  "atk-s0515a1:168_7": "Apaccanīkapaṭipadāyāti na paccanīkapaṭipadāya, apaccatthikapaṭipadāya. Anvatthapaṭipadāyāti",
  "atk-s0515a1:168_8": "atthaanugatāya paṭipadāya, uparūpari vaḍḍhitāya paṭipadāya. Yathā attho, tathā paṭipajjitabbāya",
  "atk-s0515a1:168_9": "paṭipadāyāti vuttaṁ hoti. ‘‘Attatthapaṭipadāyā’’tipi pāḷi, taṁ na sundaraṁ. Dhammānudhammapaṭipadāyāti",
  "atk-s0515a1:168_10": "dhammo nāma navalokuttaradhammo. Anudhammo nāma vipassanādi. Tassa dhammassa anurūpā",
  "atk-s0515a1:168_11": "dhammapaṭipadā dhammānudhammapaṭipadā, tassā dhammānudhammapaṭipadāya.",
  "atk-s0515a1:169_0": "Sīlesu paripūrikāritāyāti pātimokkhasīlesu pāripūriṁ katvā ṭhitatāya. Indriyesu guttadvāratāyāti",
  "atk-s0515a1:169_1": "‘‘cakkhunā rūpaṁ disvā’’tiādinā (dī. ni. 1.213; a. ni. 3.16; ma. ni. 2.24; cūḷani.",
  "atk-s0515a1:169_2": "mettagūmāṇavapucchāniddesa 18) nayena vuttesu manacchaṭṭhesu indriyesu sugopitadvārabhāvassa.",
  "atk-s0515a1:169_3": "Bhojane mattaññutāyāti paṭiggahaṇādīsu pamāṇayuttatāya. Alaṁsāṭakādiṁ muñcitvā mitabhojanatāya.",
  "atk-s0515a1:170_0": "Jāgariyānuyogassāti ‘‘divasaṁ caṅkamena nisajjāya āvaraṇīyehi dhammehī’’ti (a. ni.",
  "atk-s0515a1:170_1": "3.16; ma. ni. 2.24) evamādinā nayena pañca jāgaraṇadhamme anuyogassa. Satisampajaññassāti",
  "atk-s0515a1:170_2": "sabbakammaṭṭhānabhāvanānuyuttānaṁ sabbayogīnaṁ sabbadā upakārakassa satisampajaññassa.",
  "atk-s0515a1:171_0": "Satipaṭṭhānānanti ārammaṇesu okkantitvā pakkanditvā upaṭṭhānato paṭṭhānaṁ, satiyeva",
  "atk-s0515a1:171_1": "paṭṭhānaṁ satipaṭṭhānaṁ. Kāyavedanācittadhammesu panassā asubhadukkhāniccānattākāragahaṇavasena",
  "atk-s0515a1:171_2": "subhasukhaniccattasaññāpahānakiccasādhanavasena ca pavattito catudhā pabhedo hoti,",
  "atk-s0515a1:171_3": "tesaṁ catunnaṁ satipaṭṭhānānaṁ.",
  "atk-s0515a1:172_0": "Catunnaṁ sammappadhānānanti padahanti etenāti padhānaṁ, sobhanaṁ padhānaṁ sammappadhānaṁ,",
  "atk-s0515a1:172_1": "sammā vā padahanti etenāti sammappadhānaṁ, sobhanaṁ vā taṁ kilesavirūpattavirahato,",
  "atk-s0515a1:172_2": "padhānañca hitasukhanipphādakaṭṭhena seṭṭhabhāvāvahanato, padhānabhāvakaraṇato cāti",
  "atk-s0515a1:172_3": "sammappadhānaṁ, vīriyassetaṁ adhivacanaṁ. Uppannuppannānaṁ anuppannuppannānañca catunnaṁ",
  "atk-s0515a1:172_4": "akusalakusalānaṁ pahānānuppattiuppādaṭṭhitikiccasādhanavasena pavattito panassa catudhā",
  "atk-s0515a1:172_5": "pabhedo hoti, tesaṁ catunnaṁ sammappadhānānaṁ.",
  "atk-s0515a1:173_0": "Catunnaṁ iddhipādānanti ettha chandavīriyacittavīmaṁsāsu ekeko ijjhatīti iddhi, samijjhati",
  "atk-s0515a1:173_1": "nipphajjatīti attho. Ijjhanti vā etāya sattā iddhā vuddhā ukkaṁsagatā hontīti iddhi.",
  "atk-s0515a1:173_2": "Paṭhamena atthena iddhiyeva pādoti iddhipādo, iddhikoṭṭhāsoti attho. Dutiyena atthena",
  "atk-s0515a1:173_3": "iddhiyā pādoti iddhipādo, pādoti patiṭṭhā adhigamupāyoti attho. Tena hi yasmā uparūparivisesasaṅkhātaṁ",
  "atk-s0515a1:173_4": "iddhiṁ pajjanti pāpuṇanti, tasmā pādoti vuccati. Tesaṁ catunnaṁ iddhipādānaṁ.",
  "atk-s0515a1:174_0": "Sattannaṁ bojjhaṅgānanti bodhiyā, bodhissa vā aṅgāti bojjhaṅgā. Idaṁ vuttaṁ hoti,",
  "atk-s0515a1:174_1": "yā esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṁ",
  "atk-s0515a1:174_2": "anekesaṁ upaddavānaṁ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0515a1:174_3": "dhammasāmaggiyā ariyasāvako bujjhatīti katvā ‘‘bodhī’’ti vuccati, bujjhatīti kilesasantānaniddāya",
  "atk-s0515a1:174_4": "uṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā",
  "atk-s0515a1:174_5": "dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādīni viya. Yo",
  "atk-s0515a1:174_6": "panesa yathāvuttappakārāya etāya dhammasāmaggiyā bujjhatīti katvā ariyasāvako ‘‘bodhī’’ti",
  "atk-s0515a1:174_7": "vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu aṭṭhakathācariyā",
  "atk-s0515a1:174_8": "‘‘bujjhanakassa puggalassa aṅgāti bojjhaṅgā’’ti. Tesaṁ sattannaṁ bojjhaṅgānaṁ.",
  "atk-s0515a1:175_0": "Ariyassa aṭṭhaṅgikassa maggassāti ariyoti taṁtaṁmaggavajjhakilesehi ārakattā ariyabhāvakarattā",
  "atk-s0515a1:175_1": "ariyaphalapaṭilābhakarattā ca ariyo. Aṭṭhaṅgāni assāti aṭṭhaṅgiko. Svāyaṁ caturaṅgikā",
  "atk-s0515a1:175_2": "viya senā, pañcaṅgikaṁ viya ca tūriyaṁ aṅgamattameva hoti, aṅgavinimutto natthi.",
  "atk-s0515a1:175_3": "Nibbānaṁ maggati, kilese vā mārento gacchatīti maggo, tassa ariyassa aṭṭhaṅgikassa",
  "atk-s0515a1:175_4": "maggassa bhāvanānuyogassa. Imesaṁ kusalānaṁ dhammānanti vuttappakārānaṁ lokiyalokuttarakusaladhammānaṁ.",
  "atk-s0515a1:175_5": "Antarāyāyāti lokuttarakusaladhammānaṁ antarāyāya antaradhānāya lokiyakusaladhammānaṁ pariccāgāya.",
  "atk-s0515a1:176_0": "Tesu lokuttarakusaladhammānaṁ uppajjituṁ appadānaṭṭhena parissayā nāma. Te hi uppajjitvā",
  "atk-s0515a1:176_1": "nirujjhamānā upaddavaṁ nāvahanti. Tattheteti tasmiṁ attabhāve ete. Pāpakāti lāmakā.",
  "atk-s0515a1:176_2": "Attabhāvasannissayāti attabhāvaṁ upanissāya ārammaṇaṁ katvā uppajjantīti attabhāvasannissayā. Daketi udake.",
  "atk-s0515a1:177": "Vuttaṁhetanti kathitañhi etaṁ. Sāntevāsikoti antevāsikasaṅkhātena kilesena saha vasatīti sāntevāsiko. Sācariyakoti samudācaraṇasaṅkhātena kilesena saha vasatīti sācariyako.",
  "atk-s0515a1:178_0": "Cakkhunā rūpaṁ disvāti cakkhuviññāṇena rūpaṁ passitvā. Upari sotena saddaṁ sutvātiādīsupi",
  "atk-s0515a1:178_1": "eseva nayo. Uppajjantīti samudācaranti. Sarasaṅkappāti nānārammaṇe saṁsaraṇavasena",
  "atk-s0515a1:178_2": "uppannā parikappā. Saṁyojaniyāti ārammaṇabhāvaṁ upagantvā saṁyojanasambandhanena",
  "atk-s0515a1:178_3": "saṁyojanānaṁ hitā. Tyassāti te pāpakā assa puggalassa. Anto vasantīti abbhantare",
  "atk-s0515a1:178_4": "citte nivasanti. Anvāsavantīti kilesasantānaṁ anugantvā bhusaṁ savanti anubandhanti.",
  "atk-s0515a1:178_5": "Te nanti taṁ puggalaṁ ete akusalā dhammā. Samudācarantīti sammā ācaranti pavattantīti attho.",
  "atk-s0515a1:179_0": "Kilissanaṭṭhena malā. Sattuatthena amittā. Veriatthena sapattā. Hananaṭṭhena vadhakā.",
  "atk-s0515a1:179_1": "Paccāmittaṭṭhena paccatthikā. Atha vā malā sūriyassopakkilesavalāhakā viya. Amittā",
  "atk-s0515a1:179_2": "sūriyassa dhūmaṁ viya. Sapattā sūriyassa himaṁ viya. Vadhakā sūriyassa rajaṁ viya.",
  "atk-s0515a1:179_3": "Paccatthikā sūriyassa rāhu viya. ‘‘Malā suvaṇṇassa malaṁ viya cittappabhānāsakā.",
  "atk-s0515a1:179_4": "Amittā kāḷalohamalaṁ viya citte siniddhabhāvanāsakā, sapattā yuganaddhaṁ yujjhantā",
  "atk-s0515a1:179_5": "sapattā viya citte patiṭṭhitadhammadhaṁsakā. Vadhakā manussaghātakā viya dhammaghātakā.",
  "atk-s0515a1:179_6": "Paccatthikā raññā upagatassa vināso viya mokkhamaggassa paṭisedhakā’’ti evameke vaṇṇayanti.",
  "atk-s0515a1:180_0": "Anatthajananoti na atthaṁ anatthaṁ, taṁ anatthaṁ uppādetīti anatthajanano. Ko so?",
  "atk-s0515a1:180_1": "Lobho. Cittappakopanoti cittassa pakopano calano, kusalaṁ nivāretvā cittaṁ rundhatīti",
  "atk-s0515a1:180_2": "attho. Bhayamantarato jātanti abbhantare attano citteyeva jātaṁ, anatthajananādibhayahetu.",
  "atk-s0515a1:180_3": "Taṁ jano nāvabujjhatīti taṁ bhayaṁ bālamahājano avagantvā otaritvā na jānāti. Atthanti",
  "atk-s0515a1:180_4": "luddho puggalo lokiyalokuttaraatthaṁ na jānāti. Dhammanti tassa hetuṁ. Andhatamanti",
  "atk-s0515a1:180_5": "bahalandhakāraṁ. Yanti yasmā, yaṁ naraṁ vā. Sahateti abhibhavati.",
  "atk-s0515a1:181_0": "Ajjhattanti sakasantāne. Uppajjamānā uppajjantīti pubbantato uddhaṁ uppajjamānā ahitāya",
  "atk-s0515a1:181_1": "uppajjanti dukkhāya . Tadubhayena aphāsuvihārāya. Ahitāyāti cetasikadukkhatthāya.",
  "atk-s0515a1:181_2": "Dukkhāyāti kāyikadukkhatthāya. Aphāsuvihārāyāti tadubhayena na sukhavihāratthāya.",
  "atk-s0515a1:181_3": "Atha vā ‘‘uppajjamānā uppajjantīti bhavaṅgacalanato paṭṭhāya yāva voṭṭhabbanā, tāva",
  "atk-s0515a1:181_4": "uppajjamānā nāma. Voṭṭhabbanaṁ pana patvā anivattanabhāvena uppajjanti nāmā’’ti evameke vaṇṇayanti.",
  "atk-s0515a1:182_0": "Tacasāraṁva samphalanti attano phalena nāsitaṁ tacasārasaṅkhātaṁ veḷu viya. Aratīti",
  "atk-s0515a1:182_1": "kusalesu dhammesu ukkaṇṭhitatā. Ratīti pañcakāmaguṇe abhirati. Lomahaṁsoti kaṇṭakasadiso",
  "atk-s0515a1:182_2": "hutvā uddhaggalomo. Itonidānāti ayaṁ attabhāvo nidānaṁ paccayo etesanti itonidānā.",
  "atk-s0515a1:182_3": "Itojāti ito attabhāvato jātā. Ito samuṭṭhāya manovitakkāti yathā dīghasuttakena pāde",
  "atk-s0515a1:182_4": "baddhaṁ kākaṁ kumārakā tassa suttassa pariyantaṁ aṅguliṁ veṭhetvā ossajjanti, so",
  "atk-s0515a1:182_5": "dūraṁ gantvāpi puna tesaṁ pādamūleyeva patati, evameva ito attabhāvato samuṭṭhāya",
  "atk-s0515a1:182_6": "pāpavitakkā cittaṁ ossajjanti.",
  "atk-s0515a1:183_0": "‘‘Sāntevāsiko’’tiādikaṁ paṭhamasuttaṁ kilesena sahavāsaṁ sandhāya vuttaṁ. ‘‘Tayome,",
  "atk-s0515a1:183_1": "bhikkhave, antarāmalā’’tiādikaṁ dutiyaṁ kusaladhammamalīnakaraṇavasena atthānatthassa",
  "atk-s0515a1:183_2": "ajānanavasena ca. ‘‘Tayo kho, mahārāja, purisassa dhammā ajjhattaṁ uppajjamānā’’tiādikaṁ",
  "atk-s0515a1:183_3": "tatiyaṁ attano nissayaghātanavasena. ‘‘Rāgo ca doso ca itonidānā’’tiādikaṁ catutthaṁ",
  "atk-s0515a1:183_4": "kilesānaṁ patiṭṭhādassanavasena vuttanti ñātabbaṁ.",
  "atk-s0515a1:184_0": "Tato tato parissayatoti tamhā tamhā upaddavā. Taṁ puggalanti vuttappakārakilesasamaṅgīpuggalaṁ.",
  "atk-s0515a1:184_1": "Dukkhaṁ anvetīti dukkhaṁ anu eti mātu pacchato khīrapivako viya. Anugacchatīti samīpaṁ",
  "atk-s0515a1:184_2": "gacchati coraghātako viya vajjhappattassa . Anvāyikaṁ hotīti sampattaṁ hoti dhammaganthikāya",
  "atk-s0515a1:184_3": "paricchedo viya. Jātidukkhanti jātisaddassa tāva aneke atthā paveditā. Yathā –",
  "atk-s0515a1:185": "Bhavo kulaṁ nikāyo ca, sīlaṁ paññatti lakkhaṇaṁ;",
  "atk-s0515a1:186": "Pasūti sandhi cevāti, jātiatthā paveditā.",
  "atk-s0515a1:187_0": "Tathā hissa ‘‘ekampi jātiṁ dvepi jātiyo’’tiādīsu (pārā. 12; dī. ni. 1.31; ma. ni.",
  "atk-s0515a1:187_1": "2.257) bhavo attho. ‘‘Akkhitto anupakkuṭṭho jātivādenā’’ti (dī. ni. 1.303) ettha",
  "atk-s0515a1:187_2": "kulaṁ. ‘‘Atthi, visākhe, nigaṇṭhā nāma samaṇajātī’’ti (a. ni. 3.71) ettha nikāyo.",
  "atk-s0515a1:187_3": "‘‘Yatohaṁ, bhagini, ariyāya jātiyā jāto nābhijānāmī’’ti (ma. ni. 2.351) ettha ariyasīlaṁ.",
  "atk-s0515a1:187_4": "‘‘Tiriyā nāma tiṇajāti nābhiyā uggantvā nabhaṁ āhacca ṭhitā ahosī’’ti (a. ni. 5.196)",
  "atk-s0515a1:187_5": "ettha paññatti. ‘‘Jāti dvīhi khandhehi saṅgahitā’’ti (dhātu. 71) ettha saṅkhatalakkhaṇaṁ.",
  "atk-s0515a1:187_6": "‘‘Sampatijāto, ānanda, bodhisatto’’ti (dī. ni. 2.31; ma. ni. 3.207) ettha pasūti.",
  "atk-s0515a1:187_7": "‘‘Bhavapaccayā jātī’’ti (mahāva. 1; udā. 1; ma. ni. 1.403; saṁ. ni. 2.53; vibha.",
  "atk-s0515a1:187_8": "225; kathā. 450) ca, ‘‘jātipi dukkhā’’ti (mahāva. 14; vibha. 190; dī. ni. 2.387;",
  "atk-s0515a1:187_9": "ma. ni. 2.373; saṁ. ni. 5.1081; paṭi. ma. 2.30) ca ettha pariyāyato paṭisandhikkhaṇo,",
  "atk-s0515a1:187_10": "nippariyāyato pana tattha tattha nibbattamānānaṁ sattānaṁ ye ye khandhā pātubhavanti,",
  "atk-s0515a1:187_11": "tesaṁ tesaṁ paṭhamapātubhāvo jāti nāma.",
  "atk-s0515a1:188_0": "Kasmā panesā jāti dukkhāti ce? Anekesaṁ dukkhānaṁ vatthubhāvato. Anekāni hi dukkhāni.",
  "atk-s0515a1:188_1": "Seyyathidaṁ – dukkhadukkhaṁ vipariṇāmadukkhaṁ saṅkhāradukkhaṁ paṭicchannadukkhaṁ",
  "atk-s0515a1:188_2": "appaṭicchannadukkhaṁ pariyāyadukkhaṁ nippariyāyadukkhanti.",
  "atk-s0515a1:189": "Tattha kāyikacetasikā dukkhavedanā sabhāvato ca nāmato ca dukkhattā ‘‘dukkhadukkha’’nti vuccati.",
  "atk-s0515a1:190": "Sukhavedanā vipariṇāmena dukkhuppattihetuto vipariṇāmadukkhaṁ. Upekkhāvedanā ceva avasesā ca tebhūmakā saṅkhārā udayabbayapīḷitattā saṅkhāradukkhaṁ.",
  "atk-s0515a1:191": "Kaṇṇasūladantasūlarāgajapariḷāhadosamohajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṁ. Apākaṭadukkhantipi vuccati.",
  "atk-s0515a1:192": "Dvattiṁsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṁ. Pākaṭadukkhantipi vuccati.",
  "atk-s0515a1:193": "Ṭhapetvā dukkhadukkhaṁ sesaṁ dukkhasaccavibhaṅge āgataṁ jātiādi sabbampi tassa tassa dukkhassa vatthubhāvato pariyāyadukkhaṁ. Dukkhadukkhaṁ pana nippariyāyadukkhanti vuccati.",
  "atk-s0515a1:194_0": "Tatrāyaṁ jāti yaṁ taṁ bālapaṇḍitasuttādīsu (ma. ni. 3.246 ādayo) bhagavatāpi upamāvasena",
  "atk-s0515a1:194_1": "pakāsitaṁ āpāyikaṁ dukkhaṁ, yañca sugatiyampi manussaloke gabbhokkantimūlakādibhedaṁ",
  "atk-s0515a1:194_2": "dukkhaṁ uppajjati, tassa vatthubhāvato dukkhā.",
  "atk-s0515a1:195_0": "Tatridaṁ gabbhokkantimūlakādibhedaṁ dukkhaṁ – ayañhi satto mātukucchimhi nibbattamāno",
  "atk-s0515a1:195_1": "na uppalapadumapuṇḍarikādīsu nibbattati, atha kho heṭṭhā āmāsayassa upari pakkāsayassa",
  "atk-s0515a1:195_2": "udarapaṭalapiṭṭhikaṇṭakānaṁ vemajjhe paramasambādhe tibbandhakāre nānākuṇapagandhaparibhāvite",
  "atk-s0515a1:195_3": "asuciparamaduggandhapavanavicarite adhimattajegucche kucchippadese pūtimacchapūtikummāsacandanikādīsu",
  "atk-s0515a1:195_4": "kimi viya nibbattati. So tattha nibbatto dasa māse mātukucchisambhavena usmanā puṭapākaṁ",
  "atk-s0515a1:195_5": "viya paccamāno piṭṭhapiṇḍi viya sediyamāno samiñjanapasāraṇādivirahito adhimattaṁ",
  "atk-s0515a1:195_6": "dukkhaṁ paccanubhotīti, idaṁ tāva gabbhokkantimūlakaṁ dukkhaṁ.",
  "atk-s0515a1:196_0": "Yaṁ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato",
  "atk-s0515a1:196_1": "eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunanaddhunanādinā",
  "atk-s0515a1:196_2": "upakkamena adhimattaṁ dukkhaṁ anubhavati, yañca mātu sītudakapānakāle sītanarakupapanno",
  "atk-s0515a1:196_3": "viya uṇhayāgubhattādiajjhoharaṇakāle aṅgāravuṭṭhisamparikiṇṇo viya loṇambilādiajjhoharaṇakāle",
  "atk-s0515a1:196_4": "khārāpaṭicchakādikammakāraṇapatto viya tibbaṁ dukkhaṁ anubhoti, idaṁ gabbhapariharaṇamūlakaṁ dukkhaṁ.",
  "atk-s0515a1:197": "Yaṁ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṁ uppajjati, idaṁ gabbhavipattimūlakaṁ dukkhaṁ.",
  "atk-s0515a1:198_0": "Yaṁ vijāyamānāya mātuyā kammajehi vātehi parivattetvā narakapapātaṁ viya atibhayānakaṁ",
  "atk-s0515a1:198_1": "yonimaggaṁ paṭipātiyamānassa paramasambādhena ca yonimukhena tāḷacchiggaḷena viya",
  "atk-s0515a1:198_2": "mahānāgassa nikaḍḍhiyamānassa narakasattassa viya ca saṅghātapabbatehi vicuṇṇiyamānassa",
  "atk-s0515a1:198_3": "dukkhaṁ uppajjati, idaṁ vijāyanamūlakaṁ dukkhaṁ.",
  "atk-s0515a1:199_0": "Yaṁ pana jātassa taruṇavaṇasadisasukhumālasarīrassa hatthaggahaṇanhāpanadhovanacoḷaparimajjanādikāle",
  "atk-s0515a1:199_1": "sūcimukhakhuradhārāhi vijjhanaphālanasadisaṁ dukkhaṁ uppajjati, idaṁ mātukucchito",
  "atk-s0515a1:199_2": "bahinikkhamanamūlakaṁ dukkhaṁ.",
  "atk-s0515a1:200_0": "Yaṁ pana tato paraṁ pavattiyaṁ attanāva attānaṁ vadhentassa acelakavatādivasena ātāpanaparitāpanānuyogamanuyuttassa",
  "atk-s0515a1:200_1": "kodhavasena abhuñjantassa ubbandhantassa ca dukkhaṁ hoti, idaṁ attūpakkamamūlakaṁ dukkhaṁ.",
  "atk-s0515a1:201": "Yaṁ pana parato vadhabandhanādīni anubhavantassa dukkhaṁ uppajjati, idaṁ parūpakkamamūlakaṁ dukkhanti.",
  "atk-s0515a1:202": "Iti imassa sabbassāpi dukkhassa ayaṁ jāti vatthumeva hoti, idaṁ jātidukkhaṁ anveti.",
  "atk-s0515a1:203_0": "Jarādukkhanti duvidhā jarā – saṅkhatalakkhaṇañca khaṇḍiccādisammato santatiyaṁ ekabhavapariyāpanno",
  "atk-s0515a1:203_1": "khandhapurāṇabhāvo ca, sā idha adhippetā. Sā panesā dukkhā saṅkhāradukkhabhāvato",
  "atk-s0515a1:203_2": "ceva dukkhavatthuto ca. Yaṁ hidaṁ aṅgapaccaṅgasithilabhāvato indriyavikāravirūpatā",
  "atk-s0515a1:203_3": "yobbanavināsabalūpaghātasatimativippavāsaparaparibhavādianekapaccayaṁ kāyikacetasikaṁ",
  "atk-s0515a1:203_4": "dukkhamuppajjati, jarā tassa vatthu. Tenetaṁ vuccati –",
  "atk-s0515a1:204": "‘‘Aṅgānaṁ sithilabhāvā, indriyānaṁ vikārato;",
  "atk-s0515a1:205": "Yobbanassa vināsena, balassa upaghātato.",
  "atk-s0515a1:206": "‘‘Vippavāsā satādīnaṁ, puttadārehi attano;",
  "atk-s0515a1:207": "Appasādanīyato ceva, bhiyyo bālattapattiyā.",
  "atk-s0515a1:208": "‘‘Pappoti dukkhaṁ yaṁ macco, kāyikaṁ mānasaṁ tathā;",
  "atk-s0515a1:209": "Sabbametaṁ jarāhetu, yasmā tasmā jarā dukhā’’ti. (vibha. aṭṭha. 192; visuddhi. 2.542);",
  "atk-s0515a1:210": "Idaṁ jarādukkhaṁ anvetīti sambandho. Byādhīti vividhaṁ dukkhaṁ ādahati vidahatīti byādhi. Byādhayati tāpayati kampayatīti vā byādhi.",
  "atk-s0515a1:211_0": "Maraṇadukkhanti etthāpi duvidhaṁ maraṇaṁ saṅkhatalakkhaṇañca, yaṁ sandhāya vuttaṁ",
  "atk-s0515a1:211_1": "‘‘jarāmaraṇaṁ dvīhi khandhehi saṅgahita’’nti (dhātu. 71). Ekabhavapariyāpannajīvitindriyapabandhavicchedo",
  "atk-s0515a1:211_2": "ca, yaṁ sandhāya vuttaṁ ‘‘niccaṁ maraṇato bhaya’’nti (su. ni. 581; jā. 1.11.88).",
  "atk-s0515a1:211_3": "Taṁ idha adhippetaṁ. Jātipaccayā maraṇaṁ upakkamamaraṇaṁ sarasamaraṇaṁ āyukkhayamaraṇaṁ",
  "atk-s0515a1:211_4": "puññakkhayamaraṇantipi tasseva nāmaṁ. Puna khaṇikamaraṇaṁ sammutimaraṇaṁ samucchedamaraṇanti",
  "atk-s0515a1:211_5": "ayampi bhedo veditabbo. Pavatte rūpārūpadhammānaṁ bhedo khaṇikamaraṇaṁ nāma. Tisso",
  "atk-s0515a1:211_6": "mato phusso matoti idaṁ paramatthato sattassa abhāvā, sassaṁ mataṁ, rukkho matoti",
  "atk-s0515a1:211_7": "idampi jīvitindriyassa abhāvā sammutimaraṇaṁ nāma. Khīṇāsavassa appaṭisandhikā kālakiriyā",
  "atk-s0515a1:211_8": "samucchedamaraṇaṁ nāma. Bāhirasammutimaraṇaṁ ṭhapetvā itaraṁ sammutimaraṇañca idha",
  "atk-s0515a1:211_9": "yathāvuttappabandhavicchedanabhāvena saṅgahitaṁ, dukkhassa pana vatthubhāvato dukkhaṁ. Tenetaṁ vuccati –",
  "atk-s0515a1:212": "‘‘Pāpassa pāpakammādi-nimittamanupassato;",
  "atk-s0515a1:213": "Bhaddassāpasahantassa, viyogaṁ piyavatthukaṁ;",
  "atk-s0515a1:214": "Mīyamānassa yaṁ dukkhaṁ, mānasaṁ avisesato.",
  "atk-s0515a1:215": "‘‘Sabbesañcāpi yaṁ sandhi-bandhanacchedanādikaṁ;",
  "atk-s0515a1:216": "Vitujjamānamammānaṁ, hoti dukkhaṁ sarīrajaṁ.",
  "atk-s0515a1:217": "‘‘Asayhamappatikāraṁ, dukkhassetassidaṁ yato;",
  "atk-s0515a1:218": "Maraṇaṁ vatthu tenetaṁ, dukkhamicceva bhāsita’’nti. (vibha. aṭṭha. 193; visuddhi. 2.543);",
  "atk-s0515a1:219_0": "Sokaparidevadukkhadomanassupāyāsadukkhanti ettha sokādīsu soko nāma ñātibyasanādīhi",
  "atk-s0515a1:219_1": "phuṭṭhassa antonijjhānalakkhaṇo cittasantāpo. Dukkho panassa dukkhadukkhattā ceva",
  "atk-s0515a1:219_2": "dukkhassa ca vatthubhāvato. Tenetaṁ vuccati –",
  "atk-s0515a1:220": "‘‘Sattānaṁ hadayaṁ soko, sallaṁ viya vitujjati;",
  "atk-s0515a1:221": "Aggitattova nārāco, bhusañca ḍahate puna.",
  "atk-s0515a1:222": "‘‘Samāvahati ca byādhi-jarāmaraṇabhedanaṁ;",
  "atk-s0515a1:223": "Dukkhampi vividhaṁ yasmā, tasmā dukkhoti vuccatī’’ti. (vibha. aṭṭha. 194; visuddhi. 2.544);",
  "atk-s0515a1:224": "Paridevo nāma ñātibyasanādīhi phuṭṭhassa vacīpalāpo. Dukkho panassa saṁsāradukkhabhāvato dukkhavatthuto ca. Tenetaṁ vuccati –",
  "atk-s0515a1:225": "‘‘Yaṁ sokasallavihato paridevamāno, kaṇṭhoṭṭhatālutalasosajamappasayhaṁ;",
  "atk-s0515a1:226": "Bhiyyodhimattamadhigacchatiyeva dukkhaṁ, dukkhoti tena bhagavā paridevamāhā’’ti. (vibha. aṭṭha. 195; visuddhi. 2.545);",
  "atk-s0515a1:227": "Dukkhaṁ nāma kāyapīḷanalakkhaṇaṁ kāyikaṁ dukkhaṁ. Dukkhaṁ panassa dukkhadukkhattā ceva mānasadukkhāvahanato ca. Tenetaṁ vuccati –",
  "atk-s0515a1:228": "‘‘Pīḷeti kāyikamidaṁ, dukkhaṁ dukkhañca mānasaṁ bhiyyo;",
  "atk-s0515a1:229": "Janayati yasmā tasmā, dukkhanti visesato vutta’’nti. (vibha. aṭṭha. 196-197; visuddhi. 2.546);",
  "atk-s0515a1:230_0": "Domanassaṁ nāma cittapīḷanalakkhaṇaṁ mānasaṁ dukkhaṁ. Dukkhaṁ panassa dukkhadukkhattā",
  "atk-s0515a1:230_1": "ceva kāyikadukkhāvahanato ca. Cetodukkhasamappitā hi kese pakiriya kandanti, urāni",
  "atk-s0515a1:230_2": "patipisenti, āvaṭṭanti, vivaṭṭanti, chinnapapātaṁ papatanti, satthaṁ āharanti, visaṁ",
  "atk-s0515a1:230_3": "khādanti, rajjuyā ubbandhanti, aggiṁ pavisanti, nānappakāraṁ dukkhaṁ anubhavanti. Tenetaṁ vuccati –",
  "atk-s0515a1:231": "‘‘Pīḷeti yato cittaṁ, kāyassa ca pīḷanaṁ samāvahati;",
  "atk-s0515a1:232": "Dukkhanti domanassampi, domanassaṁ tato ahū’’ti. (vibha. aṭṭha. 196-197; visuddhi. 2.547);",
  "atk-s0515a1:233_0": "Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva. Saṅkhārakkhandhapariyāpanno",
  "atk-s0515a1:233_1": "eko dhammoti eke. Dukkho panassa saṅkhāradukkhabhāvato cittaṁ paridahanato kāyassa",
  "atk-s0515a1:233_2": "vihananato ca. Tenetaṁ vuccati –",
  "atk-s0515a1:234": "‘‘Cittassa ca paridahanā, kāyassa vihananato ca adhimattaṁ;",
  "atk-s0515a1:235": "Yaṁ dukkhamupāyāso, janeti dukkho tato vutto’’ti. (vibha. aṭṭha. 198; visuddhi. 2.548);",
  "atk-s0515a1:236_0": "Ettha ca mandagginā antobhājane pāko viya soko, tikkhagginā paccamānassa bhājanato",
  "atk-s0515a1:236_1": "bahi nikkhamanaṁ viya paridevo, bahi nikkhantāvasesassa nikkhamitumpi appahontassa",
  "atk-s0515a1:236_2": "antobhājaneyeva yāva parikkhayā pāko viya upāyāso daṭṭhabbo.",
  "atk-s0515a1:237": "Nerayikaṁ dukkhanti niraye pañcavidhabandhanādikaṁ dukkhaṁ anveti, taṁ devadūtasuttena dīpetabbaṁ. Tenetaṁ vuccati –",
  "atk-s0515a1:238": "‘‘Jāyetha no ce narakesu satto, tatthaggidāhādikamappasayhaṁ;",
  "atk-s0515a1:239": "Labhetha dukkhaṁ nu kuhiṁ patiṭṭhaṁ, iccāha dukkhāti munīdha jāti’’nti. (vibha. aṭṭha. 191; visuddhi. 2.541);",
  "atk-s0515a1:240": "Tiracchānayonikaṁdukkhanti tiracchānesu kasāpatodatāḷanavijjhanādikaṁ anekavidhaṁ dukkhaṁ anveti, taṁ bālapaṇḍitasuttato gahetabbaṁ. Tenetaṁ vuccati –",
  "atk-s0515a1:241": "‘‘Dukkhaṁ tiracchesu kasāpatodadaṇḍābhighātādibhavaṁ anekaṁ;",
  "atk-s0515a1:242": "Yaṁ taṁ kathaṁ tattha bhaveyya jātiṁ, vinā tahiṁ jāti tatopi dukkhā’’ti. (vibha. aṭṭha. 191; visuddhi. 2.541);",
  "atk-s0515a1:243": "Pettivisayikaṁ dukkhanti petesu pana khuppipāsa vātātapādinibbattaṁ dukkhañca lokantare tibbandhakāre asayhasītādidukkhañca anveti. Tenetaṁ vuccati –",
  "atk-s0515a1:244": "‘‘Petesu dukkhaṁ pana khuppipāsāvātātapādippabhavaṁ vicittaṁ;",
  "atk-s0515a1:245": "Yasmā ajātassa na tattha atthi, tasmāpi dukkhaṁ muni jātimāha.",
  "atk-s0515a1:246": "‘‘Tibbandhakāre ca asayhasīte, lokantare yaṁ asuresu dukkhaṁ;",
  "atk-s0515a1:247": "Na taṁ bhave tattha na cassa jāti, yato ayaṁ jāti tatopi dukkhā’’ti. (vibha. aṭṭha. 191; visuddhi. 2.541);",
  "atk-s0515a1:248_0": "Mānusikaṁ dukkhanti manussesu vadhabandhanādikaṁ dukkhaṁ. Gabbhokkantimūlakaṁ dukkhanti",
  "atk-s0515a1:248_1": "‘‘ayañhi satto mātukucchimhi nibbattamāno na uppalapadumapuṇḍarikādīsu nibbattatī’’tiādinā",
  "atk-s0515a1:248_2": "nayena yaṁ jātidukkhaṁ vuttaṁ, idaṁ tāva gabbhokkantimūlakaṁ dukkhaṁ anveti. Gabbhe",
  "atk-s0515a1:248_3": "ṭhitimūlakaṁ dukkhanti yaṁ pana ‘‘so mātu sahasā upakkhalanagamananisīdanā’’tiādinā",
  "atk-s0515a1:248_4": "nayena yaṁ tibbaṁ dukkhaṁ vuttaṁ, idaṁ gabbhe ṭhitimūlakaṁ dukkhaṁ anveti. Gabbhā",
  "atk-s0515a1:248_5": "vuṭṭhānamūlakaṁ dukkhanti ‘‘yaṁ panassa mūḷhagabbhāya mātuyā mittāmaccasuhajjādīhipi",
  "atk-s0515a1:248_6": "adassanārahe dukkhuppattiṭṭhāne’’tiādinā nayena yaṁ dukkhaṁ vuttaṁ, idaṁ mātukucchito",
  "atk-s0515a1:248_7": "bahi nikkhantamūlakaṁ dukkhaṁ anveti. Tenetaṁ vuccati –",
  "atk-s0515a1:249": "‘‘Yañcāpi gūthanarake viya mātugabbhe,",
  "atk-s0515a1:250": "Satto vasaṁ ciramato bahi nikkhamanañca;",
  "atk-s0515a1:251": "Pappoti dukkhamatighoramidampi natthi,",
  "atk-s0515a1:252": "Jātiṁ vinā itipi jāti ayañhi dukkhā.",
  "atk-s0515a1:253": "‘‘Kiṁ bhāsitena bahunā nanu yaṁ kuhiñci,",
  "atk-s0515a1:254": "Atthīdha kiñcirapi dukkhamidaṁ kadāci;",
  "atk-s0515a1:255": "Nevatthi jātivirahe yadato mahesi,",
  "atk-s0515a1:256": "Dukkhāti sabbapaṭhamaṁ imamāha jāti’’nti. (vibha. aṭṭha. 191; visuddhi. 2.541);",
  "atk-s0515a1:257_0": "Jātassūpanibandhakaṁ dukkhanti jātassa upanibandhanaṁ nhānalepanakhādanapivanādijagganadukkhaṁ",
  "atk-s0515a1:257_1": "anveti. Jātassa parādheyyakaṁ dukkhanti parassa aññassa āyattaṁ issariyadukkhaṁ anveti.",
  "atk-s0515a1:257_2": "‘‘Sabbaṁ paravasaṁ dukkha’’nti hi vuttaṁ. Attūpakkamaṁ dukkhanti yaṁ attanāva attānaṁ",
  "atk-s0515a1:257_3": "vadhentassa acelakavatādivasena ātāpanaparitāpanānuyogamanuyuttassa kodhavasena abhuñjantassa",
  "atk-s0515a1:257_4": "ubbandhantassa ca dukkhaṁ hoti, idaṁ attūpakkamaṁ dukkhaṁ anveti. Parūpakkamaṁ dukkhanti",
  "atk-s0515a1:257_5": "yaṁ parato vadhabandhanādīni anubhavantassa uppajjati, idaṁ parūpakkamaṁ dukkhaṁ",
  "atk-s0515a1:257_6": "anveti. Dukkhadukkhanti kāyikacetasikā dukkhā vedanā sabhāvato ca nāmato ca dukkhattā",
  "atk-s0515a1:257_7": "dukkhadukkhaṁ, idaṁ dukkhadukkhaṁ anveti. Saṅkhāradukkhanti upekkhāvedanā ceva avasesā",
  "atk-s0515a1:257_8": "ca tebhūmakasaṅkhārā udayabbayapīḷitattā saṅkhāradukkhaṁ, idaṁ saṅkhāradukkhaṁ anveti.",
  "atk-s0515a1:257_9": "Vipariṇāmadukkhanti sukhavedanā vipariṇāmadukkhassa hetuto vipariṇāmadukkhaṁ, idaṁ",
  "atk-s0515a1:257_10": "vipariṇāmadukkhaṁ anveti.",
  "atk-s0515a1:258_0": "Mātumaraṇanti mātuyā maraṇaṁ. Pitumaraṇanti pituno maraṇaṁ. Bhātumaraṇanti jeṭṭhakaniṭṭhabhātūnaṁ",
  "atk-s0515a1:258_1": "maraṇaṁ. Bhaginimaraṇanti jeṭṭhakaniṭṭhabhaginīnaṁ maraṇaṁ. Puttamaraṇanti puttānaṁ",
  "atk-s0515a1:258_2": "maraṇaṁ. Dhītumaraṇanti dhītūnaṁ maraṇaṁ. Ñātibyasanaṁ dukkhanti ñātīnaṁ byasanaṁ,",
  "atk-s0515a1:258_3": "corarogabhayādīhi ñātikkhayo, ñātivināsoti attho. Tena ñātibyasanena phuṭṭhassa ajjhotthaṭassa",
  "atk-s0515a1:258_4": "abhibhūtassa uppannaṁ dukkhaṁ ñātibyasanaṁ dukkhaṁ, taṁ ñātibyasanaṁ dukkhaṁ anveti.",
  "atk-s0515a1:258_5": "Sesesupi eseva nayo. Ayaṁ pana viseso – bhogānaṁ byasanaṁ bhogabyasanaṁ, rājacorādivasena",
  "atk-s0515a1:258_6": "bhogakkhayo, bhogavināsoti attho. Vuttanayena taṁ bhogabyasanaṁ dukkhaṁ anveti. Rogabyasananti",
  "atk-s0515a1:258_7": "rogo eva byasanaṁ rogabyasanaṁ. Rogo hi ārogyaṁ byasati vināsetīti byasanaṁ, vuttanayena",
  "atk-s0515a1:258_8": "taṁ rogabyasanaṁ dukkhaṁ anveti. Sīlabyasanaṁ dukkhanti sīlassa byasanaṁ sīlabyasanaṁ,",
  "atk-s0515a1:258_9": "dussīlyassetaṁ nāmaṁ. Vuttanayena taṁ sīlabyasanaṁ dukkhaṁ anveti. Sammādiṭṭhiṁ vināsayamānā",
  "atk-s0515a1:258_10": "uppannā diṭṭhiyeva byasanaṁ diṭṭhibyasanaṁ, vuttanayena taṁ diṭṭhibyasanaṁ dukkhaṁ",
  "atk-s0515a1:258_11": "anveti. Ettha ca purimāni dve anipphannāni, pacchimāni tīṇi nipphannāni tilakkhaṇāhatāni.",
  "atk-s0515a1:258_12": "Purimāni ca tīṇi neva kusalāni nākusalāni. Sīladiṭṭhibyasanadvayaṁ akusalaṁ.",
  "atk-s0515a1:259_0": "Yathāti opamme. Bhinnaṁ nāvanti sithilabandhanaṁ nāvaṁ, jajjarībhūtaṁ vā padarugghāṭimaṁ",
  "atk-s0515a1:259_1": "vā. Dakamesinti udakadāyiṁ udakappavesaniṁ. Tato tato udakaṁ anvetīti tato tato bhinnaṭṭhānato",
  "atk-s0515a1:259_2": "udakaṁ pavisati. Puratopīti nāvāya purimabhāgatopi. Pacchatopīti tassā pacchimabhāgatopi.",
  "atk-s0515a1:259_3": "Heṭṭhatopīti adhobhāgatopi. Passatopīti ubhayapassatopi. Yaṁ antarantarā na vuttaṁ,",
  "atk-s0515a1:259_4": "taṁ pāṭhānusārena veditabbaṁ.",
  "atk-s0515a1:260_0": "Tasmā kāyagatāsatiādibhāvanāya jantu, sadā sato hutvā vikkhambhanasamucchedavasena",
  "atk-s0515a1:260_1": "rūpādīsu vatthukāmesu sabbappakārampi kilesakāmaṁ parivajjento kāmāni parivajjeyya.",
  "atk-s0515a1:260_2": "Evaṁ te kāme pahāya tappahānakaramaggeneva catubbidhampi oghaṁ tareyya tarituṁ sakkuṇeyya.",
  "atk-s0515a1:260_3": "Tato yathā puriso garukaṁ nāvaṁ udakaṁ siñcitvā lahukāya nāvāya appakasireneva pāragū",
  "atk-s0515a1:260_4": "bhaveyya pāraṁ gaccheyya, evamevaṁ attabhāvanāvaṁ kilesūdakagarukaṁ siñcitvā lahukena",
  "atk-s0515a1:260_5": "attabhāvena pāragū bhaveyya. Sabbadhammapāraṁ nibbānaṁ gato bhaveyya, arahattappattiyā",
  "atk-s0515a1:260_6": "gaccheyya anupādisesāya nibbānadhātuyā parinibbānenāti arahattanikūṭena desanaṁ niṭṭhāpesi.",
  "atk-s0515a1:261_0": "Tasmāti yasmā jātiādikaṁ dukkhaṁ etaṁ puggalaṁ anveti, tasmā. Taṁkāraṇā taṁhetūtiādīsupi",
  "atk-s0515a1:261_1": "eseva nayo. Yasmā vuttappakāradukkhaṁ etaṁ anveti, taṁhetu. Yasmā anveti tappaccayā,",
  "atk-s0515a1:261_2": "yasmā anveti taṁnidānanti evaṁ padayojanā kātabbā. Hetūtiādīni kāraṇavevacanāni.",
  "atk-s0515a1:261_3": "Kāraṇañhi tena tassa phalaṁ hinoti pavattatīti hetu. Taṁ taṁ paṭicca phalaṁ eti pavattatīti",
  "atk-s0515a1:261_4": "paccayo. ‘‘Handa naṁ gaṇhathā’’ti dassentaṁ viya attano phalaṁ nidetīti nidānaṁ.",
  "atk-s0515a1:262_0": "‘‘Taṁkāraṇāti akāraṇanikkāraṇapaṭisedho. Taṁhetūti ahetumahābhūtahetupaṭisedho. Tappaccayāti",
  "atk-s0515a1:262_1": "appaccayena saddhiṁ asādhāraṇapaccayapaṭisedho . Taṁnidānāti anidānena saha āgamādhigamanidānapaṭisedho’’ti",
  "atk-s0515a1:262_2": "evameke vaṇṇayanti. Etaṁ ādīnavaṁ sampassamānoti etaṁ vuttappakāraṁ upaddavaṁ vipassanāñāṇena",
  "atk-s0515a1:262_3": "sammā passamāno dakkhamāno.",
  "atk-s0515a1:263_0": "Sadāti mūlapadaṁ. Puna sadāti atthapadaṁ. Sadāti sabbadivase. Sabbadāti sabbasmiṁ",
  "atk-s0515a1:263_1": "kāle. Sabbakālanti pubbaṇhādisabbakālaṁ. Niccakālanti divase divase. Dhuvakālanti",
  "atk-s0515a1:263_2": "abbocchinnakālaṁ. Satatanti nirantaraṁ. Samitanti ekībhūtaṁ. Abbokiṇṇanti aññena",
  "atk-s0515a1:263_3": "asammissaṁ. Poṅkhānupoṅkhanti paṭipāṭiyā ghaṭitaṁ ‘‘poṅkhānupoṅkhaṁ avirādhitaṁ upaṭṭhātī’’tiādīsu",
  "atk-s0515a1:263_4": "(saṁ. ni. 5.1115) viya. Udakūmikajātanti nibbattaudakaūmitaraṅgaṁ viya. Avīcīti aviraḷaṁ.",
  "atk-s0515a1:263_5": "Santatīti anupacchinnaṁ. Sahitanti ghaṭitaṁ ekībhūtaṁ vā ‘‘sahitaṁ me, asahitaṁ te’’tiādīsu",
  "atk-s0515a1:263_6": "(dī. ni. 1.202) viya. Phassitanti phusitaṁ ‘‘nivāte phusitaggale’’tiādīsu viya. Purebhattaṁ",
  "atk-s0515a1:263_7": "pacchābhattanti dve padāni divākālavibhāgavasena. Purimaṁ yāmaṁ majjhimaṁ yāmaṁ pacchimaṁ",
  "atk-s0515a1:263_8": "yāmanti tīṇi rattivibhāgavasena. Kāḷe juṇheti aḍḍhamāsavasena. Vasse…pe… gimheti",
  "atk-s0515a1:263_9": "tīṇi utuvasena. Purime vayokhandhe…pe… pacchime vayokhandheti tīṇi vayovibhāgavasena vuttānīti ñātabbaṁ.",
  "atk-s0515a1:264_0": "Satoti catūhi kāraṇehi sato. ‘‘Kāye kāyānupassanāsatipaṭṭhānaṁ bhāvento sato’’tiādīni",
  "atk-s0515a1:264_1": "‘‘evaṁ samucchedato kāme parivajjeyyā’’ti pariyosānāni vuttatthāneva. Api ca sattattā",
  "atk-s0515a1:264_2": "satoti tīsu vatthūsu sattabhāvena vā tayo kilese paṭikkamāpetuṁ sattibhāvena vā satattā",
  "atk-s0515a1:264_3": "sato. Santattāti kilesopakkilese palāpetvā ṭhānena ca ārammaṇena ca pamocetvā santattā",
  "atk-s0515a1:264_4": "sato. Samitattāti iṭṭhaphaladāyakapuññena ca aniṭṭhaphaladāyakapāpena ca samitattā",
  "atk-s0515a1:264_5": "sato. Santadhammasamannāgatoti sappurisadhamme bhajanato buddhādiariyapuggale sevanato",
  "atk-s0515a1:264_6": "santadhammasamannāgatattā sato.",
  "atk-s0515a1:265_0": "Vatthukāme parijānitvāti ete vuttappakāre tebhūmake vatthukāme tīraṇapariññāya jānitvā.",
  "atk-s0515a1:265_1": "Pahāyāti kilesakāme pahānapariññāya pariccajitvā. Pajahitvāti chaḍḍetvā. Kiṁ kacavaraṁ",
  "atk-s0515a1:265_2": "viya piṭakenāti? Na hi, api ca kho taṁ vinodetvā taritvā vijjhitvā nīharitvā. Kiṁ",
  "atk-s0515a1:265_3": "balibaddamiva patodenāti ? Na hi, atha kho taṁ byantiṁ karitvā vigatantaṁ karitvā.",
  "atk-s0515a1:265_4": "Yathāssa antopi nāvasissati, antamaso bhaṅgamattampi, tathā taṁ karitvā. Kathaṁ pana",
  "atk-s0515a1:265_5": "taṁ tathā katanti? Anabhāvaṁ gahetvā anu abhāvaṁ gametvā. Samucchedappahānena yathā",
  "atk-s0515a1:265_6": "samucchinnā hoti, tathā karitvāti vuttaṁ hoti. Esa nayo kāmacchandanīvaraṇādīsu.",
  "atk-s0515a1:266_0": "Kāmoghantiādīsu pañcakāmaguṇikarāgo avasīdanaṭṭhena ‘‘kāmogho’’ti vuccati. Bhavoghoti",
  "atk-s0515a1:266_1": "rūpārūpabhavesu chandarāgo jhānanikanti ca. Diṭṭhoghoti sassatadiṭṭhādisahagatā bhave",
  "atk-s0515a1:266_2": "patthanāyeva, diṭṭhogho bhavoghe eva samodhānaṁ gacchati. Avijjogho catūsu saccesu",
  "atk-s0515a1:266_3": "aññāṇaṁ. Tattha kāmaguṇe assādato manasi karoto anuppanno ca kāmogho uppajjati, uppanno",
  "atk-s0515a1:266_4": "ca kāmogho saṁvaḍḍhati. Mahaggatadhamme assādato manasi karoto anuppanno ca bhavogho",
  "atk-s0515a1:266_5": "uppajjati, uppanno ca saṁvaḍḍhati. Tebhūmakadhammesu catuvipallāsapadaṭṭhānabhāvena",
  "atk-s0515a1:266_6": "anuppanno ca avijjogho uppajjati, uppanno ca saṁvaḍḍhatīti veditabbo. Vuttanayapaccanīkato",
  "atk-s0515a1:266_7": "sukkapakkho vitthāretabbo.",
  "atk-s0515a1:267_0": "Appaṇihitavimokkhaṁ paṭipanno kāmoghaṁ, animittavimokkhaṁ paṭipanno bhavoghaṁ, suññatavimokkhaṁ",
  "atk-s0515a1:267_1": "paṭipanno avijjoghañca tareyya. Paṭhamamaggavasena tareyya, dutiyamaggavasena uttareyya,",
  "atk-s0515a1:267_2": "tatiyamaggavasena patareyya, catutthamaggavasena samatikkameyya, phalavasena vītivatteyyāti.",
  "atk-s0515a1:267_3": "Atha vā ‘‘kāmoghavasena tareyya, bhavoghavasena uttareyya, diṭṭhoghavasena patareyya,",
  "atk-s0515a1:267_4": "avijjoghavasena samatikkameyya, sabboghavasena vītivatteyyā’’ti evameke vaṇṇayanti.",
  "atk-s0515a1:268_0": "Garukanti na sallahukaṁ. Bhārikanti bhārabhaṇḍaṁ ettha ṭhapayantīti bhārikaṁ. Udakaṁ",
  "atk-s0515a1:268_1": "sitvāti udakaṁ siñcitvā. Osiñcitvāti atirekaṁ siñcitvā. Chaḍḍetvāti pātetvā. Lahukāyāti",
  "atk-s0515a1:268_2": "sallahukāya. Khippanti sīghaṁ. Lahunti taṁkhaṇaṁ. Appakasirenevāti nidukkheneva.",
  "atk-s0515a1:268_3": "Pāraṁ vuccati amataṁ nibbānanti sakkāyaorato pārabhūtaṁ pāraṁ. Taṇhāvānato nikkhantaṁ",
  "atk-s0515a1:268_4": "nibbānaṁ kathīyati. Yosoti yo eso. Sabbasaṅkhārasamathotiādi sabbaṁ nibbānameva.",
  "atk-s0515a1:268_5": "Yasmā hi taṁ āgamma sabbasaṅkhāravipphanditāni samanti vūpasamanti, tasmā ‘‘sabbasaṅkhārasamatho’’ti",
  "atk-s0515a1:268_6": "vuccati. Yasmā cetaṁ āgamma sabbe upadhayo paṭinissaṭṭhā honti, sabbā taṇhā khīyanti,",
  "atk-s0515a1:268_7": "sabbe kilesarajjā virajjanti, sabbaṁ dukkhaṁ nirujjhati, tasmā ‘‘sabbūpadhipaṭinissaggo,",
  "atk-s0515a1:268_8": "taṇhakkhayo, virāgo, nirodho’’ti vuccati. Yā panesā taṇhā bhavena bhavaṁ, phalena",
  "atk-s0515a1:268_9": "vā saddhiṁ kammaṁ vinati saṁsibbatīti katvā vānanti vuccati, tato nikkhantaṁ vānatoti",
  "atk-s0515a1:268_10": "nibbānaṁ. Pāraṁ gaccheyya nimittavasena ekato vuṭṭhānagotrabhuñāṇena nibbānapāraṁ",
  "atk-s0515a1:268_11": "pāpuṇeyya. Adhigaccheyya nimittapavattehi ubhatovuṭṭhānamaggañāṇena nibbānapāraṁ",
  "atk-s0515a1:268_12": "visesena pāpuṇeyya. Phuseyya nibbānārammaṇaphalacittavasena nibbānapāraṁ phuseyya.",
  "atk-s0515a1:268_13": "Sacchikareyya guṇavasena phusitvā paccavekkhaṇañāṇena nibbānapāraṁ paccakkhaṁ kareyya.",
  "atk-s0515a1:268_14": "Atha vā ‘‘paṭhamamaggena pāraṁ gaccheyya, dutiyena adhigaccheyya, tatiyena phuseyya,",
  "atk-s0515a1:268_15": "catutthena sacchi kareyyā’’ti evameke vaṇṇayanti. Yopi pāraṁ gantukāmoti yo koci",
  "atk-s0515a1:268_16": "vipassanāñāṇe ṭhito puggalo nibbānapāraṁ gantukāmo, sopi avassaṁ tattha gamissatīti",
  "atk-s0515a1:268_17": "pāragū. Vuttañhetaṁ – ‘‘otiṇṇomhi jātiyā jarāya maraṇena sokehi paridevehi dukkhehi",
  "atk-s0515a1:268_18": "domanassehi upāyāsehī’’tiādi . Pubbabhāge ajjhāsayavasena vipassanāyogena ca, sopi",
  "atk-s0515a1:268_19": "pāragū nāma. Yopi pāraṁ gacchatīti yopi maggasamaṅgī nibbānapāraṁ gacchati, sopi",
  "atk-s0515a1:268_20": "pāragū nāma. Yopi pāraṁ gatoti yopi maggena kiccaṁ niṭṭhāpetvā phale ṭhito nibbānapāraṅgato, sopi pāragū nāma.",
  "atk-s0515a1:269_0": "Taṁ jinavacanena dassetuṁ ‘‘vuttampi hetaṁ bhagavatā – tiṇṇo pāraṅgato thale tiṭṭhati",
  "atk-s0515a1:269_1": "brāhmaṇo’’tiādimāha. Abhiññāpāragūti adhigatena ñāṇena ñātapariññāya nibbānapāraṁ",
  "atk-s0515a1:269_2": "gantukāmo gacchati, gatoti pāragū. Pariññāpāragūti sabbadhammānaṁ tīraṇapariññāya",
  "atk-s0515a1:269_3": "samatikkamitvā vuttanayena pāragū. Pahānapāragūti samudayapakkhikānaṁ kilesānaṁ pahānapariññāya",
  "atk-s0515a1:269_4": "samatikkamitvā vuttanayena pāragū. Yo hi sabbadhammaṁ parijānāti, so tīhi pariññāhi",
  "atk-s0515a1:269_5": "parijānāti ñātapariññāya tīraṇapariññāya pahānapariññāyāti. Tattha katamā ñātapariññā?",
  "atk-s0515a1:269_6": "Sabbadhammaṁ jānāti ‘‘ime ajjhattikā, ime bāhirā, idamassa lakkhaṇaṁ, imāni rasapaccupaṭṭhānapadaṭṭhānānī’’ti,",
  "atk-s0515a1:269_7": "ayaṁ ñātapariññā. Katamā tīraṇapariññā? Evaṁ ñātaṁ katvā labbhamānavasena sabbadhammaṁ",
  "atk-s0515a1:269_8": "tīreti ‘‘aniccato dukkhato rogato’’tiādinā (saṁ. ni. 3.122), ayaṁ tīraṇapariññā.",
  "atk-s0515a1:269_9": "Katamā pahānapariññā? Evaṁ tīrayitvā aggamaggena dhammesu chandarāgaṁ pajahati, ayaṁ",
  "atk-s0515a1:269_10": "pahānapariññāti. Imā pariññāyo sandhāya ‘‘so abhiññāpāragū pariññāpāragū pahānapāragū’’ti āha.",
  "atk-s0515a1:270_0": "Bhāvanāpāragūti bhāvanāya koṭiṁ patvā maggavasena nibbānapāraṁ gato. Sacchikiriyāpāragūti",
  "atk-s0515a1:270_1": "phalanibbānavasena sacchi kiriyāphalanibbānapāraṁ gato. Samāpattipāragūti aṭṭhannaṁ",
  "atk-s0515a1:270_2": "samāpattīnaṁ pāraṁ patto. Sabbadhammānanti pañcakkhandhādisabbadhammānaṁ. Sabbadukkhānanti",
  "atk-s0515a1:270_3": "jātidukkhādisabbadukkhānaṁ. Sabbakilesānanti kāyaduccaritādisabbakilesānaṁ. Ariyamaggānanti",
  "atk-s0515a1:270_4": "sotāpattimaggādicatunnaṁ ariyamaggānaṁ . Nirodhassāti nibbānassa. Sabbasamāpattīnanti",
  "atk-s0515a1:270_5": "sabbāsampi aṭṭhannaṁ rūpārūpasamāpattīnaṁ. Soti so ariyo. Vasippattoti vasībhāvappatto.",
  "atk-s0515a1:270_6": "Atha vā kantabhāvaṁ issariyabhāvaṁ nipphannabhāvaṁ patto. Pāramippattoti pāramīti",
  "atk-s0515a1:270_7": "avasānaṁ niṭṭhānaṁ, uttamabhāvaṁ vā taṁ patto. Kattha pattoti āha ‘‘ariyasmiṁ sīlasmi’’ntiādi.",
  "atk-s0515a1:270_8": "Tattha ariyasmiṁ sīlasminti niddose sīlasmiṁ. Ariyasmiṁ samādhisminti niddose samādhismiṁ.",
  "atk-s0515a1:270_9": "Ariyāya paññāyāti niddosāya paññāya. Ariyāya vimuttiyāti niddosāya phalavimuttiyā.",
  "atk-s0515a1:270_10": "Purimena vācākammantājīvā gahitā, dutiyena vāyāmasatisamādhayo gahitā, tatiyena vitakkasammādiṭṭhiyo",
  "atk-s0515a1:270_11": "gahitā, catutthena taṁsampayuttā sesadhammā gahitāti veditabbā.",
  "atk-s0515a1:271_0": "Antagatoti maggena saṅkhāralokantaṁ gato. Antappattoti tameva lokantaṁ phalena patto.",
  "atk-s0515a1:271_1": "Koṭigatoti maggena saṅkhārakoṭiṁ gato. Koṭippattoti tameva koṭiṁ phalena patto. Pariyantagatoti",
  "atk-s0515a1:271_2": "maggena khandhāyatanādilokapariyantaṁ paricchedaṁ parivaṭumaṁ katvā gato. Pariyantappattoti",
  "atk-s0515a1:271_3": "tameva lokaṁ phalena pariyantaṁ katvā patto. Vosānagatoti maggena avasānaṁ gato.",
  "atk-s0515a1:271_4": "Vosānappattoti phalena avasānaṁ patto. Tāṇagatoti maggena tāyanaṁ gato. Tāṇappattoti",
  "atk-s0515a1:271_5": "phalena tāyanaṁ patto. Leṇagatoti maggena nilīyanaṁ gato. Leṇappattoti taṁ phalena",
  "atk-s0515a1:271_6": "nilīyanaṁ patto. Saraṇagatoti maggena patiṭṭhaṁ gato. Saraṇappattoti phalena saraṇaṁ",
  "atk-s0515a1:271_7": "patto . Abhayagatoti maggena nibbhayaṁ gato. Abhayappattoti phalena nibbhayaṁ nibbānaṁ",
  "atk-s0515a1:271_8": "patto. Accutagatoti cutivirahitaṁ nibbānaṁ maggena gato. Accutappattoti taṁ phalena",
  "atk-s0515a1:271_9": "patto. Amatagatoti maraṇarahitaṁ nibbānaṁ maggena gato. Amatappattoti taṁ phalena",
  "atk-s0515a1:271_10": "patto. Nibbānagatoti taṇhāvānato nikkhantaṁ nibbānaṁ maggena gato. Nibbānappattoti",
  "atk-s0515a1:271_11": "tameva phalena patto. Sovuṭṭhavāsoti so arahā dasasu ariyavāsesu vasi parivasi vuṭṭho",
  "atk-s0515a1:271_12": "vuṭṭhāti ca vuṭṭhavāso. Ciṇṇacaraṇoti sīlena saha aṭṭhasu samāpattīsu ciṇṇavasīti",
  "atk-s0515a1:271_13": "ciṇṇacaraṇo. Gataddhoti saṁsāraddhānaṁ atikkanto. Gatadisoti supinantenapi agatapubbaṁ",
  "atk-s0515a1:271_14": "nibbānadisaṁ gato. Gatakoṭikoti anupādisesanibbānakoṭiṁ gato hutvā ṭhito. Pālitabrahmacariyoti",
  "atk-s0515a1:271_15": "rakkhitabrahmacariyo. Uttamadiṭṭhippattoti uttamaṁ sammādiṭṭhiṁ patto. Paṭividdhākuppoti",
  "atk-s0515a1:271_16": "akuppaṁ acalanaṁ arahattaphalaṁ paṭivijjhitvā ṭhito. Sacchikatanirodhoti nirodhaṁ",
  "atk-s0515a1:271_17": "nibbānaṁ sacchikatvā ṭhito.",
  "atk-s0515a1:272_0": "Dukkhaṁ tassa pariññātanti tividhaṁ dukkhaṁ tena samatikkamitvā paricchinnaṁ. Abhiññeyyanti",
  "atk-s0515a1:272_1": "sabhāvalakkhaṇāvabodhavasena sobhanena ākārena jānitabbaṁ. Abhiññātanti adhikena",
  "atk-s0515a1:272_2": "ñāṇena ñātaṁ. Pariññeyyanti sāmaññalakkhaṇāvabodhavasena kiccasamāpannavasena ca",
  "atk-s0515a1:272_3": "byāpitvā parijānitabbaṁ. Pariññātanti samantato ñātaṁ. Bhāvetabbanti vaḍḍhetabbaṁ.",
  "atk-s0515a1:272_4": "Sacchikātabbanti paccakkhaṁ kātabbaṁ. Duvidhā hi sacchikiriyā paṭilābhasacchikiriyā",
  "atk-s0515a1:272_5": "ārammaṇasacchikiriyā cāti.",
  "atk-s0515a1:273_0": "Ukkhittapalighoti ettha palighoti vaṭṭamūlikā avijjā. Ayañhi dukkhipanaṭṭhena ‘‘paligho’’ti",
  "atk-s0515a1:273_1": "vuccati. Tenesa tassā ukkhittattā ‘‘ukkhittapaligho’’ti vutto. Saṁkiṇṇaparikhoti",
  "atk-s0515a1:273_2": "parikhā vuccati punabbhavadāyako bhavesu jāyanavasena ceva saṁsaraṇavasena ca ‘‘jātisaṁsāro’’ti",
  "atk-s0515a1:273_3": "laddhanāmānaṁ punabbhavakkhandhānaṁ paccayo kammābhisaṅkhāro. So hi punappunaṁ uppattikaraṇavasena",
  "atk-s0515a1:273_4": "parikkhipitvā ṭhitattā ‘‘parikhā’’ti vuccati. Tenesa tassā saṁkiṇṇattā vikiṇṇattā",
  "atk-s0515a1:273_5": "‘‘saṁkiṇṇaparikho’’ti vutto. Abbūḷhesikoti esikāti vaṭṭamūlikā taṇhā. Ayañhi gambhīrānugataṭṭhena",
  "atk-s0515a1:273_6": "‘‘esikā’’ti vuccati. Tenesa tassā abbūḷhattā luñcitvā chaḍḍitattā ‘‘abbūḷhesiko’’ti",
  "atk-s0515a1:273_7": "vuccati. Niraggaḷoti aggaḷaṁ vuccanti orambhāgajanakāni kāmabhave uppattipaccayāni",
  "atk-s0515a1:273_8": "orambhāgiyāni. Etāni hi mahākavāṭaṁ viya nagaradvāraṁ cittaṁ pidahitvā ṭhitattā ‘‘aggaḷa’’nti",
  "atk-s0515a1:273_9": "vuccanti . Tenesa tesaṁ niraggaḷattā bhinnattā ‘‘niraggaḷo’’ti vutto. Ariyoti nikkileso",
  "atk-s0515a1:273_10": "parisuddho. Pannaddhajoti pātitamānaddhajo. Pannabhāroti khandhabhārakilesabhāraabhisaṅkhārabhārapañcakāmaguṇabhārā",
  "atk-s0515a1:273_11": "pannā oropitā assāti pannabhāro. Api ca idha mānabhārasseva oropitattā ‘‘pannabhāro’’ti",
  "atk-s0515a1:273_12": "adhippeto. Visaṁyuttoti catūhi yogehi sabbakilesehi ca visaṁyutto. Idha pana mānayogeneva",
  "atk-s0515a1:273_13": "visaṁyuttattā ‘‘visaṁyutto’’ti adhippeto.",
  "atk-s0515a1:274_0": "Ettāvatā therena maggena kilese khepetvā nirodhasayanavaragatassa khīṇāsavassa nibbānārammaṇaṁ",
  "atk-s0515a1:274_1": "phalasamāpattiṁ appetvā viharaṇakālo dassito. Yathā hi dve nagarāni ekaṁ coranagaraṁ,",
  "atk-s0515a1:274_2": "ekaṁ khemanagaraṁ. Atha ekassa mahāyodhassa evaṁ icchā uppajjeyya ‘‘yāvimaṁ coranagaraṁ",
  "atk-s0515a1:274_3": "tiṭṭhati, tāva khemanagaraṁ bhayato na muccati. Coranagaraṁ anagaraṁ karissāmī’’ti",
  "atk-s0515a1:274_4": "sannāhaṁ katvā khaggaṁ gahetvā coranagaraṁ upasaṅkamitvā nagaradvāre ussāpite esikatthambhe",
  "atk-s0515a1:274_5": "khaggena chinditvā saddhiṁ dvārabāhāhi kavāṭaṁ bhinditvā palighaṁ ukkhipitvā pākāraṁ",
  "atk-s0515a1:274_6": "bhindanto parikhaṁ saṁkiritvā nagarasobhanatthāya ussāpite dhaje pātetvā nagaraṁ",
  "atk-s0515a1:274_7": "agginā jhāpetvā khemanagaraṁ pavisitvā uparipāsādamāruyha ñātigaṇaparivuto surasabhojanaṁ",
  "atk-s0515a1:274_8": "bhuñjeyya. Evaṁ coranagaraṁ viya sakkāyo, khemanagaraṁ viya nibbānaṁ, mahāyodho viya",
  "atk-s0515a1:274_9": "yogāvacaro. Tassevaṁ hoti ‘‘yāva sakkāyavaṭṭaṁ vaṭṭati, tāva dvattiṁsakammakāraṇehi",
  "atk-s0515a1:274_10": "aṭṭhanavutirogehi pañcavīsatimahabbhayehi ca parimuccanaṁ natthī’’ti. So mahāyodho",
  "atk-s0515a1:274_11": "viya sannāhaṁ sīlasannāhaṁ katvā paññātiṇhakhaggaṁ gahetvā khaggena esikatthambhe",
  "atk-s0515a1:274_12": "viya arahattamaggena taṇhesikaṁ chinditvā, so yodho sadvārabāhakaṁ nagarakavāṭaṁ",
  "atk-s0515a1:274_13": "viya pañcorambhāgiyasaṁyojanaggaḷaṁ ugghoṭetvā, so yodho palighaṁ viya avijjāpalighaṁ",
  "atk-s0515a1:274_14": "ukkhipitvā, so yodho pākāraṁ bhindanto parikhaṁ viya kammābhisaṅkhārapākāraṁ bhindanto",
  "atk-s0515a1:274_15": "jātisaṁsāraparikhaṁ saṁkiritvā, so yodho nagarasobhanatthāya ussāpite dhaje viya",
  "atk-s0515a1:274_16": "mānaddhaje pātetvā sakkāyanagaraṁ jhāpetvā, so yodho khemanagaraṁ pavisitvā uparipāsāde",
  "atk-s0515a1:274_17": "surasabhojanaṁ bhuñjanto viya nibbānanagaraṁ pavisitvā amatanirodhārammaṇaṁ phalasamāpattisukhaṁ",
  "atk-s0515a1:274_18": "anubhavamāno kālaṁ vītināmeti. Vuttañhetaṁ bhagavatā (a. ni. 5.71) –",
  "atk-s0515a1:275_0": "‘‘Kathañca, bhikkhave, bhikkhu ukkhittapaligho hoti? Idha, bhikkhave, bhikkhuno avijjā",
  "atk-s0515a1:275_1": "pahīnā hoti ucchinnamūlā tālāvatthukatā anabhāvaṁkatā āyatiṁ anuppādadhammā. Evaṁ",
  "atk-s0515a1:275_2": "kho, bhikkhave, bhikkhu ukkhittapaligho hoti.",
  "atk-s0515a1:276": "‘‘Kathañca, bhikkhave, bhikkhu saṁkiṇṇaparikho hoti? Idha, bhikkhave, bhikkhuno ponobhaviko jātisaṁsāro pahīno hoti…pe… evaṁ kho, bhikkhave, bhikkhu saṁkiṇṇaparikho hoti.",
  "atk-s0515a1:277": "‘‘Kathañca, bhikkhave, bhikkhu abbūḷhesiko hoti? Idha, bhikkhave, bhikkhuno taṇhā pahīnā hoti…pe… evaṁ kho, bhikkhave, bhikkhu abbūḷhesiko hoti.",
  "atk-s0515a1:278": "‘‘Kathañca , bhikkhave, bhikkhu niraggaḷo hoti? Idha, bhikkhave, bhikkhuno pañcorambhāgiyāni saṁyojanāni pahīnāni honti…pe… evaṁ kho, bhikkhave, bhikkhu niraggaḷo hoti.",
  "atk-s0515a1:279_0": "‘‘Kathañca, bhikkhave, bhikkhu ariyo pannaddhajo pannabhāro visaṁyutto hoti? Idha,",
  "atk-s0515a1:279_1": "bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṁkato",
  "atk-s0515a1:279_2": "āyatiṁ anuppādadhammo. Evaṁ kho, bhikkhave, bhikkhu ariyo pannaddhajo pannabhāro",
  "atk-s0515a1:279_3": "visaṁyutto hoti (a. ni. 5.71).",
  "atk-s0515a1:280": "‘‘Evaṁ vimuttacittaṁ kho, bhikkhave, bhikkhuṁ saindā devā sabrahmakā sapajāpatikā anvesaṁ nādhigacchanti ‘idaṁnissitaṁ tathāgatassa viññāṇa’’’nti (ma. ni. 1.246).",
  "atk-s0515a1:281": "Pañcaṅgavippahīnoti kāmacchandādipañcaṅgāni vividhehi upāyehi pajahitvā ṭhito. Vuttañhetaṁ –",
  "atk-s0515a1:282_0": "‘‘Kathañcāvuso , bhikkhu pañcaṅgavippahīno hoti? Idhāvuso, bhikkhuno kāmacchando",
  "atk-s0515a1:282_1": "pahīno hoti, byāpādo pahīno hoti, thinamiddhaṁ pahīnaṁ hoti, uddhaccakukkuccaṁ pahīnaṁ",
  "atk-s0515a1:282_2": "hoti, vicikicchā pahīnā hoti. Evaṁ kho, āvuso, bhikkhu pañcaṅgavippahīno hotī’’ti",
  "atk-s0515a1:282_3": "(dī. ni. 3.348, 360).",
  "atk-s0515a1:283_0": "Chaḷaṅgasamannāgatoti channaṁ aṅgānaṁ pūretvā chasu dvāresu rūpādiārammaṇe paṭighānunayaṁ",
  "atk-s0515a1:283_1": "vajjetvā upekkhāvasena sato sampajāno hutvā viharaṇavasena chaḷaṅgāni pūretvā paripuṇṇaṁ",
  "atk-s0515a1:283_2": "katvā ṭhitattā ‘‘chaḷaṅgasamannāgato’’ti vutto. Vuttañhetaṁ –",
  "atk-s0515a1:284_0": "‘‘Kathañcāvuso, bhikkhu chaḷaṅgasamannāgato hoti? Idhāvuso, bhikkhu cakkhunā rūpaṁ",
  "atk-s0515a1:284_1": "disvā neva sumano hoti na dummano, upekkhako viharati sato sampajāno. Sotena saddaṁ",
  "atk-s0515a1:284_2": "sutvā…pe… ghānena gandhaṁ ghāyitvā, jivhāya rasaṁ sāyitvā, kāyena phoṭṭhabbaṁ phusitvā,",
  "atk-s0515a1:284_3": "manasā dhammaṁ viññāya neva sumano hoti na dummano, upekkhako viharati sato sampajāno.",
  "atk-s0515a1:284_4": "Evaṁ kho, āvuso, bhikkhu chaḷaṅgasamannāgato hotī’’ti (dī. ni. 3.348, 360).",
  "atk-s0515a1:285": "Ekārakkhoti satiārakkhena eko uttamo ārakkho assāti ekārakkho. Vuttañhetaṁ –",
  "atk-s0515a1:286": "‘‘Kathañcāvuso, bhikkhu ekārakkho hoti? Idhāvuso, bhikkhu satārakkhena cetasā samannāgato viharati. Evaṁ kho, āvuso, bhikkhu ekārakkho hotī’’ti (dī. ni. 3.348, 360).",
  "atk-s0515a1:287_0": "Caturāpassenoti paññāya paṭisevanaparivajjanavinodanapajahanānaṁ vasena catunnaṁ",
  "atk-s0515a1:287_1": "apassayānaṁ ito cito ca aparivattamānānaṁ vasena caturāpasseno, tesaṁ pāpuṇitvā ṭhito. Vuttañhetaṁ –",
  "atk-s0515a1:288_0": "‘‘Kathañcāvuso, bhikkhu caturāpasseno hoti? Idhāvuso, bhikkhu saṅkhāyekaṁ paṭisevati,",
  "atk-s0515a1:288_1": "saṅkhāyekaṁ parivajjeti. Saṅkhāyekaṁ vinodeti, saṅkhāyekaṁ pajahatī’’tiādinā (dī.",
  "atk-s0515a1:288_2": "ni. 3.348, 360) nayena vitthāretabbaṁ.",
  "atk-s0515a1:289": "Paṇunnapaccekasaccoti ‘‘idameva dassanaṁ saccaṁ, idameva sacca’’nti evaṁ pāṭiekkaṁ gahitattā paccekasaṅkhātāni diṭṭhisaccāni paṇunnāni nihaṭāni pahīnāni assāti paṇunnapaccekasacco.",
  "atk-s0515a1:290_0": "Samavayasaṭṭhesanoti ettha avayāti anūnā. Saṭṭhāti vissaṭṭhā. Sammā avayā saṭṭhā",
  "atk-s0515a1:290_1": "esanā assāti samavayasaṭṭhesano. Sammā vissaṭṭhasabbaesanoti attho. Kevalīti paripuṇṇo.",
  "atk-s0515a1:290_2": "Vusitavāti vusitabrahmacariyo, garusaṁvāse ariyamaggepi dasasu ariyavāsesupi vusitavanto.",
  "atk-s0515a1:290_3": "Uttamapurisoti khīṇakilesattā visesapuriso ājaññapuriso. Paramapurisoti uttamapuriso,",
  "atk-s0515a1:290_4": "paramaṁ vā paṭilābhaṁ pattattā uttamaṁ pattabbaṁ arahattapaṭilābhaṁ patto anuttarapuññakkhettabhūto",
  "atk-s0515a1:290_5": "uttamapuriso, tenevatthena paramapuriso. Anuttaraṁ samāpattiṁ samāpajjituṁ amataṁ",
  "atk-s0515a1:290_6": "paṭilābhaṁ pattattā paramapattippatto. Atha vā ‘‘gharāvāse ādīnavaṁ sañjānitvā sāsanapavisanavasena",
  "atk-s0515a1:290_7": "uttamapuriso. Attabhāve ādīnavaṁ sañjānitvā vipassanāpavisanavasena paramapuriso.",
  "atk-s0515a1:290_8": "Kilese ādīnavaṁ sañjānitvā ariyabhūmantaraṁ paviṭṭho paramapattippattoti evameke vaṇṇayanti.",
  "atk-s0515a1:291_0": "Nevācinatīti kusalākusalānaṁ pahīnattā tesaṁ vipākaṁ na vaḍḍheti. Nāpacinatīti phale",
  "atk-s0515a1:291_1": "ṭhitattā na viddhaṁseti. Apacinitvā ṭhitoti paṭippassaddhipahāne ṭhitattā kilese",
  "atk-s0515a1:291_2": "viddhaṁsetvā ṭhito. Ito paraṁ tīhipi padehi maggaphalavaseneva yojetabbaṁ. Neva pajahatīti",
  "atk-s0515a1:291_3": "pahātabbābhāvena kilese na pajahati. Na upādiyatīti taṇhāmānadiṭṭhīhi gahetabbābhāvato",
  "atk-s0515a1:291_4": "tehi na gaṇhāti. Pajahitvā ṭhitoti cajitvā ṭhito. Neva saṁsibbatīti taṇhāvasena neva",
  "atk-s0515a1:291_5": "saṁsibbati. Na ussinetīti mānavasena na ukkaṁsati. Visinitvā ṭhitoti taṇhāsaṁsīvanaṁ",
  "atk-s0515a1:291_6": "akatvā ṭhitoti evameke vaṇṇayanti. Neva vidhūpetīti kilesaggiṁ na nibbāpeti. Na sandhūpetīti",
  "atk-s0515a1:291_7": "kilesaggiṁ na jālāpeti. Vidhūpetvā ṭhitoti taṁ nibbāpetvā ṭhito.",
  "atk-s0515a1:292_0": "Asekkhenasīlakkhandhenāti sikkhitabbābhāvena asekkhena vācākammantājīvasīlakkhandhena",
  "atk-s0515a1:292_1": "sīlarāsinā samannāgatattā ṭhito, aparihīnabhāvena ṭhito. Samādhikkhandhenāti vāyāmasatīhi",
  "atk-s0515a1:292_2": "sampayuttena samādhinā. Vimuttikkhandhenāti phalavimuttisampayuttakkhandhena. Vimuttiñāṇadassanakkhandhenāti",
  "atk-s0515a1:292_3": "paccavekkhaṇañāṇena. Saccaṁ sampaṭipādiyitvāti catuariyasaccaṁ sabhāvavasena sakasantāne",
  "atk-s0515a1:292_4": "sampādiyitvā paṭivijjhitvā ṭhito. Ejaṁ samatikkamitvāti kampanataṇhaṁ atikkamitvā.",
  "atk-s0515a1:292_5": "Kilesagginti rāgādikilesaggiṁ. Pariyādiyitvāti khepetvā nibbāpetvā. Aparigamanatāyāti",
  "atk-s0515a1:292_6": "saṁsāre agamanabhāvena punāgamanābhāvenāti attho. Kaṭaṁ samādāyāti jayaggāhaṁ gahetvā.",
  "atk-s0515a1:292_7": "Muttipaṭisevanatāyāti sabbakilesehi muccitvā rūpādiārammaṇasevanavasena. Atha vā",
  "atk-s0515a1:292_8": "sabbakilesehi muttaphalasamāpattisevanavasena. Mettāya pārisuddhiyāti upakkilesamuttāya",
  "atk-s0515a1:292_9": "parisuddhabhāve ṭhitāya mettāya ṭhito. Karuṇādīsupi eseva nayo.",
  "atk-s0515a1:293_0": "Accantapārisuddhiyāti atikkantaparisuddhabhāvena parisuddhiyā antaṁ pāpuṇitvā ṭhito.",
  "atk-s0515a1:293_1": "Atammayatāyāti taṇhādiṭṭhimānā ‘‘tammayā’’ti vuccanti. Tesaṁ abhāvo atammayatā, tāya",
  "atk-s0515a1:293_2": "taṇhādiṭṭhimānavirahitatāya ṭhito. Vuttañhetaṁ –",
  "atk-s0515a1:294_0": "‘‘So tādiso lokavidū sumedho, sabbesu dhammesu atammayo munī’’ti (a. ni. 3.40). Etthāpi",
  "atk-s0515a1:294_1": "taṇhāmānadiṭṭhivirahitoti attho. Vimuttattāti sabbakilesehi muttabhāvena. Santussitattāti",
  "atk-s0515a1:294_2": "yathālābhayathābalayathāsāruppasantosavasena santuṭṭhabhāvena ṭhito.",
  "atk-s0515a1:295_0": "Khandhapariyanteti ekacatupañcakkhandhānaṁ tīhi pariññaggīhi jhāpetvā ante avasāne",
  "atk-s0515a1:295_1": "ṭhito , natthi etassa antoti vā pariyantaṁ, tasmiṁ pariyante. Dhātupariyantādīsupi",
  "atk-s0515a1:295_2": "eseva nayo. Ayaṁ pana viseso – dhātupariyanteti aṭṭhārasannaṁ dhātūnaṁ pariyante.",
  "atk-s0515a1:295_3": "Āyatanapariyanteti dvādasannaṁ āyatanānaṁ. Gatipariyanteti nirayādipañcannaṁ gatīnaṁ.",
  "atk-s0515a1:295_4": "Upapattipariyanteti sugatiduggatīsu nibbattiyā. Paṭisandhipariyanteti kāmarūpārūpabhavesu",
  "atk-s0515a1:295_5": "paṭisandhiyā . Bhavapariyanteti ekavokāracatupañcasaññāasaññānevasaññānāsaññākāmarūpaarūpabhavānaṁ.",
  "atk-s0515a1:295_6": "Saṁsārapariyanteti khandhadhātuāyatanānaṁ abbocchinnapavattiyā. Vaṭṭapariyanteti",
  "atk-s0515a1:295_7": "kammavipākakilesavaṭṭānaṁ pariyante. Antime bhaveti avasāne upapattibhave. Antime",
  "atk-s0515a1:295_8": "samussaye ṭhitoti avasāne samussaye sarīre ṭhito. Antimadehadharoti antimaṁ avasānadehaṁ",
  "atk-s0515a1:295_9": "sarīraṁ dhāretīti antimadehadharo. Arahāti ārakattā arīnaṁ, arānañca hatattā, paccayādīnaṁ",
  "atk-s0515a1:295_10": "arahattā, pāpakaraṇe rahābhāvā arahā.",
  "atk-s0515a1:296_0": "Tassāyaṁ pacchimakoti tassa khīṇāsavassa ayaṁ samussayo attabhāvo avasāno. Carimoti",
  "atk-s0515a1:296_1": "appo mando carimo ālopo, carimaṁ kabaḷaṁ viya. Puna paṭisandhiyā natthibhāvaṁ sandhāya",
  "atk-s0515a1:296_2": "‘‘jātimaraṇasaṁsāro, natthi tassa punabbhavo’’ti āha. Jananaṁ jāti, maranti tenāti",
  "atk-s0515a1:296_3": "maraṇaṁ, khandhādīnaṁ abbocchinnā saṁsārapavatti ca tassa khīṇāsavassa puna natthīti",
  "atk-s0515a1:296_4": "vuttaṁ gāthaṁ nigamento āha tenāha bhagavā –",
  "atk-s0515a1:297": "‘‘Tasmā jantu…pe… nāvaṁ sitvāva pāragū’’ti.",
  "atk-s0515a1:298": "Imasmiṁ sutte yaṁ antarantarā na vuttaṁ, taṁ pāṭhānusārena gahetabbaṁ.",
  "atk-s0515a1:299": "Saddhammappajjotikāya mahāniddesaṭṭhakathāya",
  "atk-s0515a1:300": "Kāmasuttaniddesavaṇṇanā niṭṭhitā."
}