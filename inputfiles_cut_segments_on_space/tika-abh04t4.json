{
  "tika-abh04t4:0": "Kāmāvacarakusalapadabhājanīyavaṇṇanā",
  "tika-abh04t4:1_0": "1.Appetunti nigametuṁ. ‘‘Padabhājanīyaṁ na vutta’’nti padabhājanīyāvacanena appanāvarodhaṁ",
  "tika-abh04t4:1_1": "sādhetvā padabhājanīyāvacanassa kāraṇaṁ vadanto ‘‘sarūpenā’’tiādimāha. Tattha ‘‘phasso",
  "tika-abh04t4:1_2": "hotī’’tiādīsu hoti-saddo atthi-saddena anānatthoti adhippāyena vuttaṁ ‘‘dutiyena",
  "tika-abh04t4:1_3": "hoti-saddenā’’ti. Pubbe aṭṭhakathādhippāyena vatvā yathāvuttassa pāḷippadesassa appanāvarodho",
  "tika-abh04t4:1_4": "samatthitoti attano adhippāyaṁ dassento ‘‘saṅkhepenā’’tiādimāha.",
  "tika-abh04t4:2_0": "Ñātuṁicchitoti lakkhaṇassa pucchāvisayataṁ dassetuṁ vuttaṁ. Yena kenacīti dassanādivisesayuttena,",
  "tika-abh04t4:2_1": "itarena vā. Avatthāviseso hi ñāṇassa dassanatulanatīraṇāni. ‘‘Adiṭṭhata’’ntiādīsu",
  "tika-abh04t4:2_2": "āhāti yojetabbaṁ, sabbattha ca lakkhaṇassāti. Tañhettha adhikatanti. Adiṭṭhaṁ jotīyati",
  "tika-abh04t4:2_3": "etāyāti etena diṭṭhaṁ saṁsandati etāyāti diṭṭhasaṁsandanā. Vimatiṁ chindati etāyāti",
  "tika-abh04t4:2_4": "vimaticchedanāti etāsampi saddattho nayato dassito, atthato pana sabbāpi tathāpavattaṁ",
  "tika-abh04t4:2_5": "vacanaṁ, taduppādako vā cittuppādoti veditabbaṁ.",
  "tika-abh04t4:3_0": "Aññamaññato pabhijjatīti pabhedo, viseso, tena pabhedena. Dhammānaṁ desananti kiñcāpi",
  "tika-abh04t4:3_1": "samayabhūmijātiārammaṇasabhāvādivasena anavasesappabhedapariggahato niddesadesanāva",
  "tika-abh04t4:3_2": "vattuṁ yuttā, tathāpi kusalādimātikāpadasaṅgahitavisesoyeva idha pabhedoti adhippetoti",
  "tika-abh04t4:3_3": "vuttaṁ ‘‘pabheda…pe… desanaṁ āhā’’ti. Tenevāha aṭṭhakathāyaṁ ‘‘kusala…pe… dīpetvāti",
  "tika-abh04t4:3_4": "phasso hoti…pe… avikkhepo hotī’’ti (dha. sa. aṭṭha. dhammuddesavāra phassapañcamakarāsivaṇṇanā).",
  "tika-abh04t4:3_5": "‘‘Phasso phusanā’’tiādinā ca pabhedavantova sātisayaṁ niddiṭṭhā, na pana mātikāyaṁ",
  "tika-abh04t4:3_6": "vuttappabhedoti pabhedavantadassanaṁ niddeso. Idaṁ vuttaṁ hotītiādinā ‘‘pabhede…pe…",
  "tika-abh04t4:3_7": "dassanattha’’nti imassa vākyassa piṇḍatthamāha. Yadi dhammā eva pucchitabbā vissajjetabbā",
  "tika-abh04t4:3_8": "ca, kasmā kusalāti pabhedavacananti āha ‘‘te panā’’tiādi. Na hi pabhedehi vinā pabhedavanto",
  "tika-abh04t4:3_9": "atthīti. ‘‘Ime dhammā kusalā’’ti etena ‘‘phasso hotī’’ti, ‘‘phasso phusanā’’ti ca",
  "tika-abh04t4:3_10": "ādinā uddiṭṭhaniddiṭṭhānaṁ dhammānaṁ kusalabhāvo vissajjito hotīti iminā adhippāyena",
  "tika-abh04t4:3_11": "‘‘ime dhammā kusalāti vissajjanepī’’ti āha. Imasmiñhīti hi-saddo kāraṇattho. Tena",
  "tika-abh04t4:3_12": "yasmā dhammāva desetabbā, te ca kusalā…pe… bhedā desetabbā , tasmāti evaṁ vā yojanā.",
  "tika-abh04t4:3_13": "Dhammānamevāti avadhāraṇaphalaṁ dasseti ‘‘avohāradesanāto’’ti. Atthānañcāti ca-saddena",
  "tika-abh04t4:3_14": "‘‘phasso phusanā’’ti evamādisabhāvaniruttiṁ yathāvuttadhammādiñāṇañca saṅgaṇhāti.",
  "tika-abh04t4:3_15": "‘‘Iti evaṁ ayaṁ pavattetabbo nivattetabbo cā’’ti tathā tathā vidhetabbabhāvo itikattabbatā,",
  "tika-abh04t4:3_16": "tāya yutto iti…pe… yutto, tassa vidhetabbassāti attho, visesanattā pabhedassāti adhippāyo.",
  "tika-abh04t4:4_0": "Itikattabbatāyuttassa visesitabbattā uddeso dhammappadhāno, tasmā tattha dhammassa",
  "tika-abh04t4:4_1": "visesitabbattā ‘‘kusalā dhammā’’ti ayaṁ padānukkamo kato. Pucchā saṁsayitappadhānā",
  "tika-abh04t4:4_2": "anicchitanicchayanāya pavattetabbattā. Tena sabbadhammesu samugghāṭitavicikicchānusayānampi",
  "tika-abh04t4:4_3": "pucchā desetabbapuggalagatasaṁsayāpattiṁ attani āropetvā saṁsayāpannehi viya pavattīyatīti",
  "tika-abh04t4:4_4": "dasseti. Kāmāvacarādibhedo viya kusalādibhāvena kusalādibhedo dhammabhāvena niyatoti",
  "tika-abh04t4:4_5": "dhammāti vutte nicchayābhāvato ‘‘kusalā nu kho akusalā nu kho’’tiādinā saṁsayo hotīti",
  "tika-abh04t4:4_6": "āha ‘‘kusalādibhedo pana saṁsayito’’ti. Dhammabhāvo pana kusalādīsu ekantikattā nicchitoyevāti",
  "tika-abh04t4:4_7": "vuttaṁ ‘‘na ca dhammabhāvo saṁsayito’’ti. Tena saṁsayito nicchetabbabhāvena padhāno",
  "tika-abh04t4:4_8": "ettha kusalabhāvo, na tathā dhammabhāvoti dhammā kusalāti vuttanti dasseti.",
  "tika-abh04t4:5_0": "Cittuppādasamayeti cittassa uppajjanasamaye. ‘‘Atha vijjamāne’’ti ettha atha-saddassa",
  "tika-abh04t4:5_1": "atthamāha ‘‘pacchā’’ti. Bhojanagamanādīhi samayekadesanānattaṁ dassetvā avasesanānattaṁ",
  "tika-abh04t4:5_2": "dassetuṁ ‘‘samavāyādī’’ti vuttaṁ. Visesitāti etena ‘‘niyamitā’’ti padassa atthaṁ",
  "tika-abh04t4:5_3": "vivarati, tasmā yathāvuttacittavisesitabbato samayatoti attho. Yathādhippetānanti",
  "tika-abh04t4:5_4": "kāmāvacarādivisesayuttānaṁ. ‘‘Tasmiṁ samaye’’ti cittuppattiyā visesitabbopi samayo",
  "tika-abh04t4:5_5": "yena cittena uppajjamānena visesīyati, tasseva cittassa ‘‘yasmiṁ samaye’’ti ettha",
  "tika-abh04t4:5_6": "sayaṁ visesanabhāvaṁ āpajjati. Tathā ‘‘tasmiṁ samaye’’ti ettha visesanabhūtaṁ cittaṁ",
  "tika-abh04t4:5_7": "attanā visesitabbasamayassa upakāratthaṁ ‘‘yasmiṁ samaye…pe… citta’’nti visesitabbabhāvaṁ",
  "tika-abh04t4:5_8": "āpajjati. Upakāroti ca aññamaññaṁ avacchedakāvacchinditabbabhāvoti daṭṭhabbaṁ. Purimadhammānaṁ",
  "tika-abh04t4:5_9": "bhaṅgasamakālaṁ, bhaṅgānantarameva vā pacchimadhammānaṁ uppatti purimapacchimānaṁ",
  "tika-abh04t4:5_10": "nirantaratā kenaci anantaritatā. Yāya bhāvapakkhassa balavabhāvena paṭicchādito viya",
  "tika-abh04t4:5_11": "hutvā abhāvapakkho na paññāyatīti tadevetanti gahaṇavasena pacurajano vipariyesito,",
  "tika-abh04t4:5_12": "soyamattho alātacakkena supākaṭo hoti. Tenevāha ‘‘ekībhūtānamivā’’ti . Ekasamūhavasena",
  "tika-abh04t4:5_13": "ekībhūtānamiva pavatti samūhaghanatā, dubbiññeyyakiccabhedavasena ekībhūtānamiva",
  "tika-abh04t4:5_14": "pavatti kiccaghanatāti yojanā. Ettha ca paccayapaccayuppannabhāvena pavattamānānaṁ",
  "tika-abh04t4:5_15": "anekesaṁ dhammānaṁ kālasabhāvabyāpārārammaṇehi dubbiññeyyabhedatāya ekībhūtānamiva",
  "tika-abh04t4:5_16": "gahetabbatā yathākkamaṁ santatighanatādayoti daṭṭhabbaṁ.",
  "tika-abh04t4:6_0": "Sahakārīkāraṇasannijjhaṁ sametīti samayo, samavetīti atthoti samaya-saddassa samavāyatthataṁ",
  "tika-abh04t4:6_1": "dassento ‘‘paccayasāmaggi’’nti āha. Sameti samāgacchati ettha maggabrahmacariyaṁ",
  "tika-abh04t4:6_2": "tadādhārapuggalehīti samayo, khaṇo. Samenti ettha, etena vā, samāgacchanti dhammā",
  "tika-abh04t4:6_3": "sahajātadhammehi uppādādīhi vāti samayo, kālo. Dhammappavattimattatāya atthato abhūtopi",
  "tika-abh04t4:6_4": "hi kālo dhammappavattiyā adhikaraṇaṁ karaṇaṁ viya ca parikappanāmattasiddhena rūpena",
  "tika-abh04t4:6_5": "voharīyatīti. Samaṁ, saha vā avayavānaṁ ayanaṁ pavatti avaṭṭhānanti samayo, samūho",
  "tika-abh04t4:6_6": "yathā ‘‘samudāyo’’ti. Avayavasahāvaṭṭhānameva hi samūho. Paccayantarasamāgame eti",
  "tika-abh04t4:6_7": "phalaṁ etasmā uppajjati pavattati cāti samayo, hetu yathā ‘‘samudayo’’ti. Sameti",
  "tika-abh04t4:6_8": "sambandho eti savisaye pavattati, sambandhā vā ayanti etenāti samayo, diṭṭhi. Diṭṭhisaṁyojanena",
  "tika-abh04t4:6_9": "hi sattā ativiya bajjhantīti. Samayanaṁ saṅgati samodhānanti samayo, paṭilābho. Samassa",
  "tika-abh04t4:6_10": "nirodhassa yānaṁ, sammā vā yānaṁ apagamo appavattīti samayo, pahānaṁ. Abhimukhabhāvena",
  "tika-abh04t4:6_11": "sammā etabbo abhisametabbo adhigantabboti aviparīto sabhāvo abhisamayo. Abhimukhabhāvena",
  "tika-abh04t4:6_12": "sammā vā eti gacchati bujjhatīti abhisamayo, avirādhetvā dhammānaṁ aviparītasabhāvāvabodho.",
  "tika-abh04t4:6_13": "Ettha ca upasaggānaṁ jotakamattattā tassa tassa atthassa vācako samaya-saddo evāti",
  "tika-abh04t4:6_14": "saupasaggopi vutto. Tānevāti pīḷanādīneva. Vipphārikatā seribhāvena kiriyāsu ussāhanaparinipphanno.",
  "tika-abh04t4:7_0": "Kesucīti akusalavipākādīsu. Khaṇassa asambhavo tena vinābhāvoti āha ‘‘nanū’’tiādi.",
  "tika-abh04t4:7_1": "Dhammenevāti visesantararahitena. Taṁyeva hi avadhāraṇena nivattitaṁ visesaṁ dasseti",
  "tika-abh04t4:7_2": "‘‘na tassa pavattitthā’’tiādinā. Yathā vā tathā vāti kālena loko pavattati nivattatīti",
  "tika-abh04t4:7_3": "vā kālo nāma bhāvo vattanalakkhaṇo bhāvānaṁ pavattiokāsadāyakoti vā yena tena pakārena.",
  "tika-abh04t4:7_4": "Idha uttamahetuno sambhavo eva natthīti hetuhetusādhāraṇahetūyeva paṭisedheti. Tappaccayataṁ anekapaccayataṁ.",
  "tika-abh04t4:8_0": "Pakatissaravādaggahaṇaṁ nidassanamattaṁ daṭṭhabbaṁ. Pajāpatipurisakālavādādayopi",
  "tika-abh04t4:8_1": "‘‘ekakāraṇavādo’’ti. Vā-saddena vā tesampi saṅgaho daṭṭhabbo. Avayava…pe… dāyo vutto",
  "tika-abh04t4:8_2": "avayavadhammena samudāyassa apadisitabbattā, yathā ‘‘samaṁ cuṇṇaṁ, alaṅkato devadatto’’ti",
  "tika-abh04t4:8_3": "ca. Anipphādanaṁ nipphādanābhāvo ahetubhāvo. Nipphādetuṁ asamatthassa pana paccayantarānaṁ",
  "tika-abh04t4:8_4": "sahassepi samāgate nattheva samatthatāti āha ‘‘nipphādanasamatthassā’’ti. Ettha ca",
  "tika-abh04t4:8_5": "sahakārīkāraṇāyattā phaluppādanā paccayadhammānaṁ aññamaññāpekkhāti vuttāti apekkhā",
  "tika-abh04t4:8_6": "viyāti apekkhā daṭṭhabbā.",
  "tika-abh04t4:9_0": "Nibyāpāresu abyāvaṭesu. Ekekasminti aṭṭhakathāyaṁ āmeḍitavacanassa luttaniddiṭṭhataṁ",
  "tika-abh04t4:9_1": "dasseti. Sati ca āmeḍite siddho bahubhāvoti. Andhasataṁ passatīti ca paccattavacanaṁ",
  "tika-abh04t4:9_2": "niddhāraṇe bhummavasena pariṇāmetvā ‘‘andhasate’’ti āha. Tathā ekekasminti iminā",
  "tika-abh04t4:9_3": "visuṁ asamatthatā jotitāti andhasataṁ passatīti samuditaṁ passatīti atthato ayamattho",
  "tika-abh04t4:9_4": "āpannoti āha ‘‘andhasataṁ sahitaṁ passatīti adhippāyo’’ti. Aññathāti yathārutavasena",
  "tika-abh04t4:9_5": "atthe gayhamāne. Yasmā asā…pe… siddho sivikubbahanādīsu, tasmā nāyamattho sādhetabbo.",
  "tika-abh04t4:9_6": "Idāni tassatthassa supākaṭabhāvena asādhetabbataṁ dassento ‘‘visu’’ntiādimāha.",
  "tika-abh04t4:10_0": "Etenupāyenāti yoyaṁ khaṇasaṅkhāto samayo kusaluppattiyā dullabhabhāvaṁ dīpeti. Attano",
  "tika-abh04t4:10_1": "dullabhatāyāti ettha khaṇattho vā samaya-saddo khaṇasaṅkhāto samayoti attho vutto.",
  "tika-abh04t4:10_2": "Etena upāyabhūtena nayabhūtena. Yojanā kātabbāti etthāyaṁ yojanā – samavāya…pe… vuttiṁ",
  "tika-abh04t4:10_3": "dīpeti sayaṁ paccayasāmaggibhāvato, samavāyattho vā samaya-saddo samavāyasaṅkhāto",
  "tika-abh04t4:10_4": "samayo. So yāya paccayasāmaggiyā satīti imassa atthassa pakāsanavasena dhammānaṁ",
  "tika-abh04t4:10_5": "anekahetuto vuttiṁ dīpeti. Kāla…pe… parittataṁ dīpeti attano atiparittatāya. Samūha…pe…",
  "tika-abh04t4:10_6": "sahuppattiṁ dīpeti sayaṁ dhammānaṁ samudāyabhāvato. Hetu…pe… vuttitaṁ dīpeti sati",
  "tika-abh04t4:10_7": "eva attani attano phalānaṁ sambhavatoti. Atthapakkhe ca saddapakkhe ca yasmiṁ atiparitte",
  "tika-abh04t4:10_8": "kāle yasmiṁ dhammasamudāye yamhi hetumhi satīti etassa atthassa ñāpanavasena tadādhārāya",
  "tika-abh04t4:10_9": "tadadhīnāya ca kusaladhammappavattiyā duppaṭivijjhataṁ anekesaṁ sahuppattiṁ parādhīnappattiñca dīpetīti.",
  "tika-abh04t4:11_0": "Daḷhadhammā dhanuggahāti daḷhadhanuno issāsā. Daḷhadhanu nāma dvisahassathāmaṁ vuccati.",
  "tika-abh04t4:11_1": "Dvisahassathāmanti ca yassa āropitassa jiyābaddho lohasīsādīnaṁ bhāro daṇḍe gahetvā",
  "tika-abh04t4:11_2": "yāva kaṇḍappamāṇā ukkhittassa pathavito muccati. Sikkhitāti dasadvādasavassāni ācariyakule",
  "tika-abh04t4:11_3": "uggahitasippā. Katahatthāti dhanusmiṁ ciṇṇavasībhāvā. Koci sippameva uggaṇhāti, katahattho",
  "tika-abh04t4:11_4": "na hoti, ime pana na tathāti dasseti. Katupāsanāti rājakulādīsu dassitasippā. Catuddisā",
  "tika-abh04t4:11_5": "ṭhitā assūti ekasmiṁyeva padese thambhaṁ vā rukkhaṁ vā yaṁ kiñci ekaṁyeva nissāya",
  "tika-abh04t4:11_6": "catuddisābhimukhā ṭhitā siyunti attho. Evaṁ vuttajavanapurisassāti na evarūpo puriso",
  "tika-abh04t4:11_7": "koci bhūtapubbo aññatra bodhisattena. So hi javanahaṁsakāle evarūpamakāsi. Sutte",
  "tika-abh04t4:11_8": "pana abhūtaparikappanavasena upamāmattaṁ āhaṭaṁ. Tapparabhāvāti tapparabhāvato hetusaṅkhātassa",
  "tika-abh04t4:11_9": "samayassa parāyattavuttidīpane ekantabyāvaṭasabhāvatoti attho. Ye pana ‘‘tapparabhāvo’’ti",
  "tika-abh04t4:11_10": "paṭhanti, tesaṁ paccayāyattavuttidīpanato tapparabhāvo hetusaṅkhātassa samayassa,",
  "tika-abh04t4:11_11": "tasmā tassa parāyattavuttidīpanatā vuttāti yojanā. Samudāyāyattatādīpane tapparo,",
  "tika-abh04t4:11_12": "tadekadesāyattatādīpane tapparo na hotīti āha ‘‘atapparabhāvato’’ti.",
  "tika-abh04t4:12_0": "Nanu ca taṁ taṁ upādāya paññatto kālo vohāramattako, so kathaṁ ādhāro tattha vuttadhammānanti",
  "tika-abh04t4:12_1": "āha ‘‘kālopi hī’’tiādi. Yadi kiriyāya kiriyantaralakkhaṇaṁ bhāvenabhāvalakkhaṇaṁ,",
  "tika-abh04t4:12_2": "kā panettha lakkhaṇakiriyāti āha ‘‘ihāpī’’tiādi. Lakkhaṇabhūtabhāvayuttoti iti-saddo",
  "tika-abh04t4:12_3": "hetuattho. Idaṁ vuttaṁ hoti – yasmā sattāsaṅkhātāya lakkhaṇakiriyāya yutto samayo,",
  "tika-abh04t4:12_4": "tasmā tattha bhūminiddesoti.",
  "tika-abh04t4:13_0": "Uddānatoti yadi saṅkhepatoti attho. Nanu ca avasiṭṭhakilesādayo viya kilesakāmopi",
  "tika-abh04t4:13_1": "assādetabbatāya vatthukāme samavaruddho ñāṇaṁ viya ñeyyeti saṅkhepato ekoyeva kāmo",
  "tika-abh04t4:13_2": "siyāti anuyogaṁ sandhāyāha ‘‘kilesakāmo’’tiādi. Sahitassāti visayavisayibhāvena avaṭṭhitassa.",
  "tika-abh04t4:13_3": "‘‘Uddānato dve kāmā’’ti kiñcāpi sabbe kāmā uddiṭṭhā, ‘‘catunnaṁ apāyāna’’ntiādinā",
  "tika-abh04t4:13_4": "pana visayassa visesitattā orambhāgiyakilesabhūto kāmarāgo idha kilesakāmoti gahitoti",
  "tika-abh04t4:13_5": "‘‘tenā’’tiādimāha. Codako tassa adhippāyaṁ ajānanto ‘‘nanu cā’’tiādinā anuyuñjati.",
  "tika-abh04t4:13_6": "Itaro pana ‘‘bahalakilesassā’’tiādinā attano adhippāyaṁ vivarati.",
  "tika-abh04t4:14_0": "Kāmāvacaradhammesu vimānakapparukkhādippakāresu parittakusalādīsu vā. Nanu ca ‘‘catunnaṁ",
  "tika-abh04t4:14_1": "apāyāna’’nti visayassa visesitattā rūpārūpadhātuggahaṇassa asambhavoyevāti? Na, ‘‘uddānato",
  "tika-abh04t4:14_2": "dve kāmā’’ti niravasesato kāmānaṁ uddiṭṭhattā. Uddiṭṭhepi hi kāmasamudāye yathā tadekadesova",
  "tika-abh04t4:14_3": "gayhati, taṁ dassetuṁ ‘‘duvidho’’tiādimāha. Kāmarāgo pañcakāmaguṇiko rāgo. Kāmataṇhā",
  "tika-abh04t4:14_4": "kāmāvacaradhammavisayā taṇhā. Nirodhataṇhā ucchedadiṭṭhisahagato rāgo. Idhāti ekādasavidhe",
  "tika-abh04t4:14_5": "padese. Yadi anavasesappavatti adhippetā, ‘‘duvidhopeso’’ti na vattabbaṁ vatthukāmekadesassa",
  "tika-abh04t4:14_6": "idha appavattanatoti anuyogena yebhuyyabhāvato anavaseso viya anavasesoti vā attho",
  "tika-abh04t4:14_7": "gahetabboti dassento ‘‘vatthukāmopī’’tiādimāha. Anavasesasadisatā cettha sabhāvabhinnassa",
  "tika-abh04t4:14_8": "kassaci anavasesato. Evañca katvāti kilesakāmavatthukāmānaṁ anavasesaparipuṇṇabhāvena",
  "tika-abh04t4:14_9": "abhilakkhitattāti attho. Cāsaddassa rassattaṁ katanti kāmāvacarasadde hetukattuattho antonītoti dasseti.",
  "tika-abh04t4:15_0": "Visayeti vatthusmiṁ abhidheyyattheti attho. Nimittaviraheti etena ruḷhīsu kiriyā",
  "tika-abh04t4:15_1": "vibhāgakaraṇāya, na attakiriyāyāti dasseti. Kusalabhāvanti jātakabāhitikasuttaabhidhammapariyāyena",
  "tika-abh04t4:15_2": "kathitaṁ kusalattaṁ. Tassāti sukhavipākabhāvassa. Tassa paccupaṭṭhānataṁ vattukāmatāyāti",
  "tika-abh04t4:15_3": "etena ‘‘anavajjasukhavipākalakkhaṇa’’nti ettha sukhasaddo iṭṭhapariyāyo vuttoti dasseti.",
  "tika-abh04t4:15_4": "Saññāpaññākiccaṁ saññāṇakaraṇapaṭivijjhanāni, tadubhayavidhurā ārammaṇūpaladdhi ‘‘vijānātī’’ti",
  "tika-abh04t4:15_5": "iminā vuccatīti āha ‘‘saññā…pe… gahaṇa’’nti. Nanu ca phassādikiccatopi visiṭṭhakiccaṁ",
  "tika-abh04t4:15_6": "cittanti? Saccametaṁ, so pana viseso na tathā duravabodho, yathā saññāpaññāviññāṇānanti",
  "tika-abh04t4:15_7": "saññāpaññākiccavisiṭṭhalakkhaṇatāya viññāṇalakkhaṇamāha. Anantaradhammānaṁ paguṇabalavabhāvassa",
  "tika-abh04t4:15_8": "kāraṇabhāvena pavattamāno santānaṁ cinoti nāma. Tathāpavatti ca āsevanapaccayabhāvoti",
  "tika-abh04t4:15_9": "āha ‘‘āsevanapaccayabhāvena cinotī’’ti.",
  "tika-abh04t4:16_0": "Cittakatamevāti abhisaṅkhāraviññāṇakatameva. Nānattādīnaṁ vavatthānanti ettha vavatthānaṁ",
  "tika-abh04t4:16_1": "paccekaṁ yojetabbaṁ. Vavatthānaṁ paricchedo asaṅkarabhāvo. Tena ca dhammo nicchito",
  "tika-abh04t4:16_2": "nāma hotīti āha ‘‘nicchitatā’’ti. Liṅganānattādīnīti ettha itthipurisasaṇṭhānavasena",
  "tika-abh04t4:16_3": "liṅganānattaṁ. Devamanussatiracchānādivasena itthiliṅgassa puthuttaṁ, tathā purisaliṅgassa.",
  "tika-abh04t4:16_4": "Devādibhede itthiliṅge paccekaṁ nānattakāyatāsaṅkhātassa aññamaññavisadisasabhāvassa",
  "tika-abh04t4:16_5": "desādibhedabhinnassa ca visesassa vasena pabhedo veditabbo. Tathā purisaliṅge. Liṅganibbattakassa",
  "tika-abh04t4:16_6": "vā kammassa yathāvuttanānattādivasena liṅgassa nānattādīni yojetabbāni. Liṅganānattādīsu",
  "tika-abh04t4:16_7": "pavattattā saññādīnaṁ nānattādīni. Tenevāha ‘‘kammanānattādīhi nibbattāni hi tānī’’ti.",
  "tika-abh04t4:16_8": "Apadādinānākaraṇadassanena liṅganānattaṁ dassitaṁ. Tasmiñca dassite saññānānattādayo",
  "tika-abh04t4:16_9": "dassitā evāti āvattati bhavacakkanti dassento āha ‘‘anāga…pe… ghaṭento’’ti. Itthiliṅgapurisaliṅgādi",
  "tika-abh04t4:16_10": "viññāṇādhiṭṭhitassa rūpakkhandhassa sannivesaviseso. Saññāsīsena cattāro khandhā",
  "tika-abh04t4:16_11": "vuttā. Vohāravacanena ca pañcannaṁ khandhānaṁ voharitabbabhāvena pavatti dīpitā,",
  "tika-abh04t4:16_12": "yā sā taṇhādiṭṭhiabhinivesahetūti imamatthaṁ dassento ‘‘liṅgādi…pe… yosānānī’’ti āha.",
  "tika-abh04t4:17_0": "‘‘Ye keci, bhikkhave, dhammā akusalā akusalabhāgiyā, sabbete manopubbaṅgamā’’ti (a.",
  "tika-abh04t4:17_1": "ni. 1.56-57), ‘‘manopubbaṅgamā dhammā’’ti (dha. pa. 1, 2) ca evamādivacanato cittahetukaṁ",
  "tika-abh04t4:17_2": "kammanti āha ‘‘kammañhi cittato nibbatta’’nti. Yathāsaṅkhyanti kammato liṅgaṁ liṅgato",
  "tika-abh04t4:17_3": "saññāti attho. Na purimavikappe viya kammato liṅgasaññā liṅgato liṅgasaññāti ubhayato",
  "tika-abh04t4:17_4": "ubhayappavattidassanavasena. ‘‘Bhedaṁ gacchanti itthāyaṁ purisoti vā’’ti bhedassa",
  "tika-abh04t4:17_5": "visesitattā itthādibhāvena voharitabbabhāvo idha bhedoti ‘‘itthipurisādivohāraṁ gacchantī’’ti",
  "tika-abh04t4:17_6": "vuttaṁ. Addhadvayavasenāti atītapaccuppannaddhadvayavasena. Guṇābhibyāpanaṁ kittīti",
  "tika-abh04t4:17_7": "āha ‘‘patthaṭayasata’’nti. Kammanānākaraṇena vinā kammanibbattanānākāraṇābhāvato",
  "tika-abh04t4:17_8": "‘‘kammajehi…pe… nānākaraṇa’’nti vuttaṁ. Avipaccanokāso aṭṭhānabhūtā, gatikālopi vā.",
  "tika-abh04t4:17_9": "Kāmāvacaraṁ abhisaṅkhāraviññāṇaṁ rūpadhātuyā cakkhuviññāṇādiṁ janetvā anokāsatāya",
  "tika-abh04t4:17_10": "tadārammaṇaṁ ajanentaṁ ettha nidassetabbaṁ. Ekaccacittakaraṇassa adhippetattā cakkhādivekallena",
  "tika-abh04t4:17_11": "cakkhuviññāṇādīnaṁ ajanakaṁ kammaviññāṇaṁ avasesapaccayavikale anogadhaṁ daṭṭhabbaṁ.",
  "tika-abh04t4:17_12": "Tadapi kālagatipayogādīti ādi-saddena saṅgahitanti. Ettha ca ‘‘sahakārīkāraṇavikalaṁ",
  "tika-abh04t4:17_13": "vipākassa accantaṁ okāsameva na labhati, itaraṁ vipākekadesassa laddhokāsanti, idametesaṁ",
  "tika-abh04t4:17_14": "nānatta’’nti vadanti, taṁ vipākassa okāsalābhe sati sahāyakāraṇavikalatāva natthīti adhippāyena vuttaṁ.",
  "tika-abh04t4:18_0": "Bhavatu tāva bhavitvā apagataṁ bhūtāpagataṁ, anubhavitvā apagataṁ pana kathanti āha",
  "tika-abh04t4:18_1": "‘‘anubhūtabhūtā’’tiādi. Tena anubhūta-saddena yo attho vuccati, tassa bhūta-saddoyeva",
  "tika-abh04t4:18_2": "vācako, na anu-saddo, anu-saddo pana jotakoti dasseti. Sākhābhaṅgasadisā hi nipātopasaggāti.",
  "tika-abh04t4:18_3": "Kiriyāvisesakattañca upasaggānaṁ anekatthattā dhātusaddānaṁ tehi vattabbavisesassa",
  "tika-abh04t4:18_4": "jotanabhāveneva avacchindananti yattakā dhātusaddena abhidhātabbā atthavisesā, tesaṁ",
  "tika-abh04t4:18_5": "yaṁ sāmaññaṁ aviseso, tassa visese avaṭṭhāpanaṁ tassa tassa visesassa jotanamevāti",
  "tika-abh04t4:18_6": "āha ‘‘sāmañña…pe… visesīyatī’’ti. Anubhūta-saddo bahulaṁ kammatthe eva dissatīti",
  "tika-abh04t4:18_7": "tassa idha kattuatthavācitaṁ dassetuṁ ‘‘anubhūtasaddo cā’’tiādimāha. Satipi sabbesaṁ",
  "tika-abh04t4:18_8": "cittuppādānaṁ savedayitabhāvato ārammaṇānubhavane, savipallāse pana santāne cittābhisaṅkhāravasena",
  "tika-abh04t4:18_9": "pavattito abyākatehi visiṭṭho kusalākusalānaṁ sātisayo visayānubhavanākāroti ayamattho",
  "tika-abh04t4:18_10": "idhādhippetoti dassento ‘‘vattuṁ adhippāyavasenā’’ti āha. Bhūtāpagatabhāvābhidhānādhippāyenāti",
  "tika-abh04t4:18_11": "kusalākusalassa ākaḍḍhanupāyamāha.",
  "tika-abh04t4:19_0": "Uppatitakiccanipphādanato uppatitasadisattā ‘‘uppatita’’nti vuttaṁ. Uppajjituṁ āraddhoti",
  "tika-abh04t4:19_1": "anāgatassapi tasseva uppanna-saddena vuttatāya kāraṇamāha. Ettha ca rajjanādivasena",
  "tika-abh04t4:19_2": "ārammaṇarasānubhavanaṁ sātisayanti akusalañca kusalañca uppajjitvā niruddhatāsāmaññena",
  "tika-abh04t4:19_3": "‘‘sabbasaṅkhataṁ bhūtāpagata’’nti vuttaṁ. Sammohavinodaniyaṁ pana ‘‘vipākānubhavanavasena",
  "tika-abh04t4:19_4": "tadārammaṇaṁ. Avipakkavipākassa sabbathā avigatattā bhavitvā vigatatāmattavasenakammañca",
  "tika-abh04t4:19_5": "bhūtāpagata’’nti vuttaṁ. Teneva tattha okāsakatuppannanti vipākamevāha. Idha pana",
  "tika-abh04t4:19_6": "kammampīti. Ārammaṇakaraṇavasena bhavati ettha kilesajātanti bhūmīti vuttā upādānakkhandhā.",
  "tika-abh04t4:19_7": "Aggiāhito viyāti bhūmiladdhanti vattabbatāya upāyaṁ dasseti. Etenāti kammaṁ. Etassāti",
  "tika-abh04t4:19_8": "vipāko vuttoti daṭṭhabbaṁ.",
  "tika-abh04t4:20_0": "Avikkhambhitattāti avinoditattā. Sabhūmiyanti sakabhūmiyaṁ. Vicchinditvāti puna uppajjituṁ",
  "tika-abh04t4:20_1": "adatvā. Khaṇattayekadesagataṁ khaṇattayagatanti vuttanti yathāvuttassa udāharaṇassa",
  "tika-abh04t4:20_2": "upacārabhāvamāha. Tena uppannā dhammā paccuppannā dhammāti idamettha udāharaṇaṁ yuttanti",
  "tika-abh04t4:20_3": "dasseti. Padhānenāti padhānabhāvena. Desanāya cittaṁ pubbaṅgamanti lokiyadhamme desetabbe",
  "tika-abh04t4:20_4": "cittaṁ pubbaṅgamaṁ katvā desanā bhagavatā ucitāti dasseti. Dhammasabhāvaṁ vā sandhāyāti",
  "tika-abh04t4:20_5": "lokiyadhammānaṁ ayaṁ sabhāvo yadidaṁ te cittajeṭṭhakā cittapubbaṅgamā pavattantīti",
  "tika-abh04t4:20_6": "dasseti. Tena tesaṁ tathādesanāya kāraṇamāha, sabbe akusalā dhammā cittavajjāti attho.",
  "tika-abh04t4:20_7": "Kecīti padakārā. Phassādayopīti pi-saddena rāgādayo sampiṇḍeti. Kālabhedābhāvepi",
  "tika-abh04t4:20_8": "paccayabhāvena apekkhito dhammo purimanipphanno viya voharīyatīti āha ‘‘paṭhamaṁ",
  "tika-abh04t4:20_9": "uppanno viyā’’ti. Anupacaritamevassa pubbaṅgamabhāvaṁ dassetuṁ ‘‘anantarapaccayamana’’ntiādi",
  "tika-abh04t4:20_10": "vuttaṁ. ‘‘Khīṇā bhavanettī’’tiādivacanato (dī. ni. 2.155; netti. 114) nettibhūtāya",
  "tika-abh04t4:20_11": "taṇhāya yuttaṁ cittaṁ nāyakanti āha ‘‘taṇhāsampayuttaṁ vā’’ti.",
  "tika-abh04t4:21_0": "‘‘Yaṁ tasmiṁ samaye cetasikaṁ sāta’’nti niddiṭṭhattā somanassavedanā sātasabhāvāti",
  "tika-abh04t4:21_1": "āha ‘‘sabhāvavasena vutta’’nti. Nippariyāyena madhura-saddo rasavisesapariyāyo, iṭṭhabhāvasāmaññena",
  "tika-abh04t4:21_2": "idha upacārena vuttotiāha ‘‘madhuraṁ viyā’’ti. Paramatthato taṇhāvinimutto nandirāgo",
  "tika-abh04t4:21_3": "nandirāgabhāvo vā natthīti ‘‘na ettha sampayogavasena sahagatabhāvo atthī’’ti, ‘‘nandirāgasahagatā’’ti",
  "tika-abh04t4:21_4": "ca vuccati. Tena viññāyati ‘‘sahagatasaddo taṇhāya nandirāgabhāvaṁ jotetī’’ti. Avatthāvisesavācako",
  "tika-abh04t4:21_5": "vā saha-saddo ‘‘sanidassanā’’tiādīsu viya, sabbāsupi avatthāsu nandirāgasabhāvāvijahanadīpanavasena",
  "tika-abh04t4:21_6": "nandirāgabhāvaṁ gatā nandirāgasahagatāti taṇhā vuttā. Gata-saddassa vā ‘‘diṭṭhigata’’ntiādīsu",
  "tika-abh04t4:21_7": "viya atthantarābhāvato nandirāgasabhāvā taṇhā ‘‘nandirāgasahagatā’’ti vuttā, nandirāgasabhāvāti",
  "tika-abh04t4:21_8": "attho. Idhāpīti imissaṁ aṭṭhakathāyaṁ. Imasmimpi padeti ‘‘somanassasahagata’’nti",
  "tika-abh04t4:21_9": "etasmimpi pade. Ayamevatthoti saṁsaṭṭho eva. Yathādassitasaṁsaṭṭhasaddoti atthuddhārappasaṅgena",
  "tika-abh04t4:21_10": "pāḷito aṭṭhakathāya āgatasaṁsaṭṭhasaddo. Sahajāteti sahajātatthe.",
  "tika-abh04t4:22_0": "Kālavisesānapekkho kammasādhano ābhaṭṭha-saddo bhāsitapariyāyoti dassento āha ‘‘abhāsitabbatā",
  "tika-abh04t4:22_1": "anābhaṭṭhatā’’ti. Pāḷiyanti imissā paṭhamacittuppādapāḷiyaṁ. Abhāsitattā evāti asaṅkhārikabhāvassa",
  "tika-abh04t4:22_2": "avuttattā eva. Kāraṇapariyāyattā vatthusaddassa paccayabhāvasāmaññato dvārabhūtadhammānampi",
  "tika-abh04t4:22_3": "siyā vatthupariyāyoti āha ‘‘dvāraṁ vatthūti vutta’’nti. Tena vatthu viya vatthūti",
  "tika-abh04t4:22_4": "dasseti. Manodvārabhūtā dhammā yebhuyyena hadayavatthunā saha carantīti dvārena…pe…",
  "tika-abh04t4:22_5": "hadayavatthu vuttanti āha yathā ‘‘kuntā pacarantī’’ti. Sakiccabhāvenāti attano kiccabhāvena,",
  "tika-abh04t4:22_6": "kiccasahitatāya vā. Aññāsādhāraṇoti sa-saddassa atthamāha. Sako hi raso sarasoti.",
  "tika-abh04t4:23_0": "Anantaracittahetukattā cittassa ekasamuṭṭhānatā vuttā, sahajātacittaphassahetukattā",
  "tika-abh04t4:23_1": "cetasikānaṁ dvisamuṭṭhānatā. ‘‘Cittasamuṭṭhānā dhammā, phuṭṭho bhikkhave vedeti,",
  "tika-abh04t4:23_2": "phuṭṭho sañjānāti, phuṭṭho cetetī’’ti (saṁ. ni. 4.93) hi vuttaṁ.",
  "tika-abh04t4:24_0": "Sukhumarajādirūpanti aṇutajjārirūpamāha. Paramāṇurūpe pana vattabbameva natthi. Vatthuparittatāyāti",
  "tika-abh04t4:24_1": "etena anekakalāpagatāni bahūniyeva rūpāyatanāni samuditāni saṁhaccakāritāya sivikubbahanañāyena",
  "tika-abh04t4:24_2": "cakkhuviññāṇassa ārammaṇapaccayo, na ekaṁ katipayāni vāti dasseti. Nanu ca evaṁ sante",
  "tika-abh04t4:24_3": "cakkhuviññāṇaṁ samudāyārammaṇaṁ āpajjatīti? Nāpajjati samudāyasseva abhāvato. Na",
  "tika-abh04t4:24_4": "hi paramatthato samudāyo nāma koci atthi. Vaṇṇāyatanameva hi yattakaṁ yogyadese avaṭṭhitaṁ,",
  "tika-abh04t4:24_5": "sati paccayantarasamāyoge tattakaṁ yathāvuttena ñāyena cakkhuviññāṇassa ārammaṇapaccayo",
  "tika-abh04t4:24_6": "hoti avikappakattā tassa. Tadabhinihaṭaṁ pana manoviññāṇaṁ anekakkhattuṁ uppajjamānaṁ",
  "tika-abh04t4:24_7": "purimasiddhakappanāvasena samūhākārena saṇṭhānādiākārena ca pavattatīti kiṁ cakkhuviññāṇassa",
  "tika-abh04t4:24_8": "ekaṁ vaṇṇāyatanaṁ ārammaṇaṁ, udāhu anekānīti na codetabbametaṁ. Na hi paccakkhavisaye",
  "tika-abh04t4:24_9": "yuttimagganā yuttā. Kiñca bhiyyo accharāsaṅghātakkhaṇena anekakoṭisaṅkhāya cittuppattiyā",
  "tika-abh04t4:24_10": "pavattanato cittassa lahuparivattitāya samānepi ghaṭasarāvādivaṇṇānaṁ yogyadesāvaṭṭhāne",
  "tika-abh04t4:24_11": "purimamanasikārānurūpaṁ ‘‘ghaṭo’’ti vā ‘‘sarāvo’’ti vā paṭhamaṁ tāva eko manoviññāṇasantānena",
  "tika-abh04t4:24_12": "paricchijjati, pacchā itaro cakkhuviññāṇavīthiyā byavahitenāti avisesavidutāya pana",
  "tika-abh04t4:24_13": "ghaṭasarāvādibuddhiyā abhedāpattiparikappanāti. Īdisīpettha codanā acodanāti daṭṭhabbā.",
  "tika-abh04t4:24_14": "Khaṇaparittatāyāti pabandhakkhaṇassa ittaratāya. Pabandhavasena hi paccekaṁ rūpārūpadhammā",
  "tika-abh04t4:24_15": "virodhiavirodhipaccayasamāyoge lahuṁ dandhañca nirujjhanato parittakālā dīghakālā",
  "tika-abh04t4:24_16": "ca honti, sabhāvalakkhaṇavasena pana ekaparicchedā evāti. Yathā ca rūpāyatanaṁ, evaṁ",
  "tika-abh04t4:24_17": "itarānipi. Saddādayopi hi vatthuparittatādibhāvena labbhantīti. Accāsannāditāyāti",
  "tika-abh04t4:24_18": "ādi-saddena anāvajjanaṁ kenaci paṭicchannatāti evamādiṁ saṅgaṇhāti. Visayidhammaṁ",
  "tika-abh04t4:24_19": "visesato sinoti bandhatīti visayoti anaññatthabhāvāpekkho visayoti āha ‘‘visayo anaññatthabhāvenā’’ti.",
  "tika-abh04t4:24_20": "Na hi cakkhuviññāṇādayo rūpāyatanādito aññasmiṁ ārammaṇe pavattantīti. Gāvo caranti",
  "tika-abh04t4:24_21": "etthāti gocaro, gocaro viyāti gocaroti sambahulacāritāpekkho gocaroti āha ‘‘gocaro",
  "tika-abh04t4:24_22": "tattha caraṇenā’’ti. Bahulañhi cakkhuviññāṇādīhi rūpādayo gayhanti, na tathā manoviññāṇenāti.",
  "tika-abh04t4:24_23": "Tesanti manoviññāṇena gayhamānānaṁ rūpāyatanādīnaṁ. ‘‘Vacanassa anupapattito’’ti",
  "tika-abh04t4:24_24": "kasmā vuttaṁ, nanu pañcadvāre pavattamanoviññāṇadhātuṁ sandhāya tesaṁ gocaravisayaṁ",
  "tika-abh04t4:24_25": "paccanubhotīti vacanaṁ upapajjatiyevāti? Na, niyamābhāvato. Na hi pañcadvārābhinihaṭaṁyeva",
  "tika-abh04t4:24_26": "mano idha ‘‘mano’’ti vuttanti niyamahetu atthīti, etaṁyeva vā codanaṁ manasi katvā",
  "tika-abh04t4:24_27": "dibbacakkhuñāṇādiggahaṇaṁ kataṁ. Evaṁvaṇṇotiādivacanato pubbenivāsaatītānāgataṁsañāṇādayopi",
  "tika-abh04t4:24_28": "idha sambhavanti. Itarathāti rūpaṁ saddantiādinā.",
  "tika-abh04t4:25_0": "Bhojana…pe… ussāhādīhīti idaṁ yāya kammaññatāya rūpakāyassa kallatā hoti, tassā paccayanidassanaṁ.",
  "tika-abh04t4:25_1": "Bhojane hi sammāpariṇate sappāye ca utubhojane sammupayutte sammāpayogasaṅkhāte kāyikacetasikavīriye",
  "tika-abh04t4:25_2": "ca samāraddhe lahutādisabbhāvena kāyo kammakkhamo hoti sabbakiriyānukūloti. Atha",
  "tika-abh04t4:25_3": "vā bhojana…pe… ussāhādīhīti idaṁ kāyassa kalyatāya viya upaddutatāyapi kāraṇavacanaṁ.",
  "tika-abh04t4:25_4": "Visamabhojanāpariṇāmādito hi kāyassa upaddavakarā vātādayo uppajjantīti. Anuvattantassāti",
  "tika-abh04t4:25_5": "padaṁ ‘‘jayaṁ veraṁ pasavatī’’tiādīsu (dha. pa. 201) viya hetuatthavasena veditabbaṁ.",
  "tika-abh04t4:25_6": "Jāgaraṇanimittañhi idha anuvattanaṁ adhippetanti. Atha vā anuvattantassāti idaṁ pakatiyā",
  "tika-abh04t4:25_7": "diṭṭhādivasena āpāthagamanupanissayānaṁ kalyatādinibbattānaṁ kāyikasukhādīnaṁ sambhavadassanaṁ.",
  "tika-abh04t4:25_8": "Kāyakalyatādiṁ ananuvattantassa hi yathāvuttaupanissayābhogābhāvena vuttappakāraṁ",
  "tika-abh04t4:25_9": "āpāthagamanaṁ na siyāti. Yathānubhūte rūpādivisaye cittassa ṭhapanaṁ āvajjanaṁ cittapaṇidahanaṁ.",
  "tika-abh04t4:25_10": "Yathānubhūtena rūpādinā sadisaṁ asadisaṁ sambandhañca sadisāsadisasambandhaṁ, tassa",
  "tika-abh04t4:25_11": "dassanādi sadisāsadisasambandhadassanādi, cittapaṇidahanañca sadisāsadisa…pe… dassanādi",
  "tika-abh04t4:25_12": "ca citta…pe… dassanādayo te paccayāti yojetabbaṁ. Dhātukkhobhādīti ādi-saddena devatūpasaṁhārādiṁ",
  "tika-abh04t4:25_13": "saṅgaṇhāti. Taṁsadisatā diṭṭhasutasadisatā. Taṁsampayuttatā diṭṭhasutapaṭibaddhatā.",
  "tika-abh04t4:25_14": "Kenaci vutteti iminā saddhāya anussavanibbattataṁ āha. Ākāravicāraṇanti tesaṁ tesaṁ",
  "tika-abh04t4:25_15": "atthānaṁ upaṭṭhānākāravicāraṇaṁ. Katthaci atthe.",
  "tika-abh04t4:26": "Niyamitassāti kusalameva mayā uppādetabbanti evaṁ niyamitassa. Pasādasinehābhāvo dosabahulatāya hotīti lūkhapuggalā dosabahulāti āha.",
  "tika-abh04t4:27": "Āyatanabhāvatoti kāraṇabhāvato.",
  "tika-abh04t4:28": "Vijjamānavatthusminti etena ‘‘vināpi deyyadhammapariccāgena cittuppādamatteneva dānamayaṁ kusalaṁ upacitaṁ hotī’’ti kesañci atidhāvanaṁ nivattitaṁ hotīti.",
  "tika-abh04t4:29_0": "Dhammasavanassa ghosanaṁ dhammasavanaghosanaṁ. Tassāti ‘‘saddadānaṁ dassāmī’’ti saddavatthūnaṁ",
  "tika-abh04t4:29_1": "ṭhānakaraṇabheriādīnaṁ sasaddappavattikaraṇassa. Cintanaṁ tathā tathā cittuppādanaṁ.",
  "tika-abh04t4:29_2": "Aññatthāti suttesu. Aparatthāti abhidhammapadesu. Apariyāpannāti padassa atthavaṇṇanā",
  "tika-abh04t4:29_3": "‘‘paribhogaraso’’tiādikāya atthavaṇṇanāya parato bahūsu potthakesu likhīyati, yathāṭhāneyeva",
  "tika-abh04t4:29_4": "pana ānetvā vattabbā. Tattha paramatthato avijjamānattā lakkhaṇapaññattiyo aññāyatanattā",
  "tika-abh04t4:29_5": "cha ajjhattikāyatanāni asaṅgahitā dhammāyatanenāti yojetabbaṁ.",
  "tika-abh04t4:30_0": "‘‘Ekadvārikakammaṁ aññasmiṁ dvāre uppajjatī’’ti kasmā vuttaṁ, nanu rūpādīsu ekārammaṇaṁ",
  "tika-abh04t4:30_1": "cittaṁ yathā na aññārammaṇaṁ hoti cittavisesassa adhippetattā, evaṁ kammavisese adhippete",
  "tika-abh04t4:30_2": "kāyadvārādīsu ekadvārikakammaṁ aññasmiṁ dvāre na uppajjati tattheva pariyositattā,",
  "tika-abh04t4:30_3": "atha kammasāmaññaṁ adhippetaṁ, rūpādīsu ekārammaṇanti idaṁ udāharaṇaṁ na siyāti?",
  "tika-abh04t4:30_4": "Na, asadisabhāvavibhāvanavasena udāhaṭattā, itarathā manoviññāṇabhūtaṁ idaṁ cittaṁ",
  "tika-abh04t4:30_5": "chasupi visayesu pavattanato anibaddhārammaṇanti ārammaṇaṁ sadisūdāharaṇabhāvena",
  "tika-abh04t4:30_6": "vucceyya ārammaṇaṁ viya dvārampi anibaddhanti. Yasmā pana satipi kammānaṁ dvārantaracaraṇe",
  "tika-abh04t4:30_7": "yebhuyyena vuttiyā tabbahulavuttiyā ca dvārakammānaṁ aññamaññaṁ vavatthānaṁ vakkhati,",
  "tika-abh04t4:30_8": "tasmā pāṇātipātādibhāvasāmaññena kammaṁ ekattanayavasena gahetvā tassa vacīdvārādīsu",
  "tika-abh04t4:30_9": "pavattisabbhāvato kammassa anibaddhattāti vuttanti āha ‘‘kāyadvārādīsu ekadvārikakammaṁ",
  "tika-abh04t4:30_10": "aññasmiṁ dvāre na nuppajjatī’’ti. Rūpādīsu pana ekārammaṇaṁ cittaṁ tenevārammaṇena",
  "tika-abh04t4:30_11": "paricchinnanti visiṭṭhameva gahitanti ārammaṇameva nibaddhanti vuttanti cittaviseso",
  "tika-abh04t4:30_12": "eva gahito, na cittasāmaññaṁ. ‘‘Nanu ca rūpārammaṇaṁ vā…pe… dhammārammaṇaṁ vā yaṁ",
  "tika-abh04t4:30_13": "yaṁ vā panā’’ti ārammaṇampi aniyameneva vuttanti? Saccametaṁ, tattha pana yaṁ rūpādīsu",
  "tika-abh04t4:30_14": "ekārammaṇaṁ cittaṁ, taṁ tena vinā nappavattati, kammaṁ pana kāyadvārikādibhedaṁ vacīdvārādīsu",
  "tika-abh04t4:30_15": "na nappavattatīti imassa visesassa jotanatthaṁ pāḷiyaṁ ārammaṇameva gahitaṁ, dvāraṁ",
  "tika-abh04t4:30_16": "na gahitanti imamatthaṁ dasseti ‘‘ārammaṇameva nibaddha’’ntiādinā. Vacīdvāre uppajjamānampi",
  "tika-abh04t4:30_17": "pāṇātipātādīti attho.",
  "tika-abh04t4:31": "Kāmāvacarakusalaṁ",
  "tika-abh04t4:32": "Kāyakammadvārakathāvaṇṇanā",
  "tika-abh04t4:33_0": "Kammadvārānantiādinā pakāsetabbassa sarūpaṁ pakāsanupāyañca dasseti. Niyatarūparūpavasenāti",
  "tika-abh04t4:33_1": "dhammasaṅgahe niddiṭṭhaniyatarūparūpavasena. Aññathā kammasamuṭṭhānikakāye hadayavatthupi",
  "tika-abh04t4:33_2": "gahetabbaṁ siyā. Ekasantatipariyāpanno upādinnakakāyo idha gahitoti cakkhāyatanādīti",
  "tika-abh04t4:33_3": "vuttesu eko bhāvo hadayavatthu ca gahitanti na sakkā vattuṁ ‘‘cakkhāyatanādīni jīvitapariyantānī’’ti",
  "tika-abh04t4:33_4": "sannivesassa vibhāvitattā.",
  "tika-abh04t4:34_0": "Vipphandamānavaṇṇaggahaṇānantaraṁ viññattiggahaṇassa icchitattā calanākārāva vāyodhātu",
  "tika-abh04t4:34_1": "viññattivikārasahitāti kadāci āsaṅkeyyāti tannivattanatthaṁ ‘‘paṭhamajavanasamuṭṭhitā’’ti",
  "tika-abh04t4:34_2": "āha. Desantaruppattihetubhāvena cāletunti etena desantaruppatti calanaṁ, taṁnimitte",
  "tika-abh04t4:34_3": "ca kattubhāvo upacaritoti dasseti, aññathā khaṇikatā abyāpāratā ca dhammānaṁ na sambhaveyyāti.",
  "tika-abh04t4:34_4": "Tadabhimukhabhāvavikāravatīti taṁdisamabhimukho tadabhimukho, tassa bhāvo tadabhimukhabhāvo,",
  "tika-abh04t4:34_5": "so eva vikāro, taṁsamaṅginī vāyodhātu tadabhimukhabhāvavikāravatī. Idāni tadabhimukhabhāvavikā",
  "tika-abh04t4:34_6": "rassa viññattibhāvaṁ dassento āha ‘‘adhippāyasahabhāvī’’tiādi. Evañca katvātiādinā",
  "tika-abh04t4:34_7": "imissā atthavaṇṇanāya laddhaguṇaṁ dasseti. Tattha āvajjanassāti manodvārāvajjanassa.",
  "tika-abh04t4:34_8": "Yato bāttiṁsātiādinā tassa viññattisamuṭṭhāpakatā na sakkā paṭisedhetunti dasseti.",
  "tika-abh04t4:35_0": "Paccayo bhavituṁ samatthoti etena yathāvuttavāyodhātuyā thambhanacalanasaṅkhātakiccanipphādane",
  "tika-abh04t4:35_1": "tassa ākāravisesassa sahakārīkāraṇabhāvamāha. Anidassanasappaṭighatādayo viya mahābhūtānaṁ",
  "tika-abh04t4:35_2": "avatthāvisesamattaṁ so ākāravisesoti paramatthato na kiñci hotīti ‘‘paramatthato",
  "tika-abh04t4:35_3": "abhāvaṁ dassetī’’ti āha. Paramatthato cittasamuṭṭhānabhāvo paṭisedhito. Kammasamuṭṭhānādibhāvassa",
  "tika-abh04t4:35_4": "pana sambhavoyeva natthīti yathāvuttavikārassa paramatthato sabbhāve nakutocisamuṭṭhitattā",
  "tika-abh04t4:35_5": "appaccayattaṁ āpannaṁ. Na hi rūpaṁ appaccayaṁ atthi, appaccayatte ca sati niccabhāvo",
  "tika-abh04t4:35_6": "āpajjati, na ca nibbānavajjo attho sabhāvadhammo nicco atthi. Cittasamuṭṭhānabhāvo",
  "tika-abh04t4:35_7": "viyāti viññattiyā cittasamuṭṭhānaupādārūpabhāvo upacārasiddhoti dasseti.",
  "tika-abh04t4:36_0": "Viññattiyā karaṇabhūtāya. Yaṁ karaṇanti yaṁ cittakiriyaṁ cittabyāpāraṁ. Viññattiyā",
  "tika-abh04t4:36_1": "viññātattanti idamesa kāretīti yadetaṁ adhippāyavibhāvanaṁ, etaṁ viññattivikārarahitesu",
  "tika-abh04t4:36_2": "rukkhacalanādīsu na diṭṭhaṁ, hatthacalanādīsu pana diṭṭhaṁ, tasmā vipphandamānavaṇṇavinimutto",
  "tika-abh04t4:36_3": "koci vikāro atthi kāyikakaraṇasaṅkhātassa adhippāyassa ñāpakoti viññāyati. Ñāpako",
  "tika-abh04t4:36_4": "ca hetu ñāpetabbamatthaṁ sayaṁ ñātoyeva ñāpeti, na sabbhāvamattenāti vaṇṇaggahaṇānantaraṁ",
  "tika-abh04t4:36_5": "vikāraggahaṇampi viññāyati. Tathā hi visayabhāvamāpanno eva saddo atthaṁ pakāseti,",
  "tika-abh04t4:36_6": "netaro. Tenevāha ‘‘na hi viññattī’’tiādi. Yadi pana cittajarūpānaṁ calanākāro viññatti,",
  "tika-abh04t4:36_7": "cakkhuviññāṇassa vipphandamānavaṇṇārammaṇattā tenapi sā gahitā siyāti āsaṅkāya nivattanatthaṁ",
  "tika-abh04t4:36_8": "āha ‘‘cakkhuviññāṇassā’’tiādi.",
  "tika-abh04t4:37_0": "Tālapaṇṇādirūpānītiādināpi viññattiyā viññātabbataṁ manoviññāṇeneva ca viññātabbataṁ",
  "tika-abh04t4:37_1": "dasseti. Sañjānāti etenāti saññāṇaṁ, tassa udakādino saññāṇaṁ taṁsaññāṇaṁ, tassa",
  "tika-abh04t4:37_2": "ākāro taṁsaññāṇākāro, udakādisahacārippakāro ca so taṁsaññāṇākāro cāti udakā…pe…",
  "tika-abh04t4:37_3": "kāro, taṁ gahetvā jānitvā. Tadākārassāti udakādiñāpanākārassa. Yadi yathāvuttavikāraggahaṇaṁyeva",
  "tika-abh04t4:37_4": "kāraṇaṁ adhippāyaggahaṇassa, atha kasmā aggahitasaṅketassa adhippāyaggahaṇaṁ na hotīti?",
  "tika-abh04t4:37_5": "Na kevalaṁ vikāraggahaṇameva adhippāyaggahaṇassa kāraṇaṁ, kiñcarahīti āha ‘‘etassa panā’’tiādi.",
  "tika-abh04t4:38_0": "Atha panātiādinā viññattiyā anumānena gahetabbataṁ dasseti. Sādhippāya…pe… nantaranti",
  "tika-abh04t4:38_1": "adhippāyasahitavikārena sahajātavaṇṇāyatanaggahaṇasaṅkhātassa cakkhudvārikaviññāṇasantānassa",
  "tika-abh04t4:38_2": "anantaraṁ. Adhippāyaggahaṇassāti adhippāyavavatthāpakassa tatiyavāre javanassa. Adhippāyasahabhū",
  "tika-abh04t4:38_3": "vikārābhāve abhāvatoti etena yathāvuttavikāraṁ adhippāyaggahaṇena anuminoti. Evaṁ",
  "tika-abh04t4:38_4": "satītiādinā yathānumitamatthaṁ nigamanavasena dasseti. Tattha udakādiggahaṇenevāti",
  "tika-abh04t4:38_5": "tālapaṇṇādīnaṁ vaṇṇaggahaṇānantarena purimasiddhasambandhānuggahitena udakādīnaṁ",
  "tika-abh04t4:38_6": "tattha atthibhāvavijānaneneva. Yathā tālapaṇṇādīnaṁ udakādisahacārippakārataṁ saññāṇākāro",
  "tika-abh04t4:38_7": "viññātoyeva hoti nānantariyakattā, evaṁ vipphandamānavaṇṇaggahaṇānantarena purimasiddhasambandhānuggahitena",
  "tika-abh04t4:38_8": "gantukāmatādiadhippāyavijānaneneva viññatti viññātā hoti tadabhāve abhāvatoti upamāyojanā.",
  "tika-abh04t4:39_0": "Sabhāvabhūtanti anvatthabhūtaṁ. Dvidhāti viññāpanato viññeyyato ca. Kāyaviññattiyā",
  "tika-abh04t4:39_1": "tathāpavattamānāya cetanāsaṅkhātassa kammassa kāyakammabhāvo nipphajjati tāya upalakkhitabbattā,",
  "tika-abh04t4:39_2": "na pana catuvīsatiyā paccayesu kenaci paccayabhāvatoti dassento ‘‘tasmiṁ dvāre siddhā’’tiādimāha.",
  "tika-abh04t4:39_3": "Tena vacīdvāruppannāpi pāṇātipātādayo saṅgahitāti tesaṁ saṅgahitabhāvaṁ dasseti.",
  "tika-abh04t4:39_4": "Atha vā kāyadvāruppannāya kāyakammabhūtāya cetanāya vasena ‘‘tena dvārena viññātabbabhāvato’’ti",
  "tika-abh04t4:39_5": "vuttaṁ, tassāyeva dvārantaruppannāya vasena ‘‘tena dvārena nāmalābhato’’ti. Manodvārāvajjanassapi",
  "tika-abh04t4:39_6": "viññattisamuṭṭhāpakabhāvo nicchitoti ‘‘ekādasannaṁ kiriyacittāna’’nti āha.",
  "tika-abh04t4:40_0": "Dvārantaracārinoti dvārantarabhāvena pavattanakā. Dvārasambhedāti dvārānaṁ saṅkaraṇato.",
  "tika-abh04t4:40_1": "Dvārānañhi dvārantarabhāvappattiyā sati kāyadvārassa vacīdvārādibhāvo, vacīdvārassa",
  "tika-abh04t4:40_2": "ca kāyadvārādibhāvo āpajjatīti taṁtaṁdvāruppannakammānampi saṅkaro siyā. Tenāha ‘‘kammasambhedopī’’ti.",
  "tika-abh04t4:40_3": "Evaṁ sati kāyakammaṁ…pe… vavatthānaṁ na siyā. Yadi kammāni kammantaracārīni honti,",
  "tika-abh04t4:40_4": "kāyakammādikassa vacīkammādikabhāvāpattito ‘‘kammasambhedā dvārasambhedopī’’ti kāyakammaṁ",
  "tika-abh04t4:40_5": "kāyakammadvāranti aññamaññavavatthānaṁ na siyāti imamatthamāha ‘‘kammānampi kammantaracaraṇe",
  "tika-abh04t4:40_6": "eseva nayo’’ti. Kammantaracaraṇaṁ kammantarūpalakkhaṇatā. Tenevāha ‘‘dvārabhāvenā’’ti.",
  "tika-abh04t4:40_7": "Dvārantaracaraṇaṁ dvārantaruppatti. Dvāreti attano dvāre. Aññasminti dvārantare.",
  "tika-abh04t4:40_8": "Kammānīti taṁtaṁdvārikakammāni. Aññānīti aññadvārikakammāni. Dvāre dvārāni na carantīti",
  "tika-abh04t4:40_9": "dvārantarabhāvena nappavattanti, dvārantaraṁ vā na saṅkamanti. Kiñcāpi viññattiyā",
  "tika-abh04t4:40_10": "catuvīsatiyā paccayesu yena kenaci paccayena cetanāya paccayabhāvo natthi, tathā",
  "tika-abh04t4:40_11": "pana viññattiyā pavattamānāya eva pāṇātipātādi hoti, nāññathāti siyā viññattiyā hetubhāvo",
  "tika-abh04t4:40_12": "cetanāyāti vuttaṁ ‘‘dvārehi kāraṇabhūtehī’’ti. Kāyakammaṁ vacīkammanti kammavavatthānasseva",
  "tika-abh04t4:40_13": "vā kāraṇabhāvaṁ sandhāya ‘‘dvārehi kāraṇabhūtehī’’ti vuttaṁ. Yadipi ‘‘dvārehi kammānī’’ti",
  "tika-abh04t4:40_14": "vuttaṁ, ‘‘aññamaññaṁ vavatthitā’’ti pana vuttattā kammehipi dvārāni vavatthitānīti",
  "tika-abh04t4:40_15": "ayamatthopi siddhoyevāti dassetuṁ ‘‘na kevala’’ntiādi vuttaṁ. Advāracārīhīti dvārānaṁ",
  "tika-abh04t4:40_16": "sayaṁ vavatthitabhāvamāha, na pana avavatthānaṁ, vavatthānamevāti adhippāyo. Idāni",
  "tika-abh04t4:40_17": "taṁ vavatthānaṁ vibhāveti kammānapekkhātiādinā. Tattha samayaniyamitena cittena samayo",
  "tika-abh04t4:40_18": "viya dvāraniyamitehi kammehi dvārāni niyamitānīti ayaṁ saṅkhepattho.",
  "tika-abh04t4:41_0": "Evaṁsabhāvattāti dvārabhūtehi kāyādīhi upalakkhaṇīyasabhāvattā. Āṇatti…pe… mānassāti",
  "tika-abh04t4:41_1": "kāyavacīkammānaṁ vacīkāyaviññattīhi pakāsetabbataṁ āha. Kāyādīhīti kāyavacīviññattīhi.",
  "tika-abh04t4:41_2": "Tasmāti yasmā dvārantare carantānipi kammāni sakena dvārena upalakkhitāneva caranti,",
  "tika-abh04t4:41_3": "tasmā. Nāpi kammaṁ dvārassāti yasmiṁ dvārantare kammaṁ carati, tassa dvārassa anattaniyassa.",
  "tika-abh04t4:41_4": "Taṁtaṁdvāramevāti sakadvārameva. Kammassāti sakasakakammassa. Yadi kammehi dvārāni",
  "tika-abh04t4:41_5": "vavatthitāni, ‘‘kammassa anibaddhattā’’ti idaṁ kathaṁ nīyatīti āha ‘‘pubbe panā’’tiādi.",
  "tika-abh04t4:42_0": "Sāti viññatti. Tassāti kammassa. Kenaci pakārenāti catuvīsatiyā paccayappakāresu",
  "tika-abh04t4:42_1": "kenaci pakārena. Taṁsahajātāti etena kāyaviññattiyā sabbhāveyeva kāyakammassa sabbhāvo,",
  "tika-abh04t4:42_2": "nāññathāti pariyāyena viññattiyā kammassa kāraṇabhāvaṁ vibhāveti. Tenevāha ‘‘uppattiṭṭhānabhāvena",
  "tika-abh04t4:42_3": "vuttā’’ti. Yathāvuttaniyamenātiādinā kammassa uppattiṭṭhānabhāve byabhicārābhāvamāha.",
  "tika-abh04t4:42_4": "Tattha yathāvuttaniyamenāti aṭṭhakathāyaṁ vuttappakārena vavatthānayuttisaṅkhātena",
  "tika-abh04t4:42_5": "niyamena. Dvāracaraṇeti aññadvāracaraṇe.",
  "tika-abh04t4:43": "Kāyakammadvārakathāvaṇṇanā niṭṭhitā.",
  "tika-abh04t4:44": "Vacīkammadvārakathāvaṇṇanā",
  "tika-abh04t4:45_0": "Catūhi aṅgehīti ettha ‘‘subhāsitaṁyeva bhāsati, no dubbhāsitaṁ. Dhammaṁyeva, piyaṁyeva,",
  "tika-abh04t4:45_1": "saccaṁyeva bhāsati, no alika’’nti (saṁ. ni. 1.213; su. ni. subhāsitasutta) yāni aṅgāni",
  "tika-abh04t4:45_2": "sutte vuttāni, tesaṁ cetanāsabhāvaṁ dassetuṁ ‘‘subhāsitabhāsanā’’tiādi vuttaṁ. Tathāpavattāti",
  "tika-abh04t4:45_3": "subhāsitabhāsanādibhāvena pavattā. Saha sambhūtattāti saheva uppannattā. Na hi vacīviññatti",
  "tika-abh04t4:45_4": "saddarahitā atthi. Tathā hi ‘‘yā tāya vācāya viññattī’’ti vuttaṁ. ‘‘Vācāgirā byapatho’’tiādinā",
  "tika-abh04t4:45_5": "(dha. sa. 636) nātisukhumaṁyeva saddavācaṁ vatvā ‘‘yā tāya vācāya viññattī’’ti, tāya",
  "tika-abh04t4:45_6": "saddhiṁ yojetvā vacīviññattiyā vuttattā rūpāyatanaṁ viya vatthuparittatādinā saddāyatanampi",
  "tika-abh04t4:45_7": "anindriyagocaro atthīti ca adhippāyena ‘‘yā tāya…pe… viññāyatī’’ti āha.",
  "tika-abh04t4:46_0": "Idāni avisesena cittasamuṭṭhānasaddassa sotaviññāṇārammaṇatā pāḷiyaṁ vuttāti vitakkavipphārasaddo",
  "tika-abh04t4:46_1": "na sotaviññeyyoti mahāaṭṭhakathāvādassa pāḷiyā virodhaṁ dassetuṁ ‘‘cittasamuṭṭhāna’’ntiādi",
  "tika-abh04t4:46_2": "vuttaṁ. Evaṁ saṅgahakārassa adhippāye ṭhatvā mahāaṭṭhakathāvādassa paṭisedhetabbataṁ",
  "tika-abh04t4:46_3": "dassetvā idāni attano adhippāye ṭhatvā taṁ pariharituṁ ‘‘mahāaṭṭhakathāyaṁ panā’’tiādimāha.",
  "tika-abh04t4:46_4": "Saṅghaṭṭanākārena pavattānaṁ bhūtānaṁ saddassa nissayabhāvato saṅghaṭṭanena saheva",
  "tika-abh04t4:46_5": "saddo uppajjati. Tappaccayabhāvoti upādinnakaghaṭṭanassa paccayabhāvo. Cittajapathavīdhātuyā",
  "tika-abh04t4:46_6": "upādinnakaghaṭṭane paccayo bhavituṁ samattho cittasamuṭṭhānamahābhūtānaṁ eko ākāraviseso",
  "tika-abh04t4:46_7": "atthi. Tadākārattā hi tesaṁ pathavīdhātu upādinnakaṁ ghaṭṭetīti imamatthaṁ vuttānusārena",
  "tika-abh04t4:46_8": "veditabbattā ‘‘vuttanayeneva veditabbo’’ti vatvā tameva vuttanayaṁ ‘‘tabbikārāna’’ntiādinā",
  "tika-abh04t4:46_9": "vibhāveti. Tattha aññamaññassa paccayabhāvo tappaccayabhāvo vuttoti attho. Aññampi",
  "tika-abh04t4:46_10": "sabbaṁ vidhānanti ‘‘na cittasamuṭṭhānāti etena paramatthato abhāvaṁ dassetī’’tiādinā",
  "tika-abh04t4:46_11": "attanā vuttavidhānaṁ. Aṭṭhakathāyaṁ pana vuttavidhānaṁ ‘‘heṭṭhā vuttanayeneva veditabba’’nti",
  "tika-abh04t4:46_12": "aṭṭhakathāyaṁ vuttamevāti.",
  "tika-abh04t4:47_0": "Attano attano paccayuppannassa desantare pārampariyena uppādanaṁ desantaruppādanaparamparatā.",
  "tika-abh04t4:47_1": "Laddhāsevanenāti laddhapubbābhisaṅkhārena. Cittenevāti paṭhamacitteneva. ‘‘Satta",
  "tika-abh04t4:47_2": "javanāni satta akkharāni nibbattentīti vādaṁ paṭikkhipitvā ekajavanavārapariyāpannāni",
  "tika-abh04t4:47_3": "cittāni ekamakkharaṁ nibbattentī’’ti vadanti. Kiñcāpi paṭhamacittenapi ghaṭṭanā nipphajjati,",
  "tika-abh04t4:47_4": "ekasseva pana bahuso pavattanena atthi koci visesoti purimajavanasamuṭṭhitāhi ghaṭṭanāhi",
  "tika-abh04t4:47_5": "paṭiladdhāsevanena sattamajavanena samuṭṭhitā ghaṭṭanā paribyattamakkharaṁ nibbattetīti",
  "tika-abh04t4:47_6": "upatthambhanaṁ natthīti na sakkā vattuṁ. Laddhābhisaṅkhārena pana paṭhamacittenapi",
  "tika-abh04t4:47_7": "ghaṭṭanā balavatī hotīti aṭṭhakathāyaṁ ‘‘upatthambhanakiccaṁ natthī’’ti vuttaṁ siyā,",
  "tika-abh04t4:47_8": "sabbametaṁ vīmaṁsitvā gahetabbaṁ.",
  "tika-abh04t4:48": "Vacīkammadvārakathāvaṇṇanā niṭṭhitā.",
  "tika-abh04t4:49": "Manokammadvārakathāvaṇṇanā",
  "tika-abh04t4:50_0": "‘‘Sabbāyapi kāyavacīviññattiyā kāyavacīdvārabhāvo viya sabbassapi cittassa manodvārabhāvo",
  "tika-abh04t4:50_1": "sambhavatī’’ti dassanatthaṁ aṭṭhakathāyaṁ ‘‘ayaṁ nāma mano manodvāraṁ na hotīti na",
  "tika-abh04t4:50_2": "vattabbo’’ti vatvā taṁdvāravantadhammadassanatthaṁ ‘‘ayaṁ nāma cetanā’’tiādi vuttanti",
  "tika-abh04t4:50_3": "āha ‘‘yassa dvāraṁ mano, taṁ dassanatthaṁ vutta’’nti. Yathā pana tividhacatubbidhakāyavacīkammānaṁ",
  "tika-abh04t4:50_4": "dvārabhāvato kāyakammadvāravacīkammadvārāni vuttāni, evaṁ manokammanti vuttaabhijjhādīnaṁ",
  "tika-abh04t4:50_5": "dvārabhāvato vaṭṭahetubhūtalokiyakusalākusalasampayuttamano eva manokammadvāranti",
  "tika-abh04t4:50_6": "sanniṭṭhānaṁ katanti daṭṭhabbaṁ. Cetanāya attano kiccaṁ āraddhāya sampayuttāpi taṁ",
  "tika-abh04t4:50_7": "taṁ sakiccaṁ ārabhantīti sā ne sakicce pavatteti nāma, tathā pavattentī ca sampayutte",
  "tika-abh04t4:50_8": "ekasmiṁ ārammaṇe avippakiṇṇe karoti byāpāreti cāti vuccati, tathā sampayuttānaṁ yathāvuttaṁ",
  "tika-abh04t4:50_9": "avippakiṇṇakaraṇaṁ sampiṇḍanaṁ āyūhanaṁ byāpārāpādanaṁ byāpāraṇaṁ cetayananti āyūhanacetayanānaṁ",
  "tika-abh04t4:50_10": "nānattaṁ dassento ‘‘phassādidhammehī’’tiādimāha. Tathākaraṇanti yathā phassādayo",
  "tika-abh04t4:50_11": "sakasakakicce pasutā bhavanti, tathā karaṇaṁ. Teneva yathāvuttena avippakiṇṇabyāpāraṇākārena",
  "tika-abh04t4:50_12": "sampayuttānaṁ karaṇaṁ pavattananti daṭṭhabbaṁ. Kammakkhayakarattāti kammakkhayakaramanassa",
  "tika-abh04t4:50_13": "kammadvārabhāvo na yujjatīti adhippāyo. Yato ‘‘kammapathakathā lokiyā evā’’ti vadanti.",
  "tika-abh04t4:51": "Manokammadvārakathāvaṇṇanā niṭṭhitā.",
  "tika-abh04t4:52": "Kammakathāvaṇṇanā",
  "tika-abh04t4:53_0": "Samānakālāpi kāraṇaphalakiriyā pubbāparakālā viya vattuṁ yuttāyeva. Seyyathāpi paṭiccasamuppāde",
  "tika-abh04t4:53_1": "‘‘cakkhuñca paṭicca rūpe ca uppajjati cakkhuviññāṇa’’nti dassetuṁ ‘‘atha vā’’tiādimāha.",
  "tika-abh04t4:53_2": "Copanakiriyanti viññattidvayaṁ āha. Tassā hi cittasamuṭṭhānakāyasaddavācāhi kāyavacīviññattīhi",
  "tika-abh04t4:53_3": "eva vā purimapurimāhi pavattetabbattā ‘‘kāyavācāhi copanakiriyaṁ karotī’’ti vuttaṁ",
  "tika-abh04t4:53_4": "tabbikārānaṁ bhūtānaṁ tathāpavattanato. Atha vā kāyavācāhīti kāyavacīviññattīhi .",
  "tika-abh04t4:53_5": "Copanakiriyanti rūpakāyassa thambhanacalanakiriyaṁ upādinnakaghaṭṭanakiriyañca. Esā",
  "tika-abh04t4:53_6": "hi kiriyā ‘‘rūpakāyaṁ thambhetuṁ cāletuṁ paccayo bhavituṁ samattho’’ti, ‘‘upādinnakaghaṭṭanassa",
  "tika-abh04t4:53_7": "paccayabhūto’’ti ca vuttattā kāyavacīviññattīhi nipphajjatīti. Evañca katvā ‘‘copanakiriyānissayabhūtā",
  "tika-abh04t4:53_8": "kāyavācā’’ti, ‘‘kāyādīhi karaṇabhūtehi copanābhijjhādikiriyaṁ karonti vāsiādīhi viya",
  "tika-abh04t4:53_9": "chedanādi’’nti ca idampi vacanaṁ samatthitaṁ bhavati. Na kevalaṁ dharamānatāva sabbhāvo,",
  "tika-abh04t4:53_10": "atha kho maggena asamucchinnatāpīti dassento ‘‘anirodhitevā’’ti āha. Asamucchinnatā",
  "tika-abh04t4:53_11": "ca kāyādīnaṁ tadupanissayakilesāsamucchedenevāti daṭṭhabbaṁ. ‘‘Kāyādīhi karaṇabhūtehi",
  "tika-abh04t4:53_12": "copanābhijjhādikiriyaṁ karontī’’ti etena copanābhijjhādikiriyānibbattidvārena cetanānibbattiyeva",
  "tika-abh04t4:53_13": "vuttāti iminā adhippāyena ‘‘evañca…pe… yujjantī’’ti āha. Evañca katvā kāye sati vācāya",
  "tika-abh04t4:53_14": "satītiādivacanaṁ anulomitaṁ hoti. Yāya cetanāyāti karaṇaniddeso pana kāyādīnaṁ copanābhijjhādikiriyāya",
  "tika-abh04t4:53_15": "ca cetanāhetukattadassanatthaṁ vuttoti.",
  "tika-abh04t4:54": "Sabhāvato upakārakato magge sati sabbhāvato ca bojjhaṅgā magge antogadhāti āha ‘‘na ca na sakkā’’tiādi.",
  "tika-abh04t4:55_0": "Kammapathaṁ appattānampi taṁtaṁdvāre saṁsandananti yathā kammapathaṁ pattānaṁ, evaṁ",
  "tika-abh04t4:55_1": "kammapathaṁ appattānampi satipi dvārantaruppattiyaṁ yathāsakaṁ dvāreheva nāmaggahaṇanti",
  "tika-abh04t4:55_2": "vadanti, evaṁ sati aṭṭhakathāya virodho. Dutiyatthassa ca abhāvo siyā, tasmā taṁtaṁdvāre",
  "tika-abh04t4:55_3": "saṁsandananti yasmiṁ yasmiṁ dvāre kammapathaṁ appattā akusalacetanādayo pavattā,",
  "tika-abh04t4:55_4": "tāsaṁ tena teneva dvārena nāmaggahaṇaṁ. Taṁ pana taṁtaṁdvārapakkhikabhāvakaraṇato",
  "tika-abh04t4:55_5": "tattha avarodhananti vuttaṁ. Yathā hi kammapathaṁ pattā kāyakammādisaṅkhātā cetanā",
  "tika-abh04t4:55_6": "dvārantare uppannāpi kāyakammādināmameva labhanti, na evaṁ kammapathaṁ appattā. Tā",
  "tika-abh04t4:55_7": "pana yattha yattha dvāre uppajjanti, tena teneva dvārena kāyaduccaritaṁ vacīduccaritantiādināmaṁ",
  "tika-abh04t4:55_8": "labhanti. Evaṁ nāmaggahaṇameva hi tesaṁ taṁtaṁdvārapakkhikakaraṇaṁ vuttaṁ. Teneva",
  "tika-abh04t4:55_9": "hi aṭṭhakathāyaṁ ‘‘kiñcāpi vacīdvāre copanappattaṁ kammapathaṁ, appattatāya pana",
  "tika-abh04t4:55_10": "kāyakammaṁ na hoti, kevalaṁ vacīduccaritaṁ nāma hotī’’ti vuttaṁ.",
  "tika-abh04t4:56_0": "Satipi pāṇātipātādicetanāya vacīdvārādīsu pavattiyaṁ yathāvuttayebhuyyatabbahulavuttiyā",
  "tika-abh04t4:56_1": "kāyakammādibhāvavavatthāpanaṁ kāyādikassa taṁtaṁdvārabhāvavavatthāpanañca kammadvārābhedanaṁ.",
  "tika-abh04t4:56_2": "Tañhi kammadvārānaṁ asaṁkiṇṇabhāvena patiṭṭhāpanaṁ. Yaṁ sandhāya ‘‘āṇattisamuṭṭhitesū’’ti",
  "tika-abh04t4:56_3": "aṭṭhakathāyaṁ vakkhati. Keci pana ‘‘ekekasmiṁ dvāre anekesaṁ kammānaṁ pavattidassanampi",
  "tika-abh04t4:56_4": "dvārasaṁsandana’’nti vadanti. Yathā pavatto byāpādo kammapatho hoti, taṁ dassetuṁ",
  "tika-abh04t4:56_5": "‘‘ime sattā haññantū’’ti pavatti byāpādassa dassitā. Kāyadvārikacetanāya sahakārīkāraṇabhāvato",
  "tika-abh04t4:56_6": "kāyakammavohāralābhā, abhijjhādīnaṁ parasantakassa attano pariṇāmanavasena ‘‘ime",
  "tika-abh04t4:56_7": "sattā haññantū’’tiādinā ca appavattattā manokammavohāravirahā, acetanāsabhāvato vā",
  "tika-abh04t4:56_8": "pāṇātipātādivasena abbohārikā, pāṇātipātādibhāvena na vattabbāti attho. Etthāti abbohārikabhāve.",
  "tika-abh04t4:57": "Dasavidhā iddhi…pe… tabbā vitthārenāti adhippāyo.",
  "tika-abh04t4:58_0": "Tenādhippetanti ‘‘akusalaṁ vacīkammaṁ manodvāre samuṭṭhātī’’ti vadantena adhippetaṁ.",
  "tika-abh04t4:58_1": "‘‘Na uposathakkhandhake vutta’’nti kasmā vuttaṁ, nanu tena uposathakkhandhakato suttaṁ",
  "tika-abh04t4:58_2": "āhaṭanti? Kiñcāpi āhaṭaṁ, tattha avuttoyeva pana so tena vuttoti gahitoti dassento",
  "tika-abh04t4:58_3": "‘‘tattha avuttamevā’’tiādimāha.",
  "tika-abh04t4:59_0": "‘‘Sugatiduggatīsu upapajjanaṁ sukatadukkaṭakammato na hoti, khandhasivādīhi pana",
  "tika-abh04t4:59_1": "hotīti gahetvā ‘natthi dinna’ntiādinā parāmasantassa vasena ‘micchādiṭṭhi…pe… paribhaṇḍādīni",
  "tika-abh04t4:59_2": "karotī’ti vutta’’nti vadanti. Abhijjhādipadhānattāti etena vijjamānesupi byāpādādīsu",
  "tika-abh04t4:59_3": "yadā kāyavacīdvāresu cetanā balavatī hoti, na tathā itare, tadā padhānabhāvato cetanā",
  "tika-abh04t4:59_4": "kāyakammaṁ vacīkammanti ca vohāraṁ labhati. So kho panassā padhānabhāvo pāṇātipātādisiddhiyā",
  "tika-abh04t4:59_5": "viññāyati. Yadā pana tesuyeva dvāresu abhijjhādayo balavanto honti, na tathā cetanā,",
  "tika-abh04t4:59_6": "tadā tattha vijjamānāpi cetanā apadhānabhāvato kāyakammaṁ vacīkammanti ca vohāraṁ",
  "tika-abh04t4:59_7": "na labhati. Abhijjhādayo pana padhānabhāvato satipi kāyaṅgavācaṅgacopane sakena vavatthānena",
  "tika-abh04t4:59_8": "manokammantveva vuccantīti dasseti. Ye pana ‘‘tīsupi dvāresu kammapathabhāvena appattiyā",
  "tika-abh04t4:59_9": "dvārattayepi kammapathappattamanokammena saha pavattiyā ca cetanā ettha kammanti",
  "tika-abh04t4:59_10": "na vuccatī’’ti vadanti, tehi abhijjhādīnaṁ padhānasabhāvaṁyeva sandhāya vuttaṁ siyā.",
  "tika-abh04t4:59_11": "Atha vā cetanāya nippariyāyakammabhāvato pariyāyakamme anavarodhetabbattā ‘‘abbohārikā’’ti",
  "tika-abh04t4:59_12": "vuttaṁ. Attano sabhāveneva pana sā etthāpi kammanti vuccati. Yathāha ‘‘cetanāhaṁ,",
  "tika-abh04t4:59_13": "bhikkhave, kammaṁ vadāmī’’tiādi (kathā. 539). Aṭṭhakathāyañca ‘‘tasmiṁ dvāre siddhā",
  "tika-abh04t4:59_14": "cetanā’’tiādinā cetanāyeva padhānaṁ katvā vuttaṁ. Tenevāha ‘‘sabhāveneva sā manokamma’’ntiādi.",
  "tika-abh04t4:59_15": "Atha vā kammapathappattaabhijjhādīhi kāyavacīdvāre sahajātā cetanā kāyavacīkammavasena",
  "tika-abh04t4:59_16": "abbohārikā cetanāsaṅkhātamanokammattāti. Yadi abhijjhādayo padhānā, na cetanā, evaṁ",
  "tika-abh04t4:59_17": "sati abhijjhādayo cettha kammaṁ, na cetanā, abhijjhādipakkhikā vā sā siyāti anuyogaṁ",
  "tika-abh04t4:59_18": "manasi katvā āha ‘‘tividhā, bhikkhave’’tiādi. ‘‘Cetanāpi…pe… manodvāre eva samuṭṭhahantī’’ti",
  "tika-abh04t4:59_19": "idaṁ manodvāre cetanāya abhijjhādīhi manokammabhāve nibbisesabhāvadassananti katvā",
  "tika-abh04t4:59_20": "‘‘cetanā…pe… adhippāyo’’ti āha. Cetanā cetanākammaṁ, abhijjhādayo cetanāsampayuttakammanti",
  "tika-abh04t4:59_21": "ettakameva hi ettha visesoti. Ettha ca cetanāya kāyavacīkammabhāvo siyāti āsaṅkāya",
  "tika-abh04t4:59_22": "abhāvato manodvāre akusalakāyavacīkammānaṁ anuppattito ca abbohārikāti na vuttanti daṭṭhabbaṁ.",
  "tika-abh04t4:60_0": "Virativisiṭṭhāti viratito cetanāya padhānabhāvamāha. Tattha ‘‘tividhā, bhikkhave,",
  "tika-abh04t4:60_1": "kāyasañcetanā’’tiādinā (kathā. 539) āgamamhi ‘‘pāṇātipātādipaṭipakkhabhūtā’’ti yuttiṁ",
  "tika-abh04t4:60_2": "dasseti. Yasmā ca paṭṭhāne cetanāva ‘‘kammapaccayo’’ti vuttā, na virati, abhijjhādayo",
  "tika-abh04t4:60_3": "vā, tasmā nippariyāyena kammaṁ ‘‘cetanā’’ti anabhijjhādayo ‘‘cetanāpakkhikā vā’’ti",
  "tika-abh04t4:60_4": "vuttāti veditabbaṁ. Asaṅkarato kammadvārāni vavatthapento ‘‘rakkhatī’’ti, vipariyāyena",
  "tika-abh04t4:60_5": "‘‘bhindatī’’ti vuttoti rakkhaṇabhindanāni anāsetvā nāsetvā ca kathananti vuttānīti.",
  "tika-abh04t4:61": "Kammakathāvaṇṇanā niṭṭhitā.",
  "tika-abh04t4:62_0": "Tatiyo vikappo paṭhamacatutthaviññāṇadvāresuyeva labbhati, na itarattha ‘‘sotaṁ ghāna’’ntiādinā",
  "tika-abh04t4:62_1": "avuttattā, itarathāpi vā avibhattike niddese labbhati. Yato saṁvaravasena pātimokkhasīlaṁ",
  "tika-abh04t4:62_2": "pavattati, taṁ dussīlyanti āha ‘‘dussīlyaṁ pāṇātipātādicetanā’’ti. Itarā saṁvaravinimuttā",
  "tika-abh04t4:62_3": "abhijjhādomanassayuttā tappadhānā vā akusaladhammā satipaṭipakkhā akusalā dhammā.",
  "tika-abh04t4:62_4": "Ārammaṇe cittavossaggavasena pavatto akusalacittuppādo pamādo. Vīriyapanodanabhāvato",
  "tika-abh04t4:62_5": "thinamiddhaṁ ‘‘kosajja’’nti vuttaṁ, thinamiddhappadhāno vā cittuppādo.",
  "tika-abh04t4:63_0": "Asuddhatāti akevalatā aññena sammissatā. Dvārañhi dvārantarikakammassa dvāraṁ hontaṁ",
  "tika-abh04t4:63_1": "tena missitaṁ viya hoti. Tenevāha ‘‘musāvādādinopi kāyadvāre pavattisabbhāvā’’ti.",
  "tika-abh04t4:63_2": "Keci pana ‘‘aviññeyyamānantarānaṁ dvārantaracittānaṁ antarantarā appavattito suddhanti",
  "tika-abh04t4:63_3": "vutta’’nti vadanti, taṁ anekassapi javanavārassa kāyakammādibhāvena pabandhanavasena",
  "tika-abh04t4:63_4": "pavatti atthīti katvā vuttaṁ. Aviruddhaṁ hotīti akusalakāyakammādibhāvena avadhāretvā",
  "tika-abh04t4:63_5": "asaṁvaraṁ vatvā puna tasseva vācāasaṁvaradvārādīsu uppattivacanaṁ kāyadvārūpalakkhito",
  "tika-abh04t4:63_6": "asaṁvaro dvārantare pavattopi kāyadvāriko evāti evaṁ saṁvaṇṇanāya sati na virujjhatīti",
  "tika-abh04t4:63_7": "attho. Idāni taṁ avirujjhanākāraṁ ‘‘asaṁvaro hī’’tiādinā vibhāveti. Sadvāreti attano",
  "tika-abh04t4:63_8": "dvāre. Asaṁvaro dvārantare uppajjamānopi sadvāravasena uppannoti vuccatīti etena",
  "tika-abh04t4:63_9": "vācāasaṁvaradvāre uppannopi kāyiko asaṁvaro copanakāyaasaṁvaradvāravasena uppannotveva",
  "tika-abh04t4:63_10": "vuttoti daṭṭhabbaṁ. Esa nayo itaratthāpi. Kammaṁ aññadvāreti kammassa dvārantaracaraṇaṁ",
  "tika-abh04t4:63_11": "pākaṭanti katvā vuttaṁ.",
  "tika-abh04t4:64_0": "Evaṁsatīti copanasaṅkhāte kāyaasaṁvaradvāre asaṁvaroti ettake eva gahite. Kammapathabhāvappattasseva",
  "tika-abh04t4:64_1": "kammabhāvo aṭṭhakathāyaṁ vuttoti āha ‘‘kammapathabhāvappattatāya vacīmanokamma’’nti.",
  "tika-abh04t4:64_2": "Sesanti dvārantarānupalakkhitaṁ. Tathā na vuccatīti kāyakammanti na vuccatīti attho.",
  "tika-abh04t4:64_3": "Tattheva vakkhāmāti kammapathasaṁsandane vakkhāma. ‘‘So hi kāyadvāre copanappatto",
  "tika-abh04t4:64_4": "akusalaṁ kāyakammaṁ hotī’’tiādinā (dha. sa. aṭṭha. kammapathasaṁsandanakathā) ‘‘copanakāyaasaṁvaradvāravasena",
  "tika-abh04t4:64_5": "uppanno akusalaṁ kāyakammameva hotī’’tiādinā ca vacīkammādīnañca kammapathappattānaṁ",
  "tika-abh04t4:64_6": "asaṁvarabhūtānaṁ kāyakammādibhāve āpanne ‘‘catubbidhaṁ vacīduccaritaṁ akusalaṁ vacīkammameva",
  "tika-abh04t4:64_7": "hotī’’tiādinā apavādena nivatti daṭṭhabbāti evaṁ vakkhamānataṁ sandhāyāha. Antogadhatā",
  "tika-abh04t4:64_8": "daṭṭhabbā paccayasannissitaājīvapārisuddhisīlānaṁ ñāṇavīriyehi sādhetabbattāti adhippāyo.",
  "tika-abh04t4:65": "Akusalakammapathakathāvaṇṇanā",
  "tika-abh04t4:66_0": "Sarasena attano sabhāvena. Yāya cetanāya pavattamānassa jīvitindriyassa paccayabhūtesu",
  "tika-abh04t4:66_1": "mahābhūtesu upakkamakaraṇahetu taṁmahābhūtapaccayā uppajjanakamahābhūtā nuppajjissanti,",
  "tika-abh04t4:66_2": "sā tādisapayogasamuṭṭhāpikā cetanā pāṇātipāto nāma. Laddhupakkamāni hi bhūtāni na",
  "tika-abh04t4:66_3": "purimabhūtāni viya visadānīti samānajātiyānaṁ bhūtānaṁ kāraṇaṁ na hontīti. Ekassapi",
  "tika-abh04t4:66_4": "payogassa sahasā nipphādanavasena kiccasādhikāya bahukkhattuṁ pavattajavanehi laddhāsevanāya",
  "tika-abh04t4:66_5": "ca sanniṭṭhāpakacetanāya vasena payogassa mahantabhāvo. Satipi kadāci khuddake ceva",
  "tika-abh04t4:66_6": "mahante ca pāṇe payogassa samabhāve mahantaṁ hanantassa cetanā tibbatarā uppajjatīti",
  "tika-abh04t4:66_7": "vatthussa mahantabhāvoti tadubhayaṁ cetanāya balavabhāveneva hotīti āha ‘‘payoga…pe…",
  "tika-abh04t4:66_8": "bhāvato’’ti. Yathāvuttapaccayavipariyāyepīti payogavatthuādipaccayānaṁ amahattepi.",
  "tika-abh04t4:66_9": "Taṁtaṁpaccayehīti guṇavantatādipaccayehi. Ettha ca hantabbassa guṇavantatāya mahāsāvajjatā",
  "tika-abh04t4:66_10": "vatthumahantatāya viya daṭṭhabbā. Kilesānaṁ upakkamānaṁ dvinnañca mudutāya tibbatāya",
  "tika-abh04t4:66_11": "ca appasāvajjatā mahāsāvajjatā ca yojetabbā. Pāṇo pāṇasaññitā vadhakacittañca pubbabhāgasambhārā,",
  "tika-abh04t4:66_12": "upakkamo vadhakacetanāsamuṭṭhāpito, pañcasambhāravatī pāṇātipātacetanāti sā pañcasambhāravinimuttā",
  "tika-abh04t4:66_13": "daṭṭhabbā. Esa nayo adinnādānādīsupi.",
  "tika-abh04t4:67_0": "Mantaparijappanena parassa santakaharaṇaṁ vijjāmayo, vinā mantena parasantakassa",
  "tika-abh04t4:67_1": "kāyavacīpayogehi ākaḍḍhanaṁ tādisaiddhiyogena iddhimayo payogoti adinnādānassapi",
  "tika-abh04t4:67_2": "cha payogā sāhatthikādayo veditabbā.",
  "tika-abh04t4:68_0": "Abhibhavitvā vītikkamane micchācāro mahāsāvajjo, na tathā ubhinnaṁ samānacchandabhāve.",
  "tika-abh04t4:68_1": "‘‘Cattāro sambhārāti vuttattā abhibhavitvā vītikkamane satipi maggenamaggapaṭipattiadhivāsane",
  "tika-abh04t4:68_2": "purimuppannasevanābhisandhipayogābhāvato micchācāro na hoti abhibhuyyamānassā’’ti",
  "tika-abh04t4:68_3": "vadanti. Sevanacitte sati payogābhāvo na pamāṇaṁ itthiyā sevanappayogassa yebhuyyena",
  "tika-abh04t4:68_4": "abhāvato. Purisasseva hi yebhuyyena sevanappayogo hotīti itthiyā puretaraṁ sevanacittaṁ",
  "tika-abh04t4:68_5": "upaṭṭhāpetvā nipannāyapi micchācāro na siyāti āpajjati, tasmā purisassa vasena ukkaṁsato",
  "tika-abh04t4:68_6": "cattāro sambhārā vuttāti daṭṭhabbaṁ. Aññathā itthiyā purisakiccakaraṇakāle purisassapi",
  "tika-abh04t4:68_7": "sevanappayogābhāvato micchācāro na siyāti. Keci pana ‘‘attano ruciyā pavattitassa",
  "tika-abh04t4:68_8": "tīṇi aṅgāni, balakkārena pavattitassa tīṇīti sabbāni aggahitaggahaṇena cattārī’’ti",
  "tika-abh04t4:68_9": "vadanti, vīmaṁsitvā gahetabbaṁ.",
  "tika-abh04t4:69_0": "Duṭṭhacittassa amaraṇādhippāyassa pharusakāyavacīpayogasamuṭṭhāpikā pharusacetanā",
  "tika-abh04t4:69_1": "pharusavācā. Maraṇādhippāye pana sati atthasiddhitadabhāvesu pāṇātipātā byāpādā ca",
  "tika-abh04t4:69_2": "hontīti. Yaṁ pati pharusavācā payujjati, tassa sammukhāva sīsaṁ eti. ‘‘Parammukhepi",
  "tika-abh04t4:69_3": "pharusavācā hotī’’ti vadanti.",
  "tika-abh04t4:70_0": "Yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi",
  "tika-abh04t4:70_1": "avacanaṁ, nanu abhijjhādīnampi kammapathaṁ appattānaṁ atthitāya aniyato kammapathabhāvoti",
  "tika-abh04t4:70_2": "tesampi kammapatharāsiyaṁ avacanaṁ āpajjatīti? Nāpajjati, kammapathatātaṁsabhāgatāhi",
  "tika-abh04t4:70_3": "tesaṁ tattha vuttattā. Yadi evaṁ cetanāpi tattha vattabbā siyāti? Saccametaṁ, sā",
  "tika-abh04t4:70_4": "pana pāṇātipātādikāti pākaṭo tassā kammapathabhāvoti na vuttaṁ siyā. Cetanāya hi",
  "tika-abh04t4:70_5": "‘‘cetanāhaṁ, bhikkhave, kammaṁ vadāmi,’’‘‘tividhā, bhikkhave, kāyasañcetanā akusalaṁ",
  "tika-abh04t4:70_6": "kāyakamma’’ntiādivacanehi kammabhāvo dīpito. Kammaṁyeva ca sugatiduggatīnaṁ taduppajjanasukhadukkhānañca",
  "tika-abh04t4:70_7": "pathabhāvena pavattaṁ kammapathoti vuccatīti pākaṭo tassā kammapathabhāvo. Abhijjhādīnaṁ",
  "tika-abh04t4:70_8": "pana cetanāsamīhanabhāvena sucaritaduccaritabhāvo, cetanājanitataṁbandhatibhāvena",
  "tika-abh04t4:70_9": "sugatiduggatitaduppajjanasukhadukkhānaṁ pathabhāvo cāti na tathā pākaṭo kammapathabhāvoti",
  "tika-abh04t4:70_10": "te eva kammapatharāsibhāvena vuttā. Atathājātiyattā vā cetanā tehi saddhiṁ na vuttā",
  "tika-abh04t4:70_11": "siyā. Vicāretvā gahetabbaṁ.",
  "tika-abh04t4:71_0": "Pāṇātipātādīnaṁ ārammaṇāneva tabbiratiārammaṇānīti pañca sikkhāpadā parittārammaṇā",
  "tika-abh04t4:71_1": "evāti vacanena adinnādānādīnaṁ sattārammaṇatāvacanassa virodhaṁ codeti. Tathā hi",
  "tika-abh04t4:71_2": "vakkhati ‘‘vītikkamitabbatoyeva hi veramaṇī nāma hotī’’ti. Sayameva pariharissatīti",
  "tika-abh04t4:71_3": "sikkhāpadavibhaṅge pañhapucchakavaṇṇanaṁ sandhāya vadati. Tattha hi ‘‘yasmā sattoti",
  "tika-abh04t4:71_4": "saṅkhyaṁ gate saṅkhāreyeva ārammaṇaṁ karoti, tasmā parittārammaṇāti vuccantī’’ti vuttaṁ.",
  "tika-abh04t4:72_0": "Duggatatādīnīti ādi-saddena ‘‘aladdhālābho laddhavināso icchitānaṁ bhogānaṁ kicchapaṭilābho",
  "tika-abh04t4:72_1": "rājādīhi sādhāraṇabhogatā dukkhavihāro sāsaṅkavihāro’’ti evamādayo saṅgahitā. Keci",
  "tika-abh04t4:72_2": "pana ‘‘diṭṭheva dhamme bhogajāniādayo nissandaphala’’nti vadanti.",
  "tika-abh04t4:73": "Kusalakammapathakathāvaṇṇanā",
  "tika-abh04t4:74": "Tāsañca viratīnaṁ cetanāsampayuttattā cetanādvārena sugatiduggatitaduppajjanasukhadukkhānaṁ pathabhāvo yuttoti adhippāyo.",
  "tika-abh04t4:75": "Kammapathasaṁsandanakathāvaṇṇanā",
  "tika-abh04t4:76_0": "Tathāti kammapathappattānaṁ. Kecīti dhammasirittheraṁ sandhāyāha. So hi kammapathappattānameva",
  "tika-abh04t4:76_1": "dussīlyādīnaṁ susīlyādīnañca kammapathehi atthato nānattābhāvadassanaṁ, tesaṁ vā",
  "tika-abh04t4:76_2": "phassadvārādīhi avirodhabhāvena dīpanaṁ kammapathasaṁsandananti vadati. Kammapathatā",
  "tika-abh04t4:76_3": "natthīti etena yathāvuttānaṁ asaṁvarasaṁvarānaṁ tesaṁ vāde kammapathasaṁsandane asaṅgahitataṁ",
  "tika-abh04t4:76_4": "dasseti. Ye pana saṅgahaṁ labhanti, tesaṁ gahaṇe payojanābhāvaṁ dassetuṁ ‘‘tividha…pe…",
  "tika-abh04t4:76_5": "dassanenā’’ti vuttaṁ. Evaṁ purimapakkhe saṅkhepato dosaṁ vatvā dutiyapakkhepi vattuṁ",
  "tika-abh04t4:76_6": "‘‘na ca duccaritāna’’ntiādimāha. Tena ye duccaritasucaritaasaṁvarasaṁvarā anucarīyanti,",
  "tika-abh04t4:76_7": "tesaṁ kāyakammāditā vidhīyatīti dasseti. ‘‘Pañcaphassadvāravasena uppanno asaṁvaro",
  "tika-abh04t4:76_8": "akusalaṁ manokammameva hotī’’tiādinā hi vuttanti. Yadi cātiādinā anavasesapariyādānābhāvamāha.",
  "tika-abh04t4:76_9": "Uppatti na vattabbāti kammapatha…pe… vadantehi ‘‘manokammaṁ chaphassadvāravasena",
  "tika-abh04t4:76_10": "uppajjatī’’ti na vattabbanti attho. Atha vā yadi kammapathappattāneva dussīlyādīni",
  "tika-abh04t4:76_11": "kāyakammādināmehi aṭṭhakathāyaṁ vuttānīti evaṁ vadantehi aṭṭhakathācariyehi manokammassa",
  "tika-abh04t4:76_12": "chaphassadvāravasena uppatti na vattabbāti attho. Taṁtaṁkammabhāvassa vuttattāti",
  "tika-abh04t4:76_13": "‘‘tividhaṁ kāyaduccaritaṁ akusalaṁ kāyakammameva hotī’’tiādiṁ (vibha. 913) sandhāyāha.",
  "tika-abh04t4:77_0": "Kammantarampi taṁdvārikakammameva siyāti pāṇātipātādikassa vacīkammādibhāvamāsaṅkati.",
  "tika-abh04t4:77_1": "Tasmāti yasmā kesañci asaṁvarānaṁ saṁvarānañca kammapathatā natthi, kāyaduccaritādīnañca",
  "tika-abh04t4:77_2": "kammapathehi nānattābhāvadassanena payojanaṁ natthi, na ca duccaritādīnaṁ phassadvārānaṁ",
  "tika-abh04t4:77_3": "vasena uppatti dīpitā, na cāyaṁ vidhi niravasesasaṅgāhikā, kammānañca saṅkaro āpajjati,",
  "tika-abh04t4:77_4": "aṭṭhakathāyañca pubbāparavirodho, tasmāti attho. Samānanāmatā kāyakammāditā. Sāmaññanāmāvijahanaṁ",
  "tika-abh04t4:77_5": "kāyakammādibhāvāvijahanaṁ. Ubhayesanti kammapathākammapathānaṁ. Uppattipariyāyavacanābhāvatoti",
  "tika-abh04t4:77_6": "etena phassadvāraasaṁvaradvārādīnaṁ taṁdvārikakammānañca atthato nānattābhāvepi tathā",
  "tika-abh04t4:77_7": "tathā pavattadesanāvasena te vicāritāti dasseti. ‘‘Akusalaṁ kāyakammaṁ pañcaphassadvāravasena",
  "tika-abh04t4:77_8": "na uppajjatī’’tiādiko dutiyavinicchayo.",
  "tika-abh04t4:78_0": "Kāye vācāya ca…pe… siddhitoti etena copanappattaṁ akusalaṁ manokammaṁ copanaṁ appattato",
  "tika-abh04t4:78_1": "visesetvā dassetuṁ ‘‘kāyavacīkamma’’nti vuttaṁ, na pana kāyavacīkammabhāvatoti dasseti.",
  "tika-abh04t4:78_2": "Tena kāyavacīgahaṇaṁ yathāvuttacopanappattaṁ eva vibhāvetīti daṭṭhabbaṁ. Tenevāha",
  "tika-abh04t4:78_3": "– ‘‘copanappattaṁ akusalaṁ kāyadvāre vacīdvāre ca manokammaṁ hotī’’ti. Taṁ-sadde",
  "tika-abh04t4:78_4": "vutte yaṁ-saddo abyabhicāritasambandhatāya vuttoyeva hotīti katvā ‘‘yaṁ uppajjatī’’ti",
  "tika-abh04t4:78_5": "vuttaṁ. Uppādamattaparicchinnenāti chaphassadvārikakammenāti attho. Matta-saddena",
  "tika-abh04t4:78_6": "visesanivattiatthena manokammatāvisesaṁ nivatteti. Niyamassa eva-saddassa akatattā",
  "tika-abh04t4:78_7": "‘‘kāyavacīkammameva hotī’’ti avuttattā. Idāni niyamākaraṇena laddhaguṇaṁ dassento",
  "tika-abh04t4:78_8": "‘‘na pana sabbampī’’tiādimāha.",
  "tika-abh04t4:79_0": "‘‘Niyamassa akatattā’’tiādi purimanayoti adhippeto. Vattuadhippāyānurodhinī saddappavattīti",
  "tika-abh04t4:79_1": "samāsapade ekadesopi ākaḍḍhīyati adhikāravasenāti adhippāyena ‘‘kamma-saddamattena",
  "tika-abh04t4:79_2": "sambandhaṁ katvā’’ti vuttaṁ. Yaṁ pana vadantītiādinā ettha padakāramatassa ayuttataṁ",
  "tika-abh04t4:79_3": "dasseti. Tattha cetanāpakkhikānanti kāyavacīkammabhūtacetanāpakkhikānaṁ. Satanti",
  "tika-abh04t4:79_4": "samānānaṁ. Taṁtaṁdvārakammapathānañcāti idaṁ imassa cittassa kammapathabhāvena pavattaṁ",
  "tika-abh04t4:79_5": "kālaṁ sandhāya vuttaṁ, na sabbadā, kammapathabhāveneva pavattanato. Ca-saddena vā",
  "tika-abh04t4:79_6": "akammapathasaṅgaho daṭṭhabbo. Atha vā taṁtaṁdvārā ca taṁtaṁdvārakammapathā ca taṁtaṁdvārakammapathāti",
  "tika-abh04t4:79_7": "‘‘taṁtaṁdvārā’’ti padena akammapathānaṁ saṁvarānaṁ saṅgaho daṭṭhabbo. Tena sabhāvenāti",
  "tika-abh04t4:79_8": "manokammassa dvārabhāvena, na attanoti adhippāyo. Evamidhāpīti cittajanito cittasampayuttassa",
  "tika-abh04t4:79_9": "kammassa dvārabhāvo cittepi upacaritoti attho. Vattabbameva natthi anantarapaccayabhūtamanorahitassa",
  "tika-abh04t4:79_10": "cittassa abhāvatoti.",
  "tika-abh04t4:80": "Dvārakathāvaṇṇanā niṭṭhitā.",
  "tika-abh04t4:81": "Kamābhāvaniyamābhāve sabbārammaṇatādīti ādi-saddena saṅgaṇhāti. Na hi…pe… atthīti padhāne asambhavato appadhānaṁ adhikarīyatīti dasseti.",
  "tika-abh04t4:82": "Dhammuddesavārakathā",
  "tika-abh04t4:83": "Phassapañcamakarāsivaṇṇanā",
  "tika-abh04t4:84": "‘‘Tasmiṁ samaye phasso hotī’’tiādikāya pāḷiyā phassādīnaṁ kāmāvacaratādidassane na tapparabhāvo, sabhāvadassane eva pana tapparabhāvoti dasseti ‘‘na hi phassādīna’’ntiādinā.",
  "tika-abh04t4:85_0": "Cittakiriyābhāvenāti cittabyāpārabhāvena. Phassassa sampajjanamuppajjanameva. Sannipatitappavattiyā",
  "tika-abh04t4:85_1": "paccayo hotīti etena cittārammaṇasannipātakāraṇaṁ phasso cittārammaṇasannipātoti",
  "tika-abh04t4:85_2": "vuttoti dasseti. Phasso hi cittassa ārammaṇe phusanākāreneva pavattito tassa ārammaṇe",
  "tika-abh04t4:85_3": "sannipatitappavattiyā paccayoti ca vuccati. Sā cassa phusanākārappavatti sākhagge",
  "tika-abh04t4:85_4": "ṭhitaṁ disvā bhūmisaṇṭhitassa avīrakapurisassa jaṅghacalanaṁ, ambilaambapakkādiṁ",
  "tika-abh04t4:85_5": "khādantaṁ disvā mukhe kheḷuppatti, dayālukassa paraṁ haññamānaṁ disvā sarīrakampananti",
  "tika-abh04t4:85_6": "evamādīsu paribyattā hoti. Tabbisesabhūtā rūpadhammāti yathā paṭihananavasena aññamaññaṁ",
  "tika-abh04t4:85_7": "āsannataraṁ uppajjamānesu rūpadhammavisesesu saṅghaṭṭanapariyāyo, evaṁ cittārammaṇānaṁ",
  "tika-abh04t4:85_8": "visayakaraṇavisayabhāvappatti paṭihananākārena hoti. So ca cittanissito dhammaviseso",
  "tika-abh04t4:85_9": "saṅghaṭṭanapariyāyena vutto, yadāha ‘‘eva’’ntiādi. Keci pana ‘‘saṅghaṭṭanaraso phasso",
  "tika-abh04t4:85_10": "pañcadvārikova, na itaro vatthārammaṇasaṅghaṭṭanābhāvato’’ti vadanti, taṁ na yujjati",
  "tika-abh04t4:85_11": "upacārasiddhattā saṅghaṭṭanassa. Itarathā pañcadvārikassapi taṁ na sambhaveyyāti.",
  "tika-abh04t4:85_12": "Indriyamanasikāresu yathāpavattamānesu taṁtaṁārammaṇe viññāṇaṁ uppajjati, tesaṁ tathāpavattiyeva",
  "tika-abh04t4:85_13": "viññāṇassa visayabhāvakaraṇaṁ.",
  "tika-abh04t4:86_0": "‘‘Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, ayaṁ",
  "tika-abh04t4:86_1": "vuccati kāmānaṁ assādo’’tiādivacanato (a. ni. 9.34) sukhavedanāva assādoti āha ‘‘assādabhāvato’’ti.",
  "tika-abh04t4:86_2": "Phusanādibhāvena ārammaṇaggahaṇaṁ ekadesānubhavananti anupacaritameva phassādīnaṁ",
  "tika-abh04t4:86_3": "anubhavanakiccamāha.",
  "tika-abh04t4:87": "Nimittenāti nīlādinā dīghādinā ca nimittena. Etenupāyenāti yathā ñāṇappadhāne cittuppāde saññā ñāṇamanuvattati, evaṁ samādhippadhāne samādhinti dasseti.",
  "tika-abh04t4:88": "Pabandhatīti paṭṭhapeti sampayuttadhamme sakasakakicce paṭṭhapeti. Teneva hi tadatthaṁ vivaranto ‘‘pavattetī’’ti āha.",
  "tika-abh04t4:89_0": "Vijjamānatāvācī hoti-saddo, vijjamānatā ca saṅkhatadhammānaṁ uppajjanena vinā natthīti",
  "tika-abh04t4:89_1": "‘‘cittaṁ na tathā atthato nuppajjatī’’ti vuttaṁ. Tena yasmā cittaṁ na nuppajjati",
  "tika-abh04t4:89_2": "uppajjati eva, tasmā cittaṁ hotīti vuttanti ayamettha aṭṭhakathāya attho. Evamavaṭṭhite",
  "tika-abh04t4:89_3": "hoti-uppajjati-saddānaṁ samānatthattena na kiñci payojanaṁ dissati. Atha vā bhavanaṁ",
  "tika-abh04t4:89_4": "nāma sattā, sattā ca uppādādinā samaṅgitāti phassādīnaṁ khaṇattayapariyāpannatā ‘‘phasso",
  "tika-abh04t4:89_5": "hotī’’tiādīsu hoti-saddena vuttā. Tattha yo bhāvo uppādasamaṅgī, na so na hoti nāma,",
  "tika-abh04t4:89_6": "tasmā uppajjati-saddena vuccamānassa atthassa hoti-saddavacanīyatā na na sambhavati.",
  "tika-abh04t4:89_7": "Uppannaṁ hotīti ettha pana kiñcāpi uppanna-saddeneva uppādādisamaṅgitā vuccati, tabbhāvānativatti",
  "tika-abh04t4:89_8": "pana hoti-saddena vuttā khaṇattayavītivattepi uppanna-saddassa vattanato, tasmā na",
  "tika-abh04t4:89_9": "ettha uppajjati-saddena samānatthatāsabbhāvadassanaṁ viya uppajjatidassanampi virujjhati",
  "tika-abh04t4:89_10": "pākaṭakaraṇabhāvato. Itarathā ‘‘cittaṁ uppannaṁ hotī’’ti imināva cittassa vijjamānabhāvo",
  "tika-abh04t4:89_11": "dassitoti kiṁ puna vijjamānabhāvadassanenāti na na sakkā vattuṁ, samayavavatthānavasena",
  "tika-abh04t4:89_12": "savisesaṁ vuttampi cittaṁ phassādīhi sahuppattiyā suṭṭhutaraṁ nibbisesanti dassetuṁ",
  "tika-abh04t4:89_13": "cittassa puna vacanaṁ. Uddiṭṭhadhammānaṁyeva cettha niddesavāre vibhajanaṁ, na vibhaṅge",
  "tika-abh04t4:89_14": "viya pāḷiyā āruḷhasabbapadānanti ‘‘uddesavāre saṅgaṇhanatthaṁ niddesavāre vibhajanattha’’nti",
  "tika-abh04t4:89_15": "ayampi attho niccalo. Tathā hi ‘‘yasmiṁ samaye rūpūpapattiyā maggaṁ bhāvetī’’tiādīsu",
  "tika-abh04t4:89_16": "maggādayo na vibhattā. Apica adhipatibhāvena indriyesu viya phassavedanāsaññācetanāhi",
  "tika-abh04t4:89_17": "saha sabbacittuppādasādhāraṇarāsiyaṁ gahetabbattā samayavavatthāne vuttampi cittaṁ",
  "tika-abh04t4:89_18": "phassapañcamake vuttanti daṭṭhabbaṁ.",
  "tika-abh04t4:90": "Jhānaṅgarāsivaṇṇanā",
  "tika-abh04t4:91_0": "Vitakkananti vitakkanakiriyā, sā ca vitakkassa attano paccayehi pavattimattamevāti",
  "tika-abh04t4:91_1": "bhāvaniddeso vasavattibhāvanivāraṇāya hoti. Yasmiṁ ārammaṇe cittaṁ abhiniropeti,",
  "tika-abh04t4:91_2": "taṁ tassa gahaṇayogyaṁ karonto vitakko ākoṭento viya parivattento viya ca hotīti",
  "tika-abh04t4:91_3": "tassa ākoṭanalakkhaṇatā pariyāhananarasatā ca vuttā. Idañca lakkhaṇaṁ kiccasannissitaṁ",
  "tika-abh04t4:91_4": "katvā vuttaṁ. Dhammānañhi sabhāvavinimuttā kāci kiriyā nāma natthi, tathā gahetabbākāro.",
  "tika-abh04t4:91_5": "Bodhaneyyajanānurodhena pana paramatthato ekasabhāvopi sabhāvadhammo pariyāyavacanehi",
  "tika-abh04t4:91_6": "viya samāropitarūpehi bahūhi pakārehi pakāsīyati. Evañhi so suṭṭhu pakāsito hotīti.",
  "tika-abh04t4:92_0": "Vipphāro nāma vitakkassa thinamiddhapaṭipakkho ārammaṇe anolīnatā asaṅkoco, so pana",
  "tika-abh04t4:92_1": "abhiniropanabhāvato calanaṁ viya hotīti adhippāyena ‘‘vipphāravāti vicalanayutto’’ti",
  "tika-abh04t4:92_2": "vuttaṁ. Upacārappanāsu santānena pavattiyanti etena yathā apubbārammaṇe paṭhamābhinipātabhūto",
  "tika-abh04t4:92_3": "vitakko vipphāravā hoti, na tathā ekasmiṁyeva ārammaṇe nirantaraṁ anuppabandhavasena",
  "tika-abh04t4:92_4": "pavattiyaṁ, nātivipphāravā pana tattha hoti sannisinnabhāvatoti dasseti. Tenevāha",
  "tika-abh04t4:92_5": "‘‘niccalo hutvā’’tiādi.",
  "tika-abh04t4:93": "‘‘Pītisukhena abhisandetī’’tiādivacanato (dī. ni. 1.226; ma. ni. 1.427) pītiyā pharaṇaṁ kāyavisayanti yathā taṁ hoti, taṁ dassetuṁ ‘‘paṇītarūpehī’’ti vuttaṁ.",
  "tika-abh04t4:94_0": "Visārassa byaggabhāvassa paṭipakkho sabhāvo avisāro, na visārābhāvamattaṁ. Avisārāvikkhepānaṁ",
  "tika-abh04t4:94_1": "samādhānabhāvato atthato visesābhāvepi samukhena sampayuttamukhena ca ubhayaṁ vuttanti",
  "tika-abh04t4:94_2": "dassetuṁ ‘‘avisā…pe… vikkhepo’’ti vuttaṁ. Visesatoti atisayenāti vā attho gahetabbo.",
  "tika-abh04t4:94_3": "Sukhañhi samādhissa visesakāraṇaṁ ‘‘sukhino cittaṁ samādhiyatī’’ti (dī. ni. 3.359;",
  "tika-abh04t4:94_4": "a. ni. 3.96; 6.10; 11.12) vacanato.",
  "tika-abh04t4:95": "Indriyarāsivaṇṇanā",
  "tika-abh04t4:96_0": "Tatthāti saddahanasaṅkhāte adhimokkhalakkhaṇe. Puggalo saddahatīti imināpi saddhāya",
  "tika-abh04t4:96_1": "āhitavisesānaṁ taṁsampayuttadhammānaṁ saddahanakiriyāya kattubhāvameva vibhāveti.",
  "tika-abh04t4:96_2": "Avayavabyāpāro hi samudāye voharīyatīti. Na kevalaṁ pasādanīyavatthusmiṁ appasādanākārappavattameva",
  "tika-abh04t4:96_3": "akusalaṁ assaddhiyaṁ, atha kho appasādanīyavatthusmiṁ pasādanākārappavattampīti dassetuṁ",
  "tika-abh04t4:96_4": "‘‘micchādhimokkho’’ti vuttaṁ. Tena pūraṇādīsu pasādassa assaddhiyatamāha. Pasādabhūtoti",
  "tika-abh04t4:96_5": "etena appasādabhūtaṁ assaddhiyaṁ nivatteti. Vatthugatoti iminā micchādhimokkhaṁ.",
  "tika-abh04t4:96_6": "‘‘Pasādabhūto nicchayo’’ti iminā pana vibhāvitamevatthaṁ pākaṭaṁ karonto ‘‘na yevāpanakādhimokkho’’ti",
  "tika-abh04t4:96_7": "āha. Akālussiyaṁ pasādo, taṁ pana asaṅkhobhabhāvato ‘‘anāvilabhāvo’’ti vuttaṁ. Tañhi",
  "tika-abh04t4:96_8": "sampayuttesu vidahantī saddhā akālussiyapaccupaṭṭhānā. Evametanti adhimuccanākārena",
  "tika-abh04t4:96_9": "pana gahetabbattā adhimuttipaccupaṭṭhānā. Buddhādivatthūnīti ettha idhalokaparalokakammaphalasambandhāpi",
  "tika-abh04t4:96_10": "saṅgahitāti daṭṭhabbaṁ. ‘‘Saddhāhattho, mahānāma, ariyasāvako’’ti, ‘‘saddhīdha vittaṁ",
  "tika-abh04t4:96_11": "purisassa seṭṭha’’nti (saṁ. ni. 1.246; su. ni. 184), ‘‘saddhā bījaṁ tapo vuṭṭhī’’ti",
  "tika-abh04t4:96_12": "(saṁ. ni. 1.197; su. ni. 77) evamādivacanato kusaladhammānaṁ ādānādīsu hatthādayo",
  "tika-abh04t4:96_13": "viya saddhā daṭṭhabbā.",
  "tika-abh04t4:97_0": "‘‘Idha bhikkhunā kammaṁ kattabbaṁ hoti. Tassa evaṁ hoti ‘kammaṁ kho me kattabbaṁ",
  "tika-abh04t4:97_1": "bhavissati, kammaṁ kho pana me karontassa na sukaraṁ buddhānaṁ sāsanaṁ manasi kātuṁ,",
  "tika-abh04t4:97_2": "handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa",
  "tika-abh04t4:97_3": "sacchikiriyāyā’’’ti (dī. ni. 3.335) –",
  "tika-abh04t4:98": "Ādikā anurūpapaccavekkhaṇā.",
  "tika-abh04t4:99": "Taṁmūlakānīti gantabbamaggādimūlakāni. Ettha ca maggo gantabbo hotītiādayo aṭṭhakathāyaṁ dassanavaseneva vuttā, na pāḷiyaṁ āgatānukkamenāti daṭṭhabbaṁ.",
  "tika-abh04t4:100_0": "Karaṇādikāle viya cirakatādiārammaṇaṁ vibhūtaṁ katvā pavattantī sati taṁ upagantvā",
  "tika-abh04t4:100_1": "tiṭṭhantī anissajjantī ca hoti. Yaṁ ārammaṇaṁ sammuṭṭhaṁ, taṁ pilavitvā gataṁ viya",
  "tika-abh04t4:100_2": "calitaṁ viya ca hoti, tappaṭipakkhabhāvena pana asammuṭṭhanti imamatthaṁ dassento",
  "tika-abh04t4:100_3": "‘‘udake alābu viyā’’tiādimāha. Tattha sāraṇanti etena ‘‘saranti tāyā’’ti imamevatthaṁ",
  "tika-abh04t4:100_4": "vibhāveti. Saraṇakiriyāya hi pavattamānānaṁ dhammānaṁ tattha ādhipaccabhāvena sati",
  "tika-abh04t4:100_5": "paccayo. Tassā hi tathā paccayabhāve sati te dhammā sāritā asammuṭṭhakatā apilāvitāhontīti.",
  "tika-abh04t4:100_6": "‘‘Imehi nāma hetūhi paccayehi ca ete dhammā sambhavantī’’ti sambhavato. ‘‘Imaṁ nāma",
  "tika-abh04t4:100_7": "phalaṁ nibbattentī’’ti phalato dhammā uppajjanena vipaccanena ca nipphannā nāma hontīti.",
  "tika-abh04t4:100_8": "Vatthubhūtāti ārammaṇabhūtā.",
  "tika-abh04t4:101_0": "Satipi sabbesaṁ sārammaṇadhammānaṁ ārammaṇaggahaṇe na cittaṁ viya pare paricchijjagāhinoti",
  "tika-abh04t4:101_1": "‘‘paricchinnopaladdhivasena jānātī’’ti cittaṁ vuttaṁ. Cetasikesu hi keci visayaṁ",
  "tika-abh04t4:101_2": "paricchijja gahetuṁ na sakkonti, keci pana paricchedamatteyeva tiṭṭhanti, na viññāṇaṁ",
  "tika-abh04t4:101_3": "viya visayaṁ gaṇhantīti ye āsaṅkitabbā, tesu tadabhāvaṁ dassento ‘‘na saññā…pe… vijjhanavasenā’’ti āha.",
  "tika-abh04t4:102_0": "Pītiyā ca somanassabhāvo āpajjatīti idaṁ pīti ca somanassañca pītisomanassanti pītisomanassānaṁ",
  "tika-abh04t4:102_1": "tulyayogaṁ sandhāya vuttaṁ. Somanassasseva pana ‘‘ājaññaratho’’ti viya pītiyuttaṁ",
  "tika-abh04t4:102_2": "somanassaṁ pītisomanassanti padhānabhāvo icchitoti na pītiyā somanassabhāvappatti.",
  "tika-abh04t4:102_3": "Na hi padhāne vijjamāne appadhānaṁ upayujjati, pītiggahaṇañcettha pītiyuttassa somanassassa",
  "tika-abh04t4:102_4": "yebhuyyena bhāvato paribyattakiccato ca kataṁ, na ca nippītikasomanassassa asaṅgaho.",
  "tika-abh04t4:102_5": "Ruḷhīsaddesu kiriyāya anaccantikabhāvato. Pītiyā pana upalakkhaṇabhāvena ayamattho",
  "tika-abh04t4:102_6": "suṭṭhu yujjatīti dassento āha ‘‘pītiupalakkhitaṁ vā’’tiādi.",
  "tika-abh04t4:103_0": "Pavattaṁ upādinnakkhandhaṁ. Ciraṭṭhitikaṁ hotīti etena na kevalaṁ anupāletabbadhammānaṁ",
  "tika-abh04t4:103_1": "khaṇaṭṭhitiyāyeva, atha kho pabandhānupacchedassapi jīvitaṁ kāraṇanti dasseti. Aññathā",
  "tika-abh04t4:103_2": "hi āyukkhayamaraṇaṁ na yujjeyyāti. Avisesenāti kāraṇavisesānapekkhena jīvitindriyatāsāmaññena.",
  "tika-abh04t4:103_3": "Yadipi arūpāsaññabhavesu rūpārūpadhammā nappavattanti, tehi pana purimapacchimabhavesu",
  "tika-abh04t4:103_4": "carimapaṭhamadhammā samānajātiyena abyavahitatāya nirantarāyeva nāma hontīti ‘‘yāva",
  "tika-abh04t4:103_5": "parinibbānaṁ avicchinnaṁ pavattatī’’ti vuttaṁ. Anupālanādikassāti anupālanapavattanaṭṭhapanāniyeva",
  "tika-abh04t4:103_6": "vadati. Jīvamānavisesappaccayabhāvatoti sahajātānaṁ jīvamānatāvisesassa paccayabhāvato.",
  "tika-abh04t4:103_7": "Indriyabaddhassa hi matarūpato kammajassa ca utujādito viseso jīvitindriyakatoti.",
  "tika-abh04t4:104": "Maggaṅgarāsivaṇṇanā",
  "tika-abh04t4:105_0": "Aviparītaniyyānikabhāvenāti idaṁ sammā-saddassa diṭṭhi-ādisaddānañca samānādhikaraṇatāvasena",
  "tika-abh04t4:105_1": "diṭṭhiādīnaṁ avisesabhūtassa niyyānikabhāvassa sammā-saddena visesitabbattā vuttaṁ.",
  "tika-abh04t4:105_2": "Aviparītattho hi sammā-saddo, na niyyānikatthoti. Aviparītaniyyānikattho eva vā sammā-saddo.",
  "tika-abh04t4:105_3": "Anekatthā hi nipātāti. Evamevāti aviparītaniyyānikabhāvena.",
  "tika-abh04t4:106": "Balarāsivaṇṇanā",
  "tika-abh04t4:107_0": "Patissavo vacanasampaṭiggahoti adhippāyena ‘‘sappatissavaṁ patissavabhūtaṁ taṁsabhāgañca",
  "tika-abh04t4:107_1": "yaṁ kiñci gārava’’nti āha. Tattha tattha pākaṭabhāvenāti ajjhattabhūtesu jātiyādīsu",
  "tika-abh04t4:107_2": "bahiddhābhūtesu bhikkhuādīsu hirottappānaṁ anurūpapaccavekkhaṇavasena sasambhārapathavīādīsu",
  "tika-abh04t4:107_3": "pathavīdhātuādīnaṁ viya vibhūtakiccabhāvenāti attho.",
  "tika-abh04t4:108": "Mūlarāsivaṇṇanā",
  "tika-abh04t4:109_0": "Evañhi upamāya sametīti yathā asucimhi patitapurisassa satipi kāyena allīyane bhāvo",
  "tika-abh04t4:109_1": "anallīno, evaṁ alobhopi ārammaṇakaraṇavasena gahitepi ārammaṇe alaggabhāvena anallīnabhāvo",
  "tika-abh04t4:109_2": "anallīnākāro eva pavattati. Evaṁsabhāvo hi so dhammoti. Kiñci dussīlyaṁ dosasamuṭṭhānaṁ",
  "tika-abh04t4:109_3": "sabbampi dussīlyaṁ dosūpanissayanti ‘‘dosasamuṭṭhānataṁ dosūpanissayatañcā’’ti vuttaṁ.",
  "tika-abh04t4:109_4": "Tena adoso dosasseva ujuvipaccanīko, taṁmukhena dussīlyassāti dasseti.",
  "tika-abh04t4:110_0": "Tattha jātānaṁ dhammānaṁ anativattanaṭṭhena…pe… āsevanaṭṭhena bhāvanāti yo so ekattupagato",
  "tika-abh04t4:110_1": "paṭhamajjhānādiappanācittuppādo āsannūpacārāhitaviseso nīvaraṇādiparipanthavisuddhiyā",
  "tika-abh04t4:110_2": "visuddho, tadāvaraṇavisayavirahena ca samappavattaappanāsamādhisaṅkhātaṁ majjhimaṁ",
  "tika-abh04t4:110_3": "samathanimittaṁ paṭipanno, evaṁ paṭipannattā eva tatthupagamanena tattha ca pakkhando,",
  "tika-abh04t4:110_4": "visodhetabbassa vikkhepassa kilesasaṁsaggassa ca abhāvato visodhanasamādhānaekattupaṭṭhānabyāpāravirahena",
  "tika-abh04t4:110_5": "visuddhisamathapaṭipattiekattupaṭṭhānākāre ajjhupekkhanto abhibyattarūpāya sahajātatatramajjhattupekkhāya",
  "tika-abh04t4:110_6": "kiccavasena upekkhānubrūhito, tasmiṁyeva jātā samādhipaññāsaṅkhātā yuganaddhadhammā.",
  "tika-abh04t4:110_7": "Te yathā aññaṁ anativattamānā hutvā pavattanti, evaṁ bhāvanā brūhanā. Tathā yāni",
  "tika-abh04t4:110_8": "tattha saddhādīni indriyāni nānākilesehi vimuttattā vimuttirasena ekarasāni hutvā",
  "tika-abh04t4:110_9": "pavattāni. Yañca tattha tadupagaṁ, tesaṁ anativattanaekarasabhāvānaṁ anucchavikaṁ",
  "tika-abh04t4:110_10": "vīriyaṁ vāhīyati pavattīyati, yā cassa tasmiṁ khaṇe pavattā paguṇabalavabhāvāpattisaṅkhātā",
  "tika-abh04t4:110_11": "āsevanā. Sabbesaṁ etesaṁ ākārānaṁ bhāvanā uppādanā vaḍḍhanā, ayaṁ tattha jātānaṁ…pe…",
  "tika-abh04t4:110_12": "āsevanaṭṭhena bhāvanā nāma.",
  "tika-abh04t4:111_0": "Yasmā panāyaṁ bhāvanākāro ‘‘paṭhamassa jhānassa paṭipadāvisuddhi ādī’’tiādināpi (paṭi.",
  "tika-abh04t4:111_1": "ma. 1.158) pāḷiyaṁ āgato eva, ñāṇena ca saṁkilesavodānesu taṁ taṁ ādīnavaṁ ānisaṁsañca",
  "tika-abh04t4:111_2": "disvā tathā tathā nipphādetabbo, tasmā ‘‘evaṁ vuttāya paññāsādhanāya bhāvanāyā’’ti",
  "tika-abh04t4:111_3": "vuttaṁ. Appavattīti yasmiṁ dhamme sati yathāvuttā bhāvanā nappavattati, so dhammo",
  "tika-abh04t4:111_4": "paṭipakkhabhāvanāparāmasanena abhāvanāti vuttoti adhippāyo. Na hi abhāvamattassa",
  "tika-abh04t4:111_5": "amoho paṭipakkhoti yujjatīti. Tappaṭipakkhabhūtā akusalā kāmacchandādayo daṭṭhabbā.",
  "tika-abh04t4:111_6": "Pamādaviseso vā abhāvanā. So hi ‘‘kusalānaṁ vā dhammānaṁ anāsevanā abhāvanā abahulīkamma’’ntiādinā niddiṭṭhoti.",
  "tika-abh04t4:112_0": "Ekantena alabbhaneyyadassanatthaṁ ‘‘jarādhammo’’ti vuttaṁ. Tathā hi pāḷiyaṁ ‘‘jātidhammānaṁ,",
  "tika-abh04t4:112_1": "bhikkhave, sattānaṁ evaṁ icchā uppajjatī’’tiādinā (ma. ni. 3.373) icchitālābho vibhatto.",
  "tika-abh04t4:112_2": "Alobhānubhāvena kāyānupassanāya, amohānubhāvena cittadhammānupassanāya siddhi pākaṭāyevāti",
  "tika-abh04t4:112_3": "apākaṭaṁ adosānubhāvena vedanānupassanāsiddhiṁ vibhāvento ‘‘sukhavipariṇāme’’tiādimāha.",
  "tika-abh04t4:112_4": "Ayañca yojanā alobhādīnaṁ visesapaccayataṁ sandhāya katā, avisesena pana sabbe sabbesaṁ",
  "tika-abh04t4:112_5": "paccayā. Sabhāvato saṅkappato ca uppannassa dukkhassa asahanavaseneva uppajjatīti",
  "tika-abh04t4:112_6": "doso taṁdassanassa āsannapaṭipakkho, na rāgo viya dūrapaṭipakkho.",
  "tika-abh04t4:113": "Kammapatharāsivaṇṇanā",
  "tika-abh04t4:114_0": "Abhijjhādayo viya anabhijjhādayopi na ekantaṁ kammapathabhūtāyevāti āha ‘‘kammapathatātaṁsabhāgatāhī’’ti.",
  "tika-abh04t4:114_1": "Manokammapathabhāvena pavattanakammabhāvato hi etesaṁ kammapatharāsibhāvena saṅgaho,",
  "tika-abh04t4:114_2": "na sabbadā kammapathāyevāti. Tena yo aññopi dhammo aniyato kammapathabhāvena pākaṭo",
  "tika-abh04t4:114_3": "ca, tassapi kammapathatāvacanaṁ na virujjhatīti dasseti.",
  "tika-abh04t4:115": "Passaddhādiyugalavaṇṇanā",
  "tika-abh04t4:116_0": "Samanti sammā. Cetiyavandanādiatthanti cetiyavandanādihetu. Samathacatusaccakammaṭṭhānavasena",
  "tika-abh04t4:116_1": "tabbhedavasena ca sabbakammaṭṭhānabhāvanābhiyuttānaṁ mudumajjhimatikkhindriyatādibhedavasena",
  "tika-abh04t4:116_2": "sabbayogīnaṁ cittassa līnuddhaccādikālavasena sabbadā hitāhitadhammūpalakkhaṇabhāvato",
  "tika-abh04t4:116_3": "yathāsabhāvaṁ paṭivedhabhāvato ca satisampajaññānaṁ pāribandhakaharaṇabhāvanāvaḍḍhanāni",
  "tika-abh04t4:116_4": "avisesato daṭṭhabbāni. Yathā appanākosallena vinā samatho samathamantarena yathābhūtāvabodho",
  "tika-abh04t4:116_5": "ca natthīti nānākkhaṇikā samādhipaññā aññamaññassa visesakāraṇaṁ, evaṁ paṭivedhe",
  "tika-abh04t4:116_6": "ekakkhaṇikāpīti dassento āha ‘‘aññamaññaṁ nimittabhāvenā’’ti. Paññāya hi sātisayaṁ",
  "tika-abh04t4:116_7": "avabhāsiyamāne visaye samādhi ekattavasena appetuṁ sakkoti, samādhimhi ca majjhimaṁ",
  "tika-abh04t4:116_8": "samathanimittaṁ paṭipanne paññā ārammaṇesu visadā vahatīti. Samaṁ pavattāti aññamaññānativattanena",
  "tika-abh04t4:116_9": "samaṁ avisamaṁ ekarasabhāvena pavattā. Aññamaññasahāyabhāvūpagamanena yogino manorathadhurākaḍḍhane",
  "tika-abh04t4:116_10": "rathadhurākaḍḍhane viya ājāneyyayugo yugalako hutvā aññamaññānativattamānena naddhā",
  "tika-abh04t4:116_11": "baddhā viyāti vā yuganaddhā. Adhicittamanuyuttehi vīriyasamādhayo samaṁ yojetabbāti",
  "tika-abh04t4:116_12": "imassa visesassa dassanatthaṁ pubbe gahitāpi te puna gahitāti dassetuṁ vīriyasamādhiyojanatthāyāti",
  "tika-abh04t4:116_13": "aṭṭhakathāyaṁ vuttaṁ. Taṁ pana samādhivīriyayogassa vibhāvanaṁ hotīti ‘‘yogavacanatthāyāti attho’’ti āha.",
  "tika-abh04t4:117": "Yevāpanakavaṇṇanā",
  "tika-abh04t4:118_0": "Yathātathā vāti sammā micchā vā. Anadhimuccantoti ‘‘idaṁ karissāmi, etaṁ karissāmī’’ti",
  "tika-abh04t4:118_1": "evaṁ pavattapubbabhāgasanniṭṭhānahetukena payogakālasanniṭṭhānena anicchinanto. Yattha",
  "tika-abh04t4:118_2": "hi anicchayo, tattha appaṭipatti evāti. Saṁsappanaṁ saṁsayo. So hi ‘‘āsappanā parisappanā’’ti",
  "tika-abh04t4:118_3": "vutto. Asatipi byāpāre tatramajjhattatāya sati taṁsampayuttadhammā sakasakakiccavasena",
  "tika-abh04t4:118_4": "anūnānadhikatāya alīnaanuddhatatāya ca saṁvattantīti sā tesaṁ tathāpavattiyā paccayabhūtā",
  "tika-abh04t4:118_5": "ūnādhikabhāvaṁ nivāreti viyāti ūnādhikanivāraṇarasā vuttā. Tathā pavattipaccayattāyeva",
  "tika-abh04t4:118_6": "tesu dhammesu majjhattatāti ca vuttā.",
  "tika-abh04t4:119_0": "Jhānapadassāti jhānasaddassa. Tesūti pañcasu. Pañca hi aṅgāni jhānapadassa atthoti",
  "tika-abh04t4:119_1": "idaṁ saṁvaṇṇiyamānattāyeva imaṁ cittuppādaṁ sandhāya vuttaṁ. Na hi sabbasmiṁ cittuppāde",
  "tika-abh04t4:119_2": "pañceva jhānaṅgāni. Padasamūho vākyaṁ, padakoṭṭhāso vā phassapañcamakādi dhammarāsi.",
  "tika-abh04t4:119_3": "Vuttaṁ pūritanti chapaṇṇāsāditāya pūraṇavasena. Phassapaccayā vedanā ‘‘phuṭṭho vedeti,",
  "tika-abh04t4:119_4": "phuṭṭho sañjānātī’’tiādivacanato (saṁ. ni. 4.93) phasso vedanādīnaṁ paccayo. Yadipi",
  "tika-abh04t4:119_5": "chandādayo yathāvuttarāsikiccābhāvato tesu na vattabbā, visuṁ rāsiantarabhāvena pana",
  "tika-abh04t4:119_6": "sarūpato vattabbāti codanaṁ manasi katvā ‘‘vuttānampī’’tiādimāha.",
  "tika-abh04t4:120": "Dhammuddesavārakathāvaṇṇanā niṭṭhitā.",
  "tika-abh04t4:121": "Kāmāvacarakusalaṁ",
  "tika-abh04t4:122": "Niddesavārakathāvaṇṇanā",
  "tika-abh04t4:123_0": "2.Santeti sabhāvato vijjamāne. Phassassa visayavisayīnaṁ sannipatanākārena gahetabbattā",
  "tika-abh04t4:123_1": "phusanaṁ visaye cittassa sannipatanaṁ vuttaṁ. ‘‘Cintanaṭṭhena cittaṁ, mananaṭṭhena",
  "tika-abh04t4:123_2": "mano’’tiādinā cittādisaddā cintanādibyāpāramukhena attano atthaṁ vibhāventīti āha",
  "tika-abh04t4:123_3": "‘‘cittaṁ manotiādīsu viya kiccavisesaṁ anapekkhitvā’’ti. Yathā loke vikatameva vekataṁ,",
  "tika-abh04t4:123_4": "visayo eva vesayanti vuccati, evaṁ mano eva mānasanti saddamattaviseso. Nīlādi-saddā",
  "tika-abh04t4:123_5": "viya vatthādīsu cittesu parisuddhabhāvanibandhanā paṇḍarasaddassa pavattīti tassa",
  "tika-abh04t4:123_6": "guṇavisesāpekkhatā vuttā. Yathā kāyikaṁ sātanti ettha kāyappasādanissitanti attho,",
  "tika-abh04t4:123_7": "evaṁ cetasikaṁ sātanti ettha cetonissitaṁ sātanti nissayavisesāpekkhatā vuttā. Ekakkhaṇikā",
  "tika-abh04t4:123_8": "nānākkhaṇikā ca cittassa ṭhiti nāma, tassa avatthāvisesoti avatthāvisesāpekkho cittassa",
  "tika-abh04t4:123_9": "ṭhitīti evaṁpakāro niddeso. ‘‘Na lubbhatī’’ti vuttassa cittassa, puggalassa vā pavattiākārabhāvena",
  "tika-abh04t4:123_10": "alubbhanāti alobho vuttoti aññassa kiriyābhāvavisesāpekkho alubbhanāti niddeso. Vuttanayeneva",
  "tika-abh04t4:123_11": "alubbhitassa bhāvo alubbhitattanti ayaṁ niddeso aññassa bhāvabhūtatāvisesāpekkho",
  "tika-abh04t4:123_12": "vutto. Kattukaraṇabhāvādayo sabhāvadhammānaṁ ajjhāropanavaseneva sijjhanti , bhāvaniddeso",
  "tika-abh04t4:123_13": "pana ajjhāropanānapekkho, tatoyeva ca visesantaravinimutto vinivatto visesato nijjīvabhāvagibhāvato",
  "tika-abh04t4:123_14": "sabhāvaniddeso nāma hotīti phassoti idaṁ phusanaṭṭhena ‘‘dhammamattadīpanaṁ sabhāvapada’’nti",
  "tika-abh04t4:123_15": "vuttaṁ. Ārammaṇaṁ phusantassa cittassa pavattiākāro phusanabyāpāro hotīti ‘‘phusanakiriyā",
  "tika-abh04t4:123_16": "phusanākāro’’ti vuttaṁ. Samphusanāti saṁ-saddo ‘‘samudayo’’tiādīsu viya samāgamatthadīpakoti",
  "tika-abh04t4:123_17": "āha ‘‘samāgamaphusanā’’ti. ‘‘Phusāmi nekkhammasukha’’ntiādīsu (dha. pa. 272) paṭilābhopi",
  "tika-abh04t4:123_18": "phusanā samphusanāti ca vuccatīti āha ‘‘na paṭilābhasamphusanā’’ti.",
  "tika-abh04t4:124_0": "Aparena vevacanena. Bahussutabhāvasampādikāya paññāya paṇḍiccapariyāyo. Sippāyatanādīsu",
  "tika-abh04t4:124_1": "dakkhatābhūtāya kosallapariyāyo, yattha katthaci tikkhasukhumāya nepuññapariyāyo,",
  "tika-abh04t4:124_2": "sammā dhamme paññapentiyā vebhabyāpariyāyoti evamādinā tesu tesu paññāvisesesu te",
  "tika-abh04t4:124_3": "te pariyāyavisesā visesena pavattāti tesaṁ paññāvisesānaṁ nānākāle labbhamānatā vuttā,",
  "tika-abh04t4:124_4": "itarepi anugatā honti yebhuyyenāti adhippāyo. Atthanānattena paññādiatthavisesena.",
  "tika-abh04t4:124_5": "Kodho kujjhanā kujjhitattanti evaṁpakārā niddesā sabhāvākārabhāvadīpanavasena byañjanavaseneva",
  "tika-abh04t4:124_6": "vibhāgavacanaṁ. Paṇḍiccantiādayo paññāvisesanibandhanattā atthavasena vibhāgavacananti",
  "tika-abh04t4:124_7": "imamatthamāha ‘‘atha vā’’tiādinā. Evamākāro panāti purimākārato viseso atthato vibhattigamanassa kāraṇaṁ vuttaṁ.",
  "tika-abh04t4:125_0": "Paṭikkhipanaṁ paṭisedhanaṁ paṭikkhepo, tassa nānattaṁ viseso paṭikkhepanānattaṁ,",
  "tika-abh04t4:125_1": "saddhammagarutāya paṭikkhepo saddhammagarutāpaṭikkhepo, tena saddhammagarutāpaṭikkhepena",
  "tika-abh04t4:125_2": "nānattaṁ saddhammagarutāpaṭikkhepanānattaṁ. Taṁ saddhammagarutāpaṭikkhepanānattaṁ",
  "tika-abh04t4:125_3": "pana kodhagarutādibhedabhinnanti ‘‘kodhagarutādivisiṭṭhenā’’ti vuttaṁ. Kodhādīhi",
  "tika-abh04t4:125_4": "visiṭṭho bhinno saddhammagarutāya paṭikkhepo paṭisedhanaṁ kodhādivisiṭṭhapaṭikkhepo.",
  "tika-abh04t4:125_5": "Kodhagarutādiyeva, tassa nānattena saddhammagarutāpaṭipakkhanānattenāti kodhagarutā",
  "tika-abh04t4:125_6": "saddhammagarutāya paṭipakkho. Makkhalābhasakkāragarutā saddhammagarutāya paṭipakkhoti",
  "tika-abh04t4:125_7": "saddhammagarutāya paṭipakkhabhāvavisesena asaddhammagarutā tabbhāvena ekībhūtāpi",
  "tika-abh04t4:125_8": "nānattaṁ gatā. Yasmā pana kodho atthato dosoyeva. Makkho dosappadhānā paraguṇaviddhaṁsanākārappavattā",
  "tika-abh04t4:125_9": "akusalā khandhā. Taggarutā ca tesaṁ sādaraabhisaṅkharaṇavasena pavattanameva. Lābhagarutā",
  "tika-abh04t4:125_10": "catunnaṁ paccayānaṁ sakkāragarutā, tesaṁyeva susaṅkhatānaṁ laddhakāmatā. Tadubhayesu",
  "tika-abh04t4:125_11": "ca ādarakiriyā tathāpavattā icchāyeva, tasmā ‘‘saddhammagarutāpaṭipakkhanānattena",
  "tika-abh04t4:125_12": "asaddhammā nānattaṁ gatā’’ti vuttaṁ. Tathā hi cattāro asaddhammā icceva uddiṭṭhā.",
  "tika-abh04t4:125_13": "Asaddhammagarutāti ettha ca purimasmiṁ vikappe ‘‘na saddhammagarutā’’ti saddhammagarutā",
  "tika-abh04t4:125_14": "na hotīti attho. Dutiyasmiṁ saddhammagarutāya paṭipakkhoti saddhammagarutā eva vā",
  "tika-abh04t4:125_15": "paṭipakkho, tassa nānattena saddhammagarutāpaṭipakkhanānattenāti evamettha attho",
  "tika-abh04t4:125_16": "daṭṭhabbo. Kodhamakkhagarutānañhi saddhammavisesā pavattibhedabhinnā mettā paṭipakkho.",
  "tika-abh04t4:125_17": "Lābhasakkāragarutānaṁ appicchatā santosā. Tena kodhagarutā na saddhammagarutāti kodhagarutā",
  "tika-abh04t4:125_18": "kāyaci saddhammagarutāya paṭipakkhoti ayamattho vutto hoti. Tathā makkhagarutādīsupi.",
  "tika-abh04t4:125_19": "Evañca katvā ‘‘cattāro saddhammā saddhammagarutā na kodhagarutā…pe… saddhammagarutā",
  "tika-abh04t4:125_20": "na sakkāragarutā’’ti (a. ni. 4.44) āgatatantipi samatthitā bhavati. Lobho na hotīti",
  "tika-abh04t4:125_21": "alobho lubbhanā na hotīti alubbhanāti evamādiko alobhotiādīnaṁ lobhādivisiṭṭho paṭikkhepo",
  "tika-abh04t4:125_22": "‘‘phasso phusanā’’tiādikehi visadisabhāvato ‘‘phassādīhi nānatta’’nti vutto. Phassādīhīti",
  "tika-abh04t4:125_23": "cettha alubbhanādayopi ādi-saddena saṅgahitāti daṭṭhabbaṁ. Lobhādipaṭipakkhenāti",
  "tika-abh04t4:125_24": "‘‘lobhapaṭipakkho alobho’’tiādinā yojetabbaṁ. Sesaṁ purimasadisameva. Alobhādosāmohānaṁ",
  "tika-abh04t4:125_25": "vidhuratāya paṭipakkhabhāvena ca labbhamāno aññamaññavisadiso lobhādivisiṭṭhapaṭikkhepabhāvena",
  "tika-abh04t4:125_26": "lobhādipaṭipakkhabhāvena ca viññāyatīti āha ‘‘alobhā…pe… yojetabba’’nti. Bahūhi pakārehi",
  "tika-abh04t4:125_27": "dīpetabbatthatā mahatthatā. Ādaravasena sotūnaṁ.",
  "tika-abh04t4:126_0": "3. Yadipi ekasmiṁ khaṇe ekaṁyeva ārammaṇaṁ hoti, chasupi pana ārammaṇesu uppattirahattā",
  "tika-abh04t4:126_1": "‘‘tehi vā’’tiādi vuttaṁ. Tassāti sātassa sukhassa. Jātāti etassa atthaṁ dassetuṁ",
  "tika-abh04t4:126_2": "‘‘kāraṇabhāvena phassatthaṁ pavattā’’ti vuttaṁ. Idaṁ vuttaṁ hoti – yathā cetasikasātasaṅkhātā",
  "tika-abh04t4:126_3": "somanassavedanā saheva uppajjati, evaṁ tadanurūpaphassasahitā hutvā pavattā tajjāti",
  "tika-abh04t4:126_4": "vuttā. Sādayatīti adhigamāsīsāya anaññaninnaṁ karoti.",
  "tika-abh04t4:127_0": "5.Na tassā tajjatāti tassā manoviññāṇadhātuyā tassāruppā ‘‘tassa jātā’’ti vā ubhayathāpi",
  "tika-abh04t4:127_1": "tajjatā na yujjati. Yadipi phasso viññāṇassa visesapaccayo na hoti, tathāpi so tassa",
  "tika-abh04t4:127_2": "paccayo hotiyevāti tassa tajjāmanoviññāṇadhātusamphassajatā vattabbāti codanaṁ sandhāyāha",
  "tika-abh04t4:127_3": "‘‘na ca tadevā’’tiādi. Tehi ārammaṇehi jātā tajjāti imināpi atthena tajjā manoviññāṇadhātusamphassajāti",
  "tika-abh04t4:127_4": "vattuṁ na sakkā. Viññāṇassa pana tajjatāpaññatti labbhateva. Tathā hi ‘‘kiṁ vā etenā’’tiādinā",
  "tika-abh04t4:127_5": "phassādīnaṁ tathā desetabbataṁ āha.",
  "tika-abh04t4:128": "7. Cittassa ārammaṇe ānayanākārappavatto vitakko atthato ārammaṇaṁ tattha ākaḍḍhanto viya hotīti ‘‘ārammaṇassa ākaḍḍhanaṁ vitakkana’’nti vuttaṁ.",
  "tika-abh04t4:129": "8. Ārammaṇassa anumajjanākārappavatto vicāro tattha paribbhamanto viya samantato caranto viya ca hotīti ‘‘samantato caraṇaṁ vicaraṇa’’nti vuttaṁ.",
  "tika-abh04t4:130": "11.Tathā avaṭṭhānamattabhāvatoti pāṇavadhādisādhanaavaṭṭhānamattabhāvato, na balavabhāvatoti adhippāyo.",
  "tika-abh04t4:131": "14. Yena dhammena citte ārammaṇaṁ upatiṭṭhati jotati ca, so dhammo upaṭṭhānaṁ jotananti ca vuttoti āha ‘‘upaṭṭhānaṁ jotanañca satiyevā’’ti.",
  "tika-abh04t4:132": "16.Saṇhaṭṭhenāti sukhumaṭṭhena.",
  "tika-abh04t4:133": "30.Bhāvoti hiriyanaṁ vadati.",
  "tika-abh04t4:134": "33.Nabyāpādetabboti abyāpajja-saddassa kammatthataṁ āha.",
  "tika-abh04t4:135_0": "42-43. Yadi anavajjadhammānaṁ sīghasīghaparivattanasamatthatā lahutā, sāvajjadhammānaṁ",
  "tika-abh04t4:135_1": "kathanti āha ‘‘avijjānīvaraṇāna’’ntiādi. Tesaṁ bhāvogarutāti etena satipi sabbesaṁ",
  "tika-abh04t4:135_2": "arūpadhammānaṁ samānakhaṇatte mohasampayuttānaṁ sātisayo dandho pavattiākāroti dasseti.",
  "tika-abh04t4:135_3": "So pana tesaṁ dandhākāro santāne pākaṭo hoti.",
  "tika-abh04t4:136": "44-45. Appaṭighāto avilomanaṁ.",
  "tika-abh04t4:137": "46-47.Kilinnanti avassutaṁ.",
  "tika-abh04t4:138": "50-51.Paccosakkanaṁ māyā yā accasarātipi vuccati. Arumakkhanaṁ vaṇālepanaṁ. Veḷu eva dātabbabhāvena pariggahito veḷudānaṁ nāma.",
  "tika-abh04t4:139": "Niddesavārakathāvaṇṇanā niṭṭhitā.",
  "tika-abh04t4:140": "Koṭṭhāsavārakathāvaṇṇanā",
  "tika-abh04t4:141_0": "58-120.Teti phassapañcamakādayo. Saṅgahagamanenevāti sādhāraṇatādinā kenaci sadisatālesena,",
  "tika-abh04t4:141_1": "na phassādayo viya visuṁ dhammabhāvenevāti attho. Tathā avippakiṇṇattāti phassādayo",
  "tika-abh04t4:141_2": "viya sarūpena visuṁ visuṁ avuttattā. Yadipi chandādayo saṅgahasuññatavāresupi sarūpena",
  "tika-abh04t4:141_3": "na vuttā, khandhāyatanadhāturāsīsu pana saṅgahitāyevāti dassetuṁ ‘‘yasmā panā’’tiādimāha.",
  "tika-abh04t4:141_4": "Taṁniddeseti saṅkhārakkhandhaniddese. Khandhānaṁ dhātāyatanabhāve byabhicārābhāvato",
  "tika-abh04t4:141_5": "akhandhabhāvanivāraṇena anāyatanādhātubhāvanivāraṇampi daṭṭhabbaṁ. Na yevāpanakā",
  "tika-abh04t4:141_6": "ṭhapetabbāti khandhādirāsiantogadhataṁ sandhāya vuttaṁ. Uddesādīsu pana ‘‘yevāpanātveva",
  "tika-abh04t4:141_7": "vuttānaṁ tesaṁ tathāyeva saṅgaho yutto’’ti aṭṭhakathāyaṁ ‘‘ṭhapetvā yevāpanake’’ti",
  "tika-abh04t4:141_8": "vuttaṁ. Sarūpena avuttānampi cittuppādapariyāpannānaṁ khandhādibhāvo na vāretabboti",
  "tika-abh04t4:141_9": "na yevāpanakā ṭhapetabbāti vuttanti ubhayesampi adhippāyo veditabbo.",
  "tika-abh04t4:142_0": "Āhārapaccayasaṅkhātenāti upatthambhakapaccayasaṅkhātena. So ca āhārānaṁ upatthambhakabhāvo",
  "tika-abh04t4:142_1": "pākaṭoti katvā vutto, na janakattābhāvato. Ojaṭṭhamakarūpassa hi vedanādīnañca āhāraṇato",
  "tika-abh04t4:142_2": "tesaṁ janakattaṁ labbhatīti. Yadi upatthambhako idha paccayoti adhippeto, kabaḷīkārāhārassa",
  "tika-abh04t4:142_3": "tāva hotu, itaresaṁ kathanti āha ‘‘yathā hī’’tiādi . Sahajātādipaccayeti sahajātaaññamaññanissayasampayuttaatthiavigatapaccaye",
  "tika-abh04t4:142_4": "vadati, mahācatukkaṁ vā, ekenākārenāti rūpārūpānaṁ upatthambhakattena upakārakabhāvamāha.",
  "tika-abh04t4:142_5": "So eva ca nesaṁ āharaṇakiccaṁ. ‘‘Saṅkhārapaccayā viññāṇa’’nti vacanato cetanāya viññāṇassa",
  "tika-abh04t4:142_6": "paccayabhāvo sātisayoti āha ‘‘viññāṇaṁ visesenā’’ti.",
  "tika-abh04t4:143_0": "Yathāgatamaggoti vutto kāraṇaphalānaṁ abhedūpacārenāti daṭṭhabbaṁ, nānākkhaṇiko aṭṭhaṅgikamaggo",
  "tika-abh04t4:143_1": "upanissayo etassāti aṭṭhaṅgikamaggūpanissayo. Ariyamaggassa yathāgatamaggapariyāyo",
  "tika-abh04t4:143_2": "vuccamāno tassa yā purimakālabhūtā abhedopacārasiddhā āgamanāvatthā tato nātivilakkhaṇāti",
  "tika-abh04t4:143_3": "imamatthaṁ vibhāvetīti āha ‘‘pubbabhāga…pe… dīpitā’’ti. Viññāṇassa cittavicittatā",
  "tika-abh04t4:143_4": "vijānanabhāvavisesā evāti āha ‘‘vijānanameva cittavicittatā’’ti. Vedanākkhandhādīnanti",
  "tika-abh04t4:143_5": "ādi-saddena ‘‘dvāyatanāni hontī’’tiādīsu vuttamanāyatanādayopi saṅgaṇhāti. Tappaṭikkhepoti",
  "tika-abh04t4:143_6": "tassa jātiniddesabhāvassa paṭikkhepo. Kato hotīti etena āhārindriyajhānamaggaphalahetuyo",
  "tika-abh04t4:143_7": "yattakā imasmiṁ citte labbhanti, te sabbepi ‘‘eko viññāṇāhāro hotī’’tiādinā avuttāpi",
  "tika-abh04t4:143_8": "atthato vuttāyevāti dasseti. Esa nayo aññatthāpi.",
  "tika-abh04t4:144": "Koṭṭhāsavārakathāvaṇṇanā niṭṭhitā.",
  "tika-abh04t4:145": "Suññatavārādivaṇṇanā",
  "tika-abh04t4:146": "121-145.Yathāvuttesamayeti vuttappakārasamūhe.",
  "tika-abh04t4:147": "146.Ussāhanaṁ pesanaṁ niyojanaṁ.",
  "tika-abh04t4:148": "156-159.Nātisamāhitāyāti nānāvajjanūpacāraṁ sandhāya vadati. Yevāpanakehipi nibbisesataṁ dasseti karuṇāmuditānampi uppajjanato.",
  "tika-abh04t4:149": "Kāyavacīkiriyā kāyavacīpavatti, viññatti eva vā. Asamattabhāvananti pubbabhāgabhāvanamāha.",
  "tika-abh04t4:150": "Kāmāvacarakusalavaṇṇanā niṭṭhitā.",
  "tika-abh04t4:151": "Rūpāvacarakusalaṁ",
  "tika-abh04t4:152": "Catukkanayo",
  "tika-abh04t4:153": "Paṭhamajjhānakathāvaṇṇanā",
  "tika-abh04t4:154_0": "160.Uttarapadalopaṁkatvā ‘‘rūpabhavo rūpa’’nti vutto, ‘‘rūpī rūpāni passati (ma.",
  "tika-abh04t4:154_1": "ni. 2.248; 3.312; dha. sa. 248; paṭi. ma. 1.209), rūparāgo’’tiādīsu (dha. sa. 363)",
  "tika-abh04t4:154_2": "viyāti daṭṭhabbaṁ. Payogasampāditassa rūpajjhānassa rūpabhavātikkamassapi upāyabhāvato",
  "tika-abh04t4:154_3": "yathā rūpūpapattiyā eva maggoti ayaṁ niyamo na yujjati, evaṁ paccayantaravikalatādīhi",
  "tika-abh04t4:154_4": "rūpūpapattiyā anabhinipphādakassapi atthibhāvato rūpūpapattiyā maggo evāti ayampi",
  "tika-abh04t4:154_5": "niyamo na yujjati. Evañca sati yadeva rūpūpapattiyā nipphādakaṁ, tasseva sampayuttassa",
  "tika-abh04t4:154_6": "rūpāvacarakusalabhāvo, na anabhinipphādakassāti ayamattho āpannoti codanaṁ samuṭṭhāpeti",
  "tika-abh04t4:154_7": "na sabbassa kusalajjhānassātiādinā. Tattha sāmaññasaddopi adhikāravasena visesaniddiṭṭho",
  "tika-abh04t4:154_8": "hotīti ‘‘kusalajjhānassa maggabhāvo’’ti vuttaṁ.",
  "tika-abh04t4:155_0": "Rūpūpapattijanakasabhāvo rūpabhavavipaccanasabhāvoti tassapi vipākadhammabhāve satipi",
  "tika-abh04t4:155_1": "sabbakusalākusalasādhāraṇaṁ vipākadhammabhāvasāmaññaṁ ‘‘vipākadhammabhāvo viyā’’ti",
  "tika-abh04t4:155_2": "udāharaṇabhāvena vuttaṁ. Sāmaññampi hi visesato bhinnaṁ katvā voharīyatīti. Sabbasamānoti",
  "tika-abh04t4:155_3": "rūpūpapattiyā nipphādakassa paccayantaravikalatādīhi anipphādakassa ca sabbassa yathādhigatassa",
  "tika-abh04t4:155_4": "jhānassa sādhāraṇo. Etena uttarapadāvadhāraṇassa pariggahitataṁ dasseti. ‘‘Ito añño",
  "tika-abh04t4:155_5": "maggo nāma natthī’’ti imināpi sajātiyā sādhāraṇo aññajātivinivattiyā anaññasādhāraṇo",
  "tika-abh04t4:155_6": "imassa jhānassa rūpūpapattiyā upāyabhāvo vuttoti daṭṭhabbaṁ. Itare dve saddhā hirī",
  "tika-abh04t4:155_7": "ca. Yadi paṭipadāya sādhetabbato puggalapubbaṅgamāya desanāya bhāventena samayavavatthānaṁ",
  "tika-abh04t4:155_8": "kataṁ. Paṭipadārahitesu kathanti āha ‘‘kesañcī’’tiādi. Tattha kesañcīti samathabhāvanāya",
  "tika-abh04t4:155_9": "katādhikārānaṁ. Tesañhi maggādhigamanato pubbe anadhigatajjhānānaṁ paṭisambhidādayo",
  "tika-abh04t4:155_10": "viya maggādhigameneva tāni samijjhanti.",
  "tika-abh04t4:156_0": "Aññānīti ariyamaggasiddhito aññāni. Tesupīti ariyamaggena siddhattā paṭipadārahitesupi.",
  "tika-abh04t4:156_1": "Nanu ca ariyamaggasiddhassapi āgamanavasena paṭipadā upalabbhatiyeva. Itarathā ‘‘na",
  "tika-abh04t4:156_2": "kāmāvacaraṁ viya vinā paṭipadāya uppajjatī’’ti , ‘‘bahutaraṁ lokiyajjhānampi na vinā",
  "tika-abh04t4:156_3": "paṭipadāya ijjhatī’’ti ca vacanaṁ virujjheyyāti? Na, yebhuyyena gahaṇato puggalavisesāpekkhattā",
  "tika-abh04t4:156_4": "ca. Ariyamaggasamijjhanakañhi jhānaṁ kassacideva hoti, tasmā itaraṁ bahutaraṁ lokiyajjhānaṁ",
  "tika-abh04t4:156_5": "puthujjanassa ariyassa ca akatādhikārassa na vinā paṭipadāya sijjhatīti tesaṁ vasena",
  "tika-abh04t4:156_6": "vuttaṁ. Ariyamaggasiddhassapi jhānassa vipākānaṁ viya kusalena ariyamaggena sadisattābhāvato",
  "tika-abh04t4:156_7": "atabbipākattā ca na maggāgamanavasena paṭipadā yujjati, evamassa paṭipadāviraho siddho.",
  "tika-abh04t4:156_8": "Evañca katvā suddhikanavakadesanāpi suṭṭhu nītā hoti. Tathā ca vakkhati lokuttarakathāyaṁ",
  "tika-abh04t4:156_9": "‘‘lokiyajjhānampī’’tiādi (dha. sa. mūlaṭī. 277).",
  "tika-abh04t4:157_0": "Vaṭṭāsayassa visesapaccayabhūtāya taṇhāya tanukaraṇavasena vivaṭṭāsayassa vaḍḍhananti",
  "tika-abh04t4:157_1": "āha ‘‘taṇhāsaṁkilesasodhanena āsayaposana’’nti. Āsayaposananti ca jhānabhāvanāya",
  "tika-abh04t4:157_2": "paccayabhūtā pubbayogādivasena siddhā ajjhāsayasampadā. Sā pana taṇhupatāpavigamena",
  "tika-abh04t4:157_3": "hotīti āha ‘‘taṇhāsaṁkilesasodhanenā’’ti.",
  "tika-abh04t4:158": "Thinamiddhādīnanti thinamiddhauddhaccakukkuccavicikicchānaṁ. Pahānanti pahāyakaṁ.",
  "tika-abh04t4:159": "Taṁsadisesūti mahaggatabhāvādinā paṭhamajjhānasamādhisadisesu.",
  "tika-abh04t4:160_0": "Pītisukhavantaṁ jhānaṁ pītisukhanti vuttaṁ yathā arisasoti dassento ‘‘pītisukha…pe…",
  "tika-abh04t4:160_1": "akāro vutto’’ti āha. Maggassapi vā nibbānārammaṇato tathalakkhaṇūpanijjhānatā yojetabbā.",
  "tika-abh04t4:160_2": "Asammosadhammanti avināsabhāvaṁ.",
  "tika-abh04t4:161": "Dutiyajjhānakathāvaṇṇanā",
  "tika-abh04t4:162_0": "161-162. Diṭṭhādīnavassa taṁtaṁjhānakkhaṇe anuppajjanadhammatāpādanaṁ vūpasamanaṁ",
  "tika-abh04t4:162_1": "virajjanaṁ pahānañcāti idhādhippetavitakkādayoyeva jhānaṅgabhūtā tathā karīyanti,",
  "tika-abh04t4:162_2": "na taṁsampayuttaphassādayoti vitakkādīnaṁyeva vūpasamādivacanaṁ ñāyāgataṁ. Yasmā",
  "tika-abh04t4:162_3": "pana vitakkādayo viya taṁsampayuttadhammāpi etena etaṁ oḷārikanti diṭṭhādīnavā eva,",
  "tika-abh04t4:162_4": "tasmā avisesena vitakkādīnaṁ taṁsahajātānañca vūpasamādike vattabbe vitakkavicārādīnaṁyeva",
  "tika-abh04t4:162_5": "vūpasamādikaṁ vuccamānaṁ ‘‘adhikavacanamaññamatthaṁ bodhetī’’ti kiñci visesaṁ dīpetīti",
  "tika-abh04t4:162_6": "taṁ dassento ‘‘yehi vitakkavicārehī’’tiādimāha. Visuṁ visuṁ ṭhitānipi vitakkavicārasamatikkamavacanādīni",
  "tika-abh04t4:162_7": "paheyyaṅganiddesatāsāmaññena cittena samūhato gahetvā avayavena samudāyopalakkhaṇaṁ",
  "tika-abh04t4:162_8": "katanti dassento ‘‘tesaṁ…pe… taṁ dīpakanti vutta’’nti āha. Idāni avayavena samudāyopalakkhaṇaṁ",
  "tika-abh04t4:162_9": "vinā vitakkavicāravūpasamavacanena pītivirāgādivacanānaṁ savisaye samānabyāpārataṁ",
  "tika-abh04t4:162_10": "dassento ‘‘atha vā’’tiādimāha.",
  "tika-abh04t4:163_0": "Tasmiṁ dassiteti ‘‘yā saddhā saddahanā’’tiādinā jhānavibhaṅge sampasādane dassite.",
  "tika-abh04t4:163_1": "Samānādhikaraṇaniddesenevāti tattheva vibhaṅge uddesapaduddhārādīsu saddhājhānānaṁ",
  "tika-abh04t4:163_2": "‘‘sampasādana’’nti ekādhikaraṇatāvacaneneva.",
  "tika-abh04t4:164_0": "Oḷārikaṅgamukhena ‘‘tadanudhammatā satī’’ti vuttāya taṁtaṁjhānanikantiyā vikkhambhanaṁ",
  "tika-abh04t4:164_1": "vitakkavicāravūpasamavacanādīhi pakāsitanti āha ‘‘taṇhāppahānaṁ etesaṁ vūpasamana’’nti",
  "tika-abh04t4:164_2": "(vibha. 799). Yato vitakkavicāresu virattabhāvadīpakaṁ vitakkavicāravūpasamavacananti",
  "tika-abh04t4:164_3": "tadubhayābhāvadīpanaṁ puna katanti dassetuṁ ‘‘ye cā’’tiādi vuttaṁ.",
  "tika-abh04t4:165": "Tatiyajjhānakathāvaṇṇanā",
  "tika-abh04t4:166_0": "163.Vīriyaṁ upekkhāti vuttaṁ ‘‘paggahaniggahesu byāpārākaraṇena upekkhiyatī’’ti.",
  "tika-abh04t4:166_1": "Gahaṇe majjhattabhāvena saṅkhāre upekkhatīti saṅkhārupekkhā, tathāpavattā vipassanā",
  "tika-abh04t4:166_2": "paññā. Tassā pana visayato pabhedo ‘‘aṭṭha saṅkhārupekkhā’’tiādinā (paṭi. ma. 1.57)",
  "tika-abh04t4:166_3": "yassaṁ pāḷiyaṁ vutto, taṁ pāḷisesaṁ dassento ‘‘paṭhamajjhāna’’ntiādimāha. Tattha",
  "tika-abh04t4:166_4": "uppādanti purimakammapaccayā idha uppattiṁ. Pavattanti tathā uppannassa pavattiṁ.",
  "tika-abh04t4:166_5": "Nimittanti sabbampi saṅkhāragataṁ nimittabhāvena upaṭṭhānato. Āyūhananti āyatiṁ paṭisandhihetubhūtaṁ",
  "tika-abh04t4:166_6": "kammaṁ. Paṭisandhinti āyatiṁ upapattiṁ. Gatinti yāya gatiyā sā paṭisandhi hoti. Nibbattinti",
  "tika-abh04t4:166_7": "khandhānaṁ nibbattanaṁ. Upapattinti ‘‘samāpannassa vā upapannassa vā’’ti evaṁ vuttaṁ",
  "tika-abh04t4:166_8": "vipākappavattiṁ. Jātinti jarādīnaṁ paccayabhūtaṁ bhavapaccayā jātiṁ. Jarāmaraṇādayo",
  "tika-abh04t4:166_9": "pākaṭā eva. Ettha ca uppādādayo pañceva saṅkhārupekkhāñāṇassa visayavasena vuttā,",
  "tika-abh04t4:166_10": "sesā tesaṁ vevacanavasena. ‘‘Nibbatti jātī’’ti idañhi dvayaṁ uppādassa ceva paṭisandhiyā",
  "tika-abh04t4:166_11": "ca vevacanaṁ. ‘‘Gati upapatti cā’’ti idaṁ dvayaṁ pavattassa. Jarādayo nimittassāti.",
  "tika-abh04t4:167": "Bhūtassāti khandhapañcakassa. Etehīti jhānacittasamuṭṭhitarūpehi.",
  "tika-abh04t4:168": "Catukkanayavaṇṇanā niṭṭhitā.",
  "tika-abh04t4:169": "Pañcakanayavaṇṇanā",
  "tika-abh04t4:170_0": "167.Ākārabhedanti ākāravisesaṁ. Anekākārā hi dhammā, te ca niravasesaṁ yāthāvato",
  "tika-abh04t4:170_1": "bhagavatā abhisambuddhā. Yathāha – ‘‘sabbe dhammā sabbākārena buddhassa bhagavato",
  "tika-abh04t4:170_2": "ñāṇamukhe āpāthaṁ āgacchantī’’ti (mahāni. 156; cūḷani. mogharājamāṇavapucchāniddesa",
  "tika-abh04t4:170_3": "85; paṭi. 3.5). Dutiyajjhānapakkhikaṁ na paṭhamajjhānapakkhikanti adhippāyo. Tenevāha",
  "tika-abh04t4:170_4": "‘‘paṭhamajjhānameva hī’’tiādi. Atthato hi catukkapañcakanayā aññamaññānuppavesino.",
  "tika-abh04t4:170_5": "Pañcakanaye dutiyajjhānaṁ kiṁ savicāratāya paṭhamajjhānapakkhikaṁ udāhu avitakkatāya",
  "tika-abh04t4:170_6": "dutiyajjhānapakkhikanti siyā āsaṅkāti tadāsaṅkānivattanatthamidaṁ vuttaṁ. Kasmātiādinā",
  "tika-abh04t4:170_7": "tattha kāraṇamāha. Suttantadesanāsu ca dutiyajjhānameva bhajantīti sambandho. Ca-saddena",
  "tika-abh04t4:170_8": "na kevalaṁ idheva, atha kho suttantadesanāsupīti desanantarepi yathāvuttajjhānassa",
  "tika-abh04t4:170_9": "paṭhamajjhānapakkhikattābhāvaṁ dasseti. Idāni bhajanampi dassetuṁ ‘‘vitakkavūpasamā’’tiādi",
  "tika-abh04t4:170_10": "vuttaṁ. Tena suttantepi pañcakanayassa labbhamānataṁ dasseti.",
  "tika-abh04t4:171_0": "Nanu ca suttante cattāriyeva jhānāni vibhattānīti pañcakanayo natthiyevāti? Na, ‘‘savitakkasavicāro",
  "tika-abh04t4:171_1": "samādhī’’tiādinā samādhittayāpadesena pañcakanayassa labbhamānattā. Catukkanayanissito",
  "tika-abh04t4:171_2": "pana katvā pañcakanayo vibhattoti tatthāpi pañcakanayo niddhāretabbo. Vitakkavicārānaṁ",
  "tika-abh04t4:171_3": "vūpasamāti hi vitakkassa vicārassa vitakkavicārānañca vitakkavicārānanti sakkā vattuṁ.",
  "tika-abh04t4:171_4": "Tathā avitakkaavicārānanti ca vinā saha ca vicārena vitakkappahānena avitakkaṁ saha",
  "tika-abh04t4:171_5": "vinā ca vitakkena vicārappahānena avicāranti avitakkaṁ avicāraṁ avitakkaavicārañcāti",
  "tika-abh04t4:171_6": "vā tividhampi sakkā saṅgaṇhituṁ.",
  "tika-abh04t4:172_0": "Dutiyanti ca vitakkarahite vitakkavicāradvayarahite ca ñāyāgatā desanā. Dutiyaṁ adhigantabbattā",
  "tika-abh04t4:172_1": "vicāramattarahitepi dvayappahānādhigatasamānadhammattā. Evañca katvā pañcakanayaniddese",
  "tika-abh04t4:172_2": "dutiye vūpasantopi vitakko taṁsahāyavicārāvūpasamena na sammāvūpasantoti vitakkavicāradvayarahite",
  "tika-abh04t4:172_3": "viya vicāravūpasameneva tadupasamaṁ sesadhammasamānatañca dassentena ‘‘vitakkavicārānaṁ",
  "tika-abh04t4:172_4": "vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ",
  "tika-abh04t4:172_5": "pītisukhaṁ tatiyaṁ jhānaṁ upasampajja viharatī’’ti tatiyaṁ catukkanaye dutiyena nibbisesaṁ",
  "tika-abh04t4:172_6": "vibhattaṁ. Duvidhassapi sahāyavirahena aññathā ca vitakkappahānena avitakkattaṁ samādhijaṁ",
  "tika-abh04t4:172_7": "pītisukhattañca samānanti samānadhammattāpi dutiyanti niddeso. Vicāramattampi hi",
  "tika-abh04t4:172_8": "vitakkavicāradvayarahitaṁ viya ‘‘yasmiṁ samaye rūpūpapattiyā maggaṁ bhāveti avitakkavicāramattaṁ",
  "tika-abh04t4:172_9": "samādhijaṁ pītisukhaṁ dutiyaṁ jhānaṁ upasampajja viharatī’’ti avitakkaṁ samādhijaṁ",
  "tika-abh04t4:172_10": "pītisukhanti vibhattaṁ. Paṭhamajjhāne vā sahacārīsu vitakkavicāresu ekaṁ atikkamitvā",
  "tika-abh04t4:172_11": "dutiyampi tatraṭṭhameva dosato disvā ubhayampi sahātikkamantassa pañcakanaye tatiyaṁ",
  "tika-abh04t4:172_12": "vuttaṁ tatiyaṁ adhigantabbattā. Paṭhamato anantarabhāvena panassa dutiyabhāvo ca",
  "tika-abh04t4:172_13": "uppajjati. Kasmā panettha sarūpato pañcakanayo na vibhattoti? Vineyyajjhāsayato.",
  "tika-abh04t4:172_14": "Yathānulomadesanā hi suttantadesanāti.",
  "tika-abh04t4:173": "Paṭipadācatukkādivaṇṇanā",
  "tika-abh04t4:174_0": "176-180.Tadanurūpatāti tassa paṭhamādijjhānassa anurūpasabhāvā. Yathāladdhajjhānaṁ",
  "tika-abh04t4:174_1": "santato paṇītato disvā assādayamānā nikanti taṁsampayuttā khandhā vā tadārakkhabhūtā",
  "tika-abh04t4:174_2": "satiyeva vā tassa jhānassa anucchavikatāya ‘‘tadanudhammatā satī’’ti vuttāti. Kadācīti",
  "tika-abh04t4:174_3": "yadā paṭhamaṁ adhigantvā yathānisinnoyeva vinā payogantaraṁ dutiyādīni adhigacchati, īdise kāleti attho.",
  "tika-abh04t4:175": "186. Kusalajjhānassa adhigatattā ‘‘sekkhā’’ti vuttaṁ. Na hi te uppādenti nāmāti ariyamaggakkhaṇe rūpāvacarajjhānānaṁ anuppajjamānataṁ sandhāyāha.",
  "tika-abh04t4:176": "Kasiṇakathāvaṇṇanā",
  "tika-abh04t4:177_0": "203.Āruppapādakatāca dassitā vinā abhāvato. Na hi tesaṁ āruppapādakatāya vinā nirodhapādakatā",
  "tika-abh04t4:177_1": "atthīti. Nimminituṁ icchitassa vatthuno nimmānavasena khippaṁ nisanti nisāmanaṁ ālocanaṁ",
  "tika-abh04t4:177_2": "adhigamo etassāti khippanisanti. Tabbhāvo ‘‘khippanisantibhāvo’’ti āha ‘‘khippadassanaṁ khippābhiññatā’’ti.",
  "tika-abh04t4:178": "Kasiṇakathāvaṇṇanā niṭṭhitā.",
  "tika-abh04t4:179": "Abhibhāyatanakathāvaṇṇanā",
  "tika-abh04t4:180_0": "204. Paṭibhāganimittabhūtaṁ kasiṇārammaṇasaṅkhātaṁ āyatanaṁ kāraṇaṁ etassāti kasiṇāyatanaṁ,",
  "tika-abh04t4:180_1": "jhānaṁ. Atha vā ārammaṇassa anavasesapharaṇaṭṭhena kasiṇañca taṁ āyatanañca yogino",
  "tika-abh04t4:180_2": "sukhavisesānaṁ adhiṭṭhānabhāvato manāyatanadhammāyatanabhāvato cāti sasampayuttaṁ",
  "tika-abh04t4:180_3": "jhānaṁ kasiṇāyatanaṁ. Tenevāha ‘‘satipi abhibhāyatanānaṁ kasiṇāyatanatte’’ti. Bhāvanāya",
  "tika-abh04t4:180_4": "nimittaṁ bhāvanānimittaṁ, ārammaṇassa parittappamāṇatā suvisuddhanīlāditā ca, tadeva",
  "tika-abh04t4:180_5": "nānattaṁ. Bhāvanā eva vā pubbabhāgabhūtā bhāvanānimittaṁ, tassa nānattaṁ bhāvanānimittanānattaṁ.",
  "tika-abh04t4:180_6": "Pubbabhāgabhāvanā hi yathāvuttavisese ārammaṇe pavattiākāravisesato nānāsabhāvāti.",
  "tika-abh04t4:180_7": "Kasiṇanimittassa abhibhavanakabhāvanānimittanānattaṁ kasiṇa…pe… nānattaṁ, tatoti yojetabbaṁ.",
  "tika-abh04t4:181_0": "Ettha ca purimāni cattāri abhibhāyatanāni bhūtakasiṇārammaṇāni, bhūtakasiṇesu ca",
  "tika-abh04t4:181_1": "yaṁ suvaṇṇaṁ dubbaṇṇanti ca na sakkā vattuṁ. Tattha pavattitāni sabbattha vā vaṇṇābhogarahitena",
  "tika-abh04t4:181_2": "pavattitāni paṭhamatatiyābhibhāyatanānīti dutiyacatutthāni vaṇṇakasiṇārammaṇāni.",
  "tika-abh04t4:181_3": "Yadi evaṁ dutiyacatutthehi pañcamādīnaṁ ko visesoti ‘‘pañcamādīni vaṇṇato ramaṇīyatarāni,",
  "tika-abh04t4:181_4": "na tathā itarānī’’ti vadanti. Purimānipi cattāri aṭṭha kasiṇārammaṇāneva, tasmā taṁ",
  "tika-abh04t4:181_5": "nesaṁ matimattaṁ ‘‘aṭṭhasu kasiṇesū’’ti vuttattā. Vimokkhesu ca paṭhamadutiyavimokkhā",
  "tika-abh04t4:181_6": "aṭṭha kasiṇārammaṇā. Tatiyo vaṇṇakasiṇārammaṇo. Paṭhamadutiyāpi vā vaṇṇakasiṇārammaṇā",
  "tika-abh04t4:181_7": "eva ‘‘bahiddhā nīlakasiṇādirūpāni jhānacakkhunā passatī’’ti vuttattā. Ārammaṇamanuññatāya",
  "tika-abh04t4:181_8": "hi tattha aniggatitabhāvena tesaṁ pavattīti. Evaṁ sante tatiyassa itarehi ko visesoti?",
  "tika-abh04t4:181_9": "Subhākārābhogo. Tatiyo eva hi subhanti ābhujanavasena pavattati, na itareti.",
  "tika-abh04t4:182_0": "Ñāṇaṁ appanāpaññā. Vijjamānepīti api-saddena avijjamānepīti dasseti. Parittappamāṇatā",
  "tika-abh04t4:182_1": "abhibhavanassa kāraṇaṁ imesu catūsu abhibhāyatanesūti adhippāyo. Nanu ca sabbattha",
  "tika-abh04t4:182_2": "‘‘suvaṇṇadubbaṇṇānī’’ti vacanato vaṇṇābhogasahitāniyeva gahitānīti? Na gahitānīti",
  "tika-abh04t4:182_3": "dassento ‘‘tattha cā’’tiādimāha. Tatthāti āgamesu. Tathā appamāṇānīti vaṇṇābhogarahitāni",
  "tika-abh04t4:182_4": "ca sabbāni appamāṇāni suvaṇṇadubbaṇṇānīti attho. Yadi evaṁ kathaṁ visiṭṭhānaṁ vaṇṇābhogena",
  "tika-abh04t4:182_5": "rahitānaṁ sahitānañca ekajjhaṁ manasi karoti? Na ekajjhaṁ, visuṁyeva pana tesu manasikāro.",
  "tika-abh04t4:182_6": "Yadi visuṁ kathamekanti? Parittabhāvasāmaññato. Yadi evaṁ ‘‘suvaṇṇadubbaṇṇaggahaṇaṁ",
  "tika-abh04t4:182_7": "atiricchatī’’ti, nātiricchatīti dassento ‘‘atthi hi eso pariyāyo’’tiādimāha. Tattha",
  "tika-abh04t4:182_8": "yadidaṁ vaṇṇābhogajanitaṁ visesaṁ aggahetvā parittasāmaññena ekattaṁ netvā ‘‘parittāni",
  "tika-abh04t4:182_9": "abhibhuyyā’’ti vatvā puna tadantogadhadhammappabhedaṁ vineyyavasena dassetuṁ ‘‘tāni",
  "tika-abh04t4:182_10": "ce kadāci vaṇṇavasena ābhujitāni honti suvaṇṇadubbaṇṇāni abhibhuyyā’’ti vattabbatāya",
  "tika-abh04t4:182_11": "vaṇṇābhogarahitāni sahitāni ca visuṁ manasi katvā ubhayatthāpi vaṇṇābhogarahitaparittābhibhavane",
  "tika-abh04t4:182_12": "taṁ sahitaparittābhibhavane ca parittābhibhavanassa sāmaññaṁ gahetvā ekanti vacanaṁ,",
  "tika-abh04t4:182_13": "eso pariyāyo vijjatīti ayamadhippāyo.",
  "tika-abh04t4:183_0": "Evaṁ suttantābhidhammapāṭhavisesato aṭṭhakathāya virodhābhāvaṁ dassetvā idāni suttantābhidhammapāṭhānaṁ",
  "tika-abh04t4:183_1": "avirodhaṁ adhippāyavibhāvanena dassetuṁ ‘‘tatthacā’’tiādimāha. Evaṁ abhidhamme vaṇṇābhogarahitāni",
  "tika-abh04t4:183_2": "sahitāni ca visuṁ vuttāni. Suttante pana ‘‘ubhayāni ekajjha’’nti vuttaṁ, taṁ kathaṁ",
  "tika-abh04t4:183_3": "viññāyatīti āha ‘‘tadeta’’ntiādi. Tattha āgatassāti suttante āgatassa. Tattha hi",
  "tika-abh04t4:183_4": "‘‘ajjhattaṁ rūpasaññī’’ti āgataṁ. Avacanatoti abhidhamme avacanato. Yadipi vimokkhā",
  "tika-abh04t4:183_5": "visuṁ desitā, kasiṇāyatanabhāvo viya pana abhibhāyatanānaṁ vimokkhakiccatāpi atthīti",
  "tika-abh04t4:183_6": "abhibhāyatanavimokkhānaṁ idhāpi saṅkaro dunnivāroti codanaṁ manasi katvā āha ‘‘sabbavimokkhakiccasādhāraṇavacanabhāvato’’ti.",
  "tika-abh04t4:183_7": "Tena yathā abhibhāyatanadesanāyaṁ abhibhāyatanakiccāni niravasesato vuttāni, evaṁ",
  "tika-abh04t4:183_8": "vimokkhadesanāyaṁ vimokkhakiccānīti idha tesaṁ asaṅkaroyevāti dasseti.",
  "tika-abh04t4:184_0": "Ye ca yathāvuttaṁ vavatthānaṁ na sampaṭicchanti, tehi suttantābhidhammapāṭhabhede",
  "tika-abh04t4:184_1": "aññaṁ kāraṇaṁ vattabbaṁ siyā. Kimettha vattabbaṁ, nanu aṭṭhakathāyaṁ ‘‘kasmā pana",
  "tika-abh04t4:184_2": "yathā suttante’’tiādiṁ vatvā ‘‘ajjhattarūpānaṁ anabhibhavanīyato’’ti kāraṇaṁ vuttanti.",
  "tika-abh04t4:184_3": "Na taṁ tassa kāraṇavacananti dassento ‘‘ajjhattarūpāna’’ntiādimāha. Tattha yanti",
  "tika-abh04t4:184_4": "idha suttante ca ‘‘bahiddhā rūpāni passatī’’ti (a. ni. 8.65) vuttavacanaṁ sandhāyāha.",
  "tika-abh04t4:184_5": "Bahiddhā rūpāniyeva hi abhibhavanīyānīti. Aññahetukanti desanāvilāsato aññaṁ abhibhavanīyahetu",
  "tika-abh04t4:184_6": "etassāti aññahetukaṁ. Ajjhattaarūpasaññitāya eva, na suttante viya ajjhattarūpasaññitāya",
  "tika-abh04t4:184_7": "cāti attho. Avibhūtattāti idaṁ ñāṇuttarānaṁ saha nimittuppādanena appanānibbattanaṁ",
  "tika-abh04t4:184_8": "ārammaṇassa abhibhavo na suṭṭhu vibhūtabhāvamantarena sambhavatīti katvā vuttaṁ.",
  "tika-abh04t4:184_9": "Nanu ca aṭṭhakathāyaṁ pāṭhadvayavisesassa desanāvilāso kāraṇabhāvena vuttoti āha",
  "tika-abh04t4:184_10": "‘‘desanāvilāso ca yathāvuttavavatthānavasena veditabbo’’ti. Desanāvilāso hi nāma",
  "tika-abh04t4:184_11": "vineyyajjhāsayānurūpaṁ vijjamānasseva pariyāyassa vibhāvanaṁ na yassa kassacīti.",
  "tika-abh04t4:184_12": "Tattha ca ‘‘pariyāyadesanattā’’tiādinā vuttappakāravavatthānaṁ desanāvilāsanibandhanamāha.",
  "tika-abh04t4:184_13": "Tathā ceva hi purato desanāvilāso vibhāvito.",
  "tika-abh04t4:185": "Abhibhāyatanakathāvaṇṇanā niṭṭhitā.",
  "tika-abh04t4:186": "Vimokkhakathāvaṇṇanā",
  "tika-abh04t4:187_0": "248.Tanti ‘‘sasantatipariyāpannarūpa’’nti vuttakesādivaṇṇamāha. Taṁ pana yasmā khalamaṇḍalādi",
  "tika-abh04t4:187_1": "viya paramparāya jhānassa kāraṇaṁ, tasmā ‘‘jhānassa hetubhāvenā’’ti āha. Yenāti yathāvuttarūpavisesena.",
  "tika-abh04t4:187_2": "Visiṭṭhenāti atisayappattena ‘‘rūpūpapattiyā’’tiādīsu (dha. sa. 160 ādayo; vibha.",
  "tika-abh04t4:187_3": "625) viya uttarapadalopena ‘‘rūpa’’nti vuttena rūpajhānena. ‘‘Visiṭṭhenā’’ti iminā",
  "tika-abh04t4:187_4": "hi atisayarūpayutto rūpīti vuttoti dasseti. ‘‘Paṭhamaṁ jhānaṁ upasampajja viharati",
  "tika-abh04t4:187_5": "pathavīkasiṇa’’ntiādinā (dha. sa. 499) jhānānameva kasiṇabhāvena pavattā. Sutte ārammaṇānaṁ",
  "tika-abh04t4:187_6": "kasiṇabhāvena pavattā ‘‘pathavīkasiṇameko sañjānātī’’tiādinā (dī. ni. 3.360; a. ni. 10.25).",
  "tika-abh04t4:188": "Vimokkhakathāvaṇṇanā niṭṭhitā.",
  "tika-abh04t4:189": "Brahmavihārakathāvaṇṇanā",
  "tika-abh04t4:190_0": "251. Aññāṇasampayuttāpi vā upekkhāvedanā aññāṇupekkhā, upekkhāti aññāṇasampayuttā",
  "tika-abh04t4:190_1": "upekkhāvedanā, aññāṇupekkhātipi etāsaṁyeva nāmanti (vibha. aṭṭha. 947) hi sammohavinodaniyaṁ",
  "tika-abh04t4:190_2": "vakkhatīti. Appaṭibhāganimittattepi ekaṁ katipaye vā satte odissa pavattā paricchinnarūpādiupādānavisaye",
  "tika-abh04t4:190_3": "pavattattā kathamappamāṇagocarāti āha ‘‘na ca sammutisaccavasenā’’tiādi. Evampi yathā",
  "tika-abh04t4:190_4": "natthi sattā opapātikāti sattavasena pavattāyapi micchādiṭṭhiyā saṅkhārārammaṇatā",
  "tika-abh04t4:190_5": "vuccati upādānavasena, evaṁ sattavasena pavattānampi mettādīnaṁ saṅkhārārammaṇatāpi",
  "tika-abh04t4:190_6": "siyāti ce? Na, aparāmasanavasena pavattānaṁ mettādīnaṁ saupādānaggahaṇāsambhavatoti",
  "tika-abh04t4:190_7": "dassento āha ‘‘aparāmāsā’’tiādi.",
  "tika-abh04t4:191": "Brahmavihārakathāvaṇṇanā niṭṭhitā.",
  "tika-abh04t4:192": "Asubhakathāvaṇṇanā",
  "tika-abh04t4:193_0": "263. ‘‘Ekāhamataṁ vā dvīhamataṁ vā’’tiādinā (dī. ni. 2.379; ma. ni. 1.112) vuttāsu",
  "tika-abh04t4:193_1": "navasu sivathikāsu vaṇṇavasena pavattajjhānaṁ sivathikāvaṇṇajjhānaṁ. Nanu cetassa",
  "tika-abh04t4:193_2": "vaṇṇakasiṇehi gahaṇaṁ yuttaṁ, na asubhehīti? Na, sivathikāvaṇṇaṁ upamaṁ katvā attano",
  "tika-abh04t4:193_3": "kāye paṭikūlattaṁ amuñcitvāva vaṇṇavasena pavattanato . Tenevāha ‘‘paṭikūlamanasikārasāmaññenā’’ti.",
  "tika-abh04t4:193_4": "Ayamattho sivathikāvaṇṇajjhānassāti etthāpi yojetabboti vibhāvento ‘‘tampī’’tiādimāha.",
  "tika-abh04t4:194": "Asubhakathāvaṇṇanā niṭṭhitā.",
  "tika-abh04t4:195": "Rūpāvacarakusalavaṇṇanā niṭṭhitā.",
  "tika-abh04t4:196": "Arūpāvacarakusalakathāvaṇṇanā",
  "tika-abh04t4:197_0": "265.Rūpanimittanti rūpahetu rūpādhikaraṇaṁ. Rūpārūpanimittesūti rūpadhammesu ca pathavīkasiṇādinimittesu",
  "tika-abh04t4:197_1": "ca. Tadārammaṇajjhānesūti ettha taṁ-saddena rūpanimittaṁ paccāmasati rūpampi vā rūpadhammārammaṇānampi",
  "tika-abh04t4:197_2": "rūpāvacarajjhānānaṁ sambhavato. Rūpādīsūti rūpārūpanimittatadārammaṇajjhānesu rūpapaṭibaddhadhammesu",
  "tika-abh04t4:197_3": "ca. Anāvajjitukāmatādināti ādi-saddena asamāpajjitukāmatādiṁ saṅgaṇhāti.",
  "tika-abh04t4:198_0": "Cutito uddhaṁ uppattirahānaṁ…pe… anuppattidhammatāpādanena samatikkamoti etena samatikkamitabbattena",
  "tika-abh04t4:198_1": "rūpāvacarakusalānaṁ rūpāvacaravipākakiriyehi visesābhāvaṁ dasseti anadhigatabhāvato.",
  "tika-abh04t4:198_2": "Yesañhi rūpasaññādīnaṁ arūpabhāvanāya samatikkamādiko labbhati, te dassetuṁ ‘‘arūpabhāvanāya",
  "tika-abh04t4:198_3": "abhāve cutito uddhaṁ uppattirahāna’’nti vuttanti. Yāti ekantarūpanissitā avasiṭṭhaparittavipākasaññādayo.",
  "tika-abh04t4:199": "Āneñjasantasamāpattisukhānubhavanabhavavisesūpapajjanādayo āruppasamāpattīnaṁ atthāti āha ‘‘rūpasaññā…pe… na attho’’ti.",
  "tika-abh04t4:200_0": "Idha ugghāṭitakasiṇavasena parittānantatā hoti nippariyāyadesanattāti adhippāyo.",
  "tika-abh04t4:200_1": "Yadi evaṁ parittakasiṇugghāṭite kathamākāsānañcāyatanavacananti? Tatthāpi anantapharaṇasabbhāvato.",
  "tika-abh04t4:200_2": "Tenevāha ‘‘anantapharaṇatāsabbhāve’’ti. Yadi sabbattha anantapharaṇatā atthi, atha",
  "tika-abh04t4:200_3": "kasmā ‘‘ananto ākāso’’ti na vuttanti āha ‘‘samayavavatthāpanā’’tiādi. Tattha paṭipattīti",
  "tika-abh04t4:200_4": "jhānabhāvanākāramāha.",
  "tika-abh04t4:201": "266. Ugghāṭabhāvo ugghāṭimaṁ. Yathā pākimaṁ.",
  "tika-abh04t4:202_0": "268. Ākāse pavattitaviññāṇātikkamato tatiyāti paduddhāraṁ katvā yuttito āgamato ca",
  "tika-abh04t4:202_1": "tadatthaṁ vibhāvetuṁ ‘‘tadatikkamato hī’’tiādimāha. Āruppasamāpattīnaṁ ārammaṇātikkamena",
  "tika-abh04t4:202_2": "pattabbattā visesato ārammaṇe dosadassanaṁ tadeva atikkamitabbanti ayaṁ yutti, ārammaṇe",
  "tika-abh04t4:202_3": "pana atikkante tadārammaṇaṁ jhānampi atikkantameva hoti. Bhāvanāya ārammaṇassa vigamanaṁ",
  "tika-abh04t4:202_4": "apanayanaṁ vibhāvanā. Pāḷiyanti vibhaṅge. Nanu ca pāḷiyaṁ ‘‘taññeva viññāṇa’’nti",
  "tika-abh04t4:202_5": "avisesena vuttaṁ ‘‘na ākāsānañcāyatanaviññāṇa’’nti. ‘‘Na taññevaviññāṇanti visesavacanena",
  "tika-abh04t4:202_6": "ayamattho siddho’’ti dassento ‘‘viññāṇañcāyatana’’ntiādimāha.",
  "tika-abh04t4:203": "Arūpāvacarakusalakathāvaṇṇanā niṭṭhitā.",
  "tika-abh04t4:204": "Tebhūmakakusalavaṇṇanā",
  "tika-abh04t4:205_0": "269.Sattahimahāvārehīti paṭiccasahajātapaccayanissayasaṁsaṭṭhasampayuttapañhāvārehi",
  "tika-abh04t4:205_1": "anulomapaccanīyaanulomapaccanīyapaccanīyānulomādinayā anulomādinayā. Bhāradvājagotamādayo",
  "tika-abh04t4:205_2": "aṭṭhacattālīsa loke gottāni mūlabhūtāni, tathā kaṭṭhakalāpādayo aṭṭhacattālīseva",
  "tika-abh04t4:205_3": "caraṇānīti āha ‘‘aṭṭhacattālīsa’’ntiādi. Tattha tesanti bhabbābhabbānaṁ. Dvārasīsena",
  "tika-abh04t4:205_4": "dvāravantāni gayhantīti adhippāyenāha ‘‘taṁtaṁdvārāni vā kāyādīnī’’ti. Acittīkārena",
  "tika-abh04t4:205_5": "vā kataṁ hīnaṁ, ajjhupekkhanena kataṁ majjhimaṁ, sakkaccakataṁ paṇītaṁ. Āmisakiñjakkhādihetu",
  "tika-abh04t4:205_6": "vā kataṁ hīnaṁ, puññaphalakāmatāya kataṁ majjhimaṁ, kattabbamicceva ariyabhāve ṭhitena",
  "tika-abh04t4:205_7": "kataṁ paṇītaṁ. Bhavasampattilobhena vā pavattitaṁ hīnaṁ, alobhajjhāsayena pavattitaṁ",
  "tika-abh04t4:205_8": "majjhimaṁ, parahitāya pavattitaṁ paṇītaṁ. Parittakataṁ vā hīnaṁ, mattaso kataṁ majjhimaṁ,",
  "tika-abh04t4:205_9": "adhimattaso kataṁ paṇītaṁ. Mahaggatesu pana paṭiladdhamattaṁ hīnaṁ, nātisubhāvitaṁ",
  "tika-abh04t4:205_10": "majjhimaṁ, subhāvitaṁ vasippattaṁ paṇītaṁ. Imesupi ekekassa hīnādikassa āyūhananānattādivasena",
  "tika-abh04t4:205_11": "hīnādibhedo labbhatiyevāti daṭṭhabbaṁ. Sampayuttadhammānaṁ vasenāti yo cittappabhāvito",
  "tika-abh04t4:205_12": "cittasampayuttānaṁ cittādhipateyyabhāvo, so taṁnimitte citte upacaritoti evaṁ vā ettha attho.",
  "tika-abh04t4:206": "Tebhūmakakusalavaṇṇanā niṭṭhitā.",
  "tika-abh04t4:207": "Lokuttarakusalavaṇṇanā",
  "tika-abh04t4:208_0": "277. ‘‘Kenaṭṭhena lokuttara’’ntiādi paṭisambhidāvacanaṁ (paṭi. ma. 2.43) aṭṭhakathāya",
  "tika-abh04t4:208_1": "ābhataṁ, tasmā tattha ‘‘tividhopi anuttaradhammo lokaṁ taratī’’tiādinā saṅgahitoti",
  "tika-abh04t4:208_2": "taṁ tīhi padehi yojetvā dassetuṁ ‘‘lokaṁ taratīti etenā’’tiādimāha. Ekekasmiṁ yojetabbo",
  "tika-abh04t4:208_3": "lokassa antagamanāditāya maggādīsupi labbhamānattā. Maggeyeva vā tividhopi attho",
  "tika-abh04t4:208_4": "yojetabboti sambandho. Anativattanādīti ādi-saddena indriyānaṁ ekarasatā tadupagavīriyavāhanaṁ",
  "tika-abh04t4:208_5": "āsevanāti ime tayo bhāvanāvisese saṅgaṇhāti. Yasmā cete bhāvanāvisesā saṁkilesavodānesu",
  "tika-abh04t4:208_6": "vaṭṭavivaṭṭesu ca taṁtaṁādīnavānisaṁsadassanabhūtāya pubbabhāgapaññāya sampāditena",
  "tika-abh04t4:208_7": "ñāṇavisesena nipphajjanti, tasmā vuttaṁ ‘‘aññamaññaṁ…pe… vaḍḍhetī’’ti.",
  "tika-abh04t4:209_0": "Nissayo hotīti rukkho viya sākhāya ādhārabhāvena voharīyatīti attho. Phalañāṇaphalaṅgānaṁ",
  "tika-abh04t4:209_1": "nissayavacanaṁ nissayapaccayattā. Tatoyeva nissayabhāvato patiṭṭhābhāvato. Ariyaphalasannissayena",
  "tika-abh04t4:209_2": "hi ariyā katakiccā suṭṭhu nibbinnasabbabhavāpi cirataraṁ loke parahitāya tiṭṭhanti.",
  "tika-abh04t4:209_3": "Kilesānaṁ odhiso pajahanakāpi ariyamaggā avisesena sabbākusalānaṁ sabbakusalapaṭipakkhatāya",
  "tika-abh04t4:209_4": "aññamaggappahātabbesupi kenaci pahānākārena pavattantīti taṁ pahānākāraṁ dassento",
  "tika-abh04t4:209_5": "‘‘itaresaṁ vijjutobhāsena viya tamassā’’ti āha. Yena pāḷiyaṁ heṭṭhimamaggañāṇānaṁ",
  "tika-abh04t4:209_6": "vijjūpamatā dassitā. Yadi evaṁ uparimaggavajjhā kilesā itareti idhādhippetā. Na tesaṁ",
  "tika-abh04t4:209_7": "samucchedavacanaṁ yuttaṁ. Na hi bhāvanāya pahātabbe dassanamaggo samucchindituṁ sakkoti.",
  "tika-abh04t4:209_8": "Tathā ca sati dassanena pahātabbā eva te siyuṁ. Atha tadaṅgappahānaṁ adhippetaṁ,",
  "tika-abh04t4:209_9": "yena ‘‘vijjutobhāsena viya tamassā’’ti vuttaṁ, taṁ pubbabhāgavipassanāya eva siddhaṁ",
  "tika-abh04t4:209_10": "na ca yuttaṁ lokuttaramaggo tadaṅgavasena kilese pajahatīti. Vikkhambhanepi eseva",
  "tika-abh04t4:209_11": "nayo, anulomañāṇeneva tassa sātisayaṁ sādhitattā. Atha pana paṭhamamaggavajjhā eva",
  "tika-abh04t4:209_12": "kilesā itareti adhippetā, evaṁ sante tesaṁ itarabhāvova na siyā, na ca anapāyagamanīyā",
  "tika-abh04t4:209_13": "nāma kilesā dassanena pahātabbā atthi, nāpi paṭhamamaggavajjhā kilesā tena vijjutobhāsena",
  "tika-abh04t4:209_14": "viya tamo samucchinditabbāti vattuṁ yuttanti upaparikkhitabboyaṁ ‘‘itaresaṁ…pe… samucchedo’’ti.",
  "tika-abh04t4:209_15": "Lokiyajjhānampi na vinā paṭipadāya ijjhatīti idaṁ adhippāyavasena netabbaṁ neyyatthattāti",
  "tika-abh04t4:209_16": "taṁ adhippāyaṁ vibhāvento ‘‘akatādhikārassā’’ti āha. Tena yathāvuttavacanassa ca",
  "tika-abh04t4:209_17": "sappadesataṁ dasseti. Nanu ca katādhikārassa ariyassa maggena samijjhamānampi jhānaṁ",
  "tika-abh04t4:209_18": "maggapaṭipadāvasena paṭipadāsahitamevāti. Na vinā paṭipadāya ijjhatīti sakkā vattuṁ,",
  "tika-abh04t4:209_19": "tenetaṁ vacanaṁ nippadesamevāti anuyogaṁ sandhāyāha ‘‘katādhikārassa panā’’tiādi.",
  "tika-abh04t4:209_20": "Idāni tassa vacanassa adhippāyavasena gahetabbatthatā pāḷitopi viññāyatīti dassento",
  "tika-abh04t4:209_21": "āha ‘‘yathāvutta…pe… katā’’ti.",
  "tika-abh04t4:210_0": "‘‘Yo kocīti avisesavacana’’nti tassa apavādaṁ dassento ‘‘sakiṁ dvikkhattu’’nti ādimāha.",
  "tika-abh04t4:210_1": "Paricchinditvā gahaṇaṁ parijānanaṁ. Nāmarūpavavatthāpanādīnanti nāmarūpavavatthāpanapaccayapariggahalakkhaṇapaṭivedhanikantipariyādānānaṁ",
  "tika-abh04t4:210_2": ". Kicchasiddhitoti nāmarūpavavatthāpanādīnaṁ kesañci sabbesampi vā kicchasiddhito.",
  "tika-abh04t4:210_3": "Esa nayo dutiyavārādīsupi yathāsambhavaṁ. Sukhasiddhiyampīti nāmarūpavavatthāpanādīnaṁ",
  "tika-abh04t4:210_4": "kicchasiddhi maggapātubhāvadandhabhāvassa kāraṇabhāve anekantikā. Vipassanāsahagatindriyānaṁ",
  "tika-abh04t4:210_5": "pana mandatā tassa ekantakāraṇanti dasseti.",
  "tika-abh04t4:211_0": "Etadantattā paṭipadāyāti etena nippariyāyato paṭipadāñāṇadassanavisuddhisaṅkhātāya",
  "tika-abh04t4:211_1": "vipassanāpaññāya cirācirappavattivasena maggassa khippadandhābhiññatā vuttāti dasseti.",
  "tika-abh04t4:211_2": "Purimānanti purimavārānaṁ, lakkhaṇapaṭivedhādīnaṁyeva vā. Heṭṭhimakoṭiyā tikkhattuṁ",
  "tika-abh04t4:211_3": "kilesavikkhambhane sati dukkhāpaṭipadābhāvo, na tato heṭṭhāti nicchitattā āha ‘‘tikkhattuṁ",
  "tika-abh04t4:211_4": "vikkhambhanavāratāvasenā’’ti. Tassa sukhāpaṭipadā veditabbā ukkaṁsavasenāti adhippāyo.",
  "tika-abh04t4:212_0": "Yasmiṁ puggale visaṁvādanabhedanāniṭṭhānatthaniyojanānaṁ pavatti, tattha sinehaviraheneva",
  "tika-abh04t4:212_1": "tesaṁ pavatti, so ca puggalo asaṅgahito hotīti musāvādādīnaṁ visaṁvādanādikiccatāya",
  "tika-abh04t4:212_2": "lūkhatā ca apariggahatā ca vuttā. Tappaṭipakkhaviruddhasabhāvattā sammāvācāya siniddhabhāvatā",
  "tika-abh04t4:212_3": "pariggāhakasabhāvatā . Saddhāvisesayogato vā tassā siniddhabhāvo daṭṭhabbo. Samuṭṭhāpetīti",
  "tika-abh04t4:212_4": "pavatteti. Jīvamāno vā satto, sampayuttadhammā vā vodāyanti etena sayaṁ vā vodāyatīti vodānaṁ.",
  "tika-abh04t4:213_0": "285. Taṇhādiṭṭhīhi patiṭṭhānaṁ. Avasesakilesābhisaṅkhārehi āyūhanā. Sassatadiṭṭhiyā",
  "tika-abh04t4:213_1": "patiṭṭhānaṁ. Ucchedadiṭṭhiyā āyūhanā. Līnavasena patiṭṭhānaṁ. Uddhaccavasena āyūhanā.",
  "tika-abh04t4:213_2": "Kāmasukhānuyogavasena patiṭṭhānaṁ. Attakilamathānuyogavasena āyūhanā. Sabbākusalābhisaṅkhāravasena",
  "tika-abh04t4:213_3": "patiṭṭhānaṁ. Sabbalokiyakusalābhisaṅkhāravasena āyūhanāti oghataraṇasuttavaṇṇanāyaṁ",
  "tika-abh04t4:213_4": "vuttesu pakārantaresu idha avuttānaṁ vasenapi patiṭṭhānāyūhanā veditabbā.",
  "tika-abh04t4:214_0": "Atha vā kilesaggahaṇena taṇhāsassatadiṭṭhisabbākusalābhisaṅkhārā gahitā taṁsabhāgatāya",
  "tika-abh04t4:214_1": "tadekaṭṭhatāya ca. Tathā abhisaṅkhāraggahaṇena avasesakilesaucchedadiṭṭhisabbalokiyakusalābhisaṅkhārā.",
  "tika-abh04t4:214_2": "Līnuddhaccakāmasukhattakilamathānuyogānaṁ visuṁ vuttattā tehi na yojetabbanti kilesābhisaṅkhāravasena",
  "tika-abh04t4:214_3": "patiṭṭhānāyūhane vatvā taṇhādiṭṭhīnaṁ tattha visesapaccayataṁ dīpetuṁ tadubhayavasenapi",
  "tika-abh04t4:214_4": "yojanā katā. Nayadassanaṁ vā etaṁ tattha daṭṭhabbaṁ. Evamitarepi pakārā yojetabbāti",
  "tika-abh04t4:214_5": ". ‘‘Catūhi, bhikkhave, aṅgehi samannāgato puggalo’’tiādīsu (ma. ni. 4.112, 114) aṅga-saddassa",
  "tika-abh04t4:214_6": "kāraṇatthatā daṭṭhabbā.",
  "tika-abh04t4:215": "299. Musāvādādīni bhāsamāno karoti nāma kiṁ vakkhamānaṁ kiriyaṁ, kā pana sāti? Musāvādādikiriyāti viditovāyamattho. Evaṁ vā ettha yojanā daṭṭhabbā.",
  "tika-abh04t4:216_0": "301.Nipphāditapaccayānanti cīvarādipaccayānaṁ. Kuhanavatthūnīti pāpicchataṁ nissāya",
  "tika-abh04t4:216_1": "lūkhacīvarādisevanavasena ‘‘yo te vihāre vasati, so arahā’’tiādinā (pārā. 224) attānaṁ",
  "tika-abh04t4:216_2": "ariyaguṇasāmantaṁ katvā bhaṇanavasena visesalābhino viya attano pariharaṇavasena",
  "tika-abh04t4:216_3": "ca pavattā akusalacittuppādā paresaṁ vimhāpanakāraṇāni kuhanavatthūni.",
  "tika-abh04t4:217_0": "343. Satipi saguṇārammaṇehi maggassa animittanāmalābhe na nippariyāyena vipassanā",
  "tika-abh04t4:217_1": "animittanāmikāti āgamanato maggo animittanāmaṁ na labhatīti āha ‘‘na pana saguṇārammaṇehi…pe…",
  "tika-abh04t4:217_2": "siddhaṁ hotī’’ti. Yasmā pana āgamanato suññataṁ appaṇihitanti laddhanāmassa maggassa",
  "tika-abh04t4:217_3": "saguṇato ārammaṇato ca taṁnāmābhāvo na kadācipi atthi, tasmā nāmattayapāripūrihetuāgamanato",
  "tika-abh04t4:217_4": "nāmalābhoti adhippāyenāha ‘‘paripuṇṇanāmasiddhihetuttā’’ti. Sabbesanti sabbavimokkhamukhāgatānampi",
  "tika-abh04t4:217_5": "maggānaṁ. Nāmattayayogoti suññatāpaṇihitānimittanāmayogo. Vavatthānaṁ asaṅkaro.",
  "tika-abh04t4:218_0": "350. Nimittadhammā saṅkhārā tehi sanimittā saviggahā viya upaṭṭhahantīti tesaṁ abhāvitabhāvanassa",
  "tika-abh04t4:218_1": "bhāvitabhāvanassa ca upaṭṭhahanākāraṁ dassento ‘‘samūhādī’’tiādimāha. Tena ca ‘‘vimokkhena",
  "tika-abh04t4:218_2": "saddhindriyaṁ adhimattaṁ hotī’’ti (dha. sa. aṭṭha. 350) vuttaṁ, na ‘‘tasmiṁ vimokkhe’’ti,",
  "tika-abh04t4:218_3": "tasmā ‘‘animittavimokkhoti aniccānupassanaṁ āhā’’ti vuttaṁ. Itaratthāpi eseva nayo.",
  "tika-abh04t4:218_4": "Animittassa animittabhāvābhāvo natthīti kasmā vuttaṁ, nanu ca aniccānupassanāya animittavimokkhabhāvo",
  "tika-abh04t4:218_5": "pariyāyenāti nippariyāyadesanāya tassā animittabhāvābhāvo atthi eva, evañca sati",
  "tika-abh04t4:218_6": "‘‘animittassa animittanāmadānābhāvo’’ti ca na na sakkā vattunti upamāsaṁsandanaṁ",
  "tika-abh04t4:218_7": "suṭṭhutaraṁ yujjati, tathā animittena maggassa animittabhāvo na yujjatiyeva. Tenāha",
  "tika-abh04t4:218_8": "‘‘paramatthato nāmaṁ dātuṁ na sakkotī’’ti? Saccametaṁ , pariyāyasiddhaṁyeva pana",
  "tika-abh04t4:218_9": "aniccānupassanāya animittabhāvaṁ gahetvā maggasodhanavasenāyamanuyogo kato ‘‘animittavimokkhassa",
  "tika-abh04t4:218_10": "animittabhāvābhāvo natthītiviruddhaṁ viya hotī’’ti. Evañca katvā ‘‘animittaṁ…pe…",
  "tika-abh04t4:218_11": "dīpito hotī’’ti sayameva vakkhatīti. Sāmaññanti upamopamitabbānaṁ sambandhamāha.",
  "tika-abh04t4:218_12": "Na maggādhipatīti maggo adhipati maggādhipatīti chandacittānaṁ ayaṁ samaññā natthīti",
  "tika-abh04t4:218_13": "attho. Na ca tehi maggassāti chandacittehi maggo adhipati etassāti maggādhipatīti",
  "tika-abh04t4:218_14": "ayaṁ samaññā maggassa natthi. Kasmā? Tesaṁ chandacittānaṁ amaggaṅgattā.",
  "tika-abh04t4:219_0": "Jhānassa suññatādināmakattāti etena indriyabalādīnampi maggasampayogato suññatādināmakatā",
  "tika-abh04t4:219_1": "dassitāti daṭṭhabbaṁ. Satipi paccanīkāmasane na tassa maggassa taṁ paribyattaṁ yathā",
  "tika-abh04t4:219_2": "sarasatāti āha ‘‘sarasappadhāno’’ti. Dvīhīti sarasapaccanīkehi. Aññanirapekkhehīti",
  "tika-abh04t4:219_3": "āgamananirapekkhehi. Tasmāti yasmā sarasatova nāmalābhe avavatthānāpatti sabbassa",
  "tika-abh04t4:219_4": "maggassa sabbanāmabhāvāpatti hoti, tasmā. Attābhi…pe… maggāti tena āgamanato nāmalābhassa",
  "tika-abh04t4:219_5": "paccanīkato nāmalābhabhāvaṁ dasseti. Sarasantareti animittabhāvādike. Paccanīkasahitena",
  "tika-abh04t4:219_6": "sarasenāti suññatāppaṇihitabhāvehi tadāgamanehi. Nimittaggahaṇānivāraṇāti saṅkhāranimittaggāhassa",
  "tika-abh04t4:219_7": "anisedhanato. Suññatāppaṇihitasseva maggassa vuttattā aniccato vuṭṭhahantassa maggo",
  "tika-abh04t4:219_8": "idha asaṅgahito siyāti āsaṅkitvā āha ‘‘aniccānupassanā’’tiādi. Saṅkhārehi vuṭṭhānaṁ",
  "tika-abh04t4:219_9": "na siyā, lakkhaṇehi eva vuṭṭhānaṁ siyāti adhippāyo, lakkhaṇapaṭivedho na siyā atadārammaṇattāti",
  "tika-abh04t4:219_10": "attho. Saṅkhārānañhi hutvā abhāvaudayabbayapaṭipīḷanāvasavattanākāresu aniccatādilakkhaṇavohāro.",
  "tika-abh04t4:220_0": "Ākāravantesu gahitesu tadākāropi gahitoyeva hotīti āha ‘‘lakkhaṇānipi paṭividdhāni",
  "tika-abh04t4:220_1": "honti tadākārasaṅkhāraggahaṇato’’ti. Yathāvuttādhippāyenāti ‘‘anicca’’ntiādinā ‘‘saṅkhāresū’’tiādināva",
  "tika-abh04t4:220_2": "vuttappakārādhippāyena. Visunti saṅkhārehi vinivattetvā.",
  "tika-abh04t4:221": "Lokuttarakusalaṁ",
  "tika-abh04t4:222": "Pakiṇṇakakathāvaṇṇanā",
  "tika-abh04t4:223_0": "Pañcadhāuddisati pañcupādānakkhandhe ajjhattadukavasena rūpadukavasena ca bhinditvā",
  "tika-abh04t4:223_1": "abhinditvā ca nimittavacaneneva uddisati pavattassapi saṅkhāranimittabhāvānativattanato",
  "tika-abh04t4:223_2": "vuṭṭhātabbatāsāmaññato ca. Teneva upādinnānupādinnavasena pavattaṁ dvidhā katvā niddisitvāpi",
  "tika-abh04t4:223_3": "‘‘ayaṁ tāva nimitte vinicchayo’’ti nimittavaseneva nigameti. Ettha ca nimittaṁ ajjhattabahiddhā,",
  "tika-abh04t4:223_4": "pavattaṁ pana ajjhattamevāti ayametesaṁ viseso. Bojjhaṅgādivisesanti bojjhaṅgajhānaṅgamaggaṅgānaṁ",
  "tika-abh04t4:223_5": "asadisataṁ. Asamāpajjitukāmatāsaṅkhātā vitakkādivirāgabhāvanā asamāpajjitukāmatāvirāgabhāvanā.",
  "tika-abh04t4:223_6": "Itarassāti pādakajjhānādikassa. Atabbhāvatoti yathāvuttavirāgabhāvanābhāvassa abhāvato.",
  "tika-abh04t4:223_7": "Idaṁ vuttaṁ hoti – yathā maggāsannāya vipassanāya somanassasahagatatte maggassa paṭhamādijjhānikatā",
  "tika-abh04t4:223_8": "ca upekkhāsahagatatte pañcamajjhānikatā eva ca tabbasena ca bojjhaṅgādīnaṁ visesoti",
  "tika-abh04t4:223_9": "tesaṁ niyame āsannakāraṇaṁ padhānakāraṇañca vuṭṭhānagāminivipassanā, na evaṁ pādakajjhānādayoti.",
  "tika-abh04t4:224_0": "Idāni apādakapaṭhamajjhānapādakānaṁ pakiṇṇakasaṅkhārapaṭhamajjhānāni sammasitvā nibbattitānañca",
  "tika-abh04t4:224_1": "maggānaṁ ekantena paṭhamajjhānikabhāvato vipassanāniyamoyevettha ekantiko padhānañcāti",
  "tika-abh04t4:224_2": "imamatthaṁ vibhāvento ‘‘vipassanāniyamenevā’’tiādimāha. Tattha itareti dutiyajjhānikādimaggā.",
  "tika-abh04t4:224_3": "Pādakajjhānātikkantānaṁ aṅgānaṁ asamāpajjitukāmatāvirāgabhāvanābhūtā vuṭṭhānagāminivipassanā",
  "tika-abh04t4:224_4": "adhiṭṭhānabhūtena pādakajjhānena āhitavisesā maggassa jhānaṅgādivisesaniyāmikā hotīti",
  "tika-abh04t4:224_5": "‘‘pādakajjhānavipassanāniyamehī’’ti vuttaṁ. Yathā ca adhiṭṭhānabhūtena pādakajjhānena,",
  "tika-abh04t4:224_6": "evaṁ ārammaṇabhūtena sammasitajjhānena ubhayasabbhāve ajjhāsayavasena āhitavisesā",
  "tika-abh04t4:224_7": "vipassanā niyametīti āha ‘‘evaṁ sesavādesupi…pe… yojetabbo’’ti.",
  "tika-abh04t4:225_0": "Pādakajjhānasaṅkhāresūti paṭhamajjhānasaṅkhāresu. ‘‘Paṭhamajjhānaṁ pādakaṁ katvā’’ti",
  "tika-abh04t4:225_1": "(dha. sa. aṭṭha. 350) hi vuttaṁ. Taṁtaṁvirāgāvirāgabhāvanābhāvenāti vitakkādīnaṁ",
  "tika-abh04t4:225_2": "virajjanāvirajjanabhāvanābhāvena. Tena ārammaṇajjhānassapi vipassanāya visesādhānaṁ upanissayatamāha.",
  "tika-abh04t4:226_0": "Pādakajjhānasammasitajjhānāniyeva bojjhaṅgādivisesānaṁ upanissayo kāraṇanti pādakajjhānasammasitajjhānupanissayo,",
  "tika-abh04t4:226_1": "tassa sabbhāve. Tadabhāvābhāvatoti tassa ajjhāsayassa abhāvābhāvato.",
  "tika-abh04t4:227_0": "Catutthajjhānikassa maggassa āruppe arūpajjhānameva pādakaṁ siyāti āha ‘‘catutthajjhānikavajjāna’’nti.",
  "tika-abh04t4:227_1": "Ariyamaggassa oḷārikaṅgātikkamanūpanissayā vipassanāya adhiṭṭhānārammaṇabhūtā dutiyajjhānādayo.",
  "tika-abh04t4:227_2": "Pañcahi aṅgehīti pañcahi jhānaṅgehi. ‘‘Taṁtaṁvādehi paññāpiyamānāni pādakajjhānādīni",
  "tika-abh04t4:227_3": "vādasahacāritāya ‘vādā’ti vuccantī’’ti adhippāyena ‘‘tayopete vāde’’ti āha. Vadanti",
  "tika-abh04t4:227_4": "etehīti vā vādakaraṇabhūtāni pādakajjhānādīni vādā.",
  "tika-abh04t4:228_0": "Vipākasantānassa…pe…susaṅkhatattāti etena yasmiṁ santāne kammaṁ uppajjati, tattha",
  "tika-abh04t4:228_1": "uppajjamānameva kiñci visesādhānaṁ karotīti dīpeti. Yato tasmiṁyeva santāne tassa vipāko, nāññattha.",
  "tika-abh04t4:229_0": "Purimānulomaṁ viya tanti yathā gotrabhuṭṭhāne uppannānulomato purimaanulomañāṇaṁ",
  "tika-abh04t4:229_1": "taṁ gotrabhuṭṭhāne uppannānulomaṁ anubandhati, evaṁ. Tadapīti gotrabhuṭṭhāne uppannānulomañāṇampi",
  "tika-abh04t4:229_2": "aññaṁ anulomañāṇameva anubandheyya, tassa anantaraṁ uppajjeyya. Sā bhūmīti sā pañcupādānakkhandhasaṅkhātā",
  "tika-abh04t4:229_3": "kilesānaṁ uppattiṭṭhānatāya bhūmi. Eko bhavoti gahetvā vuttanti etena satta bhave",
  "tika-abh04t4:229_4": "dve bhaveti idampi adhippāyavasena netabbatthaṁ, na yathārutavasenāti dasseti. Tatthāyaṁ",
  "tika-abh04t4:229_5": "adhippāyo – ekavāraṁ kāmāvacaradevesu ekavāraṁ manussesūti evampi missitūpapattivasena",
  "tika-abh04t4:229_6": "tesu ekissā eva upapattiyā ayaṁ paricchedo. Yaṁ pana ‘‘na te bhavaṁ aṭṭhamamādiyantī’’ti",
  "tika-abh04t4:229_7": "(khu. pā. 6.9; su. ni. 232) vuttaṁ, tampi kāmāvacarabhavaṁyeva sandhāyāha. Mahaggatabhavānaṁ",
  "tika-abh04t4:229_8": "paricchedo natthīti vadanti. Tathā ‘‘ṭhapetvā dve bhave’’ti etthāpi kāmāvacaradevamanussabhavānaṁ",
  "tika-abh04t4:229_9": "missakavaseneva, tasmā kāmadhātuyaṁ ye dve bhavāti kāmāvacaradevamanussavasena ye",
  "tika-abh04t4:229_10": "dve bhavāti attho. Purimavikappesu puggalabhedena paṭipadā bhinditvā kassaci calatīti,",
  "tika-abh04t4:229_11": "kassaci na calatīti katvā ‘‘calati evā’’ti avadhāraṇamantarena attho vutto. Yasmā",
  "tika-abh04t4:229_12": "pana aṭṭhakathāyaṁ (dha. sa. aṭṭha. 350 lokuttarakusalapakiṇṇakakathā) ‘‘yathā ca",
  "tika-abh04t4:229_13": "paṭipadā, evaṁ adhipatipi calati evā’’ti vuttaṁ, tasmā sabbesampi paṭipadāsu abhedena",
  "tika-abh04t4:229_14": "gahitāsu ekantena calanaṁ sambhavatīti ‘‘calaticceva vuttaṁ, na na calatī’’ti tatiyavikappo",
  "tika-abh04t4:229_15": "calanāvadhāraṇo vutto.",
  "tika-abh04t4:230": "Lokuttarakusalapakiṇṇakakathāvaṇṇanā niṭṭhitā.",
  "tika-abh04t4:231": "Paṭhamamaggavīsatimahānayavaṇṇanā",
  "tika-abh04t4:232_0": "357. Jhānamaggādipariyāyehi kathite bojjhanakāti adhippetā, visesato pubbabhāge ‘‘jhānaṁ",
  "tika-abh04t4:232_1": "bhāvemi maggaṁ bhāvemī’’ti pavattajjhāsayā hontīti adhippāyena ‘‘yassa pubbabhāge’’tiādimāha.",
  "tika-abh04t4:233_0": "358.Upanissayavasenāti tathā cittappavattisaṅkhātena pubbabhāgābhisaṅkhārena. Tenevāha",
  "tika-abh04t4:233_1": "‘‘yassa hī’’tiādi. Tadanurūpabalāti adhipatipaccayalābhena sattivisesayogamāha. Yadi",
  "tika-abh04t4:233_2": "pubbabhāgābhisaṅkhāravasena chandādīnaṁ adhipatibhāvo, kimatthameteyeva evaṁ vuttā,",
  "tika-abh04t4:233_3": "nanu saddhādīnampi pubbabhāgābhisaṅkhāro labbhatīti āha ‘‘sesadhammāna’’ntiādi. Ataṁsabhāvattāti",
  "tika-abh04t4:233_4": "sampayuttehi sātisayamanuvattitabbabhāvarahitattā. Kiñcāpi hi saddhādayopi indriyapaccayatāya",
  "tika-abh04t4:233_5": "sampayuttehi anuvattayanti, ekasmiṁ pana cittuppāde samadhurena aññena vinā sampayuttehi",
  "tika-abh04t4:233_6": "anuvattanīyabhāvo na tesaṁ yathā chandādīnanti teyeva adhipatibhāvena vuttā. Evañca",
  "tika-abh04t4:233_7": "katvā indriyasahajātādhipatipaccayānaṁ viseso paribyatto hoti.",
  "tika-abh04t4:234": "Catumagganayasahassavaṇṇanā",
  "tika-abh04t4:235_0": "362.Mānassa diṭṭhisadisā pavatti. Tathā hi so adhipati viya aññādhipatinā diṭṭhiyā",
  "tika-abh04t4:235_1": "saha nappavattatīti. Ekadesa…pe… upamā hoti, na sabbasāmaññena, itarathā sūriyatthaṅgamane",
  "tika-abh04t4:235_2": "andhakārāvattharaṇaṁ viya aggamaggatirodhāne saccapaṭicchādakatamappavatti āpajjeyyāti",
  "tika-abh04t4:235_3": "adhippāyo. Aññamaññanti aññe aññe. ‘‘Ānītaṁ idaṁ sutta’’nti vibhatti pariṇāmetabbā.",
  "tika-abh04t4:235_4": "Yathāvuttanayenāti imissā aṭṭhakathāyaṁ vuttanayena. Na upamāya vuttattāti imasmiṁ",
  "tika-abh04t4:235_5": "sutte na upamāya vuttabhāvato. Yathāvuttanayenāti vā etasmiṁ sutte vuttappakārena",
  "tika-abh04t4:235_6": "nayena imissā aṭṭhakathāyaṁ upamāya na vuttattā. Avayavā viya honti, yena te cetasi",
  "tika-abh04t4:235_7": "niyuttā, cittassa eteti ca cetasikātiādinā vuccanti, na pana ‘‘phassikā’’tiādināti daṭṭhabbaṁ.",
  "tika-abh04t4:236": "Kusalakathāvaṇṇanā niṭṭhitā.",
  "tika-abh04t4:237": "Akusalapadaṁ",
  "tika-abh04t4:238": "Dhammuddesavāro",
  "tika-abh04t4:239": "Paṭhamacittavaṇṇanā",
  "tika-abh04t4:240_0": "365. Khaṇattayassa akusalesu asambhavato samavāyakālahetusamūhattho samaya-saddo.",
  "tika-abh04t4:240_1": "Lobhābhibhūtāya eva iṭṭhārammaṇasmiṁ itaratra ca iṭṭhākāraggahaṇavasena somanassasahagatabhāvoti",
  "tika-abh04t4:240_2": "evamādiṁ sandhāya ‘‘yathānurūpa’’nti vuttaṁ. ‘‘Kilesāturatāya anārogyaṭṭhena kilesavajjasabbhāvato",
  "tika-abh04t4:240_3": "sāvajjaṭṭhena avijjāsambhūtatāya akosalyasambhūtaṭṭhena akusala’’nti ca ‘‘sāvajjadukkhavipākalakkhaṇaṁ,",
  "tika-abh04t4:240_4": "anatthajananarasaṁ, saṁkilesapaccupaṭṭhānaṁ, ayonisomanasikārapadaṭṭhānaṁ, gārayhabhāvato",
  "tika-abh04t4:240_5": "vā sāvajjalakkhaṇaṁ, saṁkilesabhāvarasaṁ, aniṭṭhavipākapaccupaṭṭhānaṁ, yathāvuttapadaṭṭhānamevā’’ti",
  "tika-abh04t4:240_6": "ca evamādinā vuttanayena anugantabbatāya vuttaṁ ‘‘vuttanayaṁ anugantvā’’ti.",
  "tika-abh04t4:241_0": "Gataṁ gamanaṁ pavattīti katvā vuttaṁ ‘‘gatamattaṁ gatimattaṁ gahaṇamatta’’nti. Diṭṭhiyā",
  "tika-abh04t4:241_1": "hi gati pavatti evāti. Āsannakāraṇattāti padaṭṭhānatāya, yonisomanasikāro viya hi",
  "tika-abh04t4:241_2": "kusalassa ayonisomanasikāro akusalassa accāsannahetu. Tathā hi satipi asaddhammasavanādikāraṇe",
  "tika-abh04t4:241_3": "ayoniso anāvajjite avavatthāpite ca natthi akusalappavatti. Tathā ca vakkhati aṭṭhakathāyaṁ",
  "tika-abh04t4:241_4": "‘‘ayoniso akusala’’nti. Etena ekantakāraṇatā ca vuttatthā hoti. Paṭisaṅkhā sītādikhamanaṁ",
  "tika-abh04t4:241_5": "appamādavihāroti vuttaṁ ‘‘appamajjanaṁ khamana’’nti. Tena satisaṁvaroti idha khantisaṁvaro",
  "tika-abh04t4:241_6": "vuttoti adhippāyo indriyasaṁvarassa vuttattā. Pahānasaṁvaroti vīriyasaṁvaro. So hi",
  "tika-abh04t4:241_7": "‘‘uppannaṁ kāmavitakkaṁ nādhivāseti pajahatī’’tiādinā (ma. ni. 1.26; a. ni. 4.14; 6.58) vuttoti.",
  "tika-abh04t4:242": "Sammāpaṭipattiyā paṭipakkhabhāvena gahetabbatākāro moho sammāpaṭipattipaṭipakkhabhāvaggahaṇākāro. Tena hi nivutā na sammā paṭipajjanti. Abhijjhāya visesayogo kammapathappatti.",
  "tika-abh04t4:243_0": "Anupaparikkhā moho. So cettha diṭṭhirahito veditabbo. Diṭṭhisahitassa pana diṭṭhiyā",
  "tika-abh04t4:243_1": "anuvidhāyakattā taggahaṇeneva gahaṇanti. Avatthusminti asaddahanīye vatthusmiṁ. Sānunayo",
  "tika-abh04t4:243_2": "adhimokkhoti mohadiṭṭhīnaṁ saddhāpatirūpatamāha. Ahirikānottappamohādīhi pamajjanato",
  "tika-abh04t4:243_3": "ahirikādīhi kāraṇehi. Ārakkharahitacitteti cittassa sativirahataṁyeva dasseti. Ārakkhapaccupaṭṭhānā",
  "tika-abh04t4:243_4": "hi satīti. Etena ‘‘assaddhiyacitte andhabālacitte’’ti padadvayaṁ vuttatthaṁ hoti.",
  "tika-abh04t4:243_5": "Upanāhādīti ādi-saddena rāgādayo saṅgayhanti. Rāgādīnaṁ pariyuṭṭhānādisabhāvatāya",
  "tika-abh04t4:243_6": "‘‘avisesenā’’ti vuttaṁ visesassa ekaccassa asambhavato. Idhāti, imasmiṁ citte. Nipphādetabbe",
  "tika-abh04t4:243_7": "payojane bhummaṁ ‘‘cammasmiṁ dīpinaṁ hantī’’ti (vajira. ṭī. 17-18 verañjakaṇḍavaṇṇanā)",
  "tika-abh04t4:243_8": "viya ārammaṇaṁ vā avūpasamo phalūpacārena ‘‘semho guḷo’’ti viya.",
  "tika-abh04t4:244": "Dhammuddesavārakathāvaṇṇanā niṭṭhitā.",
  "tika-abh04t4:245": "Niddesavārakathāvaṇṇanā",
  "tika-abh04t4:246_0": "390. Sabhāvapaṭicchādavasena pakatiattādiasantaggahaṇassa nissayattā nimittattā asantaṁ",
  "tika-abh04t4:246_1": "bujjhati, niccādivisamaggahaṇassa saññādivipariyesassa nissayattā asamaṁ bujjhatīti",
  "tika-abh04t4:246_2": "moho vutto nimittassa kattubhāvena upacāritattā, ayañca attho diṭṭhisahitamohavasena",
  "tika-abh04t4:246_3": "daṭṭhabbo. Ettha ca pakatīti kāpilānaṁ padhānaṁ.",
  "tika-abh04t4:247": "Tatiyacittavaṇṇanā",
  "tika-abh04t4:248_0": "400. Apaṇṇakapadaṁ viya avirajjhanakapadampi kadāci niyatabhāvaṁ dīpeyyāti aniyatataṁ",
  "tika-abh04t4:248_1": "dīpetuṁ ‘‘uppattiarahaṅgānī’’ti vuttaṁ mānassa aniyatattā. Yadi hi māno niyato siyā,",
  "tika-abh04t4:248_2": "kāmarāgassa mānarahitā pavatti na siyā, tathā bhavarāgassa. Evaṁ sati paṭṭhāne catukkhattuṁ",
  "tika-abh04t4:248_3": "kāmarāgena yojanā na siyā, tikkhattuṁyeva siyā, bhavarāgamūlikā ca na siyā, evañca",
  "tika-abh04t4:248_4": "saṁyojanānaṁ saṁyojanehi aṭṭhavidhena yojanā siyā, na dasavidhā dassitāti yathāvuttāhi",
  "tika-abh04t4:248_5": "yojanāhi mānassa aniyatabhāvo pakāsito. Atha vā mānena saddhiṁ pañca honti yathāvuttāni",
  "tika-abh04t4:248_6": "apaṇṇakaṅgāni, kiṁ pana hontīti apekkhāyaṁ yevāpanakāti viditovāyamattho. Yevāpanakānañhi",
  "tika-abh04t4:248_7": "pañcabhāvo idha vidhīyati, na apaṇṇakaṅgānanti so yathā hoti , tathā yojetabbaṁ.",
  "tika-abh04t4:248_8": "Kilesaduke paṭiccavārādīsu ‘‘kilesaṁ dhammaṁ paṭicca kileso dhammo uppajjati hetupaccayā’’tiādīsu",
  "tika-abh04t4:248_9": "‘‘lobhaṁ paṭicca moho māno thinaṁ uddhaccaṁ ahirikaṁ anottappaṁ. Lobhaṁ paṭicca moho",
  "tika-abh04t4:248_10": "māno uddhaccaṁ ahirikaṁ anottappaṁ. Lobhaṁ paṭicca moho thinaṁ uddhaccaṁ ahirikaṁ",
  "tika-abh04t4:248_11": "anottappaṁ. Lobhaṁ paṭicca moho uddhaccaṁ ahirikaṁ anottappa’’nti vibhattattā ‘‘tathā",
  "tika-abh04t4:248_12": "kilesadukepī’’ti vuttaṁ. Diṭṭhivippayuttasasaṅkhārikāsaṅkhārikacittavasena hi ayaṁ pāṭhabhedoti.",
  "tika-abh04t4:249_0": "‘‘Kāmarāgo catudhā ekato uppajjati, paṭigho tidhā, māno ekadhā, tathā vicikicchā",
  "tika-abh04t4:249_1": "bhavarāgoti uddisitvā kāmarāgo mānasaṁyojanaavijjāsaṁyojanehi ceva avijjāsaṁyojanamatteneva",
  "tika-abh04t4:249_2": "ca saddhiṁ māno bhavarāgāvijjāsaṁyojanehi saddhiṁ bhavarāgo avijjāsaṁyojanena saddhi’’nti",
  "tika-abh04t4:249_3": "aṭṭhakathākaṇḍavaṇṇanāyaṁ (dha. sa. aṭṭha. 1485) vakkhamānattā ‘‘idha ca vakkhatī’’tiādi",
  "tika-abh04t4:249_4": "vuttaṁ. Tattheva ‘‘lobho chadhā ekato uppajjati, paṭigho dvedhā, tathā moho’’ti uddisitvā",
  "tika-abh04t4:249_5": "‘‘lobho asaṅkhāriko diṭṭhivippayutto mohauddhaccaahirikānottappehi, sasaṅkhāriko",
  "tika-abh04t4:249_6": "mohathinauddhaccaahirikānottappehi, asaṅkhāriko eva mohamānauddhaccaahirikaanottappehi,",
  "tika-abh04t4:249_7": "sasaṅkhāriko eva ca mohamānathinauddhaccaahirikaanottappehī’’ti vakkhamānattā ‘‘tathādasavidhā",
  "tika-abh04t4:249_8": "kilesāna’’nti vuttaṁ. ‘‘Aha’’nti gahaṇatāya avaṁkatvā gahaṇampi ‘‘sampaggaho’’ti vuttaṁ.",
  "tika-abh04t4:250": "Catutthacittavaṇṇanā",
  "tika-abh04t4:251": "402.Ussāhaṁ janentāti ettha cittapayogasaṅkhāto saṅkhāro eva ussāho, na vīriyussāhoti.",
  "tika-abh04t4:252": "Navamacittavaṇṇanā",
  "tika-abh04t4:253_0": "413.Visappanāniṭṭharūpasamuṭṭhānaṁ yena kupitassa sakalasarīraṁ kampati, kupitākāro",
  "tika-abh04t4:253_1": "paññāyati. Etena sampattiattho raso dassito hoti, pavattiākāravasena vā visappanaraso.",
  "tika-abh04t4:253_2": "Tathā hi yassa kuppati, tassa amittassa sampatti yebhuyyena paṭighuppattihetu hotīti.",
  "tika-abh04t4:253_3": "Etena kiccattho raso vutto hotīti.",
  "tika-abh04t4:254": "418.Vacanatthameva vacanapariyāyameva.",
  "tika-abh04t4:255": "Ekādasamacittavaṇṇanā",
  "tika-abh04t4:256": "424.Nicchayābhāvāti adhimokkhābhāvā. Asaṇṭhahanatoti santānavasena ekasmiṁ ārammaṇe anavaṭṭhānato.",
  "tika-abh04t4:257": "Dvādasamacittavaṇṇanā",
  "tika-abh04t4:258_0": "429. Sahajātādhipati natthi ‘‘chandavato ce vicikicchā uppajjati, sā mayhaṁ uppajjeyyā’’tiādippavattiyā",
  "tika-abh04t4:258_1": "abhāvā. Anuddhaṭattā paṭisiddhatā, yathādhammasāsane avacanampi abhāvaṁ dīpeti.",
  "tika-abh04t4:259_0": "Avacanatoti a-kārassa tadaññavacanataṁ dasseti. Etena ca dassanena pahātabbesu abhāvavacanena",
  "tika-abh04t4:259_1": "kāraṇasiddhiyā phalasiddhīti tattha abhāvassa kāraṇameva tāva dassetuṁ ‘‘paṭisandhianākaḍḍhanato’’ti",
  "tika-abh04t4:259_2": "vuttaṁ. Tena taṁsabhāvatā tassa cittuppādassa vuttā hoti. Tato ca ‘‘balavaṁ paṭisandhiṁ",
  "tika-abh04t4:259_3": "ākaḍḍhati, dubbalaṁ nākaḍḍhatī’’ti idaṁ paṭisandhidānasabhāvesu. Yassa pana paṭisandhidānasabhāvo",
  "tika-abh04t4:259_4": "eva natthi, na tassa balavabhāvo paṭisandhiākaḍḍhane kāraṇanti ayamattho dassito",
  "tika-abh04t4:259_5": "hoti. Anākaḍḍhanaṁ sādheti ‘‘yadi hi ākaḍḍheyyā’’tiādinā. Yasmā ca nāgataṁ, tasmā",
  "tika-abh04t4:259_6": "nākaḍḍhatīti adhippāyo. ‘‘Yasmā pana taṁ paṭisandhidānaṁ natthi, tasmā nāgata’’nti",
  "tika-abh04t4:259_7": "vuttattā ‘‘anākaḍḍhanato anāgamanaṁ sādhetu’’nti vuttaṁ.",
  "tika-abh04t4:260_0": "Apāyagamanīyassāti apāyaṁ gametīti apāyagamanīyaṁ, taṁsabhāvanti attho. Paṭisandhiākaḍḍhane",
  "tika-abh04t4:260_1": "sati uddhaccasahagataṁ ekantena apāyagamanīyaṁ siyā. Tena vuttaṁ aṭṭhakathāyaṁ (dha.",
  "tika-abh04t4:260_2": "sa. aṭṭha. 429) ‘‘itarassāpi ettheva paṭisandhidānaṁ bhaveyyā’’ti. Na hi akusalapaṭisandhi",
  "tika-abh04t4:260_3": "sugatiyaṁ sambhavatīti. ‘‘Catūhi apāyehi ca vippamutto (khu. pā. 6.11; su. ni. 234)",
  "tika-abh04t4:260_4": "avinipātadhammo’’ti (sa. ni. 2.41; 5.998, 1004) vacanato apāyagamanīyañca dassanena",
  "tika-abh04t4:260_5": "pahātabbaṁ. Tenāha ‘‘apāyagamanīyassa dassanena pahātabbattā’’ti. Na cetaṁ dassanena",
  "tika-abh04t4:260_6": "pahātabbaṁ, na so tassa apāyagamanīyo rāgo doso moho tadekaṭṭhā ca kilesāti etena",
  "tika-abh04t4:260_7": "saṅgahoti sakkā vattuṁ niyogato bhāvanāya pahātabbabhāvena vuttattā. Vuttañhetaṁ",
  "tika-abh04t4:260_8": "‘‘katame dhammā bhāvanāya pahātabbā, uddhaccasahagato cittuppādo’’ti (dha. sa. 1406).",
  "tika-abh04t4:261_0": "‘‘Kusalākusalaṁ kammaṁ vipākānaṁ khandhānaṁ kaṭattā ca rūpānaṁ kammapaccayena paccayo’’ti",
  "tika-abh04t4:261_1": "(paṭṭhā. 1.1.427) vuttakammapaccayabhāvo nānākkhaṇikakammapaccayabhāvo. So ca yadi",
  "tika-abh04t4:261_2": "uddhaccasahagataṁ paṭisandhiṁ ākaḍḍheyya, tassāpi siyā. Tathā ca sati uddhaccasahagataṁ",
  "tika-abh04t4:261_3": "dassanena pahātabbaṁ siyā dassanena pahātabbānaṁyeva nānākkhaṇikakammapaccayabhāvassa",
  "tika-abh04t4:261_4": "vuttattā. Na cetaṁ dassenena pahātabbanti sabbaṁ pubbe viya āvattati.",
  "tika-abh04t4:262_0": "Sahajātameva vibhattanti yathā dassanena pahātabbavibhaṅge ‘‘dassanena pahātabbo",
  "tika-abh04t4:262_1": "dhammo neva dassanena na bhāvanāya pahātabbassa dhammassa kammapaccayena paccayo’’ti",
  "tika-abh04t4:262_2": "(paṭṭhā. 2.8.86) sahajātaṁ nānākkhaṇikanti uddisitvā ‘‘sahajātā dassanena pahātabbā",
  "tika-abh04t4:262_3": "cetanā cittasamuṭṭhānānaṁ rūpānaṁ kammapaccayena paccayo, nānākkhaṇikā dassanena",
  "tika-abh04t4:262_4": "pahātabbā cetanā vipākānaṁ khandhānaṁ kaṭattā ca rūpānaṁ kammapaccayena paccayo’’ti",
  "tika-abh04t4:262_5": "vibhattaṁ, evaṁ avibhajitvā ‘‘bhāvanāya pahātabbā cetanā cittasamuṭṭhānānaṁ rūpānaṁ",
  "tika-abh04t4:262_6": "kammapaccayena paccayo’’ti (paṭṭhā. 2.8.89) ettakameva vuttaṁ, na vuttaṁ ‘‘nānākkhaṇikā",
  "tika-abh04t4:262_7": "cetanā vipākānaṁ khandhānaṁ kaṭattā ca rūpānaṁ kammapaccayena paccayo’’ti. Tena na",
  "tika-abh04t4:262_8": "bhāvanāya pahātabbassa nānākkhaṇikakammapaccayabhāvoti viññāyati. Paccanīyepi yathāsambhavaṁ",
  "tika-abh04t4:262_9": "saṅgāhakapaccayānaṁ vasena paccayuddhāre kariyamāne. Itarattha cāti dassanenapahātabbapade.",
  "tika-abh04t4:262_10": "Tattha hi ‘‘dassanena pahātabbo dhammo neva dassanena na bhāvanāya pahātabbassa dhammassa",
  "tika-abh04t4:262_11": "ārammaṇapaccayena paccayo, sahajātaupanissayapacchājātakammapaccayena paccayo’’ti",
  "tika-abh04t4:262_12": "(paṭṭhā. 2.8.71) kammapaccayopi vuttoti.",
  "tika-abh04t4:263_0": "Tadabhāvāti nānākkhaṇikakammapaccayattābhāvā. Na ca nānākkhaṇikakammapaccayaṁ vinā",
  "tika-abh04t4:263_1": "paṭisandhiākaḍḍhanaṁ atthīti ‘‘paṭisandhianākaḍḍhanato tattha anāgatā’’ti vuttaṁ.",
  "tika-abh04t4:263_2": "Etthāti ‘‘ṭhapetvā uddhaccasahagataṁ sesāni ekādaseva paṭisandhiṁ ākaḍḍhantī’’ti",
  "tika-abh04t4:263_3": "ettha. Pavattivipākassāti pavattiyaṁ vipāko pavattiekadesatāya pavattibhūto vā vipāko",
  "tika-abh04t4:263_4": "etassāti pavattivipākaṁ, kammaṁ, tassa. Atha vā pavattiyaṁ vipāko pavattivipāko.",
  "tika-abh04t4:263_5": "Imasmiṁ pana atthe nānākkhaṇikakammapaccayo etassāti nānā…pe… yo, tabbhāvo…pe… tāti",
  "tika-abh04t4:263_6": "evaṁ padacchedo daṭṭhabbo. Na sakkā nivāretuṁ nānākkhaṇikakammapaccayaṁ vinā vipākassa anuppajjanato.",
  "tika-abh04t4:264_0": "Idāni pavattivipākānaṁ nānākkhaṇikakammapaccayalābhitāya āhaccabhāsitataṁ dassetuṁ",
  "tika-abh04t4:264_1": "‘‘vuttañcā’’tiādimāha. Vipākadānaṁ paṭisandhivipākadhammatāti maññamāno ‘‘yadi bhāvanā’’tiādimāha.",
  "tika-abh04t4:264_2": "Itaro vipākadānābhāvepi siddho vipākadhammabhāvo tādisānaṁ aññesampi labbhamānattāti",
  "tika-abh04t4:264_3": "āha ‘‘abhiññācittādīna’’nti. Ādi-saddena attano kālamatikkantaṁ diṭṭhadhammavedanīyaṁ",
  "tika-abh04t4:264_4": "upapajjavedanīyañca saṅgaṇhāti. Vuttaṁ siyāti idaṁ sahāyapaccayalābhato puthujjanasantānavuttino",
  "tika-abh04t4:264_5": "uddhaccasahagatassa vipākuppādanaṁ, tadabhāvā sekkhasantatiyaṁ tassa vipākānuppādanañca",
  "tika-abh04t4:264_6": "yuttaṁ siyāti vuttaṁ. Tenevāha ‘‘idaṁ pana ṭhānaṁ suṭṭhu vicāretabba’’ntiādi. Tathā",
  "tika-abh04t4:264_7": "ca vakkhati ‘‘puthujjanesu uppajjamānānaṁ sakabhaṇḍe chandarāgādīnaṁ uddhaccasahagatacittuppādassa",
  "tika-abh04t4:264_8": "ca saṁyojanattayatadekaṭṭhakilesānaṁ anupacchinnatāya aparikkhīṇasahāyānaṁ vipākuppādanaṁ",
  "tika-abh04t4:264_9": "na sakkā paṭikkhipitunti uddhaccasahagatadhammānaṁ vipāko vibhaṅge vutto’’ti. Tassa",
  "tika-abh04t4:264_10": "tādisasseva sati sahāye vipākuppādanavacanaṁ, asati vipākānuppādanavacanaṁ virujjhatīti",
  "tika-abh04t4:264_11": "ca pavattivipākadāyikaṁ vā uddhaccasahagatassa manasi katvā ‘‘vuttaṁ siyā’’ti vuttaṁ.",
  "tika-abh04t4:264_12": "‘‘Pavattivipākañhi sandhāya ‘tesaṁ vipāke ñāṇa’nti paṭisambhidāvibhaṅge (vibha. 725-726)",
  "tika-abh04t4:264_13": "vutta’’nti eke vaṇṇayanti. Evaṁ uddhaccacetanāpi na hoti, sāpi viññāṇapaccayabhāve",
  "tika-abh04t4:264_14": "apanetabbāti idampi paṭisandhiviññāṇameva sandhāya vuttanti.",
  "tika-abh04t4:265": "Akusalapadavaṇṇanā niṭṭhitā.",
  "tika-abh04t4:266": "Abyākatapadaṁ",
  "tika-abh04t4:267": "Ahetukakusalavipākavaṇṇanā",
  "tika-abh04t4:268_0": "431.Kāmāvacara…pe… ādi vuttanti ettha ādi-saddena ‘‘upacitattā’’ti padaṁ saṅgayhati",
  "tika-abh04t4:268_1": "‘‘asādhāraṇakammapaccayavasenā’’ti vuttattā. ‘‘Upacitattāti laddhāsevanattā’’ti keci",
  "tika-abh04t4:268_2": "vadanti , taṁ paṭhamajavanassa na yujjati anāsevanattā. Tathā ca sati tassa vipākadānameva",
  "tika-abh04t4:268_3": "na siyāti tato aññathā atthaṁ dassento ‘‘yathā’’tiādimāha. Tattha vipākābhimukhanti",
  "tika-abh04t4:268_4": "vipākadānābhimukhaṁ katokāsaṁ. Katokāsatā ca anādimhi saṁsāre anekesaṁ kammānaṁ katānaṁ",
  "tika-abh04t4:268_5": "atthitāya parassa paṭibāhanena hotīti ‘‘aññassa vipākaṁ paṭibāhitvā’’tiādi vuttaṁ.",
  "tika-abh04t4:268_6": "Vaḍḍhitatā ca sakammassa baladānasamatthatāvasena attano kāraṇehi abhisaṅkhatatā.",
  "tika-abh04t4:268_7": "Asādhāraṇena nāmaṁ uddhaṭaṁ ‘‘bherīsaddo yavaṅkuro’’ti yathā. Viññāṇānanti cakkhuviññāṇādīnaṁ.",
  "tika-abh04t4:268_8": "Visesapaccayattāti adhikapaccayattā.",
  "tika-abh04t4:269_0": "Cakkhusannissitañca taṁ rūpavijānanañcāti etena samānādhikaraṇataṁ samāsassa dassento",
  "tika-abh04t4:269_1": "tattha ca ‘‘cakkhusannissita’’ntiādipadadvayassa nīluppalasaddādīnaṁ viya aññamaññavisesanavisesitabbabhāvamāha.",
  "tika-abh04t4:269_2": "Aññaviññāṇanti rūpārammaṇaṁ manoviññāṇaṁ. Rūpaṁyevārammaṇanti pana atthe dibbacakkhuviññāṇaṁ",
  "tika-abh04t4:269_3": "daṭṭhabbaṁ taṁsadisānaṁ tadupacāraṁ katvā yathā ‘‘sā eva tittirī tāni eva osadhānī’’ti.",
  "tika-abh04t4:269_4": "Jhānapaccayattābhāve na jhānaṅgatā natthīti pañcaviññāṇesu upekkhādīnaṁ upacaritajhānaṅgataṁ",
  "tika-abh04t4:269_5": "sādheti. Na hi jhānaṅgānaṁ jhānapaccayataṁ vatvā tesaṁ jhānapaccayabhāvo paṭikkhittoti.",
  "tika-abh04t4:269_6": "Yadi evaṁ pañcaviññāṇesu upekkhādayo jhānarāsiṭṭhāne na vattabbā siyunti āha ‘‘jhānapaccayattābhāve’’tiādi.",
  "tika-abh04t4:269_7": "Upekkhādibhāvatoti upekkhāsukhadukkhekaggatābhāvato. Aññaṭṭhānābhāvatoti cittaṭṭhitiṁ",
  "tika-abh04t4:269_8": "eva sandhāya vuttaṁ.",
  "tika-abh04t4:270_0": "436. Akusalaṁ bhavaṅganissandena ‘‘paṇḍara’’nti vuccati, bhavaṅge apaṇḍare taṁmūlikā",
  "tika-abh04t4:270_1": "kuto akusalassa paṇḍaratāti ‘‘akusalassa cā’’ti vuttaṁ. Paṇḍaratāya kāraṇaṁ vattabbaṁ,",
  "tika-abh04t4:270_2": "yadi aññakāraṇā paṇḍaratā, sabhāvovāyanti cittassa akilesasabhāvatāya vuttaṁ, na",
  "tika-abh04t4:270_3": "cettha phassādīnampi paṇḍaratāpatti. Yato dhammānaṁ sabhāvakiccavisesaññunā bhagavatā",
  "tika-abh04t4:270_4": "viññāṇaṁyeva tathā niddiṭṭhanti.",
  "tika-abh04t4:271_0": "439.Anatikkamanena bhāvanāya. Pasādaghaṭṭanaṁ visayassa yogyadese avaṭṭhānanti ‘‘pasādaṁ",
  "tika-abh04t4:271_1": "ghaṭṭetvā āpāthaṁ gantvā’’ti vuttaṁ. Mahābhūtesu paṭihaññatīti ettha na sayaṁ kiñci",
  "tika-abh04t4:271_2": "paṭihaññati, nāpi kenaci paṭihaññīyati aphoṭṭhabbasabhāvattā. Visayavisayībhūtaṁ",
  "tika-abh04t4:271_3": "pana abhimukhabhāvappattiyā viññāṇuppattiyā hetutāya visiṭṭhabhāvappattaṁ paṭihatapaṭighātakabhāvena",
  "tika-abh04t4:271_4": "voharīyati , tasmā tesu sappaṭighavohāro. ‘‘Upādārūpaṁ ghaṭṭetīti evamādi ca upacāravaseneva",
  "tika-abh04t4:271_5": "veditabbaṁ. Mahābhūtārammaṇena pana kāyappasādanissayabhūtesu mahābhūtesu ghaṭṭiyamānesu",
  "tika-abh04t4:271_6": "pasādopi ghaṭṭito eva nāma hotīti vatvā vīmaṁsitabba’’nti vadanti. Yathādhippetena",
  "tika-abh04t4:271_7": "ekadesasāmaññena upamāvacanato nissitanissayaghaṭṭanānaṁ satipi pubbāparabhāve upamatte",
  "tika-abh04t4:271_8": "upamābhāvena gahetabbabhāvaṁ dassento ‘‘ubhayaghaṭṭanadassanattha’’nti āha.",
  "tika-abh04t4:272_0": "455.Dassanādippavattibhāvatoti manodhātumanoviññāṇadhātūnaṁ adassanāditāya sā etesaṁ",
  "tika-abh04t4:272_1": "eva viseso. Anaññanissayamanopubbaṅgamatāyāti aññanissayamanopubbaṅgamattābhāvato.",
  "tika-abh04t4:272_2": "Aññanissayaviññāṇassa anantarapaccayattābhāvenāti iminā kiriyāmanodhātutopi visesassa",
  "tika-abh04t4:272_3": "vuttattā ‘‘manodvāraniggamanamukhabhāvābhāvato’’ti vuttaṁ, na vuttaṁ ‘‘niggamanapavesamukhabhāvābhāvato’’ti.",
  "tika-abh04t4:272_4": "Tividhenapi hi manodhātuviññāṇadhātūhi manoviññāṇadhātuyā viseso dassitoti. Tato",
  "tika-abh04t4:272_5": "eva vijānanavisesavirahatoyeva. Yadi manodhātu ‘‘manoviññāṇa’’nti na vuccati, chaviññāṇakāyāti",
  "tika-abh04t4:272_6": "kathaṁ manodhātuyā tattha saṅgaho hotīti? Saṅgaho eva pariyāyadesanattā. Atthi hi",
  "tika-abh04t4:272_7": "esa pariyāyo ‘‘mananamattaṁ viññāṇaṁ manoviññāṇa’’nti yathā ‘‘mananamattā dhātu manodhātū’’ti.",
  "tika-abh04t4:272_8": "Apica vatthukiccehi manoviññāṇasabhāgattā tassa uparamuppādabhāvato antādibhāvato",
  "tika-abh04t4:272_9": "ca manoviññāṇakāyasaṅgahitā manodhātu, na sesaviññāṇakāyasaṅgahitā ataṁsabhāgattā,",
  "tika-abh04t4:272_10": "idha pana nippariyāyakatattā manaso sambhūya visiṭṭhamanokiccayuttaṁ manoviññāṇanti",
  "tika-abh04t4:272_11": "tadabhāvato ‘‘manoviññāṇantipi na vuccatī’’ti imamevatthaṁ sādhetuṁ ‘‘na hi taṁ viññāṇaṁ",
  "tika-abh04t4:272_12": "manato’’tiādi vuttaṁ. Tena manodhātuyā nippariyāyato manoviññāṇakiccavirahaṁyeva",
  "tika-abh04t4:272_13": "dasseti. Dassanādīnaṁ panātiādinā aññaviññāṇavidhuraṁ manodhātuyā ca sabhāvaṁ dasseti.",
  "tika-abh04t4:273_0": "Yadi janakasadisatā nāma mahāvipākesu vitakkādīnaṁ sammāsaṅkappāditā, tihetukato",
  "tika-abh04t4:273_1": "nibbattānaṁ tihetukānaṁ, duhetukato nibbattānaṁ duhetukānañca bhavatu sammāsaṅkappāditā,",
  "tika-abh04t4:273_2": "tihetukato pana nibbattaduhetukānaṁ kathanti āha ‘‘tattha hī’’tiādi. Taṁsotapatitatā",
  "tika-abh04t4:273_3": "na siyā tassā anānantarattā. Tato eva hītiādinā vuttasotapatitaṁ evānantarena vacanena",
  "tika-abh04t4:273_4": "samatthayati. Yadi vijjamānānampi manodhātuādīsu vitakkādīnaṁ pañcaviññāṇesu viya",
  "tika-abh04t4:273_5": "agaṇanūpagabhāvo, evaṁ sante paṭṭhāne kathaṁ tesaṁ jhānapaccayatāvacanaṁ. ‘‘Abyākato",
  "tika-abh04t4:273_6": "dhammo abyākatassa dhammassa jhānapaccayena paccayo’’ti (paṭṭhā. 1.1.431), ‘‘vipākābyākatāni",
  "tika-abh04t4:273_7": "kiriyābyākatāni jhānaṅgāni sampayuttakānaṁ khandhānaṁ cittasamuṭṭhānānañca rūpānaṁ",
  "tika-abh04t4:273_8": "jhānapaccayena paccayo’’ti (paṭṭhā. 1.1.431) hi vuttaṁ. Paccanīyepi ‘‘abyākataṁ dhammaṁ",
  "tika-abh04t4:273_9": "paṭicca abyākato dhammo uppajjati na jhānapaccayā, pañcaviññāṇasahitaṁ ekaṁ khandhaṁ",
  "tika-abh04t4:273_10": "paṭicca tayo khandhā’’tiādinā (paṭṭhā. 1.1.98) pañcaviññāṇāni eva uddhaṭāni, na manodhātuādīnīti",
  "tika-abh04t4:273_11": "āha ‘‘jhānapaccayakiccamattato’’tiādi. Na hettha jhānaṅgānaṁ balavadubbalabhāvo adhikato,",
  "tika-abh04t4:273_12": "atha kho jhānapaccayabhāvamattanti adhippāyo.",
  "tika-abh04t4:274_0": "469.Samānavatthukaṁ anantarapaccayaṁ labhitvāti dassanādito manodhātuyā ca balavabhāve",
  "tika-abh04t4:274_1": "kāraṇavacanaṁ. Yathārammaṇanti ārammaṇānurūpaṁ. Yadi samānanissayatāya manodhātuto",
  "tika-abh04t4:274_2": "balavatarattaṁ vipākamanoviññāṇadhātuyā somanassasahagatāya, voṭṭhabbanaṁ kathaṁ",
  "tika-abh04t4:274_3": "majjhattavedananti anuyogaṁ manasi katvā tassa balavabhāvaṁ sampaṭicchitvā santatipariṇāmanabyāpāravisesā",
  "tika-abh04t4:274_4": "na somanassavedananti parihāraṁ vadanto ‘‘voṭṭhabbana’’ntiādimāha. Vipāko viya anubhavanameva",
  "tika-abh04t4:274_5": "na hotīti sati samatthatāya vipākānaṁ ekantena ārammaṇarasānubhavanatāya vuttaṁ.",
  "tika-abh04t4:275": "Ahetukakusalavipākavaṇṇanā niṭṭhitā.",
  "tika-abh04t4:276": "Aṭṭhamahāvipākacittavaṇṇanā",
  "tika-abh04t4:277_0": "498. Vipākadhammānaṁ kammadvāraṁ vuttaṁ dvārakathāyaṁ ‘‘tebhūmakakusalākusalo ekūnatiṁsavidho",
  "tika-abh04t4:277_1": "mano’’ti (dha. sa. aṭṭha. manokammadvārakathā). Payogenāti attanā parehi vā katena",
  "tika-abh04t4:277_2": "ussāhanapayogena. Kusalākusalāni viya yesaṁ taṁ tadārammaṇaṁ anubandhabhūtaṁ. Paṭhamapañcamacittānaṁ",
  "tika-abh04t4:277_3": "aññamaññabalavadubbalabhāvavicārena dutiyachaṭṭhādīnampi so vicārito hotīti ‘‘etesu",
  "tika-abh04t4:277_4": "balavaṁ dubbalañca vicāretu’’nti vuttaṁ. Yathā sāliādīnaṁ thaddhamudubhūmivasena",
  "tika-abh04t4:277_5": "tiṇādīnaṁ anīharaṇanīharaṇavasena utuādiavasesapaccayānaṁ vipattisampattivasena ca",
  "tika-abh04t4:277_6": "phalavisesayogo, evaṁ kammassa sugatiduggativasena avisuddhavisuddhapayogavasena",
  "tika-abh04t4:277_7": "upapattiyā vipattisampattivasena ca visiṭṭhaphalatāya pariṇamanaṁ, evameva gimhavassakālādīsu",
  "tika-abh04t4:277_8": "bījānaṁ phalavisesayogo viya taṁtaṁkālavisesena kammassa phalavisesayogo hotīti āha",
  "tika-abh04t4:277_9": "‘‘kālavasena pariṇamatī’’ti. Sukkasoṇitapaccayānanti kammavisesaparibhāvitasantānuppannatāya",
  "tika-abh04t4:277_10": "sukkasoṇitānaṁ āyuvisesahetubhāvamāha sukkasoṇitavasenapi vaṇṇādivisesadassanato,",
  "tika-abh04t4:277_11": "yena ‘‘pitūnaṁ ākāraṁ putto anuvidahatī’’ti vuccati. Taṁmūlakānanti appāyukasaṁvattaniyakammamūlakānaṁ.",
  "tika-abh04t4:277_12": "Āhārādīti ādi-saddena visamūpakkamādayo pariggaṇhāti.",
  "tika-abh04t4:278": "Vipākuddhārakathāvaṇṇanā",
  "tika-abh04t4:279_0": "Yato tihetukādikammato. Yasmiñca ṭhāneti paṭisandhiādiṭṭhāne, sugatiduggatiyaṁ vā.",
  "tika-abh04t4:279_1": "Tihetukato duhetukaṁ anicchanto paṭisandhinti adhippāyo. Pavattivipākaṁ pana tihetukato",
  "tika-abh04t4:279_2": "duhetukampi icchati eva. Tathā hi vakkhati aṭṭhakathāyaṁ ‘‘yaṁ purimāya hetukittanaladdhiyā",
  "tika-abh04t4:279_3": "na yujjatī’’ti (dha. sa. aṭṭha. 498).",
  "tika-abh04t4:280_0": "Ye ‘‘tasseva kammassa vipākāvasesenā’’ti, ‘‘ekapupphaṁ yajitvāna, asīti kappakoṭiyo",
  "tika-abh04t4:280_1": "(theragā. 96). Duggatiṁ nābhijānāmī’’ti (apa. thera 2.46.64) ca evamādivacanassa",
  "tika-abh04t4:280_2": "adhippāyaṁ ajānantā ‘‘kiṁ nu kho ekenapi kammena anekā paṭisandhi hotī’’ti, ‘‘disvā",
  "tika-abh04t4:280_3": "kumāraṁ satapuññalakkhaṇa’’ntiādivacanassa (dī. ni. 3.205) atthaṁ asallakkhetvā ‘‘kinnu",
  "tika-abh04t4:280_4": "kho nānākammehi ekā paṭisandhi hotī’’ti saṁsayapakkhandā, tesaṁ bījaṅkuropamāya ‘‘ekasmā",
  "tika-abh04t4:280_5": "ekā, anekasmā ca anekā paṭisandhi hotī’’ti vinicchitattā kammapaṭisandhivavatthānato",
  "tika-abh04t4:280_6": "sāketapañhe vipākuddhārakathāya ussadakittanagahaṇassa sambandhaṁ āha ‘‘kammavasena…pe…",
  "tika-abh04t4:280_7": "dassetu’’nti. Paṭisandhijanakakammavasena paṭisandhivipāko eva alobhalobhādiguṇadosātirekabhāvahetūti",
  "tika-abh04t4:280_8": "attho daṭṭhabbo. Tathā hi vuttaṁ ‘‘so tena kammena dinnapaṭisandhivasena nibbatto",
  "tika-abh04t4:280_9": "luddho hotī’’tiādi. Ettha ca lobhavasena, dosa, moha , lobhadosa, lobhamoha, dosamoha,",
  "tika-abh04t4:280_10": "lobhadosamohavasenāti tayo ekakā, tayo dvikā, eko tikoti lobhādidassanavasena akusalapakkheyeva",
  "tika-abh04t4:280_11": "satta vārā. Tathā kusalapakkhe alobhādidassanavasenāti cuddasa vārā labbhanti.",
  "tika-abh04t4:281_0": "Tattha ‘‘alobhadosāmohā, alobhādosamohā, alobhadosāmohā balavanto’’ti āgatehi kusalapakkhe",
  "tika-abh04t4:281_1": "tatiyadutiyapaṭhamavārehi dosussadamohussadadosamohussadavārā gahitā. Tathā akusalapakkhe",
  "tika-abh04t4:281_2": "‘‘lobhādosamohā, lobhadosāmohā, lobhādosāmohā balavanto’’ti āgatehi tatiyadutiyapaṭhamavārehi",
  "tika-abh04t4:281_3": "adosussadaamohussadaadosāmohussadavārā gahitāyevāti akusalakusalapakkhe tayo tayo",
  "tika-abh04t4:281_4": "vāre antogadhe katvā aṭṭheva vārā dassitā. Ye pana ubhayesaṁ vomissatāvaseneva lobhālobhussadavārādayo",
  "tika-abh04t4:281_5": "apare ekūnapaññāsa vārā dassetabbā, te asambhavato eva na dassitā. Na hi ekasmiṁ",
  "tika-abh04t4:281_6": "santāne antarena avatthantaraṁ lobho balavā alobho cāti yujjati. Paṭipakkhatoyeva",
  "tika-abh04t4:281_7": "hi etesaṁ balavadubbalabhāvo, sahajātadhammato vā. Tesu lobhassa tāva paṭipakkhato",
  "tika-abh04t4:281_8": "alobhena anabhibhūtatāya balavabhāvo, tathā dosamohānaṁ adosāmohehi. Alobhādīnaṁ",
  "tika-abh04t4:281_9": "pana lobhādiabhibhavanato sabbesañca samānajātiyaṁ samabhibhūya pavattivaseneva sahajātadhammato",
  "tika-abh04t4:281_10": "balavabhāvo. Tena vuttaṁ aṭṭhakathāyaṁ ‘‘lobho balavā, alobho mando, adosāmohā balavanto,",
  "tika-abh04t4:281_11": "dosamohā mandā’’ti. So ca tesaṁ mandabalavabhāvo purimūpanissayato āsayassa paribhāvitatāya",
  "tika-abh04t4:281_12": "veditabbo. Ettha ca paṭhamadutiyehi, sattamapaṭhamehi vā vārehi tihetukakammato paṭisandhipavattivasena",
  "tika-abh04t4:281_13": "tihetukavipāko, itarehi tihetukaduhetukakammato yathāsambhavaṁ paṭisandhipavattivasena",
  "tika-abh04t4:281_14": "duhetukāhetukavipākā dassitāti ayampi viseso veditabbo.",
  "tika-abh04t4:282_0": "Idhāti vipākuddhāramātikāyaṁ. Tena hetukittanaṁ viseseti. Jaccandhādivipattinimittaṁ",
  "tika-abh04t4:282_1": "moho, sabbākusalaṁ vā. Yaṁ pana vuttanti sambandho. Tena paṭisambhidāmaggavacanena.",
  "tika-abh04t4:282_2": "Gatisampattiyā sati ñāṇasampayutte paṭisandhimhi nipphādetabbe. Aññatthāti nikantipaṭisandhikkhaṇesu.",
  "tika-abh04t4:282_3": "Kammasarikkhakoti idha sātisayo sarikkhabhāvo adhippetoti daṭṭhabbo. Itarathā tihetukaduhetukāpi",
  "tika-abh04t4:282_4": "aññamaññaṁ sarikkhāyevāti dassitametanti. Cakkhuviññāṇādīnīti ettha pañcaviññāṇāni",
  "tika-abh04t4:282_5": "viya apubbanissayapavattinī vijānanavisesarahitā ca manodhātu iṭṭhādibhāgaggahaṇe",
  "tika-abh04t4:282_6": "na samatthāti ‘‘pākaṭāyevā’’ti na vuttā, ādi-saddena vā saṅgahitā. Tadārammaṇapaccayasabbajavanavatāti",
  "tika-abh04t4:282_7": "tadārammaṇassa paccayabhūtasakalajavanappavattisahitena. Yaṁ sandhāya ‘‘idha paripakkattā",
  "tika-abh04t4:282_8": "āyatanāna’’nti vuttaṁ. Aññakāleti abuddhipavattikāle.",
  "tika-abh04t4:283_0": "Anulometi dhammānulome. Āsevanapaccayāti āsevanabhūtā paccayā. Na magge amaggapaccaye",
  "tika-abh04t4:283_1": ". Sopi moghavāro labbheyyāti yadi voṭṭhabbanampi āsevanapaccayo siyā, yathā ‘‘sukhāya",
  "tika-abh04t4:283_2": "vedanāya sampayuttaṁ dhammaṁ paṭicca sukhāya vedanāya sampayutto dhammo uppajjati",
  "tika-abh04t4:283_3": "āsevanapaccayā na (paṭṭhā. 1.2.3) maggapaccayā’’ti (paṭṭhā. 1.2.14) anulomapaccanīye,",
  "tika-abh04t4:283_4": "paccanīyānulome ca ‘‘sukhā…pe… na maggapaccayā āsevanapaccayā’’ti ca vuttaṁ hasituppādacittavasena,",
  "tika-abh04t4:283_5": "evaṁ voṭṭhabbanavasena ‘‘adukkhamasukhāya vedanāya sampayuttaṁ dhammaṁ paṭiccā’’tiādinā",
  "tika-abh04t4:283_6": "pubbe vuttanayena pāṭho siyā, tathā ca sati vāradvayavasena gaṇanāyaṁ ‘‘āsevanapaccayā",
  "tika-abh04t4:283_7": "na magge dve. Na maggapaccayā āsevane dve’’ti ca vattabbaṁ siyā, na pana vuttaṁ,",
  "tika-abh04t4:283_8": "tasmā na labbheyyāyaṁ moghavāroti adhippāyo.",
  "tika-abh04t4:284_0": "Voṭṭhabbanampi yadi āsevanapaccayo siyā, dutiyamoghavāre attano viya tatiyacatutthavāresupi",
  "tika-abh04t4:284_1": "siyā, tathā sati attanāpi kusalākusalānaṁ siyā. Na hi…pe… avutto atthi ‘‘purimā purimā",
  "tika-abh04t4:284_2": "kusalā dhammā’’tiādinā anavasesato vuttattā. Voṭṭhabbanassa…pe… avutto ‘‘abyākato",
  "tika-abh04t4:284_3": "dhammo kusalassa dhammassa āsevanapaccayena paccayo. Akusalassa…pe… paccayo’’ti vacanābhāvato.",
  "tika-abh04t4:284_4": "Na kevalaṁ avutto, atha kho kusalaṁ…pe… paṭikkhittova. Athāpi siyātiādi maggasodhanatthameva",
  "tika-abh04t4:284_5": "vuccati. Samānavedanānaṁ eva āsevanapaccayabhāvassa dassanato ‘‘asamānavedanānaṁ",
  "tika-abh04t4:284_6": "vasenā’’ti vuttaṁ. Evaṁ ‘‘āsevana paccayena paccayo’’tipi vattabbaṁ siyā, samānavedanāvasenāti",
  "tika-abh04t4:284_7": "adhippāyo. Abhinnajātikassa cāti ca-saddo abhinnavedanassa cāti sampiṇḍanattho. Vedanāttikepi",
  "tika-abh04t4:284_8": "voṭṭhabbanassa āsevanapaccayattassa abhāvāti yojanā. Kusalattikādīsu yathādassitapāḷippadesesupīti",
  "tika-abh04t4:284_9": "sampiṇḍanattho pi-saddo. Gaṇanāya kāraṇabhūtāya gaṇanāya niddhāriyamānāya sati gaṇanāya",
  "tika-abh04t4:284_10": "vā abbhantare. Dutiyo moghavāro vīmaṁsitabboti āsevanapaccayattābhāvā javanaṭṭhāne",
  "tika-abh04t4:284_11": "ṭhātuṁ na yujjati. Na hi vinā āsevanaṁ javanappavatti atthīti adhippāyo.",
  "tika-abh04t4:285_0": "Apicettha ‘‘yaṁ javanabhāvappattaṁ, taṁ chinnamūlakarukkhapupphaṁ viyā’’ti (dha.",
  "tika-abh04t4:285_1": "sa. aṭṭha. 566) vakkhamānattā anupacchinnabhavamūlānaṁ pavattamānassa voṭṭhabbanassa",
  "tika-abh04t4:285_2": "kiriyabhāvo na siyā, vutto ca ‘‘yasmiṁ samaye manoviññāṇadhātu uppannā hoti kiriyā",
  "tika-abh04t4:285_3": "neva kusalā nākusalā na ca kammavipākā upekkhāsahagatā’’ti, tasmā ‘‘javanaṭṭhāne",
  "tika-abh04t4:285_4": "ṭhatvāti javanassa uppajjanaṭṭhāne dvikkhattuṁ pavattitvā, na javanabhāvenā’’ti,",
  "tika-abh04t4:285_5": "‘‘āsevanaṁ labhitvāti ca āsevanaṁ viya āsevana’’nti vuccamāne na koci virodho, vipphārikassa",
  "tika-abh04t4:285_6": "pana sato dvikkhattuṁ pavattiyevettha āsevanasadisatā. Vipphārikatāya hi viññattisamuṭṭhāpakattañcassa",
  "tika-abh04t4:285_7": "vuccati. Vipphārikampi javanaṁ viya anekakkhattuṁ appavattiyā dubbalattā na nippariyāyato",
  "tika-abh04t4:285_8": "āsevanapaccayabhāvena pavatteyyāti na imassa pāṭhe āsevanatthaṁ vuttaṁ, aṭṭhakathāyaṁ",
  "tika-abh04t4:285_9": "pana pariyāyato vuttaṁ yathā ‘‘phalacittesu maggaṅgaṁ maggapariyāpanna’’nti. Ayamettha",
  "tika-abh04t4:285_10": "attanomati. Ayampi porāṇakehi asaṁvaṇṇitattā sādhukaṁ upaparikkhitabbo.",
  "tika-abh04t4:286_0": "Evañca katvāti voṭṭhabbanāvajjanānaṁ anatthantarabhāvato ‘‘āvajjanā’’icceva vuttaṁ,",
  "tika-abh04t4:286_1": "voṭṭhabbanaṭṭhānepīti adhippāyo. Tasmāti yasmā voṭṭhabbanaṁ āvajjanāyeva atthato",
  "tika-abh04t4:286_2": "upekkhāsahagatāhetukakiriyamanoviññāṇadhātubhāvato, tasmā. Taṁ āvajjanā viya sati",
  "tika-abh04t4:286_3": "uppattiyaṁ kāmāvacarakusalākusalakiriyajavanānaṁ ekantato anantarapaccayabhāveneva",
  "tika-abh04t4:286_4": "vatteyya, no aññathāti adhippāyena ‘‘voṭṭhabbanato’’tiādimāha. Catunnanti muñchāmaraṇāsannavelādīsu",
  "tika-abh04t4:286_5": "mandībhūtavegatāya cattāripi javanāni uppajjeyyunti adhippāyena vuttaṁ. Ayametassa",
  "tika-abh04t4:286_6": "sabhāvoti ārammaṇamukhenapi cittaniyāmaṁyeva dasseti. Yadipi ‘‘javanāpāripūriyā…pe…",
  "tika-abh04t4:286_7": "yutto’’ti vuttaṁ, ‘‘āvajjanādīnaṁ paccayo bhavituṁ na sakkotī’’ti pana vuttattā cittappavattivasena",
  "tika-abh04t4:286_8": "paṭhamamoghavārato etassa na koci viseso. Tenevāha ‘‘ayampi…pe… retabbo’’ti. Paṭisandhicitteyeva",
  "tika-abh04t4:286_9": "pavattiyaṁ ‘‘bhavaṅga’’nti vuccamāne na tassa hetuvasena bhedoti ‘‘sahetukaṁ bhavaṅgaṁ",
  "tika-abh04t4:286_10": "ahetukassa bhavaṅgassa anantarapaccayena paccayo’’ti (paṭṭhā. 3.1.102) na sakkā vattuṁ,",
  "tika-abh04t4:286_11": "vuttañca, tasmā sahetukaṁ bhavaṅganti tadārammaṇaṁ vuttanti viññāyati.",
  "tika-abh04t4:287_0": "Sabhāvakiccehi attano phalassa paccayabhāvo, sabhāvakiccānaṁ vā phalabhūtānaṁ paccayabhāvo",
  "tika-abh04t4:287_1": "sabhāvakiccapaccayabhāvo. Appaṭisiddhaṁ daṭṭhabbanti ‘‘duhetukasomanassasahagataasaṅkhārikajavanāvasāne",
  "tika-abh04t4:287_2": "evā’’ti imassa atthassa anadhippetattā. Yathā ca ahetukaduhetukapaṭisandhikānaṁ tihetukajavanāvasāne",
  "tika-abh04t4:287_3": "ahetukaduhetukatadārammaṇaṁ appaṭisiddhaṁ, evaṁ tihetukapaṭisandhikassa tihetukajavanānantaraṁ",
  "tika-abh04t4:287_4": "duhetukatadārammaṇaṁ, duhetukapaṭisandhikassa ca duhetukānantaraṁ ahetukatadārammaṇaṁ",
  "tika-abh04t4:287_5": "appaṭisiddhaṁ daṭṭhabbaṁ. ‘‘Tihetukakammaṁ tihetukampi duhetukampi ahetukampi vipākaṁ",
  "tika-abh04t4:287_6": "detī’’ti (dha. sa. aṭṭha. 498) hi vuttaṁ. Paripuṇṇavipākassāti imināpi tihetukajavanato",
  "tika-abh04t4:287_7": "yathāvuttatadārammaṇassa appaṭisiddhaṁyeva sādheti. Na hi paccayantarasāmaggiyā asati",
  "tika-abh04t4:287_8": "tadārammaṇaṁ sabbaṁ avipaccantaṁ kammaṁ paripuṇṇavipākaṁ hotīti. Mukhanidassanamattameva",
  "tika-abh04t4:287_9": "yathāvuttatadārammaṇappavattiyā avibhāvitattā. Tihetukādikammassa hi ukkaṭṭhassa",
  "tika-abh04t4:287_10": "tihetukakammassa soḷasa, itarassa dvādasa, ukkaṭṭhasseva duhetukakammassa dvādasa,",
  "tika-abh04t4:287_11": "itarassa aṭṭhāti evaṁ soḷasavipākacittādīni yojetabbāni. Tasmāti yasmā paripuṇṇavipākassa",
  "tika-abh04t4:287_12": "paṭisandhijanakakammassa vasena vipākavibhāvanāya mukhanidassanamattamevetaṁ, tasmā.",
  "tika-abh04t4:288_0": "Evañca katvāti nānākammato tadārammaṇuppattiyaṁ ito aññathāpi sambhavatoti attho.",
  "tika-abh04t4:288_1": "‘‘Upekkhā…pe… uppajjatī’’ti ettha kena kiccena uppajjatīti? Tadārammaṇakiccaṁ tāva",
  "tika-abh04t4:288_2": "na hoti javanārammaṇassa anālambaṇato, nāpi santīraṇakiccaṁ tathā appavattanato,",
  "tika-abh04t4:288_3": "paṭisandhicutīsu vattabbameva natthi, pārisesato bhavaṅgakiccanti yuttaṁ siyā. Na",
  "tika-abh04t4:288_4": "hi paṭisandhibhūtaṁyeva cittaṁ ‘‘bhavaṅga’’nti vuccatīti.",
  "tika-abh04t4:289_0": "Tanninnanti āpāthagatavisayaninnaṁ āvajjananti sambandho. Aññassa viya paṭhamajjhānādikassa",
  "tika-abh04t4:289_1": "viya. Etassapi sāvajjanatāya bhavitabbanti adhippāyo. Atadatthāti ettha taṁ-saddena",
  "tika-abh04t4:289_2": "nirodhaṁ paccāmasati. Uppattiyāti uppattito. Tanti nevasaññānāsaññāyatanaṁ. Tassa",
  "tika-abh04t4:289_3": "nirodhassa. Tathā ca uppajjatīti ‘‘anantarapaccayo hotī’’ti padassa atthaṁ vivarati.",
  "tika-abh04t4:289_4": "Yathāvuttā vuttappakārā. Vodānaṁ dutiyamaggādīnaṁ purecārikañāṇaṁ. Etesanti ariyamaggacittamaggānantaraphalacittānaṁ.",
  "tika-abh04t4:289_5": "Etassāti yathāvuttavipākacittassa.",
  "tika-abh04t4:290_0": "Upanissayato tasseva cakkhuviññāṇādivipākassa dassanatthaṁ cakkhādīnaṁ dassanādiatthato",
  "tika-abh04t4:290_1": "dassanādiphalato, dassanādippayojanato vā. Purimacittāni āvajjanādīni. Vatthantararahitatte",
  "tika-abh04t4:290_2": "dassetabbe vatthantare viya ārammaṇantarepi na vattatīti ‘‘vatthārammaṇantararahita’’nti vuttaṁ.",
  "tika-abh04t4:291_0": "Yadi vipākena kammasarikkheneva bhavitabbaṁ, evaṁ sati imasmiṁ vāre ahetukavipākānaṁ",
  "tika-abh04t4:291_1": "asambhavo eva siyā tesaṁ akammasarikkhakattāti imamatthaṁ manasi katvā āha ‘‘ahetukānaṁ",
  "tika-abh04t4:291_2": "panā’’ti. Abhinipātamattanti pañcannaṁ viññāṇānaṁ kiccamāha. Te hi āpāthagatesu rūpādīsu",
  "tika-abh04t4:291_3": "abhinipātanamatteneva vattanti. Ādi-saddena sampaṭicchanādīni saṅgaṇhāti. Kusalesu",
  "tika-abh04t4:291_4": "kusalākusalakiriyesupi vā vijjamānā sasaṅkhārikāsaṅkhārikatā aññamaññaṁ asarikkhattā",
  "tika-abh04t4:291_5": "pahānāvaṭṭhānato ca viruddhā viyāti vipākesu sā tadanukūlā siyā, sā pana mūlābhāvena",
  "tika-abh04t4:291_6": "na suppatiṭṭhitānaṁ savisayābhinipatanamattādivuttīnaṁ natthīti vuttaṁ ‘‘na sasaṅkhārikaviruddho’’tiādi.",
  "tika-abh04t4:291_7": "Ubhayenapi tesaṁ nibbattiṁ anujānāti yathā ‘‘kaṭattārūpāna’’nti adhippāyo. ‘‘Vipākadhammadhammo",
  "tika-abh04t4:291_8": "vipākassa dhammassa ārammaṇapaccayena paccayo. Vipākadhammadhamme khandhe aniccato",
  "tika-abh04t4:291_9": "dukkhato anattato vipassati, assādeti abhinandati, taṁ ārabbha rāgo uppajjati, domanassaṁ",
  "tika-abh04t4:291_10": "uppajjati, kusalākusale niruddhe’’tiādinā (paṭṭhā. 1.3.93) vipākattike viya siyā",
  "tika-abh04t4:291_11": "kusalattikepi pāḷīti katvā ‘‘kusalattike cā’’tiādi vuttaṁ. Tattha hi ‘‘kusalo dhammo",
  "tika-abh04t4:291_12": "abyākatassa dhammassa ārammaṇapaccayena paccayo’’ti uddisitvā ‘‘sekkhā vā puthujjanā",
  "tika-abh04t4:291_13": "vā kusalaṁ aniccato dukkhato anattato vipassanti, kusale niruddhe vipāko tadārammaṇatā",
  "tika-abh04t4:291_14": "uppajjati, kusalaṁ assādeti abhinandati, taṁ ārabbha rāgo uppajjati, diṭṭhi, vicikicchā,",
  "tika-abh04t4:291_15": "uddhaccaṁ, domanassaṁ uppajjati, akusale niruddhe vipāko tadārammaṇatā uppajjatī’’ti",
  "tika-abh04t4:291_16": "vuttaṁ. Avijjamānattā eva avacananti adhippāyena tattha yuttiṁ dasseti ‘‘vipphārikañhī’’tiādinā.",
  "tika-abh04t4:292_0": "Ettha keci ‘‘chaḷaṅgupekkhāvatopi kiriyamayacittatāya kiriyajavanassa vipphārikakiriyabhāvo",
  "tika-abh04t4:292_1": "na sakkā nisedhetunti nidassanabhāvena paṇṇapuṭamupanītaṁ asamānaṁ. Kiriyajavanānantaraṁ",
  "tika-abh04t4:292_2": "tadārammaṇābhāvassa pāḷiyaṁ avacanampi akāraṇaṁ labbhamānassapi katthaci kenaci adhippāyena",
  "tika-abh04t4:292_3": "avacanato. Tathā hi dhammasaṅgahe akusalaniddese labbhamānopi adhipati na vutto,",
  "tika-abh04t4:292_4": "tasmā kiriyajavanānantaraṁ tadārammaṇābhāvo vīmaṁsitabbo’’ti vadanti. Satipi kiriyamayatte",
  "tika-abh04t4:292_5": "sabbattha tādibhāvappattānaṁ khīṇāsavānaṁ javanacittaṁ na itaresaṁ viya vipphārikaṁ,",
  "tika-abh04t4:292_6": "santasabhāvatāya pana sannisinnarasaṁ siyāti tassa paṇṇapuṭaṁ dassitaṁ. Dhammasaṅgahe",
  "tika-abh04t4:292_7": "akusalaniddese adhipatino viya paṭṭhāne kiriyajavanānantaraṁ tadārammaṇassa labbhamānassa",
  "tika-abh04t4:292_8": "avacane na kiñci kāraṇaṁ dissati. Tathā hi vuttaṁ tattha aṭṭhakathāyaṁ ‘‘heṭṭhā dassitanayattā’’ti",
  "tika-abh04t4:292_9": "(dha. sa. aṭṭha. 429). Na cettha dassitanayattāti sakkā vattuṁ vipākadhammadhammehi",
  "tika-abh04t4:292_10": "kusalākusalehi ataṁsabhāvānaṁ nayadassanassa ayujjamānakattā. Apica tattha vīmaṁsāya",
  "tika-abh04t4:292_11": "kesuci sabbesañca adhipatīnaṁ abhāvato ekarasaṁ desanaṁ dassetuṁ ‘‘uddhaṭo’’ti ca",
  "tika-abh04t4:292_12": "sakkā vattuṁ, idha pana na tādisaṁ avacane kāraṇaṁ labbhatīti ‘‘avacane kāraṇaṁ natthī’’ti vuttaṁ.",
  "tika-abh04t4:293_0": "Adhippāyenāti akusalānantaraṁ sahetukatadārammaṇaṁ natthīti tassa therassa matimattanti",
  "tika-abh04t4:293_1": "dasseti. ‘‘Kusalākusale niruddhe sahetuko vipāko tadārammaṇatā uppajjatī’’ti (paṭṭhā.",
  "tika-abh04t4:293_2": "3.1.98) vacanato pana akusalānantaraṁ sahetukatadārammaṇampi vijjatiyevāti uppattiṁ",
  "tika-abh04t4:293_3": "vadantassa yuttaggahaṇavasenāti adhippāyo.",
  "tika-abh04t4:294_0": "Na ettha kāraṇaṁ dissatīti etena tihetukajavanānantaraṁ tividhampi tadārammaṇaṁ yuttanti",
  "tika-abh04t4:294_1": "dasseti. Yena adhippāyenāti paṭhamatherena tāva ekena kammunā anekatadārammaṇaṁ nibbattamānaṁ",
  "tika-abh04t4:294_2": "kammavisesābhāvā taṁtaṁjavanasaṅkhātapaccayavisesena visiṭṭhaṁ hotīti iminā adhippāyena",
  "tika-abh04t4:294_3": "javanavasena tadārammaṇassa sasaṅkhārādividhānaṁ vuttaṁ, vipākena nāma kammasarikkhena",
  "tika-abh04t4:294_4": "bhavitabbaṁ, na kammaviruddhasabhāvena. Aññathā aniṭṭhappasaṅgo siyāti evamadhippāyena",
  "tika-abh04t4:294_5": "dutiyatthero kammavaseneva tadārammaṇavisesaṁ āha. Ñāṇassa jaccandhādiduggativipattinimittapaṭipakkhatā",
  "tika-abh04t4:294_6": "viya sugativipattinimittapaṭipakkhatāpi siyāti maññamāno tatiyatthero ‘‘tihetukakammato",
  "tika-abh04t4:294_7": "duhetukapaṭisandhimpi nānujānātī’’ti iminā nayena tesu vādesu adhippāyāvirodhavasena",
  "tika-abh04t4:294_8": "yuttaṁ gahetabbaṁ. Mahāpakaraṇe āgatapāḷiyāti ‘‘sahetuko dhammo ahetukassa dhammassa",
  "tika-abh04t4:294_9": "anantarapaccayena paccayo’’ti (paṭṭhā. 3.1.102) imassa vibhaṅge ‘‘sahetukaṁ bhavaṅgaṁ",
  "tika-abh04t4:294_10": "ahetukassa bhavaṅgassa anantarapaccayena paccayo, sahetukā khandhā vuṭṭhānassa anantarapaccayena",
  "tika-abh04t4:294_11": "paccayo’’ti evamādinā paṭṭhāne sahetukadukādīsu āgatapāḷiyāti attho.",
  "tika-abh04t4:295": "Kāmāvacarakusalavipākavaṇṇanā niṭṭhitā.",
  "tika-abh04t4:296": "Rūpāvacarārūpāvacaravipākakathāvaṇṇanā",
  "tika-abh04t4:297_0": "499.Tasmiṁ khaṇe vijjamānānaṁ chandādīnanti etena vipākajjhāne dukkhāpaṭipadādibhāvassa",
  "tika-abh04t4:297_1": "avijjamānataṁ dasseti. Na hi kusalajjhānaṁ viya vipākajjhānaṁ parikammavasena nibbattatīti.",
  "tika-abh04t4:297_2": "Na cettha paṭipadābhedo viya kusalānurūpo vipākassa ārammaṇabhedopi na paramatthiko",
  "tika-abh04t4:297_3": "siyāti sakkā vattuṁ ekantena sārammaṇattā arūpadhammānaṁ vipākassa ca kammanimittārammaṇatāya",
  "tika-abh04t4:297_4": "aññatrāpi vijjamānattā. Nānākkhaṇesu nānādhipateyyanti ‘‘yasmiṁ khaṇe yaṁ jhānaṁ",
  "tika-abh04t4:297_5": "yadadhipatikaṁ, tato aññasmiṁ khaṇe taṁ jhānaṁ ekantena tadadhipatikaṁ na hotī’’ti",
  "tika-abh04t4:297_6": "katvā vuttaṁ. Catutthajjhānassevāti ca paṭipadā viya adhipatayo na ekantikāti imamevatthaṁ dasseti.",
  "tika-abh04t4:298": "Rūpāvacarārūpāvacaravipākakathāvaṇṇanā niṭṭhitā.",
  "tika-abh04t4:299": "Lokuttaravipākakathāvaṇṇanā",
  "tika-abh04t4:300_0": "505. Taṇhāvijjādīhi āhitavisesaṁ lokiyakammaṁ vipākuppādanasamatthaṁ hoti, na aññathāti",
  "tika-abh04t4:300_1": "vuttaṁ ‘‘taṇhādīhi abhisaṅkhata’’nti. Itarassāti suññatāppaṇihitanāmarahitassa. Yo",
  "tika-abh04t4:300_2": "suddhikapaṭipadāya vibhāvito, yo ca suttantapariyāyena animittoti vuccati. Tenevāha",
  "tika-abh04t4:300_3": "‘‘aniccānupassanānantarassapi maggassā’’tiādi. Vaḷañjana…pe… bhedo hoti maggāgamanavasenāti",
  "tika-abh04t4:300_4": "adhippāyo. ‘‘Maggānantaraphalacittasmiṁ yevā’’ti vacanaṁ apekkhitvā ‘‘suññatādināmalābhe",
  "tika-abh04t4:300_5": "satī’’ti sāsaṅkaṁ āha. Animittanāmañca labhati maggāgamanato phalassa nāmalābhe visesābhāvatoti",
  "tika-abh04t4:300_6": "adhippāyo. Tādisāya evāti yādisā magge saddhā, tādisāya eva phale saddhāya.",
  "tika-abh04t4:301_0": "555. ‘‘Katame dhammā niyyānikā? Cattāro maggā’’ti vacanato (dha. sa. 1295, 1609)",
  "tika-abh04t4:301_1": "aniyyānikapadaniddese ca ‘‘catūsu bhūmīsu vipāko’’ti (dha. sa. 1610) vuttattā na",
  "tika-abh04t4:301_2": "nippariyāyena phalaṁ niyyānasabhāvaṁ, niyyānasabhāvassa pana vipāko kilesānaṁ paṭippassaddhippahānavasena",
  "tika-abh04t4:301_3": "pavattamāno pariyāyato tathā vuccatīti āha ‘‘niyyānikasabhāvassā’’tiādi. Pañcaṅgiko",
  "tika-abh04t4:301_4": "cāti etena maggavibhaṅge sabbavāresupi phalassa maggapariyāyo āgatoti dasseti. Tattha",
  "tika-abh04t4:301_5": "hi ariyamaggakkhaṇe vijjamānāsupi viratīsu tadavasiṭṭhānaṁ pañcannaṁ kārāpakaṅgānaṁ",
  "tika-abh04t4:301_6": "atirekakiccatādassanatthaṁ pāḷiyaṁ pañcaṅgikopi maggo uddhaṭoti. Evaṁ bojjhaṅgāpīti",
  "tika-abh04t4:301_7": "yathā maggo, evaṁ maggabojjhaṅgavibhaṅgesu phalesu ca bojjhaṅgā uddhaṭāti attho.",
  "tika-abh04t4:302": "Lokuttaravipākakathāvaṇṇanā niṭṭhitā.",
  "tika-abh04t4:303": "Kiriyābyākatakathāvaṇṇanā",
  "tika-abh04t4:304_0": "568.Purimā pavattīti mahākiriyacittappavattiṁ āha. Tāya hi khīṇāsavo evaṁ paccavekkhati.",
  "tika-abh04t4:304_1": "Tenevāha ‘‘idaṁ pana cittaṁ vicāraṇapaññārahita’’nti. Evanti yathā sotadvāre, evaṁ",
  "tika-abh04t4:304_2": "ghānadvārādīsupi mahākiriyacittehi tasmiṁ tasmiṁ visaye idamatthikatāya paricchinnāya",
  "tika-abh04t4:304_3": "idaṁ cittaṁ vattatīti dasseti. Pañcadvārānugataṁ hutvā labbhamānanti pañcadvāre pavattamahākiriyacittānaṁ",
  "tika-abh04t4:304_4": "piṭṭhivaṭṭakabhāvena imassa cittassa pavattiṁ sandhāya vuttaṁ, pañcadvāre eva vā",
  "tika-abh04t4:304_5": "idameva pavattanti sambandho. ‘‘Loluppa…pe… bhūta’’nti vuttattā pañcadvāre paṭhamaṁ",
  "tika-abh04t4:304_6": "iminā cittena somanassito hutvā pacchā mahākiriyacittehi taṁ taṁ atthaṁ vicinotīti",
  "tika-abh04t4:304_7": "ayamattho vutto viya dissati. Pubbeyeva pana manodvārikacittena padhānasāruppaṭṭhānādiṁ",
  "tika-abh04t4:304_8": "paricchindantassa pañcadvāre tādisasseva tādisesu rūpādīsu idaṁ cittaṁ pavattatīti",
  "tika-abh04t4:304_9": "vadanti. Ayampi attho pañcadvāre eva pavattaṁ loluppataṇhāpahānādipaccavekkhaṇāhetu",
  "tika-abh04t4:304_10": "yathāvuttakāraṇabhūtaṁ jātanti evaṁ yojetvā sakkā vattuṁ. Evañca sati imassa cittassa",
  "tika-abh04t4:304_11": "paccayabhūtā purimā pavattīti idampi vacanaṁ samatthitaṁ hoti.",
  "tika-abh04t4:305_0": "Ettha ca pañcadvāre iminā cittena somanassuppādanamattaṁ daṭṭhabbaṁ, na hāsuppādanaṁ",
  "tika-abh04t4:305_1": "pañcadvārikacittānaṁ aviññattijanakattā, manodvāre pana hāsuppādanaṁ hoti. Teneva",
  "tika-abh04t4:305_2": "hi aṭṭhakathāyaṁ pañcadvāre ‘‘somanassito hotī’’ti ettakameva vuttaṁ, manodvāre ca",
  "tika-abh04t4:305_3": "‘‘hāsayamāna’’nti. Iminā hasituppādacittena pavattiyamānampi bhagavato sitakaraṇaṁ",
  "tika-abh04t4:305_4": "pubbenivāsaanāgataṁsasabbaññutaññāṇānaṁ anuvattakattā ñāṇānuparivattiyevāti. Evaṁ",
  "tika-abh04t4:305_5": "pana ñāṇānuparivattibhāve sati na koci pāḷiaṭṭhakathānaṁ virodho, evañca katvā aṭṭhakathāyaṁ",
  "tika-abh04t4:305_6": "‘‘tesaṁ ñāṇānaṁ ciṇṇapariyante idaṁ cittaṁ uppajjatī’’ti vuttaṁ. Avassañca etaṁ evaṁ",
  "tika-abh04t4:305_7": "icchitabbaṁ, aññathā āvajjanacittassapi bhagavato pavatti na yujjeyya. Tassapi hi",
  "tika-abh04t4:305_8": "viññattisamuṭṭhāpakabhāvassa nicchitattā, na ca viññattisamuṭṭhāpakatte taṁsamuṭṭhitāya",
  "tika-abh04t4:305_9": "viññattiyā kāyakammādibhāvaṁ āvajjanabhāvo vibandhatīti.",
  "tika-abh04t4:306_0": "Tato evāti mūlābhāvena na suppatiṭṭhitattā eva. ‘‘Ahetukānaṁ jhānaṅgāni balāni cā’’ti",
  "tika-abh04t4:306_1": "sampiṇḍanattho jhānaṅgāni cāti ca-saddo. Yadi aparipuṇṇattā balabhāvassa imasmiṁ",
  "tika-abh04t4:306_2": "ahetukadvaye balāni anuddiṭṭhāni asaṅgahitāni ca, atha kasmā niddiṭṭhānīti āha ‘‘yasmā",
  "tika-abh04t4:306_3": "panā’’tiādi. Sammā niyyānikasabhāvānaṁ kusalānaṁ paṭibhāgabhūto vipākopi phalaṁ viya",
  "tika-abh04t4:306_4": "taṁsabhāvo siyāti sahetukavipākacittāni aggahetvā kiriyacittakatattā vā ‘‘mahākiriyacittesū’’ti",
  "tika-abh04t4:306_5": "vuttaṁ. Atha vā mahākiriyacittesucāti ca-saddena sahetukavipākacittānipi gahitānīti veditabbāni.",
  "tika-abh04t4:307": "574.‘‘Indriya…pe… imassānantaraṁ uppajjamānānī’’ti vuttaṁ tesaṁ ñāṇānaṁ kāmāvacarattā. Itaresaṁ mahaggatattā ‘‘parikammānantarānī’’ti vuttaṁ.",
  "tika-abh04t4:308": "577. Āhito ahaṁ māno etthāti attā, so eva bhavati uppajjati, na paraparikappito viya niccoti attabhāvo. Attāti vā diṭṭhigatikehi gahetabbākārena bhavati pavattatīti attabhāvo.",
  "tika-abh04t4:309": "Kiriyābyākatakathāvaṇṇanā niṭṭhitā.",
  "tika-abh04t4:310": "Cittuppādakaṇḍavaṇṇanā niṭṭhitā."
}