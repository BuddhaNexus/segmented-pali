{
  "atk-s0510a0:0": " Namo tassa bhagavato arahato sammāsambuddhassa",
  "atk-s0510a0:1": "Khuddakanikāye",
  "atk-s0510a0:2": "Apadāna-aṭṭhakathā",
  "atk-s0510a0:3": "(Paṭhamo bhāgo)",
  "atk-s0510a0:4": "Ganthārambhakathā",
  "atk-s0510a0:5": "Vanditvā sirasā seṭṭhaṁ, buddhamappaṭipuggalaṁ;",
  "atk-s0510a0:6": "Ñeyyasāgaramuttiṇṇaṁ, tiṇṇaṁ saṁsārasāgaraṁ.",
  "atk-s0510a0:7": "Tatheva paramaṁ santaṁ, gambhīraṁ duddasaṁ aṇuṁ;",
  "atk-s0510a0:8": "Bhavābhavakaraṁ suddhaṁ, dhammaṁ sambuddhapūjitaṁ.",
  "atk-s0510a0:9": "Tatheva anaghaṁ saṅghaṁ, asaṅgaṁ saṅghamuttamaṁ;",
  "atk-s0510a0:10": "Uttamaṁ dakkhiṇeyyānaṁ, santindriyamanāsavaṁ.",
  "atk-s0510a0:11": "Katena tassa etassa, paṇāmena visesato;",
  "atk-s0510a0:12": "Ratanattaye visesena, visesassādarena me.",
  "atk-s0510a0:13": "Therehi dhīradhīrehi, āgamaññūhi viññubhi;",
  "atk-s0510a0:14": "‘‘Apadānaṭṭhakathā bhante, kātabbā’’ti visesato.",
  "atk-s0510a0:15": "Punappunādareneva, yācitohaṁ yasassibhi;",
  "atk-s0510a0:16": "Tasmāhaṁ sāpadānassa, apadānassasesato.",
  "atk-s0510a0:17": "Visesanayadīpassa, dīpissaṁ piṭakattaye;",
  "atk-s0510a0:18": "Yathā pāḷinayeneva, atthasaṁvaṇṇanaṁ subhaṁ.",
  "atk-s0510a0:19": "Kena kattha kadā cetaṁ, bhāsitaṁ dhammamuttamaṁ;",
  "atk-s0510a0:20": "Kimatthaṁ bhāsitañcetaṁ, etaṁ vatvā vidhiṁ tato.",
  "atk-s0510a0:21": "Nidānesu kosallatthaṁ, sukhuggahaṇadhāraṇaṁ;",
  "atk-s0510a0:22": "Tasmā taṁ taṁ vidhiṁ vatvā, pubbāparavisesitaṁ.",
  "atk-s0510a0:23": "Purā sīhaḷabhāsāya, porāṇaṭṭhakathāya ca;",
  "atk-s0510a0:24": "Ṭhapitaṁ taṁ na sādheti, sādhūnaṁ icchiticchitaṁ.",
  "atk-s0510a0:25": "Tasmā tamupanissāya, porāṇaṭṭhakathānayaṁ;",
  "atk-s0510a0:26": "Vivajjetvā viruddhatthaṁ, visesatthaṁ pakāsayaṁ;",
  "atk-s0510a0:27": "Visesavaṇṇanaṁ seṭṭhaṁ, karissāmatthavaṇṇananti.",
  "atk-s0510a0:28": "Nidānakathā",
  "atk-s0510a0:29_0": "‘‘Kenakattha kadā cetaṁ, bhāsitaṁ dhammamuttama’’nti ca, ‘‘karissāmatthavaṇṇana’’nti",
  "atk-s0510a0:29_1": "ca paṭiññātattā sā panāyaṁ apadānassatthavaṇṇanā dūrenidānaṁ, avidūrenidānaṁ, santikenidānanti",
  "atk-s0510a0:29_2": "imāni tīṇi nidānāni dassetvā vaṇṇiyamānā ye naṁ suṇanti, tehi samudāgamato paṭṭhāya",
  "atk-s0510a0:29_3": "viññātattā yasmā suṭṭhu viññātā nāma hoti, tasmā naṁ tāni nidānāni dassetvāva vaṇṇayissāma.",
  "atk-s0510a0:30_0": "Tattha ādito tāva tesaṁ nidānānaṁ paricchedo veditabbo. Dīpaṅkarapādamūlasmiñhi katābhinīhārassa",
  "atk-s0510a0:30_1": "mahāsattassa yāva vessantarattabhāvā cavitvā tusitapure nibbatti, tāva pavatto kathāmaggo",
  "atk-s0510a0:30_2": "dūrenidānaṁ nāma. Tusitabhavanato pana cavitvā yāva bodhimaṇḍe sabbaññutappatti,",
  "atk-s0510a0:30_3": "tāva pavatto kathāmaggo avidūrenidānaṁ nāma. Santikenidānaṁ pana tesu tesu ṭhānesu",
  "atk-s0510a0:30_4": "viharato tasmiṁ tasmiṁyeva ṭhāne labbhatīti.",
  "atk-s0510a0:31": "1. Dūrenidānakathā",
  "atk-s0510a0:32_0": "Tatridaṁ dūrenidānaṁ nāma – ito kira kappasatasahassādhikānaṁ catunnaṁ asaṅkhyeyyānaṁ",
  "atk-s0510a0:32_1": "matthake amaravatī nāma nagaraṁ ahosi. Tattha sumedho nāma brāhmaṇo paṭivasati, ubhato",
  "atk-s0510a0:32_2": "sujāto mātito ca pitito ca, saṁsuddhagahaṇiko yāva sattamā kulaparivaṭṭā, akkhitto",
  "atk-s0510a0:32_3": "anupakuṭṭho jātivādena, abhirūpo dassanīyo pāsādiko paramāya vaṇṇapokkharatāya samannāgato.",
  "atk-s0510a0:32_4": "So aññaṁ kammaṁ akatvā brāhmaṇasippameva uggaṇhi. Tassa daharakāleyeva mātāpitaro",
  "atk-s0510a0:32_5": "kālamakaṁsu. Athassa rāsivaḍḍhako amacco āyapotthakaṁ āharitvā suvaṇṇarajatamaṇimuttādibharite",
  "atk-s0510a0:32_6": "gabbhe vivaritvā ‘‘ettakaṁ te, kumāra, mātu santakaṁ, ettakaṁ pitu santakaṁ, ettakaṁ",
  "atk-s0510a0:32_7": "ayyakapayyakāna’’nti yāva sattamā kulaparivaṭṭā dhanaṁ ācikkhitvā ‘‘etaṁ paṭipajjāhī’’ti",
  "atk-s0510a0:32_8": "āha. Sumedhapaṇḍito cintesi – ‘‘imaṁ dhanaṁ saṁharitvā mayhaṁ pitupitāmahādayo paralokaṁ",
  "atk-s0510a0:32_9": "gacchantā ekakahāpaṇampi gahetvā na gatā, mayā pana gahetvā gamanakāraṇaṁ kātuṁ vaṭṭatī’’ti,",
  "atk-s0510a0:32_10": "so rañño ārocetvā nagare bheriṁ carāpetvā mahājanassa dānaṁ datvā tāpasapabbajjaṁ",
  "atk-s0510a0:32_11": "pabbaji. Imassa panatthassa āvibhāvatthaṁ imasmiṁ ṭhāne sumedhakathā kathetabbā .",
  "atk-s0510a0:32_12": "Sā panesā kiñcāpi buddhavaṁse nirantaraṁ āgatāyeva, gāthābandhena pana āgatattā na",
  "atk-s0510a0:32_13": "suṭṭhu pākaṭā, tasmā taṁ antarantarā gāthāsambandhadīpakehi vacanehi saddhiṁ kathessāma.",
  "atk-s0510a0:33": "Sumedhakathā",
  "atk-s0510a0:34": "Kappasatasahassādhikānañhi catunnaṁ asaṅkhyeyyānaṁ matthake dasahi saddehi avivittaṁ ‘‘amaravatī’’ti ca ‘‘amara’’nti ca laddhanāmaṁ nagaraṁ ahosi, yaṁ sandhāya buddhavaṁse vuttaṁ –",
  "atk-s0510a0:35": "‘‘Kappe ca satasahasse, caturo ca asaṅkhiye;",
  "atk-s0510a0:36": "Amaraṁ nāma nagaraṁ, dassaneyyaṁ manoramaṁ;",
  "atk-s0510a0:37": "Dasahi saddehi avivittaṁ, annapānasamāyuta’’nti. (bu. vaṁ. 2.1-2);",
  "atk-s0510a0:38_0": "Tattha dasahi saddehi avivittanti hatthisaddena assasaddena rathasaddena bherisaddena",
  "atk-s0510a0:38_1": "mudiṅgasaddena vīṇāsaddena gītasaddena saṅkhasaddena sammasaddena tāḷasaddena ‘‘asnātha",
  "atk-s0510a0:38_2": "pivatha khādathā’’ti dasamena saddenāti imehi dasahi saddehi avivittaṁ ahosi. Tesaṁ",
  "atk-s0510a0:38_3": "pana saddānaṁ ekadesameva gahetvā –",
  "atk-s0510a0:39": "‘‘Hatthisaddaṁ assasaddaṁ, bherisaṅkharathāni ca;",
  "atk-s0510a0:40": "Khādatha pivatha ceva, annapānena ghosita’’nti. –",
  "atk-s0510a0:41": "Buddhavaṁse (bu. vaṁ. 2.3-5) imaṁ gāthaṁ vatvā –",
  "atk-s0510a0:42": "‘‘Nagaraṁ sabbaṅgasampannaṁ, sabbakammamupāgataṁ;",
  "atk-s0510a0:43": "Sattaratanasampannaṁ, nānājanasamākulaṁ;",
  "atk-s0510a0:44": "Samiddhaṁ devanagaraṁva, āvāsaṁ puññakamminaṁ.",
  "atk-s0510a0:45": "‘‘Nagare amaravatiyā, sumedho nāma brāhmaṇo;",
  "atk-s0510a0:46": "Anekakoṭisannicayo, pahūtadhanadhaññavā.",
  "atk-s0510a0:47": "‘‘Ajjhāyako mantadharo, tiṇṇaṁ vedāna pāragū;",
  "atk-s0510a0:48": "Lakkhaṇe itihāse ca, sadhamme pāramiṁ gato’’ti. – vuttaṁ;",
  "atk-s0510a0:49_0": "Athekadivasaṁ so sumedhapaṇḍito uparipāsādavaratale rahogato hutvā pallaṅkaṁ ābhujitvā",
  "atk-s0510a0:49_1": "nisinno evaṁ cintesi – ‘‘punabbhave, paṇḍita, paṭisandhiggahaṇaṁ nāma dukkhaṁ, tathā",
  "atk-s0510a0:49_2": "nibbattanibbattaṭṭhāne sarīrassa bhedanaṁ, ahañca jātidhammo, jarādhammo, byādhidhammo,",
  "atk-s0510a0:49_3": "maraṇadhammo, evaṁbhūtena mayā ajātiṁ ajaraṁ abyādhiṁ amaraṇaṁ adukkhaṁ sukhaṁ sītalaṁ",
  "atk-s0510a0:49_4": "amatamahānibbānaṁ pariyesituṁ vaṭṭati. Avassaṁ bhavato muccitvā nibbānagāminā ekena",
  "atk-s0510a0:49_5": "maggena bhavitabba’’nti. Tena vuttaṁ –",
  "atk-s0510a0:50": "‘‘Rahogato nisīditvā, evaṁ cintesahaṁ tadā;",
  "atk-s0510a0:51": "Dukkho punabbhavo nāma, sarīrassa ca bhedanaṁ.",
  "atk-s0510a0:52": "‘‘Jātidhammo jarādhammo, byādhidhammo sahaṁ tadā;",
  "atk-s0510a0:53": "Ajaraṁ amaraṁ khemaṁ, pariyesissāmi nibbutiṁ.",
  "atk-s0510a0:54": "‘‘Yaṁnūnimaṁ pūtikāyaṁ, nānākuṇapapūritaṁ;",
  "atk-s0510a0:55": "Chaḍḍayitvāna gaccheyyaṁ, anapekkho anatthiko.",
  "atk-s0510a0:56": "‘‘Atthi hehiti so maggo, na so sakkā na hetuye;",
  "atk-s0510a0:57": "Pariyesissāmi taṁ maggaṁ, bhavato parimuttiyā’’ti.",
  "atk-s0510a0:58_0": "Tato uttaripi evaṁ cintesi – ‘‘yathā hi loke dukkhassa paṭipakkhabhūtaṁ sukhaṁ nāma",
  "atk-s0510a0:58_1": "atthi, evaṁ bhave sati tappaṭipakkhena vibhavenāpi bhavitabbaṁ. Yathā ca uṇhe sati",
  "atk-s0510a0:58_2": "tassa vūpasamabhūtaṁ sītalampi atthi, evaṁ rāgaggiādīnaṁ vūpasamena nibbānenāpi bhavitabbaṁ.",
  "atk-s0510a0:58_3": "Yathā nāma pāpassa lāmakassa dhammassa paṭipakkhabhūto kalyāṇo anavajjabhūto dhammopi",
  "atk-s0510a0:58_4": "atthiyeva, evameva pāpikāya jātiyā sati sabbajātikhepanato ajātisaṅkhātena nibbānenāpi",
  "atk-s0510a0:58_5": "bhavitabbamevā’’ti. Tena vuttaṁ –",
  "atk-s0510a0:59": "‘‘Yathāpi dukkhe vijjante, sukhaṁ nāmapi vijjati;",
  "atk-s0510a0:60": "Evaṁ bhave vijjamāne, vibhavopicchitabbako.",
  "atk-s0510a0:61": "‘‘Yathāpi uṇhe vijjante, aparaṁ vijjati sītalaṁ;",
  "atk-s0510a0:62": "Evaṁ tividhaggi vijjante, nibbānampicchitabbakaṁ.",
  "atk-s0510a0:63": "‘‘Yathāpi pāpe vijjante, kalyāṇamapi vijjati;",
  "atk-s0510a0:64": "Evameva jāti vijjante, ajātipicchitabbaka’’nti.",
  "atk-s0510a0:65_0": "Aparampi cintesi – ‘‘yathā nāma gūtharāsimhi nimuggena purisena dūratova pañcavaṇṇapadumasañchannaṁ",
  "atk-s0510a0:65_1": "mahātaḷākaṁ disvā ‘katarena nu kho maggena ettha gantabba’nti taṁ taḷākaṁ gavesituṁ",
  "atk-s0510a0:65_2": "yuttaṁ. Yaṁ tassa agavesanaṁ, na so taḷākassa doso, purisasseva doso. Evaṁ kilesamaladhovane",
  "atk-s0510a0:65_3": "amatamahānibbānataḷāke vijjante yaṁ tassa agavesanaṁ, na so amatamahānibbānataḷākassa",
  "atk-s0510a0:65_4": "doso, purisasseva doso. Yathā ca corehi samparivārito puriso palāyanamagge vijjamānepi",
  "atk-s0510a0:65_5": "sace na palāyati, na so maggassa doso, purisasseva doso. Evameva kilesehi parivāretvā",
  "atk-s0510a0:65_6": "gahitassa purisassa vijjamāneyeva nibbānagāmimhi sive magge maggassa agavesanaṁ nāma",
  "atk-s0510a0:65_7": "na maggassa doso, purisasseva doso. Yathā ca byādhipīḷito puriso vijjamāne byādhitikicchake",
  "atk-s0510a0:65_8": "vejje sace taṁ vejjaṁ gavesitvā byādhiṁ na tikicchāpeti, na so vejjassa doso, purisasseva",
  "atk-s0510a0:65_9": "doso. Evameva yo kilesabyādhipīḷito kilesavūpasamamaggakovidaṁ vijjamānameva ācariyaṁ",
  "atk-s0510a0:65_10": "na gavesati, tasseva doso, na kilesavināsakassa ācariyassa doso’’ti. Tena vuttaṁ –",
  "atk-s0510a0:66": "‘‘Yathā gūthagato puriso, taḷākaṁ disvāna pūritaṁ;",
  "atk-s0510a0:67": "Na gavesati taṁ taḷākaṁ, na doso taḷākassa so.",
  "atk-s0510a0:68": "‘‘Evaṁ kilesamaladhove, vijjante amatantaḷe;",
  "atk-s0510a0:69": "Na gavesati taṁ taḷākaṁ, na doso amatantaḷe.",
  "atk-s0510a0:70": "‘‘Yathā arīhi pariruddho, vijjante gamanampathe;",
  "atk-s0510a0:71": "Na palāyati so puriso, na doso añjasassa so.",
  "atk-s0510a0:72": "‘‘Evaṁ kilesapariruddho, vijjamāne sive pathe;",
  "atk-s0510a0:73": "Na gavesati taṁ maggaṁ, na doso sivamañjase.",
  "atk-s0510a0:74": "‘‘Yathāpi byādhito puriso, vijjamāne tikicchake;",
  "atk-s0510a0:75": "Na tikicchāpeti taṁ byādhiṁ, na doso so tikicchake.",
  "atk-s0510a0:76": "‘‘Evaṁ kilesabyādhīhi, dukkhito paripīḷito;",
  "atk-s0510a0:77": "Na gavesati taṁ ācariyaṁ, na doso so vināyake’’ti.",
  "atk-s0510a0:78_0": "Aparampi cintesi – ‘‘yathā maṇḍanakajātiko puriso kaṇṭhe āsattaṁ kuṇapaṁ chaḍḍetvā",
  "atk-s0510a0:78_1": "sukhaṁ gaccheyya, evaṁ mayāpi imaṁ pūtikāyaṁ chaḍḍetvā anapekkhena nibbānanagaraṁ",
  "atk-s0510a0:78_2": "pavisitabbaṁ. Yathā ca naranāriyo ukkārabhūmiyaṁ uccārapassāvaṁ katvā na taṁ ucchaṅgena",
  "atk-s0510a0:78_3": "vā ādāya, dussantena vā veṭhetvā gacchanti, jigucchamānā pana anapekkhāva, chaḍḍetvā",
  "atk-s0510a0:78_4": "gacchanti, evaṁ mayāpi imaṁ pūtikāyaṁ anapekkhena chaḍḍetvā amatanibbānanagaraṁ pavisituṁ",
  "atk-s0510a0:78_5": "vaṭṭati. Yathā ca nāvikā nāma jajjaraṁ nāvaṁ anapekkhāva chaḍḍetvā gacchanti, evaṁ",
  "atk-s0510a0:78_6": "ahampi imaṁ navahi vaṇamukhehi paggharantaṁ kāyaṁ chaḍḍetvā anapekkho nibbānapuraṁ",
  "atk-s0510a0:78_7": "pavisissāmi. Yathā ca puriso nānāratanāni ādāya corehi saddhiṁ maggaṁ gacchanto attano",
  "atk-s0510a0:78_8": "ratananāsabhayena te chaḍḍetvā khemaṁ maggaṁ gaṇhāti, evaṁ ayampi karajakāyo ratanavilopakacorasadiso.",
  "atk-s0510a0:78_9": "Sacāhaṁ ettha taṇhaṁ karissāmi, ariyamaggakusaladhammaratanaṁ me nassissati, tasmā",
  "atk-s0510a0:78_10": "mayā imaṁ corasadisaṁ kāyaṁ chaḍḍetvā amatamahānibbānanagaraṁ pavisituṁ vaṭṭatī’’ti. Tena vuttaṁ –",
  "atk-s0510a0:79": "‘‘Yathāpi kuṇapaṁ puriso, kaṇṭhe baddhaṁ jigucchiya;",
  "atk-s0510a0:80": "Mocayitvāna gaccheyya, sukhī serī sayaṁvasī.",
  "atk-s0510a0:81": "‘‘Tathevimaṁ pūtikāyaṁ, nānākuṇapasañcayaṁ;",
  "atk-s0510a0:82": "Chaḍḍayitvāna gaccheyyaṁ, anapekkho anatthiko.",
  "atk-s0510a0:83": "‘‘Yathā uccāraṭṭhānamhi, karīsaṁ naranāriyo;",
  "atk-s0510a0:84": "Chaḍḍayitvāna gacchanti, anapekkhā anatthikā.",
  "atk-s0510a0:85": "‘‘Evamevāhaṁ imaṁ kāyaṁ, nānākuṇapapūritaṁ;",
  "atk-s0510a0:86": "Chaḍḍayitvāna gacchissaṁ, vaccaṁ katvā yathā kuṭiṁ.",
  "atk-s0510a0:87": "‘‘Yathāpi jajjaraṁ nāvaṁ, paluggaṁ udagāhiniṁ;",
  "atk-s0510a0:88": "Sāmī chaḍḍetvā gacchanti, anapekkhā anatthikā.",
  "atk-s0510a0:89": "‘‘Evamevāhaṁ imaṁ kāyaṁ, navacchiddaṁ dhuvassavaṁ;",
  "atk-s0510a0:90": "Chaḍḍayitvāna gacchissaṁ, jiṇṇanāvaṁva sāmikā.",
  "atk-s0510a0:91": "‘‘Yathāpi puriso corehi, gacchanto bhaṇḍamādiya;",
  "atk-s0510a0:92": "Bhaṇḍacchedabhayaṁ disvā, chaḍḍayitvāna gacchati.",
  "atk-s0510a0:93": "‘‘Evameva ayaṁ kāyo, mahācorasamo viya;",
  "atk-s0510a0:94": "Pahāyimaṁ gamissāmi, kusalacchedanā bhayā’’ti.",
  "atk-s0510a0:95_0": "Evaṁ sumedhapaṇḍito nānāvidhāhi upamāhi imaṁ nekkhammūpasaṁhitaṁ atthaṁ cintetvā",
  "atk-s0510a0:95_1": "sakanivesane aparimitabhogakkhandhaṁ heṭṭhā vuttanayena kapaṇaddhikādīnaṁ vissajjetvā",
  "atk-s0510a0:95_2": "mahādānaṁ datvā vatthukāme ca kilesakāme ca pahāya amaranagarato nikkhamitvā ekakova",
  "atk-s0510a0:95_3": "himavante dhammikaṁ nāma pabbataṁ nissāya assamaṁ katvā tattha paṇṇasālañca caṅkamañca",
  "atk-s0510a0:95_4": "māpetvā pañcahi nīvaraṇadosehi vajjitaṁ ‘‘evaṁ samāhite citte’’tiādinā nayena vuttehi",
  "atk-s0510a0:95_5": "aṭṭhahi kāraṇaguṇehi samupetaṁ abhiññāsaṅkhātaṁ balaṁ āharituṁ tasmiṁ assamapade",
  "atk-s0510a0:95_6": "navadosasamannāgataṁ sāṭakaṁ pajahitvā, dvādasaguṇasamannāgataṁ vākacīraṁ nivāsetvā,",
  "atk-s0510a0:95_7": "isipabbajjaṁ pabbaji. Evaṁ pabbajito aṭṭhadosasamākiṇṇaṁ taṁ paṇṇasālaṁ pahāya dasaguṇasamannāgataṁ",
  "atk-s0510a0:95_8": "rukkhamūlaṁ upagantvā sabbaṁ dhaññavikatiṁ pahāya pavattaphalabhojano hutvā nisajjaṭṭhānacaṅkamanavaseneva",
  "atk-s0510a0:95_9": "padhānaṁ padahanto sattāhabbhantareyeva aṭṭhannaṁ samāpattīnaṁ pañcannañca abhiññānaṁ",
  "atk-s0510a0:95_10": "lābhī ahosi. Evaṁ taṁ yathāpatthitaṁ abhiññābalaṁ pāpuṇi. Tena vuttaṁ –",
  "atk-s0510a0:96": "‘‘Evāhaṁ cintayitvāna, nekakoṭisataṁ dhanaṁ;",
  "atk-s0510a0:97": "Nāthānāthānaṁ datvāna, himavantamupāgamiṁ.",
  "atk-s0510a0:98": "‘‘Himavantassāvidūre, dhammiko nāma pabbato;",
  "atk-s0510a0:99": "Assamo sukato mayhaṁ, paṇṇasālā sumāpitā.",
  "atk-s0510a0:100": "‘‘Caṅkamaṁ tattha māpesiṁ, pañcadosavivajjitaṁ;",
  "atk-s0510a0:101": "Aṭṭhaguṇasamupetaṁ, abhiññābalamāhariṁ.",
  "atk-s0510a0:102": "‘‘Sāṭakaṁ pajahiṁ tattha, navadosamupāgataṁ;",
  "atk-s0510a0:103": "Vākacīraṁ nivāsesiṁ, dvādasaguṇamupāgataṁ.",
  "atk-s0510a0:104": "‘‘Aṭṭhadosasamākiṇṇaṁ, pajahiṁ paṇṇasālakaṁ;",
  "atk-s0510a0:105": "Upāgamiṁ rukkhamūlaṁ, guṇe dasahupāgataṁ.",
  "atk-s0510a0:106": "‘‘Vāpitaṁ ropitaṁ dhaññaṁ, pajahiṁ niravasesato;",
  "atk-s0510a0:107": "Anekaguṇasampannaṁ, pavattaphalamādiyiṁ.",
  "atk-s0510a0:108": "‘‘Tatthappadhānaṁ padahiṁ, nisajjaṭṭhānacaṅkame;",
  "atk-s0510a0:109": "Abbhantaramhi sattāhe, abhiññābala pāpuṇi’’nti.",
  "atk-s0510a0:110_0": "Tattha ‘‘assamo sukato mayhaṁ, paṇṇasālā sumāpitā’’ti imāya pana pāḷiyā sumedhapaṇḍitena",
  "atk-s0510a0:110_1": "assamapaṇṇasālacaṅkamā sahatthā māpitā viya vuttā. Ayaṁ panettha attho – mahāsattañhi",
  "atk-s0510a0:110_2": "‘‘himavantaṁ ajjhogāhetvā ajja dhammikapabbataṁ pavisissatī’’ti disvā sakko vissakammadevaputtaṁ",
  "atk-s0510a0:110_3": "āmantesi – ‘‘tāta, ayaṁ sumedhapaṇḍito ‘pabbajissāmī’ti nikkhanto, etassa vasanaṭṭhānaṁ",
  "atk-s0510a0:110_4": "māpehī’’ti. So tassa vacanaṁ sampaṭicchitvā ramaṇīyaṁ assamaṁ, suguttaṁ paṇṇasālaṁ,",
  "atk-s0510a0:110_5": "manoramaṁ caṅkamañca māpesi. Bhagavā pana tadā attano puññānubhāvena nipphannaṁ taṁ",
  "atk-s0510a0:110_6": "assamapadaṁ sandhāya ‘‘sāriputta, tasmiṁ dhammikapabbate –",
  "atk-s0510a0:111": "‘‘Assamo sukato mayhaṁ, paṇṇasālā sumāpitā;",
  "atk-s0510a0:112": "Caṅkamaṁ tattha māpesiṁ, pañcadosavivajjita’’’nti. –",
  "atk-s0510a0:113": "Āha. Tattha sukato mayhanti suṭṭhu kato mayā. Paṇṇasālā sumāpitāti paṇṇacchadanasālāpi me sumāpitā ahosi.",
  "atk-s0510a0:114_0": "Pañcadosavivajjitanti pañcime caṅkamadosā nāma thaddhavisamatā, antorukkhatā, gahanacchannatā",
  "atk-s0510a0:114_1": ", atisambādhatā, ativisālatāti. Thaddhavisamabhūmibhāgasmiñhi caṅkame caṅkamantassa",
  "atk-s0510a0:114_2": "pādā rujjanti, phoṭā uṭṭhahanti, cittaṁ ekaggataṁ na labhati, kammaṭṭhānaṁ vipajjati.",
  "atk-s0510a0:114_3": "Mudusamatale pana phāsuvihāraṁ āgamma kammaṭṭhānaṁ sampajjati. Tasmā thaddhavisamabhūmibhāgatā",
  "atk-s0510a0:114_4": "eko dosoti veditabbo. Caṅkamassa anto vā majjhe vā koṭiyaṁ vā rukkhe sati pamādamāgamma",
  "atk-s0510a0:114_5": "caṅkamantassa nalāṭaṁ vā sīsaṁ vā paṭihaññatīti antorukkhatā dutiyo doso. Tiṇalatādigahanacchanne",
  "atk-s0510a0:114_6": "caṅkame caṅkamanto andhakāravelāyaṁ uragādike pāṇe akkamitvā vā māreti, tehi vā daṭṭho",
  "atk-s0510a0:114_7": "dukkhaṁ āpajjatīti gahanacchannatā tatiyo doso. Atisambādhe caṅkame vitthārato ratanike",
  "atk-s0510a0:114_8": "vā aḍḍharatanike vā caṅkamantassa paricchede pakkhalitvā nakhāpi aṅguliyopi bhijjantīti",
  "atk-s0510a0:114_9": "atisambādhatā catuttho doso. Ativisāle caṅkame caṅkamantassa cittaṁ vidhāvati, ekaggataṁ",
  "atk-s0510a0:114_10": "na labhatīti ativisālatā pañcamo doso. Puthulato pana diyaḍḍharatanaṁ dvīsu passesu",
  "atk-s0510a0:114_11": "ratanamattaṁ anucaṅkamaṁ dīghato saṭṭhihatthaṁ mudutalaṁ samavippakiṇṇavālukaṁ caṅkamaṁ",
  "atk-s0510a0:114_12": "vaṭṭati cetiyagirimhi dīpappasādakamahāmahindattherassa caṅkamaṁ viya, tādisaṁ taṁ",
  "atk-s0510a0:114_13": "ahosi. Tenāha – ‘‘caṅkamaṁ tattha māpesiṁ, pañcadosavivajjita’’nti.",
  "atk-s0510a0:115_0": "Aṭṭhaguṇasamupetanti aṭṭhahi samaṇasukhehi upetaṁ. Aṭṭhimāni samaṇasukhāni nāma dhanadhaññapariggahābhāvo,",
  "atk-s0510a0:115_1": "anavajjapiṇḍapātapariyesanabhāvo, nibbutapiṇḍapātabhuñjanabhāvo, raṭṭhaṁ pīḷetvā",
  "atk-s0510a0:115_2": "dhanasāraṁ vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo,",
  "atk-s0510a0:115_3": "upakaraṇesu nicchandarāgabhāvo, coravilope nibbhayabhāvo, rājarājamahāmattehi asaṁsaṭṭhabhāvo,",
  "atk-s0510a0:115_4": "catūsu disāsu appaṭihatabhāvoti . Idaṁ vuttaṁ hoti – ‘‘yathā tasmiṁ assame vasantena",
  "atk-s0510a0:115_5": "sakkā honti imāni aṭṭha sukhāni vindituṁ, evaṁ aṭṭhaguṇasamupetaṁ taṁ assamaṁ māpesi’’nti.",
  "atk-s0510a0:116_0": "Abhiññābalamāharinti pacchā tasmiṁ assame vasanto kasiṇaparikammaṁ katvā abhiññānañca",
  "atk-s0510a0:116_1": "samāpattīnañca uppādanatthāya aniccato ca dukkhato ca vipassanaṁ ārabhitvā thāmappattaṁ",
  "atk-s0510a0:116_2": "vipassanābalaṁ āhariṁ. Yathā tasmiṁ vasanto taṁ balaṁ āharituṁ sakkomi, evaṁ taṁ",
  "atk-s0510a0:116_3": "assamaṁ abhiññatthāya vipassanābalassa anucchavikaṁ katvā māpesinti attho.",
  "atk-s0510a0:117_0": "Sāṭakaṁ pajahiṁ tattha, navadosamupāgatanti etthāyaṁ anupubbikathā. Tadā kira kuṭileṇacaṅkamādipaṭimaṇḍitaṁ",
  "atk-s0510a0:117_1": "pupphūpagaphalūpagarukkhasañchannaṁ ramaṇīyaṁ madhurasalilāsayaṁ apagatavāḷamigabhiṁsanakasakuṇaṁ",
  "atk-s0510a0:117_2": "pavivekakkhamaṁ assamaṁ māpetvā alaṅkatacaṅkamassa ubhosu antesu ālambanaphalakaṁ",
  "atk-s0510a0:117_3": "saṁvidhāya nisīdanatthāya caṅkamavemajjhe samatalaṁ muggavaṇṇasilaṁ māpetvā anto",
  "atk-s0510a0:117_4": "paṇṇasālāya jaṭāmaṇḍalavākacīratidaṇḍakuṇḍikādike tāpasaparikkhāre maṇḍape pānīyaghaṭapānīyasaṅkhapānīyasarāvāni,",
  "atk-s0510a0:117_5": "aggisālāyaṁ aṅgārakapalladāruādīnīti evaṁ yaṁ yaṁ pabbajitānaṁ upakārāya saṁvattati,",
  "atk-s0510a0:117_6": "taṁ sabbaṁ māpetvā paṇṇasālāya bhittiyaṁ – ‘‘ye keci pabbajitukāmā ime parikkhāre",
  "atk-s0510a0:117_7": "gahetvā pabbajantū’’ti akkharāni chinditvā devalokameva gate vissakammadevaputte",
  "atk-s0510a0:117_8": "sumedhapaṇḍito himavantapāde girikandarānusārena attano nivāsānurūpaṁ phāsukaṭṭhānaṁ",
  "atk-s0510a0:117_9": "olokento nadīnivattane vissakammanimmitaṁ sakkadattiyaṁ ramaṇīyaṁ assamaṁ disvā caṅkamanakoṭiṁ",
  "atk-s0510a0:117_10": "gantvā padavaḷañjaṁ apassanto ‘‘dhuvaṁ pabbajitā dhuragāme bhikkhaṁ pariyesitvā kilantarūpā",
  "atk-s0510a0:117_11": "āgantvā paṇṇasālaṁ pavisitvā nisinnā bhavissantī’’ti cintetvā thokaṁ āgametvā ‘‘ativiya",
  "atk-s0510a0:117_12": "cirāyanti, jānissāmī’’ti paṇṇasāladvāraṁ vivaritvā anto pavisitvā ito cito ca olokento",
  "atk-s0510a0:117_13": "mahābhittiyaṁ akkharāni vācetvā ‘‘mayhaṁ kappiyaparikkhārā ete, ime gahetvā pabbajissāmī’’ti",
  "atk-s0510a0:117_14": "attanā nivatthapārutaṁ sāṭakayugaṁ pajahi. Tenāha ‘‘sāṭakaṁ pajahiṁ tatthā’’ti. Evaṁ",
  "atk-s0510a0:117_15": "paviṭṭho ahaṁ, sāriputta, tassaṁ paṇṇasālāyaṁ sāṭakaṁ pajahiṁ.",
  "atk-s0510a0:118_0": "Navadosamupāgatanti sāṭakaṁ pajahanto nava dose disvā pajahinti dīpeti. Tāpasapabbajjaṁ",
  "atk-s0510a0:118_1": "pabbajitānañhi sāṭakasmiṁ nava dosā upaṭṭhahanti. Mahagghabhāvo eko doso, parapaṭibaddhatāya",
  "atk-s0510a0:118_2": "uppajjanabhāvo eko, paribhogena lahuṁ kilissanabhāvo eko, kiliṭṭho hi dhovitabbo",
  "atk-s0510a0:118_3": "ca rajitabbo ca hoti, paribhogena jīraṇabhāvo eko, jiṇṇassa hi tunnaṁ vā aggaḷadānaṁ",
  "atk-s0510a0:118_4": "vā kātabbaṁ hoti, puna pariyesanāya durabhisambhavabhāvo eko, tāpasapabbajjāya asāruppabhāvo",
  "atk-s0510a0:118_5": "eko, paccatthikānaṁ sādhāraṇabhāvo eko, yathā hi naṁ paccatthikā na gaṇhanti, evaṁ",
  "atk-s0510a0:118_6": "gopetabbo hoti, paribhuñjantassa vibhūsanaṭṭhānabhāvo eko, gahetvā vicarantassa khandhabhāramahicchabhāvo ekoti.",
  "atk-s0510a0:119_0": "Vākacīraṁ nivāsesinti tadāhaṁ, sāriputta, ime nava dose disvā sāṭakaṁ pahāya vākacīraṁ",
  "atk-s0510a0:119_1": "nivāsesiṁ, muñjatiṇaṁ hīraṁ hīraṁ katvā ganthetvā kataṁ vākacīraṁ nivāsanapārupanatthāya ādiyinti attho.",
  "atk-s0510a0:120_0": "Dvādasa guṇamupāgatanti dvādasahi ānisaṁsehi samannāgataṁ. Vākacīrasmiñhi dvādasa",
  "atk-s0510a0:120_1": "ānisaṁsā – appagghaṁ sundaraṁ kappiyanti ayaṁ tāva eko ānisaṁso, sahatthā kātuṁ sakkāti",
  "atk-s0510a0:120_2": "ayaṁ dutiyo, paribhogena saṇikaṁ kilissati, dhoviyamānepi papañco natthīti ayaṁ tatiyo,",
  "atk-s0510a0:120_3": "paribhogena jiṇṇepi sibbitabbābhāvo catuttho, puna pariyesantassa sukhena karaṇabhāvo",
  "atk-s0510a0:120_4": "pañcamo, tāpasapabbajjāya sāruppabhāvo chaṭṭho, paccatthikānaṁ nirupabhogabhāvo sattamo,",
  "atk-s0510a0:120_5": "paribhuñjantassa vibhūsanaṭṭhānābhāvo aṭṭhamo, dhāraṇe sallahukabhāvo navamo, cīvarapaccaye",
  "atk-s0510a0:120_6": "appicchabhāvo dasamo, vākuppattiyā dhammikaanavajjabhāvo ekādasamo, vākacīre naṭṭhepi",
  "atk-s0510a0:120_7": "anapekkhabhāvo dvādasamoti.",
  "atk-s0510a0:121_0": "Aṭṭhadosasamākiṇṇaṁ, pajahiṁ paṇṇasālakanti kathaṁ pajahiṁ? So kira varasāṭakayugaṁ",
  "atk-s0510a0:121_1": "omuñcanto cīvaravaṁse laggitaṁ anojapupphadāmasadisaṁ rattaṁ vākacīraṁ gahetvā nivāsetvā",
  "atk-s0510a0:121_2": "tassūpari aparaṁ suvaṇṇavaṇṇaṁ vākacīraṁ paridahitvā punnāgapupphasantharasadisaṁ",
  "atk-s0510a0:121_3": "sakhuraṁ ajinacammaṁ ekaṁsaṁ katvā jaṭāmaṇḍalaṁ paṭimuñcitvā cūḷāya saddhiṁ niccalabhāvakaraṇatthaṁ",
  "atk-s0510a0:121_4": "sārasūciṁ pavesetvā muttājālasadisāya sikkāya pavāḷavaṇṇaṁ kuṇḍikaṁ odahitvā tīsu",
  "atk-s0510a0:121_5": "ṭhānesu vaṅkaṁ kājaṁ ādāya ekissā kājakoṭiyā kuṇḍikaṁ, ekissā aṅkusapacchitidaṇḍakādīni",
  "atk-s0510a0:121_6": "olaggetvā khārikājaṁ aṁse katvā dakkhiṇena hatthena kattaradaṇḍaṁ gahetvā paṇṇasālato",
  "atk-s0510a0:121_7": "nikkhamitvā saṭṭhihatthe mahācaṅkame aparāparaṁ caṅkamanto attano vesaṁ oloketvā",
  "atk-s0510a0:121_8": "– ‘‘mayhaṁ manoratho matthakaṁ patto, sobhati vata me pabbajjā, buddhapaccekabuddhādīhi",
  "atk-s0510a0:121_9": "sabbehi dhīrapurisehi vaṇṇitā thomitā ayaṁ pabbajjā nāma, pahīnaṁ me gihibandhanaṁ,",
  "atk-s0510a0:121_10": "nikkhantosmi nekkhammaṁ, laddhā me uttamapabbajjā, karissāmi samaṇadhammaṁ, labhissāmi",
  "atk-s0510a0:121_11": "maggaphalasukha’’nti ussāhajāto khārikājaṁ otāretvā caṅkamavemajjhe muggavaṇṇasilāpaṭṭe",
  "atk-s0510a0:121_12": "suvaṇṇapaṭimā viya nisinno divasabhāgaṁ vītināmetvā sāyanhasamayaṁ paṇṇasālaṁ pavisitvā",
  "atk-s0510a0:121_13": "bidalamañcakapasse kaṭṭhattharikāya nipanno sarīraṁ utuṁ gāhāpetvā balavapaccūse",
  "atk-s0510a0:121_14": "pabujjhitvā attano āgamanaṁ āvajjesi – ‘‘ahaṁ gharāvāse ādīnavaṁ disvā amitabhogaṁ",
  "atk-s0510a0:121_15": "anantayasaṁ pahāya araññaṁ pavisitvā nekkhammagavesako hutvā pabbajito. Ito dāni",
  "atk-s0510a0:121_16": "paṭṭhāya pamādacāraṁ carituṁ na vaṭṭati, pavivekañhi pahāya vicarantaṁ micchāvitakkamakkhikā",
  "atk-s0510a0:121_17": "khādanti, idāni mayā vivekamanubrūhetuṁ vaṭṭati, ahañhi gharāvāsaṁ palibodhato disvā",
  "atk-s0510a0:121_18": "nikkhanto, ayañca manāpā paṇṇasālā, beluvapakkavaṇṇā paribhaṇḍakatā bhūmi, rajatavaṇṇā",
  "atk-s0510a0:121_19": "setabhittiyo, kapotapādavaṇṇaṁ paṇṇacchadanaṁ, vicittattharaṇavaṇṇo bidalamañcako,",
  "atk-s0510a0:121_20": "nivāsaphāsukaṁ vasanaṭṭhānaṁ, na etto atirekatarā viya me gehasampadā paññāyatī’’ti",
  "atk-s0510a0:121_21": "paṇṇasālāya dose vicinanto aṭṭha dose passi.",
  "atk-s0510a0:122_0": "Paṇṇasālaparibhogasmiñhi aṭṭha ādīnavā – mahāsamārambhena dabbasambhāre samodhānetvā",
  "atk-s0510a0:122_1": "karaṇapariyesanabhāvo eko ādīnavo, tiṇapaṇṇamattikāsu patitāsu tāsaṁ punappunaṁ ṭhapetabbatāya",
  "atk-s0510a0:122_2": "nibaddhajagganabhāvo dutiyo, senāsanaṁ nāma mahallakassa pāpuṇāti, avelāya vuṭṭhāpiyamānassa",
  "atk-s0510a0:122_3": "cittekaggatā na hotīti uṭṭhāpanīyabhāvo tatiyo, sītuṇhādipaṭighātena kāyassa sukhumālakaraṇabhāvo",
  "atk-s0510a0:122_4": "catuttho , gehaṁ paviṭṭhena yaṁkiñci pāpaṁ sakkā kātunti garahāpaṭicchādanabhāvo",
  "atk-s0510a0:122_5": "pañcamo, ‘‘mayha’’nti pariggahakaraṇabhāvo chaṭṭho, gehassa atthibhāvo nāmesa sadutiyakavāso",
  "atk-s0510a0:122_6": "viyāti sattamo, ūkāmaṅgulagharagoḷikādīnaṁ sādhāraṇatāya bahusādhāraṇabhāvo aṭṭhamo.",
  "atk-s0510a0:122_7": "Iti ime aṭṭha ādīnave disvā mahāsatto paṇṇasālaṁ pajahi. Tenāha – ‘‘aṭṭhadosasamākiṇṇaṁ,",
  "atk-s0510a0:122_8": "pajahiṁ paṇṇasālaka’’nti.",
  "atk-s0510a0:123_0": "Upāgamiṁ rukkhamūlaṁ, guṇe dasahupāgatanti channaṁ paṭikkhipitvā dasahi guṇehi upetaṁ",
  "atk-s0510a0:123_1": "rukkhamūlaṁ upagatosmīti vadati. Tatrime dasa guṇā – appasamārambhatā eko guṇo, upagamanamattakameva",
  "atk-s0510a0:123_2": "hi tattha hotīti. Appaṭijagganatā dutiyo, tañhi sammaṭṭhampi asammaṭṭhampi paribhogaphāsukaṁ",
  "atk-s0510a0:123_3": "hotiyeva. Anuṭṭhāpanīyabhāvo tatiyo. Garahaṁ nappaṭicchādeti, tattha hi pāpaṁ karonto",
  "atk-s0510a0:123_4": "lajjatīti garahāya appaṭicchannabhāvo catuttho. Abbhokāsavāso viya kāyaṁ na santhambhetīti",
  "atk-s0510a0:123_5": "kāyassa asanthambhanabhāvo pañcamo, pariggahakaraṇābhāvo chaṭṭho, gehālayapaṭikkhepo",
  "atk-s0510a0:123_6": "sattamo. Bahusādhāraṇe gehe viya ‘‘paṭijaggissāmi naṁ, nikkhamathā’’ti nīharaṇakābhāvo",
  "atk-s0510a0:123_7": "aṭṭhamo, vasantassa sappītikabhāvo navamo, rukkhamūlasenāsanassa gatagataṭṭhāne sulabhatāya",
  "atk-s0510a0:123_8": "anapekkhabhāvo dasamoti ime dasaguṇe disvā rukkhamūlaṁ upagatosmīti vadati.",
  "atk-s0510a0:124_0": "Imāni hi ettakāni kāraṇāni sallakkhetvā mahāsatto punadivase bhikkhāya gāmaṁ pāvisi.",
  "atk-s0510a0:124_1": "Athassa sampattagāme manussā mahantena ussāhena bhikkhaṁ adaṁsu. So bhattakiccaṁ",
  "atk-s0510a0:124_2": "niṭṭhāpetvā assamaṁ āgamma nisīditvā cintesi – ‘‘nāhaṁ ‘āhāraṁ labhāmī’ti pabbajito,",
  "atk-s0510a0:124_3": "siniddhāhāro nāmesa mānamadapurisamade vaḍḍheti, āhāramūlakassa ca dukkhassa anto",
  "atk-s0510a0:124_4": "natthi, yaṁnūnāhaṁ vāpitaropitadhaññanibbattakaṁ āhāraṁ pajahitvā pavattaphalabhojano",
  "atk-s0510a0:124_5": "bhaveyya’’nti. So tato paṭṭhāya tathā katvā ghaṭento vāyamanto sattāhabbhantareyeva",
  "atk-s0510a0:124_6": "aṭṭha samāpattiyo pañca ca abhiññāyo nibbattesi. Tena vuttaṁ –",
  "atk-s0510a0:125": "‘‘Vāpitaṁ ropitaṁ dhaññaṁ, pajahiṁ niravasesato;",
  "atk-s0510a0:126": "Anekaguṇasampannaṁ, pavattaphalamādiyiṁ.",
  "atk-s0510a0:127": "‘‘Tatthappadhānaṁ padahiṁ, nisajjaṭṭhānacaṅkame;",
  "atk-s0510a0:128": "Abbhantaramhi sattāhe, abhiññābala pāpuṇi’’nti.",
  "atk-s0510a0:129": "Dīpaṅkaro buddho",
  "atk-s0510a0:130_0": "Evaṁ abhiññābalaṁ patvā sumedhatāpase samāpattisukhena vītināmente dīpaṅkaro nāma",
  "atk-s0510a0:130_1": "satthā loke udapādi. Tassa paṭisandhijātibodhi dhammacakkappavattanesu sakalāpi dasasahassilokadhātu",
  "atk-s0510a0:130_2": "saṅkampi sampakampi sampavedhi, mahāviravaṁ ravi, dvattiṁsa pubbanimittāni pāturahesuṁ.",
  "atk-s0510a0:130_3": "Sumedhatāpaso samāpattisukhena vītināmento neva taṁ saddamassosi, na ca tāni nimittāni",
  "atk-s0510a0:130_4": "addasa. Tena vuttaṁ –",
  "atk-s0510a0:131": "‘‘Evaṁ me siddhippattassa, vasībhūtassa sāsane;",
  "atk-s0510a0:132": "Dīpaṅkaro nāma jino, uppajji lokanāyako.",
  "atk-s0510a0:133": "‘‘Uppajjante ca jāyante, bujjhante dhammadesane;",
  "atk-s0510a0:134": "Caturo nimitte nāddasaṁ, jhānaratisamappito’’ti.",
  "atk-s0510a0:135_0": "Tasmiṁ kāle dīpaṅkaradasabalo catūhi khīṇāsavasatasahassehi parivuto anupubbena cārikaṁ",
  "atk-s0510a0:135_1": "caramāno rammaṁ nāma nagaraṁ patvā sudassanamahāvihāre paṭivasati. Rammanagaravāsino",
  "atk-s0510a0:135_2": "‘‘dīpaṅkaro kira samaṇissaro paramābhisambodhiṁ patvā pavattavaradhammacakko anupubbena",
  "atk-s0510a0:135_3": "cārikaṁ caramāno amhākaṁ rammanagaraṁ patvā sudassanamahāvihāre paṭivasatī’’ti sutvā",
  "atk-s0510a0:135_4": "sappinavanītādīni ceva bhesajjāni vatthacchādanāni ca gāhāpetvā gandhamālādihatthā",
  "atk-s0510a0:135_5": "yena buddho, yena dhammo, yena saṅgho, tanninnā tappoṇā tappabbhārā hutvā satthāraṁ",
  "atk-s0510a0:135_6": "upasaṅkamitvā vanditvā gandhamālādīhi pūjetvā ekamantaṁ nisinnā dhammadesanaṁ sutvā",
  "atk-s0510a0:135_7": "svātanāya nimantetvā uṭṭhāyāsanā pakkamiṁsu.",
  "atk-s0510a0:136_0": "Te punadivase mahādānaṁ sajjetvā nagaraṁ alaṅkaritvā dasabalassa āgamanamaggaṁ alaṅkarontā",
  "atk-s0510a0:136_1": "udakabhinnaṭṭhānesu paṁsuṁ pakkhipitvā samaṁ bhūmitalaṁ katvā rajatapaṭṭavaṇṇaṁ vālukaṁ",
  "atk-s0510a0:136_2": "ākiranti, lāje ceva pupphāni ca vikiranti, nānāvirāgehi vatthehi dhajapaṭāke ussāpenti,",
  "atk-s0510a0:136_3": "kadaliyo ceva puṇṇaghaṭapantiyo ca patiṭṭhāpenti. Tasmiṁ kāle sumedhatāpaso attano",
  "atk-s0510a0:136_4": "assamapadā ākāsaṁ uggantvā, tesaṁ manussānaṁ uparibhāgena ākāsena gacchanto te haṭṭhatuṭṭhe",
  "atk-s0510a0:136_5": "manusse disvā ‘‘kiṁ nu kho kāraṇa’’nti ākāsato oruyha ekamantaṁ ṭhito manusse pucchi",
  "atk-s0510a0:136_6": "– ‘‘ambho, kassa tumhe idha visamaṁ maggaṁ alaṅkarothā’’ti? Tena vuttaṁ –",
  "atk-s0510a0:137": "‘‘Paccantadesavisaye , nimantetvā tathāgataṁ;",
  "atk-s0510a0:138": "Tassa āgamanaṁ maggaṁ, sodhenti tuṭṭhamānasā.",
  "atk-s0510a0:139": "‘‘Ahaṁ tena samayena, nikkhamitvā sakassamā;",
  "atk-s0510a0:140": "Dhunanto vākacīrāni, gacchāmi ambare tadā.",
  "atk-s0510a0:141": "‘‘Vedajātaṁ janaṁ disvā, tuṭṭhahaṭṭhaṁ pamoditaṁ;",
  "atk-s0510a0:142": "Orohitvāna gaganā, manusse pucchi tāvade.",
  "atk-s0510a0:143": "‘‘‘Tuṭṭhahaṭṭho pamudito, vedajāto mahājano;",
  "atk-s0510a0:144": "Kassa sodhīyati maggo, añjasaṁ vaṭumāyana’’’nti.",
  "atk-s0510a0:145_0": "Manussā āhaṁsu – ‘‘bhante sumedha, na tvaṁ jānāsi, dīpaṅkaro dasabalo sammāsambuddho",
  "atk-s0510a0:145_1": "sambodhiṁ patvā pavattavaradhammacakko cārikaṁ caramāno amhākaṁ nagaraṁ patvā sudassanamahāvihāre",
  "atk-s0510a0:145_2": "paṭivasati. Mayaṁ taṁ bhagavantaṁ nimantayimha, tassetaṁ buddhassa bhagavato āgamanamaggaṁ",
  "atk-s0510a0:145_3": "alaṅkaromā’’ti. Atha sumedhatāpaso cintesi – ‘‘buddhoti kho ghosamattakampi loke",
  "atk-s0510a0:145_4": "dullabhaṁ, pageva buddhuppādo, mayāpi imehi manussehi saddhiṁ dasabalassa maggaṁ",
  "atk-s0510a0:145_5": "alaṅkarituṁ vaṭṭatī’’ti. So te manusse āha – ‘‘sace, bho, tumhe etaṁ maggaṁ buddhassa",
  "atk-s0510a0:145_6": "alaṅkarotha, mayhampi ekaṁ okāsaṁ detha, ahampi tumhehi saddhiṁ maggaṁ alaṅkarissāmī’’ti.",
  "atk-s0510a0:145_7": "Te ‘‘sādhū’’ti sampaṭicchitvā ‘‘sumedhatāpaso iddhimā’’ti jānantā udakabhinnokāsaṁ",
  "atk-s0510a0:145_8": "sallakkhetvā – ‘‘tvaṁ imaṁ ṭhānaṁ alaṅkarohī’’ti adaṁsu. Sumedho buddhārammaṇaṁ pītiṁ",
  "atk-s0510a0:145_9": "gahetvā cintesi – ‘‘ahaṁ imaṁ okāsaṁ iddhiyā alaṅkarituṁ pahomi, evaṁ alaṅkato na",
  "atk-s0510a0:145_10": "maṁ paritosessati, ajja mayā kāyaveyyāvaccaṁ kātuṁ vaṭṭatī’’ti paṁsuṁ āharitvā tasmiṁ padese pakkhipi.",
  "atk-s0510a0:146_0": "Tassa tasmiṁ padese aniṭṭhiteyeva dīpaṅkaradasabalo mahānubhāvānaṁ chaḷabhiññānaṁ",
  "atk-s0510a0:146_1": "khīṇāsavānaṁ catūhi satasahassehi parivuto devatāsu dibbagandhamālādīhi pūjayantāsu",
  "atk-s0510a0:146_2": "dibbaturiyehi vajjantāsu dibbasaṅgītesu pavattentesu manussesu mānusakehi gandhamālādīhi",
  "atk-s0510a0:146_3": "ceva turiyehi ca pūjayantesu anopamāya buddhalīlāya manosilātale vijambhamāno sīho",
  "atk-s0510a0:146_4": "viya taṁ alaṅkatapaṭiyattaṁ maggaṁ paṭipajji. Sumedhatāpaso akkhīni ummīletvā alaṅkatamaggena",
  "atk-s0510a0:146_5": "āgacchantassa dasabalassa dvattiṁsamahāpurisalakkhaṇapaṭimaṇḍitaṁ asītiyā anubyañjanehi",
  "atk-s0510a0:146_6": "anurañjitaṁ byāmappabhāya samparivāritaṁ maṇivaṇṇagaganatale nānappakārā vijjulatā",
  "atk-s0510a0:146_7": "viya āveḷāveḷabhūtā ceva yugaḷayugaḷabhūtā ca chabbaṇṇaghanabuddharasmiyo vissajjentaṁ",
  "atk-s0510a0:146_8": "rūpasobhaggappattaṁ attabhāvaṁ oloketvā – ‘‘ajja mayā dasabalassa jīvitapariccāgaṁ",
  "atk-s0510a0:146_9": "kātuṁ vaṭṭati, mā bhagavā kalalaṁ akkami, maṇiphalakasetuṁ pana akkamanto viya saddhiṁ",
  "atk-s0510a0:146_10": "catūhi khīṇāsavasatasahassehi mama piṭṭhiṁ maddamāno gacchatu, taṁ me bhavissati",
  "atk-s0510a0:146_11": "dīgharattaṁ hitāya sukhāyā’’ti kese mocetvā ajinacammajaṭāmaṇḍalavākacīrāni kāḷavaṇṇe",
  "atk-s0510a0:146_12": "kalale pattharitvā maṇiphalakasetu viya kalalapiṭṭhe nipajji. Tena vuttaṁ –",
  "atk-s0510a0:147": "‘‘Te me puṭṭhā viyākaṁsu, ‘buddho loke anuttaro;",
  "atk-s0510a0:148": "Dīpaṅkaro nāma jino, uppajji lokanāyako;",
  "atk-s0510a0:149": "Tassa sodhīyati maggo, añjasaṁ vaṭumāyanaṁ’.",
  "atk-s0510a0:150": "‘‘Buddhotivacanaṁ sutvāna, pīti uppajji tāvade;",
  "atk-s0510a0:151": "Buddho buddhoti kathayanto, somanassaṁ pavedayiṁ.",
  "atk-s0510a0:152": "‘‘Tattha ṭhatvā vicintesiṁ, tuṭṭho saṁviggamānaso;",
  "atk-s0510a0:153": "‘Idha bījāni ropissaṁ, khaṇo ve mā upaccagā’.",
  "atk-s0510a0:154": "‘‘Yadi buddhassa sodhetha, ekokāsaṁ dadātha me;",
  "atk-s0510a0:155": "Ahampi sodhayissāmi, añjasaṁ vaṭumāyanaṁ.",
  "atk-s0510a0:156": "‘‘Adaṁsu te mamokāsaṁ, sodhetuṁ añjasaṁ tadā;",
  "atk-s0510a0:157": "Buddho buddhoti cintento, maggaṁ sodhemahaṁ tadā.",
  "atk-s0510a0:158": "‘‘Aniṭṭhite mamokāse, dīpaṅkaro mahāmuni;",
  "atk-s0510a0:159": "Catūhi satasahassehi, chaḷabhiññehi tādihi;",
  "atk-s0510a0:160": "Khīṇāsavehi vimalehi, paṭipajji añjasaṁ jino.",
  "atk-s0510a0:161": "‘‘Paccuggamanā vattanti, vajjanti bheriyo bahū;",
  "atk-s0510a0:162": "Āmoditā naramarū, sādhukāraṁ pavattayuṁ.",
  "atk-s0510a0:163": "‘‘Devā manusse passanti, manussāpi ca devatā;",
  "atk-s0510a0:164": "Ubhopi te pañjalikā, anuyanti tathāgataṁ.",
  "atk-s0510a0:165": "‘‘Devā dibbehi turiyehi, manussā mānusehi ca;",
  "atk-s0510a0:166": "Ubhopi te vajjayantā, anuyanti tathāgataṁ.",
  "atk-s0510a0:167": "‘‘Dibbaṁ mandāravaṁ pupphaṁ, padumaṁ pārichattakaṁ;",
  "atk-s0510a0:168": "Disodisaṁ okiranti, ākāsanabhagatā marū.",
  "atk-s0510a0:169": "‘‘Dibbaṁ candanacuṇṇañca, varagandhañca kevalaṁ;",
  "atk-s0510a0:170": "Disodisaṁ okiranti, ākāsanabhagatā marū.",
  "atk-s0510a0:171": "‘‘Campakaṁ salalaṁ nīpaṁ, nāgapunnāgaketakaṁ;",
  "atk-s0510a0:172": "Disodisaṁ ukkhipanti, bhūmitalagatā narā.",
  "atk-s0510a0:173": "‘‘Kese muñcitvāhaṁ tattha, vākacīrañca cammakaṁ;",
  "atk-s0510a0:174": "Kalale pattharitvāna, avakujjo nipajjahaṁ.",
  "atk-s0510a0:175": "‘‘Akkamitvāna maṁ buddho, saha sissehi gacchatu;",
  "atk-s0510a0:176": "Mā naṁ kalale akkamittha, hitāya me bhavissatī’’ti.",
  "atk-s0510a0:177_0": "So pana kalalapiṭṭhe nipannakova puna akkhīni ummīletvā dīpaṅkaradasabalassa buddhasiriṁ",
  "atk-s0510a0:177_1": "sampassamāno evaṁ cintesi – ‘‘sace ahaṁ iccheyyaṁ, sabbakilese jhāpetvā saṅghanavako",
  "atk-s0510a0:177_2": "hutvā rammanagaraṁ paviseyyaṁ, aññātakavesena pana me kilese jhāpetvā nibbānappattiyā",
  "atk-s0510a0:177_3": "kiccaṁ natthi, yaṁnūnāhaṁ dīpaṅkaradasabalo viya paramābhisambodhiṁ patvā dhammanāvaṁ",
  "atk-s0510a0:177_4": "āropetvā mahājanaṁ saṁsārasāgarā uttāretvā pacchā parinibbāyeyyaṁ, idaṁ mayhaṁ patirūpa’’nti.",
  "atk-s0510a0:177_5": "Tato aṭṭha dhamme samodhānetvā buddhabhāvāya abhinīhāraṁ katvā nipajji. Tena vuttaṁ –",
  "atk-s0510a0:178": "‘‘Pathaviyaṁ nipannassa, evaṁ me āsi cetaso;",
  "atk-s0510a0:179": "‘Icchamāno ahaṁ ajja, kilese jhāpaye mama.",
  "atk-s0510a0:180": "‘‘‘Kiṁ me aññātavesena, dhammaṁ sacchikatenidha;",
  "atk-s0510a0:181": "Sabbaññutaṁ pāpuṇitvā, buddho hessaṁ sadevake.",
  "atk-s0510a0:182": "‘‘‘Kiṁ me ekena tiṇṇena, purisena thāmadassinā;",
  "atk-s0510a0:183": "Sabbaññutaṁ pāpuṇitvā, santāressaṁ sadevakaṁ.",
  "atk-s0510a0:184": "‘‘‘Iminā me adhikārena, katena purisuttame;",
  "atk-s0510a0:185": "Sabbaññutaṁ pāpuṇitvā, tāremi janataṁ bahuṁ.",
  "atk-s0510a0:186": "‘‘‘Saṁsārasotaṁ chinditvā, viddhaṁsetvā tayo bhave;",
  "atk-s0510a0:187": "Dhammanāvaṁ samāruyha, santāressaṁ sadevaka’’’nti.",
  "atk-s0510a0:188": "Yasmā pana buddhattaṁ patthentassa –",
  "atk-s0510a0:189": "‘‘Manussattaṁ liṅgasampatti, hetu satthāradassanaṁ;",
  "atk-s0510a0:190": "Pabbajjā guṇasampatti, adhikāro ca chandatā;",
  "atk-s0510a0:191": "Aṭṭhadhammasamodhānā, abhinīhāro samijjhatī’’ti.",
  "atk-s0510a0:192_0": "Manussattabhāvasmiṁyeva hi ṭhatvā buddhattaṁ patthentassa patthanā samijjhati, nāgassa",
  "atk-s0510a0:192_1": "vā supaṇṇassa vā devatāya vā sakkassa vā patthanā no samijjhati. Manussattabhāvepi",
  "atk-s0510a0:192_2": "purisaliṅge ṭhitasseva patthanā samijjhati, itthiyā vā paṇḍakanapuṁsakaubhatobyañjanakānaṁ",
  "atk-s0510a0:192_3": "vā no samijjhati. Purisassapi tasmiṁ attabhāve arahattappattiyā hetusampannasseva",
  "atk-s0510a0:192_4": "patthanā samijjhati, no itarassa. Hetusampannassāpi jīvamānabuddhasseva santike patthentasseva",
  "atk-s0510a0:192_5": "patthanā samijjhati, parinibbute buddhe cetiyasantike vā bodhimūle vā patthentassa",
  "atk-s0510a0:192_6": "na samijjhati. Buddhānaṁ santike patthentassapi pabbajjāliṅge ṭhitasseva samijjhati,",
  "atk-s0510a0:192_7": "no gihiliṅge ṭhitassa. Pabbajitassapi pañcābhiññāaṭṭhasamāpattilābhinoyeva samijjhati,",
  "atk-s0510a0:192_8": "na imāya guṇasampattiyā virahitassa. Guṇasampannenapi yena attano jīvitaṁ buddhānaṁ",
  "atk-s0510a0:192_9": "pariccattaṁ hoti, tasseva iminā adhikārena adhikārasampannassa samijjhati, na itarassa.",
  "atk-s0510a0:192_10": "Adhikārasampannassāpi yassa buddhakārakadhammānaṁ atthāya mahanto chando ca ussāho",
  "atk-s0510a0:192_11": "ca vāyāmo ca pariyeṭṭhi ca, tasseva samijjhati, na itarassa.",
  "atk-s0510a0:193_0": "Tatridaṁ chandamahantatāya opammaṁ – sace hi evamassa yo sakalacakkavāḷagabbhaṁ ekodakībhūtaṁ",
  "atk-s0510a0:193_1": "attano bāhubalena uttaritvā pāraṁ gantuṁ samattho, so buddhattaṁ pāpuṇāti. Yo vā",
  "atk-s0510a0:193_2": "pana sakalacakkavāḷagabbhaṁ veḷugumbasañchannaṁ viyūhitvā madditvā padasā gacchanto",
  "atk-s0510a0:193_3": "pāraṁ gantuṁ samattho, so buddhattaṁ pāpuṇāti. Yo vā pana sakalacakkavāḷagabbhaṁ",
  "atk-s0510a0:193_4": "sattiyo ākoṭetvā nirantaraṁ sattiphalasamākiṇṇaṁ padasā akkamamāno pāraṁ gantuṁ samattho,",
  "atk-s0510a0:193_5": "so buddhattaṁ pāpuṇāti. Yo vā pana sakalacakkavāḷagabbhaṁ vītaccitaṅgārabharitaṁ",
  "atk-s0510a0:193_6": "pādehi maddamāno pāraṁ gantuṁ samattho, so buddhattaṁ pāpuṇātīti. Yo etesu ekampi",
  "atk-s0510a0:193_7": "attano dukkaraṁ na maññati, ‘‘ahaṁ etampi taritvā vā gantvā vā pāraṁ gamissāmī’’ti",
  "atk-s0510a0:193_8": "evaṁ mahantena chandena ca ussāhena ca vāyāmena ca pariyeṭṭhiyā ca samannāgato hoti,",
  "atk-s0510a0:193_9": "etasseva patthanā samijjhati, na itarassa. Tasmā sumedhatāpaso ime aṭṭha dhamme samodhānetvāva",
  "atk-s0510a0:193_10": "buddhabhāvāya abhinīhāraṁ katvā nipajji.",
  "atk-s0510a0:194_0": "Dīpaṅkaropi bhagavā āgantvā sumedhatāpasassa sīsabhāge ṭhatvā maṇisīhapañjaraṁ ugghāṭento",
  "atk-s0510a0:194_1": "viya pañcavaṇṇapasādasampannāni akkhīni ummīletvā kalalapiṭṭhe nipannaṁ sumedhatāpasaṁ",
  "atk-s0510a0:194_2": "disvā ‘‘ayaṁ tāpaso buddhattāya abhinīhāraṁ katvā nipanno, samijjhissati nu kho etassa",
  "atk-s0510a0:194_3": "patthanā, udāhu no’’ti anāgataṁsañāṇaṁ pesetvā upadhārento – ‘‘ito kappasatasahassādhikāni",
  "atk-s0510a0:194_4": "cattāri asaṅkhyeyyāni atikkamitvā ayaṁ gotamo nāma buddho bhavissatī’’ti ñatvā ṭhitakova",
  "atk-s0510a0:194_5": "parisamajjhe byākāsi – ‘‘passatha no tumhe imaṁ uggatapaṁ tāpasaṁ kalalapiṭṭhe nipanna’’nti?",
  "atk-s0510a0:194_6": "‘‘Evaṁ, bhante’’ti. Ayaṁ buddhattāya abhinīhāraṁ katvā nipanno, samijjhissati imassa",
  "atk-s0510a0:194_7": "patthanā. Ayañhi ito kappasatasahassādhikānaṁ catunnaṁ asaṅkhayeyyānaṁ matthake gotamo",
  "atk-s0510a0:194_8": "nāma buddho bhavissati. Tasmiṁ panassa attabhāve kapilavatthu nāma nagaraṁ nivāso",
  "atk-s0510a0:194_9": "bhavissati, māyā nāma devī mātā, suddhodano nāma rājā pitā, aggasāvako upatisso nāma",
  "atk-s0510a0:194_10": "thero, dutiyasāvako kolito nāma, buddhupaṭṭhāko ānando nāma, aggasāvikā khemā nāma",
  "atk-s0510a0:194_11": "therī, dutiyasāvikā uppalavaṇṇā nāma therī bhavissati. Ayaṁ paripakkañāṇo mahābhinikkhamanaṁ",
  "atk-s0510a0:194_12": "katvā mahāpadhānaṁ padahitvā nigrodharukkhamūle pāyāsaṁ paṭiggahetvā nerañjarāya",
  "atk-s0510a0:194_13": "tīre paribhuñjitvā bodhimaṇḍaṁ āruyha assattharukkhamūle abhisambujjhissatīti. Tena vuttaṁ –",
  "atk-s0510a0:195": "‘‘Dīpaṅkaro lokavidū, āhutīnaṁ paṭiggaho;",
  "atk-s0510a0:196": "Ussīsake maṁ ṭhatvāna, idaṁ vacanamabravi.",
  "atk-s0510a0:197": "‘‘‘Passatha imaṁ tāpasaṁ, jaṭilaṁ uggatāpanaṁ;",
  "atk-s0510a0:198": "Aparimeyye ito kappe, buddho loke bhavissati.",
  "atk-s0510a0:199": "‘‘‘Ahu kapilavhayā rammā, nikkhamitvā tathāgato;",
  "atk-s0510a0:200": "Padhānaṁ padahitvāna, katvā dukkarakārikaṁ.",
  "atk-s0510a0:201": "‘‘‘Ajapālarukkhamūle, nisīditvā tathāgato;",
  "atk-s0510a0:202": "Tattha pāyāsaṁ paggayha, nerañjaramupehiti.",
  "atk-s0510a0:203": "‘‘‘Nerañjarāya tīramhi, pāyāsaṁ ada so jino;",
  "atk-s0510a0:204": "Paṭiyattavaramaggena, bodhimūlamupehiti.",
  "atk-s0510a0:205": "‘‘‘Tato padakkhiṇaṁ katvā, bodhimaṇḍaṁ anuttaro;",
  "atk-s0510a0:206": "Assattharukkhamūlamhi, bujjhissati mahāyaso.",
  "atk-s0510a0:207": "‘‘‘Imassa janikā mātā, māyā nāma bhavissati;",
  "atk-s0510a0:208": "Pitā suddhodano nāma, ayaṁ hessati gotamo.",
  "atk-s0510a0:209": "‘‘‘Anāsavā vītarāgā, santacittā samāhitā;",
  "atk-s0510a0:210": "Kolito upatisso ca, aggā hessanti sāvakā;",
  "atk-s0510a0:211": "Ānando nāmupaṭṭhāko, upaṭṭhissati taṁ jinaṁ.",
  "atk-s0510a0:212": "‘‘‘Khemā uppalavaṇṇā ca, aggā hessanti sāvikā;",
  "atk-s0510a0:213": "Anāsavā vītarāgā, santacittā samāhitā;",
  "atk-s0510a0:214": "Bodhi tassa bhagavato, assatthoti pavuccatī’’’ti. (bu. vaṁ. 2.60-68);",
  "atk-s0510a0:215_0": "Taṁ sutvā sumedhatāpaso – ‘‘mayhaṁ kira patthanā samijjhissatī’’ti somanassappatto",
  "atk-s0510a0:215_1": "ahosi. Mahājano dīpaṅkaradasabalassa vacanaṁ sutvā ‘‘sumedhatāpaso kira buddhabījaṁ",
  "atk-s0510a0:215_2": "buddhaṅkuro’’ti haṭṭhatuṭṭho ahosi. Evañcassa ahosi – ‘‘yathā nāma manussā nadiṁ",
  "atk-s0510a0:215_3": "tarantā ujukena titthena uttarituṁ asakkontā heṭṭhātitthena uttaranti, evameva mayampi",
  "atk-s0510a0:215_4": "dīpaṅkaradasabalassa sāsane maggaphalaṁ alabhamānā anāgate yadā tvaṁ buddho bhavissasi,",
  "atk-s0510a0:215_5": "tadā tava sammukhā maggaphalaṁ sacchikātuṁ samatthā bhaveyyāmā’’ti patthanaṁ ṭhapayiṁsu.",
  "atk-s0510a0:215_6": "Dīpaṅkaradasabalopi bodhisattaṁ pasaṁsitvā aṭṭhapupphamuṭṭhīhi pūjetvā padakkhiṇaṁ",
  "atk-s0510a0:215_7": "katvā pakkāmi. Tepi catusatasahassasaṅkhā khīṇāsavā bodhisattaṁ gandhehi ca mālāhi",
  "atk-s0510a0:215_8": "ca pūjetvā padakkhiṇaṁ katvā pakkamiṁsu. Devamanussā pana tatheva pūjetvā vanditvā pakkantā.",
  "atk-s0510a0:216_0": "Bodhisatto sabbesaṁ paṭikkantakāle sayanā vuṭṭhāya ‘‘pāramiyo vicinissāmī’’ti puppharāsimatthake",
  "atk-s0510a0:216_1": "pallaṅkaṁ ābhujitvā nisīdi. Evaṁ nisinne bodhisatte sakaladasasahassacakkavāḷe devatā",
  "atk-s0510a0:216_2": "sādhukāraṁ datvā ‘‘ayya sumedhatāpasa, porāṇakabodhisattānaṁ pallaṅkaṁ ābhujitvā",
  "atk-s0510a0:216_3": "‘pāramiyo vicinissāmā’ti nisinnakāle yāni pubbanimittāni nāma paññāyanti, tāni sabbānipi",
  "atk-s0510a0:216_4": "ajja pātubhūtāni, nissaṁsayena tvaṁ buddho bhavissasi. Mayametaṁ jānāma ‘yassetāni",
  "atk-s0510a0:216_5": "nimittāni paññāyanti, ekantena so buddho hoti’, tvaṁ attano vīriyaṁ daḷhaṁ katvā",
  "atk-s0510a0:216_6": "paggaṇhā’’ti bodhisattaṁ nānappakārāhi thutīhi abhitthaviṁsu. Tena vuttaṁ –",
  "atk-s0510a0:217": "‘‘Idaṁ sutvāna vacanaṁ, asamassa mahesino;",
  "atk-s0510a0:218": "Āmoditā naramarū, buddhabījaṁ kira ayaṁ.",
  "atk-s0510a0:219": "‘‘Ukkuṭṭhisaddā vattanti, apphoṭenti hasanti ca;",
  "atk-s0510a0:220": "Katañjalī namassanti, dasasahassī sadevakā.",
  "atk-s0510a0:221": "‘‘Yadimassa lokanāthassa, virajjhissāma sāsanaṁ;",
  "atk-s0510a0:222": "Anāgatamhi addhāne, hessāma sammukhā imaṁ.",
  "atk-s0510a0:223": "‘‘Yathā manussā nadiṁ tarantā, paṭititthaṁ virajjhiya;",
  "atk-s0510a0:224": "Heṭṭhā titthe gahetvāna, uttaranti mahānadiṁ.",
  "atk-s0510a0:225": "‘‘Evameva mayaṁ sabbe, yadi muñcāmimaṁ jinaṁ;",
  "atk-s0510a0:226": "Anāgatamhi addhāne, hessāma sammukhā imaṁ.",
  "atk-s0510a0:227": "‘‘Dīpaṅkaro lokavidū, āhutīnaṁ paṭiggaho;",
  "atk-s0510a0:228": "Mama kammaṁ pakittetvā, dakkhiṇaṁ pādamuddhari.",
  "atk-s0510a0:229": "‘‘Ye tatthāsuṁ jinaputtā, sabbe padakkhiṇamakaṁsu maṁ;",
  "atk-s0510a0:230": "Narā nāgā ca gandhabbā, abhivādetvāna pakkamuṁ.",
  "atk-s0510a0:231": "‘‘Dassanaṁ me atikkante, sasaṅghe lokanāyake;",
  "atk-s0510a0:232": "Haṭṭhatuṭṭhena cittena, āsanā vuṭṭhahiṁ tadā.",
  "atk-s0510a0:233": "‘‘Sukhena sukhito homi, pāmojjena pamodito;",
  "atk-s0510a0:234": "Pītiyā ca abhissanno, pallaṅkaṁ ābhujiṁ tadā.",
  "atk-s0510a0:235": "‘‘Pallaṅkena nisīditvā, evaṁ cintesahaṁ tadā;",
  "atk-s0510a0:236": "‘Vasībhūto ahaṁ jhāne, abhiññāpāramiṁ gato.",
  "atk-s0510a0:237": "‘‘‘Dasasahassilokamhi, isayo natthi me samā;",
  "atk-s0510a0:238": "Asamo iddhidhammesu, alabhiṁ īdisaṁ sukhaṁ’.",
  "atk-s0510a0:239": "‘‘Pallaṅkābhujane mayhaṁ, dasasahassādhivāsino;",
  "atk-s0510a0:240": "Mahānādaṁ pavattesuṁ, dhuvaṁ buddho bhavissasi.",
  "atk-s0510a0:241": "‘‘Yā pubbe bodhisattānaṁ, pallaṅkavaramābhuje;",
  "atk-s0510a0:242": "Nimittāni padissanti, tāni ajja padissare.",
  "atk-s0510a0:243": "‘‘Sītaṁ byāpagataṁ hoti, uṇhañca upasammati;",
  "atk-s0510a0:244": "Tāni ajja padissanti, dhuvaṁ buddho bhavissasi.",
  "atk-s0510a0:245": "‘‘Dasasahassī lokadhātū, nissaddā honti nirākulā;",
  "atk-s0510a0:246": "Tāni ajja padissanti, dhuvaṁ buddho bhavissasi.",
  "atk-s0510a0:247": "‘‘Mahāvātā na vāyanti, na sandanti savantiyo;",
  "atk-s0510a0:248": "Tāni ajja padissanti, dhuvaṁ buddho bhavissasi.",
  "atk-s0510a0:249": "‘‘Thalajā dakajā pupphā, sabbe pupphanti tāvade;",
  "atk-s0510a0:250": "Tepajja pupphitā sabbe, dhuvaṁ buddho bhavissasi.",
  "atk-s0510a0:251": "‘‘Latā vā yadi vā rukkhā, phalabhārā honti tāvade;",
  "atk-s0510a0:252": "Tepajja phalitā sabbe, dhuvaṁ buddho bhavissasi.",
  "atk-s0510a0:253": "‘‘Ākāsaṭṭhā ca bhūmaṭṭhā, ratanā jotanti tāvade;",
  "atk-s0510a0:254": "Tepajja ratanā jotanti, dhuvaṁ buddho bhavissasi.",
  "atk-s0510a0:255": "‘‘Mānusakā ca dibbā ca, turiyā vajjanti tāvade;",
  "atk-s0510a0:256": "Tepajjubho abhiravanti, dhuvaṁ buddho bhavissasi.",
  "atk-s0510a0:257": "‘‘Vicittapupphā gaganā, abhivassanti tāvade;",
  "atk-s0510a0:258": "Tepi ajja pavassanti, dhuvaṁ buddho bhavissasi.",
  "atk-s0510a0:259": "‘‘Mahāsamuddo ābhujati, dasasahassī pakampati;",
  "atk-s0510a0:260": "Tepajjubho abhiravanti, dhuvaṁ buddho bhavissasi.",
  "atk-s0510a0:261": "‘‘Nirayepi dasasahasse, aggī nibbanti tāvade;",
  "atk-s0510a0:262": "Tepajja nibbutā aggī, dhuvaṁ buddho bhavissasi.",
  "atk-s0510a0:263": "‘‘Vimalo hoti sūriyo, sabbā dissanti tārakā;",
  "atk-s0510a0:264": "Tepi ajja padissanti, dhuvaṁ buddho bhavissasi.",
  "atk-s0510a0:265": "‘‘Anovaṭṭhena udakaṁ, mahiyā ubbhijji tāvade;",
  "atk-s0510a0:266": "Tampajjubbhijjate mahiyā, dhuvaṁ buddho bhavissasi.",
  "atk-s0510a0:267": "‘‘Tārāgaṇā virocanti, nakkhattā gaganamaṇḍale;",
  "atk-s0510a0:268": "Visākhā candimāyuttā, dhuvaṁ buddho bhavissasi.",
  "atk-s0510a0:269": "‘‘Bilāsayā darīsayā, nikkhamanti sakāsayā;",
  "atk-s0510a0:270": "Tepajja āsayā chuddhā, dhuvaṁ buddho bhavissasi.",
  "atk-s0510a0:271": "‘‘Na hoti arati sattānaṁ, santuṭṭhā honti tāvade;",
  "atk-s0510a0:272": "Tepajja sabbe santuṭṭhā, dhuvaṁ buddho bhavissasi.",
  "atk-s0510a0:273": "‘‘Rogā tadupasammanti, jighacchā ca vinassati;",
  "atk-s0510a0:274": "Tānipajja padissanti, dhuvaṁ buddho bhavissasi.",
  "atk-s0510a0:275": "‘‘Rāgo tadā tanu hoti, doso moho vinassati;",
  "atk-s0510a0:276": "Tepajja vigatā sabbe, dhuvaṁ buddho bhavissasi.",
  "atk-s0510a0:277": "‘‘Bhayaṁ tadā na bhavati, ajjapetaṁ padissati;",
  "atk-s0510a0:278": "Tena liṅgena jānāma, dhuvaṁ buddho bhavissasi.",
  "atk-s0510a0:279": "‘‘Rajo nuddhaṁsati uddhaṁ, ajjapetaṁ padissati;",
  "atk-s0510a0:280": "Tena liṅgena jānāma, dhuvaṁ buddho bhavissasi.",
  "atk-s0510a0:281": "‘‘Aniṭṭhagandho pakkamati, dibbagandho pavāyati;",
  "atk-s0510a0:282": "Sopajja vāyati gandho, dhuvaṁ buddho bhavissasi.",
  "atk-s0510a0:283": "‘‘Sabbe devā padissanti, ṭhapayitvā arūpino;",
  "atk-s0510a0:284": "Tepajja sabbe dissanti, dhuvaṁ buddho bhavissasi.",
  "atk-s0510a0:285": "‘‘Yāvatā nirayā nāma, sabbe dissanti tāvade;",
  "atk-s0510a0:286": "Tepajja sabbe dissanti, dhuvaṁ buddho bhavissasi.",
  "atk-s0510a0:287": "‘‘Kuṭṭā kavāṭā selā ca, na hontāvaraṇā tadā;",
  "atk-s0510a0:288": "Ākāsabhūtā tepajja, dhuvaṁ buddho bhavissasi.",
  "atk-s0510a0:289": "‘‘Cutī ca upapatti ca, khaṇe tasmiṁ na vijjati;",
  "atk-s0510a0:290": "Tānipajja padissanti, dhuvaṁ buddho bhavissasi.",
  "atk-s0510a0:291": "‘‘Daḷhaṁ paggaṇha vīriyaṁ, mā nivatta abhikkama;",
  "atk-s0510a0:292": "Mayampetaṁ vijānāma, dhuvaṁ buddho bhavissasī’’ti. (bu. vaṁ. 2.70-107);",
  "atk-s0510a0:293_0": "Bodhisatto dīpaṅkaradasabalassa ca dasasahassacakkavāḷadevatānañca vacanaṁ sutvā",
  "atk-s0510a0:293_1": "bhiyyosomattāya sañjātussāho hutvā cintesi – ‘‘buddhā nāma amoghavacanā, natthi buddhānaṁ",
  "atk-s0510a0:293_2": "kathāya aññathattaṁ. Yathā hi ākāse khittaleḍḍussa patanaṁ dhuvaṁ, jātassa maraṇaṁ,",
  "atk-s0510a0:293_3": "rattikkhaye sūriyuggamanaṁ, āsayā nikkhantasīhassa sīhanādanadanaṁ, garugabbhāya",
  "atk-s0510a0:293_4": "itthiyā bhāramoropanaṁ dhuvaṁ avassambhāvī, evameva buddhānaṁ vacanaṁ nāma dhuvaṁ",
  "atk-s0510a0:293_5": "amoghaṁ, addhā ahaṁ buddho bhavissāmī’’ti. Tena vuttaṁ –",
  "atk-s0510a0:294": "‘‘Buddhassa vacanaṁ sutvā, dasasahassīna cūbhayaṁ;",
  "atk-s0510a0:295": "Tuṭṭhahaṭṭho pamodito, evaṁ cintesahaṁ tadā.",
  "atk-s0510a0:296": "‘‘Advejjhavacanā buddhā, amoghavacanā jinā;",
  "atk-s0510a0:297": "Vitathaṁ natthi buddhānaṁ, dhuvaṁ buddho bhavāmahaṁ.",
  "atk-s0510a0:298": "‘‘Yathā khittaṁ nabhe leḍḍu, dhuvaṁ patati bhūmiyaṁ;",
  "atk-s0510a0:299": "Tatheva buddhaseṭṭhānaṁ, vacanaṁ dhuvasassataṁ;",
  "atk-s0510a0:300": "Vitathaṁ natthi buddhānaṁ, dhuvaṁ buddho bhavāmahaṁ.",
  "atk-s0510a0:301": "‘‘Yathāpi sabbasattānaṁ, maraṇaṁ dhuvasassataṁ;",
  "atk-s0510a0:302": "Tatheva buddhaseṭṭhānaṁ, vacanaṁ dhuvasassataṁ.",
  "atk-s0510a0:303": "‘‘Yathā rattikkhaye patte, sūriyuggamanaṁ dhuvaṁ;",
  "atk-s0510a0:304": "Tatheva buddhaseṭṭhānaṁ, vacanaṁ dhuvasassataṁ.",
  "atk-s0510a0:305": "‘‘Yathā nikkhantasayanassa, sīhassa nadanaṁ dhuvaṁ;",
  "atk-s0510a0:306": "Tatheva buddhaseṭṭhānaṁ, vacanaṁ dhuvasassataṁ.",
  "atk-s0510a0:307": "‘‘Yathā āpannasattānaṁ, bhāramoropanaṁ dhuvaṁ;",
  "atk-s0510a0:308": "Tatheva buddhaseṭṭhānaṁ, vacanaṁ dhuvasassata’’nti. (bu. vaṁ. 2.108-114);",
  "atk-s0510a0:309_0": "So ‘‘dhuvāhaṁ buddho bhavissāmī’’ti evaṁ katasanniṭṭhāno buddhakārake dhamme upadhāretuṁ",
  "atk-s0510a0:309_1": "– ‘‘kahaṁ nu kho buddhakārakā dhammā, kiṁ uddhaṁ, udāhu adho, disāvidisāsū’’ti anukkamena",
  "atk-s0510a0:309_2": "sakalaṁ dhammadhātuṁ vicinanto porāṇakabodhisattehi āsevitanisevitaṁ paṭhamaṁ dānapāramiṁ",
  "atk-s0510a0:309_3": "disvā evaṁ attānaṁ ovadi – ‘‘sumedhapaṇḍita, tvaṁ ito paṭṭhāya paṭhamaṁ dānapāramiṁ",
  "atk-s0510a0:309_4": "pūreyyāsi. Yathā hi nikkujjito udakakumbho nissesaṁ katvā udakaṁ vamatiyeva, na paccāharati,",
  "atk-s0510a0:309_5": "evameva dhanaṁ vā yasaṁ vā puttadāraṁ vā aṅgapaccaṅgaṁ vā anoloketvā sampattayācakānaṁ",
  "atk-s0510a0:309_6": "sabbaṁ icchiticchitaṁ nissesaṁ katvā dadamāno bodhimūle nisīditvā buddho bhavissasī’’ti",
  "atk-s0510a0:309_7": "paṭhamaṁ dānapāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:310": "‘‘Handa buddhakare dhamme, vicināmi ito cito;",
  "atk-s0510a0:311": "Uddhaṁ adho dasa disā, yāvatā dhammadhātuyā.",
  "atk-s0510a0:312": "‘‘Vicinanto tadā dakkhiṁ, paṭhamaṁ dānapāramiṁ;",
  "atk-s0510a0:313": "Pubbakehi mahesīhi, anuciṇṇaṁ mahāpathaṁ.",
  "atk-s0510a0:314": "‘‘Imaṁ tvaṁ paṭhamaṁ tāva, daḷhaṁ katvā samādiya;",
  "atk-s0510a0:315": "Dānapāramitaṁ gaccha, yadi bodhiṁ pattumicchasi.",
  "atk-s0510a0:316": "‘‘Yathāpi kumbho sampuṇṇo, yassa kassaci adhokato;",
  "atk-s0510a0:317": "Vamatevudakaṁ nissesaṁ, na tattha parirakkhati.",
  "atk-s0510a0:318": "‘‘Tatheva yācake disvā, hīnamukkaṭṭhamajjhime;",
  "atk-s0510a0:319": "Dadāhi dānaṁ nissesaṁ, kumbho viya adhokato’’ti. (bu. vaṁ. 2.115-119);",
  "atk-s0510a0:320_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:320_1": "dutiyaṁ sīlapāramiṁ disvā etadahosi – ‘‘sumedhapaṇḍita, tvaṁ ito paṭṭhāya sīlapāramimpi",
  "atk-s0510a0:320_2": "pūreyyāsi. Yathā hi camarī migo nāma jīvitaṁ anoloketvā attano vālameva rakkhati,",
  "atk-s0510a0:320_3": "evaṁ tvampi ito paṭṭhāya jīvitampi anoloketvā sīlameva rakkhamāno buddho bhavissasī’’ti",
  "atk-s0510a0:320_4": "dutiyaṁ sīlapāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:321": "‘‘Na hete ettakāyeva, buddhadhammā bhavissare;",
  "atk-s0510a0:322": "Aññepi vicinissāmi, ye dhammā bodhipācanā.",
  "atk-s0510a0:323": "‘‘Vicinanto tadā dakkhiṁ, dutiyaṁ sīlapāramiṁ;",
  "atk-s0510a0:324": "Pubbakehi mahesīhi, āsevitanisevitaṁ.",
  "atk-s0510a0:325": "‘‘Imaṁ tvaṁ dutiyaṁ tāva, daḷhaṁ katvā samādiya;",
  "atk-s0510a0:326": "Sīlapāramitaṁ gaccha, yadi bodhiṁ pattumicchasi.",
  "atk-s0510a0:327": "‘‘Yathāpi camarī vālaṁ, kismiñci paṭilaggitaṁ;",
  "atk-s0510a0:328": "Upeti maraṇaṁ tattha, na vikopeti vāladhiṁ.",
  "atk-s0510a0:329": "‘‘Tatheva catūsu bhūmīsu, sīlāni paripūraya;",
  "atk-s0510a0:330": "Parirakkha sadā sīlaṁ, camarī viya vāladhi’’nti. (bu. vaṁ. 2.120-124);",
  "atk-s0510a0:331_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:331_1": "tatiyaṁ nekkhammapāramiṁ disvā etadahosi – ‘‘sumedhapaṇḍita, tvaṁ ito paṭṭhāya nekkhammapāramimpi",
  "atk-s0510a0:331_2": "pūreyyāsi. Yathā hi ciraṁ bandhanāgāre vasamāno puriso na tattha sinehaṁ karoti,",
  "atk-s0510a0:331_3": "atha kho ukkaṇṭhatiyeva, avasitukāmo hoti, evameva tvampi sabbabhave bandhanāgārasadise",
  "atk-s0510a0:331_4": "katvā sabbabhavehi ukkaṇṭhito muccitukāmo hutvā nekkhammābhimukhova hohi. Evaṁ buddho",
  "atk-s0510a0:331_5": "bhavissasī’’ti tatiyaṁ nekkhammapāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:332": "‘‘Na hete ettakāyeva, buddhadhammā bhavissare;",
  "atk-s0510a0:333": "Aññepi vicinissāmi, ye dhammā bodhipācanā.",
  "atk-s0510a0:334": "‘‘Vicinanto tadā dakkhiṁ, tatiyaṁ nekkhammapāramiṁ;",
  "atk-s0510a0:335": "Pubbakehi mahesīhi, āsevitanisevitaṁ.",
  "atk-s0510a0:336": "‘‘Imaṁ tvaṁ tatiyaṁ tāva, daḷhaṁ katvā samādiya;",
  "atk-s0510a0:337": "Nekkhammapāramitaṁ gaccha, yadi bodhiṁ pattumicchasi.",
  "atk-s0510a0:338": "‘‘Yathā andughare puriso, ciravuttho dukhaṭṭito;",
  "atk-s0510a0:339": "Na tattha rāgaṁ janeti, muttimeva gavesati.",
  "atk-s0510a0:340": "‘‘Tatheva tvaṁ sabbabhave, passa andugharaṁ viya;",
  "atk-s0510a0:341": "Nekkhammābhimukho hohi, bhavato parimuttiyā’’ti. (bu. vaṁ. 2.125-129);",
  "atk-s0510a0:342_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:342_1": "catutthaṁ paññāpāramiṁ disvā etadahosi – ‘‘sumedhapaṇḍita, tvaṁ ito paṭṭhāya paññāpāramimpi",
  "atk-s0510a0:342_2": "pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṁ",
  "atk-s0510a0:342_3": "puccheyyāsi. Yathā hi piṇḍapātiko bhikkhu hīnādibhedesu kulesu kiñci avajjetvā paṭipāṭiyā",
  "atk-s0510a0:342_4": "piṇḍāya caranto khippaṁ yāpanaṁ labhati, evaṁ tvampi sabbapaṇḍite upasaṅkamitvā pañhaṁ",
  "atk-s0510a0:342_5": "pucchanto buddho bhavissasī’’ti catutthaṁ paññāpāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:343": "‘‘Na hete ettakāyeva, buddhadhammā bhavissare;",
  "atk-s0510a0:344": "Aññepi vicinissāmi, ye dhammā bodhipācanā.",
  "atk-s0510a0:345": "‘‘Vicinanto tadā dakkhiṁ, catutthaṁ paññāpāramiṁ;",
  "atk-s0510a0:346": "Pubbakehi mahesīhi, āsevitanisevitaṁ.",
  "atk-s0510a0:347": "‘‘Imaṁ tvaṁ catutthaṁ tāva, daḷhaṁ katvā samādiya;",
  "atk-s0510a0:348": "Paññāpāramitaṁ gaccha, yadi bodhiṁ pattumicchasi.",
  "atk-s0510a0:349": "‘‘Yathāpi bhikkhu bhikkhanto, hīnamukkaṭṭhamajjhime;",
  "atk-s0510a0:350": "Kulāni na vivajjento, evaṁ labhati yāpanaṁ.",
  "atk-s0510a0:351": "‘‘Tatheva tvaṁ sabbakālaṁ, paripucchaṁ budhaṁ janaṁ;",
  "atk-s0510a0:352": "Paññāpāramitaṁ gantvā, sambodhiṁ pāpuṇissasī’’ti. (bu. vaṁ. 2.130-134);",
  "atk-s0510a0:353_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:353_1": "pañcamaṁ vīriyapāramiṁ disvā etadahosi – ‘‘sumedhapaṇḍita, tvaṁ ito paṭṭhāya vīriyapāramimpi",
  "atk-s0510a0:353_2": "pūreyyāsi, yathā hi sīho migarājā sabbiriyāpathesu daḷhavīriyo hoti, evaṁ tvampi",
  "atk-s0510a0:353_3": "sabbabhavesu sabbiriyāpathesu daḷhavīriyo anolīnavīriyo samāno buddho bhavissasī’’ti",
  "atk-s0510a0:353_4": "pañcamaṁ vīriyapāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:354": "‘‘Na hete ettakāyeva, buddhadhammā bhavissare;",
  "atk-s0510a0:355": "Aññepi vicinissāmi, ye dhammā bodhipācanā.",
  "atk-s0510a0:356": "‘‘Vicinanto tadā dakkhiṁ, pañcamaṁ vīriyapāramiṁ;",
  "atk-s0510a0:357": "Pubbakehi mahesīhi, āsevitanisevitaṁ.",
  "atk-s0510a0:358": "‘‘Imaṁ tvaṁ pañcamaṁ tāva, daḷhaṁ katvā samādiya;",
  "atk-s0510a0:359": "Vīriyapāramitaṁ gaccha, yadi bodhiṁ pattumicchasi.",
  "atk-s0510a0:360": "‘‘Yathāpi sīho migarājā, nisajjaṭṭhānacaṅkame;",
  "atk-s0510a0:361": "Alīnavīriyo hoti, paggahitamano sadā.",
  "atk-s0510a0:362": "‘‘Tatheva tvaṁ sabbabhave, paggaṇha vīriyaṁ daḷhaṁ;",
  "atk-s0510a0:363": "Vīriyapāramitaṁ gantvā, sambodhiṁ pāpuṇissasī’’ti. (bu. vaṁ. 2.135-139);",
  "atk-s0510a0:364_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:364_1": "chaṭṭhaṁ khantipāramiṁ disvā etadahosi – ‘‘sumedhapaṇḍita, tvaṁ ito paṭṭhāya khantipāramimpi",
  "atk-s0510a0:364_2": "pūreyyāsi, sammānanepi avamānanepi khamova bhaveyyāsi. Yathā hi pathaviyaṁ nāma sucimpi",
  "atk-s0510a0:364_3": "nikkhipanti asucimpi, na tena pathavī sinehaṁ paṭighaṁ karoti, khamati sahati adhivāsetiyeva,",
  "atk-s0510a0:364_4": "evameva tvampi sammānanepi avamānanepi khamova samāno buddho bhavissasī’’ti chaṭṭhaṁ",
  "atk-s0510a0:364_5": "khantipāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:365": "‘‘Na hete ettakāyeva, buddhadhammā bhavissare;",
  "atk-s0510a0:366": "Aññepi vicinissāmi, ye dhammā bodhipācanā.",
  "atk-s0510a0:367": "‘‘Vicinanto tadā dakkhiṁ, chaṭṭhamaṁ khantipāramiṁ;",
  "atk-s0510a0:368": "Pubbakehi mahesīhi, āsevitanisevitaṁ.",
  "atk-s0510a0:369": "‘‘Imaṁ tvaṁ chaṭṭhamaṁ tāva, daḷhaṁ katvā samādiya;",
  "atk-s0510a0:370": "Tattha advejjhamānaso, sambodhiṁ pāpuṇissasi.",
  "atk-s0510a0:371": "‘‘Yathāpi pathavī nāma, sucimpi asucimpi ca;",
  "atk-s0510a0:372": "Sabbaṁ sahati nikkhepaṁ, na karoti paṭighaṁ tayā.",
  "atk-s0510a0:373": "‘‘Tatheva tvampi sabbesaṁ, sammānāvamānakkhamo;",
  "atk-s0510a0:374": "Khantipāramitaṁ gantvā, sambodhiṁ pāpuṇissasī’’ti. (bu. vaṁ. 2.140-144);",
  "atk-s0510a0:375_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:375_1": "sattamaṁ saccapāramiṁ disvā etadahosi – ‘‘sumedhapaṇḍita, tvaṁ ito paṭṭhāya saccapāramimpi",
  "atk-s0510a0:375_2": "pūreyyāsi, asaniyā matthake patamānāyapi dhanādīnaṁ atthāya chandādīnaṁ vasena sampajānamusāvādaṁ",
  "atk-s0510a0:375_3": "nāma mā bhāsi. Yathā hi osadhī tārakā nāma sabbautūsu attano gamanavīthiṁ jahitvā",
  "atk-s0510a0:375_4": "aññāya vīthiyā na gacchati, sakavīthiyāva gacchati, evameva tvampi saccaṁ pahāya",
  "atk-s0510a0:375_5": "musāvādaṁ nāma avadantoyeva buddho bhavissasī’’ti sattamaṁ saccapāramiṁ daḷhaṁ katvā",
  "atk-s0510a0:375_6": "adhiṭṭhāsi. Tena vuttaṁ –",
  "atk-s0510a0:376": "‘‘Na hete ettakāyeva, buddhadhammā bhavissare;",
  "atk-s0510a0:377": "Aññepi vicinissāmi, ye dhammā bodhipācanā.",
  "atk-s0510a0:378": "‘‘Vicinanto tadā dakkhiṁ, sattamaṁ saccapāramiṁ;",
  "atk-s0510a0:379": "Pubbakehi mahesīhi, āsevitanisevitaṁ.",
  "atk-s0510a0:380": "‘‘Imaṁ tvaṁ sattamaṁ tāva, daḷhaṁ katvā samādiya;",
  "atk-s0510a0:381": "Tattha advejjhavacano, sambodhiṁ pāpuṇissasi.",
  "atk-s0510a0:382": "‘‘Yathāpi osadhī nāma, tulābhūtā sadevake;",
  "atk-s0510a0:383": "Samaye utuvasse vā, na vokkamati vīthito.",
  "atk-s0510a0:384": "‘‘Tatheva tvampi saccesu, mā vokkamasi vīthito;",
  "atk-s0510a0:385": "Saccapāramitaṁ gantvā, sambodhiṁ pāpuṇissasī’’ti. (bu. vaṁ. 2.145-149);",
  "atk-s0510a0:386_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:386_1": "aṭṭhamaṁ adhiṭṭhānapāramiṁ disvā etadahosi – ‘‘sumedhapaṇḍita, tvaṁ ito paṭṭhāya",
  "atk-s0510a0:386_2": "adhiṭṭhānapāramimpi pūreyyāsi, yaṁ adhiṭṭhāsi, tasmiṁ adhiṭṭhāne niccalova bhaveyyāsi.",
  "atk-s0510a0:386_3": "Yathā hi pabbato nāma sabbāsu disāsu vātehi pahaṭo na kampati na calati, attano ṭhāneyeva",
  "atk-s0510a0:386_4": "tiṭṭhati, evameva tvampi attano adhiṭṭhāne niccalo hontova buddho bhavissasī’’ti",
  "atk-s0510a0:386_5": "aṭṭhamaṁ adhiṭṭhānapāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:387": "‘‘Na hete ettakāyeva, buddhadhammā bhavissare;",
  "atk-s0510a0:388": "Aññepi vicinissāmi, ye dhammā bodhipācanā.",
  "atk-s0510a0:389": "‘‘Vicinanto tadā dakkhiṁ, aṭṭhamaṁ adhiṭṭhānapāramiṁ;",
  "atk-s0510a0:390": "Pubbakehi mahesīhi, āsevitanisevitaṁ.",
  "atk-s0510a0:391": "‘‘Imaṁ tvaṁ aṭṭhamaṁ tāva, daḷhaṁ katvā samādiya;",
  "atk-s0510a0:392": "Tattha tvaṁ acalo hutvā, sambodhiṁ pāpuṇissasi.",
  "atk-s0510a0:393": "‘‘Yathāpi pabbato selo, acalo suppatiṭṭhito;",
  "atk-s0510a0:394": "Na kampati bhusavātehi, sakaṭṭhāneva tiṭṭhati.",
  "atk-s0510a0:395": "‘‘Tatheva tvampi adhiṭṭhāne, sabbadā acalo bhava;",
  "atk-s0510a0:396": "Adhiṭṭhānapāramitaṁ gantvā, sambodhiṁ pāpuṇissasī’’ti. (bu. vaṁ. 2.150-154);",
  "atk-s0510a0:397_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:397_1": "navamaṁ mettāpāramiṁ disvā etadahosi – ‘‘sumedhapaṇḍita, tvaṁ ito paṭṭhāya mettāpāramimpi",
  "atk-s0510a0:397_2": "pūreyyāsi, hitesupi ahitesupi ekacitto bhaveyyāsi. Yathā hi udakaṁ nāma pāpajanassapi",
  "atk-s0510a0:397_3": "kalyāṇajanassapi sītabhāvaṁ ekasadisaṁ katvā pharati, evameva tvampi sabbesu sattesu",
  "atk-s0510a0:397_4": "mettacittena ekacittova honto buddho bhavissasī’’ti navamaṁ mettāpāramiṁ daḷhaṁ katvā",
  "atk-s0510a0:397_5": "adhiṭṭhāsi. Tena vuttaṁ –",
  "atk-s0510a0:398": "‘‘Na hete ettakāyeva, buddhadhammā bhavissare;",
  "atk-s0510a0:399": "Aññepi vicinissāmi, ye dhammā bodhipācanā.",
  "atk-s0510a0:400": "‘‘Vicinanto tadā dakkhiṁ, navamaṁ mettāpāramiṁ;",
  "atk-s0510a0:401": "Pubbakehi mahesīhi, āsevitanisevitaṁ.",
  "atk-s0510a0:402": "‘‘Imaṁ tvaṁ navamaṁ tāva, daḷhaṁ katvā samādiya;",
  "atk-s0510a0:403": "Mettāya asamo hohi, yadi bodhiṁ pattumicchasi.",
  "atk-s0510a0:404": "‘‘Yathāpi udakaṁ nāma, kalyāṇe pāpake jane;",
  "atk-s0510a0:405": "Samaṁ pharati sītena, pavāheti rajomalaṁ.",
  "atk-s0510a0:406": "‘‘Tatheva tvampi hitāhite, samaṁ mettāya bhāvaya;",
  "atk-s0510a0:407": "Mettāpāramitaṁ gantvā, sambodhiṁ pāpuṇissasī’’ti. (bu. vaṁ. 2.155-159);",
  "atk-s0510a0:408_0": "Athassa ‘‘na ettakeheva buddhakārakadhammehi bhavitabba’’nti uttarimpi upadhārayato",
  "atk-s0510a0:408_1": "dasamaṁ upekkhāpāramiṁ disvā etadahosi – ‘‘sumedhapaṇḍita, tvaṁ ito paṭṭhāya upekkhāpāramimpi",
  "atk-s0510a0:408_2": "pūreyyāsi, sukhepi dukkhepi majjhattova bhaveyyāsi. Yathā hi pathavī nāma sucimpi",
  "atk-s0510a0:408_3": "asucimpi pakkhipamāne majjhattāva hoti, evameva tvampi sukhadukkhesu majjhattova",
  "atk-s0510a0:408_4": "honto buddho bhavissasī’’ti dasamaṁ upekkhāpāramiṁ daḷhaṁ katvā adhiṭṭhāsi. Tena vuttaṁ –",
  "atk-s0510a0:409": "‘‘Na hete ettakāyeva, buddhadhammā bhavissare;",
  "atk-s0510a0:410": "Aññepi vicinissāmi, ye dhammā bodhipācanā.",
  "atk-s0510a0:411": "‘‘Vicinanto tadā dakkhiṁ, dasamaṁ upekkhāpāramiṁ;",
  "atk-s0510a0:412": "Pubbakehi mahesīhi, āsevitanisevitaṁ.",
  "atk-s0510a0:413": "‘‘Imaṁ tvaṁ dasamaṁ tāva, daḷhaṁ katvā samādiya;",
  "atk-s0510a0:414": "Tulābhūto daḷho hutvā, sambodhiṁ pāpuṇissasi.",
  "atk-s0510a0:415": "‘‘Yathāpi pathavī nāma, nikkhittaṁ asuciṁ suciṁ;",
  "atk-s0510a0:416": "Upekkhati ubhopete, kopānunayavajjitā.",
  "atk-s0510a0:417": "‘‘Tatheva tvampi sukhadukkhe, tulābhūto sadā bhava;",
  "atk-s0510a0:418": "Upekkhāpāramitaṁ gantvā, sambodhiṁ pāpuṇissasī’’ti. (bu. vaṁ. 2.160-164);",
  "atk-s0510a0:419_0": "Tato cintesi – ‘‘imasmiṁ loke bodhisattehi pūretabbā bodhiparipācanā buddhakārakadhammā",
  "atk-s0510a0:419_1": "ettakāyeva , dasa pāramiyo ṭhapetvā aññe natthi. Imāpi dasa pāramiyo uddhaṁ ākāsepi",
  "atk-s0510a0:419_2": "natthi, heṭṭhā pathaviyampi, puratthimādīsu disāsupi natthi, mayhaṁyeva pana hadayabbhantare",
  "atk-s0510a0:419_3": "patiṭṭhitā’’ti. Evaṁ tāsaṁ hadaye patiṭṭhitabhāvaṁ disvā sabbāpi tā daḷhaṁ katvā",
  "atk-s0510a0:419_4": "adhiṭṭhāya punappunaṁ sammasanto anulomapaṭilomaṁ sammasati, pariyante gahetvā ādiṁ",
  "atk-s0510a0:419_5": "pāpeti, ādimhi gahetvā pariyantaṁ pāpeti, majjhe gahetvā ubhato koṭiṁ pāpetvā osāpeti,",
  "atk-s0510a0:419_6": "ubhato koṭīsu gahetvā majjhaṁ pāpetvā osāpeti. Bāhirakabhaṇḍapariccāgo dānapāramī",
  "atk-s0510a0:419_7": "nāma, aṅgapariccāgo dānaupapāramī nāma, jīvitapariccāgo dānaparamatthapāramī nāmāti",
  "atk-s0510a0:419_8": "dasa pāramiyo dasa upapāramiyo dasa paramatthapāramiyoti samattiṁsa pāramiyo telayantaṁ",
  "atk-s0510a0:419_9": "vinivaṭṭento viya mahāmeruṁ matthaṁ katvā cakkavāḷamahāsamuddaṁ āluḷento viya ca",
  "atk-s0510a0:419_10": "sammasati. Tassevaṁ dasa pāramiyo sammasantassa dhammatejena catunahutādhikadviyojanasatasahassabahalā",
  "atk-s0510a0:419_11": "ayaṁ mahāpathavī hatthinā akkantanaḷakalāpo viya, pīḷiyamānaṁ ucchuyantaṁ viya ca",
  "atk-s0510a0:419_12": "mahāviravaṁ viravamānā saṅkampi sampakampi sampavedhi. Kulālacakkaṁ viya telayantacakkaṁ",
  "atk-s0510a0:419_13": "viya ca paribbhami. Tena vuttaṁ –",
  "atk-s0510a0:420": "‘‘Ettakāyeva te loke, ye dhammā bodhipācanā;",
  "atk-s0510a0:421": "Taduddhaṁ natthi aññatra, daḷhaṁ tattha patiṭṭhaha.",
  "atk-s0510a0:422": "‘‘Ime dhamme sammasato, sabhāvarasalakkhaṇe;",
  "atk-s0510a0:423": "Dhammatejena vasudhā, dasasahassī pakampatha.",
  "atk-s0510a0:424": "‘‘Calati ravati pathavī, ucchuyantaṁva pīḷitaṁ;",
  "atk-s0510a0:425": "Telayante yathā cakkaṁ, evaṁ kampati medanī’’ti. (bu. vaṁ. 2.165-167);",
  "atk-s0510a0:426_0": "Mahāpathaviyā kampamānāya rammanagaravāsino saṇṭhātuṁ asakkontā yugantavātabbhāhatā",
  "atk-s0510a0:426_1": "mahāsālā viya mucchitā papatiṁsu. Ghaṭādīni kulālabhājanāni pavaṭṭantāni aññamaññaṁ",
  "atk-s0510a0:426_2": "paharantāni cuṇṇavicuṇṇāni ahesuṁ. Mahājano bhītatasito satthāraṁ upasaṅkamitvā ‘‘kiṁ",
  "atk-s0510a0:426_3": "nu kho bhagavā nāgāvaṭṭo ayaṁ, bhūtayakkhadevatāsu aññatarāvaṭṭo vāti na hi mayaṁ",
  "atk-s0510a0:426_4": "etaṁ jānāma, apica kho sabbopi ayaṁ mahājano upadduto, kiṁ nu kho imassa lokassa",
  "atk-s0510a0:426_5": "pāpakaṁ bhavissati, udāhu kalyāṇaṁ, kathetha no etaṁ kāraṇa’’nti āha. Atha satthā",
  "atk-s0510a0:426_6": "tesaṁ kathaṁ sutvā ‘‘tumhe mā bhāyatha, mā cintayittha, natthi vo itonidānaṁ bhayaṁ.",
  "atk-s0510a0:426_7": "Yo so mayā ajja ‘sumedhapaṇḍito anāgate gotamo nāma buddho bhavissatī’ti byākato,",
  "atk-s0510a0:426_8": "so idāni dasa pāramiyo sammasati, tassa sammasantassa viloḷentassa dhammatejena sakaladasasahassī",
  "atk-s0510a0:426_9": "lokadhātu ekappahārena kampati ceva ravati cā’’ti āha. Tena vuttaṁ –",
  "atk-s0510a0:427": "‘‘Yāvatā parisā āsi, buddhassa parivesane;",
  "atk-s0510a0:428": "Pavedhamānā sā tattha, mucchitā sesi bhūmiyā.",
  "atk-s0510a0:429": "‘‘Ghaṭānekasahassāni, kumbhīnañca satā bahū;",
  "atk-s0510a0:430": "Sañcuṇṇamathitā tattha, aññamaññaṁ paghaṭṭitā.",
  "atk-s0510a0:431": "‘‘Ubbiggā tasitā bhītā, bhantā byathitamānasā;",
  "atk-s0510a0:432": "Mahājanā samāgamma, dīpaṅkaramupāgamuṁ.",
  "atk-s0510a0:433": "‘‘Kiṁ bhavissati lokassa, kalyāṇamatha pāpakaṁ;",
  "atk-s0510a0:434": "Sabbo upadduto loko, taṁ vinodehi cakkhuma.",
  "atk-s0510a0:435": "‘‘Tesaṁ tadā saññāpesi, dīpaṅkaro mahāmuni;",
  "atk-s0510a0:436": "Vissatthā hotha mā bhātha, imasmiṁ pathavikampane.",
  "atk-s0510a0:437": "‘‘Yamahaṁ ajja byākāsiṁ, ‘buddho loke bhavissati’;",
  "atk-s0510a0:438": "Eso sammasati dhammaṁ, pubbakaṁ jinasevitaṁ.",
  "atk-s0510a0:439": "‘‘Tassa sammasato dhammaṁ, buddhabhūmiṁ asesato;",
  "atk-s0510a0:440": "Tenāyaṁ kampitā pathavī, dasasahassī sadevake’’ti. (bu. vaṁ. 2.168-174);",
  "atk-s0510a0:441_0": "Mahājano tathāgatassa vacanaṁ sutvā haṭṭhatuṭṭho mālāgandhavilepanaṁ ādāya rammanagarā",
  "atk-s0510a0:441_1": "nikkhamitvā bodhisattaṁ upasaṅkamitvā mālāgandhādīhi pūjetvā vanditvā padakkhiṇaṁ",
  "atk-s0510a0:441_2": "katvā rammanagarameva pāvisi. Bodhisattopi dasa pāramiyo sammasitvā vīriyaṁ daḷhaṁ",
  "atk-s0510a0:441_3": "katvā adhiṭṭhāya nisinnāsanā vuṭṭhāsi. Tena vuttaṁ –",
  "atk-s0510a0:442": "‘‘Buddhassa vacanaṁ sutvā, mano nibbāyi tāvade;",
  "atk-s0510a0:443": "Sabbe maṁ upasaṅkamma, punāpi abhivandisuṁ.",
  "atk-s0510a0:444": "‘‘Samādiyitvā buddhaguṇaṁ, daḷhaṁ katvāna mānasaṁ;",
  "atk-s0510a0:445": "Dīpaṅkaraṁ namassitvā, āsanā vuṭṭhahiṁ tadā’’ti. (bu. vaṁ. 2.175-176);",
  "atk-s0510a0:446_0": "Atha bodhisattaṁ āsanā vuṭṭhahantaṁ sakaladasasahassacakkavāḷadevatā sannipatitvā",
  "atk-s0510a0:446_1": "dibbehi mālāgandhehi pūjetvā vanditvā ‘‘ayya sumedhatāpasa, tayā ajja dīpaṅkaradasabalassa",
  "atk-s0510a0:446_2": "pādamūle mahatī patthanā patthitā, sā te anantarāyena samijjhatu, mā te bhayaṁ vā",
  "atk-s0510a0:446_3": "chambhitattaṁ vā ahosi, sarīre appamattakopi rogo mā uppajjatu, khippaṁ pāramiyo",
  "atk-s0510a0:446_4": "pūretvā sammāsambodhiṁ paṭivijjha. Yathā pupphūpagaphalūpagarukkhā samaye pupphanti",
  "atk-s0510a0:446_5": "ceva phalanti ca, tatheva tvampi taṁ samayaṁ anatikkamitvā khippaṁ sambodhimuttamaṁ",
  "atk-s0510a0:446_6": "phusassū’’tiādīni thutimaṅgalāni payirudāhaṁsu. Evañca payirudāhitvā attano attano",
  "atk-s0510a0:446_7": "devaṭṭhānameva agamaṁsu. Bodhisattopi devatāhi abhitthavito – ‘‘ahaṁ dasa pāramiyo",
  "atk-s0510a0:446_8": "pūretvā kappasatasahassādhikānaṁ catunnaṁ asaṅkhyeyyānaṁ matthake buddho bhavissāmī’’ti",
  "atk-s0510a0:446_9": "vīriyaṁ daḷhaṁ katvā adhiṭṭhāya nabhaṁ abbhuggantvā himavantameva agamāsi. Tena vuttaṁ –",
  "atk-s0510a0:447": "‘‘Dibbaṁ mānusakaṁ pupphaṁ, devā mānusakā ubho;",
  "atk-s0510a0:448": "Samokiranti pupphehi, vuṭṭhahantassa āsanā.",
  "atk-s0510a0:449": "‘‘Vedayanti ca te sotthiṁ, devā mānusakā ubho;",
  "atk-s0510a0:450": "Mahantaṁ patthitaṁ tuyhaṁ, taṁ labhassu yathicchitaṁ.",
  "atk-s0510a0:451": "‘‘Sabbītiyo vivajjantu, soko rogo vinassatu;",
  "atk-s0510a0:452": "Mā te bhavantvantarāyā, phusa khippaṁ bodhimuttamaṁ.",
  "atk-s0510a0:453": "‘‘Yathāpi samaye patte, pupphanti pupphino dumā;",
  "atk-s0510a0:454": "Tatheva tvaṁ mahāvīra, buddhañāṇena pupphasu.",
  "atk-s0510a0:455": "‘‘Yathā ye keci sambuddhā, pūrayuṁ dasa pāramī;",
  "atk-s0510a0:456": "Tatheva tvaṁ mahāvīra, pūraya dasa pāramī.",
  "atk-s0510a0:457": "‘‘Yathā ye keci sambuddhā, bodhimaṇḍamhi bujjhare;",
  "atk-s0510a0:458": "Tatheva tvaṁ mahāvīra, bujjhassu jinabodhiyaṁ.",
  "atk-s0510a0:459": "‘‘Yathā ye keci sambuddhā, dhammacakkaṁ pavattayuṁ;",
  "atk-s0510a0:460": "Tatheva tvaṁ mahāvīra, dhammacakkaṁ pavattaya.",
  "atk-s0510a0:461": "‘‘Puṇṇamāye yathā cando, parisuddho virocati;",
  "atk-s0510a0:462": "Tatheva tvaṁ puṇṇamano, viroca dasasahassiyaṁ.",
  "atk-s0510a0:463": "‘‘Rāhumutto yathā sūriyo, tāpena atirocati;",
  "atk-s0510a0:464": "Tatheva lokā muccitvā, viroca siriyā tuvaṁ.",
  "atk-s0510a0:465": "‘‘Yathā yā kāci nadiyo, osaranti mahodadhiṁ;",
  "atk-s0510a0:466": "Evaṁ sadevakā lokā, osarantu tavantike.",
  "atk-s0510a0:467": "‘‘Tehi thutappasattho so, dasa dhamme samādiya;",
  "atk-s0510a0:468": "Te dhamme paripūrento, pavanaṁ pāvisī tadā’’ti. (bu. vaṁ. 2.177-187);",
  "atk-s0510a0:469": "Sumedhakathā niṭṭhitā.",
  "atk-s0510a0:470_0": "Rammanagaravāsinopi kho nagaraṁ pavisitvā buddhappamukhassa bhikkhusaṅghassa mahādānaṁ",
  "atk-s0510a0:470_1": "adaṁsu. Satthā tesaṁ dhammaṁ desetvā mahājanaṁ saraṇādīsu patiṭṭhapetvā rammanagarā",
  "atk-s0510a0:470_2": "nikkhami. Tato uddhampi yāvatāyukaṁ tiṭṭhanto sabbaṁ buddhakiccaṁ katvā anukkamena",
  "atk-s0510a0:470_3": "anupādisesāya nibbānadhātuyā parinibbāyi. Tattha yaṁ vattabbaṁ, taṁ sabbaṁ buddhavaṁse",
  "atk-s0510a0:470_4": "vuttanayeneva vitthāretabbaṁ. Vuttañhi tattha –",
  "atk-s0510a0:471": "‘‘Tadā te bhojayitvāna, sasaṅghaṁ lokanāyakaṁ;",
  "atk-s0510a0:472": "Upagacchuṁ saraṇaṁ tassa, dīpaṅkarassa satthuno.",
  "atk-s0510a0:473": "‘‘Saraṇagamane kañci, nivesesi tathāgato;",
  "atk-s0510a0:474": "Kañci pañcasu sīlesu, sīle dasavidhe paraṁ.",
  "atk-s0510a0:475": "‘‘Kassaci deti sāmaññaṁ, caturo phalamuttame;",
  "atk-s0510a0:476": "Kassaci asame dhamme, deti so paṭisambhidā.",
  "atk-s0510a0:477": "‘‘Kassaci varasamāpattiyo, aṭṭha deti narāsabho;",
  "atk-s0510a0:478": "Tisso kassaci vijjāyo, chaḷabhiññā pavecchati.",
  "atk-s0510a0:479": "‘‘Tena yogena janakāyaṁ, ovadati mahāmuni;",
  "atk-s0510a0:480": "Tena vitthārikaṁ āsi, lokanāthassa sāsanaṁ.",
  "atk-s0510a0:481": "‘‘Mahāhanūsabhakkhandho, dīpaṅkarasanāmako;",
  "atk-s0510a0:482": "Bahū jane tārayati, parimoceti duggatiṁ.",
  "atk-s0510a0:483": "‘‘Bodhaneyyaṁ janaṁ disvā, satasahassepi yojane;",
  "atk-s0510a0:484": "Khaṇena upagantvāna, bodheti taṁ mahāmuni.",
  "atk-s0510a0:485": "‘‘Paṭhamābhisamaye buddho, koṭisatamabodhayi;",
  "atk-s0510a0:486": "Dutiyābhisamaye nātho, navutikoṭimabodhayi.",
  "atk-s0510a0:487": "‘‘Yadā ca devabhavanamhi, buddho dhammamadesayi;",
  "atk-s0510a0:488": "Navutikoṭisahassānaṁ, tatiyābhisamayo ahu.",
  "atk-s0510a0:489": "‘‘Sannipātā tayo āsuṁ, dīpaṅkarassa satthuno;",
  "atk-s0510a0:490": "Koṭisatasahassānaṁ, paṭhamo āsi samāgamo.",
  "atk-s0510a0:491": "‘‘Puna nāradakūṭamhi, pavivekagate jine;",
  "atk-s0510a0:492": "Khīṇāsavā vītamalā, samiṁsu satakoṭiyo.",
  "atk-s0510a0:493": "‘‘Yamhi kāle mahāvīro, sudassanasiluccaye;",
  "atk-s0510a0:494": "Navutikoṭisahassehi, pavāresi mahāmuni.",
  "atk-s0510a0:495": "‘‘Ahaṁ tena samayena, jaṭilo uggatāpano;",
  "atk-s0510a0:496": "Antalikkhamhi caraṇo, pañcābhiññāsu pāragū.",
  "atk-s0510a0:497": "‘‘Dasavīsasahassānaṁ, dhammābhisamayo ahu;",
  "atk-s0510a0:498": "Ekadvinnaṁ abhisamayā, gaṇanato asaṅkhiyā.",
  "atk-s0510a0:499": "‘‘Vitthārikaṁ bāhujaññaṁ, iddhaṁ phītaṁ ahū tadā;",
  "atk-s0510a0:500": "Dīpaṅkarassa bhagavato, sāsaraṁ suvisodhitaṁ.",
  "atk-s0510a0:501": "‘‘Cattāri satasahassāni, chaḷabhiññā mahiddhikā;",
  "atk-s0510a0:502": "Dīpaṅkaraṁ lokaviduṁ parivārenti sabbadā.",
  "atk-s0510a0:503": "‘‘Ye keci tena samayena, jahanti mānusaṁ bhavaṁ;",
  "atk-s0510a0:504": "Appattamānasā sekhā, garahitā bhavanti te.",
  "atk-s0510a0:505": "‘‘Supupphitaṁ pāvacanaṁ, arahantehi tādibhi;",
  "atk-s0510a0:506": "Khīṇāsavehi vimalehi, upasobhati sabbadā.",
  "atk-s0510a0:507": "‘‘Nagaraṁ rammavatī nāma, sudevo nāma khattiyo;",
  "atk-s0510a0:508": "Sumedhā nāma janikā, dīpaṅkarassa satthuno.",
  "atk-s0510a0:509": "‘‘Dasavassasahassāni, agāraṁ ajjha so vasi;",
  "atk-s0510a0:510": "Haṁsā koñcā mayūrā ca, tayo pāsādamuttamā.",
  "atk-s0510a0:511": "‘‘Tīṇi satasahassāni, nāriyo samalaṅkatā;",
  "atk-s0510a0:512": "Padumā nāma sā nārī, usabhakkhandho atrajo.",
  "atk-s0510a0:513": "‘‘Nimitte caturo disvā, hatthiyānena nikkhami;",
  "atk-s0510a0:514": "Anūnadasamāsāni, padhāne padahī jino.",
  "atk-s0510a0:515": "‘‘Padhānacāraṁ caritvāna, abujjhi mānasaṁ muni;",
  "atk-s0510a0:516": "Brahmunā yācito santo, dīpaṅkaro mahāmuni.",
  "atk-s0510a0:517": "‘‘Vatti cakkaṁ mahāvīro, nandārāme sirīghare;",
  "atk-s0510a0:518": "Nisinno sirīsamūlamhi, akāsi titthiyamaddanaṁ.",
  "atk-s0510a0:519": "‘‘Sumaṅgalo ca tisso ca, ahesuṁ aggasāvakā;",
  "atk-s0510a0:520": "Sāgato nāmupaṭṭhāko, dīpaṅkarassa satthuno.",
  "atk-s0510a0:521": "Sunandā ca‘‘nandā ceva sunandā ca, ahesuṁ aggasāvikā;",
  "atk-s0510a0:522": "Bodhi tassa bhagavato, pipphalīti pavuccati.",
  "atk-s0510a0:523": "‘‘Tapussabhallikā nāma, ahesuṁ aggupaṭṭhakā;",
  "atk-s0510a0:524": "Sirimā koṇā upaṭṭhikā, dīpaṅkarassa satthuno.",
  "atk-s0510a0:525": "‘‘Asītihatthamubbedho, dīpaṅkaro mahāmuni;",
  "atk-s0510a0:526": "Sobhati dīparukkhova, sālarājāva phullito.",
  "atk-s0510a0:527": "‘‘Pabhā vidhāvati tassa, samantā dvādasa yojane;",
  "atk-s0510a0:528": "Satasahassavassāni, āyu tassa mahesino;",
  "atk-s0510a0:529": "Tāvatā tiṭṭhamāno so, tāresi janataṁ bahuṁ.",
  "atk-s0510a0:530": "‘‘Jotayitvāna saddhammaṁ, santāretvā mahājanaṁ;",
  "atk-s0510a0:531": "Jalitvā aggikhandhova, nibbuto so sasāvako.",
  "atk-s0510a0:532": "‘‘Sā ca iddhi so ca yaso, tāni ca pādesu cakkaratanāni;",
  "atk-s0510a0:533": "Sabbaṁ tamantarahitaṁ, nanu rittā sabbasaṅkhārāti.",
  "atk-s0510a0:534": "‘‘Dīpaṅkaro jino satthā, nandārāmamhi nibbuto;",
  "atk-s0510a0:535": "Tatthetassa jinathūpo, chattiṁsubbedhayojano’’ti. (bu. vaṁ. 3.1-31);",
  "atk-s0510a0:536": "Koṇḍañño buddho",
  "atk-s0510a0:537_0": "Dīpaṅkarassa pana bhagavato aparabhāge ekaṁ asaṅkhyeyyaṁ atikkamitvā koṇḍañño nāma",
  "atk-s0510a0:537_1": "satthā udapādi. Tassāpi tayo sāvakasannipātā ahesuṁ. Paṭhamasannipāte koṭisatasahassaṁ,",
  "atk-s0510a0:537_2": "dutiye koṭisahassaṁ , tatiye navutikoṭiyo. Tadā bodhisatto vijitāvī nāma cakkavattī",
  "atk-s0510a0:537_3": "hutvā koṭisatasahassassa buddhappamukhassa bhikkhusaṅghassa mahādānaṁ adāsi. Satthā",
  "atk-s0510a0:537_4": "bodhisattaṁ ‘‘buddho bhavissatī’’ti byākaritvā dhammaṁ desesi. So satthu dhammakathaṁ",
  "atk-s0510a0:537_5": "sutvā rajjaṁ niyyātetvā pabbaji. So tīṇi piṭakāni uggahetvā aṭṭha samāpattiyo ca",
  "atk-s0510a0:537_6": "pañca abhiññāyo ca uppādetvā aparihīnajjhāno brahmaloke nibbatti. Koṇḍaññabuddhassa",
  "atk-s0510a0:537_7": "pana rammavatī nāma nagaraṁ, sunando nāma khattiyo pitā, sujātā nāma devī mātā, bhaddo",
  "atk-s0510a0:537_8": "ca subhaddo ca dve aggasāvakā, anuruddho nāmupaṭṭhāko, tissā ca upatissā ca dve aggasāvikā,",
  "atk-s0510a0:537_9": "sālakalyāṇirukkho bodhi, aṭṭhāsītihatthubbedhaṁ sarīraṁ, vassasatasahassaṁ āyuppamāṇaṁ ahosi.",
  "atk-s0510a0:538": "‘‘Dīpaṅkarassa aparena, koṇḍañño nāma nāyako;",
  "atk-s0510a0:539": "Anantatejo amitayaso, appameyyo durāsado’’.",
  "atk-s0510a0:540_0": "Tassa aparabhāge ekaṁ asaṅkhyeyyaṁ atikkamitvā ekasmiṁ kappeyeva cattāro buddhā nibbattiṁsu",
  "atk-s0510a0:540_1": "– maṅgalo, sumano, revato, sobhitoti. Maṅgalassa bhagavato tīsu sāvakasannipātesu",
  "atk-s0510a0:540_2": "paṭhamasannipāte koṭisatasahassaṁ bhikkhū ahesuṁ, dutiye koṭisatasahassaṁ, tatiye",
  "atk-s0510a0:540_3": "navuṭikoṭiyo. Vemātikabhātā kirassa ānandakumāro nāma navutikoṭisaṅkhāya parisāya",
  "atk-s0510a0:540_4": "saddhiṁ dhammassavanatthāya satthu santikaṁ agamāsi. Satthā tassa anupubbikathaṁ",
  "atk-s0510a0:540_5": "kathesi. So saddhiṁ parisāya saha paṭisambhidāhi arahattaṁ pāpuṇi. Satthā tesaṁ kulaputtānaṁ",
  "atk-s0510a0:540_6": "pubbacaritaṁ olokento iddhimayapattacīvarassa upanissayaṁ disvā dakkhiṇahatthaṁ pasāretvā",
  "atk-s0510a0:540_7": "‘‘etha bhikkhavo’’ti āha. Sabbe taṅkhaṇaññeva iddhimayapattacīvaradharā saṭṭhivassikatherā",
  "atk-s0510a0:540_8": "viya ākappasampannā hutvā satthāraṁ vanditvā parivārayiṁsu. Ayamassa tatiyo sāvakasannipāto ahosi.",
  "atk-s0510a0:541_0": "Yathā pana aññesaṁ buddhānaṁ samantā asītihatthappamāṇāyeva sarīrappabhā ahosi, na",
  "atk-s0510a0:541_1": "evaṁ tassa. Tassa pana bhagavato sarīrappabhā niccakālaṁ dasasahassilokadhātuṁ pharitvā",
  "atk-s0510a0:541_2": "aṭṭhāsi. Rukkhapathavīpabbatasamuddādayo antamaso ukkhaliyādīni upādāya suvaṇṇapaṭṭapariyonaddhā",
  "atk-s0510a0:541_3": "viya ahesuṁ. Āyuppamāṇaṁ panassa navutivassasahassāni ahosi. Ettakaṁ kālaṁ candimasūriyādayo",
  "atk-s0510a0:541_4": "attano pabhāya virocituṁ nāsakkhiṁsu, rattindivaparicchedo na paññāyittha. Divā sūriyālokena",
  "atk-s0510a0:541_5": "viya sattā niccaṁ buddhālokeneva vicariṁsu. Sāyaṁ pupphitakusumānaṁ pāto ca ravanakasakuṇādīnañca",
  "atk-s0510a0:541_6": "vasena loko rattindivaparicchedaṁ sallakkhesi.",
  "atk-s0510a0:542_0": "Kiṁ pana aññesaṁ buddhānaṁ ayamānubhāvo natthīti? No natthi. Tepi hi ākaṅkhamānā",
  "atk-s0510a0:542_1": "dasasahassilokadhātuṁ vā tato vā bhiyyo ābhāya phareyyuṁ. Maṅgalassa pana bhagavato",
  "atk-s0510a0:542_2": "pubbapatthanāvasena aññesaṁ byāmappabhā viya sarīrappabhā niccameva dasasahassilokadhātuṁ",
  "atk-s0510a0:542_3": "pharitvā aṭṭhāsi. So kira bodhisattacariyacaraṇakāle vessantarasadise attabhāveṭhito",
  "atk-s0510a0:542_4": "saputtadāro vaṅkapabbatasadise pabbate vasi. Atheko kharadāṭhiko nāma yakkho mahāpurisassa",
  "atk-s0510a0:542_5": "dānajjhāsayataṁ sutvā brāhmaṇavaṇṇena upasaṅkamitvā mahāsattaṁ dve dārake yāci. Mahāsatto",
  "atk-s0510a0:542_6": "‘‘dadāmi, brāhmaṇa, puttake’’ti vatvā haṭṭhapahaṭṭho udakapariyantaṁ mahāpathaviṁ",
  "atk-s0510a0:542_7": "kampento dvepi dārake adāsi. Yakkho caṅkamanakoṭiyaṁ ālambanaphalakaṁ nissāya ṭhatvā",
  "atk-s0510a0:542_8": "passantasseva mahāsattassa mulālakalāpaṁ viya dārake khādi. Mahāpurisassa yakkhaṁ",
  "atk-s0510a0:542_9": "oloketvā mukhe vivaṭamatte aggijālaṁ viya lohitadhāraṁ uggiramānaṁ tassa mukhaṁ disvāpi",
  "atk-s0510a0:542_10": "kesaggamattampi domanassaṁ na uppajji. ‘‘Sudinnaṁ vata me dāna’’nti cintayato panassa",
  "atk-s0510a0:542_11": "sarīre mahantaṁ pītisomanassaṁ udapādi. So ‘‘imassa me dānassa nissandena anāgate",
  "atk-s0510a0:542_12": "imināva nīhārena sarīrato rasmiyo nikkhamantū’’ti patthanaṁ akāsi. Tassa taṁ patthanaṁ",
  "atk-s0510a0:542_13": "nissāya buddhabhūtassa sarīrato rasmiyo nikkhamitvā ettakaṁ ṭhānaṁ phariṁsu.",
  "atk-s0510a0:543_0": "Aparampissa pubbacariyaṁ atthi. So kira bodhisattakāle ekassa buddhassa cetiyaṁ disvā",
  "atk-s0510a0:543_1": "‘‘imassa buddhassa mayā jīvitaṁ pariccajituṁ vaṭṭatī’’ti daṇḍakadīpikāveṭhananiyāmena",
  "atk-s0510a0:543_2": "sakalasarīraṁ veṭhāpetvā ratanamattamakuḷaṁ satasahassagghanikaṁ suvaṇṇapātiṁ sappissa",
  "atk-s0510a0:543_3": "pūrāpetvā tattha sahassavaṭṭiyo jāletvā taṁ sīsenādāya sakalasarīraṁ jālāpetvā cetiyaṁ",
  "atk-s0510a0:543_4": "padakkhiṇaṁ karonto sakalarattiṁ vītināmeti. Evaṁ yāva aruṇuggamanā vāyamantassāpissa",
  "atk-s0510a0:543_5": "lomakūpamattampi usumaṁ na gaṇhi. Padumagabbhaṁ paviṭṭhakālo viya ahosi. Dhammo hi",
  "atk-s0510a0:543_6": "nāmesa attānaṁ rakkhantaṁ rakkhati. Tenāha bhagavā –",
  "atk-s0510a0:544": "‘‘Dhammo have rakkhati dhammacāriṁ, dhammo suciṇṇo sukhamāvahāti;",
  "atk-s0510a0:545": "Esānisaṁso dhamme suciṇṇe, na duggatiṁ gacchati dhammacārī’’ti. (theragā. 303; jā. 1.10.102) –",
  "atk-s0510a0:546": "Imassapi kammassa nissandena tassa bhagavato sarīrobhāso dasasahassilokadhātuṁ pharitvā aṭṭhāsi.",
  "atk-s0510a0:547_0": "Tadā amhākaṁ bodhisatto suruci nāma brāhmaṇo hutvā ‘‘satthāraṁ nimantessāmī’’ti upasaṅkamitvā",
  "atk-s0510a0:547_1": "madhuradhammakathaṁ sutvā ‘‘sve mayhaṁ bhikkhaṁ gaṇhatha, bhante’’ti āha. ‘‘Brāhmaṇa,",
  "atk-s0510a0:547_2": "kittakehi te bhikkhūhi attho’’ti? ‘‘Kittakā pana vo, bhante, parivārabhikkhū’’ti",
  "atk-s0510a0:547_3": "āha. Tadā satthu paṭhamasannipātoyeva hoti, tasmā ‘‘koṭisatasahassa’’nti āha. ‘‘Bhante,",
  "atk-s0510a0:547_4": "sabbehipi saddhiṁ mayhaṁ bhikkhaṁ gaṇhathā’’ti. Satthā adhivāsesi. Brāhmaṇo svātanāya",
  "atk-s0510a0:547_5": "nimantetvā gehaṁ gacchanto cintesi – ‘‘ahaṁ ettakānaṁ bhikkhūnaṁ yāgubhattavatthādīni",
  "atk-s0510a0:547_6": "dātuṁ sakkomi, nisīdanaṭṭhānaṁ pana kathaṁ bhavissatī’’ti?",
  "atk-s0510a0:548_0": "Tassa sā cintā caturāsītiyojanasahassamatthake ṭhitassa devarañño paṇḍukambalasilāsanassa",
  "atk-s0510a0:548_1": "uṇhabhāvaṁ janesi. Sakko ‘‘ko nu kho maṁ imamhā ṭhānā cāvetukāmo’’ti dibbacakkhunā",
  "atk-s0510a0:548_2": "olokento mahāpurisaṁ disvā ‘‘suruci nāma brāhmaṇo buddhappamukhaṁ bhikkhusaṅghaṁ",
  "atk-s0510a0:548_3": "nimantetvā nisīdanaṭṭhānatthāya cintesi, mayāpi tattha gantvā puññakoṭṭhāsaṁ gahetuṁ",
  "atk-s0510a0:548_4": "vaṭṭatī’’ti vaḍḍhakivaṇṇaṁ nimminitvā vāsipharasuhattho mahāpurisassa purato pāturahosi.",
  "atk-s0510a0:548_5": "‘‘Atthi nu kho kassaci bhatiyā kattabbakicca’’nti āha. Mahāpuriso taṁ disvā ‘‘kiṁ",
  "atk-s0510a0:548_6": "kammaṁ karissasī’’ti āha. ‘‘Mama ajānanasippaṁ nāma natthi, gehaṁ vā maṇḍapaṁ vā",
  "atk-s0510a0:548_7": "yo yaṁ kāreti, tassa taṁ kātuṁ jānāmī’’ti. ‘‘Tena hi mayhaṁ kammaṁ atthī’’ti. ‘‘Kiṁ,",
  "atk-s0510a0:548_8": "ayyā’’ti? ‘‘Svātanāya me koṭisatasahassabhikkhū nimantitā. Tesaṁ nisīdanamaṇḍapaṁ",
  "atk-s0510a0:548_9": "karissasī’’ti? ‘‘Ahaṁ nāma kareyyaṁ sace me bhatiṁ dātuṁ sakkhissathā’’ti. ‘‘Sakkhissāmi,",
  "atk-s0510a0:548_10": "tātā’’ti. ‘‘Sādhu karissāmī’’ti gantvā ekaṁ padesaṁ olokesi. Dvādasaterasayojanappamāṇo",
  "atk-s0510a0:548_11": "padeso kasiṇamaṇḍalaṁ viya samatalo ahosi. So ‘‘ettake ṭhāne sattaratanamayo maṇḍapo",
  "atk-s0510a0:548_12": "uṭṭhahatū’’ti cintetvā olokesi. Tāvadeva pathaviṁ bhinditvā maṇḍapo uṭṭhahi. Tassa",
  "atk-s0510a0:548_13": "sovaṇṇamayesu thambhesu rajatamayā ghaṭakā ahesuṁ, rajatamayesu sovaṇṇamayā, maṇimayesu",
  "atk-s0510a0:548_14": "thambhesu pavāḷamayā, pavāḷamayesu maṇimayā, sattaratanamayesu thambhesu sattaratanamayā",
  "atk-s0510a0:548_15": "ghaṭakā ahesuṁ. Tato ‘‘maṇḍapassa antarantare kiṅkaṇikajālaṁ olambatū’’ti olokesi.",
  "atk-s0510a0:548_16": "Saha olokaneneva jālaṁ olambi. Yassa mandavāteritassa pañcaṅgikasseva tūriyassa madhurasaddo",
  "atk-s0510a0:548_17": "niccharati. Dibbasaṅgītivattanakālo viya ahosi. ‘‘Antarantarā gandhadāmamālādāmāni",
  "atk-s0510a0:548_18": "olambantū’’ti cintentassa mālādāmāni olambiṁsu. ‘‘Koṭisatasahassasaṅkhānaṁ bhikkhūnaṁ",
  "atk-s0510a0:548_19": "āsanāni ca ādhārakāni ca pathaviṁ bhinditvā uṭṭhahantū’’ti cintesi, tāvadeva uṭṭhahiṁsu.",
  "atk-s0510a0:548_20": "‘‘Koṇe koṇe ekekā udakacāṭiyo uṭṭhahantū’’ti cintesi, udakacāṭiyo uṭṭhahiṁsu.",
  "atk-s0510a0:549_0": "So ettakaṁ māpetvā brāhmaṇassa santikaṁ gantvā ‘‘ehi, ayya, tava maṇḍapaṁ oloketvā",
  "atk-s0510a0:549_1": "mayhaṁ bhatiṁ dehī’’ti āha. Mahāpuriso gantvā maṇḍapaṁ olokesi. Olokentasseva ca",
  "atk-s0510a0:549_2": "sakalasarīraṁ pañcavaṇṇāya pītiyā nirantaraṁ phuṭaṁ ahosi. Athassa maṇḍapaṁ oloketvā",
  "atk-s0510a0:549_3": "etadahosi – ‘‘nāyaṁ maṇḍapo manussabhūtena kato, mayhaṁ pana ajjhāsayaṁ mayhaṁ guṇaṁ",
  "atk-s0510a0:549_4": "āgamma addhā sakkabhavanaṁ uṇhaṁ bhavissati. Tato sakkena devaraññā ayaṁ maṇḍapo",
  "atk-s0510a0:549_5": "kārito bhavissatī’’ti. ‘‘Na kho pana me yuttaṁ evarūpe maṇḍape ekadivasaṁyeva dānaṁ",
  "atk-s0510a0:549_6": "dātuṁ, sattāhaṁ dassāmī’’ti cintesi. Bāhirakadānañhi tattakampi samānaṁ bodhisattānaṁ",
  "atk-s0510a0:549_7": "tuṭṭhiṁ kātuṁ na sakkoti, alaṅkatasīsaṁ pana chinditvā añjitaakkhīni uppāṭetvā hadayamaṁsaṁ",
  "atk-s0510a0:549_8": "vā ubbaṭṭetvā dinnakāle bodhisattānaṁ cāgaṁ nissāya tuṭṭhi nāma hoti. Amhākampi hi",
  "atk-s0510a0:549_9": "bodhisattassa sivirājajātake devasikaṁ pañcakahāpaṇasatasahassāni vissajjetvā catūsu",
  "atk-s0510a0:549_10": "dvāresu nagaramajjhe ca dānaṁ dentassa taṁ dānaṁ cāgatuṭṭhiṁ uppādetuṁ nāsakkhi.",
  "atk-s0510a0:549_11": "Yadā panassa brāhmaṇavaṇṇena āgantvā sakko devarājā akkhīni yāci, tadā tāni uppāṭetvā",
  "atk-s0510a0:549_12": "dadamānasseva hāso uppajji, kesaggamattampi cittaṁ aññathattaṁ nāhosi. Evaṁ dinnadānaṁ",
  "atk-s0510a0:549_13": "nissāya bodhisattānaṁ titti nāma natthi. Tasmā sopi mahāpuriso ‘‘sattāhaṁ mayā koṭisatasahassasaṅkhānaṁ",
  "atk-s0510a0:549_14": "bhikkhūnaṁ dānaṁ dātuṁ vaṭṭatī’’ti cintetvā tasmiṁ maṇḍape nisīdāpetvā sattāhaṁ gavapānaṁ",
  "atk-s0510a0:549_15": "nāma adāsi. Gavapānanti mahante mahante kolambe khīrassa pūretvā uddhanesu āropetvā",
  "atk-s0510a0:549_16": "ghanapākapakke khīre thoke taṇḍule pakkhipitvā pakkamadhusakkaracuṇṇasappīhi abhisaṅkhatabhojanaṁ",
  "atk-s0510a0:549_17": "vuccati. Manussāyeva pana parivisituṁ nāsakkhiṁsu. Devāpi ekantarikā hutvā parivisiṁsu.",
  "atk-s0510a0:549_18": "Dvādasaterasayojanappamāṇaṁ ṭhānampi bhikkhū gaṇhituṁ nappahosiyeva , te pana bhikkhū",
  "atk-s0510a0:549_19": "attano ānubhāvena nisīdiṁsu. Pariyosānadivase pana sabbabhikkhūnaṁ pattāni dhovāpetvā",
  "atk-s0510a0:549_20": "bhesajjatthāya sappinavanītatelamadhuphāṇitānaṁ pūretvā ticīvarehi saddhiṁ adāsi,",
  "atk-s0510a0:549_21": "saṅghanavakabhikkhunā laddhacīvarasāṭakā satasahassagghanikā ahesuṁ.",
  "atk-s0510a0:550_0": "Satthā anumodanaṁ karonto – ‘‘ayaṁ puriso evarūpaṁ mahādānaṁ adāsi, ko nu kho bhavissatī’’ti",
  "atk-s0510a0:550_1": "upadhārento – ‘‘anāgate kappasatasahassādhikānaṁ dvinnaṁ asaṅkhyeyyānaṁ matthake",
  "atk-s0510a0:550_2": "gotamo nāma buddho bhavissatī’’ti disvā mahāpurisaṁ āmantetvā ‘‘tvaṁ ettakaṁ nāma",
  "atk-s0510a0:550_3": "kālaṁ atikkamitvā gotamo nāma buddho bhavissasī’’ti byākāsi. Mahāpuriso byākaraṇaṁ",
  "atk-s0510a0:550_4": "sutvā ‘‘ahaṁ kira buddho bhavissāmi, ko me gharāvāsena attho, pabbajissāmī’’ti cintetvā",
  "atk-s0510a0:550_5": "tathārūpaṁ sampattiṁ kheḷapiṇḍaṁ viya pahāya satthu santike pabbajitvā buddhavacanaṁ",
  "atk-s0510a0:550_6": "uggaṇhitvā abhiññāyo ca samāpattiyo ca nibbattetvā āyupariyosāne brahmaloke nibbatti.",
  "atk-s0510a0:551": "Maṅgalo buddho",
  "atk-s0510a0:552_0": "Maṅgalassa pana bhagavato nagaraṁ uttaraṁ nāma ahosi, pitāpi uttaro nāma khattiyo,",
  "atk-s0510a0:552_1": "mātāpi uttarā nāma devī, sudevo ca dhammaseno ca dve aggasāvakā, pālito nāmupaṭṭhāko,",
  "atk-s0510a0:552_2": "sīvalī ca asokā ca dve aggasāvikā, nāgarukkho bodhi, aṭṭhāsītihatthubbedhaṁ sarīraṁ",
  "atk-s0510a0:552_3": "ahosi. Navuti vassasahassāni ṭhatvā parinibbute pana tasmiṁ ekappahāreneva dasa cakkavāḷasahassāni",
  "atk-s0510a0:552_4": "ekandhakārāni ahesuṁ. Sabbacakkavāḷesu manussānaṁ mahantaṁ ārodanaparidevanaṁ ahosi.",
  "atk-s0510a0:553": "‘‘Koṇḍaññassa aparena, maṅgalo nāma nāyako;",
  "atk-s0510a0:554": "Tamaṁ loke nihantvāna, dhammokkamabhidhārayī’’ti. (bu. vaṁ. 5.1);",
  "atk-s0510a0:555": "Sumano buddho",
  "atk-s0510a0:556_0": "Evaṁ dasasahassilokadhātuṁ andhakāraṁ katvā parinibbutassa tassa bhagavato aparabhāge",
  "atk-s0510a0:556_1": "sumano nāma satthā loke udapādi. Tassāpi tayo sāvakasannipātā. Paṭhamasannipāte koṭisatasahassabhikkhū",
  "atk-s0510a0:556_2": "ahesuṁ. Dutiye kañcanapabbatamhi navutikoṭisahassāni, tatiye asītikoṭisahassāni.",
  "atk-s0510a0:556_3": "Tadā mahāsatto atulo nāma nāgarājā ahosi mahiddhiko mahānubhāvo. So ‘‘buddho uppanno’’ti",
  "atk-s0510a0:556_4": "sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa",
  "atk-s0510a0:556_5": "tassa bhagavato dibbatūriyehi upahāraṁ kāretvā mahādānaṁ pavattetvā paccekaṁ dussayugāni",
  "atk-s0510a0:556_6": "datvā saraṇesu patiṭṭhāsi. Sopi naṁ satthā ‘‘anāgate buddho bhavissatī’’ti byākāsi.",
  "atk-s0510a0:556_7": "Tassa bhagavato nagaraṁ mekhalaṁ nāma ahosi, sudatto nāma rājā pitā, sirimā nāma",
  "atk-s0510a0:556_8": "mātā devī, saraṇo ca bhāvitatto ca dve aggasāvakā, udeno nāmupaṭṭhāko, soṇā ca upasoṇā",
  "atk-s0510a0:556_9": "ca dve aggasāvikā, nāgarukkho bodhi, navutihatthubbedhaṁ sarīraṁ ahosi, navutiyeva",
  "atk-s0510a0:556_10": "vassasahassāni āyuppamāṇaṁ ahosi.",
  "atk-s0510a0:557": "‘‘Maṅgalassa aparena, sumano nāma nāyako;",
  "atk-s0510a0:558": "Sabbadhammehi asamo, sabbasattānamuttamo’’ti. (bu. vaṁ. 6.1);",
  "atk-s0510a0:559": "Revato buddho",
  "atk-s0510a0:560_0": "Tassa aparabhāge revato nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a0:560_1": "gaṇanā natthi, dutiye koṭisatasahassabhikkhū ahesuṁ, tathā tatiye. Tadā bodhisatto",
  "atk-s0510a0:560_2": "atidevo nāma brāhmaṇo hutvā satthu dhammadesanaṁ sutvā saraṇesu patiṭṭhāya sirasi",
  "atk-s0510a0:560_3": "añjaliṁ ṭhapetvā tassa satthuno kilesappahāne vaṇṇaṁ sutvā uttarāsaṅgena pūjaṁ akāsi.",
  "atk-s0510a0:560_4": "Sopi naṁ ‘‘buddho bhavissatī’’ti byākāsi. Tassa pana bhagavato nagaraṁ sudhaññavatī",
  "atk-s0510a0:560_5": "nāma ahosi, pitā vipulo nāma khattiyo, mātā vipulā nāma, varuṇo ca brahmadevo ca",
  "atk-s0510a0:560_6": "dve aggasāvakā, sambhavo nāmupaṭṭhāko, bhaddā ca subhaddā ca dve aggasāvikā, nāgarukkho",
  "atk-s0510a0:560_7": "bodhi, sarīraṁ asītihatthubbedhaṁ ahosi, āyu saṭṭhi vassasahassānīti.",
  "atk-s0510a0:561": "‘‘Sumanassa aparena, revato nāma nāyako;",
  "atk-s0510a0:562": "Anūpamo asadiso, atulo uttamo jino’’ti. (bu. vaṁ. 7.1);",
  "atk-s0510a0:563": "Sobhito buddho",
  "atk-s0510a0:564_0": "Tassa aparabhāge sobhito nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a0:564_1": "koṭisataṁ bhikkhū ahesuṁ, dutiye navutikoṭiyo, tatiye asītikoṭiyo. Tadā bodhisatto",
  "atk-s0510a0:564_2": "ajito nāma brāhmaṇo hutvā satthu dhammadesanaṁ sutvā saraṇesu patiṭṭhāya buddhappamukhassa",
  "atk-s0510a0:564_3": "bhikkhusaṅghassa mahādānaṁ adāsi. Sopi naṁ ‘‘buddho bhavissatī’’ti byākāsi. Tassa",
  "atk-s0510a0:564_4": "pana bhagavato nagaraṁ sudhammaṁ nāma ahosi, pitā sudhammo nāma rājā, mātāpi sudhammā",
  "atk-s0510a0:564_5": "nāma devī, asamo ca sunetto ca dve aggasāvakā, anomo nāmupaṭṭhāko, nakulā ca sujātā",
  "atk-s0510a0:564_6": "ca dve aggasāvikā, nāgarukkho bodhi , aṭṭhapaṇṇāsahatthubbedhaṁ sarīraṁ ahosi, navuti",
  "atk-s0510a0:564_7": "vassasahassāni āyuppamāṇanti.",
  "atk-s0510a0:565": "‘‘Revatassa aparena, sobhito nāma nāyako;",
  "atk-s0510a0:566": "Samāhito santacitto, asamo appaṭipuggalo’’ti. (bu. vaṁ. 8.1);",
  "atk-s0510a0:567": "Anomadassī buddho",
  "atk-s0510a0:568_0": "Tassa aparabhāge ekaṁ asaṅkhayeyyaṁ atikkamitvā ekasmiṁ kappe tayo buddhā nibbattiṁsu",
  "atk-s0510a0:568_1": "anomadassī, padumo, nāradoti. Anomadassissa bhagavato tayo sāvakasannipātā. Paṭhame",
  "atk-s0510a0:568_2": "aṭṭha bhikkhusatasahassāni ahesuṁ, dutiye satta, tatiye cha. Tadā bodhisatto eko",
  "atk-s0510a0:568_3": "yakkhasenāpati ahosi mahiddhiko mahānubhāvo, anekakoṭisatasahassānaṁ yakkhānaṁ adhipati.",
  "atk-s0510a0:568_4": "So ‘‘buddho uppanno’’ti sutvā āgantvā buddhappamukhassa bhikkhusaṅghassa mahādānaṁ",
  "atk-s0510a0:568_5": "adāsi. Sopi naṁ satthā ‘‘anāgate buddho bhavissatī’’ti byākāsi. Anomadassissa pana",
  "atk-s0510a0:568_6": "bhagavato candavatī nāma nagaraṁ ahosi, yasavā nāma rājā pitā, yasodharā nāma mātā",
  "atk-s0510a0:568_7": "devī, nisabho ca anomo ca dve aggasāvakā, varuṇo nāmupaṭṭhāko, sundarī ca sumanā",
  "atk-s0510a0:568_8": "ca dve aggasāvikā, ajjunarukkho bodhi, aṭṭhapaññāsahatthubbedhaṁ sarīraṁ ahosi, vassasatasahassaṁ āyuppamāṇanti.",
  "atk-s0510a0:569": "‘‘Sobhitassa aparena, sambuddho dvipaduttamo;",
  "atk-s0510a0:570": "Anomadassī amitayaso, tejassī duratikkamo’’ti. (bu. vaṁ. 9.1);",
  "atk-s0510a0:571": "Padumo buddho",
  "atk-s0510a0:572_0": "Tassa aparabhāge padumo nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a0:572_1": "koṭisatasahassaṁ bhikkhū ahesuṁ, dutiye tīṇi satasahassāni, tatiye agāmake araññe",
  "atk-s0510a0:572_2": "mahāvanasaṇḍavāsīnaṁ bhikkhūnaṁ dve satasahassāni. Tadā bodhisatto sīho hutvā satthāraṁ",
  "atk-s0510a0:572_3": "nirodhasamāpattiṁ samāpannaṁ disvā pasannacitto vanditvā padakkhiṇaṁ katvā pītisomanassajāto",
  "atk-s0510a0:572_4": "tikkhattuṁ sīhanādaṁ naditvā sattāhaṁ buddhārammaṇaṁ pītiṁ avijahitvā pītisukheneva",
  "atk-s0510a0:572_5": "gocarāya apakkamitvā jīvitapariccāgaṁ katvā bhagavantaṁ payirupāsamāno aṭṭhāsi. Satthā",
  "atk-s0510a0:572_6": "sattāhaccayena nirodhā vuṭṭhito sīhaṁ oloketvā ‘‘bhikkhusaṅghepi cittaṁ pasādetvā",
  "atk-s0510a0:572_7": "saṅghaṁ vandissatī’’ti ‘‘bhikkhusaṅgho āgacchatū’’ti cintesi. Bhikkhū tāvadeva āgamiṁsu.",
  "atk-s0510a0:572_8": "Sīhopi bhikkhusaṅghe cittaṁ pasādeti. Satthā tassa manaṁ oloketvā ‘‘anāgate buddho",
  "atk-s0510a0:572_9": "bhavissatī’’ti byākāsi. Padumassa pana bhagavato campakaṁ nāma nagaraṁ ahosi, asamo",
  "atk-s0510a0:572_10": "nāma rājā pitā, mātā asamā nāma devī, sālo ca upasālo ca dve aggasāvakā, varuṇo nāmupaṭṭhāko,",
  "atk-s0510a0:572_11": "rāmā ca surāmā ca dve aggasāvikā, soṇarukkho nāma bodhi, aṭṭhapaṇṇāsahatthubbedhaṁ",
  "atk-s0510a0:572_12": "sarīraṁ ahosi, āyu vassasatasahassanti.",
  "atk-s0510a0:573": "‘‘Anomadassissa aparena, sambuddho dvipaduttamo;",
  "atk-s0510a0:574": "Padumo nāma nāmena, asamo appaṭipuggalo’’ti. (bu. va. 10.1);",
  "atk-s0510a0:575": "Nārado buddho",
  "atk-s0510a0:576_0": "Tassa aparabhāge nārado nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a0:576_1": "koṭisatasahassaṁ bhikkhū ahesuṁ, dutiye navutikoṭisahassāni, tatiye asītikoṭisahassāni.",
  "atk-s0510a0:576_2": "Tadā bodhisatto isipabbajjaṁ pabbajitvā pañcasu abhiññāsu aṭṭhasu ca samāpattīsu",
  "atk-s0510a0:576_3": "ciṇṇavasī hutvā buddhappamukhassa bhikkhusaṅghassa mahādānaṁ datvā lohitacandanena",
  "atk-s0510a0:576_4": "pūjaṁ akāsi. Sopi naṁ satthā ‘‘anāgate buddho bhavissatī’’ti byākāsi. Tassa pana",
  "atk-s0510a0:576_5": "bhagavato dhaññavatī nāma nagaraṁ ahosi, sudevo nāma khattiyo pitā, anomā nāma mātā",
  "atk-s0510a0:576_6": "devī, bhaddasālo ca jitamitto ca dve aggasāvakā, vāseṭṭho nāmupaṭṭhāko, uttarā ca",
  "atk-s0510a0:576_7": "phaggunī ca dve aggasāvikā, mahāsoṇarukkho nāma bodhi, sarīraṁ aṭṭhāsītihatthubbedhaṁ",
  "atk-s0510a0:576_8": "ahosi, navuti vassasahassāni āyūti.",
  "atk-s0510a0:577": "‘‘Padumassa aparena, sambuddho dvipaduttamo;",
  "atk-s0510a0:578": "Nārado nāma nāmena, asamo appaṭipuggalo’’ti. (bu. vaṁ. 11.1);",
  "atk-s0510a0:579": "Padumuttaro buddho",
  "atk-s0510a0:580_0": "Nāradabuddhassa pana aparabhāge ito satasahassakappamatthake ekasmiṁ kappe ekova",
  "atk-s0510a0:580_1": "padumuttaro nāma buddho udapādi. Tassāpi tayo sāvakasannipātā. Paṭhame sannipāte",
  "atk-s0510a0:580_2": "koṭisatasahassaṁ bhikkhū ahesuṁ, dutiye vebhārapabbate navutikoṭisahassāni, tatiye",
  "atk-s0510a0:580_3": "asītikoṭisahassāni. Tadā bodhisatto jaṭilo nāma mahāraṭṭhiyo hutvā buddhappamukhassa",
  "atk-s0510a0:580_4": "bhikkhusaṅghasa sacīvaraṁ dānaṁ adāsi. Sopi naṁ satthā ‘‘anāgate buddho bhavissatī’’ti",
  "atk-s0510a0:580_5": "byākāsi. Padumuttarassa pana bhagavato kāle titthiyā nāma nāhesuṁ. Sabbadevamanussā",
  "atk-s0510a0:580_6": "buddhameva saraṇaṁ agamaṁsu. Tassa nagaraṁ haṁsavatī nāma ahosi, pitā ānando nāma",
  "atk-s0510a0:580_7": "khattiyo, mātā sujātā nāma devī, devalo ca sujāto ca dve aggasāvakā, sumano nāmupaṭṭhāko,",
  "atk-s0510a0:580_8": "amitā ca asamā ca dve aggasāvikā, sālarukkho bodhi, sarīraṁ aṭṭhapaṇṇāsahatthubbedhaṁ",
  "atk-s0510a0:580_9": "ahosi, sarīrappabhā samantato dvādasayojanāni gaṇhi, vassasatasahassaṁ āyūti.",
  "atk-s0510a0:581": "‘‘Nāradassa aparena, sambuddho dvipaduttamo;",
  "atk-s0510a0:582": "Padumuttaro nāma jino, akkhobho sāgarūpamo’’ti. (bu. vaṁ. 12.1);",
  "atk-s0510a0:583": "Sumedho buddho",
  "atk-s0510a0:584_0": "Tassa aparabhāge tiṁsa kappasahassāni atikkamitvā sumedho ca sujāto cāti ekasmiṁ",
  "atk-s0510a0:584_1": "kappe dve buddhā nibbattiṁsu. Sumedhassāpi tayo sāvakasannipātā. Paṭhamasannipāte",
  "atk-s0510a0:584_2": "sudassananagare koṭisataṁ khīṇāsavā ahesuṁ, dutiye navutikoṭiyo, tatiye asītikoṭiyo.",
  "atk-s0510a0:584_3": "Tadā bodhisatto uttaro nāma māṇavo hutvā nidahitvā ṭhapitaṁyeva asītikoṭidhanaṁ vissajjetvā",
  "atk-s0510a0:584_4": "buddhappamukhassa bhikkhusaṅghassa mahādānaṁ datvā dhammaṁ sutvā saraṇesu patiṭṭhāya",
  "atk-s0510a0:584_5": "nikkhamitvā pabbaji. Sopi naṁ ‘‘anāgate buddho bhavissatī’’ti byākāsi. Sumedhassa",
  "atk-s0510a0:584_6": "bhagavato sudassanaṁ nāma nagaraṁ ahosi, sudatto nāma rājā pitā, mātāpi sudattā nāma",
  "atk-s0510a0:584_7": "devī, saraṇo ca sabbakāmo ca dve aggasāvakā, sāgaro nāmupaṭṭhāko, rāmā ca surāmā",
  "atk-s0510a0:584_8": "ca dve aggasāvikā, mahānīparukkho bodhi, sarīraṁ aṭṭhāsītihatthubbedhaṁ ahosi, āyu",
  "atk-s0510a0:584_9": "navuti vassasahassanti.",
  "atk-s0510a0:585": "‘‘Padumuttarassa aparena, sumedho nāma nāyako;",
  "atk-s0510a0:586": "Durāsado uggatejo, sabbalokuttamo munī’’ti. (bu. vaṁ. 13.1);",
  "atk-s0510a0:587": "Sujāto buddho",
  "atk-s0510a0:588_0": "Tassa aparabhāge sujāto nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a0:588_1": "saṭṭhi bhikkhusatasahassāni ahesuṁ, dutiye paññāsaṁ, tatiye cattālīsaṁ. Tadā bodhisatto",
  "atk-s0510a0:588_2": "cakkavattirājā hutvā ‘‘buddho uppanno’’ti sutvā upasaṅkamitvā dhammaṁ sutvā buddhappamukhassa",
  "atk-s0510a0:588_3": "bhikkhusaṅghassa saddhiṁ sattahi ratanehi catumahādīparajjaṁ datvā satthu santike",
  "atk-s0510a0:588_4": "pabbaji. Sakalaraṭṭhavāsino raṭṭhuppādaṁ gahetvā ārāmikakiccaṁ sādhentā buddhappamukhassa",
  "atk-s0510a0:588_5": "bhikkhusaṅghassa niccaṁ mahādānaṁ adaṁsu. Sopi naṁ satthā ‘‘anāgate buddho bhavissatī’’ti",
  "atk-s0510a0:588_6": "byākāsi. Tassa bhagavato nagaraṁ sumaṅgalaṁ nāma ahosi, uggato nāma rājā pitā, pabhāvatī",
  "atk-s0510a0:588_7": "nāma mātā, sudassano ca sudevo ca dve aggasāvakā, nārado nāmupaṭṭhāko, nāgā ca nāgasamālā",
  "atk-s0510a0:588_8": "ca dve aggasāvikā, mahāveḷurukkho bodhi. So kira mandacchiddo ghanakkhandho upari",
  "atk-s0510a0:588_9": "niggatāhi mahāsākhāhi morapiñchakalāpo viya virocittha. Tassa bhagavato sarīraṁ paṇṇāsahatthubbedhaṁ",
  "atk-s0510a0:588_10": "ahosi, āyu navuti vassasahassanti.",
  "atk-s0510a0:589": "‘‘Tattheva maṇḍakappamhi, sujāto nāma nāyako;",
  "atk-s0510a0:590": "Sīhahanūsabhakkhandho, appameyyo durāsado’’ti. (bu. vaṁ. 14.1);",
  "atk-s0510a0:591": "Piyadassī buddho",
  "atk-s0510a0:592_0": "Tassa aparabhāge ito aṭṭhārasakappasatamatthake ekasmiṁ kappe piyadassī, atthadassī,",
  "atk-s0510a0:592_1": "dhammadassīti tayo buddhā nibbattiṁsu. Piyadassissapi bhagavato tayo sāvakasannipātā.",
  "atk-s0510a0:592_2": "Paṭhame koṭisatasahassaṁ bhikkhū ahesuṁ, dutiye navutikoṭiyo, tatiye asītikoṭiyo.",
  "atk-s0510a0:592_3": "Tadā bodhisatto kassapo nāma māṇavo tiṇṇaṁ vedānaṁ pāraṅgato hutvā satthu dhammadesanaṁ",
  "atk-s0510a0:592_4": "sutvā koṭisatasahassadhanapariccāgena saṅghārāmaṁ kāretvā saraṇesu ca sīlesu ca patiṭṭhāsi.",
  "atk-s0510a0:592_5": "Atha naṁ satthā ‘‘aṭṭhārasakappasataccayena buddho bhavissatī’’ti byākāsi. Tassa",
  "atk-s0510a0:592_6": "bhagavato anomaṁ nāma nagaraṁ ahosi, pitā sudinno nāma rājā, mātā candā nāma, pālito",
  "atk-s0510a0:592_7": "ca sabbadassī ca dve aggasāvakā, sobhito nāmupaṭṭhāko, sujātā ca dhammadinnā ca dve",
  "atk-s0510a0:592_8": "aggasāvikā, kakudharukkho bodhi, sarīraṁ asītihatthubbedhaṁ ahosi, navuti vassasahassaṁ āyūti.",
  "atk-s0510a0:593": "‘‘Sujātassa aparena, sayambhū lokanāyako;",
  "atk-s0510a0:594": "Durāsado asamasamo, piyadassī mahāyaso’’ti. (bu. vaṁ. 15.1);",
  "atk-s0510a0:595": "Atthadassī buddho",
  "atk-s0510a0:596_0": "Tassa aparabhāge atthadassī nāma bhagavā udapādi. Tassāpi tayo sāvakasannipātā. Paṭhame",
  "atk-s0510a0:596_1": "aṭṭhanavuti bhikkhusatasahassāni ahesuṁ, dutiye aṭṭhāsītisatasahassāni, tathā tatiye.",
  "atk-s0510a0:596_2": "Tadā bodhisatto susīmo nāma mahiddhiko tāpaso hutvā devalokato mandāravapupphacchattaṁ",
  "atk-s0510a0:596_3": "āharitvā satthāraṁ pūjesi, sopi naṁ ‘‘anāgate buddho bhavissatī’’ti byākāsi. Tassa",
  "atk-s0510a0:596_4": "bhagavato sobhanaṁ nāma nagaraṁ ahosi, sāgaro nāma rājā pitā, sudassanā nāma mātā,",
  "atk-s0510a0:596_5": "santo ca upasanto ca dve aggasāvakā, abhayo nāmupaṭṭhāko, dhammā ca sudhammā ca dve",
  "atk-s0510a0:596_6": "aggasāvikā, campakarukkho bodhi, sarīraṁ asītihatthubbedhaṁ ahosi, sarīrappabhā samantato",
  "atk-s0510a0:596_7": "sabbakālaṁ yojanamattaṁ pharitvā aṭṭhāsi, āyu vassasatasahassanti.",
  "atk-s0510a0:597": "‘‘Tattheva maṇḍakappamhi, atthadassī narāsabho;",
  "atk-s0510a0:598": "Mahātamaṁ nihantvāna, patto sambodhimuttama’’nti. (bu. vaṁ. 16.1);",
  "atk-s0510a0:599": "Dhammadassī buddho",
  "atk-s0510a0:600_0": "Tassa aparabhāge dhammadassī nāma satthā udapādi. Tassāpi tayo sāvakasannipātā. Paṭhame",
  "atk-s0510a0:600_1": "koṭisataṁ bhikkhū ahesuṁ, dutiye navutikoṭiyo, tatiye asītikoṭiyo. Tadā bodhisatto",
  "atk-s0510a0:600_2": "sakko devarājā hutvā dibbagandhapupphehi ca dibbatūriyehi ca pūjaṁ akāsi, sopi naṁ",
  "atk-s0510a0:600_3": "satthā ‘‘anāgate buddho bhavissatī’’ti byākāsi. Tassa bhagavato saraṇaṁ nāma nagaraṁ",
  "atk-s0510a0:600_4": "ahosi, pitā saraṇo nāma rājā, mātā sunandā nāma devī, padumo ca phussadevo ca dve",
  "atk-s0510a0:600_5": "aggasāvakā, sunetto nāmupaṭṭhāko, khemā ca sabbanāmā ca dve aggasāvikā, rattaṅkurarukkho",
  "atk-s0510a0:600_6": "bodhi, ‘‘bimbijālo’’tipi vuccati, sarīraṁ panassa asītihatthubbedhaṁ ahosi, vassasatasahassaṁ āyūti.",
  "atk-s0510a0:601": "‘‘Tattheva maṇḍakappamhi, dhammadassī mahāyaso;",
  "atk-s0510a0:602": "Tamandhakāraṁ vidhamitvā, atirocati sadevake’’ti. (bu. vaṁ. 17.1);",
  "atk-s0510a0:603": "Siddhattho buddho",
  "atk-s0510a0:604_0": "Tassa aparabhāge ito catunavutikappamatthake ekasmiṁ kappe ekova siddhattho nāma",
  "atk-s0510a0:604_1": "sammāsambuddho udapādi. Tassāpi tayo sāvakasannipātā. Paṭhamasannipāte koṭisataṁ",
  "atk-s0510a0:604_2": "bhikkhū ahesuṁ, dutiye navutikoṭiyo, tatiye asītikoṭiyo. Tadā bodhisatto uggatejo",
  "atk-s0510a0:604_3": "abhiññābalasampanno maṅgalo nāma tāpaso hutvā mahājambuphalaṁ āharitvā tathāgatassa",
  "atk-s0510a0:604_4": "adāsi. Satthā taṁ phalaṁ paribhuñjitvā ‘‘catunavutikappamatthake buddho bhavissatī’’ti",
  "atk-s0510a0:604_5": "byākāsi. Tassa bhagavato nagaraṁ vebhāraṁ nāma ahosi, pitā jayaseno nāma rājā, mātā",
  "atk-s0510a0:604_6": "suphassā nāma devī, sambalo ca sumitto ca dve aggasāvakā, revato nāmupaṭṭhāko, sīvalā",
  "atk-s0510a0:604_7": "ca surāmā ca dve aggasāvikā , kaṇikārarukkho bodhi, sarīraṁ saṭṭhihatthubbedhaṁ ahosi,",
  "atk-s0510a0:604_8": "vassasatasahassaṁ āyūti.",
  "atk-s0510a0:605": "‘‘Dhammadassissa aparena, siddhattho lokanāyako;",
  "atk-s0510a0:606": "Nihanitvā tamaṁ sabbaṁ, sūriyo abbhuggato yathā’’ti. (bu. vaṁ. 18.1);",
  "atk-s0510a0:607": "Tisso buddho",
  "atk-s0510a0:608_0": "Tassa aparabhāge ito dvānavutikappamatthake tisso phussoti ekasmiṁ kappe dve buddhā",
  "atk-s0510a0:608_1": "nibbattiṁsu. Tissassa bhagavato tayo sāvakasannipātā. Paṭhamasannipāte bhikkhūnaṁ",
  "atk-s0510a0:608_2": "koṭisataṁ ahosi, dutiye navutikoṭiyo, tatiye asītikoṭiyo. Tadā bodhisatto mahābhogo",
  "atk-s0510a0:608_3": "mahāyaso sujāto nāma khattiyo hutvā isipabbajjaṁ pabbajitvā mahiddhikabhāvaṁ patvā",
  "atk-s0510a0:608_4": "‘‘buddho uppanno’’ti sutvā dibbamandāravapadumapāricchattakapupphāni ādāya catuparisamajjhe",
  "atk-s0510a0:608_5": "gacchantaṁ tathāgataṁ pūjesi, ākāse pupphavitānaṁ akāsi. Sopi naṁ satthā ‘‘ito dvenavutikappamatthake",
  "atk-s0510a0:608_6": "buddho bhavissatī’’ti byākāsi. Tassa bhagavato khemaṁ nāma nagaraṁ ahosi, pitā janasandho",
  "atk-s0510a0:608_7": "nāma khattiyo, mātā padumā nāma devī, brahmadevo ca udayo ca dve aggasāvakā, sumano",
  "atk-s0510a0:608_8": "nāmupaṭṭhāko, phussā ca sudattā ca dve aggasāvikā, asanarukkho bodhi, sarīraṁ saṭṭhihatthubbedhaṁ",
  "atk-s0510a0:608_9": "ahosi, vassasatasahassaṁ āyūti.",
  "atk-s0510a0:609": "‘‘Siddhatthassa aparena, asamo appaṭipuggalo;",
  "atk-s0510a0:610": "Anantatejo amitayaso, tisso lokagganāyako’’ti. (bu. vaṁ. 19.1);",
  "atk-s0510a0:611": "Phusso buddho",
  "atk-s0510a0:612_0": "Tassa aparabhāge phusso nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a0:612_1": "saṭṭhi bhikkhusatasahassāni ahesuṁ, dutiye paṇṇāsa, tatiye dvattiṁsa. Tadā bodhisatto",
  "atk-s0510a0:612_2": "vijitāvī nāma khattiyo hutvā mahārajjaṁ pahāya satthu santike pabbajitvā tīṇi piṭakāni",
  "atk-s0510a0:612_3": "uggahetvā mahājanassa dhammakathaṁ kathesi, sīlapāramiñca pūresi. Sopi naṁ ‘‘buddho",
  "atk-s0510a0:612_4": "bhavissatī’’ti byākāsi. Tassa bhagavato kāsi nāma nagaraṁ ahosi, jayaseno nāma rājā",
  "atk-s0510a0:612_5": "pitā, sirimā nāma mātā, surakkhito ca dhammaseno ca dve aggasāvakā, sabhiyo nāmupaṭṭhāko,",
  "atk-s0510a0:612_6": "cālā ca upacālā ca dve aggasāvikā, āmalakarukkho bodhi, sarīraṁ aṭṭhapaṇṇāsahatthubbedhaṁ",
  "atk-s0510a0:612_7": "ahosi, navuti vassasahassāni āyūti.",
  "atk-s0510a0:613": "‘‘Tattheva maṇḍakappamhi, ahu satthā anuttaro;",
  "atk-s0510a0:614": "Anūpamo asamasamo, phusso lokagganāyako’’ti. (bu. vaṁ. 20.1);",
  "atk-s0510a0:615": "Vipassī buddho",
  "atk-s0510a0:616_0": "Tassa aparabhāge ito ekanavutikappe vipassī nāma bhagavā udapādi. Tassāpi tayo sāvakasannipātā.",
  "atk-s0510a0:616_1": "Paṭhamasannipāte aṭṭhasaṭṭhi bhikkhusatasahassaṁ ahosi, dutiye ekasatasahassaṁ, tatiye",
  "atk-s0510a0:616_2": "asītisahassāni. Tadā bodhisatto mahiddhiko mahānubhāvo atulo nāma nāgarājā hutvā",
  "atk-s0510a0:616_3": "sattaratanakhacitaṁ sovaṇṇamayaṁ mahāpīṭhaṁ bhagavato adāsi. Sopi naṁ ‘‘ito ekanavutikappe",
  "atk-s0510a0:616_4": "buddho bhavissatī’’ti byākāsi. Tassa bhagavato bandhumatī nāma nagaraṁ ahosi, bandhumā",
  "atk-s0510a0:616_5": "nāma rājā pitā, bandhumatī nāma mātā, khaṇḍo ca tisso ca dve aggasāvakā, asoko nāmupaṭṭhāko,",
  "atk-s0510a0:616_6": "candā ca candamittā ca dve aggasāvikā, pāṭalirukkho bodhi, sarīraṁ asītihatthubbedhaṁ",
  "atk-s0510a0:616_7": "ahosi, sarīrappabhā sadā satta yojanāni pharitvā aṭṭhāsi, asīti vassasahassāni āyūti.",
  "atk-s0510a0:617": "‘‘Phussassa ca aparena, sambuddho dvipaduttamo;",
  "atk-s0510a0:618": "Vipassī nāma nāmena, loke uppajji cakkhumā’’ti. (bu. vaṁ. 21.1);",
  "atk-s0510a0:619": "Sikhī buddho",
  "atk-s0510a0:620_0": "Tassa aparabhāge ito ekattiṁsakappe sikhī ca vessabhūcāti dve buddhā ahesuṁ. Sikhissāpi",
  "atk-s0510a0:620_1": "bhagavato tayo sāvakasannipātā. Paṭhamasannipāte bhikkhusatasahassaṁ ahosi, dutiye",
  "atk-s0510a0:620_2": "asītisahassāni, tatiye sattatisahassāni. Tadā bodhisatto arindamo nāma rājā hutvā",
  "atk-s0510a0:620_3": "buddhappamukhassa bhikkhusaṅghassa sacīvaraṁ mahādānaṁ pavattetvā sattaratanapaṭimaṇḍitaṁ",
  "atk-s0510a0:620_4": "hatthiratanaṁ datvā hatthippamāṇaṁ katvā kappiyabhaṇḍaṁ adāsi. Sopi naṁ satthā ‘‘ito",
  "atk-s0510a0:620_5": "ekattiṁsakappe buddho bhavissatī’’ti byākāsi. Tassa pana bhagavato aruṇavatī nāma",
  "atk-s0510a0:620_6": "nagaraṁ ahosi, aruṇo nāma khattiyo pitā, pabhāvatī nāma mātā, abhibhū ca sambhavo",
  "atk-s0510a0:620_7": "ca dve aggasāvakā, khemaṅkaro nāmupaṭṭhāko, sakhilā ca padumā ca dve aggasāvikā,",
  "atk-s0510a0:620_8": "puṇḍarīkarukkho bodhi, sarīraṁ sattatihatthubbedhaṁ ahosi, sarīrappabhā yojanattayaṁ",
  "atk-s0510a0:620_9": "pharitvā aṭṭhāsi, sattati vassasahassāni āyūti.",
  "atk-s0510a0:621": "‘‘Vipassissa aparena, sambuddho dvipaduttamo;",
  "atk-s0510a0:622": "Sikhivhayo āsi jino, asamo appaṭipuggalo’’ti. (bu. vaṁ. 22.1);",
  "atk-s0510a0:623": "Vessabhū buddho",
  "atk-s0510a0:624_0": "Tassa aparabhāge vessabhū nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a0:624_1": "asīti bhikkhusahassāni ahesuṁ, dutiye sattati, tatiye saṭṭhi. Tadā bodhisatto sudassano",
  "atk-s0510a0:624_2": "nāma rājā hutvā buddhappamukhassa bhikkhusaṅghassa sacīvaraṁ mahādānaṁ datvā tassa",
  "atk-s0510a0:624_3": "santike pabbajitvā ācāraguṇasampanno buddharatane cittīkārapītibahulo ahosi. Sopi",
  "atk-s0510a0:624_4": "naṁ bhagavā ‘‘ito ekattiṁsakappe buddho bhavissatī’’ti byākāsi. Tassa pana bhagavato",
  "atk-s0510a0:624_5": "anomaṁ nāma nagaraṁ ahosi, suppatīto nāma rājā pitā, yasavatī nāma mātā, soṇo ca",
  "atk-s0510a0:624_6": "uttaro ca dve aggasāvakā, upasanto nāmupaṭṭhāyo, rāmā ca surāmā ca dve aggasāvikā,",
  "atk-s0510a0:624_7": "sālarukkho bodhi, sarīraṁ saṭṭhihatthubbedhaṁ ahosi, saṭṭhi vassasahassāni āyūti.",
  "atk-s0510a0:625": "‘‘Tattheva maṇḍakappamhi, asamo appaṭipuggalo;",
  "atk-s0510a0:626": "Vessabhū nāma nāmena, loke uppajji so jino’’ti. (bu. vaṁ. 23.1);",
  "atk-s0510a0:627": "Kakusandho buddho",
  "atk-s0510a0:628_0": "Tassa aparabhāge imasmiṁ kappe cattāro buddhā nibbattā kakusandho, koṇāgamano, kassapo,",
  "atk-s0510a0:628_1": "amhākaṁ bhagavāti. Kakusandhassa bhagavato ekova sāvakasannipāto, tattha cattālīsa",
  "atk-s0510a0:628_2": "bhikkhusahassāni ahesuṁ. Tadā bodhisatto khemo nāma rājā hutvā buddhappamukhassa",
  "atk-s0510a0:628_3": "bhikkhusaṅghassa sapattacīvaraṁ mahādānañceva añjanādibhesajjāni ca datvā satthu",
  "atk-s0510a0:628_4": "dhammadesanaṁ sutvā pabbaji. Sopi naṁ satthā ‘‘buddho bhavissatī’’ti byākāsi. Kakusandhassa",
  "atk-s0510a0:628_5": "pana bhagavato khemaṁ nāma nagaraṁ ahosi, aggidatto nāma brāhmaṇo pitā, visākhā nāma",
  "atk-s0510a0:628_6": "brāhmaṇī mātā, vidhuro ca sañjīvo ca dve aggasāvakā, buddhijo nāmupaṭṭhāko, sāmā",
  "atk-s0510a0:628_7": "ca campā ca dve aggasāvikā, mahāsirīsarukkho bodhi, sarīraṁ cattālīsahatthubbedhaṁ",
  "atk-s0510a0:628_8": "ahosi, cattālīsa vassasahassāni āyūti.",
  "atk-s0510a0:629": "‘‘Vessabhussa aparena, sambuddho dvipaduttamo;",
  "atk-s0510a0:630": "Kakusandho nāma nāmena, appameyyo durāsado’’ti. (bu. vaṁ. 24.1);",
  "atk-s0510a0:631": "Koṇāgamano buddho",
  "atk-s0510a0:632_0": "Tassa aparabhāge koṇāgamano nāma satthā udapādi. Tassāpi ekova sāvakasannipāto, tattha",
  "atk-s0510a0:632_1": "tiṁsa bhikkhusahassāni ahesuṁ. Tadā bodhisatto pabbato nāma rājā hutvā amaccagaṇaparivuto",
  "atk-s0510a0:632_2": "satthu santikaṁ gantvā dhammadesanaṁ sutvā buddhappamukhaṁ bhikkhusaṅghaṁ nimantetvā",
  "atk-s0510a0:632_3": "mahādānaṁ pavattetvā pattuṇṇacīnapaṭakoseyyakambaladukūlāni ceva suvaṇṇapaṭikañca",
  "atk-s0510a0:632_4": "datvā satthu santike pabbaji. Sopi naṁ satthā ‘‘buddho bhavissatī’’ti byākāsi. Tassa",
  "atk-s0510a0:632_5": "bhagavato sobhavatī nāma nagaraṁ ahosi, yaññadatto nāma brāhmaṇo pitā, uttarā nāma",
  "atk-s0510a0:632_6": "brāhmaṇī mātā, bhiyyaso ca uttaro ca dve aggasāvakā, sotthijo nāmupaṭṭhāko, samuddā",
  "atk-s0510a0:632_7": "ca uttarā ca dve aggasāvikā, udumbararukkho bodhi, sarīraṁ tiṁsahatthubbedhaṁ ahosi,",
  "atk-s0510a0:632_8": "tiṁsa vassasahassāni āyūti.",
  "atk-s0510a0:633": "‘‘Kakusandhassa aparena, sambuddho dvipaduttamo;",
  "atk-s0510a0:634": "Koṇāgamano nāma jino, lokajeṭṭho narāsabho’’ti. (bu. vaṁ. 25.1);",
  "atk-s0510a0:635": "Kassapo buddho",
  "atk-s0510a0:636_0": "Tassa aparabhāge kassapo nāma satthā udapādi. Tassāpi ekova sāvakasannipāto, tattha",
  "atk-s0510a0:636_1": "vīsati bhikkhusahassāni ahesuṁ. Tadā bodhisatto jotipālo nāma māṇavo hutvā tiṇṇaṁ",
  "atk-s0510a0:636_2": "vedānaṁ pāragū bhūmiyañceva antalikkhe ca pākaṭo ghaṭikārassa kumbhakārassa mitto",
  "atk-s0510a0:636_3": "ahosi. So tena saddhiṁ satthāraṁ upasaṅkamitvā dhammakathaṁ sutvā pabbajitvā āraddhavīriyo",
  "atk-s0510a0:636_4": "tīṇi piṭakāni uggahetvā vattāvattasampattiyā buddhasāsanaṁ sobhesi. Sopi naṁ satthā",
  "atk-s0510a0:636_5": "‘‘buddho bhavissatī’’ti byākāsi. Tassa bhagavato jātanagaraṁ bārāṇasī nāma ahosi,",
  "atk-s0510a0:636_6": "brahmadatto nāma brāhmaṇo pitā, dhanavatī nāma brāhmaṇī mātā, tisso ca bhāradvājo",
  "atk-s0510a0:636_7": "ca dve aggasāvakā, sabbamitto nāmupaṭṭhāko, anuḷā ca uruveḷā ca dve aggasāvikā, nigrodharukkho",
  "atk-s0510a0:636_8": "bodhi, sarīraṁ vīsatihatthubbedhaṁ ahosi, vīsati vassasahassāni āyūti.",
  "atk-s0510a0:637": "‘‘Koṇāgamanassa aparena, sambuddho dvipaduttamo;",
  "atk-s0510a0:638": "Kassapo nāma gottena, dhammarājā pabhaṅkaro’’ti. (bu. vaṁ. 26.1);",
  "atk-s0510a0:639_0": "Yasmiṁ pana kappe dīpaṅkaradasabalo udapādi, tasmiṁ aññepi tayo buddhā ahesuṁ. Tesaṁ",
  "atk-s0510a0:639_1": "santike bodhisattassa byākaraṇaṁ natthi, tasmā te idha na dassitā. Aṭṭhakathāyaṁ",
  "atk-s0510a0:639_2": "pana taṇhaṅkarato paṭṭhāya sabbepi buddhe dassetuṁ idaṁ vuttaṁ –",
  "atk-s0510a0:640": "‘‘Taṇhaṅkaro medhaṅkaro, athopi saraṇaṅkaro;",
  "atk-s0510a0:641": "Dīpaṅkaro ca sambuddho, koṇḍañño dvipaduttamo.",
  "atk-s0510a0:642": "‘‘Maṅgalo ca sumano ca, revato sobhito muni;",
  "atk-s0510a0:643": "Anomadassī padumo, nārado padumuttaro.",
  "atk-s0510a0:644": "‘‘Sumedho ca sujāto ca, piyadassī mahāyaso;",
  "atk-s0510a0:645": "Atthadassī dhammadassī, siddhattho lokanāyako.",
  "atk-s0510a0:646": "‘‘Tisso phusso ca sambuddho, vipassī sikhī vessabhū;",
  "atk-s0510a0:647": "Kakusandho koṇāgamano, kassapo cāpi nāyako.",
  "atk-s0510a0:648": "‘‘Ete ahesuṁ sambuddhā, vītarāgā samāhitā;",
  "atk-s0510a0:649": "Sataraṁsīva uppannā, mahātamavinodanā;",
  "atk-s0510a0:650": "Jalitvā aggikhandhāva, nibbutā te sasāvakā’’ti.",
  "atk-s0510a0:651": "Gotamo buddho",
  "atk-s0510a0:652_0": "Tattha amhākaṁ bodhisatto dīpaṅkarādīnaṁ catuvīsatiyā buddhānaṁ santike adhikāraṁ",
  "atk-s0510a0:652_1": "karonto kappasatasahassādhikāni cattāri asaṅkhyeyyāni āgato. Kassapassa pana bhagavato",
  "atk-s0510a0:652_2": "orabhāge ṭhapetvā imaṁ sammāsambuddhaṁ añño buddho nāma natthi. Iti dīpaṅkarādīnaṁ",
  "atk-s0510a0:652_3": "catuvīsatiyā buddhānaṁ santike laddhabyākaraṇo pana bodhisatto yenena –",
  "atk-s0510a0:653": "‘‘Manussattaṁ liṅgasampatti, hetu satthāradassanaṁ;",
  "atk-s0510a0:654": "Pabbajjā guṇasampatti, adhikāro ca chandatā;",
  "atk-s0510a0:655": "Aṭṭhadhammasamodhānā, abhinīhāro samijjhatī’’ti. (bu. vaṁ. 2.59) –",
  "atk-s0510a0:656_0": "Ime aṭṭha dhamme samodhānetvā dīpaṅkarapādamūle katābhinīhārena ‘‘handa buddhakare",
  "atk-s0510a0:656_1": "dhamme, vicināmi ito cito’’ti ussāhaṁ katvā ‘‘vicinanto tadā dakkhiṁ, paṭhamaṁ dānapārami’’nti",
  "atk-s0510a0:656_2": "dānapāramitādayo buddhakārakadhammā diṭṭhā, pūrentoyeva yāva vessantarattabhāvo āgami.",
  "atk-s0510a0:656_3": "Āgacchanto ca ye te katābhinīhārānaṁ bodhisattānaṁ ānisaṁsā saṁvaṇṇitā –",
  "atk-s0510a0:657": "‘‘Evaṁ sabbaṅgasampannā, bodhiyā niyatā narā;",
  "atk-s0510a0:658": "Saṁsaraṁ dīghamaddhānaṁ, kappakoṭisatehipi.",
  "atk-s0510a0:659": "‘‘Avīcimhi nuppajjanti, tathā lokantaresu ca;",
  "atk-s0510a0:660": "Nijjhāmataṇhā khuppipāsā, na honti kālakañjikā.",
  "atk-s0510a0:661": "‘‘Na honti khuddakā pāṇā, uppajjantāpi duggatiṁ;",
  "atk-s0510a0:662": "Jāyamānā manussesu, jaccandhā na bhavanti te.",
  "atk-s0510a0:663": "‘‘Sotavekallatā natthi, na bhavanti mūgapakkhikā;",
  "atk-s0510a0:664": "Itthibhāvaṁ na gacchanti, ubhatobyañjanapaṇḍakā.",
  "atk-s0510a0:665": "‘‘Na bhavanti pariyāpannā, bodhiyā niyatā narā;",
  "atk-s0510a0:666": "Muttā ānantarikehi, sabbattha suddhagocarā.",
  "atk-s0510a0:667": "‘‘Micchādiṭṭhiṁ na sevanti, kammakiriyadassanā;",
  "atk-s0510a0:668": "Vasamānāpi saggesu, asaññaṁ nupapajjare.",
  "atk-s0510a0:669": "‘‘Suddhāvāsesu devesu, hetu nāma na vijjati;",
  "atk-s0510a0:670": "Nekkhammaninnā sappurisā, visaṁyuttā bhavābhave;",
  "atk-s0510a0:671": "Caranti lokatthacariyāyo, pūrenti sabbapāramī’’ti.",
  "atk-s0510a0:672_0": "Te ānisaṁse adhigantvāva āgato. Pāramiyo pūrentassa cassa akittibrāhmaṇakāle, saṅkhabrāhmaṇakāle,",
  "atk-s0510a0:672_1": "dhanañcayarājakāle, mahāsudassanarājakāle, mahāgovindakāle, nimimahārājakāle, candakumārakāle,",
  "atk-s0510a0:672_2": "visayhaseṭṭhikāle, sivirājakāle, vessantararājakāleti dānapāramitāya pūritattabhāvānaṁ",
  "atk-s0510a0:672_3": "parimāṇaṁ nāma natthi. Ekantena panassa sasapaṇḍitajātake –",
  "atk-s0510a0:673": "‘‘Bhikkhāya upagataṁ disvā, sakattānaṁ pariccajiṁ;",
  "atk-s0510a0:674": "Dānena me samo natthi, esā me dānapāramī’’ti. (cariyā. 1.tassuddāna) –",
  "atk-s0510a0:675_0": "Evaṁ attapariccāgaṁ karontassa dānapāramitā paramatthapāramī nāma jātā. Tathā sīlavanāgarājakāle,",
  "atk-s0510a0:675_1": "campeyyanāgarājakāle, bhūridattanāgarājakāle, chaddantanāgarājakāle, jayaddisarājaputtakāle,",
  "atk-s0510a0:675_2": "alīnasattukumārakāleti sīlapāramitāya pūritattabhāvānaṁ parimāṇaṁ nāma natthi. Ekantena",
  "atk-s0510a0:675_3": "panassa saṅkhapālajātake –",
  "atk-s0510a0:676": "‘‘Sūlehi vijjhayantopi, koṭṭiyantopi sattibhi;",
  "atk-s0510a0:677": "Bhojaputte na kuppāmi, esā me sīlapāramī’’ti. (cariyā. 2.91) –",
  "atk-s0510a0:678_0": "Evaṁ attapariccāgaṁ karontassa sīlapāramitā paramatthapāramī nāma jātā. Tathā somanassakumārakāle,",
  "atk-s0510a0:678_1": "hatthipālakumārakāle, ayogharapaṇḍitakāleti mahārajjaṁ pahāya nekkhammapāramitāya",
  "atk-s0510a0:678_2": "pūritattabhāvānaṁ parimāṇaṁ nāma natthi. Ekantena panassa cūḷasutasomajātake –",
  "atk-s0510a0:679": "‘‘Mahārajjaṁ hatthagataṁ, kheḷapiṇḍaṁva chaḍḍayiṁ;",
  "atk-s0510a0:680": "Cajato na hoti lagganaṁ, esā me nekkhammapāramī’’ti. –",
  "atk-s0510a0:681_0": "Evaṁ nissaṅgatāya rajjaṁ chaḍḍetvā nikkhamantassa nekkhammapāramitā paramatthapāramī",
  "atk-s0510a0:681_1": "nāma jātā. Tathā vidhurapaṇḍitakāle, mahāgovindapaṇḍitakāle, kuddālapaṇḍitakāle,",
  "atk-s0510a0:681_2": "arakapaṇḍitakāle, bodhiparibbājakakāle, mahosadhapaṇḍitakāleti paññāpāramitāya pūritattabhāvānaṁ",
  "atk-s0510a0:681_3": "parimāṇaṁ nāma natthi. Ekantena panassa sattubhastajātake senakapaṇḍitakāle –",
  "atk-s0510a0:682": "‘‘Paññāya vicinantohaṁ, brāhmaṇaṁ mocayiṁ dukhā;",
  "atk-s0510a0:683": "Paññāya me samo natthi, esā me paññāpāramī’’ti. –",
  "atk-s0510a0:684_0": "Antobhastagataṁ sappaṁ dassentassa paññāpāramitā paramatthapāramī nāma jātā. Tathā",
  "atk-s0510a0:684_1": "vīriyapāramitādīnampi pūritattabhāvānaṁ parimāṇaṁ nāma natthi. Ekantena panassa mahājanakajātake –",
  "atk-s0510a0:685": "‘‘Atīradassī jalamajjhe, hatā sabbeva mānusā;",
  "atk-s0510a0:686": "Cittassa aññathā natthi, esā me vīriyapāramī’’ti. –",
  "atk-s0510a0:687": "Evaṁ mahāsamuddaṁ tarantassa vīriyapāramitā paramatthapāramī nāma jātā. Khantivādijātake –",
  "atk-s0510a0:688": "‘‘Acetanaṁva koṭṭente, tiṇhena pharasunā mamaṁ;",
  "atk-s0510a0:689": "Kāsirāje na kuppāmi, esā me khantipāramī’’ti. –",
  "atk-s0510a0:690": "Evaṁ acetanabhāvena viya mahādukkhaṁ adhivāsentassa khantipāramitā paramatthapāramī nāma jātā. Mahāsutasomajātake –",
  "atk-s0510a0:691": "‘‘Saccavācaṁ anurakkhanto, cajitvā mama jīvitaṁ;",
  "atk-s0510a0:692": "Mocesiṁ ekasataṁ khattiye, esā me saccapāramī’’ti. –",
  "atk-s0510a0:693": "Evaṁ jīvitaṁ cajitvā saccamanurakkhantassa saccapāramitā paramatthapāramī nāma jātā. Mūgapakkhajātake –",
  "atk-s0510a0:694": "‘‘Mātāpitā na me dessā, napi dessaṁ mahāyasaṁ;",
  "atk-s0510a0:695": "Sabbaññutaṁ piyaṁ mayhaṁ, tasmā vatamadhiṭṭhahi’’nti. (cariyā. 3.65) –",
  "atk-s0510a0:696": "Evaṁ jīvitampi cajitvā vataṁ adhiṭṭhahantassa adhiṭṭhānapāramitā paramatthapāramī nāma jātā. Suvaṇṇasāmajātake –",
  "atk-s0510a0:697": "‘‘Na maṁ koci uttasati, napihaṁ bhāyāmi kassaci;",
  "atk-s0510a0:698": "Mettābalenupatthaddho, ramāmi pavane tadā’’ti. (cariyā. 3.113) –",
  "atk-s0510a0:699": "Evaṁ jīvitampi anoloketvā mettāyantassa mettāpāramitā paramatthapāramī nāma jātā. Lomahaṁsajātake –",
  "atk-s0510a0:700": "‘‘Susāne seyyaṁ kappemi, chavaṭṭhikaṁ upanidhāyahaṁ;",
  "atk-s0510a0:701": "Gāmaṇḍalā upāgantvā, rūpaṁ dassentinappaka’’nti. (cariyā. 3.119) –",
  "atk-s0510a0:702_0": "Evaṁ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṁ uppādentesupi",
  "atk-s0510a0:702_1": "upekkhaṁ anativattentassa upekkhāpāramitā paramatthapāramī nāma jātā. Ayamettha saṅkhepo.",
  "atk-s0510a0:702_2": "Vitthārato panesa attho cariyāpiṭakato gahetabboti. Evaṁ pāramiyo pūretvā vessantarattabhāve ṭhito –",
  "atk-s0510a0:703": "‘‘Acetanāyaṁ pathavī, aviññāya sukhaṁ dukhaṁ;",
  "atk-s0510a0:704": "Sāpi dānabalā mayhaṁ, sattakkhattuṁ pakampathā’’ti. (cariyā. 1.124) –",
  "atk-s0510a0:705_0": "Evaṁ mahāpathavikampanādīni mahāpuññāni karitvā āyupariyosāne tato cuto tusitabhavane",
  "atk-s0510a0:705_1": "nibbatti. Iti dīpaṅkarapādamūlato paṭṭhāya yāva ayaṁ tusitapure nibbatti, ettakaṁ",
  "atk-s0510a0:705_2": "ṭhānaṁ dūrenidānaṁ nāmāti veditabbaṁ.",
  "atk-s0510a0:706": "Dūrenidānakathā niṭṭhitā.",
  "atk-s0510a0:707": "2. Avidūrenidānakathā",
  "atk-s0510a0:708_0": "Tusitapure vasanteyeva pana bodhisatte buddhakolāhalaṁ nāma udapādi. Lokasmiñhi tīṇi",
  "atk-s0510a0:708_1": "kolāhalāni mahantāni uppajjanti kappakolāhalaṁ, buddhakolāhalaṁ, cakkavattikolāhalanti.",
  "atk-s0510a0:708_2": "Tattha ‘‘vassasatasahassaccayena kappuṭṭhānaṁ bhavissatī’’ti lokabyūhā nāma kāmāvacaradevā",
  "atk-s0510a0:708_3": "muttasirā vikiṇṇakesā rudamukhā assūni hatthehi puñchamānā rattavatthanivatthā ativiya",
  "atk-s0510a0:708_4": "virūpavesadhārino hutvā manussapathe vicarantā evaṁ ārocenti – ‘‘mārisā, ito vassasatasahassaccayena",
  "atk-s0510a0:708_5": "kappuṭṭhānaṁ bhavissati, ayaṁ loko vinassissati, mahāsamuddopi sussissati, ayañca",
  "atk-s0510a0:708_6": "mahāpathavī sineru ca pabbatarājā uḍḍayhissanti vinassissanti, yāva brahmalokā lokavināso",
  "atk-s0510a0:708_7": "bhavissati, mettaṁ mārisā, bhāvetha, karuṇaṁ, muditaṁ, upekkhaṁ mārisā, bhāvetha,",
  "atk-s0510a0:708_8": "mātaraṁ upaṭṭhahatha, pitaraṁ upaṭṭhahatha, kule jeṭṭhāpacāyino hothā’’ti. Idaṁ kappakolāhalaṁ",
  "atk-s0510a0:708_9": "nāma. ‘‘Vassasahassaccayena pana sabbuññubuddho loke uppajjissatī’’ti lokapāladevatā",
  "atk-s0510a0:708_10": "‘‘ito, mārisā, vassasahassaccayena sabbaññubuddho loke uppajjissatī’’ti ugghosentiyo",
  "atk-s0510a0:708_11": "āhiṇḍanti. Idaṁ buddhakolāhalaṁ nāma. ‘‘Vassasatassaccayena cakkavattirājā uppajjissatī’’ti",
  "atk-s0510a0:708_12": "devatāyo ‘‘ito mārisā vassasataccayena cakkavattirājā loke uppajjissatī’’ti ugghosentiyo",
  "atk-s0510a0:708_13": "āhiṇḍanti. Idaṁ cakkavattikolāhalaṁ nāma. Imāni tīṇi kolāhalāni mahantāni honti.",
  "atk-s0510a0:709_0": "Tesu buddhakolāhalasaddaṁ sutvā sakaladasasahassacakkavāḷadevatā ekato sannipatitvā",
  "atk-s0510a0:709_1": "‘‘asuko nāma satto buddho bhavissatī’’ti ñatvā taṁ upasaṅkamitvā āyācanti. Āyācamānā",
  "atk-s0510a0:709_2": "ca pubbanimittesu uppannesu āyācanti. Tadā pana sabbāpi tā ekekacakkavāḷe cātumahārājasakkasuyāmasantusitasunimmitavasavattimahābrahmehi",
  "atk-s0510a0:709_3": "saddhiṁ ekacakkavāḷe sannipatitvā tusitabhavane bodhisattassa santikaṁ gantvā ‘‘mārisa,",
  "atk-s0510a0:709_4": "tumhehi dasa pāramiyo pūrentehi na sakkasampattiṁ, na mārabrahmacakkavattisampattiṁ",
  "atk-s0510a0:709_5": "patthentehi pūritā, lokanittharaṇatthāya pana sabbaññutaṁ patthentehi pūritā, so",
  "atk-s0510a0:709_6": "vo dāni kālo, mārisa, buddhattāya, samayo, mārisa, buddhattāyā’’ti yāciṁsu.",
  "atk-s0510a0:710_0": "Atha mahāsatto devatānaṁ paṭiññaṁ adatvāva kāladīpadesakulajanettiāyuparicchedavasena",
  "atk-s0510a0:710_1": "pañcamahāvilokanaṁ nāma vilokesi. Tattha ‘‘kālo nu kho, akālo nu kho’’ti paṭhamaṁ",
  "atk-s0510a0:710_2": "kālaṁ vilokesi. Tattha vassasatasahassato uddhaṁ vaḍḍhitaāyukālo kālo nāma na hoti.",
  "atk-s0510a0:710_3": "Kasmā? Tadā hi sattānaṁ jātijarāmaraṇāni na paññāyanti. Buddhānañca dhammadesanā",
  "atk-s0510a0:710_4": "tilakkhaṇamuttā nāma natthi. Tesaṁ ‘‘aniccaṁ dukkhaṁ anattā’’ti kathentānaṁ ‘‘kiṁ",
  "atk-s0510a0:710_5": "nāmetaṁ kathentī’’ti neva sotabbaṁ na saddhātabbaṁ maññanti, tato abhisamayo na hoti,",
  "atk-s0510a0:710_6": "tasmiṁ asati aniyyānikaṁ sāsanaṁ hoti. Tasmā so akālo. Vassasatato ūnaāyukālopi kālo",
  "atk-s0510a0:710_7": "nāma na hoti. Kasmā? Tadā hi sattā ussannakilesā honti, ussannakilesānañca dinno",
  "atk-s0510a0:710_8": "ovādo ovādaṭṭhāne na tiṭṭhati, udake daṇḍarāji viya khippaṁ vigacchati. Tasmā sopi",
  "atk-s0510a0:710_9": "akālo. Vassasatasahassato pana paṭṭhāya heṭṭhā, vassasatato paṭṭhāya uddhaṁ āyukālo",
  "atk-s0510a0:710_10": "kālo nāma. Tadā ca vassasatāyukālo, atha mahāsatto ‘‘nibbattitabbakālo’’ti kālaṁ passi.",
  "atk-s0510a0:711": "Tato dīpaṁ vilokento saparivāre cattāro dīpe oloketvā ‘‘tīsu dīpesu buddhā na nibbattanti, jambudīpeyeva nibbattantī’’ti dīpaṁ passi.",
  "atk-s0510a0:712_0": "Tato ‘‘jambudīpo nāma mahā, dasayojanasahassaparimāṇo, katarasmiṁ nu kho padese buddhā",
  "atk-s0510a0:712_1": "nibbattantī’’ti okāsaṁ vilokento majjhimadesaṁ passi. Majjhimadeso nāma ‘‘puratthimāya",
  "atk-s0510a0:712_2": "disāya gajaṅgalaṁ nāma nigamo, tassa parena mahāsālā, tato parā paccantimā janapadā,",
  "atk-s0510a0:712_3": "orato majjhe. Puratthimadakkhiṇāya disāya sallavatī nāma nadī, tato parā paccantimā",
  "atk-s0510a0:712_4": "janapadā, orato majjhe. Dakkhiṇāya disāya setakaṇṇikaṁ nāma nigamo, tato parā paccantimā",
  "atk-s0510a0:712_5": "janapadā, orato majjhe. Pacchimāya disāya thūṇaṁ nāma brāhmaṇagāmo, tato parā paccantimā",
  "atk-s0510a0:712_6": "janapadā, orato majjhe. Uttarāya disāya usīraddhajo nāma pabbato, tato parā paccantimā",
  "atk-s0510a0:712_7": "janapadā, orato majjhe’’ti evaṁ vinaye (mahāva. 259) vutto padeso . So āyāmato tīṇi",
  "atk-s0510a0:712_8": "yojanasatāni, vitthārato aḍḍhateyyāni, parikkhepato nava yojanasatānīti etasmiṁ padese",
  "atk-s0510a0:712_9": "buddhā, paccekabuddhā, aggasāvakā, asīti mahāsāvakā, cakkavattirājāno, aññe ca mahesakkhā",
  "atk-s0510a0:712_10": "khattiyabrāhmaṇagahapatimahāsālā uppajjanti. Idañcettha kapilavatthu nāma nagaraṁ,",
  "atk-s0510a0:712_11": "tattha mayā nibbattitabbanti niṭṭhaṁ agamāsi.",
  "atk-s0510a0:713_0": "Tato kulaṁ vilokento ‘‘buddhā nāma vessakule vā suddakule vā na nibbattanti. Lokasammate",
  "atk-s0510a0:713_1": "pana khattiyakule vā brāhmaṇakule vāti dvīsuyeva kulesu nibbattanti. Idāni ca khattiyakulaṁ",
  "atk-s0510a0:713_2": "lokasammataṁ, tattha nibbattissāmi. Suddhodano nāma rājā me pitā bhavissatī’’ti kulaṁ passi.",
  "atk-s0510a0:714_0": "Tato mātaraṁ vilokento ‘‘buddhamātā nāma lolā surādhuttā na hoti, kappasatasahassaṁ",
  "atk-s0510a0:714_1": "pana pūritapāramī jātito paṭṭhāya akhaṇḍapañcasīlāyeva hoti. Ayañca mahāmāyā nāma",
  "atk-s0510a0:714_2": "devī edisī, ayaṁ me mātā bhavissati. Kittakaṁ panassā āyūti dasannaṁ māsānaṁ upari",
  "atk-s0510a0:714_3": "satta divasānī’’ti passi.",
  "atk-s0510a0:715_0": "Iti imaṁ pañcamahāvilokanaṁ viloketvā ‘‘kālo me, mārisā, buddhabhāvāyā’’ti devatānaṁ",
  "atk-s0510a0:715_1": "saṅgahaṁ karonto paṭiññaṁ datvā ‘‘gacchatha, tumhe’’ti tā devatā uyyojetvā tusitadevatāhi",
  "atk-s0510a0:715_2": "parivuto tusitapure nandanavanaṁ pāvisi. Sabbadevalokesu hi nandanavanaṁ atthiyeva.",
  "atk-s0510a0:715_3": "Tattha naṁ devatā ‘‘ito cuto sugatiṁ gaccha, ito cuto sugatiṁ gacchā’’ti pubbe katakusalakammokāsaṁ",
  "atk-s0510a0:715_4": "sārayamānā vicaranti. So evaṁ devatāhi kusalaṁ sārayamānāhi parivuto tattha vicarantoyeva",
  "atk-s0510a0:715_5": "cavitvā mahāmāyāya deviyā kucchismiṁ paṭisandhiṁ gaṇhi.",
  "atk-s0510a0:716_0": "Tassa āvibhāvatthaṁ ayaṁ anupubbikathā – tadā kira kapilavatthunagare āsāḷhinakkhattaṁ",
  "atk-s0510a0:716_1": "saṅghuṭṭhaṁ ahosi, mahājano nakkhattaṁ kīḷati. Mahāmāyāpi devī pure puṇṇamāya sattamadivasato",
  "atk-s0510a0:716_2": "paṭṭhāya vigatasurāpānaṁ mālāgandhavibhūtisampannaṁ nakkhattakīḷaṁ anubhavamānā sattame",
  "atk-s0510a0:716_3": "divase pātova uṭṭhāya gandhodakena nhāyitvā cattāri satasahassāni vissajjetvā mahādānaṁ",
  "atk-s0510a0:716_4": "datvā sabbālaṅkāravibhūsitā varabhojanaṁ bhuñjitvā uposathaṅgāni adhiṭṭhāya alaṅkatapaṭiyattaṁ",
  "atk-s0510a0:716_5": "sirigabbhaṁ pavisitvā sirisayane nipannā niddaṁ okkamamānā imaṁ supinaṁ addasa –",
  "atk-s0510a0:716_6": "cattāro kira naṁ mahārājāno sayaneneva saddhiṁ ukkhipitvā himavantaṁ netvā saṭṭhiyojanike",
  "atk-s0510a0:716_7": "manosilātale sattayojanikassa mahāsālarukkhassa heṭṭhā ṭhapetvā ekamantaṁ aṭṭhaṁsu.",
  "atk-s0510a0:716_8": "Atha nesaṁ deviyo āgantvā deviṁ anotattadahaṁ netvā manussamalaharaṇatthaṁ nhāpetvā",
  "atk-s0510a0:716_9": "dibbavatthaṁ nivāsāpetvā gandhehi vilimpāpetvā dibbapupphāni piḷandhāpetvā tato avidūre",
  "atk-s0510a0:716_10": "eko rajatapabbato atthi, tassa anto kanakavimānaṁ atthi, tattha pācīnasīsakaṁ dibbasayanaṁ",
  "atk-s0510a0:716_11": "paññāpetvā nipajjāpesuṁ. Atha bodhisatto setavaravāraṇo hutvā tato avidūre eko suvaṇṇapabbato",
  "atk-s0510a0:716_12": "atthi, tattha vicaritvā tato oruyha rajatapabbataṁ abhiruhitvā uttaradisato āgamma",
  "atk-s0510a0:716_13": "rajatadāmavaṇṇāya soṇḍāya setapadumaṁ gahetvā koñcanādaṁ naditvā kanakavimānaṁ pavisitvā",
  "atk-s0510a0:716_14": "mātusayanaṁ tikkhattuṁ padakkhiṇaṁ katvā dakkhiṇapassaṁ phāletvā kucchiṁ paviṭṭhasadiso",
  "atk-s0510a0:716_15": "ahosīti. Evaṁ uttarāsāḷhanakkhattena paṭisandhiṁ gaṇhi.",
  "atk-s0510a0:717_0": "Punadivase pabuddhā devī taṁ supinaṁ rañño ārocesi. Rājā catusaṭṭhimatte brāhmaṇapāmokkhe",
  "atk-s0510a0:717_1": "pakkosāpetvā gomayaharitūpalittāya lājādīhi katamaṅgalasakkārāya bhūmiyā mahārahāni",
  "atk-s0510a0:717_2": "āsanāni paññāpetvā tattha nisinnānaṁ brāhmaṇānaṁ sappimadhusakkharābhisaṅkhatassa",
  "atk-s0510a0:717_3": "varapāyāsassa suvaṇṇarajatapātiyo pūretvā suvaṇṇarajatapātīhiyeva paṭikujjitvā adāsi,",
  "atk-s0510a0:717_4": "aññehi ca ahatavatthakapilagāvidānādīhi te santappesi. Atha nesaṁ sabbakāmehi santappitānaṁ",
  "atk-s0510a0:717_5": "brāhmaṇānaṁ supinaṁ ārocāpetvā ‘‘kiṁ bhavissatī’’ti pucchi. Brāhmaṇā āhaṁsu – ‘‘mā",
  "atk-s0510a0:717_6": "cintayi, mahārāja, deviyā te kucchimhi gabbho patiṭṭhito, so ca kho purisagabbho,",
  "atk-s0510a0:717_7": "na itthigabbho, putto te bhavissati, so sace agāraṁ ajjhāvasissati, rājā bhavissati",
  "atk-s0510a0:717_8": "cakkavattī. Sace agārā nikkhamma pabbajissati, buddho bhavissati loke vivaṭacchado’’ti.",
  "atk-s0510a0:718_0": "Bodhisattassa pana mātukucchimhi paṭisandhiggahaṇakkhaṇeyeva ekappahāreneva sakaladasasahassī",
  "atk-s0510a0:718_1": "lokadhātu saṅkampi sampakampi sampavedhi. Dvattiṁsa pubbanimittāni pāturahesuṁ –",
  "atk-s0510a0:718_2": "dasasu cakkavāḷasahassesu appamāṇo obhāso phari. Tassa taṁ siriṁ daṭṭhukāmā viya",
  "atk-s0510a0:718_3": "andhā cakkhūni paṭilabhiṁsu, badhirā saddaṁ suṇiṁsu, mūgā samālapiṁsu, khujjā ujugattā",
  "atk-s0510a0:718_4": "ahesuṁ, paṅgulā padasā gamanaṁ paṭilabhiṁsu, bandhanagatā sabbasattā andubandhanādīhi",
  "atk-s0510a0:718_5": "mucciṁsu, sabbanirayesu aggī nibbāyiṁsu, pettivisayesu khuppipāsā vūpasamiṁsu, tiracchānānaṁ",
  "atk-s0510a0:718_6": "bhayaṁ nāhosi, sabbasattānaṁ rogo vūpasami, sabbasattā piyaṁvadā ahesuṁ, madhurenākārena",
  "atk-s0510a0:718_7": "assā hasiṁsu, vāraṇā gajjiṁsu, sabbatūriyāni sakaṁ sakaṁ ninnādaṁ muñciṁsu, aghaṭṭitāniyeva",
  "atk-s0510a0:718_8": "manussānaṁ hatthūpagādīni ābharaṇāni viraviṁsu, sabbā disā vippasannā ahesuṁ, sattānaṁ",
  "atk-s0510a0:718_9": "sukhaṁ uppādayamāno mudusītalo vāto vāyi, akālamegho vassi, pathavitopi udakaṁ ubbhijjitvā",
  "atk-s0510a0:718_10": "vissandi, pakkhino ākāsagamanaṁ vijahiṁsu, nadiyo asandamānā aṭṭhaṁsu, mahāsamuddo",
  "atk-s0510a0:718_11": "madhurodako ahosi, sabbatthakameva pañcavaṇṇehi padumehi sañchannatalo ahosi, thalajajalajādīni",
  "atk-s0510a0:718_12": "sabbapupphāni pupphiṁsu, rukkhānaṁ khandhesu khandhapadumāni, sākhāsu sākhāpadumāni,",
  "atk-s0510a0:718_13": "latāsu latāpadumāni pupphiṁsu, ghanasilātalāni bhinditvā uparūpari satapattāni hutvā",
  "atk-s0510a0:718_14": "daṇḍapadumāni nāma nikkhamiṁsu, ākāse olambakapadumāni nāma nibbattiṁsu, samantato",
  "atk-s0510a0:718_15": "pupphavassāni vassiṁsu. Ākāse dibbatūriyāni vajjiṁsu, sakaladasasahassī lokadhātu",
  "atk-s0510a0:718_16": "vaṭṭetvā vissaṭṭhamālāguḷo viya, uppīḷetvā baddhamālākalāpo viya, alaṅkatapaṭiyattamālāsanaṁ",
  "atk-s0510a0:718_17": "viya ca ekamālāmālinī vipphurantavāḷabījanī pupphadhūpagandhaparivāsitā paramasobhaggappattā ahosi.",
  "atk-s0510a0:719_0": "Evaṁ gahitapaṭisandhikassa bodhisattassa paṭisandhiggahaṇakālato paṭṭhāya bodhisattassa",
  "atk-s0510a0:719_1": "ceva bodhisattamātuyā ca upaddavanivāraṇatthaṁ khaggahatthā cattāro devaputtā ārakkhaṁ",
  "atk-s0510a0:719_2": "gaṇhiṁsu. Bodhisattassa mātuyā purisesu rāgacittaṁ nuppajji, lābhaggayasaggappattā",
  "atk-s0510a0:719_3": "ca ahosi sukhinī akilantakāyā. Bodhisattañca antokucchigataṁ vippasanne maṇiratane",
  "atk-s0510a0:719_4": "āvutapaṇḍusuttaṁ viya passati. Yasmā ca bodhisattena vasitakucchi nāma cetiyagabbhasadisā",
  "atk-s0510a0:719_5": "hoti, na sakkā aññena sattena āvasituṁ vā paribhuñjituṁ vā, tasmā bodhisattamātā",
  "atk-s0510a0:719_6": "sattāhajāte bodhisatte kālaṁ katvā tusitapure nibbatti. Yathā ca aññā itthiyo dasamāse",
  "atk-s0510a0:719_7": "appatvāpi atikkamitvāpi nisinnāpi nipannāpi vijāyanti, na evaṁ bodhisattamātā. Sā",
  "atk-s0510a0:719_8": "pana bodhisattaṁ dasamāse kucchinā pariharitvā ṭhitāva vijāyati. Ayaṁ bodhisattamātudhammatā.",
  "atk-s0510a0:720_0": "Mahāmāyāpi devī pattena telaṁ viya dasamāse kucchinā bodhisattaṁ pariharitvā paripuṇṇagabbhā",
  "atk-s0510a0:720_1": "ñātigharaṁ gantukāmā suddhodanamahārājassa ārocesi – ‘‘icchāmahaṁ, deva, kulasantakaṁ",
  "atk-s0510a0:720_2": "devadahanagaraṁ gantu’’nti. Rājā ‘‘sādhū’’ti sampaṭicchitvā kapilavatthuto yāva devadahanagarā",
  "atk-s0510a0:720_3": "maggaṁ samaṁ kāretvā kadalipuṇṇaghaṭadhajapaṭākādīhi alaṅkārehi alaṅkārāpetvā deviṁ",
  "atk-s0510a0:720_4": "sovaṇṇasivikāya nisīdāpetvā amaccasahassena ukkhipāpetvā mahantena parivārena pesesi.",
  "atk-s0510a0:720_5": "Dvinnaṁ pana nagarānaṁ antare ubhayanagaravāsīnampi lumbinīvanaṁ nāma maṅgalasālavanaṁ",
  "atk-s0510a0:720_6": "atthi. Tasmiṁ samaye mūlato paṭṭhāya yāva aggasākhā sabbaṁ ekapāliphullaṁ ahosi,",
  "atk-s0510a0:720_7": "sākhantarehi ceva pupphantarehi ca pañcavaṇṇā bhamaragaṇā nānappakārā ca sakuṇasaṅghā",
  "atk-s0510a0:720_8": "madhurassarena vikūjantā vicaranti. Sakalaṁ lumbinīvanaṁ cittalatāvanasadisaṁ, mahānubhāvassa",
  "atk-s0510a0:720_9": "rañño susajjitaāpānamaṇḍalaṁ viya ahosi. Deviyā taṁ disvā sālavane kīḷitukāmatā udapādi.",
  "atk-s0510a0:720_10": "Amaccā deviṁ gahetvā sālavanaṁ pavisiṁsu. Sā maṅgalasālamūlaṁ upagantvā sālasākhaṁ",
  "atk-s0510a0:720_11": "gaṇhitukāmā ahosi, sālasākhā suseditavettaggaṁ viya oṇamitvā deviyā hatthasamīpaṁ",
  "atk-s0510a0:720_12": "upagañchi. Sā hatthaṁ pasāretvā sākhaṁ aggahesi. Tāvadeva ca deviyā kammajavātā caliṁsu,",
  "atk-s0510a0:720_13": "athassā sāṇiṁ parikkhipāpetvā mahājano paṭikkami, sālasākhaṁ gahetvā tiṭṭhamānāya",
  "atk-s0510a0:720_14": "eva cassā gabbhavuṭṭhānaṁ ahosi. Taṅkhaṇaññeva cattāro visuddhacittā mahābrahmāno",
  "atk-s0510a0:720_15": "suvaṇṇajālaṁ ādāya sampattā. Te tena suvaṇṇajālena bodhisattaṁ sampaṭicchitvā mātu",
  "atk-s0510a0:720_16": "purato ṭhatvā ‘‘attamanā, devi, hohi, mahesakkho te putto uppanno’’ti āhaṁsu.",
  "atk-s0510a0:721_0": "Yathā pana aññe sattā mātukucchito nikkhamantā paṭikūlena asucinā makkhitā nikkhamanti,",
  "atk-s0510a0:721_1": "na evaṁ bodhisatto. So pana dhammāsanato otaranto dhammakathiko viya, nisseṇito otaranto",
  "atk-s0510a0:721_2": "puriso viya ca dve hatthe dve ca pāde pasāretvā ṭhitakova mātukucchisambhavena kenaci",
  "atk-s0510a0:721_3": "asucinā amakkhito suddho visado kāsikavatthe nikkhittamaṇiratanaṁ viya jotento mātukucchito",
  "atk-s0510a0:721_4": "nikkhami. Evaṁ santepi bodhisattassa ca bodhisattamātuyā ca sakkāratthaṁ ākāsato",
  "atk-s0510a0:721_5": "dve udakadhārā nikkhamitvā bodhisattassa ca bodhisattamātuyā ca sarīre utuṁ gāhāpesuṁ.",
  "atk-s0510a0:722_0": "Atha naṁ suvaṇṇajālena paṭiggahetvā ṭhitānaṁ brahmānaṁ hatthato cattāro mahārājāno",
  "atk-s0510a0:722_1": "maṅgalasammatāya sukhasamphassāya ajinappaveṇiyā gaṇhiṁsu, tesaṁ hatthato manussā",
  "atk-s0510a0:722_2": "dukūlacumbaṭakena gaṇhiṁsu, manussānaṁ hatthato muccitvā pathaviyaṁ patiṭṭhāya puratthimadisaṁ",
  "atk-s0510a0:722_3": "olokesi, anekāni cakkavāḷasahassāni ekaṅgaṇāni ahesuṁ. Tattha devamanussā gandhamālādīhi",
  "atk-s0510a0:722_4": "pūjayamānā ‘‘mahāpurisa, idha tumhehi sadiso añño natthi, kutettha uttaritaro’’ti",
  "atk-s0510a0:722_5": "āhaṁsu. Evaṁ catasso disā , catasso anudisā ca heṭṭhā, uparīti dasapi disā anuviloketvā",
  "atk-s0510a0:722_6": "attanā sadisaṁ kañci adisvā ‘‘ayaṁ uttarādisā’’ti sattapadavītihārena agamāsi mahābrahmunā",
  "atk-s0510a0:722_7": "setacchattaṁ dhārayamānena, suyāmena vāḷabījaniṁ, aññāhi ca devatāhi sesarājakakudhabhaṇḍahatthāhi",
  "atk-s0510a0:722_8": "anugammamāno. Tato sattamapade ṭhito ‘‘aggohamasmi lokassā’’tiādikaṁ āsabhiṁ vācaṁ",
  "atk-s0510a0:722_9": "nicchārento sīhanādaṁ nadi.",
  "atk-s0510a0:723_0": "Bodhisatto hi tīsu attabhāvesu mātukucchito nikkhantamattova vācaṁ nicchāresi mahosadhattabhāve,",
  "atk-s0510a0:723_1": "vessantarattabhāve, imasmiṁ attabhāve cāti. Mahosadhattabhāve kirassa mātukucchito",
  "atk-s0510a0:723_2": "nikkhamantasseva sakko devarājā āgantvā candanasāraṁ hatthe ṭhapetvā gato. So taṁ",
  "atk-s0510a0:723_3": "muṭṭhiyaṁ katvāva nikkhanto. Atha naṁ mātā ‘‘tāta, kiṁ gahetvā āgatosī’’ti pucchi.",
  "atk-s0510a0:723_4": "‘‘Osadhaṁ, ammā’’ti. Iti osadhaṁ gahetvā āgatattā ‘‘osadhadārako’’tvevassa nāmaṁ",
  "atk-s0510a0:723_5": "akaṁsu. Taṁ osadhaṁ gahetvā cāṭiyaṁ pakkhipiṁsu, āgatāgatānaṁ andhabadhirādīnaṁ tadeva",
  "atk-s0510a0:723_6": "sabbarogavūpasamāya bhesajjaṁ ahosi. Tato ‘‘mahantaṁ idaṁ osadhaṁ, mahantaṁ idaṁ",
  "atk-s0510a0:723_7": "osadha’’nti uppannavacanaṁ upādāya ‘‘mahosadho’’tvevassa nāmaṁ jātaṁ. Vessantarattabhāve",
  "atk-s0510a0:723_8": "pana mātukucchito nikkhamanto dakkhiṇahatthaṁ pasāretvāva ‘‘atthi nu kho, amma, kiñci",
  "atk-s0510a0:723_9": "gehasmiṁ, dānaṁ dassāmī’’ti vadanto nikkhami. Athassa mātā ‘‘sadhane kule nibbattosi,",
  "atk-s0510a0:723_10": "tātā’’ti puttassa hatthaṁ attano hatthatale katvā sahassatthavikaṁ ṭhapāpesi. Imasmiṁ",
  "atk-s0510a0:723_11": "pana attabhāve imaṁ sīhanādaṁ nadīti evaṁ bodhisatto tīsu attabhāvesu mātukucchito",
  "atk-s0510a0:723_12": "nikkhantamattova vācaṁ nicchāresi. Yathā ca paṭisandhiggahaṇakkhaṇe tathā jātikkhaṇepissa",
  "atk-s0510a0:723_13": "dvattiṁsa pubbanimittāni pāturahesuṁ. Yasmiṁ pana samaye amhākaṁ bodhisatto lumbinīvane",
  "atk-s0510a0:723_14": "jāto, tasmiṁyeva samaye rāhulamātādevī, ānandatthero,channo amacco, kāḷudāyī amacco,",
  "atk-s0510a0:723_15": "kaṇḍako assarājā, mahābodhirukkho, catasso nidhikumbhiyo ca jātā. Tattha ekā nidhikumbhī",
  "atk-s0510a0:723_16": "gāvutappamāṇā, ekā aḍḍhayojanappamāṇā, ekā tigāvutappamāṇā, ekā yojanappamāṇā. Gambhīrato",
  "atk-s0510a0:723_17": "pathavīpariyantā eva ahosīti. Ime satta sahajātā nāma.",
  "atk-s0510a0:724_0": "Ubhayanagaravāsino bodhisattaṁ gahetvā kapilavatthunagarameva agamaṁsu. Taṁ divasaṁyeva",
  "atk-s0510a0:724_1": "ca ‘‘kapilavatthunagare suddhodanamahārājassa putto jāto, ayaṁ kumāro bodhimūle nisīditvā",
  "atk-s0510a0:724_2": "buddho bhavissatī’’ti tāvatiṁsabhavane haṭṭhatuṭṭhā devasaṅghā celukkhepādīni pavattentā",
  "atk-s0510a0:724_3": "kīḷiṁsu. Tasmiṁ samaye suddhodanamahārājassa kulūpako aṭṭhasamāpattilābhī kāladevalo",
  "atk-s0510a0:724_4": "nāma tāpaso bhattakiccaṁ katvā divāvihāratthāya tāvatiṁsabhavanaṁ gantvā tattha divāvihāraṁ",
  "atk-s0510a0:724_5": "nisinno tā devatā tathā kīḷamānā disvā ‘‘kiṁ kāraṇā tumhe evaṁ tuṭṭhamānasā kīḷatha,",
  "atk-s0510a0:724_6": "mayhampetaṁ kāraṇaṁ kathethā’’ti pucchi. Devatā āhaṁsu – ‘‘mārisa, suddhodanamahārājassa",
  "atk-s0510a0:724_7": "putto jāto, so bodhimaṇḍe nisīditvā buddho hutvā dhammacakkaṁ pavattessati, ‘tassa",
  "atk-s0510a0:724_8": "anantaṁ buddhalīḷaṁ daṭṭhuṁ, dhammañca sotuṁ lacchāmā’ti iminā kāraṇena tuṭṭhāmhā’’ti.",
  "atk-s0510a0:724_9": "Tāpaso tāsaṁ vacanaṁ sutvā khippaṁ devalokato oruyha rājanivesanaṁ pavisitvā paññattāsane",
  "atk-s0510a0:724_10": "nisinno ‘‘putto kira te, mahārāja, jāto, passissāmi na’’nti āha. Rājā alaṅkatapaṭiyattaṁ",
  "atk-s0510a0:724_11": "kumāraṁ āharāpetvā tāpasaṁ vandāpetuṁ abhihari. Bodhisattassa pādā parivattitvā tāpasassa",
  "atk-s0510a0:724_12": "jaṭāsu patiṭṭhahiṁsu. Bodhisattassa hi tenattabhāvena vanditabbayuttako nāma añño",
  "atk-s0510a0:724_13": "natthi. Sace hi ajānantā bodhisattassa sīsaṁ tāpasassa pādamūle ṭhapeyyuṁ, sattadhā",
  "atk-s0510a0:724_14": "tassa muddhā phaleyya. Tāpaso ‘‘na me attānaṁ nāsetuṁ yutta’’nti uṭṭhāyāsanā bodhisattassa",
  "atk-s0510a0:724_15": "añjaliṁ paggahesi. Rājā taṁ acchariyaṁ disvā attano puttaṁ vandi.",
  "atk-s0510a0:725_0": "Tāpaso atīte cattālīsa kappe, anāgate cattālīsāti asīti kappe anussarati. Bodhisattassa",
  "atk-s0510a0:725_1": "lakkhaṇasampattiṁ disvā ‘‘bhavissati nu kho buddho, udāhu no’’ti āvajjetvā upadhārento",
  "atk-s0510a0:725_2": "‘‘nissaṁsayena buddho bhavissatī’’ti ñatvā ‘‘acchariyapuriso aya’’nti sitaṁ akāsi.",
  "atk-s0510a0:725_3": "Tato ‘‘ahaṁ imaṁ acchariyapurisaṁ buddhabhūtaṁ daṭṭhuṁ labhissāmi nu kho, no’’ti",
  "atk-s0510a0:725_4": "upadhārento ‘‘na labhissāmi, antarāyeva kālaṁ katvā buddhasatenapi buddhasahassenapi",
  "atk-s0510a0:725_5": "gantvā bodhetuṁ asakkuṇeyye arūpabhave nibbattissāmī’’ti disvā ‘‘evarūpaṁ nāma acchariyapurisaṁ",
  "atk-s0510a0:725_6": "buddhabhūtaṁ daṭṭhuṁ na labhissāmi, mahatī vata me jāni bhavissatī’’ti parodi.",
  "atk-s0510a0:726_0": "Manussā disvā ‘‘amhākaṁ ayyo idāneva hasitvā puna paroditvā patiṭṭhito, kiṁ nu kho,",
  "atk-s0510a0:726_1": "bhante, amhākaṁ ayyaputtassa koci antarāyo bhavissatī’’ti taṁ pucchiṁsu. ‘‘Natthetassa",
  "atk-s0510a0:726_2": "antarāyo, nissaṁsayena buddho bhavissatī’’ti. ‘‘Atha kasmā, bhante, paroditthā’’ti?",
  "atk-s0510a0:726_3": "‘‘Evarūpaṁ purisaṁ buddhabhūtaṁ daṭṭhuṁ na labhissāmi, ‘mahatī vata me jāni bhavissatī’ti",
  "atk-s0510a0:726_4": "attānaṁ anusocanto rodāmī’’ti āha. Tato so ‘‘kiṁ nu kho me ñātakesu koci ekaṁ buddhabhūtaṁ",
  "atk-s0510a0:726_5": "daṭṭhuṁ labhissatī’’ti upadhārento attano bhāgineyyaṁ nālakadārakaṁ addasa. So bhaginiyā",
  "atk-s0510a0:726_6": "gehaṁ gantvā ‘‘kahaṁ te putto nālako’’ti? ‘‘Atthi gehe, ayyā’’ti. ‘‘Pakkosāhi na’’nti",
  "atk-s0510a0:726_7": "pakkosāpetvā attano santikaṁ āgataṁ kumāraṁ āha – ‘‘tāta, suddhodanamahārājassa kule",
  "atk-s0510a0:726_8": "putto jāto, buddhaṅkuro eso, pañcatiṁsa vassāni atikkamitvā buddho bhavissati, tvaṁ",
  "atk-s0510a0:726_9": "etaṁ daṭṭhuṁ labhissasi, ajjeva pabbajāhī’’ti. Sattāsītikoṭidhane kule nibbattadārakopi",
  "atk-s0510a0:726_10": "‘‘na maṁ mātulo anatthe niyojessatī’’ti cintetvā tāvadeva antarāpaṇato kāsāyāni ceva",
  "atk-s0510a0:726_11": "mattikāpattañca āharāpetvā kesamassuṁ ohāretvā kāsāyāni vatthāni acchādetvā ‘‘yo",
  "atk-s0510a0:726_12": "loke uttamapuggalo, taṁ uddissa mayhaṁ pabbajjā’’ti bodhisattābhimukhaṁ añjaliṁ paggayha",
  "atk-s0510a0:726_13": "pañcapatiṭṭhitena vanditvā pattaṁ thavikāya pakkhipitvā aṁsakūṭe olaggetvā himavantaṁ",
  "atk-s0510a0:726_14": "pavisitvā samaṇadhammaṁ akāsi. So paramābhisambodhippattaṁ tathāgataṁ upasaṅkamitvā",
  "atk-s0510a0:726_15": "nālakapaṭipadaṁ kathāpetvā puna himavantaṁ pavisitvā arahattaṁ patvā ukkaṭṭhapaṭipadaṁ",
  "atk-s0510a0:726_16": "paṭipanno satteva māse āyuṁ pāletvā ekaṁ suvaṇṇapabbataṁ nissāya ṭhitakova anupādisesāya",
  "atk-s0510a0:726_17": "nibbānadhātuyā parinibbāyi.",
  "atk-s0510a0:727_0": "Bodhisattampi kho pañcamadivase sīsaṁ nhāpetvā ‘‘nāmaggahaṇaṁ gaṇhissāmā’’ti rājabhavanaṁ",
  "atk-s0510a0:727_1": "catujjātiyagandhehi vilimpetvā lājapañcamakāni pupphāni vikiritvā asambhinnapāyāsaṁ",
  "atk-s0510a0:727_2": "sampādetvā tiṇṇaṁ vedānaṁ pāraṅgate aṭṭhasataṁ brāhmaṇe nimantetvā rājabhavane nisīdāpetvā",
  "atk-s0510a0:727_3": "subhojanaṁ bhojāpetvā mahāsakkāraṁ katvā ‘‘kiṁ nu kho bhavissatī’’ti lakkhaṇāni pariggahāpesuṁ. Tesu –",
  "atk-s0510a0:728": "‘‘Rāmo dhajo lakkhaṇo cāpi mantī, yañño subhojo suyāmo sudatto;",
  "atk-s0510a0:729": "Ete tadā aṭṭha ahesuṁ brāhmaṇā, chaḷaṅgavā mantaṁ viyākariṁsū’’ti. (ma. ni. aṭṭha. 1.284) –",
  "atk-s0510a0:730_0": "Ime aṭṭheva brāhmaṇā lakkhaṇapariggāhakā ahesuṁ. Paṭisandhiggahaṇadivase supinopi",
  "atk-s0510a0:730_1": "eteheva pariggahito . Tesu satta janā dve aṅguliyo ukkhipitvā dvidhā naṁ byākariṁsu",
  "atk-s0510a0:730_2": "– ‘‘imehi lakkhaṇehi samannāgato sace agāraṁ ajjhāvasissati, rājā bhavissati cakkavattī,",
  "atk-s0510a0:730_3": "sace pabbajissati, buddho bhavissatī’’ti sabbaṁ cakkavattirañño sirivibhavaṁ ācikkhiṁsu.",
  "atk-s0510a0:730_4": "Tesaṁ pana sabbadaharo gottato koṇḍañño nāma māṇavo bodhisattassa varalakkhaṇasampattiṁ",
  "atk-s0510a0:730_5": "oloketvā ‘‘imassa agāramajjhe ṭhānakāraṇaṁ natthi, ekantenesa vivaṭacchado buddho",
  "atk-s0510a0:730_6": "bhavissatī’’ti ekameva aṅguliṁ ukkhipitvā ekaṁsabyākaraṇaṁ byākāsi. Ayañhi katādhikāro",
  "atk-s0510a0:730_7": "pacchimabhavikasatto paññāya itare satta jane abhibhavitvā imehi lakkhaṇehi samannāgatassa",
  "atk-s0510a0:730_8": "bodhisattassa ekantabuddhabhāvasaṅkhātaṁ ekameva gahiṁ addasa, tasmā ekaṁ aṅguliṁ",
  "atk-s0510a0:730_9": "ukkhipitvā evaṁ byākāsi. Athassa nāmaṁ gaṇhantā sabbalokassa atthasiddhikarattā ‘‘siddhattho’’ti nāmaṁ akaṁsu.",
  "atk-s0510a0:731_0": "Atha kho te brāhmaṇā attano attano gharāni gantvā putte āmantayiṁsu – ‘‘tātā, amhe",
  "atk-s0510a0:731_1": "mahallakā, suddhodanamahārājassa puttaṁ sabbaññutaṁ pattaṁ mayaṁ sambhāveyyāma vā",
  "atk-s0510a0:731_2": "no vā, tumhe tasmiṁ kumāre sabbaññutaṁ patte tassa sāsane pabbajeyyāthā’’ti. Te sattapi",
  "atk-s0510a0:731_3": "janā yāvatāyukaṁ ṭhatvā yathākammaṁ gatā, koṇḍaññamāṇavoyeva pana arogo ahosi. So",
  "atk-s0510a0:731_4": "mahāsatte vuddhimanvāya mahābhinikkhamanaṁ nikkhamitvā pabbajitvā anakkamena uruvelaṁ",
  "atk-s0510a0:731_5": "gantvā ‘‘ramaṇīyo vata ayaṁ bhūmibhāgo, alaṁ vatidaṁ padhānatthikassa kulaputtassa",
  "atk-s0510a0:731_6": "padhānāyā’’ti cittaṁ uppādetvā tattha vāsaṁ upagate ‘‘mahāpuriso pabbajito’’ti sutvā",
  "atk-s0510a0:731_7": "tesaṁ brāhmaṇānaṁ putte upasaṅkamitvā evamāha – ‘‘siddhatthakumāro kira pabbajito,",
  "atk-s0510a0:731_8": "so nissaṁsayena buddho bhavissati. Sace tumhākaṁ pitaro arogā assu, ajja nikkhamitvā",
  "atk-s0510a0:731_9": "pabbajeyyuṁ. Sace tumhepi iccheyyātha, etha, mayaṁ taṁ mahāpurisaṁ anupabbajissāmā’’ti.",
  "atk-s0510a0:731_10": "Te sabbe ekacchandā bhavituṁ nāsakkhiṁsu, tesu tayo janā na pabbajiṁsu, koṇḍaññabrāhmaṇaṁ",
  "atk-s0510a0:731_11": "jeṭṭhakaṁ katvā itare cattāro pabbajiṁsu. Te pañcapi janā pañcavaggiyattherā nāma jātā.",
  "atk-s0510a0:732_0": "Tadā pana suddhodanarājā – ‘‘kiṁ disvā mayhaṁ putto pabbajissatī’’ti pucchi. ‘‘Cattāri",
  "atk-s0510a0:732_1": "pubbanimittānī’’ti. ‘‘Katarañca katarañcā’’ti? ‘‘Jarājiṇṇaṁ, byādhitaṁ, mataṁ, pabbajita’’nti.",
  "atk-s0510a0:732_2": "Rājā ‘‘ito paṭṭhāya evarūpānaṁ mama puttassa santikaṁ upasaṅkamituṁ mā adattha, mayhaṁ",
  "atk-s0510a0:732_3": "puttassa buddhabhāvena kammaṁ natthi, ahaṁ mama puttaṁ dvisahassadīpaparivārānaṁ,",
  "atk-s0510a0:732_4": "catunnaṁ mahādīpānaṁ, issariyādhipaccaṁ cakkavattirajjaṁ karontaṁ chattiṁsayojanaparimaṇḍalāya",
  "atk-s0510a0:732_5": "parisāya parivutaṁ gaganatale vicaramānaṁ passitukāmo’’ti. Evañca pana vatvā imesaṁ",
  "atk-s0510a0:732_6": "catuppakārānaṁ nimittānaṁ kumārassa cakkhupathe āgamananivāraṇatthaṁ catūsu disāsu",
  "atk-s0510a0:732_7": "gāvute gāvute ārakkhaṁ ṭhapesi. Taṁ divasañca maṅgalaṭṭhāne sannipatitesu asītiyā",
  "atk-s0510a0:732_8": "ñātikulasahassesu ekameko ekamekaṁ puttaṁ paṭijāni – ‘‘ayaṁ buddho vā hotu rājā vā,",
  "atk-s0510a0:732_9": "mayaṁ ekametaṁ puttaṁ dassāma. Sacepi buddho bhavissati, khattiyasamaṇagaṇeheva parivārito",
  "atk-s0510a0:732_10": "vicarissati. Sacepi rājā bhavissati, khattiyakumāreheva purakkhataparivārito vicarissatī’’ti.",
  "atk-s0510a0:732_11": "Rājāpi bodhisattassa uttamarūpasampannā vigatasabbadosā dhātiyo paccupaṭṭhāpesi.",
  "atk-s0510a0:732_12": "Bodhisatto mahantena parivārena mahantena sirisobhaggena vaḍḍhati.",
  "atk-s0510a0:733_0": "Athekadivasaṁ rañño vappamaṅgalaṁ nāma ahosi. Taṁ divasaṁ sakalanagaraṁ devanagaraṁ",
  "atk-s0510a0:733_1": "viya alaṅkaronti, sabbe dāsakammakarādayo ahatavatthanivatthā gandhamālādipaṭimaṇḍitā",
  "atk-s0510a0:733_2": "rājakule sannipatanti, rañño kammante naṅgalasahassaṁ yojayanti, tasmiṁ pana divase",
  "atk-s0510a0:733_3": "ekenūnaaṭṭhasatanaṅgalāni saddhiṁ balibaddarasmiyottehi rajataparikkhatāni honti.",
  "atk-s0510a0:733_4": "Rañño ālambananaṅgalaṁ pana rattasuvaṇṇaparikkhataṁ hoti. Balibaddānaṁ siṅgarasmipatodāpi",
  "atk-s0510a0:733_5": "suvaṇṇaparikkhatāva honti. Rājā mahāparivārena nikkhamanto puttaṁ gahetvāva agamāsi.",
  "atk-s0510a0:733_6": "Kammantaṭṭhāne eko jamburukkho bahalapalāso sandacchāyo ahosi. Tassa heṭṭhā kumārassa",
  "atk-s0510a0:733_7": "sayanaṁ paññāpetvā upari suvaṇṇatārakakhacitavitānaṁ bandhāpetvā sāṇipākārena parikkhipāpetvā",
  "atk-s0510a0:733_8": "ārakkhaṁ ṭhapetvā rājā sabbālaṅkāraṁ alaṅkaritvā amaccagaṇaparivuto naṅgalakaraṇaṭṭhānaṁ",
  "atk-s0510a0:733_9": "agamāsi. Tattha rājā suvaṇṇanaṅgalaṁ gaṇhāti, amaccā ekenūnaaṭṭhasatarajatanaṅgalāni,",
  "atk-s0510a0:733_10": "kassakā sesanaṅgalāni. Te tāni gahetvā ito cito ca kasanti. Rājā pana orato vā pāraṁ",
  "atk-s0510a0:733_11": "gacchati, pārato vā oraṁ āgacchati.",
  "atk-s0510a0:734_0": "Etasmiṁ ṭhāne mahāsampatti ahosi. Bodhisattaṁ parivāretvā nisinnā dhātiyo ‘‘rañño",
  "atk-s0510a0:734_1": "sampattiṁ passāmā’’ti antosāṇito bahi nikkhantā. Bodhisatto ito cito ca olokento",
  "atk-s0510a0:734_2": "kañci adisvāva vegena uṭṭhāya pallaṅkaṁ ābhujitvā ānāpāne pariggahetvā paṭhamajjhānaṁ",
  "atk-s0510a0:734_3": "nibbattesi. Dhātiyo khajjabhojjantare vicaramānā thokaṁ cirāyiṁsu. Sesarukkhānaṁ",
  "atk-s0510a0:734_4": "chāyā vītivattā, tassa pana jamburukkhassa chāyā parimaṇḍalā hutvā aṭṭhāsi. Dhātiyo",
  "atk-s0510a0:734_5": "‘‘ayyaputto ekako’’ti vegena sāṇiṁ ukkhipitvā anto pavisamānā bodhisattaṁ sayane",
  "atk-s0510a0:734_6": "pallaṅkena nisinnaṁ tañca pāṭihāriyaṁ disvā gantvā rañño ārocesuṁ – ‘‘deva, kumāro",
  "atk-s0510a0:734_7": "evaṁ nisinno, aññesaṁ rukkhānaṁ chāyā vītivattā, jamburukkhassa pana chāyā parimaṇḍalā",
  "atk-s0510a0:734_8": "ṭhitā’’ti. Rājā vegenāgantvā pāṭihāriyaṁ disvā ‘‘ayaṁ te, tāta, dutiyavandanā’’ti puttaṁ vandi.",
  "atk-s0510a0:735_0": "Atha anukkamena bodhisatto soḷasavassuddesiko jāto. Rājā bodhisattassa tiṇṇaṁ utūnaṁ",
  "atk-s0510a0:735_1": "anucchavike tayo pāsāde kāresi – ekaṁ navabhūmikaṁ, ekaṁ sattabhūmikaṁ, ekaṁ pañcabhūmikaṁ,",
  "atk-s0510a0:735_2": "cattālīsasahassā ca nāṭakitthiyo upaṭṭhāpesi. Bodhisatto devo viya accharāsaṅghaparivuto",
  "atk-s0510a0:735_3": "alaṅkatanāṭakitthīhi parivuto nippurisehi tūriyehi paricāriyamāno mahāsampattiṁ anubhavanto",
  "atk-s0510a0:735_4": "utuvārena tīsu pāsādesu vihāsi. Rāhulamātā panassa devī aggamahesī ahosi.",
  "atk-s0510a0:736_0": "Tassevaṁ mahāsampattiṁ anubhavantassa ekadivasaṁ ñātisaṅghassa abbhantare ayaṁ kathā",
  "atk-s0510a0:736_1": "udapādi – ‘‘siddhattho kīḷāpasutova vicarati, na kiñci sippaṁ sikkhati, saṅgāme paccupaṭṭhite",
  "atk-s0510a0:736_2": "kiṁ karissatī’’ti? Rājā bodhisattaṁ pakkosāpetvā ‘‘tāta, tava ñātakā ‘siddhattho",
  "atk-s0510a0:736_3": "kiñci sippaṁ asikkhitvā kīḷāpasutova vicaratī’ti vadanti, ettha kiṁ sattu pattakāle",
  "atk-s0510a0:736_4": "maññasī’’ti? ‘‘Deva, mama sippaṁ sikkhanakiccaṁ natthi, nagare mama sippadassanatthaṁ",
  "atk-s0510a0:736_5": "bheriṁ carāpetha ‘ito sattame divase ñātakānaṁ sippaṁ dassessāmī’’’ti. Rājā tathā",
  "atk-s0510a0:736_6": "akāsi. Bodhisatto akkhaṇavedhivālavedhidhanuggahe sannipātāpetvā mahājanassa majjhe",
  "atk-s0510a0:736_7": "aññehi dhanuggahehi asādhāraṇaṁ ñātakānaṁ dvādasavidhaṁ sippaṁ dassesi. Taṁ sarabhaṅgajātake",
  "atk-s0510a0:736_8": "āgatanayeneva veditabbaṁ. Tadā tassa ñātisaṅgho nikkaṅkho ahosi.",
  "atk-s0510a0:737_0": "Athekadivasaṁ bodhisatto uyyānabhūmiṁ gantukāmo sārathiṁ āmantetvā ‘‘rathaṁ yojehī’’ti",
  "atk-s0510a0:737_1": "āha. So ‘‘sādhū’’ti paṭissuṇitvā mahārahaṁ uttamarathaṁ sabbālaṅkārena alaṅkaritvā",
  "atk-s0510a0:737_2": "kumudapattavaṇṇe cattāro maṅgalasindhave yojetvā bodhisattassa paṭivedesi. Bodhisatto",
  "atk-s0510a0:737_3": "devavimānasadisaṁ rathaṁ abhiruhitvā uyyānābhimukho agamāsi. Devatā ‘‘siddhatthakumārassa",
  "atk-s0510a0:737_4": "abhisambujjhanakālo āsanno, pubbanimittaṁ dassessāmā’’ti ekaṁ devaputtaṁ jarājiṇṇaṁ",
  "atk-s0510a0:737_5": "khaṇḍadantaṁ palitakesaṁ vaṅkaṁ obhaggasarīraṁ daṇḍahatthaṁ pavedhamānaṁ katvā dassesuṁ.",
  "atk-s0510a0:737_6": "Taṁ bodhisatto ceva sārathi ca passanti. Tato bodhisatto, ‘‘samma, ko nāmesa puriso,",
  "atk-s0510a0:737_7": "kesāpissa na yathā aññesa’’nti mahāpadāne (dī. ni. 2.45) āgatanayena sārathiṁ pucchitvā",
  "atk-s0510a0:737_8": "tassa vacanaṁ sutvā ‘‘dhiratthu vata, bho, jāti , yatra hi nāma jātassa jarā paññāyissatī’’ti",
  "atk-s0510a0:737_9": "saṁviggahadayo tatova paṭinivattitvā pāsādameva abhiruhi. Rājā ‘‘kiṁ kāraṇā mama",
  "atk-s0510a0:737_10": "putto khippaṁ paṭinivattī’’ti pucchi. ‘‘Jiṇṇapurisaṁ disvā, devā’’ti. ‘‘Jiṇṇakaṁ",
  "atk-s0510a0:737_11": "disvā pabbajissatīti āhaṁsu, kasmā maṁ nāsetha, sīghaṁ puttassa nāṭakāni sajjetha,",
  "atk-s0510a0:737_12": "sampattiṁ anubhavanto pabbajjāya satiṁ na karissatī’’ti vatvā ārakkhaṁ vaḍḍhetvā",
  "atk-s0510a0:737_13": "sabbadisāsu addhayojane addhayojane ārakkhaṁ ṭhapesi.",
  "atk-s0510a0:738_0": "Punekadivasaṁ bodhisatto tatheva uyyānaṁ gacchanto devatābhinimmitaṁ byādhitaṁ purisaṁ",
  "atk-s0510a0:738_1": "disvā purimanayeneva pucchitvā saṁviggahadayo nivattitvā pāsādaṁ abhiruhi. Rājāpi",
  "atk-s0510a0:738_2": "pucchitvā heṭṭhā vuttanayeneva saṁvidahitvā puna vaḍḍhetvā samantā tigāvutappamāṇe",
  "atk-s0510a0:738_3": "padese ārakkhaṁ ṭhapesi. Aparampi ekadivasaṁ bodhisatto tatheva uyyānaṁ gacchanto",
  "atk-s0510a0:738_4": "devatābhinimmitaṁ kālaṅkataṁ disvā purimanayeneva pucchitvā saṁviggahadayo puna nivattitvā",
  "atk-s0510a0:738_5": "pāsādaṁ abhiruhi. Rājāpi pucchitvā heṭṭhā vuttanayeneva saṁvidahitvā puna vaḍḍhetvā",
  "atk-s0510a0:738_6": "samantato yojanappamāṇe padese ārakkhaṁ ṭhapesi. Aparaṁ panekadivasaṁ uyyānaṁ gacchanto",
  "atk-s0510a0:738_7": "tatheva devatābhinimmitaṁ sunivatthaṁ supārutaṁ pabbajitaṁ disvā ‘‘ko nāmeso sammā’’hi",
  "atk-s0510a0:738_8": "sārathiṁ pucchi. Sārathi kiñcāpi buddhuppādassa abhāvā pabbajitaṁ vā pabbajitaguṇe",
  "atk-s0510a0:738_9": "vā na jānāti, devatānubhāvena pana ‘‘pabbajito nāmāyaṁ, devā’’ti vatvā pabbajjāya",
  "atk-s0510a0:738_10": "guṇe vaṇṇesi. Bodhisatto pabbajjāya ruciṁ uppādetvā taṁ divasaṁ uyyānaṁ agamāsi.",
  "atk-s0510a0:738_11": "Dīghabhāṇakā panāhu – ‘‘cattāripi nimittāni ekadivaseneva disvā agamāsī’’ti.",
  "atk-s0510a0:739_0": "So tattha divasabhāgaṁ kīḷitvā maṅgalapokkharaṇiyaṁ nhāyitvā atthaṅgate sūriye maṅgalasilāpaṭṭe",
  "atk-s0510a0:739_1": "nisīdi attānaṁ alaṅkārāpetukāmo, athassa paricārakapurisā nānāvaṇṇāni dussāni nānappakārā",
  "atk-s0510a0:739_2": "ābharaṇavikatiyo mālāgandhavilepanāni ca ādāya samantā parivāretvā aṭṭhaṁsu. Tasmiṁ",
  "atk-s0510a0:739_3": "khaṇe sakkassa nisinnāsanaṁ uṇhaṁ ahosi. So ‘‘ko nu kho maṁ imamhā ṭhānā cāvetukāmosī’’ti",
  "atk-s0510a0:739_4": "upadhārento bodhisattassa alaṅkāretukāmataṁ ñatvā vissakammaṁ āmantesi – ‘‘samma",
  "atk-s0510a0:739_5": "vissakamma, siddhatthakumāro ajja aḍḍharattasamaye mahābhinikkhamanaṁ nikkhamissati,",
  "atk-s0510a0:739_6": "ayamassa pacchimo alaṅkāro, tvaṁ uyyānaṁ gantvā mahāpurisaṁ dibbālaṅkārehi alaṅkarohī’’ti.",
  "atk-s0510a0:739_7": "So ‘‘sādhū’’ti paṭissuṇitvā devānubhāvena taṅkhaṇaññeva bodhisattaṁ upasaṅkamitvā",
  "atk-s0510a0:739_8": "tasseva kappakasadiso hutvā dibbadussena bodhisattassa sīsaṁ veṭhesi. Bodhisatto",
  "atk-s0510a0:739_9": "hatthasamphasseneva ‘‘nāmaṁ manusso, devaputto aya’’nti aññāsi. Veṭhanena veṭhitamatte",
  "atk-s0510a0:739_10": "sīse moḷiyaṁ maṇiratanākārena dussasahassaṁ abbhuggañchi, puna veṭhentassa dussasahassanti",
  "atk-s0510a0:739_11": "dasakkhattuṁ veṭhentassa dasa dussasahassāni abbhuggacchiṁsu. ‘‘Sīsaṁ khuddakaṁ,",
  "atk-s0510a0:739_12": "dussāni bahūni , kathaṁ abbhuggatānī’’ti na cintetabbaṁ. Tesu hi sabbamahantaṁ āmalakapupphappamāṇaṁ,",
  "atk-s0510a0:739_13": "avasesāni kadambakapupphappamāṇāni ahesuṁ. Bodhisattassa sīsaṁ kiñjakkhagavacchitaṁ",
  "atk-s0510a0:739_14": "viya kuyyakapupphaṁ ahosi.",
  "atk-s0510a0:740_0": "Athassa sabbālaṅkārapaṭimaṇḍitassa sabbatālāvacaresu sakāni sakāni paṭibhānāni dassayantesu,",
  "atk-s0510a0:740_1": "brāhmaṇesu ‘‘jayanandā’’tiādivacanehi, sutamaṅgalikādīsu ca nānappakārehi maṅgalavacanatthutighosehi",
  "atk-s0510a0:740_2": "sambhāventesu sabbālaṅkārapaṭimaṇḍitaṁ taṁ rathavaraṁ abhiruhi. Tasmiṁ samaye ‘‘rāhulamātā",
  "atk-s0510a0:740_3": "puttaṁ vijātā’’ti sutvā suddhodanamahārājā ‘‘puttassa me tuṭṭhiṁ nivedethā’’ti sāsanaṁ",
  "atk-s0510a0:740_4": "pahiṇi. Bodhisatto taṁ sutvā ‘‘rāhu jāto, bandhanaṁ jāta’’nti āha. Rājā ‘‘kiṁ me",
  "atk-s0510a0:740_5": "putto avacā’’ti pucchitvā taṁ vacanaṁ sutvā ‘‘ito paṭṭhāya me nattā ‘rāhulakumāro’tveva nāma hotū’’ti āha.",
  "atk-s0510a0:741_0": "Bodhisattopi kho rathavaraṁ āruyha atimahantena yasena atimanoramena sirisobhaggena",
  "atk-s0510a0:741_1": "nagaraṁ pāvisi. Tasmiṁ samaye kisāgotamī nāma khattiyakaññā uparipāsādavaratalagatā",
  "atk-s0510a0:741_2": "nagaraṁ padakkhiṇaṁ kurumānassa bodhisattassa rūpasiriṁ disvā pītisomanassajātā imaṁ udānaṁ udānesi –",
  "atk-s0510a0:742": "‘‘Nibbutā nūna sā mātā, nibbuto nūna so pitā;",
  "atk-s0510a0:743": "Nibbutā nūna sā nārī, yassāyaṁ īdiso patī’’ti. (dha. sa. aṭṭha. nidānakathā); –",
  "atk-s0510a0:744_0": "Bodhisatto taṁ sutvā cintesi – ‘‘ayaṁ evamāha – ‘evarūpaṁ attabhāvaṁ passantiyā mātu",
  "atk-s0510a0:744_1": "hadayaṁ nibbāyati, pitu hadayaṁ nibbāyati, pajāpatiyā hadayaṁ nibbāyatī’ti. Kismiṁ",
  "atk-s0510a0:744_2": "nu kho nibbute hadayaṁ nibbutaṁ nāma hotī’’ti. Athassa kilesesu virattamanassa etadahosi",
  "atk-s0510a0:744_3": "– ‘‘rāgaggimhi nibbute nibbutaṁ nāma hoti, dosaggimhi nibbute nibbutaṁ nāma hoti,",
  "atk-s0510a0:744_4": "mohaggimhi nibbute nibbutaṁ nāma hoti, mānadiṭṭhiādīsu sabbakilesadarathesu nibbutesu",
  "atk-s0510a0:744_5": "nibbutaṁ nāma hotī’’ti. ‘‘Ayaṁ me sussavanaṁ sāveti, ahañhi nibbānaṁ gavesanto vicarāmi,",
  "atk-s0510a0:744_6": "ajjeva mayā gharāvāsaṁ chaḍḍetvā nikkhamma pabbajitvā nibbānaṁ gavesituṁ vaṭṭati,",
  "atk-s0510a0:744_7": "ayaṁ imissā ācariyabhāgo hotū’’ti kaṇṭhato omuñcitvā kisāgotamiyā satasahassagghanakaṁ",
  "atk-s0510a0:744_8": "muttāhāraṁ pesesi. Sā ‘‘siddhatthakumāro mayi paṭibaddhacitto hutvā paṇṇākāraṁ pesetī’’ti",
  "atk-s0510a0:744_9": "somanassajātā ahosi.",
  "atk-s0510a0:745_0": "Bodhisattopi mahantena sirisobhaggena attano pāsādaṁ abhiruhitvā sirisayane nipajji.",
  "atk-s0510a0:745_1": "Tāvadeva ca naṁ sabbālaṅkārapaṭimaṇḍitā naccagītādīsu susikkhitā devakaññā viya rūpasobhaggappattā",
  "atk-s0510a0:745_2": "nāṭakitthiyo nānātūriyāni gahetvā samparivāretvā abhiramāpentiyo naccagītavāditāni",
  "atk-s0510a0:745_3": "payojayiṁsu. Bodhisatto kilesesu virattacittatāya naccādīsu anabhirato muhuttaṁ niddaṁ",
  "atk-s0510a0:745_4": "okkami. Tāpi itthiyo ‘‘yassatthāya mayaṁ naccādīni payojema, so niddaṁ upagato, idāni",
  "atk-s0510a0:745_5": "kimatthaṁ kilamissāmā’’ti gahitagahitāni tūriyāni ajjhottharitvā nipajjiṁsu, gandhatelappadīpā",
  "atk-s0510a0:745_6": "jhāyanti. Bodhisatto pabujjhitvā sayanapiṭṭhe pallaṅkena nisinno addasa tā itthiyo",
  "atk-s0510a0:745_7": "tūriyabhaṇḍāni avattharitvā niddāyantiyo – ekaccā paggharitakheḷā, kilinnagattā,",
  "atk-s0510a0:745_8": "ekaccā dante khādantiyo, ekaccā kākacchantiyo, ekaccā vippalapantiyo, ekaccā vivaṭamukhī,",
  "atk-s0510a0:745_9": "ekaccā apagatavatthā pākaṭabībhacchasambādhaṭṭhānā. So tāsaṁ taṁ vippakāraṁ disvā",
  "atk-s0510a0:745_10": "bhiyyosomattāya kāmesu virattacitto ahosi. Tassa alaṅkatapaṭiyattaṁ sakkabhavanasadisampi",
  "atk-s0510a0:745_11": "taṁ mahātalaṁ vividhanānākuṇapabharitaṁ āmakasusānaṁ viya upaṭṭhāsi, tayo bhavā ādittagehasadisā",
  "atk-s0510a0:745_12": "khādiṁsu – ‘‘upaddutaṁ vata, bho, upassaṭṭhaṁ vata, bho’’ti udānaṁ pavattesi, ativiyassa",
  "atk-s0510a0:745_13": "pabbajjāya cittaṁ nami.",
  "atk-s0510a0:746_0": "So ‘‘ajjeva mayā mahābhinikkhamanaṁ nikkhamituṁ vaṭṭatī’’ti sayanā vuṭṭhāya dvārasamīpaṁ",
  "atk-s0510a0:746_1": "gantvā ‘‘ko etthā’’ti āha. Ummāre sīsaṁ katvā nipanno channo – ‘‘ahaṁ, ayyaputta,",
  "atk-s0510a0:746_2": "channo’’ti āha. ‘‘Ajjāhaṁ mahābhinikkhamanaṁ nikkhamitukāmo, ekaṁ me assaṁ kappehī’’ti",
  "atk-s0510a0:746_3": "āha. So ‘‘sādhu, devā’’ti assabhaṇḍakaṁ gahetvā assasālaṁ gantvā gandhatelappadīpesu",
  "atk-s0510a0:746_4": "jalantesu sumanapaṭṭavitānassa heṭṭhā ramaṇīye bhūmibhāge ṭhitaṁ kaṇḍakaṁ assarājānaṁ",
  "atk-s0510a0:746_5": "disvā ‘‘ajja mayā imameva kappetuṁ vaṭṭatī’’ti kaṇḍakaṁ kappesi. So kappiyamānova",
  "atk-s0510a0:746_6": "aññāsi ‘‘ayaṁ kappanā ativiya gāḷhā, aññesu divasesu uyyānakīḷādigamanakāle kappanā",
  "atk-s0510a0:746_7": "viya na hoti , mayhaṁ ayyaputto ajja mahābhinikkhamanaṁ nikkhamitukāmo bhavissatī’’ti.",
  "atk-s0510a0:746_8": "Tato tuṭṭhamānaso mahāhasitaṁ hasi, so saddo sakalanagaraṁ pattharitvā gaccheyya.",
  "atk-s0510a0:746_9": "Devatā pana naṁ sannirumbhitvā na kassaci sotuṁ adaṁsu.",
  "atk-s0510a0:747_0": "Bodhisattopi kho channaṁ pesetvāva ‘‘puttaṁ tāva passissāmī’’ti cintetvā nisinnapallaṅkato",
  "atk-s0510a0:747_1": "uṭṭhāya rāhulamātuyā vasanaṭṭhānaṁ gantvā gabbhadvāraṁ vivari. Tasmiṁ khaṇe antogabbhe",
  "atk-s0510a0:747_2": "gandhatelappadīpo jhāyati, rāhulamātā sumanamallikādīnaṁ pupphānaṁ ambaṇamattena",
  "atk-s0510a0:747_3": "abhippakiṇṇe sayane puttassa matthake hatthaṁ ṭhapetvā niddāyati. Bodhisatto ummāre",
  "atk-s0510a0:747_4": "pādaṁ ṭhapetvā ṭhitakova oloketvā ‘‘sacāhaṁ deviyā hatthaṁ apanetvā mama puttaṁ gaṇhissāmi,",
  "atk-s0510a0:747_5": "devī pabujjhissati, evaṁ me gamanantarāyo bhavissati, buddho hutvāva āgantvā puttaṁ",
  "atk-s0510a0:747_6": "passissāmī’’ti pāsādatalato otari. Yaṁ pana jātakaṭṭhakathāyaṁ ‘‘tadā sattāhajāto",
  "atk-s0510a0:747_7": "rāhulakumāro hotī’’ti vuttaṁ, taṁ sesaṭṭhakathāsu natthi, tasmā idameva gahetabbaṁ.",
  "atk-s0510a0:748_0": "Evaṁ bodhisatto pāsādatalā otaritvā assasamīpaṁ gantvā evamāha – ‘‘tāta kaṇḍaka,",
  "atk-s0510a0:748_1": "tvaṁ ajja ekarattiṁ maṁ tāraya, ahaṁ taṁ nissāya buddho hutvā sadevakaṁ lokaṁ tārayissāmī’’ti.",
  "atk-s0510a0:748_2": "Tato ullaṅghitvā kaṇḍakassa piṭṭhiṁ abhiruhi. Kaṇḍako gīvato paṭṭhāya āyāmena aṭṭhārasahattho",
  "atk-s0510a0:748_3": "hoti, tadanucchavikena ubbedhena samannāgato thāmajavasampanno sabbaseto dhotasaṅkhasadiso.",
  "atk-s0510a0:748_4": "So sace haseyya vā padasaddaṁ vā kareyya, saddo sakalanagaraṁ avatthareyya, tasmā",
  "atk-s0510a0:748_5": "devatā attano ānubhāvena tassa yathā na koci suṇāti, evaṁ hasitasaddaṁ sannirumbhitvā",
  "atk-s0510a0:748_6": "akkamanaakkamanapadavāre hatthatalāni upanāmesuṁ. Bodhisatto assavarassa piṭṭhivemajjhagato",
  "atk-s0510a0:748_7": "channaṁ assassa vāladhiṁ gāhāpetvā aḍḍharattasamaye mahādvārasamīpaṁ patto. Tadā",
  "atk-s0510a0:748_8": "pana rājā ‘‘evaṁ mama putto yāya kāyaci velāya nagaradvāraṁ vivaritvā nikkhamituṁ",
  "atk-s0510a0:748_9": "na sakkhissatī’’ti dvīsu dvārakavāṭesu ekekaṁ purisasahassena vivaritabbaṁ kāresi.",
  "atk-s0510a0:748_10": "Bodhisatto pana thāmabalasampanno hatthigaṇanāya koṭisahassahatthīnaṁ balaṁ dhāresi,",
  "atk-s0510a0:748_11": "purisagaṇanāya dasakoṭisahassapurisānaṁ balaṁ dhāresi. So cintesi – ‘‘sace dvāraṁ",
  "atk-s0510a0:748_12": "na vivariyyati, ajja kaṇḍakassa piṭṭhe nisinnova vāladhiṁ gahetvā ṭhitena channena",
  "atk-s0510a0:748_13": "saddhiṁyeva kaṇḍakaṁ ūruhi nippīḷetvā aṭṭhārasahatthubbedhaṁ pākāraṁ uppatitvā atikkamissāmī’’ti.",
  "atk-s0510a0:748_14": "Channopi cintesi – ‘‘sace dvāraṁ na vivariyyati, ahaṁ attano sāmikaṁ ayyaputtaṁ khandhe",
  "atk-s0510a0:748_15": "nisīdāpetvā kaṇḍakaṁ dakkhiṇena hatthena kucchiyaṁ parikkhipanto upakacchantare katvā",
  "atk-s0510a0:748_16": "pākāraṁ uppatitvā atikkamissāmī’’ti. Kaṇḍakopi cintesi – ‘‘sace dvāraṁ na vivariyyati,",
  "atk-s0510a0:748_17": "ahaṁ attano sāmikaṁ piṭṭhe yathānisinnameva channena vāladhiṁ gahetvā ṭhitena saddhiṁyeva",
  "atk-s0510a0:748_18": "ukkhipitvā pākāraṁ uppatitvā atikkamissāmī’’ti. Sace dvāraṁ na vivareyya, yathācintitameva",
  "atk-s0510a0:748_19": "tesu tīsu janesu aññataro sampādeyya. Dvāre pana adhivatthā devatā dvāraṁ vivari.",
  "atk-s0510a0:749_0": "Tasmiṁyeva khaṇe māro pāpimā ‘‘bodhisattaṁ nivattessāmī’’ti āgantvā ākāse ṭhito āha",
  "atk-s0510a0:749_1": "– ‘‘mārisa, mā nikkhami, ito te sattame divase cakkaratanaṁ pātubhavissati, dvisahassaparittadīpaparivārānaṁ",
  "atk-s0510a0:749_2": "catunnaṁ mahādīpānaṁ rajjaṁ kāressasi, nivatta, mārisā’’ti. ‘‘Kosi tva’’nti? ‘‘Ahaṁ",
  "atk-s0510a0:749_3": "vasavattī’’ti. ‘‘Māra, jānāmahaṁ mayhaṁ cakkaratanassa pātubhāvaṁ, anatthikohaṁ rajjena,",
  "atk-s0510a0:749_4": "dasasahassilokadhātuṁ unnādetvā buddho bhavissāmī’’ti āha. Māro ‘‘ito dāni te paṭṭhāya",
  "atk-s0510a0:749_5": "kāmavitakkaṁ vā byāpādavitakkaṁ vā vihiṁsāvitakkaṁ vā cintitakāle jānissāmī’’ti otārāpekkho",
  "atk-s0510a0:749_6": "chāyā viya anugacchanto anubandhi.",
  "atk-s0510a0:750_0": "Bodhisattopi hatthagataṁ cakkavattirajjaṁ kheḷapiṇḍaṁ viya anapekkho chaḍḍetvā mahantena",
  "atk-s0510a0:750_1": "sakkārena nagarā nikkhami. Āsāḷhipuṇṇamāya uttarāsāḷhanakkhatte vattamāne, nikkhamitvā",
  "atk-s0510a0:750_2": "ca puna nagaraṁ apaloketukāmo jāto. Evañca panassa citte uppannamatteyeva – ‘‘mahāpurisa,",
  "atk-s0510a0:750_3": "na tayā nivattetvā olokanakammaṁ kata’’nti vadamānā viya mahāpathavī kulālacakkaṁ",
  "atk-s0510a0:750_4": "viya chijjitvā parivatti. Bodhisatto nagarābhimukho ṭhatvā nagaraṁ oloketvā tasmiṁ",
  "atk-s0510a0:750_5": "pathavippadese kaṇḍakanivattanacetiyaṭṭhānaṁ dassetvā gantabbamaggābhimukhaṁ kaṇḍakaṁ",
  "atk-s0510a0:750_6": "katvā pāyāsi mahantena sakkārena uḷārena sirisobhaggena. Tadā kirassa devatā purato",
  "atk-s0510a0:750_7": "saṭṭhi ukkāsahassāni dhārayiṁsu, pacchato saṭṭhi , dakkhiṇapassato saṭṭhi, vāmapassato",
  "atk-s0510a0:750_8": "saṭṭhīti. Aparā devatā cakkavāḷamukhavaṭṭiyaṁ aparimāṇā ukkā dhārayiṁsu. Aparā devatā",
  "atk-s0510a0:750_9": "ca nāgasupaṇṇādayo ca dibbehi gandhehi mālāhi cuṇṇehi dhūpehi pūjayamānā gacchanti,",
  "atk-s0510a0:750_10": "pāricchattakapupphehi ceva mandāravapupphehi ca ghanameghavuṭṭhikāle dhārāhi viya",
  "atk-s0510a0:750_11": "nabhaṁ nirantaraṁ ahosi, dibbāni saṁgītāni pavattiṁsu , samantato aṭṭha tūriyāni,",
  "atk-s0510a0:750_12": "saṭṭhi tūriyānīti aṭṭhasaṭṭhi tūriyasatasahassāni pavattayiṁsu. Tesaṁ saddo samuddakucchiyaṁ",
  "atk-s0510a0:750_13": "meghadhanitakālo viya, yugandharakucchiyaṁ sāgaranigghosakālo viya ca vattati.",
  "atk-s0510a0:751_0": "Iminā sirisobhaggena gacchanto bodhisatto ekaratteneva tīṇi rajjāni atikkamma tiṁsayojanamatthake",
  "atk-s0510a0:751_1": "anomānadītīraṁ pāpuṇi. Kiṁ pana asso tato paraṁ gantuṁ na sakkotīti? No na sakkoti.",
  "atk-s0510a0:751_2": "So hi ekaṁ cakkavāḷagabbhaṁ nābhiyā ṭhitacakkassa nemivaṭṭiṁ maddanto viya antantena",
  "atk-s0510a0:751_3": "caritvā purepātarāsameva āgantvā attano sampāditaṁ bhattaṁ bhuñjituṁ samattho. Tadā",
  "atk-s0510a0:751_4": "pana devanāgasupaṇṇādīhi ākāse ṭhatvā ossaṭṭhehi gandhamālādīhi yāva ūruppadesā sañchannasarīraṁ",
  "atk-s0510a0:751_5": "ākaḍḍhitvā gandhamālājaṭaṁ chindantassa atipapañco ahosi, tasmā tiṁsayojanamattameva",
  "atk-s0510a0:751_6": "agamāsi. Atha bodhisatto nadītīre ṭhatvā channaṁ pucchi – ‘‘kā nāma ayaṁ nadī’’ti?",
  "atk-s0510a0:751_7": "‘‘Anomā nāma, devā’’ti. ‘‘Amhākampi pabbajjā anomā bhavissatī’’ti paṇhiyā ghaṭṭento",
  "atk-s0510a0:751_8": "assassa saññaṁ adāsi. Asso ca uppatitvā aṭṭhusabhavitthārāya nadiyā pārimatīre aṭṭhāsi.",
  "atk-s0510a0:752_0": "Bodhisatto assapiṭṭhito oruyha rajatapaṭṭasadise vāḷukāpuline ṭhatvā channaṁ āmantesi",
  "atk-s0510a0:752_1": "– ‘‘samma channa, tvaṁ mayhaṁ ābharaṇāni ceva kaṇḍakañca ādāya gaccha, ahaṁ pabbajissāmī’’ti.",
  "atk-s0510a0:752_2": "‘‘Ahampi, deva, pabbajissāmī’’ti. Bodhisatto ‘‘na labbhā tayā pabbajituṁ, gaccheva",
  "atk-s0510a0:752_3": "tva’’nti tikkhattuṁ paṭibāhitvā ābharaṇāni ceva kaṇḍakañca paṭicchāpetvā cintesi",
  "atk-s0510a0:752_4": "– ‘‘ime mayhaṁ kesā samaṇasāruppā na honti, añño bodhisattassa kese chindituṁ yuttarūpo",
  "atk-s0510a0:752_5": "natthī’’ti. Tato ‘‘sayameva khaggena chindissāmī’’ti dakkhiṇena hatthena asiṁ gahetvā",
  "atk-s0510a0:752_6": "vāmahatthena moḷiyā saddhiṁ cūḷaṁ gahetvā chindi. Kesā dvaṅgulamattā hutvā dakkhiṇato",
  "atk-s0510a0:752_7": "āvaṭṭamānā sīsaṁ allīyiṁsu. Tesaṁ yāvajīvaṁ tadeva pamāṇaṁ ahosi, massu ca tadanurūpaṁ,",
  "atk-s0510a0:752_8": "puna kesamassuohāraṇakiccaṁ nāma nāhosi. Bodhisatto saha moḷiyā cūḷaṁ gahetvā ‘‘sacāhaṁ",
  "atk-s0510a0:752_9": "sambuddho bhavissāmi, ākāse tiṭṭhatu. No ce, bhūmiyaṁ patatū’’ti antalikkhe khipi.",
  "atk-s0510a0:752_10": "Sā cūḷā yojanappamāṇaṁ ṭhānaṁ abbhuggantvā ākāse aṭṭhāsi. Sakko devarājā dibbacakkhunā",
  "atk-s0510a0:752_11": "oloketvā yojaniyaratanacaṅkoṭakena sampaṭicchitvā tāvatiṁsabhavane cūḷāmaṇicetiyaṁ nāma patiṭṭhāpesi.",
  "atk-s0510a0:753": "‘‘Chetvāna moḷiṁ varagandhavāsitaṁ, vehāyasaṁ ukkhipi sakyapuṅgavo;",
  "atk-s0510a0:754": "Sahassanetto sirasā paṭiggahi, ratanacaṅkoṭavarena vāsavo’’ti. (ma. ni. aṭṭha. 1.222);",
  "atk-s0510a0:755_0": "Puna bodhisatto cintesi – ‘‘imāni kāsikavatthāni mayhaṁ na samaṇasāruppānī’’ti. Athassa",
  "atk-s0510a0:755_1": "kassapabuddhakāle purāṇasahāyako ghaṭikāramahābrahmā ekaṁ buddhantaraṁ jaraṁ appattena",
  "atk-s0510a0:755_2": "mittabhāvena cintesi – ‘‘ajja me sahāyako mahābhinikkhamanaṁ nikkhanto, samaṇaparikkhāramassa",
  "atk-s0510a0:755_3": "gahetvā gacchissāmī’’ti.",
  "atk-s0510a0:756": "‘‘Ticīvarañca patto ca, vāsī sūci ca bandhanaṁ;",
  "atk-s0510a0:757": "Parissāvanena aṭṭhete, yuttayogassa bhikkhūno’’ti. –",
  "atk-s0510a0:758_0": "Ime aṭṭha parikkhāre āharitvā adāsi. Bodhisato arahaddhajaṁ nivāsetvā uttamapabbajitavesaṁ",
  "atk-s0510a0:758_1": "gaṇhitvā ‘‘channa, tvaṁ mama vacanena mātāpitūnaṁ ārogyaṁ vadehī’’ti vatvā uyyojesi.",
  "atk-s0510a0:758_2": "Channo bodhisattaṁ vanditvā padakkhiṇaṁ katvā pakkāmi. Kaṇḍako pana channena saddhiṁ",
  "atk-s0510a0:758_3": "mantayamānassa bodhisattassa vacanaṁ suṇantova ‘‘natthi dāni mayhaṁ puna sāmino dassana’’nti",
  "atk-s0510a0:758_4": "cintetvā cakkhupathaṁ vijahanto sokaṁ adhivāsetuṁ asakkonto hadayena phalitena kālaṁ",
  "atk-s0510a0:758_5": "katvā tāvatiṁsabhavane kaṇḍako nāma devaputto hutvā nibbatti. Channassa paṭhamaṁ",
  "atk-s0510a0:758_6": "ekova soko ahosi, kaṇḍakassa pana kālakiriyāya dutiyena sokena pīḷito rodanto paridevanto nagaraṁ agamāsi.",
  "atk-s0510a0:759_0": "Bodhisatto pabbajitvā tasmiṁyeva padese anupiyaṁ nāma ambavanaṁ atthi, tattha sattāhaṁ",
  "atk-s0510a0:759_1": "pabbajjāsukhena vītināmetvā ekadivaseneva tiṁsayojanamaggaṁ padasā gantvā rājagahaṁ",
  "atk-s0510a0:759_2": "pāvisi. Pavisitvā ca sapadānaṁ piṇḍāya cari. Sakalanagaraṁ bodhisattassa rūpadassaneneva",
  "atk-s0510a0:759_3": "dhanapālake paviṭṭhe rājagahaṁ viya ca, asurinde paviṭṭhe devanagaraṁ viya ca saṅkhobhaṁ",
  "atk-s0510a0:759_4": "agamāsi. Rājapurisā gantvā ‘‘deva, evarūpo nāma satto nagare piṇḍāya carati, ‘devo",
  "atk-s0510a0:759_5": "vā manusso vā nāgo vā supaṇṇo vā asuko nāma eso’ti na jānāmā’’ti ārocesuṁ. Rājā pāsādatale",
  "atk-s0510a0:759_6": "ṭhatvā mahāpurisaṁ disvā acchariyabbhutacitto purise āṇāpesi – ‘‘gacchatha, bhaṇe",
  "atk-s0510a0:759_7": ", vīmaṁsatha, sace amanusso bhavissati, nagarā nikkhamitvā antaradhāyissati, sace",
  "atk-s0510a0:759_8": "devatā bhavissati, ākāsena gacchissati, sace nāgo bhavissati, pathaviyaṁ nimujjitvā",
  "atk-s0510a0:759_9": "gamissati, sace manusso bhavissati, yathāladdhaṁ bhikkhaṁ paribhuñjissatī’’ti.",
  "atk-s0510a0:760_0": "Mahāpurisopi kho missakabhattaṁ saṁharitvā ‘‘alaṁ me ettakaṁ yāpanāyā’’ti ñatvā paviṭṭhadvāreneva",
  "atk-s0510a0:760_1": "nagarā nikkhamitvā paṇḍavapabbatacchāyāyaṁ puratthimābhimukho nisīditvā āhāraṁ paribhuñjituṁ",
  "atk-s0510a0:760_2": "āraddho. Athassa antāni parivattitvā mukhena nikkhamanākārappattāni ahesuṁ. Tato",
  "atk-s0510a0:760_3": "so tena attabhāvena evarūpassa āhārassa cakkhunāpi adiṭṭhapubbatāya tena paṭikūlāhārena",
  "atk-s0510a0:760_4": "aṭṭīyamānopi evaṁ attanā eva attānaṁ ovadi – ‘‘siddhattha, tvaṁ sulabhaannapāne kule",
  "atk-s0510a0:760_5": "tivassikagandhasālibhojanaṁ nānaggarasehi bhuñjanaṭṭhāne nibbattitvāpi ekaṁ paṁsukūlikaṁ",
  "atk-s0510a0:760_6": "disvā ‘kadā nu kho ahampi evarūpo hutvā piṇḍāya caritvā bhuñjissāmi, bhavissati nu",
  "atk-s0510a0:760_7": "kho me so kālo’ti cintetvā nikkhanto, idāni kinnāmetaṁ karosī’’ti evaṁ attānaṁ ovaditvā",
  "atk-s0510a0:760_8": "nibbikāro hutvā āhāraṁ paribhuñji.",
  "atk-s0510a0:761_0": "Rājapurisā taṁ pavattiṁ disvā gantvā rañño ārocesuṁ. Rājā dūtavacanaṁ sutvā vegena",
  "atk-s0510a0:761_1": "nagarā nikkhamitvā bodhisattassa santikaṁ gantvā iriyāpathasmiṁyeva pasīditvā bodhisattassa",
  "atk-s0510a0:761_2": "sabbaṁ issariyaṁ niyyātesi. Bodhisatto ‘‘mayhaṁ, mahārāja, vatthukāmehi vā kilesakāmehi",
  "atk-s0510a0:761_3": "vā attho natthi, ahaṁ paramābhisambodhiṁ patthayanto nikkhanto’’ti āha. Rājā anekappakāraṁ",
  "atk-s0510a0:761_4": "yācantopi tassa cittaṁ alabhitvā ‘‘addhā tvaṁ buddho bhavissasi , buddhabhūtena pana",
  "atk-s0510a0:761_5": "tayā paṭhamaṁ mama vijitaṁ āgantabba’’nti paṭiññaṁ gaṇhi. Ayamettha saṅkhepo, vitthāro",
  "atk-s0510a0:761_6": "pana ‘‘pabbajjaṁ kittayissāmi, yathā pabbaji cakkhumā’’ti imaṁ pabbajjāsuttaṁ (su.",
  "atk-s0510a0:761_7": "ni. 407) saddhiṁ aṭṭhakathāya oloketvā veditabbo.",
  "atk-s0510a0:762_0": "Bodhisattopi kho rañño paṭiññaṁ datvā anupubbena cārikaṁ caramāno āḷārañca kālāmaṁ",
  "atk-s0510a0:762_1": "udakañca rāmaputtaṁ upasaṅkamitvā samāpattiyo nibbattetvā ‘‘nāyaṁ maggo bodhāyā’’ti",
  "atk-s0510a0:762_2": "tampi samāpattibhāvanaṁ analaṅkaritvā sadevakassa lokassa attano thāmavīriyasandassanatthaṁ",
  "atk-s0510a0:762_3": "mahāpadhānaṁ padahitukāmo uruvelaṁ gantvā ‘‘ramaṇīyo vatāyaṁ bhūmibhāgo’’ti tattheva",
  "atk-s0510a0:762_4": "vāsaṁ upagantvā mahāpadhānaṁ padahi. Tepi kho koṇḍaññappamukhā pañcavaggiyā gāmanigamarājadhānīsu",
  "atk-s0510a0:762_5": "bhikkhāya carantā tattha bodhisattaṁ sampāpuṇiṁsu. Atha naṁ chabbassāni mahāpadhānaṁ",
  "atk-s0510a0:762_6": "padahantaṁ ‘‘idāni buddho bhavissati, idāni buddho bhavissatī’’ti pariveṇasammajjanādikāya",
  "atk-s0510a0:762_7": "vattapaṭipattiyā upaṭṭhahamānā santikāvacarā ahesuṁ. Bodhisattopi kho ‘‘koṭippattaṁ",
  "atk-s0510a0:762_8": "dukkarakārikaṁ karissāmī’’ti ekatilataṇḍulādīhipi vītināmesi, sabbasopi āhārupacchedanaṁ",
  "atk-s0510a0:762_9": "akāsi. Devatāpi lomakūpehi ojaṁ upasaṁharamānā pakkhipiṁsu.",
  "atk-s0510a0:763_0": "Athassa tāya nirāhāratāya paramakasirappattatāya suvaṇṇavaṇṇopi kāyo kāḷavaṇṇo ahosi,",
  "atk-s0510a0:763_1": "dvattiṁsamahāpurisalakkhaṇāni paṭicchannāni ahesuṁ. Appekadā ānāpānakajjhānaṁ jhāyanto",
  "atk-s0510a0:763_2": "mahāvedanābhitunno visaññībhūto caṅkamanakoṭiyaṁ patati. Atha naṁ ekaccā devatā ‘‘kālaṅkato",
  "atk-s0510a0:763_3": "samaṇo gotamo’’ti vadanti. Ekaccā ‘‘vihārotveveso arahata’’nti ca āhaṁsu. Tattha",
  "atk-s0510a0:763_4": "yāsaṁ ‘‘kālaṅkato’’ti saññā ahosi, tā gantvā suddhodanamahārājassa ārocesuṁ – ‘‘tumhākaṁ",
  "atk-s0510a0:763_5": "putto kālaṅkato’’ti. ‘‘Mama putto buddho hutvā kālaṅkato, ahutvā’’ti? ‘‘Buddho bhavituṁ",
  "atk-s0510a0:763_6": "nāsakkhi, padhānabhūmiyaṁyeva patitvā kālaṅkato’’ti. Idaṁ sutvā rājā – ‘‘nāhaṁ saddahāmi,",
  "atk-s0510a0:763_7": "mama puttassa bodhiṁ appatvā kālakiriyā nāma natthī’’ti paṭikkhipi. ‘‘Kasmā pana",
  "atk-s0510a0:763_8": "rājā na saddahatī’’ti? Kāladevalatāpasavandāpanadivase jamburukkhamūle ca pāṭihāriyānaṁ diṭṭhattā.",
  "atk-s0510a0:764_0": "Puna bodhisatte saññaṁ paṭilabhitvā uṭṭhite tā devatā gantvā ‘‘arogo te, mahārāja,",
  "atk-s0510a0:764_1": "putto’’ti ārocesuṁ. Rājā ‘‘jānāmahaṁ mama puttassa amaraṇabhāva’’nti vadati. Mahāsattassa",
  "atk-s0510a0:764_2": "chabbassāni dukkarakārikaṁ karontasseva ākāse gaṇṭhikaraṇakālo viya ahosi. So ‘‘ayaṁ",
  "atk-s0510a0:764_3": "dukkarakārikā nāma bodhāya maggo na hotī’’ti oḷārikaṁ āhāraṁ āhāretuṁ gāmanigamesu",
  "atk-s0510a0:764_4": "piṇḍāya caritvā āhāraṁ āhari. Athassa dvattiṁsamahāpurisalakkhaṇāni pākatikāni ahesuṁ,",
  "atk-s0510a0:764_5": "kāyopi suvaṇṇavaṇṇo ahosi. Pañcavaggiyā bhikkhū ‘‘ayaṁ chabbassāni dukkarakārikaṁ",
  "atk-s0510a0:764_6": "karontopi sabbaññutaṁ paṭivijjhituṁ nāsakkhi, idāni gāmanigamādīsu piṇḍāya caritvā",
  "atk-s0510a0:764_7": "oḷārikaṁ āhāraṁ āharamāno kiṁ sakkhissati, bāhuliko esa padhānavibbhanto, sīsaṁ nhāyitukāmassa",
  "atk-s0510a0:764_8": "ussāvabindutakkanaṁ viya amhākaṁ etassa santikā visesatakkanaṁ, kiṁ no iminā’’ti",
  "atk-s0510a0:764_9": "mahāpurisaṁ pahāya attano attano pattacīvaraṁ gahetvā aṭṭhārasayojanamaggaṁ gantvā",
  "atk-s0510a0:764_10": "isipatanaṁ pavisiṁsu.",
  "atk-s0510a0:765_0": "Tena kho pana samayena uruvelāyaṁ senānigame senānikuṭumbikassa gehe nibbattā sujātā",
  "atk-s0510a0:765_1": "nāma dārikā vayappattā ekasmiṁ nigrodharukkhe patthanaṁ akāsi – ‘‘sacāhaṁ samajātikaṁ",
  "atk-s0510a0:765_2": "kulagharaṁ gantvā paṭhamagabbhe puttaṁ labhissāmi, anusaṁvaccharaṁ te satasahassapariccāgena",
  "atk-s0510a0:765_3": "balikammaṁ karissāmī’’ti. Tassā sā patthanā samijjhi. Sā mahāsattassa dukkarakārikaṁ",
  "atk-s0510a0:765_4": "karontassa chaṭṭhe vasse paripuṇṇe visākhāpuṇṇamāyaṁ balikammaṁ kātukāmā hutvā puretaraṁyeva",
  "atk-s0510a0:765_5": "dhenusahassaṁ laṭṭhimadhukavane carāpetvā, tāsaṁ khīraṁ pañca dhenusatāni pāyetvā,",
  "atk-s0510a0:765_6": "tāsaṁ khīraṁ aḍḍhatiyāni ca satānīti evaṁ yāva soḷasannaṁ dhenūnaṁ khīraṁ aṭṭha dhenuyo",
  "atk-s0510a0:765_7": "pivanti, tāva khīrassa bahalatañca madhuratañca ojavantatañca patthayamānā khīraparivattanaṁ",
  "atk-s0510a0:765_8": "nāma akāsi. Sā visākhāpuṇṇamadivase ‘‘pātova balikammaṁ karissāmī’’ti rattiyā paccūsasamayaṁ",
  "atk-s0510a0:765_9": "paccuṭṭhāya tā aṭṭha dhenuyo duhāpesi. Vacchakā dhenūnaṁ thanamūlaṁ na āgamaṁsu,",
  "atk-s0510a0:765_10": "thanamūle pana navabhājanesu upanītamattesu attano dhammatāya khīradhārā pagghariṁsu.",
  "atk-s0510a0:765_11": "Taṁ acchariyaṁ disvā sujātā sahattheneva khīraṁ gahetvā navabhājane pakkhipitvā sahattheneva",
  "atk-s0510a0:765_12": "aggiṁ katvā pacituṁ ārabhi.",
  "atk-s0510a0:766_0": "Tasmiṁ pāyāse paccamāne mahantā mahantā pubbuḷā uṭṭhahitvā dakkhiṇāvaṭṭā hutvā sañcaranti.",
  "atk-s0510a0:766_1": "Ekaphusitampi bahi na uppatati, uddhanato appamattakopi dhūmo na uṭṭhahati. Tasmiṁ",
  "atk-s0510a0:766_2": "samaye cattāro lokapālā āgantvā uddhane ārakkhaṁ gaṇhiṁsu, mahābrahmā chattaṁ dhāresi,",
  "atk-s0510a0:766_3": "sakko alātāni samānento aggiṁ jālesi. Devatā dvisahassadīpaparivāresu catūsu mahādīpesu",
  "atk-s0510a0:766_4": "devamanussānaṁ upakappanaojaṁ attano devānubhāvena daṇḍakabaddhaṁ madhupaṭalaṁ pīḷetvā",
  "atk-s0510a0:766_5": "madhuṁ gaṇhamānā viya saṁharitvā tattha pakkhipiṁsu . Aññesu hi kālesu devatā kabaḷe",
  "atk-s0510a0:766_6": "kabaḷe ojaṁ pakkhipiṁsu, sambodhippattadivase ca parinibbānadivase ca ukkhaliyaṁyeva",
  "atk-s0510a0:766_7": "pakkhipiṁsu . Sujātā ekadivaseyeva tattha attano pākaṭāni anekāni acchariyāni disvā",
  "atk-s0510a0:766_8": "puṇṇaṁ nāma dāsiṁ āmantesi – ‘‘amma puṇṇe, ajja amhākaṁ devatā ativiya pasannā, mayā",
  "atk-s0510a0:766_9": "hi ettake kāle evarūpaṁ acchariyaṁ nāma na diṭṭhapubbaṁ, vegena gantvā devaṭṭhānaṁ",
  "atk-s0510a0:766_10": "paṭijaggāhī’’ti. Sā ‘‘sādhu, ayye’’ti tassā vacanaṁ sampaṭicchitvā turitaturitā rukkhamūlaṁ agamāsi.",
  "atk-s0510a0:767_0": "Bodhisattopi kho tasmiṁ rattibhāge pañca mahāsupine (a. ni. 5.196) disvā pariggaṇhanto",
  "atk-s0510a0:767_1": "‘‘nissaṁsayaṁ ajjāhaṁ buddho bhavissāmī’’ti katasanniṭṭhāno tassā rattiyā accayena",
  "atk-s0510a0:767_2": "katasarīrapaṭijaggano bhikkhācārakālaṁ āgamayamāno pātova āgantvā tasmiṁ rukkhamūle",
  "atk-s0510a0:767_3": "nisīdi, attano pabhāya sakalaṁ rukkhamūlaṁ obhāsayamāno. Atha kho sā puṇṇā āgantvā",
  "atk-s0510a0:767_4": "addasa bodhisattaṁ rukkhamūle pācīnalokadhātuṁ olokayamānaṁ nisinnaṁ, sarīrato cassa",
  "atk-s0510a0:767_5": "nikkhantāhi pabhāhi sakalarukkhaṁ suvaṇṇavaṇṇaṁ. Disvānassā etadahosi – ‘‘ajja amhākaṁ",
  "atk-s0510a0:767_6": "devatā rukkhato oruyha sahattheneva balikammaṁ sampaṭicchituṁ nisinnā maññe’’ti ubbegappattā",
  "atk-s0510a0:767_7": "hutvā vegena āgantvā sujātāya etamatthaṁ ārocesi.",
  "atk-s0510a0:768_0": "Sujātā tassā vacanaṁ sutvā tuṭṭhamānasā hutvā ‘‘ajja dāni paṭṭhāya mama jeṭṭhadhītuṭṭhāne",
  "atk-s0510a0:768_1": "tiṭṭhāhī’’ti dhītu anucchavikaṁ sabbālaṅkāraṁ adāsi. Yasmā pana buddhabhāvaṁ pāpuṇanadivase",
  "atk-s0510a0:768_2": "satasahassagghanikā ekā suvaṇṇapāti laddhuṁ vaṭṭati, tasmā sā ‘‘suvaṇṇapātiyaṁ pāyāsaṁ",
  "atk-s0510a0:768_3": "pakkhipissāmī’’ti cittaṁ uppādetvā satasahassagghanikaṁ suvaṇṇapātiṁ nīharāpetvā",
  "atk-s0510a0:768_4": "tattha pāyāsaṁ pakkhipitukāmā pakkabhājanaṁ āvajjesi. Sabbo pāyāso padumapattato",
  "atk-s0510a0:768_5": "udakaṁ viya vattitvā pātiyaṁ patiṭṭhāsi, ekapātipūramattova ahosi. Sā taṁ pātiṁ aññāya",
  "atk-s0510a0:768_6": "pātiyā paṭikujjitvā odātavatthena veṭhetvā sayaṁ sabbālaṅkārehi attabhāvaṁ alaṅkaritvā",
  "atk-s0510a0:768_7": "taṁ pātiṁ attano sīse ṭhapetvā mahantena ānubhāvena nigrodharukkhamūlaṁ gantvā bodhisattaṁ",
  "atk-s0510a0:768_8": "disvā balavasomanassajātā ‘‘rukkhadevatā’’ti saññāya diṭṭhaṭṭhānato paṭṭhāya onatonatā",
  "atk-s0510a0:768_9": "gantvā sīsato pātiṁ otāretvā vivaritvā suvaṇṇabhiṅgārena gandhapupphavāsitaṁ udakaṁ",
  "atk-s0510a0:768_10": "gahetvā bodhisattaṁ upagantvā aṭṭhāsi. Ghaṭikāramahābrahmunā dinno mattikāpatto ettakaṁ",
  "atk-s0510a0:768_11": "kālaṁ bodhisattaṁ avijahitvā tasmiṁ khaṇe adassanaṁ gato, bodhisatto pattaṁ apassanto",
  "atk-s0510a0:768_12": "dakkhiṇahatthaṁ pasāretvā udakaṁ sampaṭicchi . Sujātā saheva pātiyā pāyāsaṁ mahāpurisassa",
  "atk-s0510a0:768_13": "hatthe ṭhapesi, mahāpuriso sujātaṁ olokesi. Sā ākāraṁ sallakkhetvā ‘‘ayya, mayā tumhākaṁ",
  "atk-s0510a0:768_14": "pariccattā, taṁ gaṇhitvā yathāruci karothā’’ti vanditvā ‘‘yathā mayhaṁ manoratho",
  "atk-s0510a0:768_15": "nipphanno, evaṁ tumhākampi nipphajjatū’’ti vatvā satasahassagghanikampi suvaṇṇapātiṁ",
  "atk-s0510a0:768_16": "purāṇakapaṇṇaṁ viya pariccajitvā anapekkhāva pakkāmi.",
  "atk-s0510a0:769_0": "Bodhisattopi kho nisinnaṭṭhānā vuṭṭhāya rukkhaṁ padakkhiṇaṁ katvā pātiṁ ādāya nerañjarāya",
  "atk-s0510a0:769_1": "tīraṁ gantvā anekesaṁ bodhisattasatasahassānaṁ abhisambujjhanadivase otaritvā nhānaṭṭhānaṁ",
  "atk-s0510a0:769_2": "supatiṭṭhitaṁ nāma atthi, tassā tīre pātiṁ ṭhapetvā supatiṭṭhitatitthe otaritvā nhatvā",
  "atk-s0510a0:769_3": "anekabuddhasatasahassānaṁ nivāsanaṁ arahaddhajaṁ nivāsetvā puratthābhimukho nisīditvā",
  "atk-s0510a0:769_4": "ekaṭṭhitālapakkappamāṇe ekūnapaṇṇāsapiṇḍe katvā sabbaṁ appodakamadhupāyāsaṁ paribhuñji.",
  "atk-s0510a0:769_5": "Soyevassa buddhabhūtasa sattasattāhaṁ bodhimaṇḍe vasantassa ekūnapaṇṇāsadivasāni",
  "atk-s0510a0:769_6": "āhāro ahosi. Ettakaṁ kālaṁ añño āhāro natthi, na nhānaṁ, na mukhadhovanaṁ, na sarīravaḷañjo,",
  "atk-s0510a0:769_7": "jhānasukhena phalasamāpattisukhena ca vītināmesi. Taṁ pana pāyāsaṁ bhuñjitvā suvaṇṇapātiṁ",
  "atk-s0510a0:769_8": "gahetvā ‘‘sacāhaṁ ajja buddho bhavissāmi, ayaṁ pāti paṭisotaṁ gacchatu, no ce bhavissāmi,",
  "atk-s0510a0:769_9": "anusotaṁ gacchatū’’ti vatvā nadīsote pakkhipi. Sā sotaṁ chindamānā nadīmajjhaṁ gantvā",
  "atk-s0510a0:769_10": "majjhaṭṭhāneneva javasampanno asso viya asītihatthamattaṭṭhānaṁ paṭisotaṁ gantvā",
  "atk-s0510a0:769_11": "ekasmiṁ āvaṭṭe nimujjitvā kāḷanāgarājabhavanaṁ gantvā tiṇṇaṁ buddhānaṁ paribhogapātiyo",
  "atk-s0510a0:769_12": "‘‘kili kilī’’ti ravaṁ kārayamānā paharitvā tāsaṁ sabbaheṭṭhimā hutvā aṭṭhāsi. Kāḷo",
  "atk-s0510a0:769_13": "nāgarājā ta saddaṁ sutvā ‘‘hiyyo eko buddho nibbatti, puna ajja eko nibbatto’’ti",
  "atk-s0510a0:769_14": "vatvā anekehi padasatehi thutiyo vadamāno uṭṭhāsi. Tassa kira mahāpathaviyā ekayojanatigāvutappamāṇaṁ",
  "atk-s0510a0:769_15": "nabhaṁ pūretvā ārohanakālo ajja vā hiyyo vā sadiso ahosi.",
  "atk-s0510a0:770_0": "Bodhisattopi nadītīramhi supupphitasālavane divāvihāraṁ katvā sāyanhasamayaṁ pupphānaṁ",
  "atk-s0510a0:770_1": "vaṇṭato muccanakāle devatāhi alaṅkatena aṭṭhūsabhavitthārena maggena sīho viya vijambhamāno",
  "atk-s0510a0:770_2": "bodhirukkhābhimukho pāyāsi. Nāgayakkhasupaṇṇādayo dibbehi gandhapupphādīhi pūjayiṁsu,",
  "atk-s0510a0:770_3": "dibbasaṁgītādīni pavattayiṁsu, dasasahassī lokadhātu ekagandhā ekamālā ekasādhukārā",
  "atk-s0510a0:770_4": "ahosi. Tasmiṁ samaye sotthiyo nāma tiṇahārako tiṇaṁ ādāya paṭipathe āgacchanto mahāpurisassa",
  "atk-s0510a0:770_5": "ākāraṁ ñatvā aṭṭha tiṇamuṭṭhiyo adāsi. Bodhisatto tiṇaṁ gahetvā bodhimaṇḍaṁ āruyha",
  "atk-s0510a0:770_6": "dakkhiṇadisābhāge uttarābhimukho aṭṭhāsi. Tasmiṁ khaṇe dakkhiṇacakkavāḷaṁ osīditvā",
  "atk-s0510a0:770_7": "heṭṭhā avīcisampattaṁ viya ahosi. Uttaracakkavāḷaṁ ullaṅghitvā upari bhavaggappattaṁ",
  "atk-s0510a0:770_8": "viya ahosi. Bodhisatto ‘‘idaṁ sambodhipāpuṇanaṭṭhānaṁ na bhavissati maññe’’ti padakkhiṇaṁ",
  "atk-s0510a0:770_9": "karonto pacchimadisābhāgaṁ gantvā puratthimābhimukho aṭṭhāsi, tato pacchimacakkavāḷaṁ",
  "atk-s0510a0:770_10": "osīditvā heṭṭhā avīcisampattaṁ viya ahosi, puratthimacakkavāḷaṁ ullaṅghitvā upari",
  "atk-s0510a0:770_11": "bhavaggappattaṁ viya ahosi. Ṭhitaṭṭhitaṭṭhāne kirassa nemivaṭṭipariyante akkantaṁ",
  "atk-s0510a0:770_12": "nābhiyā patiṭṭhitamahāsakaṭacakkaṁ viya mahāpathavī onatunnatā ahosi. Bodhisatto",
  "atk-s0510a0:770_13": "‘‘idampi sambodhipāpuṇanaṭṭhānaṁ na bhavissati maññe’’ti padakkhiṇaṁ karonto uttaradisābhāgaṁ",
  "atk-s0510a0:770_14": "gantvā dakkhiṇābhimukho aṭṭhāsi. Tato uttaracakkavāḷaṁ osīditvā heṭṭhā avīcisampattaṁ",
  "atk-s0510a0:770_15": "viya ahosi, dakkhiṇacakkavāḷaṁ ullaṅghitvā upari bhavaggappattaṁ viya ahosi. Bodhisatto",
  "atk-s0510a0:770_16": "‘‘idampi sambodhipāpuṇanaṭṭhānaṁ na bhavissati maññe’’ti padakkhiṇaṁ karonto puratthimadisābhāgaṁ",
  "atk-s0510a0:770_17": "gantvā pacchimābhimukho aṭṭhāsi. Puratthimadisābhāge pana sabbabuddhānaṁ pallaṅkaṭṭhānaṁ",
  "atk-s0510a0:770_18": "ahosi, taṁ neva chambhati, na kampati. Bodhisatto ‘‘idaṁ sabbabuddhānaṁ avijahitaṁ",
  "atk-s0510a0:770_19": "acalaṭṭhānaṁ kilesapañjaraviddhaṁsanaṭṭhāna’’nti ñatvā tāni tiṇāni agge gahetvā cālesi,",
  "atk-s0510a0:770_20": "tāvadeva cuddasahattho pallaṅko ahosi. Tānipi kho tiṇāni tathārūpena saṇṭhānena saṇṭhahiṁsu,",
  "atk-s0510a0:770_21": "yathārūpaṁ sukusalo cittakāro vā potthakāro vā ālikhitumpi samattho natthi. Bodhisatto",
  "atk-s0510a0:770_22": "bodhikkhandhaṁ piṭṭhito katvā puratthābhimukho daḷhamānaso hutvā –",
  "atk-s0510a0:771": "‘‘Kāmaṁ taco ca nhāru ca, aṭṭhi ca avasissatu;",
  "atk-s0510a0:772": "Upasussatu nissesaṁ, sarīre maṁsalohitaṁ. (a. ni. 2.5; ma. ni. 2.184) –",
  "atk-s0510a0:773": "‘Na tvevāhaṁ sammāsambodhiṁ appatvā imaṁ pallaṅkaṁ bhindissāmī’’’ti asanisatasannipātenapi abhejjarūpaṁ aparājitapallaṅkaṁ ābhujitvā nisīdi.",
  "atk-s0510a0:774_0": "Tasmiṁ samaye māro pāpimā – ‘‘siddhatthakumāro mayhaṁ vasaṁ atikkamitukāmo, na dānissa",
  "atk-s0510a0:774_1": "atikkamituṁ dassāmī’’ti mārabalassa santikaṁ gantvā etamatthaṁ ārocetvā māraghosanaṁ",
  "atk-s0510a0:774_2": "nāma ghosāpetvā mārabalaṁ ādāya nikkhami. Sā mārasenā mārassa purato dvādasayojanā",
  "atk-s0510a0:774_3": "hoti, dakkhiṇato ca vāmato ca dvādasayojanā, pacchato cakkavāḷapariyantaṁ katvā ṭhitā,",
  "atk-s0510a0:774_4": "uddhaṁ navayojanubbedhā hoti, yassā unnadantiyā unnādasaddo yojanasahassato paṭṭhāya",
  "atk-s0510a0:774_5": "pathaviundriyanasaddoviya sūyati. Atha māro devaputto diyaḍḍhayojanasatikaṁ girimekhalaṁ",
  "atk-s0510a0:774_6": "nāma hatthiṁ abhiruhitvā bāhusahassaṁ māpetvā nānāvudhāni aggahesi. Avasesāyapi māraparisāya",
  "atk-s0510a0:774_7": "dve janā ekasadisā ekasadisaṁ āvudhaṁ gaṇhantā nāhesuṁ. Nānāvaṇṇā nānappakāramukhā",
  "atk-s0510a0:774_8": "hutvā nānāvudhāni gaṇhantā bodhisattaṁ ajjhottharamānā āgamaṁsu.",
  "atk-s0510a0:775_0": "Dasasahassacakkavāḷadevatā pana mahāsattassa thutiyo vadamānā aṭṭhaṁsu. Sakko devarājā",
  "atk-s0510a0:775_1": "vijayuttarasaṅkhaṁ dhamamāno aṭṭhāsi. So kira saṅkho vīsahatthasatiko hoti, sakiṁ",
  "atk-s0510a0:775_2": "vātaṁ gāhāpetvā dhamiyamāno cattāro māse saddaṁ karitvā nissaddo hoti. Mahākāḷanāgarājā",
  "atk-s0510a0:775_3": "atirekapadasatena vaṇṇaṁ vaṇṇentova aṭṭhāsi, mahābrahmā setacchattaṁ dhārayamāno",
  "atk-s0510a0:775_4": "aṭṭhāsi. Mārabale pana bodhimaṇḍaṁ upasaṅkamante tesaṁ ekopi ṭhātuṁ nāsakkhi, sammukhasammukhaṭṭhāneneva",
  "atk-s0510a0:775_5": "palāyiṁsu. Kāḷo nāma nāgarājāpi pathaviyaṁ nimujjitvā pañcayojanasatikaṁ mañjerikanāgabhavanaṁ",
  "atk-s0510a0:775_6": "gantvā ubhohi hatthehi mukhaṁ pidahitvā nipanno. Sakko devarājāpi vijayuttarasaṅkhaṁ",
  "atk-s0510a0:775_7": "piṭṭhiyaṁ katvā cakkavāḷamukhavaṭṭiyaṁ aṭṭhāsi, mahābrahmā setacchattaṁ koṭiyaṁ gahetvā",
  "atk-s0510a0:775_8": "brahmalokameva agamāsi. Ekadevatāpi ṭhātuṁ samatthā nāma nāhosi. Mahāpuriso pana ekakova nisīdi.",
  "atk-s0510a0:776_0": "Māropi attano parisaṁ āha – ‘‘tātā, suddhodanaputtena siddhatthena sadiso añño puriso",
  "atk-s0510a0:776_1": "nāma natthi, mayaṁ sammukhā yuddhaṁ dātuṁ na sakkhissāma, pacchābhāgena dassāmā’’ti.",
  "atk-s0510a0:776_2": "Mahāpurisopi tīṇi passāni oloketvā sabbadevatānaṁ palātattā suññāni addasa. Puna",
  "atk-s0510a0:776_3": "uttarapassena mārabalaṁ ajjhottharamānaṁ disvā ‘‘ayaṁ ettako jano maṁ ekakaṁ sandhāya",
  "atk-s0510a0:776_4": "mahantaṁ vāyāmaṁ karoti, imasmiṁ ṭhāne mayhaṁ mātā vā pitā vā bhātā vā añño vā koci",
  "atk-s0510a0:776_5": "ñātako natthi, imā pana dasa pāramiyova mayhaṁ dīgharattaṁ puṭṭhaparijanasadisā.",
  "atk-s0510a0:776_6": "Tasmā mayā pāramiyova balaggaṁ katvā pāramisattheneva paharitvā imaṁ balakāyaṁ viddhaṁsetuṁ",
  "atk-s0510a0:776_7": "vaṭṭatī’’ti dasa pāramiyo āvajjamāno nisīdi.",
  "atk-s0510a0:777_0": "Atha kho māro devaputto – ‘‘vāteneva siddhatthaṁ palāpessāmī’’ti vātamaṇḍalaṁ samuṭṭhāpesi.",
  "atk-s0510a0:777_1": "Taṅkhaṇaññeva puratthimādibhedāvātā samuṭṭhahitvā addhayojanayojanadviyojanatiyojanappamāṇāni",
  "atk-s0510a0:777_2": "pabbatakūṭāni padāletvā vanagaccharukkhādīni uddhaṁmūlāni katvā samantā gāmanigame",
  "atk-s0510a0:777_3": "cuṇṇavicuṇṇe kātuṁ samatthāpi mahāpurisassa puññatejena vihatānubhāvā bodhisattaṁ",
  "atk-s0510a0:777_4": "patvā bodhisattassa cīvarakaṇṇamattampi cāletuṁ nāsakkhiṁsu. Tato – ‘‘udakena naṁ",
  "atk-s0510a0:777_5": "ajjhottharitvā māressāmī’’ti mahāvassaṁ samuṭṭhāpesi. Tassānubhāvena uparūpari satapaṭalasahassapaṭalādibhedā",
  "atk-s0510a0:777_6": "valāhakā uṭṭhahitvā vassiṁsu. Vuṭṭhidhārāvegena pathavī chiddāvachiddā ahosi . Vanarukkhādīnaṁ",
  "atk-s0510a0:777_7": "uparibhāgena mahāmegho āgantvā mahāsattassa cīvare ussāvabindugahaṇamattampi temetuṁ",
  "atk-s0510a0:777_8": "nāsakkhi. Tato pāsāṇavassaṁ samuṭṭhāpesi. Mahantāni mahantāni pabbatakūṭāni dhūmāyantāni",
  "atk-s0510a0:777_9": "pajjalantāni ākāsenāgantvā bodhisattaṁ patvā dibbamālāguḷabhāvaṁ āpajjiṁsu. Tato",
  "atk-s0510a0:777_10": "paharaṇavassaṁ samuṭṭhāpesi. Ekatodhārā ubhatodhārā asisattikhurappādayo dhūmāyantā",
  "atk-s0510a0:777_11": "pajjalantā ākāsenāgantvā bodhisattaṁ patvā dibbapupphāni ahesuṁ. Tato aṅgāravassaṁ",
  "atk-s0510a0:777_12": "samuṭṭhāpesi. Kiṁsukavaṇṇā aṅgārā ākāsenāgantvā bodhisattassa pādamūle dibbapupphāni",
  "atk-s0510a0:777_13": "hutvā vikiriṁsu. Tato kukkuḷavassaṁ samuṭṭhāpesi. Accuṇho aggivaṇṇo kukkuḷo ākāsenāgantvā",
  "atk-s0510a0:777_14": "bodhisattassa pādamūle candanacuṇṇaṁ hutvā nipatati. Tato vālukāvassaṁ samuṭṭhāpesi.",
  "atk-s0510a0:777_15": "Atisukhumā vālukā dhūmāyantā pajjalantā ākāsenāgantvā mahāsattassa pādamūle dibbapupphāni",
  "atk-s0510a0:777_16": "hutvā nipatiṁsu. Tato kalalavassaṁ samuṭṭhāpesi, taṁ kalalaṁ dhūmāyantaṁ pajjalantaṁ",
  "atk-s0510a0:777_17": "ākāsenāgantvā bodhisattassa pādamūle dibbavilepanaṁ hutvā nipatati. Tato ‘‘iminā",
  "atk-s0510a0:777_18": "bhiṁsetvā siddhatthaṁ palāpessāmī’’ti andhakāraṁ samuṭṭhāpesi. Taṁ caturaṅgasamannāgataṁ",
  "atk-s0510a0:777_19": "andhakāraṁ viya mahātamaṁ hutvā bodhisattaṁ patvā sūriyappabhāvihataṁ viya andhakāraṁ antaradhāyi.",
  "atk-s0510a0:778_0": "Evaṁ so māro imāhi navahi vātavassapāsāṇapaharaṇaaṅgārakukkuḷavālukākalalandhakāravuṭṭhīhi",
  "atk-s0510a0:778_1": "bodhisattaṁ palāpetuṁ asakkonto – ‘‘kiṁ, bhaṇe, tiṭṭhatha, imaṁ siddhatthakumāraṁ",
  "atk-s0510a0:778_2": "gaṇhatha hanatha palāpethā’’ti attano parisaṁ āṇāpetvā sayampi girimekhalassa hatthino",
  "atk-s0510a0:778_3": "khandhe nisinno cakkāvudhaṁ ādāya bodhisattaṁ upasaṅkamitvā ‘‘siddhattha, uṭṭhehi",
  "atk-s0510a0:778_4": "etasmā pallaṅkā, nāyaṁ tuyhaṁ pāpuṇāti, mayhaṁ esa pāpuṇātī’’ti āha. Mahāsatto tassa",
  "atk-s0510a0:778_5": "vacanaṁ sutvā avoca – ‘‘māra, neva tayā dasa pāramiyo pūritā, na upapāramiyo, na",
  "atk-s0510a0:778_6": "paramatthapāramiyo, nāpi pañca mahāpariccāgā pariccattā, na ñātatthacariyā, na lokatthacariyā,",
  "atk-s0510a0:778_7": "na buddhatthacariyā pūritā, sabbā tā mayāyeva pūritā, tasmā nāyaṁ pallaṅko tuyhaṁ",
  "atk-s0510a0:778_8": "pāpuṇāti, mayheveso pāpuṇātī’’ti.",
  "atk-s0510a0:779_0": "Māro kuddho kodhavegaṁ asahanto mahāpurisassa cakkāvudhaṁ vissajjesi. Taṁ tassa dasa",
  "atk-s0510a0:779_1": "pāramiyo āvajjentasseva uparibhāge mālāvitānaṁ hutvā aṭṭhāsi. Taṁ kira khuradhāraṁ",
  "atk-s0510a0:779_2": "cakkāvudhaṁ aññadā kuddhena vissaṭṭhaṁ ekagghanapāsāṇatthambhe vaṁsakaḷīre viya chindantaṁ",
  "atk-s0510a0:779_3": "gacchati. Idāni pana tasmiṁ mālāvitānaṁ hutvā ṭhite avasesā māraparisā ‘‘idāni siddhattho",
  "atk-s0510a0:779_4": "pallaṅkato vuṭṭhāya palāyissatī’’ti mahantamahantāni selakūṭāni vissajjesuṁ, tānipi",
  "atk-s0510a0:779_5": "mahāpurisassa dasa pāramiyo āvajjentassa mālāguḷabhāvaṁ āpajjitvā bhūmiyaṁ patiṁsu.",
  "atk-s0510a0:779_6": "Devatā cakkavāḷamukhavaṭṭiyaṁ ṭhitā gīvaṁ pasāretvā sīsaṁ ukkhipitvā ‘‘naṭṭho vata,",
  "atk-s0510a0:779_7": "bho, siddhatthakumārassa rūpaggappatto attabhāvo, kiṁ nu kho so karissatī’’ti olokenti.",
  "atk-s0510a0:780_0": "Tato bodhisatto ‘‘pūritapāramīnaṁ bodhisattānaṁ sambujjhanadivase pattapallaṅko mayhaṁ",
  "atk-s0510a0:780_1": "pāpuṇātī’’ti vatvā ṭhitaṁ māraṁ āha – ‘‘māra, tuyhaṁ dānassa dinnabhāve ko sakkhī’’ti.",
  "atk-s0510a0:780_2": "Māro ‘‘ime ettakāva janā sakkhino’’ti mārabalābhimukhaṁ hatthaṁ pasāresi. Tasmiṁ",
  "atk-s0510a0:780_3": "khaṇe māraparisāya ‘‘ahaṁ sakkhi, ahaṁ sakkhī’’ti pavattasaddo pathaviundriyanasaddasadiso",
  "atk-s0510a0:780_4": "ahosi. Atha māro mahāpurisaṁ āha – ‘‘siddhattha, tuyhaṁ dānassa dinnabhāve ko sakkhī’’ti.",
  "atk-s0510a0:780_5": "Mahāpuriso ‘‘tuyhaṁ tāva dānassa dinnabhāve sacetanā sakkhino, mayhaṁ pana imasmiṁ",
  "atk-s0510a0:780_6": "ṭhāne sacetano koci sakkhi nāma natthi, tiṭṭhatu tāva me avasesaattabhāvesu dinnadānaṁ,",
  "atk-s0510a0:780_7": "vessantarattabhāve pana ṭhatvā mayhaṁ sattasatakamahādānassa tāva dinnabhāve acetanāpi",
  "atk-s0510a0:780_8": "ayaṁ ghanamahāpathavī sakkhī’’ti cīvaragabbhantarato dakkhiṇahatthaṁ abhinīharitvā",
  "atk-s0510a0:780_9": "‘‘vessantarattabhāve ṭhatvā mayhaṁ sattasatakamahādānassa dinnabhāve tvaṁ sakkhi,",
  "atk-s0510a0:780_10": "na sakkhī’’ti mahāpathaviyābhimukhaṁ hatthaṁ pasāresi. Mahāpathavī ‘‘ahaṁ te tadā",
  "atk-s0510a0:780_11": "sakkhī’’ti viravasatena viravasahassena viravasatasahassena mārabalaṁ avattharamānā viya unnadi.",
  "atk-s0510a0:781_0": "Tato mahāpurise ‘‘dinnaṁ te, siddhattha, mahādānaṁ uttamadāna’’nti vessantaradānaṁ",
  "atk-s0510a0:781_1": "sammasante diyaḍḍhayojanasatiko girimekhalahatthī jaṇṇukehi pathaviyaṁ patiṭṭhāsi,",
  "atk-s0510a0:781_2": "māraparisā disāvidisā palāyiṁsu, dve ekamaggena gatā nāma natthi, sīsābharaṇāni ceva",
  "atk-s0510a0:781_3": "nivatthavasanāni ca chaḍḍetvā sammukhasammukhadisāhiyeva palāyiṁsu. Tato devasaṅghā",
  "atk-s0510a0:781_4": "palāyamānaṁ mārabalaṁ disvā ‘‘mārassa parājayo jāto, siddhatthakumārassa jayo jāto,",
  "atk-s0510a0:781_5": "jayapūjaṁ karissāmā’’ti devatā devatānaṁ, nāgā nāgānaṁ, supaṇṇā supaṇṇānaṁ, brahmāno",
  "atk-s0510a0:781_6": "brahmānaṁ ghosetvā gandhamālādihatthā mahāpurisassa santikaṁ bodhipallaṅkaṁ āgamaṁsu.",
  "atk-s0510a0:782": "Evaṁ gatesu pana tesu –",
  "atk-s0510a0:783": "‘‘Jayo hi buddhassa sirīmato ayaṁ, mārassa ca pāpimato parājayo;",
  "atk-s0510a0:784": "Ugghosayuṁ bodhimaṇḍe pamoditā, jayaṁ tadā devagaṇā mahesino.",
  "atk-s0510a0:785": "‘‘Jayo hi buddhassa sirīmato ayaṁ, mārassa ca pāpimato parājayo;",
  "atk-s0510a0:786": "Ugghosayuṁ bodhimaṇḍe pamoditā, jayaṁ tadā nāgagaṇā mahesino.",
  "atk-s0510a0:787": "‘‘Jayo hi buddhassa sirīmato ayaṁ, mārassa ca pāpimato parājayo;",
  "atk-s0510a0:788": "Ugghosayuṁ bodhimaṇḍe pamoditā, jayaṁ tadā supaṇṇasaṅghāpi mahesino.",
  "atk-s0510a0:789": "‘‘Jayo hi buddhassa sirīmato ayaṁ, mārassa ca pāpimato parājayo;",
  "atk-s0510a0:790": "Ugghosayuṁ bodhimaṇḍe pamoditā, jayaṁ tadā brahmagaṇā mahesino’’ti. –",
  "atk-s0510a0:791_0": "Avasesā dasasu cakkavāḷasahassesu devatā mālāgandhavilepanehi pūjayamānā nānappakārā",
  "atk-s0510a0:791_1": "ca thutiyo vadamānā aṭṭhaṁsu. Evaṁ dharamāneyeva sūriye mahāpuriso mārabalaṁ vidhamitvā",
  "atk-s0510a0:791_2": "cīvarūpari patamānehi bodhirukkhaṅkurehi rattapavāḷadalehi viya pūjiyamāno paṭhamayāme",
  "atk-s0510a0:791_3": "pubbenivāsaṁ anussaritvā majjhimayāme dibbacakkhuṁ visodhetvā pacchimayāme paṭiccasamuppāde",
  "atk-s0510a0:791_4": "ñāṇaṁ otāresi. Athassa dvādasapadikaṁ paccayākāraṁ vaṭṭavivaṭṭavasena anulomapaṭilomato",
  "atk-s0510a0:791_5": "sammasantassa dasasahassī lokadhātu udakapariyantaṁ katvā dvādasakkhattuṁ saṅkampi.",
  "atk-s0510a0:792_0": "Mahāpurise pana dasasahassilokadhātuṁ unnādetvā aruṇuggamanavelāya sabbaññutaññāṇaṁ",
  "atk-s0510a0:792_1": "paṭivijjhante sakalā dasasahassī lokadhātu alaṅkatapaṭiyattā ahosi. Pācīnacakkavāḷamukhavaṭṭiyaṁ",
  "atk-s0510a0:792_2": "ussāpitānaṁ dhajānaṁ paṭākā pacchimacakkavāḷamukhavaṭṭiṁ paharanti, tathā pacchimacakkavāḷamukhavaṭṭiyaṁ",
  "atk-s0510a0:792_3": "ussāpitānaṁ dhajānaṁ paṭākā pācīnacakkavāḷamukhavaṭṭiṁ paharanti, dakkhiṇacakkavāḷamukhavaṭṭiyaṁ",
  "atk-s0510a0:792_4": "ussāpitānaṁ dhajānaṁ paṭākā uttaracakkavāḷamukhavaṭṭiṁ paharanti, uttaracakkavāḷamukhavaṭṭiyaṁ",
  "atk-s0510a0:792_5": "ussāpitānaṁ dhajānaṁ paṭākā dakkhiṇacakkavāḷamukhavaṭṭiṁ paharanti, pathavitale ussāpitānaṁ",
  "atk-s0510a0:792_6": "dhajānaṁ paṭākā brahmalokaṁ āhacca aṭṭhaṁsu, brahmaloke baddhānaṁ dhajānaṁ paṭākā",
  "atk-s0510a0:792_7": "pathavitale patiṭṭhahiṁsu, dasasahassesu cakkavāḷesu pupphūpagā rukkhā pupphaṁ gaṇhiṁsu,",
  "atk-s0510a0:792_8": "phalūpagā rukkhā phalapiṇḍibhārasahitā ahesuṁ. Khandhesu khandhapadumāni pupphiṁsu,",
  "atk-s0510a0:792_9": "sākhāsu sākhāpadumāni, latāsu latāpadumāni, ākāse olambakapadumāni, ghanasilātalāni",
  "atk-s0510a0:792_10": "bhinditvā uparūpari satapattāni hutvā daṇḍakapadumāni uṭṭhahiṁsu. Dasasahassī lokadhātu",
  "atk-s0510a0:792_11": "vaṭṭetvā vissaṭṭhamālāguḷā viya susanthatapupphasanthāro viya ca pupphābhikiṇṇā ahosi.",
  "atk-s0510a0:792_12": "Cakkavāḷantaresu aṭṭhayojanasahassā lokantarikanirayā sattasūriyappabhāhipianobhāsitapubbā",
  "atk-s0510a0:792_13": "tadā ekobhāsā ahesuṁ. Caturāsītiyojanasahassagambhīro mahāsamuddo madhurodako ahosi,",
  "atk-s0510a0:792_14": "nadiyo na pavattiṁsu, jaccandhā rūpāni passiṁsu, jātibadhirā saddaṁ suṇiṁsu, jātipīṭhasappino",
  "atk-s0510a0:792_15": "padasā gacchiṁsu, andubandhanādīni chijjitvā patiṁsu.",
  "atk-s0510a0:793": "Evaṁ aparimāṇena sirivibhavena pūjiyamāno mahāpuriso anekappakāresu acchariyadhammesu pātubhūtesu sabbaññutaṁ paṭivijjhitvā sabbabuddhehi avijahitaṁ udānaṁ udānesi –",
  "atk-s0510a0:794": "‘‘Anekajātisaṁsāraṁ, sandhāvissaṁ anibbisaṁ;",
  "atk-s0510a0:795": "Gahakāraṁ gavesanto, dukkhā jāti punappunaṁ.",
  "atk-s0510a0:796": "‘‘Gahakāraka diṭṭhosi, puna gehaṁ na kāhasi;",
  "atk-s0510a0:797": "Sabbā te phāsukā bhaggā, gahakūṭaṁ visaṅkhataṁ;",
  "atk-s0510a0:798": "Visaṅkhāragataṁ cittaṁ, taṇhānaṁ khayamajjhagā’’ti. (dha. pa. 153-154);",
  "atk-s0510a0:799": "Iti tusitabhavanato paṭṭhāya yāva ayaṁ bodhimaṇḍe sabbaññutappatti, ettakaṁ ṭhānaṁ avidūrenidānaṁ nāmāti veditabbaṁ.",
  "atk-s0510a0:800": "Avidūrenidānakathā niṭṭhitā.",
  "atk-s0510a0:801": "3. Santikenidānakathā",
  "atk-s0510a0:802_0": "‘‘Santikenidānaṁ pana ‘ekaṁ samayaṁ bhagavā sāvatthiyaṁ viharati jetavane anāthapiṇḍikassa",
  "atk-s0510a0:802_1": "ārāme’. ‘Vesāliyaṁ viharati mahāvane kūṭāgārasālāya’nti ca evaṁ tasmiṁ tasmiṁ ṭhāneyeva",
  "atk-s0510a0:802_2": "labbhatī’’ti vuttaṁ. Kiñcāpi evaṁ vuttaṁ, atha kho pana tampi ādito paṭṭhāya evaṁ",
  "atk-s0510a0:802_3": "veditabbaṁ – udānañhi udānetvā jayapallaṅke nisinnassa bhagavato etadahosi – ‘‘ahaṁ",
  "atk-s0510a0:802_4": "kappasatasahassādhikāni cattāri asaṅkhyeyyāni imassa pallaṅkassa kāraṇā sandhāviṁ,",
  "atk-s0510a0:802_5": "ettakaṁ me kālaṁ imasseva pallaṅkassa kāraṇā alaṅkatasīsaṁ gīvāya chinditvā dinnaṁ,",
  "atk-s0510a0:802_6": "suañjitāni akkhīni hadayamaṁsañca uppāṭevā dinnaṁ, jālīkumārasadisā puttā, kaṇhājinakumārisadisā",
  "atk-s0510a0:802_7": "dhītaro, maddīdevisadisā bhariyāyo ca paresaṁ dāsatthāya dinnā. Ayaṁ me pallaṅko",
  "atk-s0510a0:802_8": "jayapallaṅko thirapallaṅko, ettha me nisinnassa saṅkappā paripuṇṇā, na tāva ito vuṭṭhahissāmī’’ti",
  "atk-s0510a0:802_9": "anekakoṭisatasahassasamāpattiyo samāpajjanto sattāhaṁ tattheva nisīdi. Yaṁ sandhāya",
  "atk-s0510a0:802_10": "vuttaṁ – ‘‘atha kho bhagavā sattāhaṁ ekapallaṅkena nisīdi vimuttisukhapaṭisaṁvedī’’ti",
  "atk-s0510a0:802_11": "(mahāva. 1; udā. 1).",
  "atk-s0510a0:803_0": "Atha ekaccānaṁ devatānaṁ ‘‘ajjāpi nūna siddhatthassa kattabbakiccaṁ atthi, pallaṅkasmiñhi",
  "atk-s0510a0:803_1": "ālayaṁ na vijahatī’’ti parivitakko udapādi. Satthā devatānaṁ parivitakkaṁ ñatvā tāsaṁ",
  "atk-s0510a0:803_2": "vitakkavūpasamatthaṁ vehāsaṁ abbhuggantvā yamakapāṭihāriyaṁ dassesi. Mahābodhimaṇḍe",
  "atk-s0510a0:803_3": "hi katapāṭihāriyañca ñātisamāgame katapāṭihāriyañca pāthikaputtasamāgame katapāṭihāriyañca",
  "atk-s0510a0:803_4": "sabbaṁ kaṇḍambarukkhamūle katayamakapāṭihāriyasadisaṁ ahosi.",
  "atk-s0510a0:804_0": "Evaṁ satthā iminā pāṭihāriyena devatānaṁ vitakkaṁ vūpasametvā pallaṅkato īsakaṁ pācīnanissite",
  "atk-s0510a0:804_1": "uttaradisābhāge ṭhatvā ‘‘imasmiṁ vata me pallaṅke sabbaññutaṁ paṭividdha’’nti cattāri",
  "atk-s0510a0:804_2": "asaṅkhyeyyāni kappasatasahassañca pūritānaṁ pāramīnaṁ balādhigamaṭṭhānaṁ pallaṅkaṁ",
  "atk-s0510a0:804_3": "bodhirukkhañca animisehi akkhīhi olokayamāno sattāhaṁ vītināmesi, taṁ ṭhānaṁ animisacetiyaṁ",
  "atk-s0510a0:804_4": "nāma jātaṁ. Atha satthā pallaṅkassa ca ṭhitaṭṭhānassa ca antarā caṅkamaṁ māpetvā",
  "atk-s0510a0:804_5": "puratthimapacchimato āyate ratanacaṅkame caṅkamanto sattāhaṁ vītināmesi. Taṁ ṭhānaṁ",
  "atk-s0510a0:804_6": "ratanacaṅkamacetiyaṁ nāma jātaṁ.",
  "atk-s0510a0:805_0": "Catutthe pana sattāhe bodhito pacchimuttaradisābhāge devatā ratanagharaṁ māpayiṁsu.",
  "atk-s0510a0:805_1": "Tattha bhagavā pallaṅkena nisīditvā abhidhammapiṭakaṁ visesato cettha anantanayasamantapaṭṭhānaṁ",
  "atk-s0510a0:805_2": "vicinanto sattāhaṁ vītināmesi. Ābhidhammikā panāhu – ‘‘ratanagharaṁ nāma na sattaratanamayaṁ",
  "atk-s0510a0:805_3": "gehaṁ, sattannaṁ pana pakaraṇānaṁ sammasitaṭṭhānaṁ ‘ratanaghara’nti vuccatī’’ti.",
  "atk-s0510a0:805_4": "Yasmā panettha ubhopete pariyāyena yujjanti, tasmā ubhayampetaṁ gahetabbameva. Tato",
  "atk-s0510a0:805_5": "paṭṭhāya pana taṁ ṭhānaṁ ratanagharacetiyaṁ nāma jātaṁ. Evaṁ satthā bodhisamīpeyeva",
  "atk-s0510a0:805_6": "cattāri sattāhāni vītināmetvā pañcame sattāhe bodhirukkhamūlā yena ajapālanigrodho",
  "atk-s0510a0:805_7": "tenupasaṅkami. Tatrāpi dhammaṁ vicinanto vimuttisukhañca paṭisaṁvedento nisīdi.",
  "atk-s0510a0:806_0": "Tasmiṁ samaye māro pāpimā ‘‘ettakaṁ kālaṁ anubandhanto otārāpekkhopi imassa na kiñci",
  "atk-s0510a0:806_1": "khalitaṁ addasaṁ, atikkantodāni esa mama vasa’’nti domanassappatto mahāmagge nisīditvā",
  "atk-s0510a0:806_2": "soḷasa kāraṇāni cintento bhūmiyaṁ soḷasa lekhā ākaḍḍhi – ‘‘ahaṁ eso viya dānapāramiṁ",
  "atk-s0510a0:806_3": "na pūresiṁ, tenamhi iminā sadiso na jāto’’ti ekaṁ lekhaṁ ākaḍḍhi. Tathā ‘‘ahaṁ eso",
  "atk-s0510a0:806_4": "viya sīlapāramiṁ…pe… nekkhammapāramiṁ, paññāpāramiṁ, vīriyapāramiṁ, khantipāramiṁ,",
  "atk-s0510a0:806_5": "saccapāramiṁ, adhiṭṭhānapāramiṁ, mettāpāramiṁ, upekkhāpāramiṁ na pūresiṁ, tenamhi",
  "atk-s0510a0:806_6": "iminā sadiso na jāto’’ti dasamaṁ lekhaṁ ākaḍḍhi. Tathā ‘‘ahaṁ eso viya asādhāraṇassa",
  "atk-s0510a0:806_7": "indriyaparopariyattañāṇassa paṭivedhāya upanissayabhūtā dasa pāramiyo na pūresiṁ,",
  "atk-s0510a0:806_8": "tenamhi iminā sadiso na jāto’’ti ekādasamaṁ lekhaṁ ākaḍḍhi. Tathā ‘‘ahaṁ eso viya",
  "atk-s0510a0:806_9": "asādhāraṇassa āsayānusayañāṇassa…pe… mahākaruṇāsamāpattiñāṇassa, yamakapāṭihāriyañāṇassa,",
  "atk-s0510a0:806_10": "anāvaraṇañāṇassa, sabbaññutaññāṇassa paṭivedhāya upanissayabhūtā dasa pāramiyo na",
  "atk-s0510a0:806_11": "pūresiṁ, tenamhi iminā sadiso na jāto’’ti soḷasamaṁ lekhaṁ ākaḍḍhi. Evaṁ māro imehi",
  "atk-s0510a0:806_12": "kāraṇehi mahāmagge soḷasa lekhā ākaḍḍhitvā nisīdi.",
  "atk-s0510a0:807_0": "Tasmiñca samaye taṇhā, arati, ragā cāti tisso māradhītaro (saṁ. ni. 1.161) ‘‘pitā",
  "atk-s0510a0:807_1": "no na paññāyati, kahaṁ nu kho etarahī’’ti olokayamānā taṁ domanassappattaṁ bhūmiṁ",
  "atk-s0510a0:807_2": "lekhamānaṁ nisinnaṁ disvā pitu santikaṁ gantvā ‘‘kasmā, tāta, tvaṁ dukkhī dummano’’ti",
  "atk-s0510a0:807_3": "pucchiṁsu. ‘‘Ammā, ayaṁ mahāsamaṇo mayhaṁ vasaṁ atikkanto, ettakaṁ kālaṁ olokento",
  "atk-s0510a0:807_4": "otāramassa daṭṭhuṁ nāsakkhiṁ, tenamhi dukkhī dummano’’ti. ‘‘Yadi evaṁ mā cintayittha,",
  "atk-s0510a0:807_5": "mayametaṁ attano vase katvā ādāya āgamissāmā’’ti āhaṁsu. ‘‘Na sakkā, ammā, esa kenaci",
  "atk-s0510a0:807_6": "vase kātuṁ, acalāya saddhāya patiṭṭhito esa puriso’’ti. ‘‘Tāta, mayaṁ itthiyo nāma,",
  "atk-s0510a0:807_7": "idāneva naṁ rāgapāsādīhi bandhitvā ānessāma, tumhe mā cintayitthā’’ti vatvā bhagavantaṁ",
  "atk-s0510a0:807_8": "upasaṅkamitvā ‘‘pāde te, samaṇa , paricāremā’’ti āhaṁsu. Bhagavā neva tāsaṁ vacanaṁ",
  "atk-s0510a0:807_9": "manasi akāsi, na akkhīni ummīletvā olokesi, anuttare upadhisaṅkhaye vimuttiyā vivekasukhaññeva anubhavanto nisīdi.",
  "atk-s0510a0:808_0": "Puna māradhītaro ‘‘uccāvacā kho purisānaṁ adhippāyā, kesañci kumārikāsu pemaṁ hoti,",
  "atk-s0510a0:808_1": "kesañci paṭhamavaye ṭhitāsu, kesañci majjhimavaye ṭhitāsu, kesañci pacchimavaye ṭhitāsu,",
  "atk-s0510a0:808_2": "yaṁnūna mayaṁ nānappakārehi rūpehi palobhetvā gaṇheyyāmā’’ti ekamekā kumārikavaṇṇādivasena",
  "atk-s0510a0:808_3": "sakaṁ sakaṁ attabhāvaṁ abhinimminitvā kumārikā, avijātā, sakiṁvijātā, duvijātā, majjhimitthiyo,",
  "atk-s0510a0:808_4": "mahitthiyo ca hutvā chakkhattuṁ bhagavantaṁ upasaṅkamitvā ‘‘pāde te, samaṇa, paricāremā’’ti",
  "atk-s0510a0:808_5": "āhaṁsu. Tampi bhagavā na manasākāsi, yathā taṁ anuttare upadhisaṅkhaye vimutto. Keci",
  "atk-s0510a0:808_6": "panācariyā vadanti – ‘‘tā mahitthibhāvena upagatā disvā bhagavā – ‘etā khaṇḍadantā",
  "atk-s0510a0:808_7": "palitakesā hontū’ti adhiṭṭhāsī’’ti. Taṁ na gahetabbaṁ. Na hi bhagavā evarūpaṁ adhiṭṭhānaṁ",
  "atk-s0510a0:808_8": "akāsi. Bhagavā pana ‘‘apetha tumhe, kiṁ disvā evaṁ vāyamatha, evarūpaṁ nāma avītarāgādīnaṁ",
  "atk-s0510a0:808_9": "purato kātuṁ vaṭṭati. Tathāgatassa pana rāgo pahīno, doso pahīno, moho pahīno’’ti",
  "atk-s0510a0:808_10": "attano kilesappahānaṁ ārabbha –",
  "atk-s0510a0:809": "‘‘Yassa jitaṁ nāvajīyati, jitamassa noyāti koci loke;",
  "atk-s0510a0:810": "Taṁ buddhamanantagocaraṁ, apadaṁ kena padena nessatha.",
  "atk-s0510a0:811": "‘‘Yassa jālinī visattikā, taṇhā natthi kuhiñci netave;",
  "atk-s0510a0:812": "Taṁ buddhamanantagocaraṁ, apadaṁ kena padena nessathā’’ti. (dha. pa. 179-180) –",
  "atk-s0510a0:813_0": "Imā dhammapade buddhavagge dve gāthā vadanto dhammaṁ desesi. Tā ‘‘saccaṁ kira no",
  "atk-s0510a0:813_1": "pitā avoca, ‘arahaṁ sugato loke, na rāgena suvānayo’’’tiādīni (saṁ. ni. 1.161) vatvā",
  "atk-s0510a0:813_2": "pitu santikaṁ āgamiṁsu.",
  "atk-s0510a0:814_0": "Bhagavāpi tattheva sattāhaṁ vītināmetvā tato mucalindamūlaṁ agamāsi. Tattha sattāhavaddalikāya",
  "atk-s0510a0:814_1": "uppannāya sītādipaṭibāhanatthaṁ mucalindena nāma nāgarājena sattakkhattuṁ bhogehi",
  "atk-s0510a0:814_2": "parikkhitto asambādhāya gandhakuṭiyaṁ viharanto viya vimuttisukhaṁ paṭisaṁvediyamāno",
  "atk-s0510a0:814_3": "sattāhaṁ vītināmetvā rājāyatanaṁ upasaṅkamitvā tatthapi vimuttisukhaṁ paṭisaṁvediyamānoyeva",
  "atk-s0510a0:814_4": "sattāhaṁ vītināmesi. Ettāvatā satta sattāhāni paripuṇṇāni. Etthantare neva mukhadhovanaṁ,",
  "atk-s0510a0:814_5": "na sarīrapaṭijagganaṁ , na āhārakiccaṁ ahosi, jhānasukhaphalasukheneva ca vītināmesi.",
  "atk-s0510a0:815_0": "Athassa tasmiṁ sattasattāhamatthake ekūnapaññāsatime divase tattha nisinnassa ‘‘mukhaṁ",
  "atk-s0510a0:815_1": "dhovissāmī’’ti cittaṁ udapādi. Sakko devānamindo agadaharītakaṁ āharitvā adāsi, satthā",
  "atk-s0510a0:815_2": "taṁ paribhuñji, tenassa sarīravaḷañjo ahosi. Athassa sakkoyeva nāgalatādantakaṭṭhañceva",
  "atk-s0510a0:815_3": "mukhadhovanodakañca adāsi. Satthā taṁ dantakaṭṭhaṁ khāditvāva anotattadahodakena",
  "atk-s0510a0:815_4": "mukhaṁ dhovitvā tattheva rājāyatanamūle nisīdi.",
  "atk-s0510a0:816_0": "Tasmiṁ samaye tapussa bhallikā nāma dve vāṇijā pañcahi sakaṭasatehi ukkalā janapadā",
  "atk-s0510a0:816_1": "majjhimadesaṁ gacchantā pubbe attano ñātisālohitāya devatāya sakaṭāni sannirumbhitvā",
  "atk-s0510a0:816_2": "satthu āhārasampādane ussāhitā manthañca madhupiṇḍikañca ādāya – ‘‘paṭiggaṇhātu no,",
  "atk-s0510a0:816_3": "bhante, bhagavā imaṁ āhāraṁ anukampaṁ upādāyā’’ti satthāraṁ upanāmetvā aṭṭhaṁsu.",
  "atk-s0510a0:816_4": "Bhagavā pāyāsapaṭiggahaṇadivaseyeva pattassa antarahitattā ‘‘na kho tathāgatā hatthesu",
  "atk-s0510a0:816_5": "paṭiggaṇhanti, kimhi nu kho ahaṁ paṭiggaṇheyya’’nti cintesi. Athassa cittaṁ ñatvā",
  "atk-s0510a0:816_6": "catūhi disāhi cattāro mahārājāno indanīlamaṇimaye patte upanāmesuṁ, bhagavā te paṭikkhipi.",
  "atk-s0510a0:816_7": "Puna muggavaṇṇaselamaye cattāro patte upanāmesuṁ. Bhagavā catunnampi mahārājānaṁ",
  "atk-s0510a0:816_8": "saddhānurakkhaṇatthāya cattāropi patte paṭiggahetvā uparūpari ṭhapetvā ‘‘eko hotū’’ti",
  "atk-s0510a0:816_9": "adhiṭṭhāsi. Cattāropi mukhavaṭṭiyaṁ paññāyamānalekhā hutvā majjhimappamāṇena ekattaṁ",
  "atk-s0510a0:816_10": "upagamiṁsu. Bhagavā tasmiṁ paccagghe selamaye patte āhāraṁ paṭiggahetvā paribhuñjitvā",
  "atk-s0510a0:816_11": "anumodanaṁ akāsi. Te dve bhātaro vāṇijā buddhañca dhammañca saraṇaṁ gantvā dvevācikā",
  "atk-s0510a0:816_12": "upāsakā ahesuṁ. Atha nesaṁ ‘‘ekaṁ no, bhante, paricaritabbaṭṭhānaṁ dethā’’ti vadantānaṁ",
  "atk-s0510a0:816_13": "dakkhiṇahatthena attano sīsaṁ parāmasitvā kesadhātuyo adāsi. Te attano nagare tā",
  "atk-s0510a0:816_14": "dhātuyo suvaṇṇasamuggassa anto pakkhipitvā cetiyaṁ patiṭṭhāpesuṁ.",
  "atk-s0510a0:817_0": "Sammāsambuddho pana tato vuṭṭhāya puna ajapālanigrodhameva gantvā nigrodhamūle nisīdi.",
  "atk-s0510a0:817_1": "Athassa tattha nisinnamattasseva attanā adhigatadhammassa gambhīrataṁ paccavekkhantassa",
  "atk-s0510a0:817_2": "sabbabuddhānaṁ āciṇṇo – ‘‘kicchena adhigato kho myāyaṁ dhammo’’ti paresaṁ adesetukāmatākārappatto",
  "atk-s0510a0:817_3": "vitakko udapādi. Atha kho brahmā sahampati ‘‘nassati vata bho loko, vinassati vata",
  "atk-s0510a0:817_4": "bho loko’’ti dasahi cakkavāḷasahassehi sakkasuyāmasantusitanimmānarativasavattimahābrahmāno",
  "atk-s0510a0:817_5": "ādāya satthu santikaṁ āgantvā ‘‘desetu, bhante, bhagavā dhamma’’ntiādinā nayena dhammadesanaṁ āyāci.",
  "atk-s0510a0:818_0": "Satthā tassa paṭiññaṁ datvā ‘‘kassa nu kho ahaṁ paṭhamaṁ dhammaṁ deseyya’’nti cintento",
  "atk-s0510a0:818_1": "‘‘āḷāro paṇḍito, so imaṁ dhammaṁ khippaṁ ājānissatī’’ti cittaṁ uppādetvā puna olokento",
  "atk-s0510a0:818_2": "tassa sattāhakālaṅkatabhāvaṁ ñatvā udakaṁ āvajjesi. Tassāpi abhidosakālaṅkatabhāvaṁ",
  "atk-s0510a0:818_3": "ñatvā ‘‘bahūpakārā kho me pañcavaggiyā bhikkhū’’ti pañcavaggiye ārabbha manasi katvā",
  "atk-s0510a0:818_4": "‘‘kahaṁ nu kho te etarahi viharantī’’ti āvajjento ‘‘bārāṇasiyaṁ isipatane migadāye’’ti",
  "atk-s0510a0:818_5": "ñatvā katipāhaṁ bodhimaṇḍasāmantāyeva piṇḍāya caranto viharitvā ‘‘āsāḷhipuṇṇamāyaṁ",
  "atk-s0510a0:818_6": "bārāṇasiṁ gantvā dhammacakkaṁ pavattessāmī’’ti pakkhassa cātuddasiyaṁ paccūsasamaye",
  "atk-s0510a0:818_7": "paccuṭṭhāya pabhātāya rattiyā kālasseva pattacīvaramādāya aṭṭhārasayojanamaggaṁ paṭipanno",
  "atk-s0510a0:818_8": "antarāmagge upakaṁ nāma ājīvakaṁ disvā tassa attano buddhabhāvaṁ ācikkhitvā taṁ divasameva",
  "atk-s0510a0:818_9": "sāyanhasamaye isipatanaṁ sampāpuṇi.",
  "atk-s0510a0:819_0": "Pañcavaggiyā tathāgataṁ dūratova āgacchantaṁ disvā ‘‘ayaṁ āvuso, samaṇo gotamo paccayabāhullāya",
  "atk-s0510a0:819_1": "āvattitvā paripuṇṇakāyo pīṇindriyo suvaṇṇavaṇṇo hutvā āgacchati. Imassa vandanādīni",
  "atk-s0510a0:819_2": "na karissāma, mahākulappasuto kho panesa āsanābhihāraṁ arahati, tenassa āsanamattaṁ",
  "atk-s0510a0:819_3": "paññāpessāmā’’ti katikaṁ akaṁsu. Bhagavā sadevakassa lokassa cittācārajānanasamatthena",
  "atk-s0510a0:819_4": "ñāṇena ‘‘kiṁ nu kho ime cintayiṁsū’’ti āvajjetvā cittaṁ aññāsi. Atha tesu sabbadevamanussesu",
  "atk-s0510a0:819_5": "anodissakavasena pharaṇasamatthaṁ mettacittaṁ saṅkhipitvā odissakavasena mettacittena",
  "atk-s0510a0:819_6": "phari. Te bhagavatā mettacittena saṁphuṭṭhā tathāgate upasaṅkamante sakāya katikāya",
  "atk-s0510a0:819_7": "saṇṭhātuṁ asakkontā paccuggantvā abhivādanādīni sabbakiccāni akaṁsu. Sammāsambuddhabhāvaṁ",
  "atk-s0510a0:819_8": "panassa ajānantā kevalaṁ nāmena ca āvusovādena ca samudācariṁsu.",
  "atk-s0510a0:820_0": "Atha ne bhagavā – ‘‘mā, bhikkhave, tathāgataṁ nāmena ca āvusovādena ca samudācaratha.",
  "atk-s0510a0:820_1": "Arahaṁ, bhikkhave, tathāgato sammāsambuddho’’ti attano buddhabhāvaṁ ñāpetvā paññattavarabuddhāsane",
  "atk-s0510a0:820_2": "nisinno uttarāsāḷhanakkhattayoge vattamāne aṭṭhārasahi brahmakoṭīhi parivuto pañcavaggiyatthere",
  "atk-s0510a0:820_3": "āmantetvā tiparivaṭṭaṁ dvādasākāraṁ chañāṇavijambhanaṁ anuttaraṁ dhammacakkappavattanasuttantaṁ",
  "atk-s0510a0:820_4": "(mahāva. 13 ādayo; saṁ. ni. 5.1081) desesi. Tesu koṇḍaññatthero desanānusārena ñāṇaṁ",
  "atk-s0510a0:820_5": "pesento suttapariyosāne aṭṭhārasahi brahmakoṭīhi saddhiṁ sotāpattiphale patiṭṭhāsi.",
  "atk-s0510a0:820_6": "Satthā tattheva vassaṁ upagantvā punadivase vappattheraṁ ovadanto vihāreyeva nisīdi,",
  "atk-s0510a0:820_7": "sesā cattāropi piṇḍāya cariṁsu. Vappatthero pubbaṇheyeva sotāpattiphalaṁ pāpuṇi .",
  "atk-s0510a0:820_8": "Etenevupāyena punadivase bhaddiyattheraṁ, punadivase mahānāmattheraṁ, punadivase",
  "atk-s0510a0:820_9": "assajittheranti sabbe sotāpattiphale patiṭṭhāpetvā pañcamiyaṁ pakkhassa pañcapi there",
  "atk-s0510a0:820_10": "sannipātetvā anattalakkhaṇasuttantaṁ (mahāva. 20 ādayo; saṁ. ni. 3.59) desesi. Desanāpariyosāne",
  "atk-s0510a0:820_11": "pañcapi therā arahatte patiṭṭhahiṁsu. Atha satthā yasassa kulaputtassa upanissayaṁ",
  "atk-s0510a0:820_12": "disvā taṁ rattibhāge nibbijjitvā gehaṁ pahāya nikkhantaṁ ‘‘ehi yasā’’ti pakkositvā",
  "atk-s0510a0:820_13": "tasmiṁyeva rattibhāge sotāpattiphale, punadivase arahatte patiṭṭhāpetvā, aparepi",
  "atk-s0510a0:820_14": "tassa sahāyake catupaññāsajane ehibhikkhupabbajjāya pabbājetvā arahattaṁ pāpesi.",
  "atk-s0510a0:821_0": "Evaṁ loke ekasaṭṭhiyā arahantesu jātesu satthā vuṭṭhavasso pavāretvā ‘‘caratha bhikkhave",
  "atk-s0510a0:821_1": "cārika’’nti saṭṭhibhikkhū disāsu pesetvā sayaṁ uruvelaṁ gacchanto antarāmagge kappāsikavanasaṇḍe",
  "atk-s0510a0:821_2": "tiṁsabhaddavaggiyakumāre vinesi. Tesu sabbapacchimako sotāpanno, sabbuttamo anāgāmī",
  "atk-s0510a0:821_3": "ahosi. Tepi sabbe ehibhikkhubhāveneva pabbājetvā disāsu pesetvā uruvelaṁ gantvā aḍḍhuḍḍhapāṭihāriyasahassāni",
  "atk-s0510a0:821_4": "dassetvā uruvelakassapādayo sahassajaṭilaparivāre tebhātikajaṭile vinetvā ehibhikkhubhāvena",
  "atk-s0510a0:821_5": "pabbājetvā gayāsīse nisīdāpetvā ādittapariyāyadesanāya (mahāva. 54) arahatte patiṭṭhāpetvā",
  "atk-s0510a0:821_6": "tena arahantasahassena parivuto ‘‘bimbisārarañño dinnapaṭiññaṁ mocessāmī’’ti rājagahanagarūpacāre",
  "atk-s0510a0:821_7": "laṭṭhivanuyyānaṁ agamāsi. Rājā uyyānapālassa santikā ‘‘satthā āgato’’ti sutvā dvādasanahutehi",
  "atk-s0510a0:821_8": "brāhmaṇagahapatikehi parivuto satthāraṁ upasaṅkamitvā cakkavicittatalesu suvaṇṇapaṭṭavitānaṁ",
  "atk-s0510a0:821_9": "viya pabhāsamudayaṁ vissajjentesu tathāgatassa pādesu sirasā nipatitvā ekamantaṁ",
  "atk-s0510a0:821_10": "nisīdi saddhiṁ parisāya.",
  "atk-s0510a0:822_0": "Atha kho tesaṁ brāhmaṇagahapatikānaṁ etadahosi – ‘‘kiṁ nu kho mahāsamaṇo uruvelakassape",
  "atk-s0510a0:822_1": "brahmacariyaṁ carati, udāhu uruvelakassapo mahāsamaṇe’’ti. Bhagavā tesaṁ cetassā",
  "atk-s0510a0:822_2": "cetoparivitakkamaññāya uruvelakassapaṁ gāthāya ajjhabhāsi –",
  "atk-s0510a0:823": "‘‘Kimeva disvā uruvelavāsi, pahāsi aggiṁ kisakovadāno;",
  "atk-s0510a0:824": "Pucchāmi taṁ kassapa etamatthaṁ, kathaṁ pahīnaṁ tava aggihutta’’nti. –",
  "atk-s0510a0:825": "Theropi bhagavato adhippāyaṁ viditvā –",
  "atk-s0510a0:826": "‘‘Rūpe ca sadde ca atho rase ca, kāmitthiyo cābhivadanti yaññā;",
  "atk-s0510a0:827": "Etaṁ malantī upadhīsu ñatvā, tasmā na yiṭṭhe na hute arañji’’nti. (mahāva. 55) –",
  "atk-s0510a0:828_0": "Imaṁ gāthaṁ vatvā attano sāvakabhāvappakāsanatthaṁ tathāgatassa pādapiṭṭhe sīsaṁ",
  "atk-s0510a0:828_1": "ṭhapetvā ‘‘satthā me, bhante bhagavā, sāvakohamasmī’’ti vatvā ekatālaṁ dvitālaṁ titālanti",
  "atk-s0510a0:828_2": "yāva sattatālappamāṇaṁ sattakkhattuṁ vehāsaṁ abbhuggantvā oruyha tathāgataṁ vanditvā",
  "atk-s0510a0:828_3": "ekamantaṁ nisīdi. Taṁ pāṭihāriyaṁ disvā mahājano ‘‘aho mahānubhāvā buddhā, evañhi",
  "atk-s0510a0:828_4": "thāmagatadiṭṭhiko nāma ‘arahā’ti maññamāno uruvelakassapopi diṭṭhijālaṁ bhinditvā",
  "atk-s0510a0:828_5": "tathāgatena damito’’ti satthu guṇakathaṁyeva kathesi. Bhagavā ‘‘nāhaṁ idāniyeva uruvelakassapaṁ",
  "atk-s0510a0:828_6": "damemi, atītepi esa mayā damito’’ti vatvā imissā aṭṭhuppattiyā mahānāradakassapajātakaṁ",
  "atk-s0510a0:828_7": "(jā. 2.22.1153 ādayo) kathetvā cattāri saccāni pakāsesi. Rājā ekādasahi nahutehi",
  "atk-s0510a0:828_8": "saddhiṁ sotāpattiphale patiṭṭhāsi, ekanahutaṁ upāsakattaṁ paṭivedesi. Rājā satthu",
  "atk-s0510a0:828_9": "santike nisinnoyeva pañca assāsake pavedetvā saraṇaṁ gantvā svātanāya nimantetvā",
  "atk-s0510a0:828_10": "uṭṭhāyāsanā bhagavantaṁ padakkhiṇaṁ katvā pakkami.",
  "atk-s0510a0:829_0": "Punadivase yehi ca bhagavā hiyyo diṭṭho, yehi ca adiṭṭho, te sabbepi rājagahavāsino",
  "atk-s0510a0:829_1": "aṭṭhārasakoṭisaṅkhā manussā tathāgataṁ daṭṭhukāmā pātova rājagahato laṭṭhivanuyyānaṁ",
  "atk-s0510a0:829_2": "agamaṁsu. Tigāvuto maggo nappahosi, sakalalaṭṭhivanuyyānaṁ nirantaraṁ phuṭaṁ ahosi.",
  "atk-s0510a0:829_3": "Mahājano dasabalassa rūpasobhaggappattaṁ attabhāvaṁ passantopi tittiṁ kātuṁ nāsakkhi.",
  "atk-s0510a0:829_4": "Vaṇṇabhūmi nāmesā. Evarūpesu hi ṭhānesu bhagavato lakkhaṇānubyañjanādippabhedā sabbāpi",
  "atk-s0510a0:829_5": "rūpakāyasirī vaṇṇetabbā. Evaṁ rūpasobhaggappattaṁ dasabalassa sarīraṁ passamānena",
  "atk-s0510a0:829_6": "mahājanena nirantaraṁ phuṭe uyyāne ca gamanamagge ca ekabhikkhussapi nikkhamanokāso",
  "atk-s0510a0:829_7": "nāhosi. Taṁ divasaṁ kira bhagavato bhattaṁ chinnaṁ bhaveyya, tasmā ‘‘taṁ mā ahosī’’ti",
  "atk-s0510a0:829_8": "sakkassa nisinnāsanaṁ uṇhākāraṁ dassesi. So āvajjamāno taṁ kāraṇaṁ ñatvā māṇavakavaṇṇaṁ",
  "atk-s0510a0:829_9": "abhinimminitvā buddhadhammasaṅghapaṭisaṁyuttā thutiyo vadamāno dasabalassa purato",
  "atk-s0510a0:829_10": "otaritvā devānubhāvena okāsaṁ katvā –",
  "atk-s0510a0:830": "‘‘Danto dantehi saha purāṇajaṭilehi, vippamutto vippamuttehi;",
  "atk-s0510a0:831": "Siṅgīnikkhasavaṇṇo, rājagahaṁ pāvisi bhagavā.",
  "atk-s0510a0:832": "‘‘Mutto muttehi…pe….",
  "atk-s0510a0:833": "‘‘Tiṇṇo tiṇṇehi…pe….",
  "atk-s0510a0:834": "‘‘Santo santehi…pe… rājagahaṁ pāvisi bhagavā.",
  "atk-s0510a0:835": "‘‘Dasavāso dasabalo, dasadhammavidū dasabhi cupeto;",
  "atk-s0510a0:836": "So dasasataparivāro, rājagahaṁ pāvisi bhagavā’’ti. (mahāva. 58) –",
  "atk-s0510a0:837_0": "Imāhi gāthāhi satthu vaṇṇaṁ vadamāno purato pāyāsi. Tadā mahājano māṇavakassa rūpasiriṁ",
  "atk-s0510a0:837_1": "disvā ‘‘ativiya abhirūpo vatāyaṁ māṇavako, na kho pana amhehi diṭṭhapubbo’’ti cintetvā",
  "atk-s0510a0:837_2": "‘‘kuto ayaṁ māṇavako, kassa vā aya’’nti āha. Taṁ sutvā māṇavo –",
  "atk-s0510a0:838": "‘‘Yo dhīro sabbadhi danto, suddho appaṭipuggalo;",
  "atk-s0510a0:839": "Arahaṁ sugato loke, tassāhaṁ paricārako’’ti. – gāthamāha;",
  "atk-s0510a0:840_0": "Satthā sakkena katokāsaṁ maggaṁ paṭipajjitvā bhikkhusahassaparivuto rājagahaṁ pāvisi.",
  "atk-s0510a0:840_1": "Rājā buddhappamukhassa saṅghassa mahādānaṁ datvā ‘‘ahaṁ, bhante, tīṇi ratanāni vinā",
  "atk-s0510a0:840_2": "vasituṁ na sakkhissāmi, velāya vā avelāya vā bhagavato santikaṁ āgamissāmi, laṭṭhivanuyyānañca",
  "atk-s0510a0:840_3": "nāma atidūre, idaṁ pana amhākaṁ veḷuvanuyyānaṁ nātidūraṁ naccāsannaṁ gamanāgamanasampannaṁ",
  "atk-s0510a0:840_4": "buddhārahaṁ senāsanaṁ. Idaṁ me, bhante, bhagavā paṭiggaṇhātū’’ti suvaṇṇabhiṅgārena",
  "atk-s0510a0:840_5": "pupphagandhavāsitaṁ maṇivaṇṇaṁ udakamādāya veḷuvanuyyānaṁ pariccajanto dasabalassa",
  "atk-s0510a0:840_6": "hatthe udakaṁ pātesi. Tasmiṁ ārāme paṭiggahiteyeva ‘‘buddhasāsanassa mūlāni otiṇṇānī’’ti",
  "atk-s0510a0:840_7": "mahāpathavī kampi. Jambudīpatalasmiñhi ṭhapetvā veḷuvanaṁ aññaṁ mahāpathaviṁ kampetvā",
  "atk-s0510a0:840_8": "gahitasenāsanaṁ nāma natthi. Tambapaṇṇidīpepi ṭhapetvā mahāvihāraṁ aññaṁ pathaviṁ",
  "atk-s0510a0:840_9": "kampetvā gahitasenāsanaṁ nāma natthi. Satthā veḷuvanārāmaṁ paṭiggahetvā rañño anumodanaṁ",
  "atk-s0510a0:840_10": "katvā uṭṭhāyāsanā bhikkhusaṅghaparivuto veḷuvanaṁ agamāsi .",
  "atk-s0510a0:841_0": "Tasmiṁ kho pana samaye sāriputto ca moggallāno cāti dve paribbājakā rājagahaṁ upanissāya",
  "atk-s0510a0:841_1": "viharanti amataṁ pariyesamānā. Tesu sāriputto assajittheraṁ piṇḍāya paviṭṭhaṁ disvā",
  "atk-s0510a0:841_2": "pasannacitto payirupāsitvā ‘‘ye dhammā hetuppabhavā’’tiādigāthaṁ (mahāva. 60; apa.",
  "atk-s0510a0:841_3": "thera 1.1.286) sutvā sotāpattiphale patiṭṭhāya attano sahāyakassa moggallānassapi",
  "atk-s0510a0:841_4": "tameva gāthaṁ abhāsi. Sopi sotāpattiphale patiṭṭhahi. Te ubhopi sañcayaṁ oloketvā",
  "atk-s0510a0:841_5": "attano parisāya saddhiṁ bhagavato santike pabbajiṁsu. Tesu moggallāno sattāhena arahattaṁ",
  "atk-s0510a0:841_6": "pāpuṇi, sāriputto aḍḍhamāsena. Ubhopi te satthā aggasāvakaṭṭhāne ṭhapesi. Sāriputtattherena",
  "atk-s0510a0:841_7": "ca arahattaṁ pattadivaseyeva sannipātaṁ akāsi.",
  "atk-s0510a0:842_0": "Tathāgate pana tasmiññeva veḷuvanuyyāne viharante suddhodanamahārājā ‘‘putto kira",
  "atk-s0510a0:842_1": "me chabbassāni dukkarakārikaṁ caritvā paramābhisambodhiṁ patvā pavattavaradhammacakko",
  "atk-s0510a0:842_2": "rājagahaṁ upanissāya veḷuvane viharatī’’ti sutvā aññataraṁ amaccaṁ āmantesi – ‘‘ehi",
  "atk-s0510a0:842_3": "bhaṇe, tvaṁ purisasahassaparivāro rājagahaṁ gantvā mama vacanena ‘pitā te suddhodanamahārājā",
  "atk-s0510a0:842_4": "daṭṭhukāmo’ti vatvā mama puttaṁ gaṇhitvā ehī’’ti āha. So ‘‘evaṁ, devā’’ti rañño vacanaṁ",
  "atk-s0510a0:842_5": "sirasā sampaṭicchitvā purisasahassaparivāro khippameva saṭṭhiyojanamaggaṁ gantvā",
  "atk-s0510a0:842_6": "dasabalassa catuparisamajjhe nisīditvā dhammadesanāvelāyaṁ vihāraṁ pāvisi. So ‘‘tiṭṭhatu",
  "atk-s0510a0:842_7": "tāva raññā pahitasāsana’’nti parisapariyante ṭhito satthu dhammadesanaṁ sutvā yathāṭhitova",
  "atk-s0510a0:842_8": "saddhiṁ purisasahassena arahattaṁ patvā pabbajjaṁ yāci. Bhagavā ‘‘etha bhikkhavo’’ti",
  "atk-s0510a0:842_9": "hatthaṁ pasāresi. Sabbe taṅkhaṇaññeva iddhimayapattacīvaradharā saṭṭhivassikattherā",
  "atk-s0510a0:842_10": "viya ahesuṁ. Arahattaṁ pattakālato paṭṭhāya pana ariyā nāma majjhattāva hontīti,",
  "atk-s0510a0:842_11": "so raññā pahitasāsanaṁ dasabalassa na kathesi. Rājā – ‘‘neva gato āgacchati, na sāsanaṁ",
  "atk-s0510a0:842_12": "suyyatī’’ti ‘‘ehi bhaṇe, tvaṁ gacchā’’ti eteneva niyāmena aññaṁ amaccaṁ pesesi. Sopi",
  "atk-s0510a0:842_13": "gantvā purimanayeneva saddhiṁ parisāya arahattaṁ patvā tuṇhī ahosi. Puna rājā ‘‘ehi",
  "atk-s0510a0:842_14": "bhaṇe, tvaṁ gaccha, tvaṁ gacchā’’ti eteneva niyāmena aparepi satta amacce pesesi.",
  "atk-s0510a0:842_15": "Te sabbe nava purisasahassaparivārā nava amaccā attano kiccaṁ niṭṭhāpetvā tuṇhībhūtā tattheva vihariṁsu.",
  "atk-s0510a0:843_0": "Rājā sāsanamattampi āharitvā ācikkhantaṁ alabhitvā cintesi – ‘‘ettakāpi janā mayi",
  "atk-s0510a0:843_1": "sinehābhāvena sāsanamattampi na paccāhariṁsu, ko nu kho me sāsanaṁ karissatī’’ti",
  "atk-s0510a0:843_2": "sabbaṁ rājabalaṁ olokento kāḷudāyiṁ addasa. So kira rañño sabbatthasādhako abbhantariko",
  "atk-s0510a0:843_3": "ativiya vissāsiko amacco bodhisattena saddhiṁ ekadivase jāto sahapaṁsukīḷako sahāyo.",
  "atk-s0510a0:843_4": "Atha naṁ rājā āmantesi – ‘‘tāta kāḷudāyi, ahaṁ mama puttaṁ daṭṭhukāmo navapurisasahassaparivārena",
  "atk-s0510a0:843_5": "nava amacce pesesiṁ, tesu ekopi āgantvā sāsanamattaṁ ārocento nāma natthi. Dujjāno",
  "atk-s0510a0:843_6": "kho pana me jīvitantarāyo, jīvamānoyevāhaṁ puttaṁ daṭṭhukāmo. Sakkhissasi nu kho",
  "atk-s0510a0:843_7": "me puttaṁ dassetu’’nti? ‘‘Sakkhissāmi, deva, sace pabbajituṁ labhissāmī’’ti. ‘‘Tāta,",
  "atk-s0510a0:843_8": "tvaṁ pabbajito vā apabbajito vā mayhaṁ puttaṁ dassehī’’ti. So ‘‘sādhu, devā’’ti rañño",
  "atk-s0510a0:843_9": "sāsanaṁ ādāya rājagahaṁ gantvā satthu dhammadesanāvelāya parisapariyante ṭhito dhammaṁ",
  "atk-s0510a0:843_10": "sutvā saparivāro arahattaṁ patvā ehibhikkhubhāvena pabbajitvā vihāsi.",
  "atk-s0510a0:844_0": "Satthā buddho hutvā paṭhamaṁ antovassaṁ isipatane vasitvā vuṭṭhavasso pavāretvā uruvelaṁ",
  "atk-s0510a0:844_1": "gantvā tattha tayo māse vasanto tebhātikajaṭile vinetvā bhikkhusahassaparivāro phussamāsapuṇṇamāyaṁ",
  "atk-s0510a0:844_2": "rājagahaṁ gantvā dve māse vasi. Ettāvatā bārāṇasito nikkhantassa pañca māsā jātā,",
  "atk-s0510a0:844_3": "sakalo hemanto atikkanto. Kāḷudāyittherassa āgatadivasato sattaṭṭhadivasā vītivattā.",
  "atk-s0510a0:844_4": "Thero phagguṇamāsapuṇṇamāyaṁ cintesi – ‘‘atikkanto dāni hemanto, vasantasamayo anuppatto,",
  "atk-s0510a0:844_5": "manussehi sassādīni uddharitvā sammukhasammukhaṭṭhānehi maggā dinnā, haritatiṇasañchannā",
  "atk-s0510a0:844_6": "pathavī, supupphitā vanasaṇḍā, paṭipajjanakkhamā maggā, kālo dasabalassa ñātisaṅgahaṁ",
  "atk-s0510a0:844_7": "kātu’’nti. Atha bhagavantaṁ upasaṅkamitvā –",
  "atk-s0510a0:845": "‘‘Aṅgārino dāni dumā bhadante, phalesino chadanaṁ vippahāya;",
  "atk-s0510a0:846": "Te accimantova pabhāsayanti, samayo mahāvīra bhāgī rasānaṁ…pe…. (theragā. 527);",
  "atk-s0510a0:847": "‘‘Nātisītaṁ nātiuṇhaṁ, nātidubbhikkhachātakaṁ;",
  "atk-s0510a0:848": "Saddalā haritā bhūmi, esa kālo mahāmunī’’ti. –",
  "atk-s0510a0:849_0": "Saṭṭhimattāhi gāthāhi dasabalassa kulanagaragamanavaṇṇaṁ vaṇṇesi. Atha naṁ satthā",
  "atk-s0510a0:849_1": "– ‘‘kiṁ nu kho, udāyi, madhurassarena gamanavaṇṇaṁ vaṇṇesī’’ti āha. ‘‘Tumhākaṁ, bhante,",
  "atk-s0510a0:849_2": "pitā suddhodanamahārājā tumhe passitukāmo, karotha ñātakānaṁ saṅgaha’’nti. ‘‘Sādhu,",
  "atk-s0510a0:849_3": "udāyi, karissāmi ñātakānaṁ saṅgahaṁ, bhikkhusaṅghassa ārocehi, gamiyavattaṁ paripūressantī’’ti.",
  "atk-s0510a0:849_4": "‘‘Sādhu, bhante’’ti thero tesaṁ ārocesi.",
  "atk-s0510a0:850_0": "Bhagavā aṅgamagadhavāsīnaṁ kulaputtānaṁ dasahi sahassehi, kapilavatthuvāsīnaṁ dasahi",
  "atk-s0510a0:850_1": "sahassehīti sabbeheva vīsatisahassehi khīṇāsavabhikkhūhi parivuto rājagahā nikkhamitvā",
  "atk-s0510a0:850_2": "divase divase yojanaṁ gacchati. ‘‘Rājagahato saṭṭhiyojanaṁ kapilavatthuṁ dvīhi māsehi",
  "atk-s0510a0:850_3": "pāpuṇissāmī’’ti aturitacārikaṁ pakkāmi. Theropi ‘‘bhagavato nikkhantabhāvaṁ rañño",
  "atk-s0510a0:850_4": "ārocessāmī’’ti vehāsaṁ abbhuggantvā rañño nivesane pāturahosi. Rājā theraṁ disvā",
  "atk-s0510a0:850_5": "tuṭṭhacitto mahārahe pallaṅke nisīdāpetvā attano paṭiyāditassa nānaggarasabhojanassa",
  "atk-s0510a0:850_6": "pattaṁ pūretvā adāsi. Thero uṭṭhāya gamanākāraṁ dassesi. ‘‘Nisīditvā bhuñja, tātā’’ti.",
  "atk-s0510a0:850_7": "‘‘Satthu santikaṁ gantvā bhuñjissāmi, mahārājā’’ti. ‘‘Kahaṁ pana, tāta, satthā’’ti?",
  "atk-s0510a0:850_8": "‘‘Vīsatisahassabhikkhuparivāro tumhākaṁ dassanatthāya cārikaṁ nikkhanto, mahārājā’’ti.",
  "atk-s0510a0:850_9": "Rājā tuṭṭhamānaso āha – ‘‘tumhe imaṁ paribhuñjitvā yāva mama putto imaṁ nagaraṁ pāpuṇāti,",
  "atk-s0510a0:850_10": "tāvassa itova piṇḍapātaṁ pariharathā’’ti. Thero adhivāsesi. Rājā theraṁ parivisitvā",
  "atk-s0510a0:850_11": "pattaṁ gandhacuṇṇena ubbaṭṭetvā uttamassa bhojanassa pūretvā ‘‘tathāgatassa dethā’’ti",
  "atk-s0510a0:850_12": "therassa hatthe patiṭṭhāpesi. Thero sabbesaṁ passantānaṁyeva pattaṁ ākāse khipitvā",
  "atk-s0510a0:850_13": "sayampi vehāsaṁ abbhuggantvā piṇḍapātaṁ āharitvā satthu hatthe ṭhapesi. Satthā taṁ",
  "atk-s0510a0:850_14": "paribhuñji. Eteneva upāyena thero divase divase piṇḍapātaṁ āhari. Satthāpi antarāmagge",
  "atk-s0510a0:850_15": "raññoyeva piṇḍapātaṁ paribhuñji. Theropi bhattakiccāvasāne divase divase ‘‘ajja bhagavā",
  "atk-s0510a0:850_16": "ettakaṁ āgato, ajja ettaka’’nti buddhaguṇapaṭisaṁyuttāya ca kathāya sakalaṁ rājakulaṁ",
  "atk-s0510a0:850_17": "satthudassanaṁ vināyeva satthari sañjātappasādaṁ akāsi. Teneva naṁ bhagavā ‘‘etadaggaṁ,",
  "atk-s0510a0:850_18": "bhikkhave, mama sāvakānaṁ bhikkhūnaṁ kulappasādakānaṁ yadidaṁ kāḷudāyī’’ti (a. ni.",
  "atk-s0510a0:850_19": "1.219, 225) etadagge ṭhapesi.",
  "atk-s0510a0:851_0": "Sākiyāpi kho anuppatte bhagavati ‘‘amhākaṁ ñātiseṭṭhaṁ passissāmā’’ti sannipatitvā",
  "atk-s0510a0:851_1": "bhagavato vasanaṭṭhānaṁ vīmaṁsamānā ‘‘nigrodhasakkassa ārāmo ramaṇīyo’’ti sallakkhetvā",
  "atk-s0510a0:851_2": "tattha sabbaṁ paṭijagganavidhiṁ kāretvā gandhapupphahatthā paccuggamanaṁ karontā",
  "atk-s0510a0:851_3": "sabbālaṅkārapaṭimaṇḍite daharadahare nāgaradārake ca nāgaradārikāyo ca paṭhamaṁ pahiṇiṁsu,",
  "atk-s0510a0:851_4": "tato rājakumāre ca rājakumārikāyo ca, tesaṁ anantarā sāmaṁ gandhapupphādīhi pūjayamānā",
  "atk-s0510a0:851_5": "bhagavantaṁ gahetvā nigrodhārāmameva agamaṁsu. Tattha bhagavā vīsatisahassakhīṇāsavaparivuto",
  "atk-s0510a0:851_6": "paññattavarabuddhāsane nisīdi . Sākiyā nāma mānajātikā mānatthaddhā, te ‘‘siddhatthakumāro",
  "atk-s0510a0:851_7": "amhehi daharataro, amhākaṁ kaniṭṭho, bhāgineyyo, putto, nattā’’ti cintetvā daharadahare",
  "atk-s0510a0:851_8": "rājakumāre āhaṁsu – ‘‘tumhe vandatha, mayaṁ tumhākaṁ piṭṭhito nisīdissāmā’’ti.",
  "atk-s0510a0:852_0": "Tesu evaṁ avanditvā nisinnesu bhagavā tesaṁ ajjhāsayaṁ oloketvā ‘‘na maṁ ñātayo vandanti,",
  "atk-s0510a0:852_1": "handa dāni te vandāpessāmī’’ti abhiññāpādakaṁ catutthaṁ jhānaṁ samāpajjitvā tato",
  "atk-s0510a0:852_2": "vuṭṭhāya ākāsaṁ abbhuggantvā tesaṁ sīse pādapaṁsuṁ okiramāno viya kaṇḍambarukkhamūle",
  "atk-s0510a0:852_3": "yamakapāṭihāriyasadisaṁ pāṭihāriyaṁ akāsi. Rājā taṁ acchariyaṁ disvā āha – ‘‘bhante,",
  "atk-s0510a0:852_4": "tumhākaṁ jātadivase kāladevalassa vandanatthaṁ upanītānaṁ vopāde parivattetvā brāhmaṇassa",
  "atk-s0510a0:852_5": "matthake patiṭṭhite disvāpi ahaṁ tumhākaṁ pāde vandiṁ, ayaṁ me paṭhamavandanā. Vappamaṅgaladivase",
  "atk-s0510a0:852_6": "ca jambucchāyāya sirisayane nipannānaṁ vojambucchāyāya aparivattanaṁ disvāpi pāde",
  "atk-s0510a0:852_7": "vandiṁ, ayaṁ me dutiyavandanā. Idāni pana imaṁ adiṭṭhapubbaṁ pāṭihāriyaṁ disvāpi",
  "atk-s0510a0:852_8": "ahaṁ tumhākaṁ pāde vandāmi, ayaṁ me tatiyavandanā’’ti. Raññā pana vandite bhagavantaṁ",
  "atk-s0510a0:852_9": "avanditvā ṭhātuṁ samattho nāma ekasākiyopi nāhosi, sabbe vandiṁsuyeva.",
  "atk-s0510a0:853_0": "Iti bhagavā ñātayo vandāpetvā ākāsato otaritvā paññattāsane nisīdi. Nisinne bhagavati",
  "atk-s0510a0:853_1": "sikhāpatto ñātisamāgamo ahosi, sabbe ekaggacittā hutvā nisīdiṁsu. Tato mahāmegho",
  "atk-s0510a0:853_2": "pokkharavassaṁ vassi. Tambavaṇṇaṁ udakaṁ heṭṭhā viravantaṁ gacchati, temitukāmova",
  "atk-s0510a0:853_3": "temeti, atemitukāmassa sarīre ekabindumattampi na patati. Taṁ disvā sabbe acchariyabbhutacittā",
  "atk-s0510a0:853_4": "jātā ‘‘aho acchariyaṁ, aho abbhuta’’nti kathaṁ samuṭṭhāpesuṁ. Satthā ‘‘na idāneva",
  "atk-s0510a0:853_5": "mayhaṁ ñātisamāgame pokkharavassaṁ vassati, atītepi vassī’’ti imissā aṭṭhuppattiyā",
  "atk-s0510a0:853_6": "vessantarajātakaṁ (jā. 2.22.1655 ādayo) kathesi. Dhammakathaṁ sutvā sabbe uṭṭhāya",
  "atk-s0510a0:853_7": "vanditvā pakkamiṁsu. Ekopi rājā vā rājamahāmatto vā ‘‘sve amhākaṁ bhikkhaṁ gaṇhathā’’ti",
  "atk-s0510a0:853_8": "vatvā gato nāma natthi.",
  "atk-s0510a0:854_0": "Satthā punadivase vīsatibhikkhusahassaparivuto kapilavatthuṁ piṇḍāya pāvisi. Taṁ",
  "atk-s0510a0:854_1": "na koci gantvā nimantesi, na pattaṁ vā aggahesi. Bhagavā indakhīle ṭhitova āvajjesi",
  "atk-s0510a0:854_2": "– ‘‘kathaṁ nu kho pubbabuddhā kulanagare piṇḍāya cariṁsu, kiṁ uppaṭipāṭiyā issarajanānaṁ",
  "atk-s0510a0:854_3": "gharāni agamaṁsu, udāhu sapadānacārikaṁ cariṁsū’’ti? Tato ekabuddhassapi uppaṭipāṭiyā",
  "atk-s0510a0:854_4": "gamanaṁ adisvā ‘‘mayāpi dāni ayameva tesaṁ vaṁso paggahetabbo, āyatiñca mama sāvakā",
  "atk-s0510a0:854_5": "mamaññeva anusikkhantā piṇḍacārikavattaṁ paripūressantī’’ti koṭiyaṁ niviṭṭhagehato",
  "atk-s0510a0:854_6": "paṭṭhāya sapadānaṁ piṇḍāya cari. ‘‘Ayyo kira siddhatthakumāro piṇḍāya caratī’’ti",
  "atk-s0510a0:854_7": "dvibhūmikatibhūmikādīsu pāsādesu sīhapañjaraṁ vivaritvā mahājano dassanabyāvaṭo ahosi.",
  "atk-s0510a0:855_0": "Rāhulamātāpi devī – ‘‘ayyaputto kira imasmiṁyeva nagare mahantena rājānubhāvena suvaṇṇasivikādīhi",
  "atk-s0510a0:855_1": "vicaritvā idāni kesamassuṁ ohāretvā kāsāyavatthanivāsano kapālahattho piṇḍāya carati,",
  "atk-s0510a0:855_2": "sobhati nu kho’’ti sīhapañjaraṁ vivaritvā olokayamānā bhagavantaṁ nānāvirāgasamujjalāya",
  "atk-s0510a0:855_3": "sarīrappabhāya nagaravīthiyo obhāsetvā byāmappabhāparikkhepasamupabyūḷhāya asītānubyañjanappabhāsitāya",
  "atk-s0510a0:855_4": "dvattiṁsamahāpurisalakkhaṇapaṭimaṇḍitāya anopamāya buddhasiriyā virocamānaṁ disvā",
  "atk-s0510a0:855_5": "uṇhīsato paṭṭhāya yāva pādatalā –",
  "atk-s0510a0:856": "‘‘Siniddhanīlamudukuñcitakeso, sūriyanimmalatalābhinalāṭo;",
  "atk-s0510a0:857": "Yuttatuṅgamudukāyatanāso, raṁsijālavikasito narasīho’’ti. –",
  "atk-s0510a0:858_0": "Evamādikāhi dasahi narasīhagāthāhi abhitthavitvā ‘‘tumhākaṁ putto piṇḍāya caratī’’ti",
  "atk-s0510a0:858_1": "rañño ārocesi. Rājā saṁviggahadayo hatthena sāṭakaṁ saṇḍapento turitaturito nikkhamitvā",
  "atk-s0510a0:858_2": "vegena gantvā bhagavato purato ṭhatvā āha – ‘‘kinnu kho, bhante, amhe lajjāpetha,",
  "atk-s0510a0:858_3": "kimatthaṁ piṇḍāya caratha, kiṁ ‘ettakānaṁ bhikkhūnaṁ na sakkā bhattaṁ laddhu’nti",
  "atk-s0510a0:858_4": "saññaṁ karitthā’’ti? ‘‘Vaṁsacārittametaṁ, mahārāja, amhāka’’nti. ‘‘Nanu, bhante,",
  "atk-s0510a0:858_5": "amhākaṁ vaṁso nāma mahāsammatakhattiyavaṁso, ettha ca ekakhattiyopi bhikkhācarako",
  "atk-s0510a0:858_6": "nāma natthī’’ti. ‘‘Ayaṁ, mahārāja, khattiyavaṁso nāma tava vaṁso. Amhākaṁ pana ‘dīpaṅkaro",
  "atk-s0510a0:858_7": "koṇḍañño…pe… kassapo’ti ayaṁ buddhavaṁso nāma. Ete ca aññe ca anekasahassasaṅkhā",
  "atk-s0510a0:858_8": "buddhā bhikkhācāreneva jīvikaṁ kappesu’’nti antaravīthiyaṁ ṭhitova –",
  "atk-s0510a0:859": "‘‘Uttiṭṭhe nappamajjeyya, dhammaṁ sucaritaṁ care;",
  "atk-s0510a0:860": "Dhammacārī sukhaṁ seti, asmiṁ loke paramhi cā’’ti. (dha. pa. 168) –",
  "atk-s0510a0:861": "Imaṁ gāthamāha. Gāthāpariyosāne rājā sotāpattiphale patiṭṭhāsi.",
  "atk-s0510a0:862": "‘‘Dhammañcare sucaritaṁ, na naṁ duccaritaṁ care;",
  "atk-s0510a0:863": "Dhammacārī sukhaṁ seti, asmiṁ loke paramhi cā’’ti. (dha. pa. 169) –",
  "atk-s0510a0:864_0": "Imaṁ gāthaṁ sutvā sakadāgāmiphale patiṭṭhāsi, mahādhammapālajātakaṁ (jā. 1.10.92",
  "atk-s0510a0:864_1": "ādayo) sutvā anāgāmiphale patiṭṭhāsi, maraṇasamaye setacchattassa heṭṭhā sirisayane",
  "atk-s0510a0:864_2": "nipannoyeva arahattaṁ pāpuṇi. Araññavāsena padhānānuyogakiccaṁ rañño nāhosi. So sotāpattiphalaṁ",
  "atk-s0510a0:864_3": "sacchikatvāyeva pana bhagavato pattaṁ gahetvā saparisaṁ bhagavantaṁ mahāpāsādaṁ āropetvā",
  "atk-s0510a0:864_4": "paṇītena khādanīyena bhojanīyena parivisi. Bhattakiccapariyosāne sabbaṁ itthāgāraṁ",
  "atk-s0510a0:864_5": "āgantvā bhagavantaṁ vandi ṭhapetvā rāhulamātaraṁ. Sā pana ‘‘gaccha, ayyaputtaṁ vandāhī’’ti",
  "atk-s0510a0:864_6": "parijanena vuccamānāpi ‘‘sace mayhaṁ guṇo atthi, sayameva mama santikaṁ ayyaputto",
  "atk-s0510a0:864_7": "āgamissati, āgatameva naṁ vandissāmī’’ti vatvā na agamāsi.",
  "atk-s0510a0:865_0": "Bhagavā rājānaṁ pattaṁ gāhāpetvā dvīhi aggasāvakehi saddhiṁ rājadhītāya sirigabbhaṁ",
  "atk-s0510a0:865_1": "gantvā ‘‘rājadhītā yathāruci vandamānā na kiñci vattabbā’’ti vatvā paññattāsane nisīdi.",
  "atk-s0510a0:865_2": "Sā vegenāgantvā gopphakesu gahetvā pādapiṭṭhiyaṁ sīsaṁ parivattetvā yathājjhāsayaṁ",
  "atk-s0510a0:865_3": "vandi. Rājā rājadhītāya bhagavati sinehabahumānādiguṇasampattiṁ kathesi – ‘‘bhante,",
  "atk-s0510a0:865_4": "mama dhītā ‘tumhehi kāsāyāni vatthāni nivāsitānī’ti sutvā tato paṭṭhāya kāsāyavatthanivatthā",
  "atk-s0510a0:865_5": "jātā, tumhākaṁ ekabhattikabhāvaṁ sutvā ekabhattikāva jātā, tumhehi mahāsayanassa",
  "atk-s0510a0:865_6": "chaḍḍitabhāvaṁ sutvā paṭṭikāmañcakeyeva nipannā, tumhākaṁ mālāgandhādīhi viratabhāvaṁ",
  "atk-s0510a0:865_7": "ñatvā viratamālāgandhāva jātā, attano ñātakehi ‘mayaṁ paṭijaggissāmā’ti sāsane pesitepi",
  "atk-s0510a0:865_8": "tesu ekañātakampi na olokesi, evaṁ guṇasampannā me, bhante, dhītā’’ti. ‘‘Anacchariyaṁ,",
  "atk-s0510a0:865_9": "mahārāja, ayaṁ idāni tayā rakkhiyamānā rājadhītā paripakke ñāṇe attānaṁ rakkheyya,",
  "atk-s0510a0:865_10": "esā pubbe anārakkhā pabbatapāde vicaramānā aparipakkepi ñāṇe attānaṁ rakkhī’’ti vatvā",
  "atk-s0510a0:865_11": "candakinnarījātakaṁ (jā. 1.14.18 ādayo) kathetvā uṭṭhāyāsanā pakkāmi.",
  "atk-s0510a0:866_0": "Punadivase pana nandassa rājakumārassa abhisekagehappavesanavivāhamaṅgalesu vattamānesu",
  "atk-s0510a0:866_1": "tassa gehaṁ gantvā kumāraṁ pattaṁ gāhāpetvā pabbājetukāmo maṅgalaṁ vatvā uṭṭhāyāsanā",
  "atk-s0510a0:866_2": "pakkāmi. Janapadakalyāṇī kumāraṁ gacchantaṁ disvā ‘‘tuvaṭaṁ kho, ayyaputta, āgaccheyyāsī’’ti",
  "atk-s0510a0:866_3": "vatvā gīvaṁ pasāretvā olokesi. So bhagavantaṁ ‘‘pattaṁ gaṇhathā’’ti vattuṁ avisahamāno",
  "atk-s0510a0:866_4": "vihāraṁyeva agamāsi. Taṁ anicchamānaṁyeva bhagavā pabbājesi. Iti bhagavā kapilavatthuṁ",
  "atk-s0510a0:866_5": "gantvā tatiyadivase nandaṁ pabbājesi.",
  "atk-s0510a0:867_0": "Sattame divase rāhulamātāpi kumāraṁ alaṅkaritvā bhagavato santikaṁ pesesi – ‘‘passa,",
  "atk-s0510a0:867_1": "tāta, etaṁ vīsatisahassasamaṇaparivutaṁ suvaṇṇavaṇṇaṁ brahmarūpavaṇṇaṁ samaṇaṁ, ayaṁ",
  "atk-s0510a0:867_2": "te pitā, etassa mahantā nidhayo ahesuṁ tyassa nikkhamanakālato paṭṭhāya na passāma,",
  "atk-s0510a0:867_3": "gaccha, naṁ dāyajjaṁ yācāhi – ‘ahaṁ, tāta, kumāro abhisekaṁ patvā cakkavattī bhavissāmi,",
  "atk-s0510a0:867_4": "dhanena me attho, dhanaṁ me dehi. Sāmiko hi putto pitusantakassā’’’ti. Kumāro ca",
  "atk-s0510a0:867_5": "bhagavato santikaṁ gantvāva pitusinehaṁ labhitvā haṭṭhacitto ‘‘sukhā te, samaṇa,",
  "atk-s0510a0:867_6": "chāyā’’ti vatvā aññañca bahuṁ attano anurūpaṁ vadanto aṭṭhāsi. Bhagavā katabhattakicco",
  "atk-s0510a0:867_7": "anumodanaṁ vatvā uṭṭhāyāsanā pakkāmi. Kumāropi ‘‘dāyajjaṁ me, samaṇa, dehi, dāyajjaṁ",
  "atk-s0510a0:867_8": "me, samaṇa, dehī’’ti bhagavantaṁ anubandhi. Na bhagavā kumāraṁ nivattāpesi, parijanopi",
  "atk-s0510a0:867_9": "bhagavatā saddhiṁ gacchantaṁ nivattetuṁ nāsakkhi. Iti so bhagavatā saddhiṁ ārāmameva agamāsi.",
  "atk-s0510a0:868_0": "Tato bhagavā cintesi – ‘‘yaṁ ayaṁ pitusantakaṁ dhanaṁ icchati, taṁ vaṭṭānugataṁ savighātaṁ,",
  "atk-s0510a0:868_1": "handassa me bodhimaṇḍe paṭiladdhaṁ sattavidhaṁ ariyadhanaṁ demi, lokuttaradāyajjassa",
  "atk-s0510a0:868_2": "naṁ sāmikaṁ karomī’’ti āyasmantaṁ sāriputtaṁ āmantesi – ‘‘tena hi, sāriputta, rāhulaṁ",
  "atk-s0510a0:868_3": "pabbājehī’’ti. Thero taṁ pabbājesi. Pabbajite ca pana kumāre rañño adhimattaṁ dukkhaṁ",
  "atk-s0510a0:868_4": "uppajji, taṁ adhivāsetuṁ asakkonto bhagavantaṁ upasaṅkamitvā ‘‘sādhu, bhante, ayyā",
  "atk-s0510a0:868_5": "mātāpitūhi ananuññātaṁ puttaṁ na pabbājeyyu’’nti varaṁ yāci. Bhagavā ca tassa varaṁ",
  "atk-s0510a0:868_6": "datvā punekadivase rājanivesane katabhattakicco ekamantaṁ nisinnena raññā ‘‘bhante,",
  "atk-s0510a0:868_7": "tumhākaṁ dukkarakārikakāle ekā devatā maṁ upasaṅkamitvā ‘putto te kālaṅkato’ti āha,",
  "atk-s0510a0:868_8": "tassā vacanaṁ asaddahanto ‘na mayhaṁ putto sambodhiṁ appatvā kālaṁ karotī’ti taṁ",
  "atk-s0510a0:868_9": "paṭikkhipi’’nti vutte ‘‘tumhe idāni kiṁ saddahissatha, ye tumhe pubbepi aṭṭhikāni",
  "atk-s0510a0:868_10": "dassetvā ‘putto te mato’ti vutte na saddahitthā’’ti imissā aṭṭhuppattiyā mahādhammapālajātakaṁ",
  "atk-s0510a0:868_11": "kathesi. Kathāpariyosāne rājā anāgāmiphale patiṭṭhahi.",
  "atk-s0510a0:869_0": "Iti bhagavā pitaraṁ tīsu phalesu patiṭṭhāpetvā bhikkhusaṅghaparivuto punadeva rājagahaṁ",
  "atk-s0510a0:869_1": "gantvā sītavane vihāsi. Tasmiṁ samaye anāthapiṇḍiko gahapati pañcahi sakaṭasatehi",
  "atk-s0510a0:869_2": "bhaṇḍaṁ ādāya rājagahaṁ gantvā attano piyasahāyakassa seṭṭhino gehaṁ gantvā tattha",
  "atk-s0510a0:869_3": "buddhassa bhagavato uppannabhāvaṁ sutvā balavapaccūse devatānubhāvena vivaṭena dvārena",
  "atk-s0510a0:869_4": "satthāraṁ upasaṅkamitvā dhammaṁ sutvā sotāpattiphale patiṭṭhāya, dutiye divase buddhappamukhassa",
  "atk-s0510a0:869_5": "saṅghassa mahādānaṁ datvā sāvatthiṁ āgamanatthāya satthu paṭiññaṁ gahetvā antarāmagge",
  "atk-s0510a0:869_6": "pañcacattālīsayojanaṭṭhāne satasahassaṁ datvā yojanike yojanike vihāraṁ kāretvā jetavanaṁ",
  "atk-s0510a0:869_7": "koṭisanthārena aṭṭhārasahi hiraññakoṭīhi kiṇitvā navakammaṁ paṭṭhapesi. So majjhe",
  "atk-s0510a0:869_8": "dasabalassa gandhakuṭiṁ kāresi, taṁ parivāretvā asītiyā mahātherānaṁ pāṭiyekkaṁ ekasannivesane",
  "atk-s0510a0:869_9": "āvāse ekakuṭikadvikuṭikahaṁsavaṭṭakadīgharassasālāmaṇḍapādivasena sesasenāsanāni",
  "atk-s0510a0:869_10": "pokkharaṇicaṅkamanarattiṭṭhānadivāṭṭhānāni cāti aṭṭhārasakoṭipariccāgena ramaṇīye",
  "atk-s0510a0:869_11": "bhūmibhāge manoramaṁ vihāraṁ kāretvā dasabalassa āgamanatthāya dūtaṁ pāhesi. Satthā",
  "atk-s0510a0:869_12": "tassa vacanaṁ sutvā mahābhikkhusaṅghaparivāro rājagahā nikkhamitvā anupubbena sāvatthinagaraṁ pāpuṇi.",
  "atk-s0510a0:870_0": "Mahāseṭṭhipi kho vihāramahaṁ sajjetvā tathāgatassa jetavanaṁ pavisanadivase puttaṁ",
  "atk-s0510a0:870_1": "sabbālaṅkārapaṭimaṇḍitaṁ katvā alaṅkatapaṭiyatteheva pañcahi kumārasatehi saddhiṁ",
  "atk-s0510a0:870_2": "pesesi. So saparivāro pañcavaṇṇavatthasamujjalāni pañca dhajasatāni gahetvā dasabalassa",
  "atk-s0510a0:870_3": "purato ahosi, tesaṁ pacchato mahāsubhaddā cūḷasubhaddāti dve seṭṭhidhītaro pañcahi",
  "atk-s0510a0:870_4": "kumārikāsatehi saddhiṁ puṇṇaghaṭe gahetvā nikkhamiṁsu, tāsaṁ pacchato seṭṭhibhariyā",
  "atk-s0510a0:870_5": "sabbālaṅkārapaṭimaṇḍitā pañcahi mātugāmasatehi saddhiṁ puṇṇapātiyo gahetvā nikkhami,",
  "atk-s0510a0:870_6": "sabbesaṁ pacchato mahāseṭṭhi ahatavatthanivattho ahatavatthanivattheheva pañcahi",
  "atk-s0510a0:870_7": "seṭṭhisatehi saddhiṁ bhagavantaṁ abbhuggañchi. Bhagavā imaṁ upāsakaparisaṁ purato",
  "atk-s0510a0:870_8": "katvā mahābhikkhusaṅghaparivuto attano sarīrappabhāya suvaṇṇarasasekasiñcanāni viya",
  "atk-s0510a0:870_9": "vanantarāni kurumāno anantāya buddhalīlāya aparimāṇāya buddhasiriyā jetavanavihāraṁ pāvisi.",
  "atk-s0510a0:871_0": "Atha naṁ anāthapiṇḍiko āpucchi – ‘‘kathāhaṁ, bhante, imasmiṁ vihāre paṭipajjāmī’’ti?",
  "atk-s0510a0:871_1": "‘‘Tena hi, gahapati, imaṁ vihāraṁ āgatānāgatassa cātuddisassa bhikkhusaṅghassa patiṭṭhāpehī’’ti.",
  "atk-s0510a0:871_2": "‘‘Sādhu, bhante’’ti mahāseṭṭhi suvaṇṇabhiṅgāraṁ ādāya dasabalassa hatthe udakaṁ pātetvā",
  "atk-s0510a0:871_3": "‘‘imaṁ jetavanavihāraṁ āgatānāgatassa cātuddisassa buddhappamukhassa bhikkhusaṅghassa",
  "atk-s0510a0:871_4": "dammī’’ti adāsi. Satthā vihāraṁ paṭiggahetvā anumodanaṁ karonto –",
  "atk-s0510a0:872": "‘‘Sītaṁ uṇhaṁ paṭihanti, tato vāḷamigāni ca;",
  "atk-s0510a0:873": "Sarīsape ca makase, sisire cāpi vuṭṭhiyo.",
  "atk-s0510a0:874": "‘‘Tato vātātapo ghoro, sañjāto paṭihaññati;",
  "atk-s0510a0:875": "Leṇatthañca sukhatthañca, jhāyituñca vipassituṁ.",
  "atk-s0510a0:876": "‘‘Vihāradānaṁ saṅghassa, aggaṁ buddhena vaṇṇitaṁ;",
  "atk-s0510a0:877": "Tasmā hi paṇḍito poso, sampassaṁ atthamattano.",
  "atk-s0510a0:878": "‘‘Vihāre kāraye ramme, vāsayettha bahussute;",
  "atk-s0510a0:879": "Tesaṁ annañca pānañca, vatthasenāsanāni ca.",
  "atk-s0510a0:880": "‘‘Dadeyya ujubhūtesu, vippasannena cetasā;",
  "atk-s0510a0:881": "Te tassa dhammaṁ desenti, sabbadukkhāpanūdanaṁ;",
  "atk-s0510a0:882": "Yaṁ so dhammaṁ idhaññāya, parinibbāti anāsavo’’ti. (cūḷava. 295) –",
  "atk-s0510a0:883_0": "Vihārānisaṁsaṁ kathesi. Anāthapiṇḍiko dutiyadivasato paṭṭhāya vihāramahaṁ ārabhi.",
  "atk-s0510a0:883_1": "Visākhāya vihāramaho catūhi māsehi niṭṭhito, anāthapiṇḍikassa pana vihāramaho navahi",
  "atk-s0510a0:883_2": "māsehi niṭṭhāsi. Vihāramahepi aṭṭhāraseva koṭiyo pariccāgaṁ agamaṁsu. Iti ekasmiṁyeva",
  "atk-s0510a0:883_3": "vihāre catupaṇṇāsakoṭisaṅkhaṁ dhanaṁ pariccaji.",
  "atk-s0510a0:884_0": "Atīte pana vipassissa bhagavato kāle punabbasumitto nāma seṭṭhi suvaṇṇiṭṭhakāsanthārena",
  "atk-s0510a0:884_1": "kiṇitvā tasmiṁyeva ṭhāne yojanappamāṇaṁ saṅghārāmaṁ kāresi. Sikhissa pana bhagavato",
  "atk-s0510a0:884_2": "kāle sirivaḍḍho nāma seṭṭhi suvaṇṇaphālasanthārena kiṇitvā tasmiṁyeva ṭhāne tigāvutappamāṇaṁ",
  "atk-s0510a0:884_3": "saṅghārāmaṁ kāresi. Vessabhussa bhagavato kāle sotthiyo nāma seṭṭhi suvaṇṇahatthipadasanthārena",
  "atk-s0510a0:884_4": "kiṇitvā tasmiṁyeva ṭhāne aḍḍhayojanappamāṇaṁ saṅghārāmaṁ kāresi. Kakusandhassa bhagavato",
  "atk-s0510a0:884_5": "kāle accuto nāma seṭṭhi suvaṇṇiṭṭhakāsanthārena kiṇitvā tasmiṁyeva ṭhāne gāvutappamāṇaṁ",
  "atk-s0510a0:884_6": "saṅghārāmaṁ kāresi. Koṇāgamanassa bhagavato kāle uggo nāma seṭṭhi suvaṇṇakacchapasanthārena",
  "atk-s0510a0:884_7": "kiṇitvā tasmiṁyeva ṭhāne aḍḍhagāvutappamāṇaṁ saṅghārāmaṁ kāresi. Kassapassa bhagavato",
  "atk-s0510a0:884_8": "kāle sumaṅgalo nāma seṭṭhi suvaṇṇayaṭṭhisanthārena kiṇitvā tasmiṁyeva ṭhāne soḷasakarīsappamāṇaṁ",
  "atk-s0510a0:884_9": "saṅghārāmaṁ kāresi. Amhākaṁ pana bhagavato kāle anāthapiṇḍiko nāma seṭṭhi kahāpaṇakoṭisanthārena",
  "atk-s0510a0:884_10": "kiṇitvā tasmiṁyeva ṭhāne aṭṭhakarīsappamāṇaṁ saṅghārāmaṁ kāresi. Idaṁ kira ṭhānaṁ",
  "atk-s0510a0:884_11": "sabbabuddhānaṁ avijahitaṭṭhānameva.",
  "atk-s0510a0:885": "Iti mahābodhimaṇḍe sabbaññutappattito yāva mahāparinibbānamañcā yasmiṁ yasmiṁ ṭhāne bhagavā vihāsi, idaṁ santikenidānaṁ nāmāti veditabbaṁ.",
  "atk-s0510a0:886": "Santikenidānakathā niṭṭhitā.",
  "atk-s0510a0:887": "Nidānakathā niṭṭhitā.",
  "atk-s0510a0:888": "Therāpadānaṁ"
}