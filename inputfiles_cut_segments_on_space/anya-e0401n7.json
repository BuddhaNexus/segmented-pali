{
  "anya-e0401n7:0": "8. Paccayasaṅgahaanudīpanā",
  "anya-e0401n7:1_0": "166. Yehipakārehi yathā. Tesaṁ vibhāgo taṁ vibhāgo. Ayañcaniddeso ekasesaniddeso,",
  "anya-e0401n7:1_1": "vicchālopaniddesovāti dassetuṁ “tesaṁ”tiādimāha. Na sameti. Gāthāyaṁ ‘yesaṁ’tiādinā",
  "anya-e0401n7:1_2": "tīhi-ya-saddehi dassitānaṁ tiṇṇaṁ atthānaṁ-ta-saddattha sambhavato. Ta-saddatthānañca",
  "anya-e0401n7:1_3": "anusandhiyaṁ paripuṇṇaṁ katvā vattabbato. “Samuppajjatī”ti suṭṭhu paripuṇṇaṁ katvā",
  "anya-e0401n7:1_4": "uppajjati, pātubhavati. “Avinā”ti avinā hutvā. “Sahajāta dhammehī”ti avijjā paccayā",
  "anya-e0401n7:1_5": "saṅkhārātiādīsu saṅkhārādīnaṁ sahajāta dhammehi saheva uppajjanaṁ. “Kalāpavasenā”ti",
  "anya-e0401n7:1_6": "suddha dhamma kalāpavasena. “Sāmañña lakkhaṇaṁ”ti sādhāraṇa lakkhaṇaṁ. “Attho”ti",
  "anya-e0401n7:1_7": "idappaccayatā saddassa attho. “Ayamattho paṭikkhitto”ti ‘samuppajjanaṁ samuppādo’ti",
  "anya-e0401n7:1_8": "ayaṁbhāvasādhanattho paṭikkhitto. “Ayamevā”ti ayaṁ bhāvasādhanattho eva. Jarāmaraṇaṁ",
  "anya-e0401n7:1_9": "sambhavatīti yojanā. “Uppādāvā tathāgatānaṁ”ti sammāsambuddhānaṁ uppādevā sati. “Anuppādāvā”ti",
  "anya-e0401n7:1_10": "anuppādevā sati. “Ṭhitāva sādhātū”ti jātiyā sati jarāmaraṇassa pavattisabhāvo loke",
  "anya-e0401n7:1_11": "ṭhitoyeva. Katamā pana sādhātūti āha “dhammaṭṭhitatā”tiādiṁ. Tattha “dhammaṭṭhitatā”ti",
  "anya-e0401n7:1_12": "kenaci akatā sabhāvaṭṭhitatā. “Dhammaniyāmatā”ti sabhāvaniyāmatā. “Tatra tathatā”ti",
  "anya-e0401n7:1_13": "tasmiṁ sāmaññalakkhaṇe saṅkhata dhammānaṁ tathatā. Sāmañña lakkhaṇameva paṭiccasamuppādo",
  "anya-e0401n7:1_14": "nāmāti dasseti, na avijjādiko paccaya dhammo. Kasmā, tehi vacanehi dhammaniyāmatā",
  "anya-e0401n7:1_15": "mattassa dassitattā. Avijjādīnaṁ dhamma sarūpānaṁ adassitattā. “Dhammaniyāmatāmattaṁ”ti",
  "anya-e0401n7:1_16": "ca yathā vuttasāmañña lakkhaṇameva vuccati. Yadi bhāvasādhanaṁ iccheyya, bhāvasādhanaṁ",
  "anya-e0401n7:1_17": "nāma katturahitaṁ bhaveyya. Katturahite ca sati, kathaṁ paṭicca kriyāya samānakattukatā",
  "anya-e0401n7:1_18": "labbhati. Aladdhe ca samānakattukatte kathañca pubbakāletvā paccayasambhavoti. Ayaṁ",
  "anya-e0401n7:1_19": "bhāvasādhanaṁ icchantassa byañjanayuttivirodho. Taṁ pariharanto na cetthātiādimāha.",
  "anya-e0401n7:1_20": "Gambhīrocānanda paṭiccasamuppādo gambhīrāva bhāsocāti bhagavatā vuttaṁ. Bhāvasādhane",
  "anya-e0401n7:1_21": "ca kate uppajjana kriyāmattaṁ nāma visuṁ eko dhammo na hotīti kathaṁ taṁ gambhīraṁ",
  "anya-e0401n7:1_22": "siyāti. Ayaṁ bhāvasādhanaṁ icchantassa gambhīravacana virodho. Taṁ pariharanto “saṅkhata",
  "anya-e0401n7:1_23": "dhammesu cā”tiādimāha. Api ca saṅkhata lakkhaṇaṁ nāma saṅkhata dhammatopi gambhīraṁ",
  "anya-e0401n7:1_24": "hoti. Tathāhi cittaṁ nāma saṅkhata dhammo. Tañca atthi mecittaṁ nāmāti sattānaṁ pākaṭaṁ",
  "anya-e0401n7:1_25": "hoti. Tassa pana aniccatā saṅkhātaṁ saṅkhata lakkhaṇaṁ apākaṭaṁ hoti suṭṭhu santatiyā",
  "anya-e0401n7:1_26": "paṭicchannaṁ. Tathā vedanā nāma sukhāvā dukkhāvā saṅkhata dhammo. Sā ca atthi mevedanāti",
  "anya-e0401n7:1_27": "sattānaṁ pākaṭā hoti. Tassā pana aniccatā saṅkhātaṁ saṅkhata lakkhaṇaṁ apākaṭaṁ hoti",
  "anya-e0401n7:1_28": "suṭṭhu santatiyā paṭicchannaṁ. Evaṁ sesesu nāmadhammesu ca rūpadhammesu ca. Yato",
  "anya-e0401n7:1_29": "sattasu visuddhīsu saṅkhata dhamma vavatthāna saṅkhātaṁ diṭṭhivisuddhiñāṇañca avijjādipaccaya",
  "anya-e0401n7:1_30": "pariggaha saṅkhātaṁ kaṅkhāvitaraṇa visuddhiñāṇañca pathamaṁ sampādetvā pacchā dasavidhāni",
  "anya-e0401n7:1_31": "saṅkhata lakkhaṇānupassanā ñāṇāni sampādetabbāni hontīti. Yathā ca aniccatā saṅkhātaṁ",
  "anya-e0401n7:1_32": "saṅkhata lakkhaṇaṁ saṅkhata dhammato gambhīraṁ hoti. Tathā idampi paṭiccasamuppāda",
  "anya-e0401n7:1_33": "saṅkhātaṁ saṅkhata lakkhaṇaṁ saṅkhata dhammato gambhīraṁ hotīti daṭṭhabbaṁ.",
  "anya-e0401n7:2_0": "“Tabbhāvabhāvībhāvo”ti ettha bhavati saṁvijjatīti bhāvo. So so avijjādiko bhāvo tabbhāvo.",
  "anya-e0401n7:2_1": "Tabbhāve bhavanti sambhavanti sīlenāti tabbhāvabhāvino. Saṅkhārādayo. “Bhāvo”ti uppattikāraṇaṁ.",
  "anya-e0401n7:2_2": "Tabbhāvabhāvīnaṁ bhāvoti tabbhāvabhāvi bhāvoti imamatthaṁ dassento “tasmiṁ tasmiṁ”tiādimāha.",
  "anya-e0401n7:2_3": "Api ca “bhāvo”ti vijjamānatā vuccati. Tassa tassa paccaya dhammassa bhāvoti tabbhāvo.",
  "anya-e0401n7:2_4": "Tabbhāve sati bhavanti sambhavanti dhammatāyāti tabbhāvabhāvino. Tesaṁ bhāvotipi",
  "anya-e0401n7:2_5": "yujjatiyeva. “Hetvādi paccaya sattiniyāmaṁ”ti hetupaccayo, ārammaṇa paccayo, tiādīsu",
  "anya-e0401n7:2_6": "hetusadda ārammaṇa saddādayo lobhādīnaṁ rūpārammaṇādīnañca dhammānaṁ taṁ taṁ paccaya",
  "anya-e0401n7:2_7": "sattivisesaṁ dīpenti. Tesañca so so paccaya sattiviseso visuṁ dhammaniyāmo hoti,",
  "anya-e0401n7:2_8": "evaṁ hetvādi paccayasattiniyāmaṁ nivatteti. “Tathā tathā”ti mūlaṭṭhagocaravisayaṭṭhādikena",
  "anya-e0401n7:2_9": "tena tena paccayākārena. So hi vuccatīti sambandho. “Paccaya dhammuddhāra matte aṭhatvā”ti",
  "anya-e0401n7:2_10": "paccaya dhammānaṁ nāma saññāvasena uddharaṇamattaṁ akatvāti adhippāyo. “Āhaccā”ti",
  "anya-e0401n7:2_11": "āhanitvā taṁ taṁ paccayasatti visesaṁ pāpetvāti attho. Tenāha “matthakaṁ pāpetvā”ti.",
  "anya-e0401n7:2_12": "Paccayasatti viseso hi hetuphaladīpane tato uttari vattabba kiccābhāvato matthakaṁ",
  "anya-e0401n7:2_13": "nāma hotīti. “Anosakkamānā”ti anivattamānā. “Etāyā”ti paccaya sattiyā. Papañcente ācariye.",
  "anya-e0401n7:3_0": "Etasmā kāraṇā phalaṁ etadeva paṭicca anāgatapakkhato paccuppannapakkhaṁ āgacchati",
  "anya-e0401n7:3_1": "pātubbhavatīti paccayo. Uppattikāraṇaṁ pavattikāraṇañca. Tattha uppattikāraṇaṁ janakapaccayo.",
  "anya-e0401n7:3_2": "Pavattikāraṇaṁ upatthambhaka paccayo. “Etenā”ti hetunā. “Kāyavacī manokammaṁ”ti ettha",
  "anya-e0401n7:3_3": "“kammaṁ”ti kriyāvuccati, gamana ṭhāna nisajjasayanādikaṁ kāyika kriyañca. Ālāpa sallāpa",
  "anya-e0401n7:3_4": "kathana sajjhāyana gāyanādikaṁ vācasika kriyañca. Vijānana cintana vīmaṁsanādikaṁ",
  "anya-e0401n7:3_5": "mānasika kriyañca. “Abhisaṅkharontī”ti abhinipphādenti. “Etehī”ti etehi lokiyakusalā",
  "anya-e0401n7:3_6": "kusala cetanā dhammehi. Api ca saṅkharonti sattā etehīti saṅkhārā. “Saṅkharontī”ti",
  "anya-e0401n7:3_7": "kiṁ saṅkharonti. Attabhāvaṁ saṅkharonti. Bhavābhavaṁ saṅkharonti. Diṭṭhadhammikampi",
  "anya-e0401n7:3_8": "atthaṁ vā anatthaṁ vā saṅkharonti. Samparāyikampi atthaṁ vā anatthaṁ vā saṅkharontītiādinā.",
  "anya-e0401n7:3_9": "Cakkhumpi saṅkharonti, sotaṁpi saṅkharontītiādinā. Dassanampi saṅkharonti, savanampi",
  "anya-e0401n7:3_10": "saṅkharontītiādinā ca vattuṁ vaṭṭatiyeva. “Vijānātī”ti vividhena jānāti. Bhūtenapi",
  "anya-e0401n7:3_11": "jānāti, abhūtenapi jānāti. “Namatī”ti gocara visayatthāya namati. “Ruppatī”ti kuppati,",
  "anya-e0401n7:3_12": "khobhati. “Phusatī”ti saṁhanati. “Vedayatī”ti viditaṁ karoti. Taṁ taṁ ārammaṇaṁ lagganavasena",
  "anya-e0401n7:3_13": "bhusaṁ nahati bandhati, muñcituṁ na detīti taṇhātipi yujjati. “Upādiyatī”ti daḷhaṁ",
  "anya-e0401n7:3_14": "gaṇhāti. Tenāha “amuñcaggāhaṁ gaṇhātī”ti. Bhavatīti bhavo. Upapattibhavo. Bhavanti",
  "anya-e0401n7:3_15": "etenāti bhavo. Kammabhavo. “Jananaṁ”ti abhinavassa pātubbhavanaṁ. “Jīraṇaṁ”ti abhinavabhāvato",
  "anya-e0401n7:3_16": "hāyanaṁ. “Socanaṁ”ti cittasantāpanaṁ. “Paridevanaṁ”ti rodanaṁ. “Dukkhaṁ”ti kāyarujjanaṁ.",
  "anya-e0401n7:3_17": "“Domanassaṁ”ti cittarujjanaṁ. “Visīdanaṁ”ti bāḷhaṁ cittakilamathabhāvena virūpaṁ",
  "anya-e0401n7:3_18": "hutvā cittassasīdanaṁ. Thāmabalakhiyyanaṁ. Yato assāsapassāsānaṁ virūpappavattivā",
  "anya-e0401n7:3_19": "taṅkhaṇe sabbaso uparujjhanaṁ vā hotīti. “Kenaci sukhenā”ti dukkhasaccato vimuttena",
  "anya-e0401n7:3_20": "kenaci santisukhena.",
  "anya-e0401n7:4_0": "“Dukkhappaṭicchādikā”ti bhayaṭṭhena dukkhabhūtānaṁ tebhūmika dhammānaṁ dukkhabhāvappaṭicchādikā.",
  "anya-e0401n7:4_1": "“Samudayappaṭicchādikā”ti taṇhāya dukkha samudaya bhāvappaṭicchādikā. “Nirodhappaṭicchādikā”ti",
  "anya-e0401n7:4_2": "taṇhānirodhasseva dukkhanirodha bhāvappaṭicchādikā. “Maggappaṭicchādikā”ti aṭṭhaṅgīka",
  "anya-e0401n7:4_3": "maggasseva dukkhanirodha maggabhāvappaṭicchādikā. Pubbanto vuccati atītekāle bhavaparamparā.",
  "anya-e0401n7:4_4": "Aparanto vuccati anāgate bhavaparamparā. Pubbantā paranto vuccati tadubhayaṁ. “Paṭiccasamuppādappaṭicchādikā”ti",
  "anya-e0401n7:4_5": "paccuppannabhave khandhānaṁ paṭiccasamuppādappaṭicchādikā. “Suttantikanayenā”ti abhidhammepi",
  "anya-e0401n7:4_6": "vibhaṅge suttanta bhājanīyaṁ nāma āgataṁ. Tena suttanta bhājanīyanayena. Sāsavā kusalā",
  "anya-e0401n7:4_7": "kusala cetanā saṅkhārā nāmāti yojanā. “Abhidhammanayenā”ti vibhaṅge abhidhammabhājanīyanayena.",
  "anya-e0401n7:4_8": "Aṭṭhakathāpāṭhe. Avijjā kiriya dhammānaṁ neva upanissaya paccayattaṁ labhati. Kusalā",
  "anya-e0401n7:4_9": "kusalamūlāni kiriya dhammānaṁ na upanissaya paccayattaṁ labhantīti yojanā. Kiriya",
  "anya-e0401n7:4_10": "dhammā avijjāto ca kusalā kusala mūlehi ca upanissaya paccayaṁ na labhantīti vuttaṁ",
  "anya-e0401n7:4_11": "hoti. “Paccayākāro”ti paṭicca samuppādo. “Avijjāvirāgā”ti avijjā vigamanato. Tesaṁpikiriya",
  "anya-e0401n7:4_12": "dhammānaṁ. Viññāṇādīsupi kiriya viññāṇaṁ, kiriya nāmaṁ, kiriya manāyatanaṁ, kiriyaphasso,",
  "anya-e0401n7:4_13": "kiriya vedanāti atthitāya “esanayo viññāṇādīsupī”ti vuttaṁ. “Kusalā kusala vipākasampayuttaṁ”ti",
  "anya-e0401n7:4_14": "kusala viññāṇa sampayuttaṁ, akusalaviññāṇasampayuttaṁ, vipāka viññāṇa sampayuttaṁ.",
  "anya-e0401n7:4_15": "“Taṁ anupapannaṁ”ti pavattivipākaviññāṇa sahagatassa khandhattayassa taṁ sahajātassa",
  "anya-e0401n7:4_16": "cittajarūpassa ca avasiṭṭhattā taṁ na sampannaṁti attho. Tattha hi viññāṇapade pavattivasena",
  "anya-e0401n7:4_17": "dvattiṁsavidhaṁ vipākacittaṁ viññāṇaṁ nāmāti vuttaṁ. Evañcasati, nāma rūpapadepi",
  "anya-e0401n7:4_18": "pavattivasena tadubhayaṁ pavattiviññāṇasahagataṁpi gahetabbamevāti. “Taṁ taṁ viññāṇa",
  "anya-e0401n7:4_19": "sampayuttā”ti paṭisandhiviññāṇa pavatti viññāṇasampayuttā. “Taṇhupādānānipākaṭānī”ti",
  "anya-e0401n7:4_20": "cha taṇhā rūpataṇhā saddataṇhādivasena. Cattāri upādānāni kāmupādānādivasenāti evaṁ",
  "anya-e0401n7:4_21": "pākaṭāniyeva. “Lakkhaṇamattānī”ti saṅkhata dhammānaṁ saṅkhatabhāvasallakkhaṇa nimittamattāni.",
  "anya-e0401n7:4_22": "“Ñātibyasanādīhī”ti ñātivināsanādīhi. “Ñātibyasanādinimittaṁ”ti ñātivināsanādikāraṇā.",
  "anya-e0401n7:5_0": "“Khandhadukkhe”ti paccakkhandhasaṅkhāte dukkhasacce. Khandhappavatti maggo nāma taṇhāsamudayo",
  "anya-e0401n7:5_1": "eva. Khandhanirodha maggo nāma ariyamaggo. “Khandha samudayabhūtā”ti khandhappavattiyā",
  "anya-e0401n7:5_2": "kāraṇabhūtā. “Avijjāni vuṭānaṁ”ti avijjāyanīvāritānaṁ pihitānaṁ. “Appahīna bhavābhilāsānaṁ”ti",
  "anya-e0401n7:5_3": "maggena appahīna bhavapatthanānaṁ. Appahīnabhavataṇhānanti vuttaṁ hoti. “Vibandho”ti",
  "anya-e0401n7:5_4": "antarāyo. “Udayabhūtānaṁ”ti vaḍḍhibhūtānaṁ. “Avassayo”ti nissayo. Sukhavedanā visesato",
  "anya-e0401n7:5_5": "taṇhāya paccayo hotīti vuttaṁ “sukhavedanāsadiso”tiādi. Domanassānaṁ pana tassā paccayabhāvo",
  "anya-e0401n7:5_6": "parato pariyeṭṭhitaṇhāyaṁ pākaṭo bhavissati. Upekkhā vedanāpi dukkhena pīḷitassa",
  "anya-e0401n7:5_7": "sukhaṭhāne tiṭṭhati. Sukhaṁ viya taṁ patthetīti. Samudā caritvā paricayitvā. “Taṇhā",
  "anya-e0401n7:5_8": "evā”ti kāmataṇhā eva. “Attani cā”ti diṭṭhiyañcāti adhippāyo. “Attano ārammaṇesū”ti",
  "anya-e0401n7:5_9": "atta jīva lokādīsu diṭṭhiyāgahitā rammaṇesu. “Assādana khamanarocanabhūtāyā”ti sādhuvatāyaṁ",
  "anya-e0401n7:5_10": "mamadassananti evaṁ rajjana tussana kantibhūtāya. “Upādānīyassā”ti daḷhaṁ gahetabbassa.",
  "anya-e0401n7:5_11": "“Atthassā”ti attano attādikassa atthassa. Gāthāyaṁ.“Bhavaṁ hotī”ti bhavanto vaḍḍhanto",
  "anya-e0401n7:5_12": "hoti. “Parābhavo”ti vināsanto.",
  "anya-e0401n7:6_0": "“Addhānavante dhamme”ti tekālikasaṅkhata dhamme. Apatamāne katvāti pāṭhaseso. Yathā",
  "anya-e0401n7:6_1": "upādānaṁti disvā upādārūpaṁti pade ādāsaddo viññāyati. Na upubba padasaddo. Itarathā",
  "anya-e0401n7:6_2": "upādānanti nasijjhati. Evaṁ addhā, addhāna, padesupi. Tenāha “addhānaṁ”ti nasijjhatīti.",
  "anya-e0401n7:6_3": "Saṁkhipanti vīsatākārā etesūti saṅkhepā. Saṅgahā. “Vaṭṭadhammā”ti saṅkhārādayo dhammā.",
  "anya-e0401n7:6_4": "“Etthā”ti etāsu avijjātaṇhāsu. Kathaṁ tiṭṭhantīti āha “tadāyattavuttitāyā”ti. “Patiṭṭhā”ti",
  "anya-e0401n7:6_5": "suppatiṭṭhitaṭṭhānāni. “Pabhavā”ti vaṭṭadhammaparamparappavattiyā mūla padhāna kāraṇāni.",
  "anya-e0401n7:6_6": "Tattha hetu ca desetabbo hoti. Itarathā issaranimmānadiṭṭhi ahetuka diṭṭhīnaṁ okāso",
  "anya-e0401n7:6_7": "siyāti. Phalañca desetabbaṁ hoti. Itarathā ucchedadiṭṭhiyā okāso siyāti. “Addhuno”ti",
  "anya-e0401n7:6_8": "dīghakālassa. “Nivattetī”ti samucchindati. “Ahetū apaccayā sattā pavattantī”ti pubbaheturahitā",
  "anya-e0401n7:6_9": "pubbapaccayarahitā hutvā imesattā pavattanti. “Avijjādīhi sādhetabbo na hotī”ti bhavaparamparāsu",
  "anya-e0401n7:6_10": "nicco hutvā sandhāvantassa avijjādīhi kattabba kiccaṁ na hotīti adhippāyo. “Kesañci",
  "anya-e0401n7:6_11": "na sambhavantiyevā”ti anāgāmīnaṁ arahantānañca na sambhavantiyeva. Mahāādīnavarāsidassanatthaṁ",
  "anya-e0401n7:6_12": "sokādivacanaṁ hotīti yojanā. “Tesaṁ”ti aññesaṁ paccayānaṁ. “Laddhā”ti atthato laddhā.",
  "anya-e0401n7:6_13": "“Tadavinābhāvibhāvalakkhaṇenā”ti ettha tena tena paccayena avinābhāvīnaṁ bhāvo, so",
  "anya-e0401n7:6_14": "eva lakkhaṇanti viggaho. “Parattha pī”ti ito paresu taṇhupādāna bhavaggahaṇenātiādīsupi.",
  "anya-e0401n7:6_15": "“Ādito”tiādimhi. Vibhāvanipāṭhe. “Kilesabhāvasāmaññato”ti kilesabhāvena samānattā",
  "anya-e0401n7:6_16": "sadisattā. “Lakkhitabba dhammehī”ti viññāṇādīhi. “Pathamena dutīyassā”ti pathamasaṅkhepena",
  "anya-e0401n7:6_17": "saddhiṁ dutīyassa saṅkhepassa ekā sandhītiādinā yojetabbaṁ. “Lokassa pākaṭa vohārenā”ti",
  "anya-e0401n7:6_18": "kilesadhammā kammadhammā ca loke hetūti pākaṭā honti. Vipākadhammā pana phalanti",
  "anya-e0401n7:6_19": "pākaṭā. Evaṁ loke pākaṭa vohārena. Idha pana kilesadhammakammadhammā vā hontu, vipākadhammā",
  "anya-e0401n7:6_20": "vā, yo yo paccayapakkhe ṭhito, so so hetūtipi vattabboyeva. Yo yo paccayuppanna pakkhe",
  "anya-e0401n7:6_21": "ṭhito, so so phalantidassento “hetuphalasaddāpanā”tiādimāha. Aṭṭhakathā pāṭhe. “Sajjantassā”ti",
  "anya-e0401n7:6_22": "saṁvidahantassa. “Āyūhana saṅkhārā nāmā”tiādito paṭṭhāya samuccayanasaṅkhārā nāma.",
  "anya-e0401n7:6_23": "“Dakkhiṇaṁ”ti dānavatthuṁ. Dakkhiṇodakaṁ vā. “Ettha cā”ti imasmiṁ tatīyapañcake ca.",
  "anya-e0401n7:6_24": "“Vuttanayene vā”ti pathamapañcake vuttanayeneva. Vibhāvanipāṭhe. “Āyatiṁ paṭisandhiyā",
  "anya-e0401n7:6_25": "paccayacetanā bhavo nāmā”ti idaṁ uddesapāḷiyaṁ yathādiṭṭhapāṭhavaseneva vuttaṁ. Tathā",
  "anya-e0401n7:6_26": "purimakammabhavasmiṁ idha paṭisandhiyā paccayacetanā saṅkhārā nāmāti idañca. Idha",
  "anya-e0401n7:6_27": "pana pubbeyeva dvīsuhetupañcakesu dvinnaṁ saṅkhāra kammabhavānaṁ saṅgahitattā aṭṭhakathāyaṁ",
  "anya-e0401n7:6_28": "vuttanayeneva dvinnaṁ saṅkhāra kammabhavānaṁ viseso yutto. Tenāha “taṁ idha na yujjatī”ti.",
  "anya-e0401n7:6_29": "“Saṅgahitattā”ti pubbeyeva saṅgahitattā. “Etaṁ”ti vibhāvani vacanaṁ. “Dhammavibhāgarakkhaṇatthaṁ”ti",
  "anya-e0401n7:6_30": "vibhaṅge bhavapade upapattibhavassapi vibhattattā evaṁ vibhattassa dhammavibhāgassa",
  "anya-e0401n7:6_31": "rakkhaṇatthaṁ. Phalapañcakato anaññaṁpi upapattibhavaṁ aññaṁviya katvā ‘upapattibhavasaṅkhāto",
  "anya-e0401n7:6_32": "bhavekadeso’ti vuttaṁ. So ca upapattibhavo nāma paccuppannahetūhi nibbattattā catutthe",
  "anya-e0401n7:6_33": "phalapañcake eva saṅgahito. Tasmā tena upapattibhavasaddena catuttha pañcakameva",
  "anya-e0401n7:6_34": "gahitanti yuttaṁ. Itarathā dve phalapañcakāni vipākavaṭṭanti vutte siddhameva hoti.",
  "anya-e0401n7:6_35": "Evañcasati avasesā cāti ettha dutīyaphalapañcakameva avasiṭṭhaṁ hotīti daṭṭhabbaṁ.",
  "anya-e0401n7:6_36": "“Avijjā nāma moho, so ca akusala mūla”ntiādi abhidhamme mūlayamake mūlanāmena āgatattā",
  "anya-e0401n7:6_37": "vuttaṁ. Dvīsupanabhava cakkesu purimacakke avijjā ādi hoti. Pacchimacakke taṇhā.",
  "anya-e0401n7:6_38": "Ādi ca nāma mūlanti ca sīsanti ca vattuṁ vaṭṭatīti pariyāyaṁ dassetuṁ “athavā”tiādi",
  "anya-e0401n7:6_39": "vuttaṁ.“Āgamanasambhāresū”ti atītabhavato imaṁbhavaṁ āgamanasambhāresu. Taṇhā eva",
  "anya-e0401n7:6_40": "sīsaṁ katvā vuttāti yojanā. “Tesaṁ antare”ti avijjāsaṅkhārānaṁ antare. Taṇhāya okāso",
  "anya-e0401n7:6_41": "natthīti kasmā vuttaṁ. Nanu avijjāya sati, taṇhā nāma ekantena sambhavatiyeva. Sā",
  "anya-e0401n7:6_42": "ca saṅkhārānaṁ balavapaccayo hoti. Tasmā sā avijjā paccayā taṇhā, taṇhā paccayā saṅkhārāti",
  "anya-e0401n7:6_43": "vattabbā siyāti. Taṁ pariharituṁ “ayañhī”tiādivuttaṁ. Paṭilomapaṭiccasamuppādo nāma",
  "anya-e0401n7:6_44": "avijjānirodhā saṅkhāranirodhoti evaṁ pavatto paṭiccasamuppādo. “Jarāmaraṇamucchayātiādi",
  "anya-e0401n7:6_45": "navattabbaṁ siyā”ti jarāmaraṇamucchāyātiādivacanaṁ anulomapaṭiccasamuppāda sambandha",
  "anya-e0401n7:6_46": "vacananti katvā vuttaṁ. “Uparivaṭṭamūla dhammappaṭipādakānaṁ”ti upari dutiyānāgatabhāvādīsu",
  "anya-e0401n7:6_47": "avijjātaṇhā saṅkhātānaṁ vaṭṭamūladhammānaṁ niyojakānaṁ. “Te pī”ti sokādayo dukkhadhammāpi.",
  "anya-e0401n7:6_48": "“Āsavasambhūtā”ti āsavehi sambhūtā sañjātā. “Tesaṁ”ti sokādīnaṁ dukkhadhammānaṁ.",
  "anya-e0401n7:6_49": "“Jarāmaraṇaṅge gahaṇaṁ”ti dvādasasu aṅgesu jarāmaraṇaṅge saṅgahaṇaṁ. “Pavaḍḍhatī”ti",
  "anya-e0401n7:6_50": "bhusaṁ vaḍḍhati. “Āsavasamudayā”ti āsavasamuppādā. “Avijjāsamudayo”ti avijjāsamuppādo.",
  "anya-e0401n7:6_51": "“Avijjāpaccayāsaṅkhārātī”ti ettha itisaddo ādiattho. “Nānābyasana phuṭṭhassā”ti ñātibyasanādīhi",
  "anya-e0401n7:6_52": "nānābyasanehi phuṭṭhassa, vihiṁsitassa. “Yato”ti yaṁ kāraṇā, avijjātaṇhānaṁ vaḍḍhanakāraṇā.",
  "anya-e0401n7:6_53": "“Vaṭṭaṁ”ti saṅkhārādikaṁ bhavacakkaṁ. Saṁmuyhanaṁ sammoho. Pariyesanaṁ pariyeṭṭhi.",
  "anya-e0401n7:6_54": "Vipaccatīti vipāko. Vipāko eva vepakkaṁ. Sammoho vepakkaṁ assāti sammohavepakkaṁ.",
  "anya-e0401n7:6_55": "Tathā pariyeṭṭhive pakkañcāti imamatthaṁ dasseti “tadubhayaṁ”tiādinā. Tadubhayaṁ",
  "anya-e0401n7:6_56": "vipākaṁ etassāti katvā dukkhaṁ sammohavepakkanti ca pariyeṭṭhivepakkanti ca vuccatīti",
  "anya-e0401n7:6_57": "yojanā. Api ca, sammohaṁ vipāceti sañjanetīti sammoha vepakkaṁ. Evaṁ pariyeṭṭhivepakkantipi",
  "anya-e0401n7:6_58": "yujjati. “Kicchaṁ”ti kasiraṁ dukkhaṁ āpanno. “Miyyatī”ti marati. “Ca vatī”ti saṅkamati.",
  "anya-e0401n7:6_59": "“Upapajjatī”ti bhavantaraṁ upeti. “Atha ca panā”ti evaṁbhūtassa sato. “Jarāmaraṇassā”ti",
  "anya-e0401n7:6_60": "jarāmaraṇa saṅkhātassa imassa dukkhassāti sambandho. “Nissaraṇaṁ”ti niggamanaṁ. “Nappajānātī”ti",
  "anya-e0401n7:6_61": "ayaṁ loko nappajānāti. “Āgatiyā”ti imasmiṁ bhave paṭisandhiviññāṇuppattivasena āgamanena.",
  "anya-e0401n7:6_62": "“Gatiyā cā”ti anāgatabhave jātipātubbhāvavasena gamanena ca. Ādisaṅkhāto pubbapariyanto",
  "anya-e0401n7:6_63": "yassa atthītiādimantaṁ. Na ādimantaṁ anādimantaṁ. “Vaṭṭappavattassā”ti tividhavaṭṭasaṅkhātassa",
  "anya-e0401n7:6_64": "pabandhappavattassa. Jātiyā vuttāya sabbāni tassā nidānāni vuttāni eva hontīti katvā",
  "anya-e0401n7:6_65": "“jātiyā eva vā”ti vuttaṁ. “Iccevaṁ”ti iti evaṁ. Tattha avijjāpaccayā saṅkhārātiādinā",
  "anya-e0401n7:6_66": "nayena paṭṭhapesi mahāmunīti sambandho. Ācariya vādepana “iccevaṁ”ti jarāmaraṇa mucchāyātiādinānayena.",
  "anya-e0401n7:6_67": "Ābandhaṁ anādikanti sambandho. Idhapi tameva sambandhaṁ gahetvā yojeti “iccevaṁ ābandhanti.",
  "anya-e0401n7:6_68": "La. Punappunaṁ ābandhaṁ”ti. Avijjā ādimhi vuttā. Tasmā sā sayaṁ ahetu apaccayā hutvā",
  "anya-e0401n7:6_69": "vaṭṭassa ādipaccayabhūtā hotīti codanā. Taṁ pariharati “vaṭṭassā”tiādinā. “Vaṭṭakathāya",
  "anya-e0401n7:6_70": "sīsabhūtattā”ti vaṭṭassa ādināma natthi. Tassa pana pavatti nivattiyo atthi. Jānantehi",
  "anya-e0401n7:6_71": "tāsaṁ pakāsanatthāya paṭiccasamuppādakathānāma vaṭṭakathā ekantena kathetabbā hoti.",
  "anya-e0401n7:6_72": "Kathentehi ca vaṭṭadhammānaṁ majjhe katamassa dhammassa kiccaṁ vaṭṭappavattatthāya",
  "anya-e0401n7:6_73": "padhānataraṁ hotīti jānitabbaṁ hoti. Tadā kiccavasena padhānataraṁ ekaṁ dhammaṁ mūlaṁ",
  "anya-e0401n7:6_74": "sīsaṁ katvā vaṭṭakathā kathetabbāti. Idaṁ vaṭṭakathāya sīsaṁ nāma. Tattha avijjā",
  "anya-e0401n7:6_75": "nāma moho. So ca muyhanakiriyā. Andhabhāvakaraṇañcassa kiccaṁ. Na ca paññā cakkhussa",
  "anya-e0401n7:6_76": "andhabhāvakaraṇa sadisaṁ aññaṁ vaṭṭassa pavattatthāya padhānakiccaṁ nāma atthi. Tasmā",
  "anya-e0401n7:6_77": "avijjā evettha sabbappadhāna kiccattā vaṭṭakathāya sīsabhūtā hoti. Evaṁ vaṭṭakathāya",
  "anya-e0401n7:6_78": "sīsabhūtattā sā ādimhi vuttāti. “Anādikabhāvo eva dassito”ti anādikabhāvo dassito",
  "anya-e0401n7:6_79": "eva. No na dassitoti attho. Iti etaṁ atthajātaṁ paccakkhato siddhaṁ. “Idhā”ti imasmiṁbhave.",
  "anya-e0401n7:6_80": "“Tassā”ti atīta bhavapariyāpannāya avijjāya. “Aññāya avijjāya evā”ti atītabhavatopi",
  "anya-e0401n7:6_81": "purimabhave siddhāya aññāya avijjāya eva. “Tassāpī”ti purimatarabhave avijjāyapi.",
  "anya-e0401n7:6_82": "“Attabhāvo”ti purimataro attabhāvo. “Padhāna paccayabhūtattā”ti pubbe vuttanayena",
  "anya-e0401n7:6_83": "andhabhāvakaraṇa kiccattā vaṭṭappavattiyā padhāna paccayabhūtā hoti. Evaṁ padhānapaccayabhūtattā.",
  "anya-e0401n7:6_84": "“Tassa tassāti niṭṭhānameva na paññāyeyyā”ti tassa paccayassa paccayo vattabbo. Tassapi",
  "anya-e0401n7:6_85": "paccayassa paccayo vattabboti evaṁ vassasatampi vassasahassaṁpi niṭṭhānameva na paññāyeyya.",
  "anya-e0401n7:6_86": "“Vuttoyevā”ti avijjāya paccayo vuttoyeva. “Pañcanīvaraṇātissavacanīyaṁ”ti pañcanīvaraṇa",
  "anya-e0401n7:6_87": "dhammā avijjāya āhāroti vacanīyaṁ bhaveyya. Tattha “āhāro”ti balavapaccayo vuccatīti.",
  "anya-e0401n7:7": "Paṭiccasamuppādanayānudīpanā niṭṭhitā.",
  "anya-e0401n7:8_0": "167. Paṭṭhānanaye. “Hetu ca so paccayo cā”ti ettha lobho hetujātikattā hetu ca hoti.",
  "anya-e0401n7:8_1": "Ārammaṇānantarādi paccayena aññadhammassa paccayo ca hotīti atthassa sambhavato “hetu",
  "anya-e0401n7:8_2": "hutvā paccayo”ti vaṇṇeti. Evaṁ vaṇṇitepi “hetu hutvā paccayo”ti hetu honto paccayoti",
  "anya-e0401n7:8_3": "atthe sati, so yevattho sambhavatīti “puna hetubhāvena paccayo”ti vaṇṇeti. Ettha",
  "anya-e0401n7:8_4": "siyā, hetu ca so paccayo cāti ettha pada dvayaṁ ekadhammādhikaraṇattā tulyādhikaraṇaṁ",
  "anya-e0401n7:8_5": "hoti. Hetubhāvena paccayoti ettha pana padadvayaṁ tulyādhikaraṇaṁ na hoti. Purima",
  "anya-e0401n7:8_6": "padañhi dhamma bhāvappadhānaṁ, pacchimaṁ dhammappadhānanti. Evaṁ sante tulyādhikaraṇaṁ",
  "anya-e0401n7:8_7": "vākyaṁ bhinnādhikaraṇaṁ katvā vaṇṇetīti na yuttametanti. No na yuttaṁ. Mukhyopacāramattena",
  "anya-e0401n7:8_8": "nānatthattā. Pacchimavākyaṁhi mukhyavacanaṁ. Purimavākyaṁ upacāra vacanaṁ. Upacāravacane",
  "anya-e0401n7:8_9": "ca upacārattho yujjati. Mukhyavacane mukhyatthoti. “Heṭṭhāvuttamevā”ti pakiṇṇakasaṅgahe",
  "anya-e0401n7:8_10": "vuttameva. Hinonti etthāti hetu. Hinonti etenāti hetu. Tattha “hinontī”ti suṭṭhupatiṭṭhahanti.",
  "anya-e0401n7:8_11": "Ke patiṭṭhahantīti āha “sahajāta dhammā”ti. Kathañca suṭṭhupatiṭṭhahantīti āha “vuddhi",
  "anya-e0401n7:8_12": "viruḷhi vepullapattavasenā”ti. Kasmā te suṭṭhu patiṭṭhahantīti. Patiṭṭhitaṭṭhānassa",
  "anya-e0401n7:8_13": "patiṭṭhitakāraṇassa vā thāmabalasampannattāti dassetuṁ “ārammaṇe daḷhanipātinā thāmabalasampannenā”ti",
  "anya-e0401n7:8_14": "vuttaṁ. Hetuvisesanañcetaṁ. Ārammaṇe daḷhanipātimhi thāmabalasampanne ettha dhammetipi",
  "anya-e0401n7:8_15": "yojetabbaṁ. Upakārakoti ca upaladdhiyevāti sambandho. “Yādisenasabhāvenā”ti hetubhāvādisabhāvena.",
  "anya-e0401n7:8_16": "“Upaladdhiyevā”ti kasmā vuttaṁ. Nanu upakāraka saddo kattāraṁ vā kāretāraṁ vā vadatīti.",
  "anya-e0401n7:8_17": "Vohāramattena vadati. Dhammato pana kattā vā kāretā vā natthīti dassetuṁ “na hi sabhāva",
  "anya-e0401n7:8_18": "dhammesū”tiādimāha. Yadi dhammato kattāvā kāretāvā natthi. Kasmā upakārakoti vuccatīti",
  "anya-e0401n7:8_19": "āha “tathā upaladdhiyaṁ panā”tiādiṁ.",
  "anya-e0401n7:9": "Ārammaṇapaccaye. “Ajjholambamānā”ti ārammaṇa karaṇavasena adhiolambamānā. “Ārammaṇabhāvenā”ti gocaravisayabhāvena.",
  "anya-e0401n7:10_0": "Adhipatipaccaye. “Garukatā”ti assādanābhinandanādivasena vā saddhāpasādādivasena",
  "anya-e0401n7:10_1": "vā garukatā. “Sāmino viya dāse”ti sāmino attanodāse attanovase vattayamānā viya.",
  "anya-e0401n7:10_2": "Sahajātādhipati pana heṭṭhā samuccaya saṅgahe vuttoti idha na vutto.",
  "anya-e0401n7:11_0": "Anantarapaccayadvaye. “Antaraṁ”ti chiddaṁ vivaraṁ. “Santānaṁ”ti cittasantānaṁ. “Santānānubandhavasenā”ti",
  "anya-e0401n7:11_1": "cittasantānaṁ punappunaṁ bandhanavasena. Uppādananti sambandho. “Dhammantarassā”ti",
  "anya-e0401n7:11_2": "nāmakkhandha dhammantarassa. “Anantara paccayatā”ti anantarapaccaya kiccanti vuttaṁ",
  "anya-e0401n7:11_3": "hoti. Yaṁ kiñci dhammantaraṁ. “Purimapacchimabhāgappavattānaṁ”ti nirodhassa asaññībhavassa",
  "anya-e0401n7:11_4": "ca purimabhāge ca pacchimabhāge ca pavattānaṁ. “Cittuppādānaṁ pī”ti nirodhassa pubbabhāge",
  "anya-e0401n7:11_5": "nevasaññānāsaññāyatana kusala kriya cittuppādānaṁ. Pacchābhāge anāgāmiphala arahattaphalacittuppādānaṁ.",
  "anya-e0401n7:11_6": "Asaññībhavassa pubbabhāge kāmabhave cuti cittuppādānaṁ. Pacchābhāge kāmabhave eva",
  "anya-e0401n7:11_7": "paṭisandhi cittuppādānaṁ. Tesu pana kathaṁ anantaraṁ nāma siyā. Dvinnaṁ dvinnaṁ purimabhāga",
  "anya-e0401n7:11_8": "pacchima bhāgānaṁ majjhe acittakassa kālassa acittakassa rūpasantānassa ca antarikattāti",
  "anya-e0401n7:11_9": "codanā. Taṁ pariharituṁ “na hi abhāvabhūto”tiādi vuttaṁ. “Tesaṁ”ti dvinnaṁ dvinnaṁ",
  "anya-e0401n7:11_10": "cittuppādānaṁ. Rūpadhammo antaraṁ na ca karoti nāma. Arūpadhammānaṁ anantaratā nāmātiādinā",
  "anya-e0401n7:11_11": "yojanā hoti. “Tathāpavattana samatthatā”ti ekībhūtānaṁ viya attano anantare dhammantaraṁ",
  "anya-e0401n7:11_12": "uppādane samatthatā.",
  "anya-e0401n7:12": "Sahajātapaccaye. “Ye pana dhammā”ti paccayuppanna dhammā. “Attanī”ti paccaya dhammo vuccati.",
  "anya-e0401n7:13_0": "“Aññamaññaṁ upatthambhantaṁ tidaṇḍaṁ viyā”ti bhūmiyaṁ aññamaññaṁ nissāya ussitā tayodaṇḍā",
  "anya-e0401n7:13_1": "aññamaññaṁ upatthambhantā viya. “Purimenā”ti purimena sahajāta paccayena. “Itarītaro",
  "anya-e0401n7:13_2": "patthambhanaṁ”ti aññamañño patthambhanaṁ.",
  "anya-e0401n7:14_0": "“Sūdo”ti bhattakārako. “Ukkhalī”ti bhattapacanakumbhī. “Vuṭṭhidhārā”ti meghavuṭṭhidhārā.",
  "anya-e0401n7:14_1": "“Upanissayo”ti bhattuppattiyā upanissayo. “Tāsu asatī”ti sālikkhetta vuṭṭhidhārāsu",
  "anya-e0401n7:14_2": "asati. “Balavataraṭṭhenā”ti balavataranissayaṭṭhena. “Pakatūpanissayo”ti ettha “pakato”ti",
  "anya-e0401n7:14_3": "bhusaṁ kato. Tenāha “suṭṭhukato”ti. Karaṇañca attano santāne suṭṭhuuppādanañca suṭṭhuupasevanañca",
  "anya-e0401n7:14_4": "daṭṭhabbanti sambandho. “Vuttappakārenā”ti ‘yathā kate satī’tiādinā vuttappakārena.",
  "anya-e0401n7:15_0": "“Nissayārammaṇa dhammā evā”ti nissaya paccaya dhamma ārammaṇa paccaya dhammā eva.",
  "anya-e0401n7:15_1": "“Purejātatāmattavisiṭṭhā”ti ettha mattasaddena nissayārammaṇasattito visuṁ purejātasatti",
  "anya-e0401n7:15_2": "nāma natthīti dasseti. Visuṁ purejātasatti nāma atthītipi vadanti. Taṁ vādaṁ dassetuṁ",
  "anya-e0401n7:15_3": "“ācariyānandattherenā”tiādimāha. Ettha pañcavatthūni ca pañcārammaṇāni ca purejātattā",
  "anya-e0401n7:15_4": "eva suṭṭhubalavatāya pañcaviññāṇānaṁ vatthu kicca ārammaṇa kiccāni sādhenti. Tathā",
  "anya-e0401n7:15_5": "hadayavatthu ca manodhātu manoviññāṇadhātū nanti. Ayaṁ visuṁ purejātasatti visesoti",
  "anya-e0401n7:15_6": "vadeyya. Saccaṁ. Suddhamano dvārepana idha ṭhatvā nirayesu evarūpāni nirayaggirūpāni",
  "anya-e0401n7:15_7": "atthi. Idāni devesu ca evarūpāni dibbarūpāni atthīti cintayantānampi, tesu pure evarūpāni",
  "anya-e0401n7:15_8": "uppajjiṁsūti vā, tesu anāgate evarūpāni uppajjissantīti vā cintayantānaṁpitāni rūpāni",
  "anya-e0401n7:15_9": "nibbisesāni hutvā manoviññāṇānaṁ ārammaṇa paccayattaṁ gacchanti. Tattha pure jātāni",
  "anya-e0401n7:15_10": "hutvā tadā vijjamānāni paccuppannarūpāni ārammaṇa purejātapaccayo. Itarāni ārammaṇa",
  "anya-e0401n7:15_11": "paccayo eva. Na cettha purejātānaṁ paccuppannarūpānaṁ purejātattena viseso atthi.",
  "anya-e0401n7:15_12": "Na ca tāni purejātapaccayo na honti. Yadi visuṁ purejātasattiviseso purejātapaccayoti",
  "anya-e0401n7:15_13": "vadeyya. Tāni purejātapaccayo nāma na bhaveyyuṁ. Kasmā, tādisassa visesassa natthitāya.",
  "anya-e0401n7:15_14": "Na ca nabhavanti. Kasmā, purejātamattavisesassa atthitāya. Ettha vadeyyuṁ, pañcadvāresu",
  "anya-e0401n7:15_15": "pana pubbe vuttanayena visuṁ purejātasattiviseso dissatīti. Kiñcāpidissati. So pana",
  "anya-e0401n7:15_16": "bahuvidhānaṁ nissaya paccaya ārammaṇapaccayānaṁ majjhe nissaya sattiviseso eva, ārammaṇa",
  "anya-e0401n7:15_17": "sattiviseso eva cāti. Api ca visuṁ purejāta sattiviseso nāma natthīti idaṁ yathāvutte",
  "anya-e0401n7:15_18": "suddhamanodvāre tabbisesābhāvaṁ sandhāya vuttaṁ. Visuṁ purejāta sattiviseso nāma",
  "anya-e0401n7:15_19": "atthīti idaṁ pañcadvāresu tabbisesassa atthibhāvaṁ sandhāya vuttanti. Yaṁ ruccati, taṁ gahetabbaṁ.",
  "anya-e0401n7:16_0": "Pacchājātapaccaye. “Rukkhapotakānaṁ viyā”ti pacchā āsiñciyamānaṁ udakaṁ rukkhapotakānaṁ",
  "anya-e0401n7:16_1": "vuddhaviruḷhabhāvaṁ pāpetvā upatthambhanavasena upakārako viyāti yojanā. Āhāraṁ āsiṁ",
  "anya-e0401n7:16_2": "satīti āhārāsā. Jighacchā, pipāsā, taṇhā. Tāya sampayuttā cetanāti viggaho. Sā pana",
  "anya-e0401n7:16_3": "āhārāsā cetanā upatthambhati yevāti sambandho. “Ayamattho”ti ‘supākaṭenā’tiādinā",
  "anya-e0401n7:16_4": "vutto ayamattho. Sabbācesāvicāraṇā gijjhopamāya upamāmattabhāvaṁ nīvāretā hotīti.",
  "anya-e0401n7:17_0": "Āsevanti taṁ paccaya dhammaṁ paccayuppannā dhammāti āsevanaṁ. Etena bhuso paccayuppanna",
  "anya-e0401n7:17_1": "dhammehi āsevitabbattā āsevananti vuccatīti dassetīti. “Taṁ”ti taṁ purimaṁ purimaṁ",
  "anya-e0401n7:17_2": "paccaya dhammaṁ. “Bhajantī”ti upenti. Ke bhajantīti āha “aparāparaṁ uppajjamānā dhammā”ti.",
  "anya-e0401n7:17_3": "“Dhammā”ti ca anantaruppannā cittacetasikā dhammā. Kathañca taṁ tebhajantīti āha",
  "anya-e0401n7:17_4": "“suṭṭhusevamānā viya bhajamānā viya pavattantī”ti. Viya saddena loke kiñcijanaṁ kecijanā",
  "anya-e0401n7:17_5": "kenaci atthena suṭṭhusevantā viyāti dasseti. Kathaṁ suṭṭhuseviyamānā viya hontīti",
  "anya-e0401n7:17_6": "āha “tassa purimassā”tiādiṁ. Purimassa anantarassa cittuppādassāti attho. “Sabbaparipūraṁ",
  "anya-e0401n7:17_7": "ākāraṁ”ti javavegasahitehi vijānana phusanādīhi sāvajjāna vajjādīhi ca sabbehi javanaguṇehi",
  "anya-e0401n7:17_8": "paripūraṁ ākāraṁ. “Āsevetī”ti maṁ suṭṭhu sevathāti niyojentaṁ viya hoti. Tenāha “attano",
  "anya-e0401n7:17_9": "vāsaṁ”tiādiṁ. Tattha “vāsaṁ”ti vāsanaṁ. “Suṭṭhu gāhāpetī”ti paripuṇṇaṁ detīti vuttaṁ",
  "anya-e0401n7:17_10": "hoti. Etena yathā loke eko paresaṁ yathicchitaṁ deti. Evaṁ dentaṁ pana pare bhajantiyeva.",
  "anya-e0401n7:17_11": "Maṁ bhajathāti niyojanakiccaṁ natthi. Evameva idhapi suṭṭhuvāsadānameva bhajāpanaṁ",
  "anya-e0401n7:17_12": "nāmāti dasseti. “Vaḍḍheti vā”ti etena āsevanā bhāvanā vaḍḍhanāti imaṁpariyāyatthaṁ",
  "anya-e0401n7:17_13": "vadati. Purimābhiyogo nāma ādito paṭṭhāya sajjhāyanādikammesu yathāsatti yathābalaṁ",
  "anya-e0401n7:17_14": "vā yāmakaraṇaṁ. Tathā karontassa taṁ uggahaṇa kammaṁ uparūpari paguṇabhāvaṁ gacchatīti.",
  "anya-e0401n7:17_15": "“Āsevanaṭṭhenā”ti vaḍḍhāpanaṭṭhena, upakārakoti sambandho. “Sajātiyānaṁ”ti kusalādibhāvena samānajātikānaṁ.",
  "anya-e0401n7:18_0": "Kāyaṅgābhisaṅkharaṇaṁ nāma kāyasañcetanākiccaṁ. Vācaṅgābhisaṅkharaṇaṁ vacīsañcetanākiccaṁ.",
  "anya-e0401n7:18_1": "Cittaṅgābhisaṅkharaṇaṁ manosañcetanākiccaṁ. “Kiriyābhāvenā”ti dassanasavanādikiccesu",
  "anya-e0401n7:18_2": "gamanaṭhāna nisajjādikiccesu saṁvidhānakiriyābhāvena. “Vatthumhī”ti gabbhavatthumhi.",
  "anya-e0401n7:18_3": "Yathāvuttābhisaṅkharaṇakiccaṁ nāma kāyaṅgavācaṅga cittaṅgābhisaṅkharaṇa kiccaṁ. “Tadabhisaṅkharaṇavegajanitaṁ”ti",
  "anya-e0401n7:18_4": "tassa kāyaṅgādikassa abhisaṅkharaṇavegena janitaṁ kiriyāvisesa nidhānakiccanti sambandho.",
  "anya-e0401n7:18_5": "“Santāne”ti cittasantāne.",
  "anya-e0401n7:19_0": "Vipaccanabhāvo ca nāma pātubhāvoti sambandho. Nirussāha santabhāvo nāma kusalā kusalānaṁ",
  "anya-e0401n7:19_1": "viya kāyaṅgavācaṅgābhisaṅkharaṇa kiccesu ca āyatiṁ vipaccana kiccesu ca nirussāhabhāvena",
  "anya-e0401n7:19_2": "santabhāvo. Na kilesu pasantabhāvena. Cittābhisaṅkharaṇa kiccesupana sampayuttacetanāvasena",
  "anya-e0401n7:19_3": "yathopaṭṭhitesu ārammaṇesu sampayuttadhammānaṁ ekato sannipātagamanussāhamattaṁ atthi.",
  "anya-e0401n7:19_4": "Tatoparaṁ pana supina dassana kiccaṁpi natthīti. “Mandamandākārenā”ti mandato atimandākārena.",
  "anya-e0401n7:19_5": "Kiñcijānana cittaṁ nāma kammādi ārammaṇaṁ appamattakaṁpi jānanaṁ vīthicittaṁ. Tassa pavattiyā.",
  "anya-e0401n7:20": "“Arūpino”ti arūpalakkhaṇa samaṅgino. Nāmalakkhaṇa samaṅgīnoti vuttaṁ hoti. “Janayantāpī”ti sahajāta dhamme janentāpi. “Santānaṭṭhitiyā”ti pabandhappatiṭṭhānassa.",
  "anya-e0401n7:21_0": "“Kasmāpanetthā”tiādīsu. “Bhāvindriya dvayaṁ”ti itthindriya purisindriya dvayaṁ. “Idhā”ti",
  "anya-e0401n7:21_1": "imasmiṁ indriyapaccaye. Kasmā na gahitaṁ. Nanu itthiliṅgādīnaṁ pavattikāraṇattā idha",
  "anya-e0401n7:21_2": "gahetabbamevāti adhippāyo. Janakattaṁ nāma janaka kiccaṁ. Evaṁ sesesupi. “Etaṁtayaṁpi",
  "anya-e0401n7:21_3": "natthī”ti janakattādikiccattayaṁpi natthi. Evaṁsantekathaṁ liṅgādīnaṁ pavattikāraṇaṁ",
  "anya-e0401n7:21_4": "hotītiāha “kevalaṁ panā”tiādiṁ. “Dvayaṁ”ti itthibhāvapumbhāva dvayaṁ. Na indriya",
  "anya-e0401n7:21_5": "paccayattena indriyaṁ nāma hoti. Yathāhi eko rājā attano vijite gehāni karonti. Evaṁ",
  "anya-e0401n7:21_6": "karontūti gehasaṇṭhānaṁ paṭṭhapeti. Sabbejanā tatheva karonti, no aññathā. Tattha",
  "anya-e0401n7:21_7": "rājā gehuppattiyā ca gehaṭṭhitiyā ca kiñci kiccaṁ na karoti. Gehasāmikāvā gehavaḍḍhakino",
  "anya-e0401n7:21_8": "vā karonti. Karontā pana raññā paṭṭhapitaṁ saṇṭhānaṁ anatikkamitvāva karonti. Evameva",
  "anya-e0401n7:21_9": "midaṁ daṭṭhabbaṁ. Upagantvā jhāyanaṭṭhenāti sambandho. Upasaddo upanissaya padeviya",
  "anya-e0401n7:21_10": "upari attho. “Uparī”ti ca thāmabalavuddhivasenāti āha “tasmiṁ vā”tiādiṁ. “Tasmiṁ”ti ārammaṇe.",
  "anya-e0401n7:22_0": "“Sugati duggati nibbāna sampāpakaṭṭhenā”ti vuttaṁ. So attho abyākatamaggaṅgesu natthi.",
  "anya-e0401n7:22_1": "Evañcasati tāni kathaṁ maggapaccayattaṁ gacchantīti āha “ettha cā”tiādiṁ. “Sammādassanādinā”ti",
  "anya-e0401n7:22_2": "sammādassana saṅkappanādinā. “Tesaṁ”ti sammādiṭṭhīnaṁ. “Tesaṁ pī”ti abyākata bhūtānaṁ",
  "anya-e0401n7:22_3": "sammādiṭṭhīnampi. “Tenevaṭṭhenā”ti sammādassanādinā lakkhaṇaṭṭhena. Athavā. “Tenevaṭṭhenā”ti",
  "anya-e0401n7:22_4": "sugati nibbāna sampāpakaṭṭhene vāti attho. Evañcasati sahetukā vipāka kriyā byākatadhammāpi",
  "anya-e0401n7:22_5": "tenevaṭṭhena sabbaso kusalasadisā siyunti. Na siyuṁ, paccaya vekallattā. Vipākābyākatāhi",
  "anya-e0401n7:22_6": "kammavegena santāne patitamattattā nirussāhasantasabhāvato taṁ sampayuttā cetanā",
  "anya-e0401n7:22_7": "nānakkhaṇika kammapaccayattaṁ na gacchati. Kiriyābyākatā ca niranusayasantāne uppannattā",
  "anya-e0401n7:22_8": "taṁ sampayuttacetanāpi tappaccayattaṁ na gacchatiyeva. Tasmā tesu vipāka kriyābyākatesu",
  "anya-e0401n7:22_9": "sammādiṭṭhādīnipi sugati sampāpakaṭṭhaṁ na sādhenti. Kilesappahāna kiccassa abhāvato",
  "anya-e0401n7:22_10": "nibbāna sampāpakaṭṭhampi nasādhenti. Sabhāva lakkhaṇavekallatāpana tesaṁ sammādiṭṭhādīnaṁ",
  "anya-e0401n7:22_11": "natthiyeva. Tasmā tāni maggapaccaye saṅgahitānīti. Indriya dhammesu arūpindriyānaṁ",
  "anya-e0401n7:22_12": "ādhippacca kiccaṁ arūpadhamme sveva pharati. Rūpadhammā pana taṁ samuṭṭhitattā eva",
  "anya-e0401n7:22_13": "tappaccayuppannesu vuttā. Tathā hetu kamma magga jhānesu. Tena vuttaṁ “esanayo kammindriyajhānapaccayesupī”ti.",
  "anya-e0401n7:22_14": "Tattha kammasaddena nānakkhaṇika paccayo gahetabbo.",
  "anya-e0401n7:23_0": "“Sampayuttāsaṅkā sambhavatī”ti sahajātā nāmadhammā taṁ samuṭṭhāna rūpehi, pacchājātā",
  "anya-e0401n7:23_1": "ca attano attano paccayuppannarūpehi, vatthu dhammā ca tannissitanāmadhammehi kālato",
  "anya-e0401n7:23_2": "ca ṭhānato ca eka sambandhattā tesu sampayuttāsaṅkā sambhavati. “Vippayuttapaccayappasaṅgo",
  "anya-e0401n7:23_3": "natthī”ti ārammaṇānantarādipaccayāpi attano paccayuppannehi sampayuttā na honti.",
  "anya-e0401n7:23_4": "Tasmā tepi vippayuttapaccaya bhāvena vattabbāti evarūpo vippayuttapaccayappasaṅgo",
  "anya-e0401n7:23_5": "tesu ārammaṇa paccayādīsu natthīti adhippāyo.",
  "anya-e0401n7:24_0": "“Heṭṭhāvuttappakāresu evā”ti ettha evasaddena paccayantaraṁ na hotīti dasseti. Yadi",
  "anya-e0401n7:24_1": "paccayantaraṁ na hoti, na vattabboyeva. Kasmā, desakassa punaruttiniratthakavāditā",
  "anya-e0401n7:24_2": "pattitoti. No na vattabbo. Kasmā, loke yo sayaṁ natthi, vigato hoti. So kassa paccayo",
  "anya-e0401n7:24_3": "bhavituṁ arahatīti evarūpassa micchābhinivesassa pahānato. Tena imamatthaṁ ñāpeti,",
  "anya-e0401n7:24_4": "loke kecidhammā sayaṁ atthikāle eva aññesaṁ paccayā honti, no natthikāle. Keci dhammā",
  "anya-e0401n7:24_5": "sayaṁ natthikāle eva aññesaṁ paccayā honti, no atthikāleti ayañcavibhāgo avassaṁ",
  "anya-e0401n7:24_6": "icchitabbo yevāti. “Okāsadānasaṅkhātenā”ti tassa aññassa cittuppādassa uppattiyā",
  "anya-e0401n7:24_7": "okāsadānasaṅkhātena.",
  "anya-e0401n7:25_0": "Suttante, atthīti aya meko antoti sattānaṁ seṭṭhasārabhūto attānāma anamatagge saṁsāre",
  "anya-e0401n7:25_1": "niccakālaṁ atthi. Ucchedo vā vimokkho vā sabbaso natthi. Ayaṁ sassatavādo nāma ekovisamanto",
  "anya-e0401n7:25_2": "ekāvisamākoṭi. Natthīti sattonāma ekabhavaparamo hoti, maraṇato paraṁ natthi. Ekantena",
  "anya-e0401n7:25_3": "ucchijjati. Ayaṁ ucchedavādo nāma dutīyo visamanto dutīyāvisamakoṭi. Ime paṭicca",
  "anya-e0401n7:25_4": "samuppādaṁ ajānantānaṁ ubhovisamantā nāma. Jānantānaṁ pana tādiso attānāma natthi,",
  "anya-e0401n7:25_5": "yo atthīti vā natthīti vā vattabbo bhaveyya. Suddhadhammappabandho eva atthi. Tassa",
  "anya-e0401n7:25_6": "ca yāva avijjā appahīnā hoti, tāva ucchedo nāma natthi. Avijjāya pana pahīnāya tatoparaṁ",
  "anya-e0401n7:25_7": "na pavattati. Atthi nāma na hoti. Ayaṁ antadvayamutto majjhimañāyo nāma. Bahuṁ nānattha",
  "anya-e0401n7:25_8": "sambhavaṁ vaṇṇentiyeva. Vaṇṇentānaṁpi tesaṁ bahu payojanaṁ natthi yevāti adhippāyo.",
  "anya-e0401n7:26": "Paccayuddesānudīpanā niṭṭhitā.",
  "anya-e0401n7:27_0": "168. Paccayaniddese. “Pañcadhā”ti pañcavidhehi paccayehi. “Ekadhā”ti ekavidhena paccayena.",
  "anya-e0401n7:27_1": "Evaṁ sesesupi. “Avicchedāyā”ti avicchedatthāya. “Paṭipādanāyā”ti yojanatthāya. Yo",
  "anya-e0401n7:27_2": "koci cittuppādo aviruddhassa yassa kassaci cittuppādassa paccayo na na hotīti yojanā.",
  "anya-e0401n7:27_3": "“Punuppannānaṁ”ti nirujjhitvā puna uppannānaṁ. “Purimāni javanānī”ti ettha maggo",
  "anya-e0401n7:27_4": "gotrabhuto āsevana paccayaṁ labhati. Phalassa pana so bhinnajātikattā āsevana paccayo",
  "anya-e0401n7:27_5": "na hoti. Phalaṁ pana sabbaso āsevana muttaṁ hoti. Tasmā tadubhayaṁ idha purimajavanasaṅkhyaṁ",
  "anya-e0401n7:27_6": "na gacchatīti vuttaṁ “magga phalajavanavajjānī”ti. Phalajavanavajjānaṁ pacchimānaṁ",
  "anya-e0401n7:27_7": "javanānaṁ. “Sabbākārapāripūraṁ”ti ettha kusalādijātipi saṅgahitāti vuttaṁ “jātimattenapī”ti.",
  "anya-e0401n7:27_8": "Abhinnā eva siyuṁ. Na pana bhinnā honti. Kadāci kecibhinnā eva honti. Tasmā bhinnajātikā",
  "anya-e0401n7:27_9": "dhammā. La. Na sakkontīti yojanā. “Kāmāvacarabhāvato mahaggatānuttarabhāvapatti nāmā”ti",
  "anya-e0401n7:27_10": "cittasantānassāti adhippāyo. Gotra bhucittaṁ kāmabhūmi. Jhānacittaṁ mahaggatabhūmi.",
  "anya-e0401n7:27_11": "Maggacittaṁ lokuttara bhūmi. Kammacetanāya niruddhāyapi tassā pavattākāro nanirujjhati.",
  "anya-e0401n7:27_12": "Cittasantānaṁ anugacchati. So eva āyatiṁ vipākadhammarāsi hutvā pātubbhavati. Tasmā",
  "anya-e0401n7:27_13": "so vipākassa bījasaṅkhyaṁ gacchati. So ca yāva na vipaccati. Tāva saṁsārappavattiyā",
  "anya-e0401n7:27_14": "sati, antarā vinaṭṭho nāma na hoti. Tasmā kammacetanā uppajjamānā cittasantāne tassa",
  "anya-e0401n7:27_15": "bījassa nidhānatthāya uppajjati, nirujjhamānā ca nidahitvā eva nirujjhatīti vuttaṁ",
  "anya-e0401n7:27_16": "“attano pavattākārasaṅkhāta bījanidhānañcā”ti. “Cetanāya hotī”ti cetanāya sādhāraṇaṁ",
  "anya-e0401n7:27_17": "hoti. Purejātā sālarukkhapotakā paccayā hontīti sambandho. Purimacittakkhaṇesu uppannā",
  "anya-e0401n7:27_18": "catusamuṭṭhānikarūpadhammāti sambandhitabbaṁ. “Āhārajakāyo”ti evaṁ vuttāti pāṭhaseso.",
  "anya-e0401n7:27_19": "“Pacchā jātenā”ti pacchājātapaccayena payojanaṁ natthi. Jiṇṇapatarukkhassa udakāsiñcanaṁ",
  "anya-e0401n7:27_20": "viya hotīti adhippāyo. “Yadaggenā”ti yenakāraṇa koṭṭhāsena. “Vatthu rūpaṁ”ti nirodhāsannaṁ",
  "anya-e0401n7:27_21": "hadayavatthu rūpaṁ. “Evamayaṁ pī”ti evaṁ ayaṁ pacchājātapaccayopi. Vividhena ākārena",
  "anya-e0401n7:27_22": "pharaṇaṁ kālantara desantara gamanaṁ vipphāro. Mahanto vipphāro yassāti samāso. “Vatthumhī”ti",
  "anya-e0401n7:27_23": "hadayavatthumhi. Pañcahi khandhehi vokiṇṇo sammissoti pañcavokāro. Kāma rūpabhavo.",
  "anya-e0401n7:27_24": "Vinā uppajjituṁ na sakkoti. Rūpavirāgabhāvanābalena rūpassa avikkhambhitattāti adhippāyo.",
  "anya-e0401n7:27_25": "“Purejātaṁ vā”ti ekacittakkhaṇātīte purejātaṁ vā. “Vaḍḍhanapakkhe ṭhitaṁ vā”ti tato",
  "anya-e0401n7:27_26": "pacchā yāva aṭṭhama cittakkhaṇā vaḍḍhanapakkhe ṭhitaṁ vā. “Uppannaṁ vatthū”ti uppannaṁ",
  "anya-e0401n7:27_27": "vatthurūpaṁ. “Etthā”ti imasmiṁ purejāta paccaye. Kiñcāpi dissatīti sambandho. “Paccanīye”ti",
  "anya-e0401n7:27_28": "paccanīya vāre. “Taṁ”ti ārammaṇapurejātaṁ. Tassa ārammaṇassa aparibyattattāvāti sambandho.",
  "anya-e0401n7:27_29": "Kāraṇaṁ vadanti paṭṭhānaṭīkācariyā. Arūpabhave maraṇāsannakāle kassaci gatinimittu",
  "anya-e0401n7:27_30": "paṭṭhānaṁ aṭṭhakathāsu vuttameva. Evañcasati, tattha ārammaṇa purejātaṁ laddhabbameva.",
  "anya-e0401n7:27_31": "Paṭṭhānepana tasmiṁbhave sabbaṁ purejātapaccayaṁ paṭikkhipati. Kasmā iti ce, vatthu",
  "anya-e0401n7:27_32": "purejātapaccayassa tattha aladdhabbattāti iminā adhippāyena “āruppeviyā”ti vuttaṁ.",
  "anya-e0401n7:27_33": "Ettha ca paṭṭhāne arūpabhave dvepi purejātapaccayā paṭikkhittā, tasmā sabbepi arūpa",
  "anya-e0401n7:27_34": "puggalā sabbaṁpi rūpadhammaṁ ārammaṇaṁ na karontītipi vadanti. Evañca katvā ārammaṇa",
  "anya-e0401n7:27_35": "saṅgahadīpaniyaṁ ‘asaññībhavato cutānaṁ viya arūpabhavato cutānaṁpi gatinimittabhūtaṁ",
  "anya-e0401n7:27_36": "kāmapaṭisandhiyā ārammaṇaṁ bhavantare kenacidvārena aggahitaṁ, kevalaṁ kammabaleneva",
  "anya-e0401n7:27_37": "upaṭṭhāpita’nti vuttaṁ. “Gūthakuṇapādīnī”ti gūthañca matapūtisarīrāni ca. “Evaṁ vuttehī”ti",
  "anya-e0401n7:27_38": "paṭṭhāne vuttehi. Te pana akusalā dhammā kathaṁ catubhūmika kusalānaṁ upanissaya",
  "anya-e0401n7:27_39": "paccayā hontīti āha “tattha ānantariya vajjānī”tiādiṁ. Tattha ānantariya kammakatānaṁ",
  "anya-e0401n7:27_40": "kilesāvaraṇa kammāvaraṇehi samannāgatattā jhānamaggappaṭilābho nāma natthīti vuttaṁ",
  "anya-e0401n7:27_41": "“ānantariya vajjānī”ti. “Tānī”ti rāgādīni akusalāni catubhūmika kusalānaṁ uppattiyā",
  "anya-e0401n7:27_42": "balavanissayā hontīti yojanā. “Samatikkamamukhenā”ti paṭṭhāne akusalo dhammo kusalassa",
  "anya-e0401n7:27_43": "dhammassa upanissaya paccayena paccayoti etassa pañhassa vibhaṅge pāṇaṁ hantvā tassa",
  "anya-e0401n7:27_44": "paṭighā tatthāya dānaṁ deti, sīlaṁ samādiyati, uposathakammaṁ karoti, jhānaṁ uppādeti,",
  "anya-e0401n7:27_45": "maggaṁ uppādeti, abhiññaṁ uppādetīti vuttaṁ. Tattha “tassa paṭighātatthāyā”ti tassa",
  "anya-e0401n7:27_46": "pāṇātipātakammassa paṭihananatthāya pahānatthāya samatikkamanatthāyāti vuttaṁ hoti.",
  "anya-e0401n7:27_47": "So ce pāṇātipātī puggalo puna saṁvegaṁ āpajjitvā tassa kammassa samatikkamanatthāya",
  "anya-e0401n7:27_48": "dānaṁ deti, sīlaṁ samādiyati, uposatha kammaṁ karoti. Tadā taṁ pāṇāti pātakammaṁ",
  "anya-e0401n7:27_49": "taṁ puggalaṁ dānakammeniyojeti nāma. Tathā sīlakamme uposatha kammeti. Yathāhi rājā",
  "anya-e0401n7:27_50": "evaṁ vadeyya imasmiṁ divase yo uposathaṁ nupavasati, taṁ ghātessāmīti. Tadā sabbepi",
  "anya-e0401n7:27_51": "nāgarā uposathaṁ upavaseyyuṁ. Evamidaṁ daṭṭhabbaṁ. Rājāviya hi tassa pāṇātipātakammaṁ.",
  "anya-e0401n7:27_52": "Nāgarā viya so pāṇaghātako. Uposatha kamma kusalāni viya tassa dānasīla uposatha",
  "anya-e0401n7:27_53": "kamma kusalānīti. “Jhānaṁ uppādeti, maggaṁ uppādeti, abhiññaṁ uppādetī”ti padesupi",
  "anya-e0401n7:27_54": "esevanayo. Evaṁ samatikkamamukhena ekaṁpi akusalaṁ sabbāni catubhūmika kusalāni upanissaya",
  "anya-e0401n7:27_55": "sattiyā janeti pavattetīti veditabbaṁ. “Tāniyeva sabbānī”ti ānantariya kammasahitānisabbāni",
  "anya-e0401n7:27_56": "akusalāniyeva sabbesaṁ akusalānaṁ abyākata dhammānaṁ uppattiyā balavanissayā hontīti",
  "anya-e0401n7:27_57": "yojanā. Dānasīlādayo kusalā dhammā. Suṭṭhu balavaṁ kammaṁ adhippetaṁ, na dubbalaṁ.",
  "anya-e0401n7:27_58": "Upanissayaṭṭhānattā. Tesaṁpi rūpadhammānaṁ balavanissayā nanuhontīti sambandho. Kathaṁ",
  "anya-e0401n7:27_59": "hontīti āha “bahiddhārukkhatiṇādīnaṁ”tiādiṁ. Tattha pathavīrasa āporasavassodaka",
  "anya-e0401n7:27_60": "bījāni rukkhatiṇādīnaṁ balavanissayā honti. Mūlabhesajjādīni ajjhattaṁ santānaṁ balavanissayā",
  "anya-e0401n7:27_61": "hontīti yojanā. “Pakatassevā”ti pathamataraṁ katassa uppādanādikammasseva. “Na evaṁ",
  "anya-e0401n7:27_62": "rūpasantānenā”ti evaṁ rūpasantānena uppāditā upasevitā dhammā natthi. “Taṁ”ti utubījādikaṁ.",
  "anya-e0401n7:27_63": "Kammādikañca. “Pakataṁ”ti puretaraṁ uppāditañca upasevitañca. Sacetanasseva cetanaṁ",
  "anya-e0401n7:27_64": "pakappanaṁ pakaraṇanti sambandho. Cetanaṁ pakappanaṁ pakaraṇaṁ nāmāti attho. “Pakappanaṁ”ti",
  "anya-e0401n7:27_65": "ca saṁvidhānaṁ. “Kiñcī”ti kiñcikammādikaṁ utubhojanādikañca. Attano ca uppannā rāgādayo",
  "anya-e0401n7:27_66": "parassa ca santāne parassa ca uppannā rāgādayo attano ca santāneti yojanā. “Nidassanaṁ”ti",
  "anya-e0401n7:27_67": "udāharaṇaṁ hoti. Manopadosikadevā aññamaññaṁ disvā attano manaṁ padūsenti. Bāḷhaṁ",
  "anya-e0401n7:27_68": "issādhammaṁ uppādenti. Tasmiṁyeva khaṇe cavanti. Tesaṁ dve issādhammā aññamaññassa",
  "anya-e0401n7:27_69": "balavanissayā hontīti. Kāmāvacara kusalassa balavanissayā hontītiādinā yojetabbaṁ.",
  "anya-e0401n7:27_70": "Vibhāvanipāṭhe. Jhāna magga phala vipassanādibhedaṁ ālambaṇaṁ paccavekkhana assādanādi",
  "anya-e0401n7:27_71": "dhamme attādhīne karotīti yojanā. “Attādhīne”ti attāyatte attābaddhe. Paṭṭhāne pañhavāre",
  "anya-e0401n7:27_72": "dānaṁ datvā sīlaṁsamādiyitvā uposathakammaṁ katvā taṁ garuṁ katvā paccavekkhati.",
  "anya-e0401n7:27_73": "Pubbe suciṇṇāni garuṁ katvā paccavekkhantītiādinā āgatattādāna sīla. La. Nibbānāni",
  "anya-e0401n7:27_74": "cevāti vuttaṁ. Rāgaṁ garuṁkatvā assādenti, abhinandatītiādinā, cakkhuṁ garuṁ katvā",
  "anya-e0401n7:27_75": "assādentītiādinā ca āgatattā “rāga diṭṭhi cakkhu sotādīnicā”ti vuttaṁ. “Parattha",
  "anya-e0401n7:27_76": "pī”ti parato nissaya paccayādīsupi. “So evā”ti paccupatthambhako eva. “Kiñcī”ti kiñcimattaṁpi.",
  "anya-e0401n7:27_77": "Mahābhūte kiñci upatthambhetuṁ na sakkontīti yojanā. Nanu āhāra rūpaṁ mahābhūte upatthambhetuṁ",
  "anya-e0401n7:27_78": "sakkoti. Jīvitarūpañca kammajamahābhūte anupāletunti. Saccaṁ. Idha pana sahajātapaccaya",
  "anya-e0401n7:27_79": "kiccaṁ adhippetaṁ. Tesañca dvinnaṁ sahajātapaccaya kiccaṁ natthi. Taṁ parato āvī",
  "anya-e0401n7:27_80": "bhavissatīti. “Vatthu vipākānaṁ”ti vatthurūpaṁ vipākānaṁ. Paṭṭhānapāṭhe. Ārammaṇañca,",
  "anya-e0401n7:27_81": "nissayo ca, purejātañca, vippayutto ca, atthi ca, avigato cā,ti chasupaccayesu ghaṭitesu",
  "anya-e0401n7:27_82": "tīṇi visajjanāni labbhantīti yojanā. Tīṇi visajjanāni nāma vatthu kusalānaṁ khandhānaṁ",
  "anya-e0401n7:27_83": "cha hi paccayehi paccayo. Vatthu akusalānaṁ, vatthu abyākatānanti. Ettha ca attano",
  "anya-e0401n7:27_84": "ajjhattaṁ vatthuṁ ārabbha vatthu me aniccantiādinā sammasantassa vatthurūpaṁ kusalānaṁ",
  "anya-e0401n7:27_85": "khandhānaṁ chahi paccayehi paccayo. Etaṁ mama, eso hamasmi, eso me attā,ti upādiyantassa",
  "anya-e0401n7:27_86": "vatthu rūpaṁ akusalānaṁ. Ubhayatthapi āvajjanakkhaṇe abyākatānaṁ. Arahato pana taṁ",
  "anya-e0401n7:27_87": "aniccantiādinā sammasantassa kriyābyākatānaṁ khandhānanti. Tenāha “paccuppannaṁ vatthuṁ”tiādiṁ.",
  "anya-e0401n7:27_88": "Tattha “paccuppannaṁ vatthuṁ”ti attano paccuppannaṁ vatthuṁ. Adhiṭṭhānavidhāne pana",
  "anya-e0401n7:27_89": "ākāsa gamane rūpakāyaṁ ārabbhacittaṁ viya kāyaṁ lahukaṁ adhiṭṭhahantassa tappariyāpannaṁ",
  "anya-e0401n7:27_90": "vatthu abhiññācitta dvayassāti yojetabbaṁ. “Aniṭṭheṭhāne”ti javanacittassa āvajjanena",
  "anya-e0401n7:27_91": "vinā uppajjanaṁ nāma katthaci icchitabbaṁ hoti. Katthaci anicchitabbaṁ. Tattha nirodhasamāpattito",
  "anya-e0401n7:27_92": "vuṭṭhāne, maggavīthīsu gotrabhuvodānaṭṭhāne, āgantuka bhavaṅgaṭṭhāneti idaṁ icchitabbaṭṭhānaṁ",
  "anya-e0401n7:27_93": "nāma. Ito aññaṁ anicchitaṭṭhānaṁ nāma. Evaṁ anicchitabbe ṭhāneti attho. “Pakatikāle”ti",
  "anya-e0401n7:27_94": "maraṇāsannakālato aññasmiṁkāle. “Tānivā”ti attano attano nissayavatthūnivā. “Aññaṁ",
  "anya-e0401n7:27_95": "vā”ti vatthuto aññaṁ rūpādikaṁ vā. “Bhinnārammaṇāni nāmā”ti aññaṁ āvajjanassa ārammaṇaṁ,",
  "anya-e0401n7:27_96": "aññaṁ javanānanti evaṁ javanāni āvajjanena bhinnārammaṇāni vā. Tena vuttaṁ “pacchāuppannānī”tiādi.",
  "anya-e0401n7:27_97": "“Tesaṁ”ti vīthicittānaṁ. “Tadevā”ti taṁ evavatthu rūpaṁ. “Vatthu cā”ti nissayo ca.",
  "anya-e0401n7:27_98": "“Tesaṁ”ti aṭṭhakathācariyānaṁ. Na hi gahetuṁ sakkontīti sambandho. Sesamettha subodhaṁ.",
  "anya-e0401n7:27_99": "“Kasmā vuttaṁ”tiādīsu. “Tassa yakkhassā”ti indakanāmassa tassayakkhassa. “Itaresaṁpī”ti",
  "anya-e0401n7:27_100": "saṁsedajopapātikānaṁpi. “Duvidhenā”ti rūpajanana kiccaṁ rūpūpatthambhana kiccanti",
  "anya-e0401n7:27_101": "evaṁ duvidhena. Athavā “duvidhenā”ti ajjhattāhārassa upatthambhanaṁ bahiddhāhārassa",
  "anya-e0401n7:27_102": "upatthambhananti evaṁ duvidhena. “Tathārūpānañcā”ti appanāpattakammavisesena siddhānañca.",
  "anya-e0401n7:27_103": "“Ajjhattāhāropī”ti pisaddena yathāvuttajīvitindriyañca arūpāhāre ca sampiṇḍeti. “Vatthuvipākānaṁ”ti",
  "anya-e0401n7:27_104": "vatthurūpaṁ vipākānaṁ. “Sabbathā”ti abyāyapadaṁ. Tañca sabbavibhattiyuttaṁ. Idha",
  "anya-e0401n7:27_105": "pana paccattavacananti āha “sabbathā”ti sabbappakāranti. Pakāro ca veditabboti sambandho.",
  "anya-e0401n7:27_106": "Kathaṁ veditabboti āha “tividho”tiādiṁ. “Sahajāte saṅgahetabbaṁ”ti paccayabhāvena",
  "anya-e0401n7:27_107": "saṅgahetabbaṁ. Sahajananaṁ nāma attanā saha janentassa sahajananaṁ. Tañca kammacittādīnaṁ",
  "anya-e0401n7:27_108": "viya visuṁ jananakiccaṁ na hoti. Attani uppajjante eva itarāni rūpāni uppajjanti.",
  "anya-e0401n7:27_109": "Anuppajjante na uppajjantīti evarūpaṁ jananakiccaṁ veditabbaṁ.“Vināva sahuppādanakiccenā”ti",
  "anya-e0401n7:27_110": "attanā sahuppādanakicce āhārassa byāpāro natthīti adhippāyo. Teneva sahajātāni upatthambhantopi",
  "anya-e0401n7:27_111": "sahajātapaccayattaṁ na gacchatīti. Esanayo rūpajīvitindriyepi. Tena vuttaṁ “jīvitaṁpī”tiādi.",
  "anya-e0401n7:27_112": "“Tīsū”ti ārammaṇañca upanissayo ca atthicāti imesu tīsu. Ārammaṇādhipatimhi purejātā",
  "anya-e0401n7:27_113": "rammaṇādhipatipi atthi. So purejātatthi paccayo evāti atthipaccaye saṅgahito. “Tasmiṁ",
  "anya-e0401n7:27_114": "kate pavattamānānaṁ”ti tasmiṁ kamme kate tassa katattā eva pavattamānānaṁ. Ārammaṇākāro",
  "anya-e0401n7:27_115": "gocaravisayākāro. “Santānavisesaṁ katvā”ti bījanidhānaṁ katvāti adhippāyo. “Te”ti",
  "anya-e0401n7:27_116": "ārammaṇapaccaya kamma paccayā. “Akāliko”ti maggacetanāvasena akāliko. Sohi attano",
  "anya-e0401n7:27_117": "anantarephalaṁ janeti. Tasmā āgametabbassa āyatikālassa abhāvā akālikoti vuccati.",
  "anya-e0401n7:27_118": "Avaseso nānakkhaṇikapaccayo kāliko. “Paccayaṭṭhenā”ti paccayakiccena. Lokappavattiyā",
  "anya-e0401n7:27_119": "kammahetukattāti sambandho. “Phalahetū pacārenā”ti phalabhūtāya sabbalokappavattiyā",
  "anya-e0401n7:27_120": "hetubhūtassa kammassa nāmaṁ phalamhi āropetvā vohārena sabbepi tevīsatipaccayā kammasabhāvaṁ",
  "anya-e0401n7:27_121": "nātivattantīti yojanā. Kammapaccaya saṅkhyaṁ gacchantīti vuttaṁ hoti. “Vijjamānā",
  "anya-e0401n7:27_122": "yevā”ti atthipaccayā evāti vuttaṁ hoti. “Sāsanayuttiyā viruddhamevā”ti ettha sāsanayutti",
  "anya-e0401n7:27_123": "nāma tīṇipiṭakāni. “Viruddhamevā”ti ārammaṇa paccayabhūtā sabbe pathavī pabbata nadīsamudda",
  "anya-e0401n7:27_124": "ajaṭākāsādayo ca sabbāpaññattiyo ca nibbānañca kammasaṅkhyaṁ gacchantīti vadanto",
  "anya-e0401n7:27_125": "ca, sabbe atītānāgata dhammā atthipaccayā evāti vadanto ca, tīhi piṭakehipi virujjhatiyeva.",
  "anya-e0401n7:27_126": "Paṭṭhānapāḷiyā pana vattabbameva natthi. Atthi saddohi paṭṭhāne paccuppannabhāvena",
  "anya-e0401n7:27_127": "vijjamānattho. Na paramattha dhamma bhāvena. Nāpiloka sammutivasena. Na hi paramattha",
  "anya-e0401n7:27_128": "dhamma bhūtāpi atītānāgatadhammā idha atthi saṅkhyaṁ gacchanti. Nāpipaññatti hoti.",
  "anya-e0401n7:27_129": "“Aññamaññappaṭibaddhaokāse”ti aññamaññaṁ nissayanissitabhāve na paṭibaddhe kāmarūpabhavokāse.",
  "anya-e0401n7:27_130": "“Yato”ti yamhāpaṭisandhi viññāṇato. “Yato”ti vā yamhāsīsato, yamhābījato nibbattīti",
  "anya-e0401n7:27_131": "yojanā. “Bījato viya mahārukkhassā”ti bījapaccayā kaḷīraṅkurādikassa mahārukkhasantānassa",
  "anya-e0401n7:27_132": "nibbattiviya. Pāḷipāṭhe. “Na okkamissathā”ti sace na okkameyya. “Samuccissathā”ti",
  "anya-e0401n7:27_133": "apinukho samucceyya, vaḍḍheyya. “Vokkamissathā”ti sace vigameyya, vināseyya. “Abhinibbattissathā”ti",
  "anya-e0401n7:27_134": "apinukho abhinibbatteyya, pātubhaveyya. “Vocchijjissathā”ti saceucchijjeyya. “Āpajjissathā”ti",
  "anya-e0401n7:27_135": "apinukho āpajjeyya. “Yadidaṁ”ti yaṁ idaṁ. “Idaṁ”ti nipātamattaṁ. “Viññāṇaṁ”ti paṭisandhiviññāṇaṁ.",
  "anya-e0401n7:27_136": "Yaṁ viññāṇaṁ atthi. Eseva viññāṇa dhammoti yojanā. “Rūpuppattiyā”ti rūpuppādassa.",
  "anya-e0401n7:27_137": "Viññāṇaṁ paccayo etassāti viññāṇa paccayā. Rūpuppatti. “Rūpappaveṇiyā”ti kammajarūpasantatiyā.",
  "anya-e0401n7:27_138": "“Utuāhārāpī”ti ajjhatta utuajjhatta āhārāpi. Idañca sambhavayutti vasena vuttaṁ.",
  "anya-e0401n7:27_139": "Atthato pana purimuppannāya rūpappaveṇiyā asati, ajjhattaṁ te utuāhārāpi natthiyeva.",
  "anya-e0401n7:27_140": "Bahiddhā utupana asatipi purimuppannāya rūpappaveṇiyā rūpaṁ na janetīti na vattabbaṁ.",
  "anya-e0401n7:27_141": "Ṭīkāpāṭhe. “Arūpaṁ panā”ti arūpabhūmipana. “Yasmiṁrūpe”ti kammajarūpe. “Paccayabhāvo",
  "anya-e0401n7:27_142": "atthī”ti pacchimarūpuppattiyā paccayasatti atthi. Kasmā viññāyatīti ce. “Puttassā”tiādimāha.",
  "anya-e0401n7:27_143": "“Bījabhāvasaṅkhātaṁ”ti ambabījādīnaṁ bījabhāvasaṅkhātaṁ. “Niyāmarūpaṁ nāmā”ti utuvisesamāha.",
  "anya-e0401n7:27_144": "“Yathā vā tathā vā”ti aniyamatoti vuttaṁ hoti. “Yonibhāvasaṅkhātaṁ”ti taṁ taṁ gottakulajātīnaṁ",
  "anya-e0401n7:27_145": "jātibhāvasaṅkhātaṁ. “Niyāmarūpaṁ”ti utuvisesa saṅkhātaṁ niyāmarūpaṁ. Sadisāni rūpasaṇṭhānāni",
  "anya-e0401n7:27_146": "yesanti viggaho. “Paṭisandhirūpasseva ānubhāvo”ti kalalakālādīsu uppannassa paṭisandhirūpasseva",
  "anya-e0401n7:27_147": "ānubhāvo. Puna tamevatthaṁ visesetvā dassetuṁ “apicā”tiādimāha. “Samudāgataṁ”ti suṭṭhu",
  "anya-e0401n7:27_148": "uparūpariāgataṁ. Itthibhāvādirūpaṁ bījarūpañca niyāmetīti sambandho. “Niyāmakaṁ”ti",
  "anya-e0401n7:27_149": "nānāvaṇṇasaṇṭhānādīnaṁ niyāmakaṁ. “Tattha imasmiṁ bhave”tiādīsu. Dhanañca dhaññañca",
  "anya-e0401n7:27_150": "tato avasesā sabbeupabhogaparibhogācāti viggaho. Vijjā ca sippañca nānābahussutañca",
  "anya-e0401n7:27_151": "pariyatti cāti dvando. “Anāgatānaṁ tāsaṁ”ti tāsaṁ abhinavadhanadhaññādisampattīnaṁ.",
  "anya-e0401n7:27_152": "“Upanissaya paccayatā”ti pubbayogakammassa upanissaya paccayatā. Tattha dhanadhaññabhogānaṁ",
  "anya-e0401n7:27_153": "paṭilābhatthāya pubbayogakaraṇaṁ nāma kasikamma vāṇijjakammādīnaṁ karaṇaṁ. Tattha",
  "anya-e0401n7:27_154": "kasikamme tāva dhanadhaññabhogānaṁ paṭilābhatthāya kasikammakaraṇe dhanadhaññabhogā",
  "anya-e0401n7:27_155": "anāgatūpanissaya paccayo. Idāni kasikammakaraṇaṁ tassa paccayuppannaṁ. Dhanadhañña",
  "anya-e0401n7:27_156": "bhogānaṁ paṭilābhaparibhogakālesu kasikammakaraṇaṁ atītūpanissaya paccayo. Tesaṁ",
  "anya-e0401n7:27_157": "paṭilābho ca paribhogo ca tassa paccayuppanno. Kasikammakaraṇakkhaṇe pana khetta,",
  "anya-e0401n7:27_158": "vatthu, bīja, meghavuṭṭhiyo ca naṅgalādīni kasibhaṇḍāni ca gomahiṁsā ca kammakāraka",
  "anya-e0401n7:27_159": "purisā ca paccuppannūpanissayo. Kasikammakaraṇaṁ tassa paccayuppannaṁ. Kammasādhikassa",
  "anya-e0401n7:27_160": "mātāpitādayo pubbapurisā tassa kammassa atītūpanissaya paccayo. Taṁ kammaṁ tassa",
  "anya-e0401n7:27_161": "paccayuppannanti. Evaṁ sesesupi. Sesaṁ suviññeyyaṁ.",
  "anya-e0401n7:28_0": "“Pañcavidha”ntiādīsu. “Saṇṭhānattaṁ”ti aṇu, tajjārī, rathareṇu, likkhādīni upādāya",
  "anya-e0401n7:28_1": "sabbesaṁ rūpasaṇṭhānānaṁ bhāvo saṇṭhānattaṁ. “Bhāvo”ti ca tesaṁ pavatti vuccati.",
  "anya-e0401n7:28_2": "“Pavatti hetū”ti ca paramattha rūpa dhammā eva. “Anupagamanato”ti ettha sabhāvato",
  "anya-e0401n7:28_3": "atisukhumattā anupagamanaṁ veditabbaṁ. Adhivacanasaṅkhātaṁ nāmābhidhānanti viggaho.",
  "anya-e0401n7:28_4": "“Adhivacanaṁ”ti ca atthappakāsakattā adhikaṁ vacanaṁ adhivacanaṁ. “Nāmābhidhāna”nti",
  "anya-e0401n7:28_5": "ca nāmapaññatti vuccati. “Gahetabba bhāvo”ti idaṁ cittaṁ nāma, ayaṁ phassonāmātiādinā",
  "anya-e0401n7:28_6": "kathentānaṁ santikā nāmābhidhānaṁ sutvā tadanurūpassa sabhāvatthassa jānanavasena",
  "anya-e0401n7:28_7": "ñāṇena gahetabbabhāvo. Nāma paññattānusārena jānitabbattā nāmanti vuccatīti vuttaṁ",
  "anya-e0401n7:28_8": "hoti. Ārammaṇe namatīti nāmaṁ. Ārammaṇika dhammā vā ettha namantīti nāmantipi yujjati.",
  "anya-e0401n7:29_0": "Imasmiṁ paccayasaṅgahe paccayadhammesu paññattīnaṁpi saṅgahitattā paññatti saṅgahopi",
  "anya-e0401n7:29_1": "therena idha nikkhitto. Tattha “paññāvīyatī”ti ettha paññāpanaṁ nāma vohāraṭṭhapanaṁ.",
  "anya-e0401n7:29_2": "Tañcaṭhapanaṁ dvīhikāraṇehi sijjhati vadantānaṁ vohārena ca, suṇantānaṁ sampaṭicchanena",
  "anya-e0401n7:29_3": "cāti dassetuṁ “ayaṁ pī”tiādimāha. “Sampaṭicchīyatī”ti yathā pubbapurisehi voharīyati,",
  "anya-e0401n7:29_4": "tathā pacchima janaparamparāhi voharīyatīti vuttaṁ hoti. Pakārena ñāpīyatīti paññattītipi",
  "anya-e0401n7:29_5": "yujjati. “Byañjanattho”ti manussa, deva, pathavī, pabbatādiko saddattho. “Paññā pīyantī”ti",
  "anya-e0401n7:29_6": "pakārena ṭhapīyanti. Saddapaññattiṁ āhāti adhikāro. Adhimattabhāvappakāro nāma pathavīpabbatādīsu",
  "anya-e0401n7:29_7": "pathavīdhātuyā adhimatta bhāvaviseso. Nadī samuddodakādīsu āpodhātuyā. Aggikkhandhesu",
  "anya-e0401n7:29_8": "tejodhātuyā. Vātakkhandhesu vāyodhātuyāti evaṁ adhimatta bhāvaviseso. Vividhena pakārena",
  "anya-e0401n7:29_9": "pariṇamanaṁ vipariṇāmoti āha tathā tathā vipariṇāmākāranti. Pathavīpabbatādivohāro",
  "anya-e0401n7:29_10": "saṇṭhitākāraṁ nissāya pavatto na hoti. Pathavī nāma evaṁ saṇṭhānā, pabbato nāma evaṁ",
  "anya-e0401n7:29_11": "saṇṭhānoti saṇṭhānaniyamo natthi. Paṁsusilānaṁ rāsipuñjappavattimattena vohāro siddhoti",
  "anya-e0401n7:29_12": "vuttaṁ “na hi idha saṇṭhānaṁ padhānaṁ”ti. “Kaṭṭhādayo eva vuccantī”ti te evasaṇṭhānanānattaṁ",
  "anya-e0401n7:29_13": "paṭicca nānāvohārena vuccanti. Pathavī pabbata nadī samuddādīsu viya bhūtānaṁ pavattivisesākārenāti",
  "anya-e0401n7:29_14": "vuttaṁ “na hi idha samūho padhānaṁ”ti. “Upādāpaññattī”ti pañcakkhandha dhamme upādāya",
  "anya-e0401n7:29_15": "tehi anaññaṁ ekībhūtaṁ katvā paññatti. Na ākāsa paññatti disādesapaññattiyo viya",
  "anya-e0401n7:29_16": "tehi khandhehi muñcitvā paññatti. “Yato”ti yamhādisato. “Laddhappakāsattā”ti laddhappabhāsattā.",
  "anya-e0401n7:29_17": "“Ahassā”ti divasassa. Uddhumātakādīni ‘uddhumātakaṁ paṭikūlaṁ’tiādinā paṭikūlavasena",
  "anya-e0401n7:29_18": "manasikarontassapi nimittaṁ upaṭṭhahantaṁ bhūtavikārappakārena upaṭṭhahatīti katvā",
  "anya-e0401n7:29_19": "bhūtanimitte saṅgaṇhāti. “Aṭṭhakathāyaṁ”ti puggalapaññatti aṭṭhakathāyaṁ. “Tāsaṁ”ti",
  "anya-e0401n7:29_20": "bhūmipabbatādikānaṁ attha paññattīnaṁ. “Tathā tathā”ti ayaṁ bhūmi, ayaṁ pabbato,",
  "anya-e0401n7:29_21": "tiādinā tena tena vohārena. Atthānaṁ paramatthānaṁ chāyāti atthacchāyā. “Chāyā”ti",
  "anya-e0401n7:29_22": "ca nimittacchāyāyo vuccanti. Atthacchāyānaṁ ākāro atthacchāyākāro. “Ākāro”ti ca nānāsamūha",
  "anya-e0401n7:29_23": "nānāsaṇṭhānādiko ākāro. Atthoti vā saddābhidheyyo vacanattho. Soyeva samūhākārādi",
  "anya-e0401n7:29_24": "nimitta mattattā atthacchāyākāroti vuccatīti imamatthaṁ dasseti “saddābhidheyya saṅkhātenā”tiādinā.",
  "anya-e0401n7:29_25": "“Dabbappaṭibimbākārenā”ti dabbasaṅkhātena paṭibimbākārena. “Olambiyā”ti avalambitvā.",
  "anya-e0401n7:29_26": "“Gaṇanūpagaṁ katvā”ti aya meko attho, idamekaṁ vatthūti evaṁ gaṇanūpagaṁ katvā. “Imechā”ti",
  "anya-e0401n7:29_27": "ime chasaddapaññatti vohārā nāma nāmakammādi nāma. “Attanī”ti nāmapada saṅkhāte attani.",
  "anya-e0401n7:29_28": "Attha visayaṁ eva hutvā pavattati bhāsaññūnanti adhippāyo. “Nāme satī”ti akkharasamūho",
  "anya-e0401n7:29_29": "padaṁ, padasamūho vākyanti evaṁ vutte nāmapade vijjamāne sati. “Taduggaṇhantānaṁ”ti",
  "anya-e0401n7:29_30": "taṁ taṁ nāmapadaṁ vācuggatakaraṇa vasena uggaṇhantānaṁ janānaṁ. “Tadatthā”ti tassa",
  "anya-e0401n7:29_31": "tassa nāma padassa atthā. “Āgacchanti yevā”ti bhāsaññūnaṁ ñāṇābhimukhaṁ āgacchantiyeva.",
  "anya-e0401n7:29_32": "Etena attani atthassa nāmanaṁ nāma atthajotana kiccamevāti dīpeti. “Suṇantānaṁ ñāṇaṁ”ti",
  "anya-e0401n7:29_33": "ettha “ñāṇaṁ”ti upalakkhaṇa vacanaṁ, akusala viññāṇassapi adhippetattā. “Taṁ taṁ",
  "anya-e0401n7:29_34": "atthābhimukhaṁ nāmetī”ti ārammaṇa karaṇavasena nāmeti. “Nāmaggahaṇa vasenā”ti ayaṁ",
  "anya-e0401n7:29_35": "asukonāma hotūti evaṁ nāmaggahaṇavasena. “Dhārīyatī”ti yāvajīvaṁpi appamussamānaṁ",
  "anya-e0401n7:29_36": "katvā dhārīyati. Nīharitvā vuccati attho etāyāti nirutti. “Etāyā”ti karaṇabhūtāya",
  "anya-e0401n7:29_37": "etāyanāmajātiyā. “Aviditapakkhe”ti nāmapadaṁ assutakāle aviññātapakkhe. “Tato nīharitvā”ti",
  "anya-e0401n7:29_38": "aviditapakkhato ñāṇena nīharitvā. “Kathīyatī”ti taṁ sutakāle vadantena suṇantassa",
  "anya-e0401n7:29_39": "ācikkhīyati jānāpīyati. “Atthassā”ti aviditapakkhe ṭhitassa atthassa. “Etasse vā”ti",
  "anya-e0401n7:29_40": "nāmapadasseva. Nāmapadanti ca kriya padaṁpi, upasaggapadampi, nipātapadampi, pāṭipadikapadaṁpi,",
  "anya-e0401n7:29_41": "idha nāmapadantveva vuccati. “Visesanabhūtānaṁ”ti aññapadatthasamāse samāsapadānaṁ",
  "anya-e0401n7:29_42": "atthā visesanā nāma. Evaṁ visesanabhūtānaṁ. “Puggalassā”ti aññapadatthabhūtassa abhiññālābhī",
  "anya-e0401n7:29_43": "puggalassa. “Vadantī”ti ānandācariyaṁ sandhāya vuttaṁ. So hi dhammasaṅgaṇiyaṁ paññattidukaniddese",
  "anya-e0401n7:29_44": "mūlaṭīkāyaṁ tathā vadati. “Tabbhāvaṁ”ti akkhara padabyañjanabhāvaṁ. “Assā”ti nāmapaññattiyā.",
  "anya-e0401n7:29_45": "Akkharapadabyañjanaṁ gocaro ārammaṇaṁ assāti viggaho. “Anusārenā”ti anugamanena.",
  "anya-e0401n7:29_46": "“Lokasaṅketa nimmitā”ti lokasaṅketaññāṇena pavattitā. “Lokasaṅketaññāṇaṁ”ti ca idaṁ",
  "anya-e0401n7:29_47": "nāmaṁ imassatthassa nāmaṁ, ayamattho imassa nāmassa atthoti evaṁ puretaraṁ lokasaññāṇa",
  "anya-e0401n7:29_48": "jānanakaññāṇaṁ. “Atīta saddamattārammaṇā”ti sotaviññāṇa vīthiyā ārammaṇaṁ hutvā niruddhaṁ",
  "anya-e0401n7:29_49": "atīta saddamattaṁ kurumānā. “Tena vuttavacane”ti tena sikkhaṁ paccakkhantena bhikkhunā",
  "anya-e0401n7:29_50": "sikkhaṁ paccakkhāmīti vuttavacane. Paccuppannaṁ saddaṁ sotaviññāṇa vīthiyā, atītañca",
  "anya-e0401n7:29_51": "saddaṁ manoviññāṇa vīthiyāti yojanā. “Tāni akkharānī”ti sikkhaṁ paccakkhāmīti vākye",
  "anya-e0401n7:29_52": "avayavakkharāni. “Ayaṁ akkhara samūho”ti idaṁ nāmapadanti vuttaṁ hoti. Etassa atthassa.",
  "anya-e0401n7:29_53": "“Vinicchayavīthiṁ”ti akkhara padasallakkhaṇavīthiñca. “Ekakkhare sadde”ti ‘go’ iccādike",
  "anya-e0401n7:29_54": "ekakkhare paññatti sadde. “Yā”ti nāma paññatti. “Vadantassa manasā”ti sambandho.",
  "anya-e0401n7:29_55": "“Pubbabhāge”ti yaṁ kiñci atthaṁ paresaṁ vattukāmo vadanto tassa tassa atthassa nāmaṁ",
  "anya-e0401n7:29_56": "pathamaṁ manodvāravīthiyā niyametvā eva vadati, taṁ nāmaṁ pubbabhāge vadantena manasā",
  "anya-e0401n7:29_57": "vavatthāpitā nāmapaññattīti vuccati. Paṭipāṭikathanaṁ pavattikkamakathanaṁ. “Vuttaṁ”ti",
  "anya-e0401n7:29_58": "aṭṭhakathāsu vuttaṁ. Tathā addhamattikanti ca vuttanti sambandho. “Vuttaṁ”ti ca saddasatthesu vuttaṁ.",
  "anya-e0401n7:30_0": "Gāthāyaṁ. “Mattā”ti ekavijjuppādakkhaṇaṁ vuccati. Ekā mattāyassāti ekamatto. “Dīghamuccate”ti",
  "anya-e0401n7:30_1": "dīgho nāma vuccate. “Pluto”ti nānappakārena ruto gāyitoti paruto. So eva rakārassa",
  "anya-e0401n7:30_2": "lakāraṁ katvā pakāre ca saralopaṁ katvā plutoti vuccati. Gītanti vuttaṁ hoti. “Paramattha",
  "anya-e0401n7:30_3": "saddasaṅghāṭānaṁ”ti paramparā pavattānaṁ paramattha saddarāsīnaṁ. “Anekakoṭisatasahassāni",
  "anya-e0401n7:30_4": "cittānī”ti javanavīthīnaṁ antarantarā bhavaṅgacittehi saddhiṁ anekakoṭisatasahassāni cittāni.",
  "anya-e0401n7:31": "Paṭṭhānanayānudīpanā niṭṭhitā.",
  "anya-e0401n7:32": "Paccayasaṅgahānudīpanā niṭṭhitā."
}