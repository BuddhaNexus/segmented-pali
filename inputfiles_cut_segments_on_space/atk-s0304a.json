{
  "atk-s0304a:0": "Namo tassa bhagavato arahato sammāsambuddhassa",
  "atk-s0304a:1": "Saṃyuttanikāye",
  "atk-s0304a:2": "Saḷāyatanavagga-aṭṭhakathā",
  "atk-s0304a:3": "1. Saḷāyatanasaṃyuttaṃ",
  "atk-s0304a:4": "1. Aniccavaggo",
  "atk-s0304a:5": "1. Ajjhattāniccasuttavaṇṇanā",
  "atk-s0304a:6_0": "1. Saḷāyatanavaggassa paṭhame cakkhunti dve cakkhūni – ñāṇacakkhu ceva maṃsacakkhu",
  "atk-s0304a:6_1": "ca. Tattha ñāṇacakkhu pañcavidhaṃ – buddhacakkhu, dhammacakkhu, samantacakkhu, dibbacakkhu,",
  "atk-s0304a:6_2": "paññācakkhūti. Tesu buddhacakkhu nāma āsayānusayañāṇañceva indriyaparopariyattañāṇañca,",
  "atk-s0304a:6_3": "yaṃ – “buddhacakkhunā lokaṃ volokento”ti āgataṃ. Dhammacakkhu nāma heṭṭhimā tayo",
  "atk-s0304a:6_4": "maggā tīṇi ca phalāni, yaṃ – “virajaṃ vītamalaṃ dhammacakkhuṃ udapādī”ti āgataṃ.",
  "atk-s0304a:6_5": "Samantacakkhu nāma sabbaññutaññāṇaṃ, yaṃ – “pāsādamāruyha samantacakkhū”ti āgataṃ.",
  "atk-s0304a:6_6": "Dibbacakkhu nāma ālokapharaṇena uppannaṃ ñāṇaṃ, yaṃ – “dibbena cakkhunā visuddhenā”ti",
  "atk-s0304a:6_7": "āgataṃ. Paññācakkhu nāma catusaccaparicchedakañāṇaṃ, yaṃ – “cakkhuṃ udapādī”ti āgataṃ.",
  "atk-s0304a:7_0": "Maṃsacakkhupi duvidhaṃ – sasambhāracakkhu, pasādacakkhūti. Tesu yvāyaṃ akkhikūpake",
  "atk-s0304a:7_1": "akkhipaṭalehi parivārito maṃsapiṇḍo, yattha catasso dhātuyo vaṇṇagandharasojā sambhavo",
  "atk-s0304a:7_2": "jīvitaṃ bhāvo cakkhupasādo kāyapasādoti saṅkhepato terasa sambhārā honti. Vitthārato",
  "atk-s0304a:7_3": "pana catasso dhātuyo vaṇṇagandharasojā sambhavoti ime nava catusamuṭṭhānavasena chattiṃsa,",
  "atk-s0304a:7_4": "jīvitaṃ bhāvo cakkhupasādo kāyapasādoti ime kammasamuṭṭhānā tāva cattāroti cattārīsa",
  "atk-s0304a:7_5": "sambhārā honti. Idaṃ sasambhāracakkhu nāma. Yaṃ panettha setamaṇḍalaparicchinnena",
  "atk-s0304a:7_6": "kaṇhamaṇḍalena parivārite diṭṭhimaṇḍale sanniviṭṭhaṃ rūpadassanasamatthaṃ pasādamattaṃ,",
  "atk-s0304a:7_7": "idaṃ pasādacakkhu nāma. Tassa tato paresañca sotādīnaṃ vitthārakathā visuddhimagge vuttāva.",
  "atk-s0304a:8_0": "Tattha yadidaṃ pasādacakkhu, taṃ gahetvā bhagavā – cakkhuṃ, bhikkhave, aniccantiādimāha.",
  "atk-s0304a:8_1": "Tattha – “catūhi kāraṇehi aniccaṃ udayabbayavantatāyā”tiādinā nayena vitthārakathā",
  "atk-s0304a:8_2": "heṭṭhā pakāsitāyeva. Sotampi pasādasotameva adhippetaṃ, tathā ghānajivhākāyā. Manoti",
  "atk-s0304a:8_3": "tebhūmakasammasanacāracittaṃ. Iti idaṃ suttaṃ chasu ajjhattikāyatanesu tīṇi lakkhaṇāni",
  "atk-s0304a:8_4": "dassetvā kathite bujjhanakānaṃ ajjhāsayena vuttaṃ.",
  "atk-s0304a:9": "2-3. Ajjhattadukkhasuttādivaṇṇanā",
  "atk-s0304a:10": "2-3. Dutiyaṃ dve lakkhaṇāni, tatiyaṃ ekalakkhaṇaṃ dassetvā kathite bujjhanakānaṃ ajjhāsayena vuttaṃ. Sesāni pana tehi sallakkhitāni vā ettakeneva vā sallakkhessantīti.",
  "atk-s0304a:11": "4-6. Bāhirāniccasuttādivaṇṇanā",
  "atk-s0304a:12_0": "4-6. Catutthe rūpagandharasaphoṭṭhabbā catusamuṭṭhānā, saddo dvisamuṭṭhāno, dhammāti",
  "atk-s0304a:12_1": "tebhūmakadhammārammaṇaṃ. Idampi bāhiresu chasu āyatanesu tilakkhaṇaṃ dassetvā kathite",
  "atk-s0304a:12_2": "bujjhanakānaṃ vasena vuttaṃ. Pañcame chaṭṭhe ca dutiyatatiyesu vuttasadisova nayo.",
  "atk-s0304a:13": "7-12. Ajjhattāniccātītānāgatasuttādivaṇṇanā",
  "atk-s0304a:14": "7-12. Sattamādīni atītānāgatesu cakkhādīsu aniccalakkhaṇādīni sallakkhetvā paccuppannesu balavagāhena kilamantānaṃ vasena vuttāni. Sesaṃ sabbattha heṭṭhā vuttanayamevāti.",
  "atk-s0304a:15": "Aniccavaggo paṭhamo.",
  "atk-s0304a:16": "2. Yamakavaggo",
  "atk-s0304a:17": "1-4. Paṭhamapubbesambodhasuttādivaṇṇanā",
  "atk-s0304a:18_0": "13-16. Yamakavaggassa paṭhamadutiyesu ajjhattikānanti ajjhattajjhattavasena ajjhattikānaṃ.",
  "atk-s0304a:18_1": "So pana nesaṃ ajjhattikabhāvo chandarāgassa adhimattabalavatāya veditabbo. Manussānañhi",
  "atk-s0304a:18_2": "antogharaṃ viya cha ajjhattikāyatanāni, gharūpacāraṃ viya cha bāhirāyatanāni. Yathā",
  "atk-s0304a:18_3": "nesaṃ puttadāradhanadhaññapuṇṇe antoghare chandarāgo adhimattabalavā hoti, tattha",
  "atk-s0304a:18_4": "kassaci pavisituṃ na denti, appamattena bhājanasaddamattenāpi “kiṃ eta”nti? Vattāro",
  "atk-s0304a:18_5": "bhavanti. Evamevaṃ chasu ajjhattikesu āyatanesu adhimattabalavachandarāgoti. Iti",
  "atk-s0304a:18_6": "imāya chandarāgabalavatāya tāni “ajjhattikānī”ti vuttāni. Gharūpacāre pana no tathā",
  "atk-s0304a:18_7": "balavā hoti, tattha carante manussepi catuppadānipi na sahasā nivārenti. Kiñcāpi",
  "atk-s0304a:18_8": "na nivārenti, anicchantā pana pasupacchimattampi gahituṃ na denti. Iti nesaṃ tattha",
  "atk-s0304a:18_9": "na adhimattabalavachandarāgo hoti. Rūpādīsupi tatheva na adhimattabalavachandarāgo,",
  "atk-s0304a:18_10": "tasmā tāni “bāhirānī”ti vuttāni. Vitthārato pana ajjhattikabāhirakathā visuddhimagge",
  "atk-s0304a:18_11": "vuttāva. Sesaṃ dvīsupi suttesu heṭṭhā vuttanayameva. Tathā tatiyacatutthesu.",
  "atk-s0304a:19": "5-6. Paṭhamanoceassādasuttādivaṇṇanā",
  "atk-s0304a:20_0": "17-18. Pañcame nissaṭāti nikkhantā. Visaññuttāti nosaṃyuttā. Vippamuttāti no adhimuttā",
  "atk-s0304a:20_1": "vimariyādīkatena cetasāti nimmariyādīkatena cetasā. Yañhi kilesajātaṃ vā vaṭṭaṃ vā",
  "atk-s0304a:20_2": "appahīnaṃ hoti, tena sekhānaṃ cittaṃ samariyādīkataṃ nāma. Yaṃ pahīnaṃ, tena vimariyādīkataṃ.",
  "atk-s0304a:20_3": "Idha pana sabbaso kilesānañceva vaṭṭassa ca pahīnattā vimariyādīkatena kilesavaṭṭamariyādaṃ",
  "atk-s0304a:20_4": "atikkantena cittena vihariṃsūti attho. Chaṭṭhepi eseva nayo. Chasupi panetesu suttesu",
  "atk-s0304a:20_5": "catusaccameva kathitanti veditabbaṃ.",
  "atk-s0304a:21": "7-10. Paṭhamābhinandasuttādivaṇṇanā",
  "atk-s0304a:22": "19-22. Sattamādīsu catūsu vaṭṭavivaṭṭameva kathitaṃ. Anupubbakathā pana nesaṃ heṭṭhā vuttanayeneva veditabbāti.",
  "atk-s0304a:23": "Yamakavaggo dutiyo.",
  "atk-s0304a:24": "3. Sabbavaggo",
  "atk-s0304a:25": "1. Sabbasuttavaṇṇanā",
  "atk-s0304a:26": "23. Sabbavaggassa paṭhame sabbaṃ vo, bhikkhaveti sabbaṃ nāma catubbidhaṃ – sabbasabbaṃ, āyatanasabbaṃ, sakkāyasabbaṃ, padesasabbanti. Tattha –",
  "atk-s0304a:27": "“Na tassa addiṭṭhamidhaatthi kiñci,",
  "atk-s0304a:28": "Atho aviññātamajānitabbaṃ;",
  "atk-s0304a:29": "Sabbaṃ abhiññāsi yadatthi neyyaṃ,",
  "atk-s0304a:30": "Tathāgato tena samantacakkhū”ti. –",
  "atk-s0304a:31_0": "Idaṃ sabbasabbaṃ nāma. “Sabbaṃ vo, bhikkhave, desessāmi, taṃ suṇāthā”ti idaṃ āyatanasabbaṃ",
  "atk-s0304a:31_1": "nāma. “Sabbadhammamūlapariyāyaṃ vo, bhikkhave, desessāmī”ti idaṃ sakkāyasabbaṃ nāma.",
  "atk-s0304a:31_2": "“Sabbadhammesu vā pana paṭhamasamannāhāro uppajjati cittaṃ mano mānasaṃ…pe… tajjāmanodhātū”ti",
  "atk-s0304a:31_3": "idaṃ padesasabbaṃ nāma. Iti pañcārammaṇamattaṃ padesasabbaṃ. Tebhūmakadhammā sakkāyasabbaṃ.",
  "atk-s0304a:31_4": "Catubhūmakadhammā āyatanasabbaṃ. Yaṃkiñci neyyaṃ sabbasabbaṃ. Padesasabbaṃ sakkāyasabbaṃ",
  "atk-s0304a:31_5": "na pāpuṇāti, sakkāyasabbaṃ āyatanasabbaṃ na pāpuṇāti, āyatanasabbaṃ sabbasabbaṃ na",
  "atk-s0304a:31_6": "pāpuṇāti. Kasmā? Sabbaññutaññāṇassa ayaṃ nāma dhammo ārammaṇaṃ na hotīti natthitāya.",
  "atk-s0304a:31_7": "Imasmiṃ pana sutte āyatanasabbaṃ adhippetaṃ.",
  "atk-s0304a:32_0": "Paccakkhāyāti paṭikkhipitvā. Vācāvatthukamevassāti, vācāya vattabbavatthumattakameva",
  "atk-s0304a:32_1": "bhaveyya. Imāni pana dvādasāyatanāni atikkamitvā ayaṃ nāma añño sabhāvadhammo atthīti",
  "atk-s0304a:32_2": "dassetuṃ na sakkuṇeyya. Puṭṭho ca na sampāyeyyāti, “katamaṃ aññaṃ sabbaṃ nāmā”ti?",
  "atk-s0304a:32_3": "Pucchito, “idaṃ nāmā”ti vacanena sampādetuṃ na sakkuṇeyya. Vighātaṃ āpajjeyyāti dukkhaṃ",
  "atk-s0304a:32_4": "āpajjeyya. Yathā taṃ, bhikkhave, avisayasminti ettha tanti nipātamattaṃ. Yathāti",
  "atk-s0304a:32_5": "kāraṇavacanaṃ, yasmā avisaye puṭṭhoti attho. Avisayasmiñhi sattānaṃ vighātova hoti,",
  "atk-s0304a:32_6": "kūṭāgāramattaṃ silaṃ sīsena ukkhipitvā gambhīre udake taraṇaṃ avisayo, tathā candimasūriyānaṃ",
  "atk-s0304a:32_7": "ākaḍḍhitvā pātanaṃ, tasmiṃ avisaye vāyamanto vighātameva āpajjati, evaṃ imasmimpi",
  "atk-s0304a:32_8": "avisaye vighātameva āpajjeyyāti adhippāyo.",
  "atk-s0304a:33": "2. Pahānasuttavaṇṇanā",
  "atk-s0304a:34_0": "24. Dutiye sabbappahānāyāti sabbassa pahānāya. Cakkhusamphassapaccayā uppajjati vedayitanti",
  "atk-s0304a:34_1": "cakkhusamphassaṃ mūlapaccayaṃ katvā uppannā sampaṭicchanasantīraṇavoṭṭhabbanajavanavedanā.",
  "atk-s0304a:34_2": "Cakkhuviññāṇasampayuttāya pana vattabbameva natthi. Sotadvārādivedanāpaccayādīsupi",
  "atk-s0304a:34_3": "eseva nayo. Ettha pana manoti bhavaṅgacittaṃ. Dhammāti ārammaṇaṃ. Manoviññāṇanti",
  "atk-s0304a:34_4": "sahāvajjanakajavanaṃ. Manosamphassoti bhavaṅgasahajāto samphasso. Vedayitanti sahāvajjanavedanāya",
  "atk-s0304a:34_5": "javanavedanā. Bhavaṅgasampayuttāya pana vattabbameva natthi. Āvajjanaṃ bhavaṅgato",
  "atk-s0304a:34_6": "amocetvā manoti sahāvajjanena bhavaṅgaṃ daṭṭhabbaṃ. Dhammāti ārammaṇaṃ. Manoviññāṇanti",
  "atk-s0304a:34_7": "javanaviññāṇaṃ. Manosamphassoti bhavaṅgasahajāto samphasso. Vedayitanti javanasahajātā",
  "atk-s0304a:34_8": "vedanā. Sahāvajjanena bhavaṅgasahajātāpi vaṭṭatiyeva. Yā panettha desanā anusiṭṭhiāṇā,",
  "atk-s0304a:34_9": "ayaṃ paṇṇatti nāmāti.",
  "atk-s0304a:35": "3. Abhiññāpariññāpahānasuttavaṇṇanā",
  "atk-s0304a:36_0": "25. Tatiye sabbaṃ abhiññā pariññā pahānāyāti sabbaṃ abhijānitvā parijānitvā pajahanatthāya.",
  "atk-s0304a:36_1": "Abhiññā pariññā pahātabbanti abhijānitvā parijānitvā pahātabbaṃ. Sesaṃ vuttanayeneva veditabbaṃ.",
  "atk-s0304a:37": "4. Paṭhamaaparijānanasuttavaṇṇanā",
  "atk-s0304a:38_0": "26. Catutthe anabhijānaṃ aparijānaṃ avirājayaṃ appajahanti anabhijānanto aparijānanto",
  "atk-s0304a:38_1": "avirājento appajahanto. Ettha ca avirājentoti avigacchāpento. Iti imasmiṃ sutte tissopi",
  "atk-s0304a:38_2": "pariññā kathitā honti. “Abhijāna”nti hi vacanena ñātapariññā kathitā, “parijāna”nti",
  "atk-s0304a:38_3": "vacanena tīraṇapariññā, “virājayaṃ pajaha”nti dvīhi pahānapariññāti.",
  "atk-s0304a:39": "5. Dutiyaaparijānanasuttavaṇṇanā",
  "atk-s0304a:40_0": "27. Pañcame cakkhuviññāṇaviññātabbā dhammāti heṭṭhā gahitarūpameva gahetvā dasseti.",
  "atk-s0304a:40_1": "Heṭṭhā vā āpāthagataṃ gahitaṃ, idha anāpāthagataṃ. Idaṃ panettha sanniṭṭhānaṃ – heṭṭhā",
  "atk-s0304a:40_2": "āpāthagatampi anāpāthagatampi gahitameva, idha pana cakkhuviññāṇasampayuttā tayo",
  "atk-s0304a:40_3": "khandhā. Te hi cakkhuviññāṇena saha viññātabbattā “cakkhuviññāṇaviññātabbā”ti vuttā.",
  "atk-s0304a:40_4": "Sesapadesupi eseva nayo.",
  "atk-s0304a:41": "6. Ādittasuttavaṇṇanā",
  "atk-s0304a:42_0": "28. Chaṭṭhe gayāsīseti gayāgāmassa hi avidūre gayāti ekā pokkharaṇīpi atthi nadīpi,",
  "atk-s0304a:42_1": "gayāsīsanāmako hatthikumbhasadiso piṭṭhipāsāṇopi, yattha bhikkhusahassassapi okāso",
  "atk-s0304a:42_2": "pahoti, bhagavā tattha viharati. Tena vuttaṃ “gayāsīse”ti. Bhikkhū āmantesīti tesaṃ",
  "atk-s0304a:42_3": "sappāyadhammadesanaṃ vicinitvā taṃ desessāmīti āmantesi.",
  "atk-s0304a:43_0": "Tatrāyaṃ anupubbikathā – ito kira dvānavutikappe mahindo nāma rājā ahosi. Tassa jeṭṭhaputto",
  "atk-s0304a:43_1": "phusso nāma. So pūritapāramī pacchimabhavikasatto, paripākagate ñāṇe bodhimaṇḍaṃ",
  "atk-s0304a:43_2": "āruyha sabbaññutaṃ paṭivijjhi. Rañño kaniṭṭhaputto tassa aggasāvako ahosi, purohitaputto",
  "atk-s0304a:43_3": "dutiyasāvako. Rājā cintesi – “mayhaṃ jeṭṭhaputto nikkhamitvā buddho jāto, kaniṭṭhaputto",
  "atk-s0304a:43_4": "aggasāvako, purohitaputto dutiyasāvako”ti. So “amhākaṃyeva buddho, amhākaṃ dhammo,",
  "atk-s0304a:43_5": "amhākaṃ saṅgho”ti vihāraṃ kāretvā vihāradvārakoṭṭhakato yāva attano gharadvārā ubhato",
  "atk-s0304a:43_6": "veḷubhittikuṭikāhi parikkhipitvā matthake suvaṇṇatārakakhacitasamosaritagandhadāmamālādāmavitānaṃ",
  "atk-s0304a:43_7": "bandhāpetvā heṭṭhā rajatavaṇṇaṃ vālukaṃ santharitvā pupphāni vikirāpetvā tena maggena",
  "atk-s0304a:43_8": "bhagavato āgamanaṃ kāresi.",
  "atk-s0304a:44_0": "Satthā vihārasmiṃyeva ṭhito cīvaraṃ pārupitvā antosāṇiyāva saddhiṃ bhikkhusaṅghena",
  "atk-s0304a:44_1": "rājagehaṃ āgacchati, katabhattakicco antosāṇiyāva gacchati. Koci kaṭacchubhikkhāmattampi",
  "atk-s0304a:44_2": "dātuṃ na labhati. Tato nāgarā ujjhāyiṃsu, “buddho loke uppanno, na ca mayaṃ puññāni",
  "atk-s0304a:44_3": "kātuṃ labhāma. Yathā hi candimasūriyā sabbesaṃ ālokaṃ karonti, evaṃ buddhā nāma sabbesaṃ",
  "atk-s0304a:44_4": "hitatthāya uppajjanti, ayaṃ pana rājā sabbesaṃ puññacetanaṃ attanoyeva anto pavesetī”ti.",
  "atk-s0304a:45_0": "Tassa ca rañño aññe tayo puttā atthi. Nāgarā tehi saddhiṃ ekato hutvā sammantayiṃsu,",
  "atk-s0304a:45_1": "“rājakulehi saddhiṃ aṭṭo nāma natthi, ekaṃ upāyaṃ karomā”ti. Te paccante core uṭṭhāpetvā,",
  "atk-s0304a:45_2": "“katipayā gāmā pahaṭā”ti sāsanaṃ āharāpetvā rañño ārocayiṃsu. Rājā putte pakkosāpetvā“tātā,",
  "atk-s0304a:45_3": "ahaṃ mahallako, gacchatha core vūpasamethā”ti pesesi. Payuttacorā ito cito ca avippakiritvā",
  "atk-s0304a:45_4": "tesaṃ santikameva āgacchiṃsu. Te anāvāse gāme vāsetvā “vūpasamitā corā”ti āgantvā",
  "atk-s0304a:45_5": "rājānaṃ vanditvā aṭṭhaṃsu.",
  "atk-s0304a:46_0": "Rājā tuṭṭho “tātā, varaṃ vo demī”ti āha. Te adhivāsetvā gantvā nāgarehi saddhiṃ mantayiṃsu,",
  "atk-s0304a:46_1": "“raññā amhākaṃ varo dinno. Kiṃ gaṇhāmā”ti? Ayyaputtā, tumhākaṃ hatthiassādayo na",
  "atk-s0304a:46_2": "dullabhā, buddharatanaṃ pana dullabhaṃ, na sabbakālaṃ uppajjati, tumhākaṃ jeṭṭhabhātikassa",
  "atk-s0304a:46_3": "phussabuddhassa paṭijagganavaraṃ gaṇhathāti. Te “evaṃ karissāmā”ti nāgarānaṃ paṭissuṇitvā",
  "atk-s0304a:46_4": "katamassukammā sunhātā suvilittā rañño santikaṃ gantvā, “deva, no varaṃ dethā”ti",
  "atk-s0304a:46_5": "yāciṃsu. Kiṃ gaṇhissatha tātāti? Deva, amhākaṃ hatthiassādīhi attho natthi, jeṭṭhabhātikassa",
  "atk-s0304a:46_6": "no phussabuddhassa paṭijagganavaraṃ dethāti. “Ayaṃ varo na sakkā mayā jīvamānena",
  "atk-s0304a:46_7": "dātu”nti dve kaṇṇe pidahi. “Deva, na tumhe amhehi balakkārena varaṃ dāpitā, tumhehi",
  "atk-s0304a:46_8": "attano ruciyā tuṭṭhehi dinno. Kiṃ, deva, rājakulassa dve kathā vaṭṭantī”ti? Saccavāditāya bhaṇiṃsu.",
  "atk-s0304a:47_0": "Rājā vinivattituṃ alabhanto – “tātā, satta saṃvacchare satta māse satta ca divase",
  "atk-s0304a:47_1": "upaṭṭhahitvā tumhākaṃ dassāmī”ti āha. “Sundaraṃ, deva, pāṭibhogaṃ dethā”ti. “Kissa",
  "atk-s0304a:47_2": "pāṭibhogaṃ tātā”ti? “Ettakaṃ kālaṃ amaraṇapāṭibhogaṃ devā”ti. “Tātā, ayuttaṃ pāṭibhogaṃ",
  "atk-s0304a:47_3": "dāpetha, na sakkā evaṃ pāṭibhogaṃ dātuṃ, tiṇagge ussāvabindusadisaṃ sattānaṃ jīvita”nti.",
  "atk-s0304a:47_4": "“No ce, deva, pāṭibhogaṃ detha, mayaṃ antarā matā kiṃ kusalaṃ karissāmā”ti? “Tena",
  "atk-s0304a:47_5": "hi, tātā, cha saṃvaccharāni dethā”ti. “Na sakkā, devā”ti. “Tena hi pañca, cattāri,",
  "atk-s0304a:47_6": "tīṇi, dve, ekaṃ saṃvaccharaṃ detha”. “Satta, cha māse detha…pe… māsaḍḍhamattaṃ dethā”ti.",
  "atk-s0304a:47_7": "“Na sakkā, devā”ti. “Tena hi sattadivasamattaṃ dethā”ti. “Sādhu, devāti satta divase",
  "atk-s0304a:47_8": "sampaṭicchiṃsu”. Rājā satta saṃvacchare satta māse satta divase kattabbasakkāraṃ",
  "atk-s0304a:47_9": "sattasuyeva divasesu akāsi.",
  "atk-s0304a:48_0": "Tato puttānaṃ vasanaṭṭhānaṃ satthāraṃ pesetuṃ aṭṭhausabhavitthataṃ maggaṃ alaṅkārāpesi,",
  "atk-s0304a:48_1": "majjhaṭṭhāne catuusabhappamāṇaṃ padesaṃ hatthīhi maddāpetvā kasiṇamaṇḍalasadisaṃ",
  "atk-s0304a:48_2": "katvā vālukāya santharāpetvā pupphābhikiṇṇamakāsi, tattha tattha kadaliyo ca puṇṇaghaṭe",
  "atk-s0304a:48_3": "ca ṭhapāpetvā dhajapaṭākā ukkhipāpesi. Usabhe usabhe pokkharaṇiṃ khaṇāpesi, aparabhāge",
  "atk-s0304a:48_4": "dvīsu passesu gandhamālāpupphāpaṇe pasārāpesi. Majjhaṭṭhāne catuusabhavitthārassa",
  "atk-s0304a:48_5": "alaṅkatamaggassa ubhosu passesu dve dve usabhavitthāre magge khāṇukaṇṭake harāpetvā",
  "atk-s0304a:48_6": "daṇḍadīpikāyo kārāpesi. Rājaputtāpi attano āṇāpavattiṭṭhāne soḷasausabhamaggaṃ tatheva alaṅkārāpesuṃ.",
  "atk-s0304a:49_0": "Rājā attano āṇāpavattiṭṭhānassa kedārasīmaṃ gantvā satthāraṃ vanditvā paridevamāno,",
  "atk-s0304a:49_1": "“tātā, mayhaṃ dakkhiṇakkhiṃ uppāṭetvā gaṇhantā viya gacchatha, evaṃ gaṇhitvā gatā",
  "atk-s0304a:49_2": "pana buddhānaṃ anucchavikaṃ kareyyātha. Mā surāsoṇḍā viya pamattā vicaritthā”ti āha.",
  "atk-s0304a:49_3": "Te “jānissāma mayaṃ, devā”ti satthāraṃ gahetvā gatā, vihāraṃ kāretvā satthu niyyātetvā",
  "atk-s0304a:49_4": "tattha satthāraṃ paṭijaggantā kālena therāsane, kālena majjhimāsane, kālena saṅghanavakāsane",
  "atk-s0304a:49_5": "tiṭṭhanti. Dānaṃ upaparikkhamānānaṃ tiṇṇampi janānaṃ ekasadisameva ahosi. Te upakaṭṭhāya",
  "atk-s0304a:49_6": "vassūpanāyikāya cintayiṃsu – “kathaṃ nu kho satthu ajjhāsayaṃ gaṇheyyāmā”ti? Atha",
  "atk-s0304a:49_7": "nesaṃ etadahosi – “buddhā nāma dhammagaruno, na āmisagaruno, sīle patiṭṭhamānā mayaṃ",
  "atk-s0304a:49_8": "satthu ajjhāsayaṃ gahetuṃ sakkhissāmā”ti dānasaṃvidhāyake manusse pakkosāpetvā, “tātā,",
  "atk-s0304a:49_9": "imināva nīhārena yāgubhattakhādanīyādīni sampādentā dānaṃ pavattethā”ti vatvā dānasaṃvidahanapalibodhaṃ chindiṃsu.",
  "atk-s0304a:50_0": "Atha nesaṃ jeṭṭhabhātā pañcasate purise ādāya dasasu sīlesu patiṭṭhāya dve kāsāyāni",
  "atk-s0304a:50_1": "acchādetvā kappiyaṃ udakaṃ paribhuñjamāno vāsaṃ kappesi. Majjhimo tīhi, kaniṭṭho",
  "atk-s0304a:50_2": "dvīhi purisasatehi saddhiṃ tatheva paṭipajji. Te yāvajīvaṃ satthāraṃ upaṭṭhahiṃsu.",
  "atk-s0304a:50_3": "Satthā tesaṃyeva santike parinibbāyi.",
  "atk-s0304a:51_0": "Tepi kālaṃ katvā tato paṭṭhāya dvānavutikappe manussalokato devalokaṃ, devalokato",
  "atk-s0304a:51_1": "ca manussalokaṃ saṃsarantā amhākaṃ satthukāle devalokā cavitvā manussaloke nibbattiṃsu.",
  "atk-s0304a:51_2": "Tesaṃ dānagge byāvaṭo mahāamacco aṅgamagadhānaṃ rājā bimbisāro hutvā nibbatti. Te",
  "atk-s0304a:51_3": "tasseva rañño raṭṭhe brāhmaṇamahāsālakule nibbattiṃsu. Jeṭṭhabhātā jeṭṭhova jāto,",
  "atk-s0304a:51_4": "majjhimakaniṭṭhā majjhimakaniṭṭhāyeva. Yepi tesaṃ parivāramanussā, te parivāramanussāva",
  "atk-s0304a:51_5": "jātā. Te vuddhimanvāya tayopi janā taṃ purisasahassaṃ ādāya nikkhamitvā tāpasā hutvā",
  "atk-s0304a:51_6": "uruvelāyaṃ nadītīreyeva vasiṃsu. Aṅgamagadhavāsino māse māse tesaṃ mahāsakkāraṃ abhiharanti.",
  "atk-s0304a:52_0": "Atha amhākaṃ bodhisatto katābhinikkhamano anupubbena sabbaññutaṃ patvā pavattitavaradhammacakko",
  "atk-s0304a:52_1": "yasādayo kulaputte vinetvā saṭṭhi arahante dhammadesanatthāya disāsu uyyojetvā sayaṃ",
  "atk-s0304a:52_2": "pattacīvaramādāya – “te tayo jaṭilabhātike damessāmī”ti uruvelaṃ gantvā anekehi pāṭihāriyasatehi",
  "atk-s0304a:52_3": "tesaṃ diṭṭhiṃ bhinditvā te pabbājesi. So taṃ iddhimayapattacīvaradharaṃ samaṇasahassaṃ",
  "atk-s0304a:52_4": "ādāya gayāsīsaṃ gantvā tehi parivārito nisīditvā, – “katarā nu kho etesaṃ dhammakathā",
  "atk-s0304a:52_5": "sappāyā”ti cintento, “ime sāyaṃpātaṃ aggiṃ paricaranti. Imesaṃ dvādasāyatanāni ādittāni",
  "atk-s0304a:52_6": "sampajjalitāni viya katvā desessāmi, evaṃ ime arahattaṃ pāpuṇituṃ sakkhissantī”ti",
  "atk-s0304a:52_7": "sanniṭṭhānamakāsi. Atha nesaṃ tathā dhammaṃ desetuṃ imaṃ ādittapariyāyaṃ abhāsi.",
  "atk-s0304a:52_8": "Tena vuttaṃ – “bhikkhū āmantesīti tesaṃ sappāyadhammadesanaṃ vicinitvā taṃ desessāmīti",
  "atk-s0304a:52_9": "āmantesī”ti. Tattha ādittanti padittaṃ sampajjalitaṃ. Sesaṃ vuttanayameva. Iti imasmiṃ",
  "atk-s0304a:52_10": "sutte dukkhalakkhaṇaṃ kathitaṃ.",
  "atk-s0304a:53": "7. Addhabhūtasuttavaṇṇanā",
  "atk-s0304a:54": "29. Sattame addhabhūtanti adhibhūtaṃ ajjhotthaṭaṃ, upaddutanti attho. Imasmimpi sutte dukkhalakkhaṇameva kathitaṃ.",
  "atk-s0304a:55": "8. Samugghātasāruppasuttavaṇṇanā",
  "atk-s0304a:56_0": "30. Aṭṭhame sabbamaññitasamugghātasāruppanti sabbesaṃ taṇhāmānadiṭṭhimaññitānaṃ samugghātāya",
  "atk-s0304a:56_1": "anucchavikaṃ. Idhāti imasmiṃ sāsane. Cakkhuṃ na maññatīti cakkhuṃ ahanti vā mamanti",
  "atk-s0304a:56_2": "vā paroti vā parassāti vā na maññati. Cakkhusmiṃ na maññatīti ahaṃ cakkhusmiṃ, mama",
  "atk-s0304a:56_3": "kiñcanapalibodho cakkhusmiṃ paro cakkhusmiṃ, parassa kiñcanapalibodho cakkhusminti",
  "atk-s0304a:56_4": "na maññati. Cakkhuto na maññatīti ahaṃ cakkhuto niggato, mama kiñcanapalibodho cakkhuto",
  "atk-s0304a:56_5": "niggato, paro cakkhuto niggato, parassa kiñcanapalibodho cakkhuto niggatoti evampi",
  "atk-s0304a:56_6": "na maññati, taṇhāmānadiṭṭhimaññanānaṃ ekampi na uppādetīti attho. Cakkhuṃ meti na",
  "atk-s0304a:56_7": "maññatīti mama cakkhūti na maññati, mamattabhūtaṃ taṇhāmaññanaṃ na uppādetīti attho.",
  "atk-s0304a:56_8": "Sesaṃ uttānamevāti. Imasmiṃ sutte catucattālīsāya ṭhānesu arahattaṃ pāpetvā vipassanā kathitā.",
  "atk-s0304a:57": "9. Paṭhamasamugghātasappāyasuttavaṇṇanā",
  "atk-s0304a:58_0": "31. Navame samugghātasappāyāti samugghātassa upakārabhūtā. Tato taṃ hoti aññathāti",
  "atk-s0304a:58_1": "tato taṃ aññenākārena hoti. Aññathābhāvī bhavasatto loko bhavamevābhinandatīti aññathābhāvaṃ",
  "atk-s0304a:58_2": "vipariṇāmaṃ upagamanena aññathābhāvī hutvāpi bhavesu satto laggo lagito palibuddho",
  "atk-s0304a:58_3": "ayaṃ loko bhavaṃyeva abhinandati. Yāvatā, bhikkhave, khandhadhātuāyatananti, bhikkhave,",
  "atk-s0304a:58_4": "yattakaṃ idaṃ khandhā ca dhātuyo ca āyatanāni cāti khandhadhātuāyatanaṃ. Tampi na",
  "atk-s0304a:58_5": "maññatīti sabbampi na maññatīti heṭṭhā gahitameva saṃkaḍḍhitvā puna dasseti. Imasmiṃ",
  "atk-s0304a:58_6": "sutte aṭṭhacattālīsāya ṭhānesu arahattaṃ pāpetvā vipassanā kathitā.",
  "atk-s0304a:59": "10. Dutiyasamugghātasappāyasuttavaṇṇanā",
  "atk-s0304a:60_0": "32. Dasame etaṃ mamātiādīhi tīhi tīhi padehi taṇhāmānadiṭṭhigāhe dassetvā tiparivaṭṭanayena",
  "atk-s0304a:60_1": "desanā katā. Paṭipāṭiyā pana tīsupi imesu suttesu saha vipassanāya cattāropi maggā kathitāti.",
  "atk-s0304a:61": "Sabbavaggo tatiyo.",
  "atk-s0304a:62": "4. Jātidhammavaggavaṇṇanā",
  "atk-s0304a:63_0": "33-42. Jātidhammavagge jātidhammanti jāyanadhammaṃ nibbattanasabhāvaṃ. Jarādhammanti",
  "atk-s0304a:63_1": "jīraṇasabhāvaṃ. Byādhidhammanti byādhino uppattipaccayabhāvena byādhisabhāvaṃ. Maraṇadhammanti",
  "atk-s0304a:63_2": "maraṇasabhāvaṃ. Sokadhammanti sokassa uppattipaccayabhāvena sokasabhāvaṃ. Saṃkilesikadhammanti",
  "atk-s0304a:63_3": "saṃkilesikasabhāvaṃ. Khayadhammanti khayagamanasabhāvaṃ. Vayadhammādīsupi eseva nayoti.",
  "atk-s0304a:64": "Jātidhammavaggo catuttho.",
  "atk-s0304a:65": "5. Sabbaaniccavaggavaṇṇanā",
  "atk-s0304a:66_0": "43-52. Aniccavagge abhiññeyyanti pade ñātapariññā āgatā, itarā pana dve gahitāyevāti",
  "atk-s0304a:66_1": "veditabbā. Pariññeyyapahātabbapadesupi tīraṇapahānapariññāva āgatā, itarāpi pana",
  "atk-s0304a:66_2": "dve gahitāyevāti veditabbā. Sacchikātabbanti paccakkhaṃ kātabbaṃ. Abhiññāpariññeyyanti",
  "atk-s0304a:66_3": "idhāpi pahānapariññā avuttāpi gahitāyevāti veditabbā. Upaddutanti anekaggaṭṭhena.",
  "atk-s0304a:66_4": "Upassaṭṭhanti upahataṭṭhena. Sesaṃ uttānamevāti.",
  "atk-s0304a:67": "Sabbaaniccavaggo pañcamo.",
  "atk-s0304a:68": "Paṭhamo paṇṇāsako.",
  "atk-s0304a:69": "6. Avijjāvaggavaṇṇanā",
  "atk-s0304a:70_0": "53-62. Avijjāvagge avijjāti catūsu saccesu aññāṇaṃ. Vijjāti arahattamaggavijjā. Aniccato",
  "atk-s0304a:70_1": "jānato passatoti dukkhānattavasenāpi jānato passato pahīyatiyeva, idaṃ pana aniccavasena",
  "atk-s0304a:70_2": "kathite bujjhanakapuggalassa ajjhāsayena vuttaṃ. Eseva nayo sabbattha. Api cettha",
  "atk-s0304a:70_3": "saṃyojanāti dasa saṃyojanāni. Āsavāti cattāro āsavā. Anusayāti satta anusayā. Sabbupādānapariññāyāti",
  "atk-s0304a:70_4": "sabbesaṃ catunnampi upādānānaṃ tīhi pariññāhi parijānanatthāya. Pariyādānāyāti khepanatthāya.",
  "atk-s0304a:70_5": "Sesaṃ sabbattha uttānamevāti.",
  "atk-s0304a:71": "Avijjāvaggo chaṭṭho.",
  "atk-s0304a:72": "7. Migajālavaggo",
  "atk-s0304a:73": "1. Paṭhamamigajālasuttavaṇṇanā",
  "atk-s0304a:74_0": "63. Migajālavaggassa paṭhame cakkhuviññeyyāti cakkhuviññāṇena passitabbā. Sotaviññeyyādīsupi",
  "atk-s0304a:74_1": "eseva nayo. Iṭṭhāti pariyiṭṭhā vā hontu mā vā, iṭṭhārammaṇabhūtāti attho. Kantāti",
  "atk-s0304a:74_2": "kamanīyā. Manāpāti manavaḍḍhanakā. Piyarūpāti piyajātikā. Kāmūpasaṃhitāti ārammaṇaṃ",
  "atk-s0304a:74_3": "katvā uppajjamānena kāmena upasaṃhitā rajanīyāti rañjanīyā, rāguppattikāraṇabhūtāti",
  "atk-s0304a:74_4": "attho. Nandīti taṇhānandī. Saṃyogoti saṃyojanaṃ. Nandisaṃyojanasaṃyuttoti nandībandhanena",
  "atk-s0304a:74_5": "baddho. Araññavanapatthānīti araññāni ca vanapatthāni ca. Tattha kiñcāpi abhidhamme",
  "atk-s0304a:74_6": "nippariyāyena “nikkhamitvā bahi indakhīlā sabbametaṃ arañña”nti vuttaṃ, tathāpi yaṃ",
  "atk-s0304a:74_7": "taṃ “pañcadhanusatikaṃ pacchima”nti araññakaṅganipphādakaṃ senāsanaṃ vuttaṃ, tadeva",
  "atk-s0304a:74_8": "adhippetanti veditabbaṃ. Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "atk-s0304a:74_9": "yattha na kasīyati na vapīyati. Vuttampi cetaṃ –",
  "atk-s0304a:75_0": "“Vanapatthanti dūrānametaṃ senāsanānaṃ adhivacanaṃ. Vanapatthanti vanasaṇḍānametaṃ,",
  "atk-s0304a:75_1": "vanapatthanti bhiṃsanakānametaṃ, vanapatthanti salomahaṃsānametaṃ, vanapatthanti",
  "atk-s0304a:75_2": "pariyantānametaṃ, vanapatthanti amanussūpacārānaṃ senāsanānametaṃ adhivacana”nti.",
  "atk-s0304a:76_0": "Ettha ca pariyantānanti imaṃ ekaṃ pariyāyaṃ ṭhapetvā sesapariyāyehi vanapatthāni",
  "atk-s0304a:76_1": "veditabbāni. Pantānīti pariyantāni atidūrāni. Appasaddānīti udukkhalamusaladārakasaddādīnaṃ",
  "atk-s0304a:76_2": "abhāvena appasaddāni. Appanigghosānīti tesaṃ tesaṃ ninnādamahānigghosassa abhāvena",
  "atk-s0304a:76_3": "appanigghosāni. Vijanavātānīti sañcaraṇajanassa sarīravātavirahitāni. Manussarāhasseyyakānīti",
  "atk-s0304a:76_4": "manussānaṃ rahokammassa anucchavikāni. Paṭisallānasāruppānīti nilīyanasāruppāni.",
  "atk-s0304a:77": "2. Dutiyamigajālasuttavaṇṇanā",
  "atk-s0304a:78": "64. Dutiye nandinirodhā dukkhanirodhoti taṇhānandiyā nirodhena vaṭṭadukkhassa nirodho.",
  "atk-s0304a:79": "3-5. Paṭhamasamiddhimārapañhāsuttādivaṇṇanā",
  "atk-s0304a:80_0": "65-67. Tatiye samiddhīti attabhāvassa samiddhatāya evaṃ laddhanāmo. Tassa kira therassa",
  "atk-s0304a:80_1": "attabhāvo abhirūpo ahosi pāsādiko, ukkhittamālāpuṭo viya alaṅkatamālāgabbho viya",
  "atk-s0304a:80_2": "ca sabbākārapāripūriyā samiddho. Tasmā samiddhitveva saṅkhaṃ gato. Māroti maraṇaṃ",
  "atk-s0304a:80_3": "pucchati. Mārapaññattīti māroti paññatti nāmaṃ nāmadheyyaṃ. Atthi tattha māro vā",
  "atk-s0304a:80_4": "mārapaññatti vāti tattha maraṇaṃ vā maraṇanti idaṃ nāmaṃ vā atthīti dasseti. Catutthaṃ",
  "atk-s0304a:80_5": "uttānameva, tathā pañcamaṃ.",
  "atk-s0304a:81": "6. Samiddhilokapañhāsuttavaṇṇanā",
  "atk-s0304a:82": "68. Chaṭṭhe lokoti lujjanapalujjanaṭṭhena loko. Iti migajālattherassa āyācanasuttato paṭṭhāya pañcasupi suttesu vaṭṭavivaṭṭameva kathitaṃ.",
  "atk-s0304a:83": "7. Upasenaāsīvisasuttavaṇṇanā",
  "atk-s0304a:84_0": "69. Sattame sītavaneti evaṃnāmake susānavane. Sappasoṇḍikapabbhāreti sappaphaṇasadisatāya",
  "atk-s0304a:84_1": "evaṃladdhanāme pabbhāre. Upasenassāti dhammasenāpatino kaniṭṭhabhātikaupasenattherassa.",
  "atk-s0304a:84_2": "Āsīviso patito hotīti thero kira katabhattakicco mahācīvaraṃ gahetvā leṇacchāyāya",
  "atk-s0304a:84_3": "mandamandena vātapānavātena bījiyamāno nisīditvā dupaṭṭanivāsane sūcikammaṃ karoti.",
  "atk-s0304a:84_4": "Tasmiṃ khaṇe leṇacchadane dve āsīvisapotakā kīḷanti. Tesu eko patitvā therassa aṃsakūṭe",
  "atk-s0304a:84_5": "avatthāsi. So ca phuṭṭhaviso hoti. Tasmā patitaṭṭhānato paṭṭhāya therassa kāye dīpasikhā",
  "atk-s0304a:84_6": "viya vaṭṭiṃ pariyādiyamānamevassa visaṃ otiṇṇaṃ. Thero visassa tathāgamanaṃ disvā",
  "atk-s0304a:84_7": "kiñcāpi taṃ patitamattameva yathāparicchedena gataṃ, attano pana iddhibalena “ayaṃ",
  "atk-s0304a:84_8": "attabhāvo leṇe mā vinassatū”ti adhiṭṭhahitvā bhikkhū āmantesi. Purāyaṃ kāyo idheva",
  "atk-s0304a:84_9": "vikiratīti yāva na vikirati, tāva naṃ bahiddhā nīharathāti attho. Aññathattanti aññathābhāvaṃ.",
  "atk-s0304a:84_10": "Indriyānaṃ vā vipariṇāmanti cakkhusotādīnaṃ indriyānaṃ pakativijahanabhāvaṃ. Tattheva",
  "atk-s0304a:84_11": "vikirīti bahi nīharitvā ṭhapitaṭṭhāne mañcakasmiṃyeva vikiri.",
  "atk-s0304a:85": "8. Upavāṇasandiṭṭhikasuttavaṇṇanā",
  "atk-s0304a:86_0": "70. Aṭṭhame rūpappaṭisaṃvedīti nīlapītādibhedaṃ ārammaṇaṃ vavatthāpento rūpaṃ paṭisaṃviditaṃ",
  "atk-s0304a:86_1": "karoti, tasmā rūpappaṭisaṃvedī nāma hoti. Rūparāgappaṭisaṃvedīti kilesassa atthibhāveneva",
  "atk-s0304a:86_2": "pana rūparāgaṃ paṭisaṃviditaṃ karoti nāma, tasmā rūparāgappaṭisaṃvedīti vuccati.",
  "atk-s0304a:86_3": "Sandiṭṭhikotiādīni visuddhimagge vuttatthāneva. No ca rūparāgappaṭisaṃvedīti kilesassa",
  "atk-s0304a:86_4": "natthibhāveneva na rūparāgaṃ paṭisaṃviditaṃ karoti nāma, tasmā “no ca rūparāgappaṭisaṃvedī”ti",
  "atk-s0304a:86_5": "vuccati. Imasmiṃ sutte sekhāsekhānaṃ paccavekkhaṇā kathitā.",
  "atk-s0304a:87": "9. Paṭhamachaphassāyatanasuttavaṇṇanā",
  "atk-s0304a:88_0": "71. Navame phassāyatanānanti phassākarānaṃ. Avusitanti avuṭṭhaṃ. Ārakāti dūre. Etthāhaṃ,",
  "atk-s0304a:88_1": "bhante, anassasanti, bhante, ahaṃ ettha anassasiṃ, naṭṭho nāma ahanti vadati. Bhagavā",
  "atk-s0304a:88_2": "– “ayaṃ bhikkhu ‘ahaṃ nāma imasmiṃ sāsane naṭṭho’ti vadati, kinnu khvassa aññesu",
  "atk-s0304a:88_3": "dhātukammaṭṭhāna-kasiṇakammaṭṭhānādīsu abhiyogo atthī”ti cintetvā, tampi apassanto",
  "atk-s0304a:88_4": "– “kataraṃ nu kho kammaṭṭhānaṃ imassa sappāyaṃ bhavissatī”ti cintesi. Tato “āyatanakammaṭṭhānameva",
  "atk-s0304a:88_5": "sappāya”nti disvā taṃ kathento taṃ kiṃ maññasi bhikkhūtiādimāha. Sādhūti tassa byākaraṇe",
  "atk-s0304a:88_6": "sampahaṃsanaṃ. Esevanto dukkhassāti ayameva vaṭṭadukkhassanto paricchedo, nibbānanti attho.",
  "atk-s0304a:89": "10. Dutiyachaphassāyatanasuttavaṇṇanā",
  "atk-s0304a:90": "72. Dasame anassasanti nassasiṃ, naṭṭho nāmamhi icceva attho. Āyatiṃ apunabbhavāyāti ettha āyatiṃ apunabbhavo nāma nibbānaṃ, nibbānatthāya pahīnaṃ bhavissatīti attho.",
  "atk-s0304a:91": "11. Tatiyachaphassāyatanasuttavaṇṇanā",
  "atk-s0304a:92": "73. Ekādasame anassasanti naṭṭho, panassasanti atinaṭṭho. Sesaṃ vuttanayeneva veditabbanti.",
  "atk-s0304a:93": "Migajālavaggo sattamo.",
  "atk-s0304a:94": "8. Gilānavaggo",
  "atk-s0304a:95": "1-5. Paṭhamagilānasuttādivaṇṇanā",
  "atk-s0304a:96_0": "74-78. Gilānavaggassa paṭhame amukasminti asukasmiṃ. Ayameva vā pāṭho. Appaññātoti",
  "atk-s0304a:96_1": "aññāto apākaṭo. Navopi hi koci paññāto hoti rāhulatthero viya sumanasāmaṇero viya",
  "atk-s0304a:96_2": "ca, ayaṃ pana navo ceva apaññāto ca. Sesamettha vuttanayamevāti. Tathā ito paresu catūsu.",
  "atk-s0304a:97": "6. Paṭhamaavijjāpahānasuttavaṇṇanā",
  "atk-s0304a:98": "79. Chaṭṭhe aniccato jānatoti dukkhānattavasena jānatopi pahīyatiyeva, idaṃ pana aniccalakkhaṇaṃ dassetvā vutte bujjhanakassa ajjhāsayena vuttaṃ.",
  "atk-s0304a:99": "7. Dutiyaavijjāpahānasuttavaṇṇanā",
  "atk-s0304a:100_0": "80. Sattame sabbe dhammāti sabbe tebhūmakadhammā. Nālaṃ abhinivesāyāti abhinivesaparāmāsaggāhena",
  "atk-s0304a:100_1": "gaṇhituṃ na yuttā. Sabbanimittānīti sabbāni saṅkhāranimittāni. Aññato passatīti yathā",
  "atk-s0304a:100_2": "apariññātābhiniveso jano passati, tato aññato passati. Apariññātābhiniveso hi jano",
  "atk-s0304a:100_3": "sabbanimittānipi attato passati. Pariññātābhiniveso pana anattato passati, no attatoti",
  "atk-s0304a:100_4": "evaṃ imasmiṃ sutte anattalakkhaṇameva kathitaṃ.",
  "atk-s0304a:101": "8. Sambahulabhikkhusuttavaṇṇanā",
  "atk-s0304a:102": "81. Aṭṭhame idha noti ettha no-kāro nipātamattameva. Sesaṃ uttānatthameva. Kevalaṃ idha dukkhalakkhaṇaṃ kathitanti veditabbaṃ.",
  "atk-s0304a:103": "9. Lokapañhāsuttavaṇṇanā",
  "atk-s0304a:104": "82. Navame lujjatīti palujjati bhijjati. Idha aniccalakkhaṇaṃ kathitaṃ.",
  "atk-s0304a:105": "10. Phaggunapañhāsuttavaṇṇanā",
  "atk-s0304a:106_0": "83. Dasame chinnapapañceti taṇhāpapañcassa chinnattā chinnapapañce. Chinnavaṭumeti",
  "atk-s0304a:106_1": "taṇhāvaṭumasseva chinnattā chinnavaṭume. Kiṃ pucchāmīti pucchati? Atikkantabuddhehi",
  "atk-s0304a:106_2": "pariharitāni cakkhusotādīni pucchāmīti pucchati. Atha vā sace magge bhāvitepi anāgate",
  "atk-s0304a:106_3": "cakkhusotādivaṭṭaṃ vaḍḍheyya, taṃ pucchāmīti pucchatīti.",
  "atk-s0304a:107": "Gilānavaggo aṭṭhamo.",
  "atk-s0304a:108": "9. Channavaggo",
  "atk-s0304a:109": "1. Palokadhammasuttavaṇṇanā",
  "atk-s0304a:110": "84. Channavaggassa paṭhame palokadhammanti bhijjanakasabhāvaṃ. Evamettha aniccalakkhaṇameva kathitaṃ.",
  "atk-s0304a:111": "2. Suññatalokasuttavaṇṇanā",
  "atk-s0304a:112": "85. Dutiye attaniyenāti attano santakena parikkhārena. Evamettha anattalakkhaṇameva kathitaṃ.",
  "atk-s0304a:113": "3. Saṃkhittadhammasuttavaṇṇanā",
  "atk-s0304a:114": "86. Tatiyaṃ khandhiyavagge ānandovāde vuttanayeneva veditabbaṃ.",
  "atk-s0304a:115": "4. Channasuttavaṇṇanā",
  "atk-s0304a:116_0": "87. Catutthe channoti evaṃnāmako thero, na abhinikkhamanaṃ nikkhantathero. Paṭisallānāti",
  "atk-s0304a:116_1": "phalasamāpattito. Gilānapucchakāti gilānupaṭṭhākā. Gilānupaṭṭhānaṃ nāma buddhapasatthaṃ",
  "atk-s0304a:116_2": "buddhavaṇṇitaṃ, tasmā evamāha. Sīsaveṭhaṃ dadeyyāti sīse veṭhanaṃ sīsaveṭhaṃ, tañca",
  "atk-s0304a:116_3": "dadeyya. Satthanti jīvitahārakasatthaṃ. Nāvakaṅkhāmīti na icchāmi. Pariciṇṇoti paricarito.",
  "atk-s0304a:116_4": "Manāpenāti manavaḍḍhanakena kāyakammādinā. Ettha ca satta sekhā paricaranti nāma,",
  "atk-s0304a:116_5": "arahā paricārī nāma, bhagavā pariciṇṇo nāma.",
  "atk-s0304a:117_0": "Etañhi, āvuso, sāvakassa patirūpanti, āvuso, sāvakassa nāma etaṃ anucchavikaṃ. Anupavajjanti",
  "atk-s0304a:117_1": "appavattikaṃ appaṭisandhikaṃ. Pucchāvuso sāriputta, sutvā vedissāmāti ayaṃ sāvakapavāraṇā",
  "atk-s0304a:117_2": "nāma. Etaṃ mamātiādīni taṇhāmānadiṭṭhiggāhavasena vuttāni. Nirodhaṃ disvāti khayavayaṃ",
  "atk-s0304a:117_3": "ñatvā. Netaṃ mama, nesohamasmi, na meso attāti samanupassāmīti aniccaṃ dukkhaṃ anattāti",
  "atk-s0304a:117_4": "samanupassāmi. Ettakesu ṭhānesu channatthero sāriputtattherena pucchitaṃ pañhaṃ arahatte",
  "atk-s0304a:117_5": "pakkhipitvā kathesi. Sāriputtatthero pana tassa puthujjanabhāvaṃ ñatvāpi taṃ “puthujjano”ti",
  "atk-s0304a:117_6": "vā “khīṇāsavo”ti vā avatvā tuṇhīyeva ahosi. Cundatthero panassa puthujjanabhāvaṃ",
  "atk-s0304a:117_7": "saññāpessāmīti cintetvā ovādaṃ adāsi.",
  "atk-s0304a:118_0": "Tattha tasmāti yasmā māraṇantikaṃ vedanaṃ adhivāsetuṃ asakkonto satthaṃ āharāmīti",
  "atk-s0304a:118_1": "vadati, tasmā puthujjano āyasmā, tena idampi manasikarohīti dīpeti. Yasmā vā channaṃ",
  "atk-s0304a:118_2": "āyatanānaṃ nirodhaṃ disvā cakkhādīni tiṇṇaṃ gāhānaṃ vasena na samanupassāmīti vadasi.",
  "atk-s0304a:118_3": "Tasmā idampi tassa bhagavato sāsanaṃ āyasmatā manasikātabbantipi puthujjanabhāvameva",
  "atk-s0304a:118_4": "dīpento vadati. Niccakappanti niccakālaṃ. Nissitassāti taṇhāmānadiṭṭhīhi nissitassa.",
  "atk-s0304a:118_5": "Calitanti vipphanditaṃ hoti. Yathayidaṃ āyasmato uppannaṃ vedanaṃ adhivāsetuṃ asakkontassa",
  "atk-s0304a:118_6": "“ahaṃ vedayāmi, mama vedanā”ti appahīnaggāhassa idāni vipphanditaṃ hoti, imināpi",
  "atk-s0304a:118_7": "naṃ “puthujjanova tva”nti vadati.",
  "atk-s0304a:119_0": "Passaddhīti kāyacittapassaddhi, kilesapassaddhi nāma hotīti attho. Natiyāti taṇhānatiyā.",
  "atk-s0304a:119_1": "Asatīti bhavatthāya ālayanikantipariyuṭṭhāne asati. Āgatigati na hotīti paṭisandhivasena",
  "atk-s0304a:119_2": "āgati nāma, cutivasena gamanaṃ nāma na hoti. Cutūpapātoti cavanavasena cuti, upapajjanavasena",
  "atk-s0304a:119_3": "upapāto. Nevidha na huraṃ na ubhayamantarenāti na idhaloke na paraloke na ubhayattha",
  "atk-s0304a:119_4": "hoti. Esevanto dukkhassāti vaṭṭadukkhakilesadukkhassa ayameva anto ayaṃ paricchedo",
  "atk-s0304a:119_5": "parivaṭumabhāvo hoti. Ayameva hi ettha attho. Ye pana “ubhayamantarenā”ti vacanaṃ",
  "atk-s0304a:119_6": "gahetvā antarābhavaṃ icchanti, tesaṃ vacanaṃ niratthakaṃ. Antarābhavassa hi bhāvo",
  "atk-s0304a:119_7": "abhidhamme paṭikkhittoyeva. “Antarenā”ti vacanaṃ pana vikappantaradīpanaṃ. Tasmā",
  "atk-s0304a:119_8": "ayamettha attho – neva idha na huraṃ, aparo vikappo na ubhayanti.",
  "atk-s0304a:120_0": "Satthaṃ āharesīti jīvitahārakasatthaṃ āhari, āharitvā kaṇṭhanāḷaṃ chindi. Athassa",
  "atk-s0304a:120_1": "tasmiṃ khaṇe maraṇabhayaṃ okkami, gatinimittaṃ upaṭṭhāsi. So attano puthujjanabhāvaṃ",
  "atk-s0304a:120_2": "ñatvā, saṃviggacitto vipassanaṃ paṭṭhapetvā, saṅkhāre pariggaṇhanto arahattaṃ patvā,",
  "atk-s0304a:120_3": "samasīsī hutvā parinibbuto. Sammukhāyeva anupavajjatā byākatāti kiñcāpi idaṃ therassa",
  "atk-s0304a:120_4": "puthujjanakāle byākaraṇaṃ hoti; etena pana byākaraṇena anantarāyamassa parinibbānaṃ",
  "atk-s0304a:120_5": "ahosi. Tasmā bhagavā tadeva byākaraṇaṃ gahetvā kathesi.",
  "atk-s0304a:121_0": "Upavajjakulānīti upasaṅkamitabbakulāni. Iminā thero, “bhante, evaṃ upaṭṭhākesu ca",
  "atk-s0304a:121_1": "upaṭṭhāyikāsu ca vijjamānāsu so bhikkhu tumhākaṃ sāsane parinibbāyissatī”ti pubbabhāgapaṭipattiyaṃ",
  "atk-s0304a:121_2": "kulasaṃsaggadosaṃ dassento pucchati. Athassa bhagavā kulesu saṃsaggābhāvaṃ dīpento",
  "atk-s0304a:121_3": "honti hete sāriputtātiādimāha. Imasmiṃ kira ṭhāne therassa kulesu asaṃsaṭṭhabhāvo",
  "atk-s0304a:121_4": "pākaṭo ahosi. Sesaṃ sabbattha uttānameva.",
  "atk-s0304a:122": "5-6. Puṇṇasuttādivaṇṇanā",
  "atk-s0304a:123_0": "88-89. Pañcame tañceti taṃ cakkhuñceva rūpañca. Nandisamudayā dukkhasamudayoti taṇhāya",
  "atk-s0304a:123_1": "samodhānena pañcakkhandhadukkhassa samodhānaṃ hoti. Iti chasu dvāresu “nandisamudayā",
  "atk-s0304a:123_2": "dukkhasamudayo”ti iminā dvinnaṃ saccānaṃ vasena vaṭṭaṃ matthakaṃ pāpetvā dassesi.",
  "atk-s0304a:123_3": "Dutiyanaye nirodho maggoti dvinnaṃ saccānaṃ vasena vivaṭṭaṃ matthakaṃ pāpetvā dassesi.",
  "atk-s0304a:123_4": "Iminā tvaṃ puṇṇāti pāṭiyekko anusandhi. Evaṃ tāva vaṭṭavivaṭṭavasena desanaṃ arahatte",
  "atk-s0304a:123_5": "pakkhipitvā idāni puṇṇattheraṃ sattasu ṭhānesu sīhanādaṃ nadāpetuṃ iminā tvantiādimāha.",
  "atk-s0304a:124_0": "Caṇḍāti duṭṭhā kibbisā. Pharusāti kakkhaḷā akkosissantīti dasahi akkosavatthūhi akkosissanti.",
  "atk-s0304a:124_1": "Paribhāsissantīti “kiṃ samaṇo nāma tvaṃ, idañcidañca te karissāmā”ti tajjessanti.",
  "atk-s0304a:124_2": "Evametthāti evaṃ mayhaṃ ettha bhavissati. Daṇḍenāti catuhatthadaṇḍena vā khadiradaṇḍena",
  "atk-s0304a:124_3": "vā ghaṭikamuggarena vā. Satthenāti ekatodhārādinā satthena. Satthahārakaṃ pariyesantīti",
  "atk-s0304a:124_4": "jīvitahārakasatthaṃ pariyesanti. Idaṃ thero tatiyapārājikavatthusmiṃ asubhakathaṃ",
  "atk-s0304a:124_5": "sutvā attabhāvena jigucchantānaṃ bhikkhūnaṃ satthahārakapariyesanaṃ sandhāyāha. Damūpasamenāti",
  "atk-s0304a:124_6": "ettha damoti indriyasaṃvarādīnaṃ etaṃ nāmaṃ.",
  "atk-s0304a:125": "“Saccena danto damasā upeto,",
  "atk-s0304a:126": "Vedantagū vusitabrahmacariyo”ti. –",
  "atk-s0304a:127_0": "Ettha hi indriyasaṃvaro damoti vutto. “Yadi saccā damā cāgā, khantyā bhiyyodha vijjatī”ti",
  "atk-s0304a:127_1": "ettha paññā damoti vuttā. “Dānena damena saṃyamena saccavajjenā”ti ettha uposathakammaṃ",
  "atk-s0304a:127_2": "damoti vuttaṃ. Imasmiṃ pana sutte khanti damoti veditabbo. Upasamoti tasseva vevacanaṃ.",
  "atk-s0304a:128": "Atha kho āyasmā puṇṇoti ko panesa puṇṇo, kasmā ca panettha gantukāmo ahosīti? Sunāparantavāsiko eva esa, sāvatthiyaṃ pana asappāyavihāraṃ sallakkhetvā tattha gantukāmo ahosi.",
  "atk-s0304a:129_0": "Tatrāyaṃ anuppubbikathā – sunāparantaraṭṭhe kira ekasmiṃ vāṇijagāme ete dve bhātaro.",
  "atk-s0304a:129_1": "Tesu kadāci jeṭṭho pañca sakaṭasatāni gahetvā janapadaṃ gantvā bhaṇḍaṃ āharati, kadāci",
  "atk-s0304a:129_2": "kaniṭṭho. Imasmiṃ pana samaye kaniṭṭhaṃ ghare ṭhapetvā, jeṭṭhabhātiko pañca sakaṭasatāni",
  "atk-s0304a:129_3": "gahetvā, janapadacārikaṃ caranto anupubbena sāvatthiṃ patvā, jetavanassa nātidūre",
  "atk-s0304a:129_4": "sakaṭasatthaṃ nivesetvā bhuttapātarāso parijanaparivuto phāsukaṭṭhāne nisīdi.",
  "atk-s0304a:130_0": "Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā",
  "atk-s0304a:130_1": "gandhapupphādihatthā yena buddho, yena dhammo, yena saṅgho, tanninnā tappoṇā tappabbhārā",
  "atk-s0304a:130_2": "hutvā, dakkhiṇadvārena nikkhamitvā jetavanaṃ gacchanti. So te disvā “kahaṃ ime gacchantī”ti",
  "atk-s0304a:130_3": "ekaṃ manussaṃ pucchi. Kiṃ tvaṃ, ayyo, na jānāsi? Loke buddhadhammasaṅgharatanāni",
  "atk-s0304a:130_4": "nāma uppannāni, icceso mahājano satthu santikaṃ dhammakathaṃ sotuṃ gacchatīti. Tassa",
  "atk-s0304a:130_5": "“buddho”ti vacanaṃ chavicammādīni chinditvā aṭṭhimiñjaṃ āhacca aṭṭhāsi. So attano",
  "atk-s0304a:130_6": "parijanaparivuto tāya parisāya saddhiṃ vihāraṃ gantvā, satthu madhurassarena dhammaṃ",
  "atk-s0304a:130_7": "desentassa parisapariyante ṭhito, dhammaṃ sutvā pabbajjāya cittaṃ uppādesi. Atha",
  "atk-s0304a:130_8": "tathāgatena kālaṃ viditvā parisāya uyyojitāya satthāraṃ upasaṅkamitvā, vanditvā,",
  "atk-s0304a:130_9": "svātanāya nimantetvā, dutiyadivase maṇḍapaṃ kāretvā, āsanāni paññāpetvā, buddhappamukhassa",
  "atk-s0304a:130_10": "saṅghassa mahādānaṃ datvā, bhuttapātarāso uposathaṅgāni adhiṭṭhāya bhaṇḍāgārikaṃ",
  "atk-s0304a:130_11": "pakkosāpetvā, “ettakaṃ dhanaṃ vissajjitaṃ, ettakaṃ dhanaṃ na vissajjita”nti sabbaṃ",
  "atk-s0304a:130_12": "ācikkhitvā, “imaṃ sāpateyyaṃ mayhaṃ kaniṭṭhassa dehī”ti sabbaṃ niyyātetvā, satthu",
  "atk-s0304a:130_13": "santike pabbajitvā, kammaṭṭhānaparāyaṇo ahosi.",
  "atk-s0304a:131_0": "Athassa kammaṭṭhānaṃ manasikarontassa kammaṭṭhānaṃ na upaṭṭhāti. Tato cintesi – “ayaṃ",
  "atk-s0304a:131_1": "janapado mayhaṃ asappāyo, yaṃnūnāhaṃ satthu santike kammaṭṭhānaṃ gahetvā sakaraṭṭhameva",
  "atk-s0304a:131_2": "gaccheyya”nti. Atha pubbaṇhasamaye piṇḍāya caritvā, sāyanhe paṭisallānā vuṭṭhahitvā,",
  "atk-s0304a:131_3": "bhagavantaṃ upasaṅkamitvā, kammaṭṭhānaṃ kathāpetvā, satta sīhanāde naditvā, pakkāmi.",
  "atk-s0304a:131_4": "Tena vuttaṃ, “atha kho āyasmā puṇṇo…pe… viharatī”ti.",
  "atk-s0304a:132_0": "Kattha panāyaṃ vihāsīti? Catūsu ṭhānesu vihāsi. Sunāparantaraṭṭhaṃ tāva pavisitvā",
  "atk-s0304a:132_1": "ca abbuhatthapabbataṃ nāma patvā vāṇijagāmaṃ piṇḍāya pāvisi. Atha naṃ kaniṭṭhabhātā",
  "atk-s0304a:132_2": "sañjānitvā bhikkhaṃ datvā, “bhante, aññattha agantvā idheva vasathā”ti paṭiññaṃ kāretvā tattheva vasāpesi.",
  "atk-s0304a:133_0": "Tato samuddagirivihāraṃ nāma agamāsi. Tattha ayakantapāsāṇehi paricchinditvā katacaṅkamo",
  "atk-s0304a:133_1": "atthi, koci taṃ caṅkamituṃ samattho nāma natthi. Tattha samuddavīciyo āgantvā ayakantapāsāṇesu",
  "atk-s0304a:133_2": "paharitvā mahāsaddaṃ karonti. Thero “kammaṭṭhānaṃ manasikarontānaṃ phāsuvihāro hotū”ti",
  "atk-s0304a:133_3": "samuddaṃ nissaddaṃ katvā adhiṭṭhāsi.",
  "atk-s0304a:134_0": "Tato mātulagiriṃ nāma agamāsi. Tatthapi sakuṇasaṅgho ussanno rattiñca divā ca saddo",
  "atk-s0304a:134_1": "ekābaddhova ahosi. Thero “idaṃ ṭhānaṃ na phāsuka”nti tato makulakārāmavihāraṃ nāma",
  "atk-s0304a:134_2": "gato. So vāṇijagāmassa nātidūro naccāsanno gamanāgamanasampanno vivitto appasaddo.",
  "atk-s0304a:134_3": "Thero “imaṃ ṭhānaṃ phāsuka”nti tattha rattiṭṭhānadivāṭṭhānacaṅkamanādīni kāretvā",
  "atk-s0304a:134_4": "vassaṃ upagacchi. Evaṃ catūsu ṭhānesu vihāsi.",
  "atk-s0304a:135_0": "Athekadivasaṃ tasmiṃyeva antovasse pañca vāṇijasatāni “parasamuddaṃ gacchāmā”ti nāvāya",
  "atk-s0304a:135_1": "bhaṇḍaṃ pakkhipiṃsu. Nāvārohanadivase therassa kaniṭṭhabhātā theraṃ bhojetvā, therassa",
  "atk-s0304a:135_2": "santike sikkhāpadāni gahetvā, vanditvā, “bhante, samuddo nāma asaddheyyo anekantarāyo,",
  "atk-s0304a:135_3": "amhe āvajjeyyāthā”ti vatvā nāvaṃ āruhi. Nāvā uttamajavena gacchamānā aññataraṃ dīpakaṃ",
  "atk-s0304a:135_4": "pāpuṇi. Manussā “pātarāsaṃ karissāmā”ti dīpake uttiṇṇā. Tasmiṃ pana dīpake aññaṃ",
  "atk-s0304a:135_5": "kiñci natthi, candanavanameva ahosi.",
  "atk-s0304a:136_0": "Atheko vāsiyā rukkhaṃ ākoṭetvā lohitacandanabhāvaṃ ñatvā āha – “bho, mayaṃ lābhatthāya",
  "atk-s0304a:136_1": "parasamuddaṃ gacchāma, ito ca uttari lābho nāma natthi, caturaṅgulamattā ghaṭikā",
  "atk-s0304a:136_2": "satasahassaṃ agghati. Hāretabbayuttakaṃ bhaṇḍaṃ hāretvā candanassa pūressāmā”ti te",
  "atk-s0304a:136_3": "tathā kariṃsu. Candanavane adhivatthā amanussā kujjhitvā, “imehi amhākaṃ candanavanaṃ",
  "atk-s0304a:136_4": "nāsitaṃ ghātessāma ne”ti cintetvā – “idheva ghātitesu sabbaṃ ekakuṇapaṃ bhavissati,",
  "atk-s0304a:136_5": "samuddamajjhe nesaṃ nāvaṃ osīdessāmā”ti āhaṃsu. Atha nesaṃ nāvaṃ āruyha muhuttaṃ",
  "atk-s0304a:136_6": "gatakāleyeva uppātikaṃ uṭṭhapetvā sayampi te amanussā bhayānakāni rūpāni dassayiṃsu.",
  "atk-s0304a:136_7": "Bhītā manussā attano attano devatānaṃ namassanti. Therassa kaniṭṭho cūḷapuṇṇakuṭumbiko",
  "atk-s0304a:136_8": "“mayhaṃ bhātā avassayo hotū”ti therassa namassamāno aṭṭhāsi.",
  "atk-s0304a:137_0": "Theropi kira tasmiṃyeva khaṇe āvajjetvā, tesaṃ byasanuppattiṃ ñatvā, vehāsaṃ uppatitvā,",
  "atk-s0304a:137_1": "abhimukho aṭṭhāsi. Amanussā theraṃ disvāva “ayyo puṇṇatthero etī”ti apakkamiṃsu,",
  "atk-s0304a:137_2": "uppātikaṃ sannisīdi. Thero “mā bhāyathā”ti te assāsetvā “kahaṃ gantukāmatthā”ti pucchi.",
  "atk-s0304a:137_3": "Bhante, amhākaṃ sakaṭṭhānameva gacchāmāti. Thero nāvaṅgaṇe akkamitvā “etesaṃ icchitaṭṭhānaṃ",
  "atk-s0304a:137_4": "gacchatū”ti adhiṭṭhāsi. Vāṇijā sakaṭṭhānaṃ gantvā, taṃ pavattiṃ puttadārassa ārocetvā,",
  "atk-s0304a:137_5": "“etha theraṃ saraṇaṃ gacchāmā”ti pañcasatāpi attano pañcahi mātugāmasatehi saddhiṃ",
  "atk-s0304a:137_6": "tīsu saraṇesu patiṭṭhāya upāsakattaṃ paṭivedesuṃ. Tato nāvāya bhaṇḍaṃ otāretvā therassa",
  "atk-s0304a:137_7": "ekaṃ koṭṭhāsaṃ katvā, “ayaṃ, bhante, tumhākaṃ koṭṭhāso”ti āhaṃsu. Thero mayhaṃ visuṃ",
  "atk-s0304a:137_8": "koṭṭhāsakiccaṃ natthi. Satthā pana tumhehi diṭṭhapubboti. Na diṭṭhapubbo, bhanteti.",
  "atk-s0304a:137_9": "Tena hi iminā satthu maṇḍalamāḷaṃ karotha. Evaṃ satthāraṃ passissathāti. Te sādhu,",
  "atk-s0304a:137_10": "bhanteti. Tena ca koṭṭhāsena attano ca koṭṭhāsehi maṇḍalamāḷaṃ kātuṃ ārabhiṃsu.",
  "atk-s0304a:138_0": "Satthāpi kira taṃ āraddhakālato paṭṭhāya paribhogaṃ akāsi. Ārakkhamanussā rattiṃ",
  "atk-s0304a:138_1": "obhāsaṃ disvā, “mahesakkhā devatā atthī”ti saññaṃ kariṃsu. Upāsakā maṇḍalamāḷañca",
  "atk-s0304a:138_2": "bhikkhusaṅghassa ca senāsanāni niṭṭhāpetvā dānasambhāraṃ sajjetvā, “kataṃ, bhante,",
  "atk-s0304a:138_3": "amhehi attano kiccaṃ, satthāraṃ pakkosathā”ti therassa ārocesuṃ. Thero sāyanhasamaye",
  "atk-s0304a:138_4": "iddhiyā sāvatthiṃ gantvā, “bhante, vāṇijagāmavāsino tumhe daṭṭhukāmā, tesaṃ anukampaṃ",
  "atk-s0304a:138_5": "karothā”ti bhagavantaṃ yāci. Bhagavā adhivāsesi. Thero sakaṭṭhānameva paccāgato.",
  "atk-s0304a:139_0": "Bhagavāpi ānandattheraṃ āmantesi, “ānanda, sve sunāparante vāṇijagāme piṇḍāya carissāma,",
  "atk-s0304a:139_1": "tvaṃ ekūnapañcasatānaṃ bhikkhūnaṃ salākaṃ dehī”ti. Thero “sādhu, bhante”ti bhikkhusaṅghassa",
  "atk-s0304a:139_2": "tamatthaṃ ārocetvā, “ākāsacārī bhikkhū salākaṃ gaṇhantū”ti āha. Taṃdivasaṃ kuṇḍadhānatthero",
  "atk-s0304a:139_3": "paṭhamaṃ salākaṃ aggahesi. Vāṇijagāmavāsinopi “sve kira satthā āgamissatī”ti gāmamajjhe",
  "atk-s0304a:139_4": "maṇḍapaṃ katvā dānaggaṃ sajjayiṃsu. Bhagavā pātova sarīrapaṭijagganaṃ katvā, gandhakuṭiṃ",
  "atk-s0304a:139_5": "pavisitvā, phalasamāpattiṃ appetvā, nisīdi. Sakkassa paṇḍukambalasilāsanaṃ uṇhaṃ",
  "atk-s0304a:139_6": "ahosi. So “kiṃ ida”nti āvajjetvā satthu sunāparantagamanaṃ disvā, vissakammaṃ āmantesi,",
  "atk-s0304a:139_7": "“tāta, ajja bhagavā tiṃsamattāni yojanasatāni piṇḍacāraṃ gamissati. Pañca kūṭāgārasatāni",
  "atk-s0304a:139_8": "māpetvā jetavanadvārakoṭṭhakamatthake gamanasajjāni katvā ṭhapehī”ti. So tathā akāsi.",
  "atk-s0304a:139_9": "Bhagavato kūṭāgāraṃ catumukhaṃ ahosi, dvinnaṃ aggasāvakānaṃ dvimukhāni, sesāni ekamukhāni,",
  "atk-s0304a:139_10": "satthā gandhakuṭito nikkhamitvā paṭipāṭiyā ṭhapitakūṭāgāresu dhurakūṭāgāraṃ pāvisi.",
  "atk-s0304a:139_11": "Dve aggasāvake ādiṃ katvā ekūnapañcabhikkhusatānipi kūṭāgāragatāni ahesuṃ. Ekaṃ tucchaṃ",
  "atk-s0304a:139_12": "kūṭāgāraṃ ahosi, pañcapi kūṭāgārasatāni ākāse uppattiṃsu.",
  "atk-s0304a:140_0": "Satthā saccabandhapabbataṃ nāma patvā kūṭāgāraṃ ākāse ṭhapesi. Tasmiṃ pabbate saccabandho",
  "atk-s0304a:140_1": "nāma micchādiṭṭhikatāpaso mahājanaṃ micchādiṭṭhiṃ uggaṇhāpento lābhaggayasaggappatto",
  "atk-s0304a:140_2": "hutvā vasati, abbhantare cassa antocāṭiyaṃ padīpo viya arahattaphalassa upanissayo",
  "atk-s0304a:140_3": "jalati. Taṃ disvā “dhammamassa kathessāmī”ti gantvā dhammaṃ desesi. Tāpaso desanāpariyosāne",
  "atk-s0304a:140_4": "arahattaṃ pāpuṇi. Maggenevassa abhiññā āgatā. So ehibhikkhu hutvā iddhimayapattacīvaradharo",
  "atk-s0304a:140_5": "tucchakūṭāgāraṃ pāvisi.",
  "atk-s0304a:141_0": "Bhagavā kūṭāgāragatehi pañcahi bhikkhusatehi saddhiṃ vāṇijagāmaṃ gantvā, kūṭāgārāni",
  "atk-s0304a:141_1": "adissamānakāni katvā, vāṇijagāmaṃ pāvisi. Vāṇijā buddhappamukhassa saṅghassa mahādānaṃ",
  "atk-s0304a:141_2": "datvā satthāraṃ makulakārāmaṃ nayiṃsu. Satthā maṇḍalamāḷaṃ pāvisi. Mahājano yāva",
  "atk-s0304a:141_3": "satthā bhattadarathaṃ paṭippassambheti, tāva pātarāsaṃ katvā uposathaṅgāni samādāya",
  "atk-s0304a:141_4": "bahuṃ gandhañca pupphañca ādāya dhammassavanatthāya ārāmaṃ paccāgamāsi. Satthā dhammaṃ",
  "atk-s0304a:141_5": "desesi. Mahājanassa bandhanamokkho jāto, mahantaṃ buddhakolāhalaṃ ahosi.",
  "atk-s0304a:142_0": "Satthā mahājanassa saṅgahatthāya sattāhaṃ tattheva vasi, aruṇaṃ pana mahāgandhakuṭiyaṃyeva",
  "atk-s0304a:142_1": "uṭṭhapesi. Sattāhampi dhammadesanāpariyosāne caturāsītiyā pāṇasahassānaṃ dhammābhisamayo",
  "atk-s0304a:142_2": "ahosi. Tattha sattāhaṃ vasitvā, vāṇijagāme piṇḍāya caritvā, “tvaṃ idheva vasāhī”ti",
  "atk-s0304a:142_3": "puṇṇattheraṃ nivattetvā antare nammadānadī nāma atthi, tassā tīraṃ agamāsi. Nammadā",
  "atk-s0304a:142_4": "nāgarājā satthu paccuggamanaṃ katvā, nāgabhavanaṃ pavesetvā, tiṇṇaṃ ratanānaṃ sakkāraṃ",
  "atk-s0304a:142_5": "akāsi. Satthā tassa dhammaṃ kathetvā nāgabhavanā nikkhami. So “mayhaṃ, bhante, paricaritabbaṃ",
  "atk-s0304a:142_6": "dethā”ti yāci. Bhagavā nammadānadītīre padacetiyaṃ dassesi. Taṃ vīcīsu āgatāsu pidhīyati,",
  "atk-s0304a:142_7": "gatāsu vivarīyati. Mahāsakkārapattaṃ ahosi. Satthā tato nikkhamitvā saccabandhapabbataṃ",
  "atk-s0304a:142_8": "gantvā saccabandhaṃ āha – “tayā mahājano apāyamagge otārito. Tvaṃ idheva vasitvā,",
  "atk-s0304a:142_9": "etesaṃ laddhiṃ vissajjāpetvā, nibbānamagge patiṭṭhāpehī”ti. Sopi paricaritabbaṃ yāci.",
  "atk-s0304a:142_10": "Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ dassesi.",
  "atk-s0304a:142_11": "Tato jetavanameva gato. Etamatthaṃ sandhāya teneva antaravassenātiādi vuttaṃ.",
  "atk-s0304a:143_0": "Parinibbāyīti anupādisesāya nibbānadhātuyā parinibbāyi. Mahājano therassa satta divasāni",
  "atk-s0304a:143_1": "sarīrapūjaṃ katvā, bahūni gandhakaṭṭhāni samodhānetvā, sarīraṃ jhāpetvā dhātuyo ādāya",
  "atk-s0304a:143_2": "cetiyaṃ akāsi. Sambahulā bhikkhūti therassa āḷāhanaṭṭhāne ṭhitabhikkhū. Sesaṃ sabbattha",
  "atk-s0304a:143_3": "uttānameva. Chaṭṭhaṃ uttānameva.",
  "atk-s0304a:144": "7-8. Paṭhamaejāsuttādivaṇṇanā",
  "atk-s0304a:145_0": "90-91. Sattame ejāti taṇhā. Sā hi calanaṭṭhena ejāti vuccati. Sāva ābādhanaṭṭhena",
  "atk-s0304a:145_1": "rogo, anto dussanaṭṭhena gaṇḍo, nikantanaṭṭhena sallaṃ. Tasmāti yasmā ejā rogo ceva",
  "atk-s0304a:145_2": "gaṇḍo ca sallañca, tasmā. Cakkhuṃ na maññeyyātiādi vuttanayameva, idhāpi sabbaṃ heṭṭhā",
  "atk-s0304a:145_3": "gahitameva saṃkaḍḍhitvā dassitaṃ. Aṭṭhamaṃ vuttanayameva.",
  "atk-s0304a:146": "9-10. Paṭhamadvayasuttādivaṇṇanā",
  "atk-s0304a:147_0": "92-93. Navame dvayanti dve dve koṭṭhāse. Dasame itthetaṃ dvayanti evametaṃ dvayaṃ.",
  "atk-s0304a:147_1": "Calañceva byathañcāti attano sabhāvena asaṇṭhahanato calati ceva byathati ca. Yopi",
  "atk-s0304a:147_2": "hetu yopi paccayoti cakkhuviññāṇassa vatthārammaṇaṃ hetu ceva paccayo ca. Kuto niccaṃ",
  "atk-s0304a:147_3": "bhavissatīti kena kāraṇena niccaṃ bhavissati. Yathā pana dāsassa dāsiyā kucchismiṃ",
  "atk-s0304a:147_4": "jāto putto parova dāso hoti, evaṃ aniccameva hotīti attho. Saṅgatīti sahagati. Sannipātoti",
  "atk-s0304a:147_5": "ekato sannipatanaṃ. Samavāyoti ekato samāgamo. Ayaṃ vuccati cakkhusamphassoti iminā",
  "atk-s0304a:147_6": "saṅgatisannipātasamavāyasaṅkhātena paccayena uppannattā paccayanāmeneva saṅgati sannipāto",
  "atk-s0304a:147_7": "samavāyoti ayaṃ vuccati cakkhusamphasso.",
  "atk-s0304a:148_0": "Sopi hetūti phassassa vatthu ārammaṇaṃ sahajātā tayo khandhāti ayaṃ hetu. Phuṭṭhoti",
  "atk-s0304a:148_1": "upayogatthe paccattaṃ, phassena phuṭṭhameva gocaraṃ vedanā vedeti, cetanā ceteti,",
  "atk-s0304a:148_2": "saññā sañjānātīti attho. Phuṭṭhoti vā phassasamaṅgīpuggalo, phassena phuṭṭhārammaṇameva",
  "atk-s0304a:148_3": "vedanādīhi vedeti ceteti sañjānātītipi vuttaṃ hoti. Iti imasmiṃ sutte samatiṃsakkhandhā",
  "atk-s0304a:148_4": "kathitā honti. Kathaṃ? Cakkhudvāre tāva vatthu ceva ārammaṇañca rūpakkhandho, phuṭṭho",
  "atk-s0304a:148_5": "vedetīti vedanākkhandho, cetetīti saṅkhārakkhandho, sañjānātīti saññākkhandho, vijānātīti",
  "atk-s0304a:148_6": "viññāṇakkhandhoti. Sesadvāresupi eseva nayo. Manodvārepi hi vatthurūpaṃ ekantato",
  "atk-s0304a:148_7": "rūpakkhandho, rūpe pana ārammaṇe sati ārammaṇampi rūpakkhandhoti cha pañcakātiṃsa",
  "atk-s0304a:148_8": "honti. Saṅkhepena panete chasupi dvāresu pañceva khandhāti sapaccaye pañcakkhandhe",
  "atk-s0304a:148_9": "aniccāti vitthāretvā vuccamāne bujjhanakānaṃ ajjhāsayena idaṃ suttaṃ desitanti.",
  "atk-s0304a:149": "Channavaggo navamo.",
  "atk-s0304a:150": "10. Saḷavaggo",
  "atk-s0304a:151": "1. Adantaaguttavaṇṇanā",
  "atk-s0304a:152_0": "94. Saḷavaggassa paṭhame adantāti adamitā. Aguttāti agopitā. Arakkhitāti na rakkhitā.",
  "atk-s0304a:152_1": "Asaṃvutāti apihitā. Dukkhādhivāhā hontīti nerayikādibhedaṃ adhikadukkhaṃ āvahanakā",
  "atk-s0304a:152_2": "honti. Sukhādhivāhā hontīti jhānamaggaphalapabhedaṃ adhikasukhaṃ āvahanakā honti.",
  "atk-s0304a:152_3": "Adhivahātipi pāṭho, esevattho.",
  "atk-s0304a:153_0": "Saḷevāti cha eva. Asaṃvuto yattha dukkhaṃ nigacchatīti yesu āyatanesu saṃvaravirahito",
  "atk-s0304a:153_1": "dukkhaṃ pāpuṇāti. Tesañca ye saṃvaraṇaṃ avedisunti ye tesaṃ āyatanānaṃ saṃvaraṃ vindiṃsu",
  "atk-s0304a:153_2": "paṭilabhiṃsu. Viharantānavassutāti viharanti anavassutā atintā.",
  "atk-s0304a:154_0": "Asāditañca sādunti assādavantañca madhurañca. Phassadvayaṃ sukhadukkhe upekkheti",
  "atk-s0304a:154_1": "sukhaphassañca dukkhaphassañcāti idaṃ phassadvayaṃ upekkhe, upekkhāmevettha uppādeyyāti",
  "atk-s0304a:154_2": "attho. Phassadvayaṃ sukhadukkhaṃ upekkhoti vā pāṭho, phassahetukaṃ sukhadukkhaṃ upekkho,",
  "atk-s0304a:154_3": "sukhe anurodhaṃ dukkhe ca virodhaṃ anuppādento upekkhako bhaveyyātipi attho. Anānuruddho",
  "atk-s0304a:154_4": "aviruddho kenacīti kenaci saddhiṃ neva anuruddho na viruddho bhaveyya.",
  "atk-s0304a:155_0": "Papañcasaññāti kilesasaññāya papañcasaññā nāma hutvā. Itarītarā narāti lāmakasattā",
  "atk-s0304a:155_1": "papañcayantā upayantīti papañcayamānā vaṭṭaṃ upagacchanti. Saññinoti sasaññā sattā.",
  "atk-s0304a:155_2": "Manomayaṃ gehasitañca sabbanti sabbameva pañcakāmaguṇagehanissitaṃ manomayaṃ vitakkaṃ.",
  "atk-s0304a:155_3": "Panujjāti panuditvā nīharitvā. Nekkhammasitaṃ irīyatīti dabbajātiko bhikkhu nekkhammasitaṃ iriyena irīyati.",
  "atk-s0304a:156_0": "Chassu yadā subhāvitoti chasu ārammaṇesu yadā suṭṭhu bhāvito. Phuṭṭhassa cittaṃ na",
  "atk-s0304a:156_1": "vikampate kvacīti sukhaphassena vā dukkhaphassena vā phuṭṭhassa kismiñci cittaṃ na",
  "atk-s0304a:156_2": "kampati na vedhati. Bhavattha jātimaraṇassa pāragāti jātimaraṇānaṃ pāraṃ nibbānaṃ gamakā hotha.",
  "atk-s0304a:157": "2. Mālukyaputtasuttavaṇṇanā",
  "atk-s0304a:158_0": "95. Dutiye mālukyaputtoti mālukyabrāhmaṇiyā putto. Etthāti etasmiṃ tava ovādāyācane.",
  "atk-s0304a:158_1": "Iminā theraṃ apasādetipi ussādetipi. Kathaṃ? Ayaṃ kira daharakāle rūpādīsu pamajjitvā",
  "atk-s0304a:158_2": "pacchā mahallakakāle araññavāsaṃ patthento kammaṭṭhānaṃ yācati. Atha bhagavā “ettha",
  "atk-s0304a:158_3": "dahare kiṃ vakkhāma? Mālukyaputto viya tumhepi taruṇakāle pamajjitvā mahallakakāle",
  "atk-s0304a:158_4": "araññaṃ pavisitvā samaṇadhammaṃ kareyyāthā”ti iminā adhippāyena bhaṇanto theraṃ apasādeti nāma.",
  "atk-s0304a:159_0": "Yasmā pana thero mahallakakālepi araññaṃ pavisitvā samaṇadhammaṃ kātukāmo, tasmā",
  "atk-s0304a:159_1": "bhagavā “ettha dahare kiṃ vakkhāma? Ayaṃ amhākaṃ mālukyaputto mahallakakālepi araññaṃ",
  "atk-s0304a:159_2": "pavisitvā samaṇadhammaṃ kattukāmo kammaṭṭhānaṃ yācati, tumhe nāma taruṇakālepi vīriyaṃ",
  "atk-s0304a:159_3": "na karothā”ti iminā adhippāyena bhaṇanto theraṃ ussādeti nāma.",
  "atk-s0304a:160_0": "Yatra hi nāmāti yo nāma. Kiñcāpāhanti kiñcāpi “ahaṃ mahallako”ti ñātaṃ. Yadi ahaṃ",
  "atk-s0304a:160_1": "mahallako, mahallako samānopi sakkhissāmi samaṇadhammaṃ kātuṃ, desetu me, bhante,",
  "atk-s0304a:160_2": "bhagavāti adhippāyena mahallakabhāvaṃ anuggaṇhanto ovādañca pasaṃsanto evamāha.",
  "atk-s0304a:161_0": "Adiṭṭhā adiṭṭhapubbāti imasmiṃ attabhāve adiṭṭhā atītepi adiṭṭhapubbā. Na ca passasīti",
  "atk-s0304a:161_1": "etarahipi na passasi. Na ca te hoti passeyyanti evaṃ samannāhāropi te yattha natthi,",
  "atk-s0304a:161_2": "api nu te tattha chandādayo uppajjeyyunti pucchati.",
  "atk-s0304a:162_0": "Diṭṭhe diṭṭhamattanti rūpāyatane cakkhuviññāṇena diṭṭhe diṭṭhamattaṃ bhavissati.",
  "atk-s0304a:162_1": "Cakkhuviññāṇañhi rūpe rūpamattameva passati, na niccādisabhāvaṃ, iti sesaviññāṇehipi",
  "atk-s0304a:162_2": "me ettha diṭṭhamattameva cittaṃ bhavissatīti attho. Atha vā diṭṭhe diṭṭhaṃ nāma cakkhuviññāṇaṃ,",
  "atk-s0304a:162_3": "rūpe rūpavijānananti attho. Mattāti pamāṇaṃ, diṭṭhaṃ mattā assāti diṭṭhamattaṃ, cittaṃ,",
  "atk-s0304a:162_4": "cakkhuviññāṇamattameva me cittaṃ bhavissatīti attho. Idaṃ vuttaṃ hoti – yathā āpāthagatarūpe",
  "atk-s0304a:162_5": "cakkhuviññāṇaṃ na rajjati na dussati na muyhati, evaṃ rāgādivirahena cakkhuviññāṇamattameva",
  "atk-s0304a:162_6": "javanaṃ bhavissati, cakkhuviññāṇapamāṇeneva javanaṃ ṭhapessāmīti. Atha vā diṭṭhaṃ",
  "atk-s0304a:162_7": "nāma cakkhuviññāṇena diṭṭharūpaṃ, diṭṭhe diṭṭhamattaṃ nāma tattheva uppannaṃ sampaṭicchanasantīraṇavoṭṭhabbanasaṅkhātaṃ",
  "atk-s0304a:162_8": "cittattayaṃ. Yathā taṃ na rajjati, na dussati, na muyhati, evaṃ āpāthagate rūpe teneva",
  "atk-s0304a:162_9": "sampaṭicchanādippamāṇena javanaṃ uppādessāmi, nāhaṃ taṃ pamāṇaṃ atikkamitvā rajjanādivasena",
  "atk-s0304a:162_10": "uppajjituṃ dassāmīti ayamettha attho. Eseva nayo sutamutesu.",
  "atk-s0304a:163_0": "Viññāte viññātamattanti ettha pana viññātaṃ nāma manodvārāvajjanena viññātārammaṇaṃ,",
  "atk-s0304a:163_1": "tasmiṃ viññāte viññātamattanti āvajjanapamāṇaṃ. Yathā āvajjanena na rajjati na dussati",
  "atk-s0304a:163_2": "na muyhati, evaṃ rajjanādivasena uppajjituṃ adatvā āvajjanapamāṇeneva cittaṃ ṭhapessāmīti ayamettha attho.",
  "atk-s0304a:164_0": "Yatoti yadā. Tatoti tadā. Na tenāti tena rāgena vā ratto, dosena vā duṭṭho, mohena",
  "atk-s0304a:164_1": "vā mūḷho na bhavissati. Tato tvaṃ mālukyaputta na tatthāti yadā tvaṃ tena rāgena",
  "atk-s0304a:164_2": "vā dosamohehi vā ratto vā duṭṭho vā mūḷho vā na bhavissasi, tadā tvaṃ na tattha tasmiṃ",
  "atk-s0304a:164_3": "diṭṭhe vā sutamutaviññāte vā paṭibaddho allīno patiṭṭhito nāma bhavissasi. Nevidhātiādi vuttatthameva.",
  "atk-s0304a:165_0": "Sati muṭṭhāti sati naṭṭhā. Tañca ajjhosāti taṃ ārammaṇaṃ gilitvā. Abhijjhā ca vihesā",
  "atk-s0304a:165_1": "cāti abhijjhāya ca vihiṃsāya ca. Atha vā “tassa vaḍḍhantī”ti padenāpi saddhiṃ yojetabbaṃ,",
  "atk-s0304a:165_2": "abhijjhā ca vihesā cāti imepi dve dhammā tassa vaḍḍhantīti attho.",
  "atk-s0304a:166_0": "Cittamassūpahaññatīti abhijjhāvihesāhi assa cittaṃ upahaññati. Ācinatoti ācinantassa.",
  "atk-s0304a:166_1": "Ārā nibbāna vuccatīti evarūpassa puggalassa nibbānaṃ nāma dūre pavuccati. Ghatvāti",
  "atk-s0304a:166_2": "ghāyitvā. Bhotvāti bhutvā sāyitvā lehitvā. Phussāti phusitvā. Paṭissatoti paṭissatisaṅkhātāya",
  "atk-s0304a:166_3": "satiyā yutto. Sevato cāpi vedananti catumaggasampayuttaṃ nibbattitalokuttaravedanaṃ",
  "atk-s0304a:166_4": "sevantassa. Khīyatīti khayaṃ gacchati. Kiṃ taṃ? Dukkhampi kilesajātampi. Aññataroti",
  "atk-s0304a:166_5": "asītiyā mahāsāvakānaṃ abbhantaro eko. Iti imasmiṃ sutte gāthāhipi vaṭṭavivaṭṭameva kathitaṃ.",
  "atk-s0304a:167": "3. Parihānadhammasuttavaṇṇanā",
  "atk-s0304a:168_0": "96. Tatiye parihānadhammanti parihānasabhāvaṃ. Abhibhāyatanānīti abhibhavitāni āyatanāni.",
  "atk-s0304a:168_1": "Sarasaṅkappāti ettha sarantīti sarā, dhāvantīti attho. Sarā ca te saṅkappā ca sarasaṅkappā.",
  "atk-s0304a:168_2": "Saṃyojaniyāti bandhaniyā bandhanassa paccayabhūtā. Tañce bhikkhūti taṃ evaṃ uppannaṃ",
  "atk-s0304a:168_3": "kilesajātaṃ, taṃ vā ārammaṇaṃ. Adhivāsetīti citte āropetvā vāseti. Nappajahatīti",
  "atk-s0304a:168_4": "chandarāgappahānena na pajahati. Evaṃ sabbapadehi yojetabbaṃ. Abhibhāyatanañhetaṃ",
  "atk-s0304a:168_5": "vuttaṃ bhagavatāti etaṃ buddhena bhagavatā abhibhavitaṃ āyatananti kathitaṃ. Idha",
  "atk-s0304a:168_6": "dhammaṃ pucchitvā vibhajantena puggalena dhammo dassito.",
  "atk-s0304a:169": "4. Pamādavihārīsuttavaṇṇanā",
  "atk-s0304a:170_0": "97. Catutthe asaṃvutassāti apihitassa na pidahitvā sañchāditvā ṭhapitassa. Byāsiñcatīti",
  "atk-s0304a:170_1": "viāsiñcati, kilesatintaṃ hutvā vattati. Pāmojjanti dubbalapīti. Pītīti balavapīti.",
  "atk-s0304a:170_2": "Passaddhīti darathapassaddhi. Dhammā na pātubhavantīti samathavipassanādhammā na",
  "atk-s0304a:170_3": "uppajjanti. Imasmiṃ sutte puggalaṃ pucchitvā vibhajantena dhammena puggalo dassito.",
  "atk-s0304a:171": "5. Saṃvarasuttavaṇṇanā",
  "atk-s0304a:172_0": "98. Pañcame kathañca, bhikkhave, asaṃvaroti idaṃ maggakusalassa vāmaṃ muñcitvā dakkhiṇaṃ",
  "atk-s0304a:172_1": "gaṇheyyāsīti paṭhamaṃ pahātabbamaggakkhānaṃ viya uddesakkamena avatvā desanākusalatāya",
  "atk-s0304a:172_2": "paṭhamaṃ pahātabbadhammakkhānavasena vuttanti veditabbaṃ. Idha dhammaṃ pucchitvā dhammova vibhatto.",
  "atk-s0304a:173": "6. Samādhisuttavaṇṇanā",
  "atk-s0304a:174": "99. Chaṭṭhe samādhinti cittekaggataṃ. Idañhi suttaṃ cittekaggatāya parihāyamāne disvā, “imesaṃ cittekaggataṃ labhantānaṃ kammaṭṭhānaṃ phātiṃ gamissatī”ti ñatvā kathitaṃ.",
  "atk-s0304a:175": "7. Paṭisallānasuttavaṇṇanā",
  "atk-s0304a:176": "100. Sattame paṭisallānanti kāyavivekaṃ. Idañhi suttaṃ kāyavivekena parihāyamāne disvā, “imesaṃ kāyavivekaṃ labhantānaṃ kammaṭṭhānaṃ phātiṃ gamissatī”ti ñatvā kathitaṃ.",
  "atk-s0304a:177": "8-9. Paṭhamanatumhākaṃsuttādivaṇṇanā",
  "atk-s0304a:178_0": "101-102. Aṭṭhamaṃ upamāya parivāretvā kathite bujjhanakānaṃ, navamaṃ suddhikavaseneva",
  "atk-s0304a:178_1": "bujjhanakānaṃ ajjhāsayavasena vuttaṃ. Attho pana ubhayatthāpi khandhiyavagge vuttanayeneva veditabbo.",
  "atk-s0304a:179": "10. Udakasuttavaṇṇanā",
  "atk-s0304a:180_0": "103. Dasame udako sudanti ettha sudanti nipātamattaṃ. Udakoti tassa nāmaṃ. Idaṃ jātu",
  "atk-s0304a:180_1": "vedagūti ettha idanti nipātamattaṃ. Atha vā idaṃ mama vacanaṃ suṇāthāti dīpento evamāha.",
  "atk-s0304a:180_2": "Jātu vedagūti ahaṃ ekaṃseneva vedagū, vedasaṅkhātena ñāṇena neyyesu gato, vedaṃ vā",
  "atk-s0304a:180_3": "gato adhigato, paṇḍitohamasmīti attho. Sabbajīti ekaṃsena sabbavaṭṭaṃ jinitvā abhibhavitvā",
  "atk-s0304a:180_4": "ṭhitosmīti vadati. Apalikhataṃ gaṇḍamūlanti apalikhataṃ dukkhamūlaṃ. Palikhaṇinti",
  "atk-s0304a:180_5": "palikhataṃ mayā, khanitvā ṭhitosmīti dīpeti.",
  "atk-s0304a:181_0": "Mātāpettikasambhavassāti mātito ca pitito ca nibbattena mātāpettikena sukkasoṇitena",
  "atk-s0304a:181_1": "sambhūtassa. Odanakummāsūpacayassāti odanena ceva kummāsena ca upacitassa vaḍḍhitassa.",
  "atk-s0304a:181_2": "Aniccucchādanaparimaddanabhedanaviddhaṃsanadhammassāti ettha ayaṃ kāyo hutvā abhāvaṭṭhena",
  "atk-s0304a:181_3": "aniccadhammo, duggandhavighātatthāya tanuvilepanena ucchādanadhammo, aṅgapaccaṅgābādhavinodanatthāya",
  "atk-s0304a:181_4": "khuddakasambāhanena parimaddanadhammo, daharakāle vā ūrūsu sayāpetvā gabbhavāsena",
  "atk-s0304a:181_5": "dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādīnaṃ vasena",
  "atk-s0304a:181_6": "parimaddanadhammo, evaṃ pariharitopi ca bhedanaviddhaṃsanadhammo bhijjati ceva vikirati",
  "atk-s0304a:181_7": "ca, evaṃ sabhāvoti attho.",
  "atk-s0304a:182_0": "Tattha mātāpettikasambhavaodanakummāsūpacayaparimaddanapadehi vaḍḍhi kathitā, aniccabhedanaviddhaṃsanapadehi",
  "atk-s0304a:182_1": "parihāni. Purimehi vā tīhi samudayo, pacchimehi atthaṅgamoti. Evaṃ cātumahābhūtikassa",
  "atk-s0304a:182_2": "kāyassa vaḍḍhiparihāninibbattibhedā dassitā. Sesaṃ uttānatthamevāti.",
  "atk-s0304a:183": "Saḷavaggo dasamo.",
  "atk-s0304a:184": "Dutiyo paṇṇāsako.",
  "atk-s0304a:185": "11. Yogakkhemivaggo",
  "atk-s0304a:186": "1. Yogakkhemisuttavaṇṇanā",
  "atk-s0304a:187_0": "104. Yogakkhemivaggassa paṭhame yogakkhemipariyāyanti catūhi yogehi khemino kāraṇabhūtaṃ.",
  "atk-s0304a:187_1": "Dhammapariyāyanti dhammakāraṇaṃ. Akkhāsi yoganti yuttiṃ kathesi. Tasmāti kasmā? Kiṃ",
  "atk-s0304a:187_2": "akkhātattā, udāhu pahīnattāti? Pahīnattā. Na hi akkhānena yogakkhemi nāma hoti.",
  "atk-s0304a:188": "2-10. Upādāyasuttādivaṇṇanā",
  "atk-s0304a:189_0": "105-113. Dutiye vedanāsukhadukkhaṃ kathitaṃ, taṃ pana vipākasukhadukkhaṃ vaṭṭati.",
  "atk-s0304a:189_1": "Tatiye dukkhassāti vaṭṭadukkhassa. Catutthe lokassāti saṅkhāralokassa. Pañcamādīsu",
  "atk-s0304a:189_2": "yaṃ vattabbaṃ siyā, taṃ khandhiyavagge vuttanayameva.",
  "atk-s0304a:190": "Yogakkhemivaggo ekādasamo.",
  "atk-s0304a:191": "12. Lokakāmaguṇavaggo",
  "atk-s0304a:192": "1-2. Paṭhamamārapāsasuttādivaṇṇanā",
  "atk-s0304a:193_0": "114-115. Lokakāmaguṇavaggassa paṭhame āvāsagatoti vasanaṭṭhānaṃ gato. Mārassa vasaṃ",
  "atk-s0304a:193_1": "gatoti tividhassāpi mārassa vasaṃ gato. Paṭimukka’ssa mārapāsoti assa gīvāya mārapāso",
  "atk-s0304a:193_2": "paṭimukko pavesito. Dutiyaṃ uttānameva.",
  "atk-s0304a:194": "3. Lokantagamanasuttavaṇṇanā",
  "atk-s0304a:195_0": "116. Tatiye lokassāti cakkavāḷalokassa. Lokassa antanti saṅkhāralokassa antaṃ. Vihāraṃ",
  "atk-s0304a:195_1": "pāvisīti “mayi vihāraṃ paviṭṭhe ime bhikkhū, imaṃ uddesaṃ ānandaṃ pucchissanti, so",
  "atk-s0304a:195_2": "ca tesaṃ mama sabbaññutaññāṇena saṃsanditvā kathessati. Tato naṃ thomessāmi, mama",
  "atk-s0304a:195_3": "thomanaṃ sutvā bhikkhū ānandaṃ upasaṅkamitabbaṃ, vacanañcassa sotabbaṃ saddhātabbaṃ",
  "atk-s0304a:195_4": "maññissanti, taṃ nesaṃ bhavissati dīgharattaṃ hitāya sukhāyā”ti cintetvā saṃkhittena",
  "atk-s0304a:195_5": "bhāsitassa vitthārena atthaṃ avibhajitvāva nisinnāsane antarahito gandhakuṭiyaṃ pāturahosi.",
  "atk-s0304a:195_6": "Tena vuttaṃ “uṭṭhāyāsanā vihāraṃ pāvisī”ti.",
  "atk-s0304a:196_0": "Satthu ceva saṃvaṇṇitoti satthārā ca pasattho. Viññūnanti idampi karaṇatthe sāmivacanaṃ,",
  "atk-s0304a:196_1": "paṇḍitehi sabrahmacārīhi ca sambhāvitoti attho. Pahotīti sakkoti. Atikkammeva mūlaṃ",
  "atk-s0304a:196_2": "atikkammeva khandhanti sāro nāma mūle vā khandhe vā bhaveyya, tampi atikkamitvāti",
  "atk-s0304a:196_3": "attho. Evaṃsampadamidanti evaṃsampattikaṃ, īdisanti attho. Atisitvāti atikkamitvā.",
  "atk-s0304a:196_4": "Jānaṃ jānātīti jānitabbameva jānāti. Passaṃ passatīti passitabbameva passati. Yathā",
  "atk-s0304a:196_5": "vā ekacco viparītaṃ gaṇhanto jānantopi na jānāti, passantopi na passati, na evaṃ",
  "atk-s0304a:196_6": "bhagavā. Bhagavā pana jānanto jānāti, passanto passatiyeva. Svāyaṃ dassanapariṇāyakaṭṭhena",
  "atk-s0304a:196_7": "cakkhubhūto. Viditakaraṇaṭṭhena ñāṇabhūto. Aviparītasabhāvaṭṭhena pariyattidhammapavattanato",
  "atk-s0304a:196_8": "vā hadayena cintetvā vācāya nicchāritadhammamayoti dhammabhūto. Seṭṭhaṭṭhena brahmabhūto.",
  "atk-s0304a:196_9": "Atha vā cakkhu viya bhūtoti cakkhubhūto. Evametesu padesu attho veditabbo. Svāyaṃ",
  "atk-s0304a:196_10": "dhammassa vattanato vattā. Pavattanato pavattā. Atthaṃ nīharitvā nīharitvā dassanasamatthatāya",
  "atk-s0304a:196_11": "atthassa ninnetā. Amatādhigamāya paṭipattiṃ desetīti amatassa dātā.",
  "atk-s0304a:197_0": "Agaruṃ karitvāti punappunaṃ yācāpentopi hi garuṃ karoti nāma. Attano sekkhapaṭisambhidāñāṇe",
  "atk-s0304a:197_1": "ṭhatvā sinerupādato vālikaṃ uddharamāno viya dubbiññeyyaṃ katvā kathentopi garuṃ",
  "atk-s0304a:197_2": "karotiyeva nāma. Evaṃ akatvā amhe punappunaṃ ayācāpetvā suviññeyyampi no katvā kathehīti vuttaṃ hoti.",
  "atk-s0304a:198_0": "Yaṃ kho voti yaṃ kho tumhākaṃ. Cakkhunā kho, āvuso, lokasmiṃ lokasaññī hoti lokamānīti",
  "atk-s0304a:198_1": "cakkhuñhi loke appahīnadiṭṭhi puthujjano sattalokavasena lokoti sañjānāti ceva maññati",
  "atk-s0304a:198_2": "ca, tathā cakkavāḷalokavasena. Na hi aññatra cakkhādīhi dvādasāyatanehi tassa sā",
  "atk-s0304a:198_3": "saññā vā māno vā uppajjati. Tena vuttaṃ, “cakkhunā kho, āvuso, lokasmiṃ lokasaññī",
  "atk-s0304a:198_4": "hoti lokamānī”ti. Imassa ca lokassa gamanena anto nāma ñātuṃ vā daṭṭhuṃ vā pattuṃ",
  "atk-s0304a:198_5": "vā na sakkā. Lujjanaṭṭhena pana tasseva cakkhādibhedassa lokassa nibbānasaṅkhātaṃ",
  "atk-s0304a:198_6": "antaṃ appatvā vaṭṭadukkhassa antakiriyā nāma natthīti veditabbā.",
  "atk-s0304a:199_0": "Evaṃ pañhaṃ vissajjetvā idāni “sāvakena pañho kathitoti mā nikkaṅkhā ahuvattha, ayaṃ",
  "atk-s0304a:199_1": "bhagavā sabbaññutaññāṇatulaṃ gahetvā nisinno. Icchamānā tameva upasaṅkamitvā nikkaṅkhā",
  "atk-s0304a:199_2": "hothā”ti uyyojento ākaṅkhamānā panātiādimāha.",
  "atk-s0304a:200_0": "Imehi ākārehīti imehi kāraṇehi cakkavāḷalokassa antābhāvakāraṇehi ceva saṅkhāralokassa",
  "atk-s0304a:200_1": "antāpattikāraṇehi ca. Imehi padehīti imehi akkharasampiṇḍanehi. Byañjanehīti pāṭiyekkaakkharehi.",
  "atk-s0304a:201_0": "Paṇḍitoti paṇḍiccena samannāgato. Catūhi kāraṇehi paṇḍito dhātukusalo āyatanakusalo",
  "atk-s0304a:201_1": "paccayākārakusalo kāraṇākāraṇakusaloti. Mahāpaññoti mahante atthe mahante dhamme",
  "atk-s0304a:201_2": "mahantā niruttiyo mahantāni paṭibhānāni paṭiggaṇhanasamatthatāya mahāpaññāya samannāgato.",
  "atk-s0304a:201_3": "Yathā taṃ ānandenāti yathā ānandena byākataṃ, taṃ sandhāya vuttaṃ. Yathā ānandena",
  "atk-s0304a:201_4": "taṃ byākataṃ, ahampi taṃ evameva byākareyyanti attho.",
  "atk-s0304a:202": "4. Kāmaguṇasuttavaṇṇanā",
  "atk-s0304a:203_0": "117. Catutthe ye meti ye mama. Cetaso samphuṭṭhapubbāti cittena anubhūtapubbā. Tatra",
  "atk-s0304a:203_1": "me cittaṃ bahulaṃ gacchamānaṃ gaccheyyāti tesu pāsādattayatividhanāṭakādibhedasampattivasena",
  "atk-s0304a:203_2": "anubhūtapubbesu pañcasu kāmaguṇesu bahūsu vāresu uppajjamānaṃ uppajjeyyāti dīpeti.",
  "atk-s0304a:203_3": "Paccuppannesu vāti idha padhānacariyakāle chabbassāni supupphitavanasaṇḍajātānaṃ",
  "atk-s0304a:203_4": "dijagaṇādīnaṃ vasena diṭṭhasutādibhedaṃ manoramārammaṇaṃ kāmaguṇaṃ katvā dassento",
  "atk-s0304a:203_5": "“evarūpesu paccuppannesu vā bahulaṃ uppajjeyyā”ti dasseti. Appaṃ vā anāgatesūti anāgate",
  "atk-s0304a:203_6": "“metteyyo nāma buddho bhavissati, saṅkho nāma rājā, ketumatī nāma rājadhānī”tiādivasena",
  "atk-s0304a:203_7": "parittakameva anāgatesu kāmaguṇesu uppajjeyyāti dasseti. Tatra me attarūpenāti tatra",
  "atk-s0304a:203_8": "mayā attano hitakāmajātikena. Appamādoti sātaccakiriyā pañcasu kāmaguṇesu cittassa",
  "atk-s0304a:203_9": "avossaggo. Satīti ārammaṇapariggahitasati. Ārakkhoti ayaṃ appamādo ca sati ca cetaso",
  "atk-s0304a:203_10": "ārakkho karaṇīyo, evaṃ me ahosīti dasseti, ārakkhatthāya ime dve dhammā kātabbāti vuttaṃ hoti.",
  "atk-s0304a:204_0": "Tasmātiha, bhikkhave, se āyatane veditabbeti yasmā cetaso ārakkhatthāya appamādo",
  "atk-s0304a:204_1": "ca sati ca kātabbā, yasmā tasmiṃ āyatane vidite appamādena vā satiyā vā kātabbaṃ",
  "atk-s0304a:204_2": "natthi, tasmā se āyatane veditabbe, taṃ kāraṇaṃ jānitabbanti attho. Saḷāyatananirodhanti",
  "atk-s0304a:204_3": "saḷāyatananirodho vuccati nibbānaṃ, taṃ sandhāya bhāsitanti attho. Nibbānasmiñhi",
  "atk-s0304a:204_4": "cakkhuādīni ceva nirujjhanti rūpasaññādayo ca nirujjhantīti. Sesaṃ vuttanayameva.",
  "atk-s0304a:205": "5-6. Sakkapañhasuttādivaṇṇanā",
  "atk-s0304a:206_0": "118-119. Pañcame diṭṭheva dhammeti imasmiṃyeva attabhāve. Parinibbāyantīti kilesaparinibbānena",
  "atk-s0304a:206_1": "parinibbāyanti. Tannissitaṃ viññāṇaṃ hotīti taṇhānissitaṃ kammaviññāṇaṃ hoti. Tadupādānanti",
  "atk-s0304a:206_2": "taṃgahaṇaṃ, taṇhāgahaṇena sahagataṃ viññāṇaṃ hotīti attho. Chaṭṭhaṃ uttānameva.",
  "atk-s0304a:207": "7. Sāriputtasaddhivihārikasuttavaṇṇanā",
  "atk-s0304a:208": "120. Sattame santānessatīti ghaṭessati, yogavicchedamassa pāpuṇituṃ na dassati.",
  "atk-s0304a:209": "8. Rāhulovādasuttavaṇṇanā",
  "atk-s0304a:210": "121. Aṭṭhame vimuttiparipācaniyāti vimuttiṃ paripācentīti vimuttiparipācaniyā. Dhammāti pannarasa dhammā, te saddhindriyādīnaṃ visuddhikaraṇavasena veditabbā. Vuttañhetaṃ –",
  "atk-s0304a:211_0": "“Assaddhe puggale parivajjayato, saddhe puggale sevato bhajato payirupāsato, pasādanīye",
  "atk-s0304a:211_1": "suttante paccavekkhato, imehi tīhākārehi saddhindriyaṃ visujjhati. Kusīte puggale",
  "atk-s0304a:211_2": "parivajjayato, āraddhavīriye puggale sevato bhajato payirupāsato, sammappadhāne paccavekkhato,",
  "atk-s0304a:211_3": "imehi tīhākārehi vīriyindriyaṃ visujjhati. Muṭṭhassatī puggale parivajjayato, upaṭṭhitassatī",
  "atk-s0304a:211_4": "puggale sevato bhajato payirupāsato, satipaṭṭhāne paccavekkhato, imehi tīhākārehi",
  "atk-s0304a:211_5": "satindriyaṃ visujjhati. Asamāhite puggale parivajjayato, samāhite puggale sevato",
  "atk-s0304a:211_6": "bhajato payirupāsato, jhānavimokkhe paccavekkhato, imehi tīhākārehi samādhindriyaṃ",
  "atk-s0304a:211_7": "visujjhati. Duppaññe puggale parivajjayato, paññavante puggale sevato bhajato payirupāsato,",
  "atk-s0304a:211_8": "gambhīrañāṇacariyaṃ paccavekkhato, imehi tīhākārehi paññindriyaṃ visujjhati. Iti",
  "atk-s0304a:211_9": "ime pañca puggale parivajjayato, pañca puggale sevato bhajato payirupāsato, pañca",
  "atk-s0304a:211_10": "suttante paccavekkhato, imehi pannarasahi ākārehi imāni pañcindriyāni visujjhantī”ti.",
  "atk-s0304a:212_0": "Aparepi pannarasa dhammā vimuttiparipācaniyā – saddhāpañcamāni indriyāni, aniccasaññā,",
  "atk-s0304a:212_1": "anicce dukkhasaññā, dukkhe anattasaññā, pahānasaññā, virāgasaññāti imā pañca nibbedhabhāgiyā",
  "atk-s0304a:212_2": "saññā, meghiyattherassa kathitā kalyāṇamittatādayo pañca dhammāti. Kāya pana velāya",
  "atk-s0304a:212_3": "bhagavato etadahosīti? Paccūsasamaye lokaṃ volokentassa.",
  "atk-s0304a:213_0": "Anekāni devatāsahassānīti āyasmatā rāhulena padumuttarassa bhagavato pādamūle pālitanāgarājakāle",
  "atk-s0304a:213_1": "patthanaṃ paṭṭhapentena saddhiṃ patthanaṃ paṭṭhapitadevatāsu pana kāci bhūmaṭṭhakā",
  "atk-s0304a:213_2": "devatā, kāci antalikkhaṭṭhakā, kāci cātumahārājikā, kāci devaloke, kāci brahmaloke",
  "atk-s0304a:213_3": "nibbattā. Imasmiṃ pana divase sabbāpi tā ekaṭṭhāne andhavanasmiṃyeva sannipatitā,",
  "atk-s0304a:213_4": "tā sandhāyāha – “anekāni devatāsahassānī”ti. Dhammacakkhunti imasmiṃ sutte cattāro",
  "atk-s0304a:213_5": "ca maggā cattāri ca phalāni dhammacakkhunti veditabbāni. Tattha hi kāci devatā sotāpannā",
  "atk-s0304a:213_6": "ahesuṃ, kāci sakadāgāmī, anāgāmī, khīṇāsavā. Tāsañca pana devatānaṃ ettakāti gaṇanavasena",
  "atk-s0304a:213_7": "paricchedo natthi. Sesaṃ sabbattha uttānameva.",
  "atk-s0304a:214": "9-10. Saṃyojaniyadhammasuttādivaṇṇanā",
  "atk-s0304a:215": "122-123. Navamadasamāni iṭṭhārammaṇavasena kathiyamāne bujjhanakānaṃ vasena vuttānīti.",
  "atk-s0304a:216": "Lokakāmaguṇavaggo dvādasamo.",
  "atk-s0304a:217": "13. Gahapativaggo",
  "atk-s0304a:218": "1-3. Vesālīsuttādivaṇṇanā",
  "atk-s0304a:219_0": "124-126. Gahapativaggassa paṭhame uggoti paṇītadāyakānaṃ aggauggo, so bhagavatā “etadaggaṃ,",
  "atk-s0304a:219_1": "bhikkhave, mama sāvakānaṃ paṇītadāyakānaṃ yadidaṃ uggo gahapatī”ti evaṃ etadagge",
  "atk-s0304a:219_2": "ṭhapito. Sesametesu ceva dvīsu, tatiye ca vuttatthameva.",
  "atk-s0304a:220": "4-5. Bhāradvājasuttādivaṇṇanā",
  "atk-s0304a:221_0": "127-128. Catutthe piṇḍaṃ ulamāno pariyesamāno pabbajitoti piṇḍolo. So kira parijiṇṇabhogo",
  "atk-s0304a:221_1": "brāhmaṇo ahosi. Atha bhikkhusaṅghassa lābhasakkāraṃ disvā piṇḍatthāya nikkhamitvā",
  "atk-s0304a:221_2": "pabbajito. So mahantaṃ kapallapattaṃ gahetvā carati, tena kapallapūraṃ yāguṃ pivati,",
  "atk-s0304a:221_3": "kapallapūre pūve khādati, kapallapūraṃ bhattaṃ bhuñjati. Athassa mahagghasabhāvaṃ",
  "atk-s0304a:221_4": "satthu ārocayiṃsu. Satthā tassa pattatthavikaṃ nānujāni. Heṭṭhāmañce pattaṃ nikkujjitvā",
  "atk-s0304a:221_5": "ṭhapeti. So ṭhapentopi ghaṃsantova paṇāmetvā ṭhapeti, gaṇhantopi ghaṃsantova ākaḍḍhitvā",
  "atk-s0304a:221_6": "gaṇhāti. Taṃ gacchante kāle dhaṃsanena parikkhīṇaṃ nāḷikodanamattameva gaṇhanakaṃ",
  "atk-s0304a:221_7": "jātaṃ. Tato satthu ārocesuṃ, athassa satthā pattatthavikaṃ anujāni. Thero aparena",
  "atk-s0304a:221_8": "samayena indriyabhāvanaṃ bhāvetvā aggaphale arahatte patiṭṭhāsi. Iti so piṇḍatthāya",
  "atk-s0304a:221_9": "pabbajitattā piṇḍolo, gottena pana bhāradvājoti ubhayaṃ ekato katvā piṇḍolabhāradvājoti vuccati.",
  "atk-s0304a:222_0": "Upasaṅkamīti uggatuggatehi mahāamaccehi parivuto upasaṅkami. Thero kira ekadivasaṃ",
  "atk-s0304a:222_1": "sāvatthiyaṃ piṇḍāya caritvā katabhattakicco nidāghasamaye sītaṭhāne divāvihāraṃ nisīdissāmīti",
  "atk-s0304a:222_2": "ākāsena gantvā gaṅgātīre udenassa rañño udapānaṃ nāma uyyānaṃ atthi, tattha pavisitvā",
  "atk-s0304a:222_3": "aññatarasmiṃ rukkhamūle divāvihāraṃ nisīdi sītena udakavātena bījiyamāno.",
  "atk-s0304a:223_0": "Udenopi kho nāma rājā sattāhaṃ mahāpānaṃ pivitvā sattame divase uyyānaṃ paṭijaggāpetvā",
  "atk-s0304a:223_1": "mahājanaparivāro uyyānaṃ gantvā maṅgalasilāpaṭṭe atthatāya seyyāya nipajji. Tassa",
  "atk-s0304a:223_2": "ekā paricārikā pāde sambāhamānā nisinnā. Rājā kamena niddaṃ okkami. Tasmiṃ niddaṃ",
  "atk-s0304a:223_3": "okkante nāṭakitthiyo “yassatthāya mayaṃ gītādīni payojeyyāma, so niddaṃ upagato,",
  "atk-s0304a:223_4": "na ca niddākāle mahāsaddaṃ kātuṃ vaṭṭatī”ti attano attano tūriyāni ṭhapetvā uyyānaṃ",
  "atk-s0304a:223_5": "pakkantā. Tā tattha tattha phalāphalāni khādamānā pupphāni piḷandhamānā vicarantiyo",
  "atk-s0304a:223_6": "theraṃ disvā “mā saddaṃ karitthā”ti aññamaññaṃ nivārayamānā vanditvā nisīdiṃsu. Thero",
  "atk-s0304a:223_7": "“issā pahātabbā, maccheraṃ vinodetabba”ntiādinā nayena tāsaṃ anurūpaṃ dhammakathaṃ kathesi.",
  "atk-s0304a:224_0": "Sāpi kho rañño pāde sambāhamānā nisinnā itthī pāde cāletvā rājānaṃ pabodhesi. So",
  "atk-s0304a:224_1": "“kahaṃ tā gatā”ti pucchi. Kiṃ tāsaṃ tumhehi? Tā ekaṃ samaṇaṃ parivāretvā nisinnāti.",
  "atk-s0304a:224_2": "Rājā kuddho uddhane pakkhittaloṇaṃ viya taṭataṭāyamāno uṭṭhahitvā “tambakipillikāhi",
  "atk-s0304a:224_3": "naṃ khādāpessāmī”ti gacchanto ekasmiṃ asokarukkhe tambakipillikānaṃ puṭaṃ disvā hatthenākaḍḍhitvā",
  "atk-s0304a:224_4": "sākhaṃ gaṇhituṃ nāsakkhi. Kipillikapuṭo chijjitvā rañño sīse pati, sakalasarīraṃ",
  "atk-s0304a:224_5": "sālithusehi parikiṇṇaṃ viya daṇḍadīpikāhi ḍayhamānaṃ viya ca ahosi. Thero rañño paduṭṭhabhāvaṃ",
  "atk-s0304a:224_6": "ñatvā iddhiyā ākāsaṃ pakkhandi. Tāpi itthiyo uṭṭhāya rañño santikaṃ gantvā sarīraṃ",
  "atk-s0304a:224_7": "puñchantiyo viya bhūmiyaṃ patitapatitā kipillikāyo gahetvā sarīre khipamānā sabbā",
  "atk-s0304a:224_8": "mukhasattīhi vijjhiṃsu – “kiṃ nāmetaṃ, aññe rājāno pabbajite disvā vandanti, pañhaṃ",
  "atk-s0304a:224_9": "pucchanti, ayaṃ pana rājā kipillikapuṭaṃ sīse bhinditukāmo jāto”ti.",
  "atk-s0304a:225_0": "Rājā attano aparādhaṃ disvā uyyānapālaṃ pakkosāpetvā pucchi – “kiṃ esa pabbajito?",
  "atk-s0304a:225_1": "Aññesupi divasesu idha āgacchatī”ti? Āma, devāti. Idha tvaṃ āgatadivase mayhaṃ āroceyyāsīti.",
  "atk-s0304a:225_2": "Theropi katipāheneva puna āgantvā rukkhamūle nisīdi. Uyyānapālo disvā – “mahanto",
  "atk-s0304a:225_3": "me ayaṃ paṇṇākāro”ti vegena gantvā rañño ārocesi. Rājā uṭṭhahitvā saṅkhapaṇavādisaddaṃ",
  "atk-s0304a:225_4": "nivāretvā uggatuggatehi amaccehi saddhiṃ uyyānaṃ agamāsi. Tena vuttaṃ “upasaṅkamī”ti.",
  "atk-s0304a:226_0": "Anikīḷitāvino kāmesūti yā kāmesu kāmakīḷā, taṃ akīḷitapubbā, aparibhuttakāmāti attho.",
  "atk-s0304a:226_1": "Addhānañca āpādentīti paveṇiṃ paṭipādenti, dīgharattaṃ anubandhāpenti. Mātumattīsūti",
  "atk-s0304a:226_2": "mātupamāṇāsu. Lokasmiñhi mātā bhaginī dhītāti idaṃ tividhaṃ garukārammaṇaṃ nāma,",
  "atk-s0304a:226_3": "iti garukārammaṇe upanibandhaṃ cittaṃ vimocetuṃ na labhatīti dassento evamāha. Athassa",
  "atk-s0304a:226_4": "tena pañhena cittaṃ anotarantaṃ disvā bhagavatā paṭikūlamanasikāravasena cittūpanibandhanatthaṃ",
  "atk-s0304a:226_5": "vuttaṃ dvattiṃsākārakammaṭṭhānaṃ kathesi.",
  "atk-s0304a:227_0": "Abhāvitakāyāti abhāvitapañcadvārikakāyā. Tesaṃ taṃ dukkaraṃ hotīti tesaṃ taṃ asubhakammaṭṭhānaṃ",
  "atk-s0304a:227_1": "bhāvetuṃ dukkaraṃ hoti. Itissa imināpi cittaṃ anotarantaṃ disvā indriyasaṃvarasīlaṃ",
  "atk-s0304a:227_2": "kathesi. Indriyasaṃvarasmiñhi upanibandhacittaṃ viheṭhetuṃ na labhati. Rājā taṃ sutvā",
  "atk-s0304a:227_3": "tattha otiṇṇacitto acchariyaṃ, bho bhāradvājātiādimāha.",
  "atk-s0304a:228_0": "Arakkhiteneva kāyenātiādīsu hatthapāde kīḷāpento gīvaṃ parivattento kāyaṃ na rakkhati",
  "atk-s0304a:228_1": "nāma, nānappakāraṃ duṭṭhullaṃ kathento vacanaṃ na rakkhati nāma, kāmavitakkādayo",
  "atk-s0304a:228_2": "vitakkento cittaṃ na rakkhati nāma. Rakkhiteneva kāyenātiādīsu vuttavipariyāyena attho veditabbo.",
  "atk-s0304a:229_0": "Ativiya maṃ tasmiṃ samaye lobhadhammā parisahantīti maṃ tasmiṃ samaye atikkamitvā",
  "atk-s0304a:229_1": "lobho adhibhavatīti attho. Upaṭṭhitāya satiyāti kāyagatāya satiyā supaṭṭhitāya. Na",
  "atk-s0304a:229_2": "maṃ tathā tasmiṃ samayeti tasmiṃ samaye maṃ yathā pubbe, na tathā lobho atikkamitvā",
  "atk-s0304a:229_3": "uppajjatīti attho. Parisahantīti padassa uppajjantītipi atthoyeva. Iti imasmiṃ sutte",
  "atk-s0304a:229_4": "tayo kāyā kathitā. Kathaṃ? “Imameva kāya”nti ettha hi karajakāyo kathito, “bhāvitakāyo”ti",
  "atk-s0304a:229_5": "ettha pañcadvārikakāyo, “rakkhiteneva kāyenā”ti ettha copanakāyo, kāyaviññattīti",
  "atk-s0304a:229_6": "attho. Pañcamaṃ uttānameva.",
  "atk-s0304a:230": "6. Ghositasuttavaṇṇanā",
  "atk-s0304a:231_0": "129. Chaṭṭhe rūpā ca manāpāti rūpā ca manāpā saṃvijjanti. Cakkhuviññāṇañcāti cakkhuviññāṇañca",
  "atk-s0304a:231_1": "saṃvijjati. Sukhavedaniyaṃ phassanti cakkhuviññāṇasampayuttaṃ upanissayavasena javanakāle",
  "atk-s0304a:231_2": "sukhavedanāya paccayabhūtaṃ phassaṃ. Sukhā vedanāti ekaṃ phassaṃ paṭicca javanavasena",
  "atk-s0304a:231_3": "sukhavedanā uppajjati. Sesapadesupi eseva nayo.",
  "atk-s0304a:232_0": "Iti imasmiṃ sutte tevīsati dhātuyo kathitā. Kathaṃ? Ettha hi cakkhupasādo cakkhudhātu,",
  "atk-s0304a:232_1": "tassa ārammaṇaṃ rūpadhātu, cakkhuviññāṇaṃ viññāṇadhātu, cakkhuviññāṇadhātuyā sahajātā",
  "atk-s0304a:232_2": "tayo khandhā dhammadhātu, evaṃ pañcasu dvāresu catunnaṃ catunnaṃ vasena vīsati. Manodvāre",
  "atk-s0304a:232_3": "“manodhātū”ti āvajjanacittaṃ gahitaṃ, ārammaṇañceva hadayavatthu ca dhammadhātu,",
  "atk-s0304a:232_4": "vatthunissitaṃ manoviññāṇadhātūti evaṃ tevīsati honti. Evaṃ tevīsatiyā dhātūnaṃ vasena",
  "atk-s0304a:232_5": "dhātunānattaṃ vuttaṃ bhagavatāti dasseti.",
  "atk-s0304a:233": "7-8. Hāliddikānisuttādivaṇṇanā",
  "atk-s0304a:234_0": "130-131. Sattame manāpaṃ itthetanti pajānātīti yaṃ anena manāpaṃ rūpaṃ diṭṭhaṃ, taṃ",
  "atk-s0304a:234_1": "itthetanti evametaṃ manāpameva tanti pajānāti. Cakkhuviññāṇaṃ sukhavedaniyañca phassaṃ",
  "atk-s0304a:234_2": "paṭiccāti cakkhuviññāṇañceva, yo ca upanissayakoṭiyā vā anantarakoṭiyā vā samanantarakoṭiyā",
  "atk-s0304a:234_3": "vā sampayuttakoṭiyā vā sukhavedanāya paccayo phasso, taṃ sukhavedaniyaṃ phassañca",
  "atk-s0304a:234_4": "paṭicca uppajjati sukhavedanāti. Esa nayo sabbattha. Iti imesu dvīsu suttesu kiriyāmanoviññāṇadhātu",
  "atk-s0304a:234_5": "āvajjanakiccā, manodhātuyeva vā samānā manodhātunāmena vuttāti veditabbā. Aṭṭhamaṃ uttānameva.",
  "atk-s0304a:235": "9. Lohiccasuttavaṇṇanā",
  "atk-s0304a:236_0": "132. Navame makkarakateti evaṃnāmake nagare araññakuṭikāyanti araññe katāya pāṭiyekkāya",
  "atk-s0304a:236_1": "kuṭiyaṃ, na vihārapaccantakuṭiyaṃ. Māṇavakāti yepi tattha mahallakā, te mahallakakālepi",
  "atk-s0304a:236_2": "antevāsikatāya māṇavakātveva vuttā. Tenupasaṅkamiṃsūti pāto sippaṃ uggaṇhitvā sāyaṃ",
  "atk-s0304a:236_3": "“ācariyassa kaṭṭhāni āharissāmā”ti araññaṃ pavisitvā vicarantā yena sā kuṭikā, tenupasaṅkamiṃsu.",
  "atk-s0304a:236_4": "Parito parito kuṭikāyāti tassā kuṭikāya samantato samantato. Seleyyakānīti aññamaññassa",
  "atk-s0304a:236_5": "piṭṭhiṃ gahetvā laṅghitvā ito cito caṅkamanakīḷanāni.",
  "atk-s0304a:237_0": "Muṇḍakātiādīsu muṇḍe muṇḍāti, samaṇe ca samaṇāti vattuṃ vaṭṭeyya, ime pana hīḷentā",
  "atk-s0304a:237_1": "“muṇḍakā samaṇakā”ti āhaṃsu. Ibbhāti gahapatikā. Kaṇhāti kaṇhā, kāḷakāti attho. Bandhupādāpaccāti",
  "atk-s0304a:237_2": "ettha bandhūti brahmā adhippeto. Tañhi brāhmaṇā pitāmahoti voharanti. Pādānaṃ apaccā",
  "atk-s0304a:237_3": "pādāpaccā, brahmuno piṭṭhipādato jātāti adhippāyo. Tesaṃ kira ayaṃ laddhi “brāhmaṇā",
  "atk-s0304a:237_4": "brahmuno mukhato nikkhantā, khattiyā urato, vessā nābhito, suddā jāṇuto, samaṇā piṭṭhipādato”ti.",
  "atk-s0304a:237_5": "Bharatakānanti kuṭimbikānaṃ. Kuṭimbikā hi yasmā raṭṭhaṃ bharanti, tasmā bharatāti",
  "atk-s0304a:237_6": "vuccanti. Ime pana paribhavaṃ katvā vadamānā “bharatakāna”nti āhaṃsu.",
  "atk-s0304a:238_0": "Vihārā nikkhamitvāti “rattiṭṭhakāparicchanne rajatapaṭṭasannibhasamavippakiṇṇavālike",
  "atk-s0304a:238_1": "ramaṇīye pariveṇe kaṭṭhakalāpe bandhitvā khipamānā vālikaṃ āluḷetvā, hatthena hatthaṃ",
  "atk-s0304a:238_2": "ādāya paṇṇakuṭiṃ pariyāyantā ‘ime imesaṃ bharatakānaṃ sakkatā, ime imesaṃ bharatakānaṃ",
  "atk-s0304a:238_3": "sakkatā’ti punappunaṃ viravantā ativiya ime māṇavakā kīḷaṃ karonti, vihāre bhikkhūnaṃ",
  "atk-s0304a:238_4": "atthibhāvampi na jānanti, dassessāmi nesaṃ bhikkhūnaṃ atthibhāva”nti cintetvā paṇṇakuṭito nikkhami.",
  "atk-s0304a:239_0": "Sīluttamā pubbatarā ahesunti guṇavantānaṃ guṇe kathite nigguṇānaṃ guṇābhāvo pākaṭova",
  "atk-s0304a:239_1": "bhavissatīti porāṇakabrāhmaṇānaṃ guṇe kathento evamāha. Tattha sīluttamāti sīlajeṭṭhakā.",
  "atk-s0304a:239_2": "Sīlañhi tesaṃ uttamaṃ, na jātigottaṃ. Ye purāṇaṃ sarantīti ye porāṇakaṃ brāhmaṇadhammaṃ",
  "atk-s0304a:239_3": "saranti. Abhibhuyya kodhanti kodhaṃ abhibhavitvā tesaṃ dvārāni suguttāni surakkhitāni",
  "atk-s0304a:239_4": "ahesuṃ. Dhamme ca jhāne ca ratāti dasavidhe kusalakammapathadhamme aṭṭhasamāpattijhānesu ca ratā.",
  "atk-s0304a:240_0": "Evaṃ porāṇānaṃ guṇaṃ kathetvā athetarahi brāhmaṇānaṃ mānaṃ nimmaddento ime ca vokkamma",
  "atk-s0304a:240_1": "japāmasetiādimāha. Tattha vokkammāti etehi guṇehi apakkamitvā. Japāmaseti mayaṃ japāma",
  "atk-s0304a:240_2": "sajjhāyāmāti ettakeneva brāhmaṇamhāti maññamānā brāhmaṇā mayanti iminā gottena mattā",
  "atk-s0304a:240_3": "hutvā visamaṃ caranti, visamāni kāyakammādīni karontīti attho. Puthuattadaṇḍāti puthu",
  "atk-s0304a:240_4": "attā daṇḍā etehīti puthuattadaṇḍā, gahitanānāvidhadaṇḍāti attho. Sataṇhātaṇhesūti",
  "atk-s0304a:240_5": "sataṇhanittaṇhesu. Aguttadvārassa bhavanti moghāti asaṃvutadvārassa sabbepi vatasamādānā",
  "atk-s0304a:240_6": "moghā bhavantīti dīpeti. Yathā kinti? Supineva laddhaṃ purisassa vittanti yathā supine",
  "atk-s0304a:240_7": "purisassa laddhaṃ maṇimuttādinānāvidhaṃ vittaṃ moghaṃ hoti, pabujjhitvā kiñci na",
  "atk-s0304a:240_8": "passati, evaṃ moghā bhavantīti attho.",
  "atk-s0304a:241_0": "Anāsakāti ekāhadvīhādivasena anāhārakā. Thaṇḍilasāyikā cāti haritakusasanthate bhūmibhāge",
  "atk-s0304a:241_1": "sayanaṃ, pāto sinānañca tayo ca vedāti pātova udakaṃ pavisitvā nhānañceva tayo ca",
  "atk-s0304a:241_2": "vedā. Kharājinaṃ jaṭā paṅkoti kharasamphassaṃ ajinacammañceva jaṭākalāpo ca paṅko",
  "atk-s0304a:241_3": "ca, paṅko nāma dantamalaṃ. Mantā sīlabbataṃ tapoti mantā ca ajasīlagosīlasaṅkhātaṃ",
  "atk-s0304a:241_4": "sīlaṃ ajavatagovatasaṅkhātaṃ vatañca. Ayaṃ idāni brāhmaṇānaṃ tapoti vadati. Kuhanā",
  "atk-s0304a:241_5": "vaṅkadaṇḍā cāti paṭicchannakūpo viya paṭicchannadosaṃ kohaññañceva vaṅkadaṇḍo, ca",
  "atk-s0304a:241_6": "udumbarapalāsabeḷuvarukkhānaṃ aññatarato gahitaṃ vaṅkadaṇḍañcāti attho. Udakācamanāni",
  "atk-s0304a:241_7": "cāti udakena mukhaparimajjanāni. Vaṇṇā ete brāhmaṇānanti ete brāhmaṇānaṃ parikkhārabhaṇḍakavaṇṇāti",
  "atk-s0304a:241_8": "dasseti. Kata kiñcikkhabhāvanāti katā kiñcikkhabhāvanā. Ayameva vā pāṭho, āmisakiñcikkhassa",
  "atk-s0304a:241_9": "vaḍḍhanatthāya katanti attho.",
  "atk-s0304a:242_0": "Evaṃ etarahi brāhmaṇānaṃ mānaṃ nimmadditvā puna porāṇakabrāhmaṇānaṃ vaṇṇaṃ kathento",
  "atk-s0304a:242_1": "cittañca susamāhitantiādimāha. Tattha susamāhitanti tesaṃ brāhmaṇānaṃ cittaṃ upacārappanāsamādhīhi",
  "atk-s0304a:242_2": "susamāhitaṃ ahosīti dasseti. Akhilanti mudu athaddhaṃ. So maggo brahmapattiyāti so",
  "atk-s0304a:242_3": "seṭṭhapattiyā maggo, tumhe pana kiṃ brāhmaṇā nāmāti dīpento evamāha.",
  "atk-s0304a:243_0": "Āgamaṃsu nu khvidhāti āgamaṃsu nu kho idha. Adhimuccatīti kilesavasena adhimutto",
  "atk-s0304a:243_1": "giddho hoti. Byāpajjatīti byāpādavasena pūticittaṃ hoti. Parittacetasoti anupaṭṭhitasatitāya",
  "atk-s0304a:243_2": "saṃkilesacittena parittacitto. Cetovimuttinti phalasamādhiṃ. Paññāvimuttinti phalapaññaṃ.",
  "atk-s0304a:243_3": "Appamāṇacetasoti upaṭṭhitasatitāya nikkilesacittena appamāṇacitto.",
  "atk-s0304a:244": "10. Verahaccānisuttavaṇṇanā",
  "atk-s0304a:245": "133. Dasame kāmaṇḍāyanti evaṃnāmake nagare. Yaggheti codanatthe nipāto. Sesaṃ uttānamevāti.",
  "atk-s0304a:246": "Gahapativaggo terasamo.",
  "atk-s0304a:247": "14. Devadahavaggo",
  "atk-s0304a:248": "1. Devadahasuttavaṇṇanā",
  "atk-s0304a:249": "134. Devadahavaggassa paṭhame devadahanti napuṃsakaliṅgena laddhanāmo nigamo. Manoramāti manaṃ ramayantā, manāpāti attho. Amanoramāti amanāpā.",
  "atk-s0304a:250": "2. Khaṇasuttavaṇṇanā",
  "atk-s0304a:251_0": "135. Dutiye chaphassāyatanikā nāmāti visuṃ chaphassāyatanikā nāma nirayā natthi.",
  "atk-s0304a:251_1": "Sabbesupi hi ekatiṃsamahānirayesu chadvāraphassāyatanapaññatti hotiyeva. Idaṃ pana",
  "atk-s0304a:251_2": "avīcimahānirayaṃ sandhāya vuttaṃ. Saggāti idhāpi tāvatiṃsapurameva adhippetaṃ. Kāmāvacaradevaloke",
  "atk-s0304a:251_3": "pana ekasmimpi chaphassāyatanapaññattiyā abhāvo nāma natthi. Iminā kiṃ dīpeti? Niraye",
  "atk-s0304a:251_4": "ekantadukkhasamappitabhāvena, devaloke ca ekantasukhasamappitattā ekantakhiḍḍārativasena",
  "atk-s0304a:251_5": "uppannapamādena maggabrahmacariyavāsaṃ vasituṃ na sakkā. Manussaloko pana vokiṇṇasukhadukkho,",
  "atk-s0304a:251_6": "idheva apāyopi saggopi paññāyati. Ayaṃ maggabrahmacariyassa kammabhūmi nāma, sā tumhehi",
  "atk-s0304a:251_7": "laddhā. Tasmā ye vo ime mānussakā khandhā laddhā, te vo lābhā. Yañca vo idaṃ manussattaṃ",
  "atk-s0304a:251_8": "laddhaṃ, paṭiladdho vo brahmacariyavāsassa khaṇo samayoti. Vuttampi hetaṃ porāṇehi –",
  "atk-s0304a:252": "“Ayaṃ kammabhūmi idha maggabhāvanā,",
  "atk-s0304a:253": "Ṭhānāni saṃvejaniyā bahū idha;",
  "atk-s0304a:254": "Saṃvegasaṃvejaniyesu vatthusu,",
  "atk-s0304a:255": "Saṃvegajātova payuñca yoniso”ti.",
  "atk-s0304a:256": "3. Paṭhamarūpārāmasuttavaṇṇanā",
  "atk-s0304a:257_0": "136. Tatiye rūpasammuditāti rūpe sammuditā pamoditā. Dukkhāti dukkhitā. Sukhoti nibbānasukhena",
  "atk-s0304a:257_1": "sukhito. Kevalāti sakalā. Yāvatatthīti vuccatīti yattakā atthīti vuccati. Ete voti",
  "atk-s0304a:257_2": "ettha vo-kāro nipātamattaṃ. Paccanīkamidaṃ hoti, sabbalokena passatanti yaṃ idaṃ",
  "atk-s0304a:257_3": "passantānaṃ paṇḍitānaṃ dassanaṃ, taṃ sabbalokena paccanīkaṃ hoti viruddhaṃ. Loko",
  "atk-s0304a:257_4": "hi pañcakkhandhe niccā sukhā attā subhāti maññati, paṇḍitā aniccā dukkhā anattā asubhāti.",
  "atk-s0304a:257_5": "Sukhato āhūti sukhanti kathenti. Sukhato vidūti sukhanti jānanti. Sabbametaṃ nibbānameva sandhāya vuttaṃ.",
  "atk-s0304a:258_0": "Sammūḷhetthāti ettha nibbāne sammūḷhā. Aviddasūti bālā. Sabbepi hi channavutipāsaṇḍino",
  "atk-s0304a:258_1": "“nibbānaṃ pāpuṇissāmā”ti saññino honti, te pana “nibbānaṃ nāma ida”ntipi na jānanti.",
  "atk-s0304a:258_2": "Nivutānanti kilesanīvaraṇena nivutānaṃ pariyonaddhānaṃ. Andhakāro apassatanti apassantānaṃ",
  "atk-s0304a:258_3": "andhakāro hoti. Kiṃ taṃ evaṃ hoti? Nibbānaṃ vā nibbānadassanaṃ vā apassantānañhi",
  "atk-s0304a:258_4": "bālānaṃ nibbānampi nibbānadassanampi kāḷameghaavacchāditaṃ viya candamaṇḍalaṃ kaṭāhena",
  "atk-s0304a:258_5": "paṭikujjitapatto viya ca niccakālaṃ tamo ceva andhakāro ca sampajjati.",
  "atk-s0304a:259_0": "Satañca vivaṭaṃ hoti, āloko passatāmivāti satañca sappurisānaṃ paññādassanena passantānaṃ",
  "atk-s0304a:259_1": "nibbānaṃ āloko viya vivaṭaṃ hoti. Santike na vijānanti, magā dhammassa akovidāti",
  "atk-s0304a:259_2": "yaṃ attano sarīre kese vā lomādīsu vā aññatarakoṭṭhāsaṃ paricchinditvā anantarameva",
  "atk-s0304a:259_3": "adhigantabbato attano vā khandhānaṃ nirodhamaggato santike nibbānaṃ. Taṃ evaṃ santike",
  "atk-s0304a:259_4": "samānampi maggabhūtā janā maggāmaggadhammassa catusaccadhammassa vā akovidā na jānanti.",
  "atk-s0304a:260_0": "Māradheyyānupannehīti tebhūmakavaṭṭaṃ mārassa nivāsaṭṭhānaṃ anupannehi. Ko nu aññatra",
  "atk-s0304a:260_1": "ariyebhīti ṭhapetvā ariye ko nu añño nibbānapadaṃ jānituṃ arahati. Sammadaññāya parinibbantīti",
  "atk-s0304a:260_2": "arahattapaññāya sammā jānitvā anantarameva anāsavā hutvā kilesaparinibbānena parinibbanti.",
  "atk-s0304a:260_3": "Atha vā sammadaññāya anāsavā hutvā ante khandhaparinibbānena parinibbāyanti.",
  "atk-s0304a:261": "4-12. Dutiyarūpārāmasuttādivaṇṇanā",
  "atk-s0304a:262": "137-145. Catutthaṃ suddhikaṃ katvā desiyamāne bujjhanakānaṃ ajjhāsayena vuttaṃ. Pañcamādīni tathā tathā bujjhantānaṃ ajjhāsayena vuttāni. Attho pana tesaṃ pākaṭoyevāti.",
  "atk-s0304a:263": "Devadahavaggo cuddasamo.",
  "atk-s0304a:264": "15. Navapurāṇavaggo",
  "atk-s0304a:265": "1. Kammanirodhasuttavaṇṇanā",
  "atk-s0304a:266_0": "146. Navapurāṇavaggassa paṭhame navapurāṇānīti navāni ca purāṇāni ca. Cakkhu, bhikkhave,",
  "atk-s0304a:266_1": "purāṇakammanti na cakkhu purāṇaṃ, kammameva purāṇaṃ, kammato pana nibbattattā paccayanāmena",
  "atk-s0304a:266_2": "evaṃ vuttaṃ. Abhisaṅkhatanti paccayehi abhisamāgantvā kataṃ. Abhisañcetayitanti cetanāya",
  "atk-s0304a:266_3": "pakappitaṃ. Vedaniyaṃ daṭṭhabbanti vedanāya vatthūti passitabbaṃ. Nirodhā vimuttiṃ",
  "atk-s0304a:266_4": "phusatīti imassa tividhassa kammassa nirodhena vimuttiṃ phusati. Ayaṃ vuccatīti ayaṃ",
  "atk-s0304a:266_5": "tassā vimuttiyā ārammaṇabhūto nirodho kammanirodhoti vuccati. Iti imasmiṃ sutte pubbabhāgavipassanā kathitā.",
  "atk-s0304a:267": "2-5. Aniccanibbānasappāyasuttādivaṇṇanā",
  "atk-s0304a:268": "147-150. Dutiye nibbānasappāyanti nibbānassa sappāyaṃ upakārapaṭipadaṃ. Tatiyādīsupi eseva nayo. Paṭipāṭiyā pana catūsupi etesu suttesu saha vipassanāya cattāro maggā kathitā.",
  "atk-s0304a:269": "6-7. Antevāsikasuttādivaṇṇanā",
  "atk-s0304a:270_0": "151-152. Chaṭṭhe anantevāsikanti anto vasanakakilesavirahitaṃ. Anācariyakanti ācaraṇakakilesavirahitaṃ.",
  "atk-s0304a:270_1": "Antassa vasantīti anto assa vasanti. Te naṃ samudācarantīti te etaṃ adhibhavanti",
  "atk-s0304a:270_2": "ajjhottharanti sikkhāpenti vā. “Evaṃ vejjakammaṃ karohi, evaṃ dūtakamma”nti iti sikkhāpanasaṅkhātena",
  "atk-s0304a:270_3": "samudācaraṇatthenassa te ācariyā nāma honti, tehi ācariyehi sācariyakoti vuccati.",
  "atk-s0304a:270_4": "Sesamettha vuttanayeneva veditabbaṃ. Sattamaṃ heṭṭhā kathitanayameva.",
  "atk-s0304a:271": "8. Atthinukhopariyāyasuttavaṇṇanā",
  "atk-s0304a:272_0": "153. Aṭṭhame yaṃ pariyāyaṃ āgammāti yaṃ kāraṇaṃ āgamma. Aññatreva saddhāyāti vinā",
  "atk-s0304a:272_1": "saddhāya saddhaṃ apanetvā. Ettha ca saddhāti na paccakkhā saddhā. Yo pana parassa",
  "atk-s0304a:272_2": "evaṃ kira evaṃ kirāti kathentassa sutvā uppanno saddahanākāro, taṃ sandhāyetaṃ vuttaṃ.",
  "atk-s0304a:272_3": "Ruciādīsupi rucāpetvā khamāpetvā atthetanti gahaṇākāro ruci nāma, evaṃ kira bhavissatīti",
  "atk-s0304a:272_4": "anussavanaṃ anussavo, nisīditvā ekaṃ kāraṇaṃ cintentassa kāraṇaṃ upaṭṭhāti, evaṃ",
  "atk-s0304a:272_5": "upaṭṭhitassa atthetanti gahaṇaṃ ākāraparivitakko nāma, kāraṇavitakkoti attho. Kāraṇaṃ",
  "atk-s0304a:272_6": "cintentassa pāpikā laddhi uppajjati, taṃ atthesāti gahaṇākāro diṭṭhinijjhānakkhanti",
  "atk-s0304a:272_7": "nāma. Aññaṃ byākareyyāti imāni pañca ṭhānāni muñcitvā arahattaṃ byākareyya. Imasmiṃ",
  "atk-s0304a:272_8": "sutte sekhāsekhānaṃ paccavekkhaṇā kathitā.",
  "atk-s0304a:273": "9-10. Indriyasampannasuttādivaṇṇanā",
  "atk-s0304a:274_0": "154-155. Navame indriyasampannoti paripuṇṇindriyo. Tattha yena cha indriyāni sammasitvā",
  "atk-s0304a:274_1": "arahattaṃ pattaṃ, so tehi nibbisevanehi indriyehi samannāgatattā, cakkhādīni vā cha",
  "atk-s0304a:274_2": "indriyāni sammasantassa uppannehi saddhādīhi indriyehi samannāgatattā paripuṇṇindriyo",
  "atk-s0304a:274_3": "nāma hoti, taṃ sandhāya bhagavā cakkhundriye cetiādinā nayena desanaṃ vitthāretvā",
  "atk-s0304a:274_4": "ettāvatā kho bhikkhu indriyasampanno hotīti āha. Dasamaṃ heṭṭhā vuttanayamevāti.",
  "atk-s0304a:275": "Navapurāṇavaggo pañcadasamo.",
  "atk-s0304a:276": "Tatiyo paṇṇāsako.",
  "atk-s0304a:277": "16. Nandikkhayavaggo",
  "atk-s0304a:278": "1-4. Ajjhattanandikkhayasuttādivaṇṇanā",
  "atk-s0304a:279_0": "156-159. Nandikkhayavaggassa paṭhame nandikkhayā rāgakkhayo, rāgakkhayā nandikkhayoti",
  "atk-s0304a:279_1": "nandiyā ca rāgassa ca atthato ekattā vuttaṃ. Suvimuttanti arahattaphalavimuttivasena",
  "atk-s0304a:279_2": "suṭṭhu vimuttaṃ. Sesamettha dutiyādīsu ca uttānameva.",
  "atk-s0304a:280": "5-6. Jīvakambavanasamādhisuttādivaṇṇanā",
  "atk-s0304a:281_0": "160-161. Pañcamaṃ samādhivikalānaṃ, chaṭṭhaṃ paṭisallānavikalānaṃ cittekaggatañca",
  "atk-s0304a:281_1": "kāyavivekañca labhantānaṃ etesaṃ kammaṭṭhānaṃ phātiṃ gamissatīti ñatvā kathitaṃ.",
  "atk-s0304a:281_2": "Tattha okkhāyatīti (paccakkhāyati) paññāyati pākaṭaṃ hoti. Iti dvīsupi etesu saha",
  "atk-s0304a:281_3": "vipassanāya cattāro maggā kathitā.",
  "atk-s0304a:282": "7-9. Koṭṭhikaaniccasuttādivaṇṇanā",
  "atk-s0304a:283": "162-164. Sattamādīsu tīsu therassa vimuttiparipācaniyā dhammāva kathitā.",
  "atk-s0304a:284": "10-12. Micchādiṭṭhipahānasuttādivaṇṇanā",
  "atk-s0304a:285": "165-167. Dasamādīni tīṇi pāṭiyekkena puggalajjhāsayavasena vuttāni. Tesaṃ attho vuttanayeneva veditabboti.",
  "atk-s0304a:286": "Nandikkhayavaggo solasamo.",
  "atk-s0304a:287": "17. Saṭṭhipeyyālavaggo",
  "atk-s0304a:288": "1-60. Ajjhattaaniccachandasuttādivaṇṇanā",
  "atk-s0304a:289_0": "168-227. Tadanantaro saṭṭhipeyyālo nāma hoti, so uttānatthova. Yāni panettha saṭṭhi",
  "atk-s0304a:289_1": "suttāni vuttāni, tāni “chando pahātabbo”ti evaṃ tassa tasseva padassa vasena bujjhanakānaṃ",
  "atk-s0304a:289_2": "ajjhāsayavasena vuttāni. Iti sabbāni tāni pāṭiyekkena puggalajjhāsayavasena kathitāni.",
  "atk-s0304a:289_3": "Ekekasuttapariyosāne cettha saṭṭhi saṭṭhi bhikkhū arahattaṃ pattāti.",
  "atk-s0304a:290": "Saṭṭhipeyyālavaggo.",
  "atk-s0304a:291": "18. Samuddavaggo",
  "atk-s0304a:292": "1. Paṭhamasamuddasuttavaṇṇanā",
  "atk-s0304a:293_0": "228. Samuddavaggassa paṭhame cakkhu, bhikkhave, purisassa samuddoti yadi duppūraṇaṭṭhena",
  "atk-s0304a:293_1": "yadi vā samuddanaṭṭhena samuddo, cakkhumeva samuddo. Tassa hi pathavito yāva akaniṭṭhabrahmalokā",
  "atk-s0304a:293_2": "nīlādiārammaṇaṃ samosarantaṃ paripuṇṇabhāvaṃ kātuṃ na sakkoti, evaṃ duppūraṇaṭṭhenapi",
  "atk-s0304a:293_3": "samuddo. Cakkhu ca tesu tesu nīlādīsu ārammaṇesu samuddati, asaṃvutaṃ hutvā osaramānaṃ",
  "atk-s0304a:293_4": "kilesuppattiyā kāraṇabhāvena sadosagamanena gacchatīti samuddanaṭṭhenapi samuddo.",
  "atk-s0304a:293_5": "Tassa rūpamayo vegoti samuddassa appamāṇo ūmimayo vego viya tassāpi cakkhusamuddassa",
  "atk-s0304a:293_6": "samosarantassa nīlādibhedassa ārammaṇassa vasena appameyyo rūpamayo vego veditabbo.",
  "atk-s0304a:293_7": "Yo taṃ rūpamayaṃ vegaṃ sahatīti yo taṃ cakkhusamudde samosaṭaṃ rūpamayaṃ vegaṃ, manāpe",
  "atk-s0304a:293_8": "rūpe rāgaṃ, amanāpe dosaṃ, asamapekkhite mohanti evaṃ rāgādikilese anuppādento upekkhakabhāvena sahati.",
  "atk-s0304a:294_0": "Saūmintiādīsu kilesaūmīhi saūmiṃ. Kilesāvaṭṭehi sāvaṭṭaṃ. Kilesagāhehi sagāhaṃ. Kilesarakkhasehi",
  "atk-s0304a:294_1": "sarakkhasaṃ. Kodhūpāyāsassa ca vasena saūmiṃ. Vutañhetaṃ “ūmibhayanti kho, bhikkhave,",
  "atk-s0304a:294_2": "kodhūpāyāsassetaṃ adhivacana”nti. Kāmaguṇavasena sāvaṭṭaṃ. Vutañhetaṃ “āvaṭṭaggāhoti",
  "atk-s0304a:294_3": "kho, bhikkhave, pañcannetaṃ kāmaguṇānaṃ adhivacana”nti. Mātugāmavasena sagāhaṃ sarakkhasaṃ.",
  "atk-s0304a:294_4": "Vuttañhetaṃ “gāharakkhasoti kho, bhikkhave, mātugāmassetaṃ adhivacana”nti. Sesavāresupi",
  "atk-s0304a:294_5": "eseva nayo. Sabhayaṃ duttaraṃ accatarīti ūmibhayena sabhayaṃ duratikkamaṃ atikkami.",
  "atk-s0304a:294_6": "Lokantagūti saṅkhāralokassa antaṃ gato. Pāragatoti vuccatīti nibbānaṃ gatoti kathīyati.",
  "atk-s0304a:295": "2-3. Dutiyasamuddasuttādivaṇṇanā",
  "atk-s0304a:296_0": "229-230. Dutiye samuddoti samuddanaṭṭhena samuddo, kiledanaṭṭhena temanaṭṭhenāti",
  "atk-s0304a:296_1": "vuttaṃ hoti. Yebhuyyenāti ṭhapetvā ariyasāvake. Samunnāti kilinnā tintā nimuggā.",
  "atk-s0304a:296_2": "Tantākulakajātātiādi heṭṭhā vitthāritameva. Maccujahoti tayo maccū jahitvā ṭhito.",
  "atk-s0304a:296_3": "Nirupadhīti tīhi upadhīhi anupadhi. Apunabbhavāyāti nibbānatthāya. Amohayī maccurājanti",
  "atk-s0304a:296_4": "yathā tassa gatiṃ na jānāti, evaṃ maccurājānaṃ mohetvā gato. Tatiyaṃ vuttanayameva.",
  "atk-s0304a:297": "4-6. Khīrarukkhopamasuttādivaṇṇanā",
  "atk-s0304a:298_0": "231-233. Catutthe appahīnaṭṭhena atthi, tenevāha so appahīnoti. Parittāti, pabbatamattampi",
  "atk-s0304a:298_1": "rūpaṃ aniṭṭhaṃ arajanīyaṃ parittaṃ nāma hoti, evarūpāpissa rūpā cittaṃ pariyādiyantīti",
  "atk-s0304a:298_2": "dasseti. Ko pana vādo adhimattānanti iṭṭhārammaṇaṃ panassa rajanīyaṃ vatthu cittaṃ",
  "atk-s0304a:298_3": "pariyādiyatīti ettha kā kathā? Ettha ca nakhapiṭṭhipamāṇampi maṇimuttādi rajanīyaṃ",
  "atk-s0304a:298_4": "vatthu adhimattārammaṇamevāti veditabbaṃ. Daharotiādīni tīṇipi aññamaññavevacanāneva.",
  "atk-s0304a:298_5": "Ābhindeyyāti pahareyya padāleyya vā. Pañcame tadubhayanti taṃ ubhayaṃ. Chaṭṭhaṃ uttānameva.",
  "atk-s0304a:299": "7. Udāyīsuttavaṇṇanā",
  "atk-s0304a:300": "234. Sattame anekapariyāyenāti anekehi kāraṇehi. Itipāyanti itipi ayaṃ. Imasmiṃ sutte aniccena anattalakkhaṇaṃ kathitaṃ.",
  "atk-s0304a:301": "8. Ādittapariyāyasuttavaṇṇanā",
  "atk-s0304a:302_0": "235. Aṭṭhame anubyañjanaso nimittaggāhoti “hatthā sobhanā pādā sobhanā”ti evaṃ anubyañjanavasena",
  "atk-s0304a:302_1": "nimittaggāho. Nimittaggāhoti hi saṃsandetvā gahaṇaṃ, anubyañjanaggāhoti vibhattigahaṇaṃ.",
  "atk-s0304a:302_2": "Nimittaggāho kumbhīlasadiso sabbameva gaṇhāti, anubyañjanaggāho rattapāsadiso vibhajitvā",
  "atk-s0304a:302_3": "hatthapādādīsu taṃ taṃ koṭṭhāsaṃ. Ime pana dve gāhā ekajavanavārepi labbhanti, nānājavanavāre",
  "atk-s0304a:302_4": "vattabbameva natthi.",
  "atk-s0304a:303_0": "Nimittassādagathitanti nimittassādena ganthitaṃ baddhaṃ. Viññāṇanti kammaviññāṇaṃ.",
  "atk-s0304a:303_1": "Tasmiṃ ce samaye kālaṃ kareyyāti na koci saṃkiliṭṭhena cittena kālaṃ karonto nāma",
  "atk-s0304a:303_2": "atthi. Sabbasattānañhi bhavaṅgeneva kālakiriyā hoti. Kilesabhayaṃ pana dassento evamāha.",
  "atk-s0304a:303_3": "Samayavasena vā evaṃ vuttaṃ. Cakkhudvārasmiñhi āpāthagate ārammaṇe rattacittaṃ vā",
  "atk-s0304a:303_4": "duṭṭhacittaṃ vā mūḷhacittaṃ vā ārammaṇarasaṃ anubhavitvā bhavaṅgaṃ otarati, bhavaṅge",
  "atk-s0304a:303_5": "ṭhatvā kālakiriyaṃ karoti. Tasmiṃ samaye kālaṃ karontassa dveva gatiyo pāṭikaṅkhā,",
  "atk-s0304a:303_6": "imassa samayassa vasenetaṃ vuttaṃ.",
  "atk-s0304a:304_0": "Imaṃ khvāhaṃ, bhikkhave, ādīnavanti imaṃ anekāni vassasatasahassāni niraye anubhavitabbaṃ",
  "atk-s0304a:304_1": "dukkhaṃ sampassamāno evaṃ vadāmi tattāya ayosalākāya akkhīni añjāpetukāmoti. Iminā",
  "atk-s0304a:304_2": "nayena sabbattha attho veditabbo. Ayosaṅkunāti ayasūlena. Sampalimaṭṭhanti dvepi",
  "atk-s0304a:304_3": "kaṇṇacchiddāni vinivijjhitvā pathaviyaṃ ākoṭanavasena sampalimaṭṭhaṃ.",
  "atk-s0304a:305_0": "Tatiyavāre sampalimaṭṭhanti nakhacchedanaṃ pavesetvā ukkhipitvā sahadhunaṭṭhena chinditvā",
  "atk-s0304a:305_1": "pātanavasena sampalimaṭṭhaṃ. Catutthavāre sampalimaṭṭhanti bandhanamūlaṃ chetvā pātanavasena",
  "atk-s0304a:305_2": "sampalimaṭṭhaṃ. Pañcamavāre sampalimaṭṭhanti tikhiṇāya sattiyā kāyapasādaṃ uppāṭetvā",
  "atk-s0304a:305_3": "patanavasena sampalimaṭṭhaṃ. Sattiyāti ettha mahatī daṇḍakavāsi veditabbā. Sottanti",
  "atk-s0304a:305_4": "nipajjitvā niddokkamanaṃ. Yathārūpānaṃ vitakkānaṃ vasaṃ gato saṅghaṃ bhindeyyāti",
  "atk-s0304a:305_5": "iminā vitakkānaṃ yāva saṅghabhedā pāpakammāvahanatā dassitā. Sesamettha uttānameva.",
  "atk-s0304a:306": "9-10. Paṭhamahatthapādopamasuttādivaṇṇanā",
  "atk-s0304a:307_0": "236-237. Navame hatthesu, bhikkhave, satīti hatthesu vijjamānesu. Dasame na hotīti",
  "atk-s0304a:307_1": "vuccamāne bujjhanakānaṃ ajjhāsayavasena vuttaṃ. Dvīsupi cetesu vipākasukhadukkhameva",
  "atk-s0304a:307_2": "dassetvā vaṭṭavivaṭṭaṃ kathitanti.",
  "atk-s0304a:308": "Samuddavaggo niṭṭhito.",
  "atk-s0304a:309": "19. Āsīvisavaggo",
  "atk-s0304a:310": "1. Āsīvisopamasuttavaṇṇanā",
  "atk-s0304a:311_0": "238. Āsīvisavaggassa paṭhame bhikkhū āmantesīti ekacārikadvicārikaticārikacatucārikapañcacārike",
  "atk-s0304a:311_1": "sabhāgavuttino kārake yuttapayutte sabbepi dukkhalakkhaṇakammaṭṭhānike parivāretvā",
  "atk-s0304a:311_2": "nisinne yogāvacare bhikkhū āmantesi. Idañhi suttaṃ puggalajjhāsayena vuttaṃ. Puggalesupi",
  "atk-s0304a:311_3": "vipañcitaññūnaṃ disāvāsikānaṃ dukkhalakkhaṇakammaṭṭhānikānaṃ upaṭṭhānavelāya āgantvā",
  "atk-s0304a:311_4": "satthāraṃ parivāretvā nisinnānaṃ vasena vuttaṃ. Evaṃ santepi ugghaṭitaññūādīnaṃ catunnampi",
  "atk-s0304a:311_5": "puggalānaṃ paccayabhūtamevetaṃ. Ugghaṭitaññū puggalo hi imassa suttassa mātikānikkhepeneva",
  "atk-s0304a:311_6": "arahattaṃ pāpuṇissati, vipañcitaññū mātikāya vitthārabhājanena, neyyapuggalo imameva",
  "atk-s0304a:311_7": "suttaṃ sajjhāyanto paripucchanto yoniso manasikaronto kalyāṇamitte sevanto bhajanto",
  "atk-s0304a:311_8": "payirupāsanto arahattaṃ pāpuṇissati. Padaparamassetaṃ suttaṃ anāgate vāsanā bhavissatīti",
  "atk-s0304a:311_9": "evaṃ sabbesampi upakārabhāvaṃ ñatvā bhagavā sineruṃ ukkhipanto viya ākāsaṃ vitthārento",
  "atk-s0304a:311_10": "viya cakkavāḷapabbataṃ kampento viya ca mahantena ussāhena seyyathāpi, bhikkhaveti",
  "atk-s0304a:311_11": "imaṃ āsīvisopamasuttaṃ ārabhi.",
  "atk-s0304a:312_0": "Tattha cattāro āsīvisāti kaṭṭhamukho, pūtimukho, aggimukho, satthamukhoti ime cattāro.",
  "atk-s0304a:312_1": "Tesu kaṭṭhamukhena daṭṭhassa sakalasarīraṃ sukkhakaṭṭhaṃ viya thaddhaṃ hoti, sandhipabbesu",
  "atk-s0304a:312_2": "adhimattaṃ ayasūlasamappitaṃ viya tiṭṭhati. Pūtimukhena daṭṭhassa pakkapūtipanasaṃ",
  "atk-s0304a:312_3": "viya vipubbakabhāvaṃ āpajjitvā paggharati, caṅgavāre pakkhittaudakaṃ viya hoti. Aggimukhena",
  "atk-s0304a:312_4": "daṭṭhassa sakalasarīraṃ jhāyitvā bhasmamuṭṭhi viya thusamuṭṭhi viya ca vippakirīyati.",
  "atk-s0304a:312_5": "Sattamukhena daṭṭhassa sakalasarīraṃ bhijjati, asanipātaṭṭhānaṃ viya mahānikhādanena",
  "atk-s0304a:312_6": "khatasandhimukhaṃ viya ca hoti. Evaṃ visavasena vibhattā cattāro āsīvisā.",
  "atk-s0304a:313_0": "Visavegavikārena panete soḷasa honti. Kaṭṭhamukho hi daṭṭhaviso, diṭṭhaviso, phuṭṭhaviso,",
  "atk-s0304a:313_1": "vātavisoti catubbidho hoti. Tena hi daṭṭhampi diṭṭhampi phuṭṭhampi tassa vātena pahaṭampi",
  "atk-s0304a:313_2": "sarīraṃ vuttappakārena thaddhaṃ hoti. Sesesupi eseva nayoti. Evaṃ visavegavikāravasena soḷasa honti.",
  "atk-s0304a:314_0": "Puna puggalapaṇṇattivasena catusaṭṭhi honti. Kathaṃ? Kaṭṭhamukhesu tāva daṭṭhaviso",
  "atk-s0304a:314_1": "ca āgataviso no ghoraviso, ghoraviso no āgataviso, āgataviso ceva ghoraviso ca, nevāgataviso",
  "atk-s0304a:314_2": "na ghoravisoti catubbidho hoti. Tattha yassa visaṃ sampajjalitatiṇukkāya aggi viya",
  "atk-s0304a:314_3": "sīghaṃ abhiruhitvā akkhīni gahetvā khandhaṃ gahetvā sīsaṃ gahetvā ṭhitanti vattabbataṃ",
  "atk-s0304a:314_4": "āpajjati maṇisappādīnaṃ visaṃ viya, mantaṃ pana parivattetvā kaṇṇavātaṃ datvā daṇḍakena",
  "atk-s0304a:314_5": "pahaṭamatte otaritvā daṭṭhaṭṭhāneyeva tiṭṭhati, ayaṃ āgataviso no ghoraviso nāma.",
  "atk-s0304a:314_6": "Yassa pana visaṃ saṇikaṃ abhiruhati, āruḷhāruḷhaṭṭhāne pana ayaṃ sītaudakaṃ viya",
  "atk-s0304a:314_7": "hoti udakasappādīnaṃ visaṃ viya, dvādasavassaccayenāpi kaṇṇapiṭṭhikhandhapiṭṭhikādīsu",
  "atk-s0304a:314_8": "gaṇḍapiḷakādivasena paññāyati, mantaparivattanādīsu ca kayiramānāsu sīghaṃ na otarati,",
  "atk-s0304a:314_9": "ayaṃ ghoraviso no āgataviso nāma. Yassa pana visaṃ sīghaṃ abhiruhati, na sīghaṃ otarati",
  "atk-s0304a:314_10": "aneḷakasappādīnaṃ visaṃ viya, ayaṃ āgataviso ceva ghoraviso ca. Yassa pana visaṃ",
  "atk-s0304a:314_11": "mandaṃ hoti, otāriyamānampi sukheneva otarati nīlasappadhammanisappādīnaṃ visaṃ viya,",
  "atk-s0304a:314_12": "ayaṃ nevāgataviso na ghoraviso nāma. Iminā upāyena kaṭṭhamukhe daṭṭhavisādayo pūtimukhādīsu",
  "atk-s0304a:314_13": "ca daṭṭhavisādayo veditabbāti. Evaṃ puggalapaṇṇattivasena catusaṭṭhi.",
  "atk-s0304a:315_0": "Tesu “aṇḍajā nāgā”tiādinā yonivasena ekekaṃ catudhā vibhajitvā chapaṇṇāsādhikāni",
  "atk-s0304a:315_1": "dve satāni honti. Te jalajāthalajāti dviguṇitā dvādasādhikāni pañcasatāni honti,",
  "atk-s0304a:315_2": "te kāmarūpaakāmarūpānaṃ vasena dviguṇitā catuvīsādhikasahassasaṅkhā honti. Puna gatamaggassa",
  "atk-s0304a:315_3": "paṭilomato saṃkhippamānā kaṭṭhamukhādivasena cattārova hontīti. Te sandhāya bhagavā",
  "atk-s0304a:315_4": "“seyyathāpi, bhikkhave, cattāro āsīvisā”ti āha. Kulavasena hi ete gahitā.",
  "atk-s0304a:316_0": "Tattha āsīvisāti āsittavisātipi āsīvisā, asitavisātipi āsīvisā, asisadisavisātipi",
  "atk-s0304a:316_1": "āsīvisā. Āsittavisāti sakalakāye āsiñcitvā viya ṭhapitavisā, parassa ca attano sarīre",
  "atk-s0304a:316_2": "ca āsiñcanavisāti attho. Asitavisāti yaṃ yaṃ etehi asitaṃ hoti paribhuttaṃ, taṃ taṃ",
  "atk-s0304a:316_3": "visameva sampajjati, tasmā asitaṃ visaṃ hoti etesanti āsīvisā. Asisadisavisāti asiviya",
  "atk-s0304a:316_4": "tikhiṇaṃ paramammacchedanasamatthaṃ visaṃ etesanti āsīvisāti evamettha vacanattho",
  "atk-s0304a:316_5": "veditabbo. Uggatejāti uggatatejā balavatejā. Ghoravisāti dunnimmaddanavisā.",
  "atk-s0304a:317_0": "Evaṃ vadeyyunti paṭijaggāpanatthaṃ evaṃ vadeyyuṃ. Rājāno hi āsīvise gāhāpetvā – “tathārūpe",
  "atk-s0304a:317_1": "core vā etehi ḍaṃsāpetvā māressāma, nagarūparodhakāle parasenāya vā taṃ khipissāma,",
  "atk-s0304a:317_2": "parabalaṃ nimmaddetuṃ asakkontā subhojanaṃ bhuñjitvā varasayanaṃ āruyha etehi attānaṃ",
  "atk-s0304a:317_3": "ḍaṃsāpetvā sattūnaṃ vasaṃ anāgacchantā attano ruciyā marissāmā”ti āsīvise jaggāpenti.",
  "atk-s0304a:317_4": "Te yaṃ coraṃ sahasāva māretuṃ na icchanti, “evamete dīgharattaṃ dukkhappatto hutvā",
  "atk-s0304a:317_5": "marissantī”ti icchantā taṃ purisaṃ evaṃ vadanti ime te ambho purisa cattāro āsīvisāti.",
  "atk-s0304a:318_0": "Tattha kālena kālanti kāle kāle. Saṃvesetabbāti nipajjāpetabbā. Aññataro vā aññataro",
  "atk-s0304a:318_1": "vāti kaṭṭhamukhādīsu yo koci. Yaṃ te ambho purisa karaṇīyaṃ, taṃ karohīti idaṃ atthacarakassa",
  "atk-s0304a:318_2": "vacanaṃ veditabbaṃ. Tassa kira purisassa evaṃ āsīvise paṭipādetvā ‘ayaṃ vo upaṭṭhāko’ti",
  "atk-s0304a:318_3": "catūsu peḷāsu ṭhapitānaṃ āsīvisānaṃ ārocenti. Atheko nikkhamitvā āgamma tassa purisassa",
  "atk-s0304a:318_4": "dakkhiṇapādānusārena abhiruhitvā dakkhiṇahatthaṃ maṇibandhato paṭṭhāya veṭhetvā dakkhiṇakaṇṇasotamūle",
  "atk-s0304a:318_5": "phaṇaṃ katvā susūti karonto nipajji. Aparo vāmapādānusārena abhiruhitvā tatheva vāmahatthaṃ",
  "atk-s0304a:318_6": "veṭhetvā vāmakaṇṇasotamūle phaṇaṃ katvā susūti karonto nipajji, tatiyo nikkhamitvā",
  "atk-s0304a:318_7": "abhimukhaṃ abhiruhitvā kucchiṃ veṭhetvā galavāṭakamūle phaṇaṃ katvā susūti karonto",
  "atk-s0304a:318_8": "nipajji, catuttho piṭṭhibhāgena abhiruhitvā gīvaṃ veṭhetvā uparimuddhani phaṇaṃ ṭhapetvā",
  "atk-s0304a:318_9": "susūti karonto nipajji.",
  "atk-s0304a:319_0": "Evaṃ catūsu āsīvisesu sarīraṭṭhakesuyeva jātesu eko tassa purisassa atthacarakapuriso",
  "atk-s0304a:319_1": "taṃ disvā “kiṃ te, bho purisa, laddha”nti, pucchi. Tato tena “ime me, bho, hatthesu",
  "atk-s0304a:319_2": "hatthakaṭakaṃ viya bāhāsu keyūraṃ viya kucchimhi kucchiveṭhanasāṭako viya kaṇṇesu",
  "atk-s0304a:319_3": "kaṇṇacūḷikā viya gale muttāvaliyo viya sīse sīsapasādhanaṃ viya keci alaṅkāravisesā",
  "atk-s0304a:319_4": "raññā dinnā”ti vutte so āha – “bho andhabāla, mā evaṃ maññittha ‘raññā me tuṭṭhenetaṃ",
  "atk-s0304a:319_5": "pasādhanaṃ dinna’nti. Tvaṃ rañño āgucārī coro, ime ca cattāro āsīvisā durupaṭṭhāhā",
  "atk-s0304a:319_6": "duppaṭijaggiyā, ekasmiṃ uṭṭhātukāme eko nhāyitukāmo hoti, ekasmiṃ nhāyitukāme eko",
  "atk-s0304a:319_7": "bhuñjitukāmo, ekasmiṃ bhuñjitukāme eko nipajjitukāmo. Tesu yasseva icchā na pūrati,",
  "atk-s0304a:319_8": "so tattheva ḍaṃsitvā māretī”ti. Atthi pana, bho, evaṃ sante koci sotthimaggoti? Āma,",
  "atk-s0304a:319_9": "rājapurisānaṃ vikkhittabhāvaṃ ñatvā palāyanaṃ sotthibhāvoti vatvā “yaṃ te karaṇīyaṃ,",
  "atk-s0304a:319_10": "taṃ karohī”ti vadeyya.",
  "atk-s0304a:320_0": "Taṃ sutvā itaro catunnaṃ āsīvisānaṃ pamādakkhaṇaṃ rājapurisehi ca pavivittaṃ disvā,",
  "atk-s0304a:320_1": "vāmahatthena dakkhiṇahatthaṃ veṭhetvā, dakkhiṇakaṇṇacūḷikāya phaṇaṃ ṭhapetvā, sayitāsīvisassa",
  "atk-s0304a:320_2": "sarīraṃ parimajjanto viya saṇikaṃ taṃ apanetvā, eteneva upāyena sesepi apanetvā tesaṃ",
  "atk-s0304a:320_3": "bhīto palāyeyya. Atha naṃ te āsīvisā “ayaṃ amhākaṃ raññā upaṭṭhāko dinno”ti anubandhamānā",
  "atk-s0304a:320_4": "āgaccheyyuṃ. Idaṃ sandhāya atha kho so, bhikkhave, puriso bhīto catunnaṃ āsīvisānaṃ…pe… palāyethāti vuttaṃ.",
  "atk-s0304a:321_0": "Tasmiṃ pana purise evaṃ āgatamaggaṃ oloketvā oloketvā palāyante rājā “palāto so puriso”ti",
  "atk-s0304a:321_1": "sutvā “ko nu kho taṃ anubandhitvā ghātetuṃ sakkhissatī”ti vicinanto tasseva paccatthike",
  "atk-s0304a:321_2": "pañca jane labhitvā “gacchatha naṃ anubandhitvā ghātethā”ti peseyya. Athassa atthacarā",
  "atk-s0304a:321_3": "purisā taṃ pavattiṃ ñatvā āroceyyuṃ. So bhiyyosomattāya bhīto palāyetha. Imamatthaṃ",
  "atk-s0304a:321_4": "sandhāya tamenaṃ evaṃ vadeyyuntiādi vuttaṃ.",
  "atk-s0304a:322_0": "Chaṭṭho antaracaro vadhakoti “paṭhamaṃ āsīvisehi anubaddho ito cito ca te vañcento",
  "atk-s0304a:322_1": "palāyi, idāni pañcahi paccatthikehi anubaddho suṭṭhutaraṃ palāyati, na sakkā so evaṃ",
  "atk-s0304a:322_2": "gahetuṃ, upalāḷanāya pana sakkā, tasmā daharakālato paṭṭhāya ekato khāditvā ca pivitvā",
  "atk-s0304a:322_3": "ca santhavaṃ antaracaraṃ vadhakamassa pesethā”ti amaccehi vuttena raññā pariyesitvā",
  "atk-s0304a:322_4": "pesito antaracaro vadhako.",
  "atk-s0304a:323_0": "So passeyya suññaṃ gāmanti nivattitvā olokento padaṃ ghāyitvā ghāyitvā vegenāgacchante",
  "atk-s0304a:323_1": "cattāro āsīvise pañca vadhake paccatthike chaṭṭhañca antaracaraṃ vadhakaṃ “nivatta",
  "atk-s0304a:323_2": "bho, mā palāyi, puttadārena saddhiṃ kāme paribhuñjanto sukhaṃ vasissasī”ti vatvā",
  "atk-s0304a:323_3": "āgacchantaṃ disvā, bhiyyosomattāya yena vā tena vā palāyanto paccantaraṭṭhe abhimukhagataṃ",
  "atk-s0304a:323_4": "ekaṃ chakuṭikaṃ suññaṃ gāmaṃ passeyya. Rittakaññeva paviseyyāti dhanadhaññamañcapīṭhādīhi",
  "atk-s0304a:323_5": "virahitattā rittakaññeva paviseyya. Tucchakaṃ suññakanti etasseva vevacanaṃ. Parimaseyyāti",
  "atk-s0304a:323_6": "“sace pānīyaṃ bhavissati, pivissāmi, sace bhattaṃ bhavissati, bhuñjissāmī”ti bhājanaṃ",
  "atk-s0304a:323_7": "vivaritvā hatthaṃ anto pavesetvā parimaseyya.",
  "atk-s0304a:324_0": "Tamenaṃ evaṃ vadeyyunti channaṃ gharānaṃ ekagharepi kiñci alabhitvā gāmamajjhe eko",
  "atk-s0304a:324_1": "sandacchāyo rukkho atthi, tattha vaṅkaphalakaṃ atthataṃ disvā, “idha tāva nisīdissāmī”ti",
  "atk-s0304a:324_2": "gantvā, tattha nisinnaṃ mandamandena vātena bījiyamānaṃ tattakamattampi sukhaṃ santato",
  "atk-s0304a:324_3": "assādayamānaṃ, tamenaṃ purisaṃ kecideva atthacarakā bahi pavattiṃ ñatvā āgatā evaṃ",
  "atk-s0304a:324_4": "vadeyyuṃ. Idāni ambho purisāti ambho, purisa, idāni. Corā gāmaghātakāti “yadevettha",
  "atk-s0304a:324_5": "labhissāma, taṃ gaṇhissāma vā ghātessāma vā”ti āgatā cha gāmaghātakacorā.",
  "atk-s0304a:325_0": "Udakaṇṇavanti gambhīraṃ puthulaṃ udakaṃ. Gambhīrampi hi aputhulaṃ, puthulaṃ vā agambhīraṃ,",
  "atk-s0304a:325_1": "na aṇṇavoti vuccati, yampana gambhīrañca puthulañca, tassevetaṃ nāmaṃ. Sāsaṅkaṃ sappaṭibhayanti",
  "atk-s0304a:325_2": "catunnaṃ āsīvisānaṃ pañcannaṃ vadhakānaṃ chaṭṭhassa antaracarassa channañca gāmaghātakacorānaṃ",
  "atk-s0304a:325_3": "vasena sāsaṅkaṃ sappaṭibhayaṃ. Khemaṃ appaṭibhayanti tesaṃyeva āsīvisādīnaṃ abhāvena",
  "atk-s0304a:325_4": "khemañca nibbhayañca vicitrauyyānavaraṃ bahvannapānaṃ devanagarasadisaṃ. Na cassa",
  "atk-s0304a:325_5": "nāvā santāraṇīti “imāya nāvāya orimatīrato paratīraṃ gamissantī”ti evaṃ ṭhapitā ca",
  "atk-s0304a:325_6": "santāraṇī nāvā na bhaveyya. Uttarasetu vāti rukkhasetu-jaṅghasetu-sakaṭasetūnaṃ aññataro",
  "atk-s0304a:325_7": "uttarasetu vā na bhaveyya. Tiṭṭhati brāhmaṇoti na kho esa brāhmaṇo. Kasmā naṃ brāhmaṇoti",
  "atk-s0304a:325_8": "āha? Ettakānaṃ paccatthikānaṃ bāhitattā, desanaṃ vā vinivattento ekaṃ khīṇāsavabrāhmaṇaṃ dassetumpi evamāha.",
  "atk-s0304a:326_0": "Tasmiṃ pana evaṃ uttiṇṇe cattāro āsīvisā “na laddho vatāsi amhehi, ajja te murumurāya",
  "atk-s0304a:326_1": "jīvitaṃ khāditvā chaḍḍeyyāma”. Pañca paccatthikā “na laddho vatāsi amhehi, ajja te",
  "atk-s0304a:326_2": "parivāretvā aṅgamaṅgāni chinditvā rañño santikaṃ gatā sataṃ vā sahassaṃ vā labheyyāma”.",
  "atk-s0304a:326_3": "Chaṭṭho antaracaro “na laddho vatāsi mayā, ajja te phalikavaṇṇena asinā sīsaṃ chinditvā,",
  "atk-s0304a:326_4": "senāpatiṭṭhānaṃ labhitvā sampattiṃ anubhaveyyaṃ”. Cha corā “na laddho vatāsi amhehi,",
  "atk-s0304a:326_5": "ajja te vividhāni kammakāraṇāni kāretvā bahudhanaṃ āharāpessāmā”ti cintetvā, udakaṇṇavaṃ",
  "atk-s0304a:326_6": "otarituṃ asakkontā rañño āṇāya kopitattā parato gantumpi avisahantā tattheva sussitvā mareyyuṃ.",
  "atk-s0304a:327_0": "Upamā kho myāyanti ettha evaṃ ādito paṭṭhāya opammasaṃsandanaṃ veditabbaṃ – rājā",
  "atk-s0304a:327_1": "viya hi kammaṃ daṭṭhabbaṃ, rājāparādhikapuriso viya vaṭṭanissito puthujjano. Cattāro",
  "atk-s0304a:327_2": "āsīvisā viya cattāri mahābhūtāni, rañño tassa cattāro āsīvise paṭicchāpitakālo viya",
  "atk-s0304a:327_3": "kammunā puthujjanassa paṭisandhikkhaṇeyeva catunnaṃ mahābhūtānaṃ dinnakālo. “Imesaṃ",
  "atk-s0304a:327_4": "āsīvisānaṃ pamādakkhaṇe rājapurisānañca vivittakkhaṇe nikkhamitvā yaṃ te ambho, purisa,",
  "atk-s0304a:327_5": "karaṇīyaṃ, taṃ karohī”ti vacanena “palāyassū”ti vuttakālo viya satthārā imassa bhikkhuno",
  "atk-s0304a:327_6": "mahābhūtakammaṭṭhānaṃ kathetvā “imesu catūsu mahābhūtesu nibbinda virajja, evaṃ vaṭṭato",
  "atk-s0304a:327_7": "parimuccissasī”ti kathitakālo, tassa purisassa atthacarakavacanaṃ sutvā catunnaṃ",
  "atk-s0304a:327_8": "āsīvisānaṃ pamādakkhaṇe rājapurisānañca vivittakkhaṇe nikkhamitvā yena vā tena vā",
  "atk-s0304a:327_9": "palāyanaṃ viya imassa bhikkhuno satthu santike kammaṭṭhānaṃ labhitvā mahābhūtāsīvisehi",
  "atk-s0304a:327_10": "parimuccanatthāya ñāṇapalāyanena palāyanaṃ.",
  "atk-s0304a:328_0": "Idāni catunnetaṃ mahābhūtānaṃ adhivacanaṃ pathavīdhātuyā āpodhātuyātiādīsu catumahābhūtakathā",
  "atk-s0304a:328_1": "ca pañcupādānakkhandhakathā ca āyatanakathā ca visuddhimagge vitthāritanayeneva veditabbā.",
  "atk-s0304a:328_2": "Ettha ca kaṭṭhamukhaāsīviso viya pathavīdhātu daṭṭhabbā, pūtimukhaaggimukhasatthamukhā",
  "atk-s0304a:328_3": "viya sesadhātuyo. Yatheva hi kaṭṭhamukhena daṭṭhassa sakalakāyo thaddho hoti, evaṃ",
  "atk-s0304a:328_4": "pathavīdhātupakopenāpi. Yathā ca pūtimukhādīhi daṭṭhassa paggharati ceva jhāyati",
  "atk-s0304a:328_5": "ca chijjati ca, evaṃ āpodhātutejodhātuvāyodhātupakopenāpīti. Tenāhu aṭṭhakathācariyā –",
  "atk-s0304a:329": "“Patthaddho bhavatī kāyo, daṭṭho kaṭṭhamukhena vā;",
  "atk-s0304a:330": "Pathavīdhātupakopena, hoti kaṭṭhamukheva so.",
  "atk-s0304a:331": "“Pūtiko bhavatī kāyo, daṭṭho pūtimukhena vā;",
  "atk-s0304a:332": "Āpodhātupakopena, hoti pūtimukheva so.",
  "atk-s0304a:333": "“Santatto bhavatī kāyo, daṭṭho aggimukhena vā;",
  "atk-s0304a:334": "Tejodhātupakopena, hoti aggimukheva so.",
  "atk-s0304a:335": "“Sañchinno bhavatī kāyo, daṭṭho satthamukhena vā;",
  "atk-s0304a:336": "Vāyodhātupakopena, hoti satthamukheva so”ti. –",
  "atk-s0304a:337": "Evaṃ tāvettha visesato sadisabhāvo veditabbo.",
  "atk-s0304a:338_0": "Avisesato pana āsayato visavegavikārato anatthaggahaṇato durupaṭṭhānato durāsadato",
  "atk-s0304a:338_1": "akataññutato avisesakārito anantadosūpaddavatoti imehi kāraṇehi etesaṃ āsīvisasadisatā",
  "atk-s0304a:338_2": "veditabbā. Tattha āsayatoti āsīvisānañhi vammiko āsayo, tattheva te vasanti. Mahābhūtānampi",
  "atk-s0304a:338_3": "kāyavammiko āsayo. Āsīvisānañca rukkhasusiratiṇapaṇṇagahanasaṅkāraṭṭhānānipi āsayo.",
  "atk-s0304a:338_4": "Etesupi hi te vasanti. Mahābhūtānampi kāyasusiraṃ kāyagahanaṃ kāyasaṅkāraṭṭhānaṃ",
  "atk-s0304a:338_5": "āsayoti. Evaṃ tāva āsayato sadisatā veditabbā.",
  "atk-s0304a:339_0": "Visavegavikāratoti āsīvisā hi kulavasena kaṭṭhamukhādibhedato cattāro. Tattha ekeko",
  "atk-s0304a:339_1": "visavikārato vibhajjamāno daṭṭhavisādivasena catubbidho hoti. Mahābhūtānipi paccattalakkhaṇavasena",
  "atk-s0304a:339_2": "pathavīādibhedato cattāri. Ettha ekekaṃ kammasamuṭṭhānādivasena catubbidhaṃ hoti.",
  "atk-s0304a:339_3": "Evaṃ visavegavikārato sadisatā veditabbā.",
  "atk-s0304a:340_0": "Anatthaggahaṇatoti āsīvise gaṇhantā pañca anatthe gaṇhanti – duggandhaṃ gaṇhanti,",
  "atk-s0304a:340_1": "asuciṃ gaṇhanti, byādhiṃ gaṇhanti, visaṃ gaṇhanti, maraṇaṃ gaṇhanti. Mahābhūtānipi",
  "atk-s0304a:340_2": "gaṇhantā pañca anatthe gaṇhanti – duggandhaṃ gaṇhanti, asuciṃ gaṇhanti, byādhiṃ gaṇhanti,",
  "atk-s0304a:340_3": "jaraṃ gaṇhanti, maraṇaṃ gaṇhanti. Tenāhu porāṇā –",
  "atk-s0304a:341": "“Yekeci sappaṃ gaṇhanti, mīḷhalittaṃ mahāvisaṃ;",
  "atk-s0304a:342": "Pañca gaṇhantunatthāni, loke sappābhinandino.",
  "atk-s0304a:343": "“Duggandhaṃ asuciṃ byādhiṃ, visaṃ maraṇapañcamaṃ;",
  "atk-s0304a:344": "Anatthā honti pañcete, mīḷhalitte bhujaṅgame.",
  "atk-s0304a:345": "“Evamevaṃ akusalā, andhabālaputhujjanā;",
  "atk-s0304a:346": "Pañca gaṇhantunatthāni, bhave jātābhinandino.",
  "atk-s0304a:347": "“Duggandhaṃ asuciṃ byādhiṃ, jaraṃ maraṇapañcamaṃ;",
  "atk-s0304a:348": "Anatthā honti pañcete, mīḷhalitteva pannage”ti. –",
  "atk-s0304a:349": "Evaṃ anatthaggahaṇato sadisatā veditabbā.",
  "atk-s0304a:350_0": "Durupaṭṭhānatoti te āsīvisā durupaṭṭhānā, ekasmiṃ uṭṭhātukāme eko nhāyitukāmo hoti,",
  "atk-s0304a:350_1": "tasmiṃ nhāyitukāme aparo bhuñjitukāmo, tasmiṃ bhuñjitukāme añño nipajjitukāmo hoti.",
  "atk-s0304a:350_2": "Tesu yassa yasseva ajjhāsayo na pūrati, so tattheva ḍaṃsitvā māreti. Imehi pana āsīvisehi",
  "atk-s0304a:350_3": "bhūtāneva durupaṭṭhānatarāni. Pathavīdhātuyā hi bhesajje kayiramāne āpodhātu kuppati,",
  "atk-s0304a:350_4": "tasseva bhesajjaṃ karontassa tejodhātūti evaṃ ekissā bhesajje kayiramāne aparā kuppantīti.",
  "atk-s0304a:350_5": "Evaṃ durupaṭṭhānato sadisatā veditabbā.",
  "atk-s0304a:351_0": "Durāsadatoti durāsadā hi āsīvisā, gehassa purimabhāge āsīvisaṃ disvā pacchimabhāgena",
  "atk-s0304a:351_1": "palāyanti, pacchimabhāge disvā purimabhāgena, gehamajjhe disvā gabbhaṃ pavisanti,",
  "atk-s0304a:351_2": "gabbhe disvā mañcapīṭhaṃ abhiruhanti. Mahābhūtāni tatopi durāsadatarāni. Tathārūpena",
  "atk-s0304a:351_3": "hi kuṭṭharogena phuṭṭhassa kaṇṇanāsādīni chinditvā patanti, sarīraṃ samphuṭati nīlamakkhikā",
  "atk-s0304a:351_4": "parivārenti, sarīragandho dūratova ubbāhati. Taṃ purisaṃ akkosamānampi paridevamānampi",
  "atk-s0304a:351_5": "neva rosavasena, na kāruññena, upasaṅkamituṃ sakkonti, nāsikaṃ pidahitvā kheḷaṃ pātentā",
  "atk-s0304a:351_6": "dūratova naṃ vivajjenti. Evaṃ aññesampi bhagandarakucchirogavātarogādīnaṃ bībhacchajegucchabhāvakarānañca",
  "atk-s0304a:351_7": "rogānaṃ vasena ayamevattho vibhāvetabboti. Evaṃ durāsadato sadisatā veditabbā.",
  "atk-s0304a:352_0": "Akataññutatoti āsīvisā hi akataññuno honti, nhāpiyamānāpi bhojiyamānāpi gandhamālādīhi",
  "atk-s0304a:352_1": "pūjiyamānāpi peḷāyaṃ pakkhipitvā parihariyamānāpi otārameva gavesanti. Yattha otāraṃ",
  "atk-s0304a:352_2": "labhanti, tattheva naṃ ḍaṃsitvā mārenti. Āsīvisehipi mahābhūtāneva akataññutarāni.",
  "atk-s0304a:352_3": "Etesañhi kataṃ nāma natthi, sītena vā uṇhena vā nimmalena jalena nhāpiyamānānipi",
  "atk-s0304a:352_4": "gandhamālādīhi sakkariyamānānipi muduvatthamudusayanamuduyānādīhi parihariyamānānipi,",
  "atk-s0304a:352_5": "varabhojanaṃ bhojiyamānānipi, varapānaṃ pāyāpiyamānānipi otārameva gavesanti. Yattha",
  "atk-s0304a:352_6": "otāraṃ labhanti, tattheva kuppitvā anayabyasanaṃ pāpentīti. Evaṃ akataññutato sadisatā veditabbā.",
  "atk-s0304a:353_0": "Avisesakāritoti āsīvisā hi “ayaṃ khattiyo vā brāhmaṇo vā vesso vā suddo vā gahaṭṭho",
  "atk-s0304a:353_1": "vā pabbajito vā”ti visesaṃ na karonti, sampattasampattameva ḍaṃsitvā mārenti. Mahābhūtānipi",
  "atk-s0304a:353_2": "“ayaṃ khattiyo vā brāhmaṇo vā vesso vā suddo vā gahaṭṭho vā pabbajito vā devo vā",
  "atk-s0304a:353_3": "manusso vā māro vā brahmā vā nigguṇo vā saguṇo vā”ti visesaṃ na karonti. Yadi hi",
  "atk-s0304a:353_4": "nesaṃ “ayaṃ guṇavā”ti lajjā uppajjeyya, sadevake loke aggapuggale tathāgate lajjaṃ",
  "atk-s0304a:353_5": "uppādeyyuṃ. Athāpi nesaṃ “ayaṃ mahāpañño ayaṃ mahiddhiko ayaṃ dhutavādo”tiādinā nayena",
  "atk-s0304a:353_6": "lajjā uppajjeyya, dhammasenāpatisāriputtattherādīsu lajjaṃ uppādeyyuṃ. Athāpi nesaṃ",
  "atk-s0304a:353_7": "“ayaṃ nigguṇo dāruṇo thaddho”ti bhayaṃ uppajjeyya, sadevake loke nigguṇathaddhadāruṇānaṃ",
  "atk-s0304a:353_8": "aggassa devadattassa channaṃ vā satthārānaṃ bhāyeyyuṃ, na ca lajjanti na ca bhāyanti,",
  "atk-s0304a:353_9": "kuppitvā yaṃkiñci anayabyasanaṃ āpādentiyeva. Evaṃ avisesakārito sadisatā veditabbā.",
  "atk-s0304a:354_0": "Anantadosūpaddavatoti āsīvise nissāya uppajjanakānañhi dosūpaddavānaṃ pamāṇaṃ natthi.",
  "atk-s0304a:354_1": "Tathā hete ḍaṃsitvā kāṇampi karonti khujjampi pīṭhasappimpi ekapakkhalampīti evaṃ",
  "atk-s0304a:354_2": "aparimāṇaṃ vippakāraṃ dassenti. Bhūtānipi kuppitāni na kāṇādibhāvesu na kiñci vippakāraṃ",
  "atk-s0304a:354_3": "na karonti, appamāṇo etesaṃ dosūpaddavoti. Evaṃ anantadosūpaddavato sadisatā veditabbā.",
  "atk-s0304a:355": "Idānettha catumahābhūtavasena yāva arahattā kammaṭṭhānaṃ kathetabbaṃ siyā, taṃ visuddhimagge catudhātuvavatthānaniddese kathitameva.",
  "atk-s0304a:356_0": "Pañca vadhakā paccatthikāti kho bhikkhave pañcannetaṃ upādānakkhandhānaṃ adhivacananti",
  "atk-s0304a:356_1": "ettha dvīhi ākārehi khandhānaṃ vadhakapaccatthikasadisatā veditabbā. Khandhā hi aññamaññañca",
  "atk-s0304a:356_2": "vadhenti, tesu ca santesu vadho nāma paññāyati. Kathaṃ? Rūpaṃ tāva rūpampi vadheti",
  "atk-s0304a:356_3": "arūpampi, tathā arūpaṃ arūpampi vadheti rūpampi. Kathaṃ? Ayañhi pathavīdhātu bhijjamānā",
  "atk-s0304a:356_4": "itarā tisso dhātuyo gahetvāva bhijjati, āpodhātuādīsupi eseva nayo, evaṃ tāva rūpaṃ",
  "atk-s0304a:356_5": "rūpameva vadheti. Rūpakkhandho pana bhijjamāno cattāro arūpakkhandhe gahetvāva bhijjati,",
  "atk-s0304a:356_6": "evaṃ rūpaṃ arūpampi vadheti. Vedanākkhandhopi bhijjamāno saññāsaṅkhāraviññāṇakkhandhe",
  "atk-s0304a:356_7": "gahetvāva bhijjati. Saññākkhandhādīsupi eseva nayo. Evaṃ arūpaṃ arūpameva vadheti.",
  "atk-s0304a:356_8": "Cutikkhaṇe pana cattāro arūpakkhandhā bhijjamānā vatthurūpampi gahetvāva bhijjanti,",
  "atk-s0304a:356_9": "evaṃ arūpaṃ rūpampi vadheti. Evaṃ tāva aññamaññaṃ vadhentīti vadhakā. Yattha pana",
  "atk-s0304a:356_10": "khandhā atthi, tattha chedanabhedanavadhabandhanādayo honti, na aññatthāti. Evaṃ",
  "atk-s0304a:356_11": "khandhesu santesu vadho paññāyatītipi vadhakā.",
  "atk-s0304a:357_0": "Idāni pañcakkhandhe rūpārūpavasena dve koṭṭhāse katvā, rūpavasena vā nāmavasena vā",
  "atk-s0304a:357_1": "rūpapariggahaṃ ādiṃ katvā, yāva arahattā kammaṭṭhānaṃ kathetabbaṃ siyā tampi visuddhimagge kathitameva.",
  "atk-s0304a:358_0": "Chaṭṭho antaracaro vadhako ukkhittāsikoti kho, bhikkhave, nandīrāgassetaṃ adhivacananti",
  "atk-s0304a:358_1": "ettha dvīhākārehi nandīrāgassa ukkhittāsikavadhakasadisatā veditabbā paññāsirapātanato",
  "atk-s0304a:358_2": "ca yonisampaṭipādanato ca. Kathaṃ? Cakkhudvārasmiñhi iṭṭhārammaṇe āpāthagate taṃ",
  "atk-s0304a:358_3": "ārammaṇaṃ nissāya lobho uppajjati, ettāvatā paññāsīsaṃ patitaṃ nāma hoti, sotadvārādīsupi",
  "atk-s0304a:358_4": "eseva nayo. Evaṃ tāva paññāsirapātanato sadisatā veditabbā. Nandīrāgo panesa aṇḍajādibhedā",
  "atk-s0304a:358_5": "catasso yoniyo upaneti. Tassa yoniupagamanamūlakāni pañcavīsati mahābhayāni dvattiṃsa",
  "atk-s0304a:358_6": "kammakāraṇāni ca āgatāneva hontīti evaṃ yonisampaṭipādanatopissa ukkhittāsikavadhakasadisatā veditabbā.",
  "atk-s0304a:359_0": "Iti nandīrāgavasenāpi ekassa bhikkhuno kammaṭṭhānaṃ kathitameva hoti. Kathaṃ? Ayañhi",
  "atk-s0304a:359_1": "nandīrāgo saṅkhārakkhandho, taṃ saṅkhārakkhandhoti vavatthapetvā taṃsampayuttā vedanā",
  "atk-s0304a:359_2": "vedanākkhandho, saññā saññākkhandho, cittaṃ viññāṇakkhandho, tesaṃ vatthārammaṇaṃ",
  "atk-s0304a:359_3": "rūpakkhandhoti, evaṃ pañcakkhandhe vavatthapeti. Idāni te pañcakkhandhe nāmarūpavasena",
  "atk-s0304a:359_4": "vavatthapetvā, tesaṃ paccayapariyesanato paṭṭhāya vipassanaṃ vaḍḍhetvā, anupubbena",
  "atk-s0304a:359_5": "eko arahattaṃ pāpuṇātīti evaṃ nandīrāgavasena kammaṭṭhānaṃ kathitaṃ hoti.",
  "atk-s0304a:360_0": "Channaṃ ajjhattikāyatanānaṃ suññagāmena sadisatā pāḷiyaṃyeva āgatā. Ayaṃ panettha",
  "atk-s0304a:360_1": "kammaṭṭhānanayo – yathā ca te cha corā chakuṭikaṃ suññaṃ gāmaṃ pavisitvā aparāparaṃ",
  "atk-s0304a:360_2": "vicarantā kiñci alabhitvā gāmena anatthikā honti, evamevaṃ bhikkhu chasu ajjhattikāyatanesu",
  "atk-s0304a:360_3": "abhinivisitvā vicinanto “aha”nti vā “mama”nti vā gahetabbaṃ kiñci adisvā tehi anatthiko",
  "atk-s0304a:360_4": "hoti. So “vipassanaṃ paṭṭhapessāmī”ti upādārūpakammaṭṭhānavasena cakkhupasādādayo",
  "atk-s0304a:360_5": "pariggahetvā “ayaṃ rūpakkhandho”ti vavatthapeti, manāyatanaṃ “arūpakkhandho”ti. Iti",
  "atk-s0304a:360_6": "sabbānipetāni nāmañceva rūpañcāti nāmarūpavasena vavatthapetvā, tesaṃ paccayaṃ pariyesitvā",
  "atk-s0304a:360_7": "vipassanaṃ vaḍḍhetvā, saṅkhāre sammasanto anupubbena arahatte patiṭṭhāti. Idaṃ ekassa",
  "atk-s0304a:360_8": "bhikkhuno yāva arahattā kammaṭṭhānaṃ kathitaṃ hoti.",
  "atk-s0304a:361_0": "Idāni bāhirānaṃ gāmaghātakacorehi sadisataṃ dassento corā gāmaghātakāti khotiādimāha.",
  "atk-s0304a:361_1": "Tattha manāpāmanāpesūti karaṇatthe bhummaṃ, manāpāmanāpehīti attho. Tattha coresu",
  "atk-s0304a:361_2": "gāmaṃ hanantesu pañca kiccāni vattanti – corā tāva gāmaṃ parivāretvā ṭhitā aggiṃ",
  "atk-s0304a:361_3": "datvā kaṭakaṭasaddaṃ uṭṭhāpenti, tato manussā hatthasāraṃ gahetvā bahi nikkhamanti.",
  "atk-s0304a:361_4": "Tato tehi saddhiṃ bhaṇḍakassa kāraṇā hatthaparāmāsaṃ karonti. Keci panettha pahāraṃ",
  "atk-s0304a:361_5": "pāpuṇanti, keci pahāraṭṭhāne patanti, avasese pana arogajane bandhitvā attano vasanaṭṭhānaṃ",
  "atk-s0304a:361_6": "netvā rajjubandhanādīhi bandhitvā dāsaparibhogena paribhuñjanti.",
  "atk-s0304a:362_0": "Tattha gāmaghātakacorānaṃ gāmaṃ parivāretvā aggidānaṃ viya chasu dvāresu ārammaṇe",
  "atk-s0304a:362_1": "āpāthagate kilesapariḷāhuppatti veditabbā, hatthasāraṃ ādāya bahi nikkhamanaṃ viya.",
  "atk-s0304a:362_2": "Taṅkhaṇe kusaladhammaṃ pahāya akusalasamaṅgitā, bhaṇḍakassa kāraṇā hatthaparāmasanāpajjanaṃ",
  "atk-s0304a:362_3": "viya dukkaṭadubbhāsitapācittiyathullaccayānaṃ āpajjanakālo, pahāraladdhakālo viya",
  "atk-s0304a:362_4": "saṅghādisesaṃ āpajjanakālo, pahāraṃ laddhā pana pahāraṭṭhāne patitakālo viya pārājikaṃ",
  "atk-s0304a:362_5": "āpajjitvā assamaṇakālo, avasesajanassa bandhitvā vasanaṭṭhānaṃ netvā dāsaparibhogena",
  "atk-s0304a:362_6": "paribhuñjanakālo viya tameva ārammaṇaṃ nissāya sabbesaṃ passantānaṃyeva cūḷasīlamajjhimasīlamahāsīlāni",
  "atk-s0304a:362_7": "bhinditvā sikkhaṃ paccakkhāya gihibhāvaṃ āpajjanakālo. Tatrassa puttadāraṃ posentassa",
  "atk-s0304a:362_8": "sandiṭṭhiko dukkhakkhandho veditabbo, kālaṃ katvā apāye nibbattassa samparāyiko.",
  "atk-s0304a:363_0": "Imānipi bāhirāyatanāni ekassa bhikkhuno kammaṭṭhānavaseneva kathitāni. Ettha hi rūpādīni",
  "atk-s0304a:363_1": "cattāri upādārūpāni, phoṭṭhabbāyatanaṃ tisso dhātuyo, dhammāyatane āpodhātuyā saddhiṃ",
  "atk-s0304a:363_2": "tā catassoti imāni cattāri bhūtāni, tesaṃ paricchedavasena ākāsadhātu, lahutādivasena",
  "atk-s0304a:363_3": "lahutādayoti evamidaṃ sabbampi bhūtupādāyarūpaṃ rūpakkhandho, tadārammaṇā vedanādayo",
  "atk-s0304a:363_4": "cattāro arūpakkhandhā. Tattha “rūpakkhandho rūpaṃ, cattāro arūpino khandhā nāma”nti.",
  "atk-s0304a:363_5": "Nāmarūpaṃ vavatthapetvā purimanayeneva paṭipajjantassa yāva arahattā kammaṭṭhānaṃ kathitaṃ hoti.",
  "atk-s0304a:364_0": "Oghānanti ettha duruttaraṇaṭṭho oghaṭṭho. Ete hi “sīlasaṃvaraṃ pūretvā arahattaṃ",
  "atk-s0304a:364_1": "pāpuṇissāmī”ti ajjhāsayaṃ samuṭṭhāpetvā kalyāṇamitte nissāya sammā vāyamantena taritabbā,",
  "atk-s0304a:364_2": "yena vā tena vā duruttarā. Iminā duruttaraṇaṭṭhena oghāti vuccanti. Tepi ekassa bhikkhuno",
  "atk-s0304a:364_3": "kammaṭṭhānavasena kathitā. Cattāropi hi ete eko saṅkhārakkhandho vāti. Sesaṃ nandīrāge",
  "atk-s0304a:364_4": "vuttanayeneva yojetvā vitthāretabbaṃ.",
  "atk-s0304a:365_0": "Sakkāyassetaṃ adhivacananti, sakkāyopi hi āsīvisādīhi udakaṇṇavassa orimatīraṃ viya",
  "atk-s0304a:365_1": "catumahābhūtādīhi sāsaṅko sappaṭibhayo, sopi ekassa bhikkhuno kammaṭṭhānavaseneva",
  "atk-s0304a:365_2": "kathito. Sakkāyo hi tebhūmakapañcakkhandhā, te ca samāsato nāmarūpamevāti. Evamettha",
  "atk-s0304a:365_3": "nāmarūpavavatthānaṃ ādiṃ katvā yāva arahattā kammaṭṭhānaṃ vitthāretabbanti.",
  "atk-s0304a:366_0": "Nibbānassetaṃ adhivacananti nibbānañhi udakaṇṇavassa pārimatīraṃ viya catumahābhūtādīhi",
  "atk-s0304a:366_1": "khemaṃ appaṭibhayaṃ. Vīriyārambhassetaṃ adhivacananti ettha cittakiriyadassanatthaṃ",
  "atk-s0304a:366_2": "heṭṭhā vuttavāyāmameva vīriyanti gaṇhitvā dasseti. Tiṇṇo pāraṅgatoti taritvā pāraṃ gato.",
  "atk-s0304a:367_0": "Tattha yathā sāsaṅkaorimatīre ṭhitena udakaṇṇavaṃ taritukāmena katipāhaṃ vasitvā",
  "atk-s0304a:367_1": "saṇikaṃ nāvaṃ sajjetvā udakakīḷaṃ kīḷantena viya na nāvā abhiruhitabbā. Evaṃ karonto",
  "atk-s0304a:367_2": "hi anāruḷhova byasanaṃ pāpuṇāti. Evameva kilesaṇṇavaṃ taritukāmena “taruṇo tāvamhi,",
  "atk-s0304a:367_3": "mahallakakāle aṭṭhaṅgikamaggakullaṃ bandhissāmī”ti papañco na kātabbo. Evaṃ karonto",
  "atk-s0304a:367_4": "hi mahallakakālaṃ apatvāpi vināsaṃ pāpuṇāti, patvāpi kātuṃ na sakkoti. Bhaddekarattādīni",
  "atk-s0304a:367_5": "pana anussaritvā vegeneva ayaṃ ariyamaggakullo bandhitabbo.",
  "atk-s0304a:368_0": "Yathā ca kullaṃ bandhantassa hatthapādapāripūri icchitabbā. Kuṇṭhapādo hi khañjapādo",
  "atk-s0304a:368_1": "vā patiṭṭhātuṃ na sakkoti, phaṇahatthakādayo tiṇapaṇṇādīni gahetuṃ na sakkonti. Evamimampi",
  "atk-s0304a:368_2": "ariyamaggakullaṃ bandhantassa sīlapādānañceva saddhāhatthassa ca pāripūri icchitabbā.",
  "atk-s0304a:368_3": "Na hi dussīlo assaddho sāsane appatiṭṭhito paṭipattiṃ assaddahanto ariyamaggakullaṃ",
  "atk-s0304a:368_4": "bandhituṃ sakkoti. Yathā ca paripuṇṇahatthapādopi dubbalo byādhipīḷito kullaṃ bandhituṃ",
  "atk-s0304a:368_5": "na sakkoti, thāmasampannova sakkoti, evaṃ sīlavā saddhopi alaso kusīto imaṃ maggakullaṃ",
  "atk-s0304a:368_6": "bandhituṃ na sakkoti, āraddhavīriyova sakkotīti imaṃ bandhitukāmena āraddhavīriyena",
  "atk-s0304a:368_7": "bhavitabbaṃ. Yathā so puriso kullaṃ bandhitvā tīre ṭhatvā yojanavitthāraṃ udakaṇṇavaṃ",
  "atk-s0304a:368_8": "“ayaṃ mayā paccattapurisakāraṃ nissāya nittharitabbo”ti mānasaṃ bandhati, evaṃ yogināpi",
  "atk-s0304a:368_9": "caṅkamā oruyha “ajja mayā catumaggavajjhaṃ kilesaṇṇavaṃ taritvā arahatte patiṭṭhātabba”nti",
  "atk-s0304a:368_10": "mānasaṃ bandhitabbaṃ.",
  "atk-s0304a:369_0": "Yathā ca so puriso kullaṃ nissāya udakaṇṇavaṃ taranto gāvutamattaṃ gantvā nivattitvā",
  "atk-s0304a:369_1": "olokento “ekakoṭṭhāsaṃ atikkantomhi, aññe tayo sesā”ti jānāti, aparampi gāvutamattaṃ",
  "atk-s0304a:369_2": "gantvā nivattitvā olokento “dve atikkantomhi, dve sesā”ti jānāti, aparampi gāvutamattaṃ",
  "atk-s0304a:369_3": "gantvā nivattitvā olokento “tayo atikkantomhi, eko seso”ti jānāti, tampi atikkamma",
  "atk-s0304a:369_4": "nivattitvā olokento “cattāropi me koṭṭhasā atikkantā”ti jānāti, tañca kullaṃ pādena",
  "atk-s0304a:369_5": "akkamitvā sotābhimukhaṃ khipitvā uttaritvā tīre tiṭṭhati. Evaṃ ayampi bhikkhu ariyamaggakullaṃ",
  "atk-s0304a:369_6": "nissāya kilesaṇṇavaṃ taranto sotāpattimaggena paṭhamamaggavajjhe kilese taritvā maggānantare",
  "atk-s0304a:369_7": "phale ṭhito paccavekkhaṇañāṇena nivattitvā olokento “catumaggavajjhānaṃ me kilesānaṃ",
  "atk-s0304a:369_8": "eko koṭṭhāso pahīno, itare tayo sesā”ti jānāti. Puna tatheva indriyabalabojjhaṅgāni",
  "atk-s0304a:369_9": "samodhānetvā saṅkhāre sammasanto sakadāgāmimaggena dutiyamaggavajjhe kilese taritvā",
  "atk-s0304a:369_10": "maggānantare phale ṭhito paccavekkhaṇañāṇena nivattitvā, olokento “catumaggavajjhānaṃ",
  "atk-s0304a:369_11": "me kilesānaṃ dve koṭṭhāsā pahīnā, itare dve sesā”ti jānāti. Puna tatheva indriyabalabojjhaṅgāni",
  "atk-s0304a:369_12": "samodhānetvā saṅkhāre sammasanto anāgāmimaggena tatiyamaggavajjhe kilese taritvā",
  "atk-s0304a:369_13": "maggānantare phale ṭhito paccavekkhaṇañāṇena nivattitvā olokento “catumaggavajjhānaṃ",
  "atk-s0304a:369_14": "me kilesānaṃ tayo koṭṭhāsā pahīnā, eko seso”ti jānāti. Puna tatheva indriyabalabojjhaṅgāni",
  "atk-s0304a:369_15": "samodhānetvā saṅkhāre sammasanto arahattamaggena catutthamaggavajjhe kilese taritvā",
  "atk-s0304a:369_16": "maggānantare phale ṭhito paccavekkhaṇañāṇena nivattitvā olokento “sabbakilesā me pahīnā”ti jānāti.",
  "atk-s0304a:370_0": "Yathā so puriso taṃ kullaṃ sote pavāhetvā uttaritvā thale ṭhito nagaraṃ pavisitvā",
  "atk-s0304a:370_1": "uparipāsādavaragato “ettakena vatamhi anatthena mutto”ti ekaggacitto tuṭṭhamānaso",
  "atk-s0304a:370_2": "nisīdati, evaṃ tasmiṃyeva vā āsane aññesu vā rattiṭṭhānadivāṭṭhānādīsu yattha katthaci",
  "atk-s0304a:370_3": "nisinno “ettakena vatamhi anatthena mutto”ti nibbānārammaṇaṃ phalasamāpattiṃ appetvā",
  "atk-s0304a:370_4": "ekaggacitto tuṭṭhamānaso nisīdati. Idaṃ vā sandhāya vuttaṃ tiṇṇo pāraṅgato thale",
  "atk-s0304a:370_5": "tiṭṭhati brāhmaṇoti kho, bhikkhave, arahato etaṃ adhivacananti. Evaṃ tāvettha nānākammaṭṭhānāni",
  "atk-s0304a:370_6": "kathitāni, samodhānetvā pana sabbānipi ekameva katvā dassetabbāni. Ekaṃ katvā dassentenāpi",
  "atk-s0304a:370_7": "pañcakkhandhavaseneva vinivattetabbāni.",
  "atk-s0304a:371_0": "Kathaṃ? Ettha hi cattāri mahābhūtāni ajjhattikāni pañcāyatanāni bāhirāni pañcāyatanāni",
  "atk-s0304a:371_1": "dhammāyatane pannarasa sukhumarūpāni sakkāyassa ekadesoti ayaṃ rūpakkhandho, manāyatanaṃ",
  "atk-s0304a:371_2": "viññāṇakkhandho dhammāyatanekadeso cattāro oghā sakkāyekadesoti ime cattāro arūpino",
  "atk-s0304a:371_3": "khandhā. Tattha rūpakkhandho rūpaṃ, cattāro arūpino khandhā nāmanti idaṃ nāmarūpaṃ.",
  "atk-s0304a:371_4": "Tassa nandīrāgo kāmogho bhavogho dhammāyatanekadeso sakkāyekadesoti ime paccayā.",
  "atk-s0304a:371_5": "Iti sappaccayaṃ nāmarūpaṃ vavatthapeti nāma. Sappaccayaṃ nāmarūpaṃ vavatthapetvā",
  "atk-s0304a:371_6": "tilakkhaṇaṃ āropetvā vipassanaṃ vaḍḍhetvā saṅkhāre sammasanto arahattaṃ pāpuṇātīti",
  "atk-s0304a:371_7": "idaṃ ekassa bhikkhuno niyyānamukhaṃ.",
  "atk-s0304a:372_0": "Tattha cattāro mahābhūtā pañcupādānakkhandhā ajjhattikabāhirāni ekādasāyatanāni dhammāyatanekadeso",
  "atk-s0304a:372_1": "diṭṭhogho avijjogho sakkāyekadesoti idaṃ dukkhasaccaṃ, nandīrāgo dhammāyatanekadeso",
  "atk-s0304a:372_2": "kāmogho bhavogho sakkāyekadesoti idaṃ samudayasaccaṃ, pārimatīrasaṅkhātaṃ nibbānaṃ",
  "atk-s0304a:372_3": "nirodhasaccaṃ, ariyamaggo maggasaccaṃ. Tattha dve saccāni vaṭṭaṃ, dve vivaṭṭaṃ, dve",
  "atk-s0304a:372_4": "lokiyāni, dve lokuttarānīti cattāri saccāni soḷasahākārehi saṭṭhinayasahassehi vibhajitvā",
  "atk-s0304a:372_5": "dassetabbānīti. Desanāpariyosāne vipañcitaññū pañcasatā bhikkhū arahatte patiṭṭhahiṃsu.",
  "atk-s0304a:372_6": "Suttaṃ pana dukkhalakkhaṇavasena kathitaṃ.",
  "atk-s0304a:373": "2. Rathopamasuttavaṇṇanā",
  "atk-s0304a:374_0": "239. Dutiye sukhasomanassabahuloti kāyikasukhañceva cetasikasomanassañca bahulaṃ",
  "atk-s0304a:374_1": "assāti sukhasomanassabahulo. Yoni cassa āraddhā hotīti kāraṇañcassa paripuṇṇaṃ hoti.",
  "atk-s0304a:374_2": "Āsavānaṃ khayāyāti idha āsavakkhayoti arahattamaggo adhippeto, tadatthāyāti attho.",
  "atk-s0304a:374_3": "Odhastapatodoti rathamajjhe tiriyaṃ ṭhapitapatodo. Yenicchakanti yena disābhāgena",
  "atk-s0304a:374_4": "icchati. Yadicchakanti yaṃ yaṃ gamanaṃ icchati. Sāreyyāti peseyya. Paccāsāreyyāti",
  "atk-s0304a:374_5": "paṭivinivatteyya. Ārakkhāyāti rakkhaṇatthāya. Saṃyamāyāti veganiggahaṇatthāya. Damāyāti",
  "atk-s0304a:374_6": "nibbisevanatthāya. Upasamāyāti kilesūpasamatthāya.",
  "atk-s0304a:375_0": "Evameva khoti ettha yathā akusalassa sārathino adante sindhave yojetvā visamamaggena",
  "atk-s0304a:375_1": "rathaṃ pesentassa cakkānipi bhijjanti, akkhopi sindhavānañca khurā, attanāpi anayabyasanaṃ",
  "atk-s0304a:375_2": "pāpuṇāti, na ca icchiticchitena gamanena sāretuṃ sakkoti; evaṃ chasu indriyesu aguttadvāro",
  "atk-s0304a:375_3": "bhikkhu na icchiticchitaṃ samaṇaratiṃ anubhavituṃ sakkoti. Yathā pana cheko sārathi",
  "atk-s0304a:375_4": "dante sindhave yojetvā, same bhūmibhāge rathaṃ otāretvā rasmiyo gahetvā, sindhavānaṃ",
  "atk-s0304a:375_5": "khuresu satiṃ ṭhapetvā, patodaṃ ādāya nibbisevane katvā, pesento icchiticchitena",
  "atk-s0304a:375_6": "gamanena sāreti. Evameva chasu indriyesu guttadvāro bhikkhu imasmiṃ sāsane icchiticchitaṃ",
  "atk-s0304a:375_7": "samaṇaratiṃ anubhoti, sace aniccānupassanābhimukhaṃ ñāṇaṃ pesetukāmo hoti, tadabhimukhaṃ",
  "atk-s0304a:375_8": "ñāṇaṃ gacchati. Dukkhānupassanādīsupi eseva nayo.",
  "atk-s0304a:376_0": "Bhojane mattaññūti bhojanamhi pamāṇaññū. Tattha dve pamāṇāni – paṭiggahaṇapamāṇañca",
  "atk-s0304a:376_1": "paribhogapamāṇañca. Tattha paṭiggahaṇapamāṇe dāyakassa vaso veditabbo, deyyadhammassa",
  "atk-s0304a:376_2": "vaso veditabbo, attano thāmo jānitabbo. Evarūpo hi bhikkhu sace deyyadhammo bahuko",
  "atk-s0304a:376_3": "hoti, dāyako appaṃ dātukāmo, dāyakassa vasena appaṃ gaṇhāti. Deyyadhammo appo, dāyako",
  "atk-s0304a:376_4": "bahuṃ dātukāmo, deyyadhammassa vasena appaṃ gaṇhāti. Deyyadhammopi bahu, dāyakopi",
  "atk-s0304a:376_5": "bahuṃ dātukāmo, attano thāmaṃ ñatvā pamāṇena gaṇhāti. So tāya paṭiggahaṇe mattaññutāya",
  "atk-s0304a:376_6": "anuppannañca lābhaṃ uppādeti, uppannañca thāvaraṃ karoti dhammikatissamahārājakāle",
  "atk-s0304a:376_7": "sattavassiko sāmaṇero viya.",
  "atk-s0304a:377_0": "Rañño kira pañcahi sakaṭasatehi guḷaṃ āhariṃsu. Rājā “manāpo paṇṇākāro, ayyehi vinā",
  "atk-s0304a:377_1": "na khādissāmā”ti aḍḍhateyyāni sakaṭasatāni mahāvihāraṃ pesetvā sayampi bhuttapātarāso",
  "atk-s0304a:377_2": "agamāsi. Bheriyā pahaṭāya dvādasa bhikkhusahassāni sannipatiṃsu. Rājā ekamante ṭhito",
  "atk-s0304a:377_3": "ārāmikaṃ pakkosāpetvā āha – “rañño nāma dāne pattapūrova pamāṇaṃ, gahitabhājanaṃ",
  "atk-s0304a:377_4": "pūretvāva dehi, sace koci mattapaṭiggahaṇe ṭhito na gaṇhāti, mayhaṃ āroceyyāsī”ti.",
  "atk-s0304a:378_0": "Atheko mahāthero “mahābodhimahācetiyāni vandissāmī”ti cetiyapabbatā āgantvā, vihāraṃ",
  "atk-s0304a:378_1": "pavisanto mahāmaṇḍapaṭṭhāne bhikkhū guḷaṃ gaṇhante disvā pacchato āgacchantaṃ sāmaṇeraṃ",
  "atk-s0304a:378_2": "āha, “natthi te guḷena attho”ti. “Āma, bhante, natthī”ti. Sāmaṇera mayaṃ maggakilantā,",
  "atk-s0304a:378_3": "ekena kapiṭṭhaphalamattena piṇḍakena amhākaṃ atthoti. Sāmaṇero thālakaṃ nīharitvā",
  "atk-s0304a:378_4": "therassa vassaggapaṭipāṭiyaṃ aṭṭhāsi. Ārāmiko gahaṇamānaṃ pūretvā ukkhipi, sāmaṇero",
  "atk-s0304a:378_5": "aṅguliṃ cālesi. Tāta sāmaṇera, rājakulānaṃ dāne bhājanapūrameva pamāṇaṃ, thālakapūraṃ",
  "atk-s0304a:378_6": "gaṇhāhīti. Āma, upāsaka, rājāno nāma mahajjhāsayā honti, amhākaṃ pana upajjhāyassa ettakeneva atthoti.",
  "atk-s0304a:379_0": "Rājā tassa kathaṃ sutvā, “kiṃ bho sāmaṇero bhaṇatī”ti? Tassa santikaṃ gato. Ārāmiko",
  "atk-s0304a:379_1": "āha – “sāmi, sāmaṇerassa bhājanaṃ khuddakaṃ, bahuṃ na gaṇhātī”ti. Rājā āha, “ānītabhājanaṃ",
  "atk-s0304a:379_2": "pūretvā gaṇhatha, bhante”ti. Mahārāja, rājāno nāma mahajjhāsayā honti, ukkhittabhājanaṃ",
  "atk-s0304a:379_3": "pūretvāva dātukāmā, amhākaṃ pana upajjhāyassa ettakeneva atthoti. Rājā cintesi –",
  "atk-s0304a:379_4": "“ayaṃ sattavassikadārako, ajjāpissa mukhato khīragandho na muccati, gahetvā kuṭe",
  "atk-s0304a:379_5": "vā kuṭumbe vā pūretvā svepi punadivasepi khādissāmāti na vadati, sakkā buddhasāsanaṃ",
  "atk-s0304a:379_6": "pariggahetu”nti purise āṇāpesi, “bho, pasannomhi sāmaṇerassa, itarānipi aḍḍhateyyāni",
  "atk-s0304a:379_7": "sakaṭasatāni ānetvā saghaṃssa dethā”ti.",
  "atk-s0304a:380_0": "Soyeva pana rājā ekadivasaṃ tittiramaṃsaṃ khāditukāmo cintesi – “sace ahaṃ aṅgārapakkaṃ",
  "atk-s0304a:380_1": "tittiramaṃsaṃ khāditukāmosmīti aññassa kathessāmi, samantā yojanaṭṭhāne tittirasamugghātaṃ",
  "atk-s0304a:380_2": "karissantī”ti uppannaṃ pipāsaṃ adhivāsento tīṇi saṃvaccharāni vītināmesi. Athassa",
  "atk-s0304a:380_3": "kaṇṇesu pubbo saṇṭhāsi, so adhivāsetuṃ asakkonto “atthi nu kho, bho, amhākaṃ koci",
  "atk-s0304a:380_4": "upaṭṭhākupāsako sīlarakkhako”ti pucchi. Āma, deva, atthi, tisso nāma so akhaṇḍasīlaṃ",
  "atk-s0304a:380_5": "rakkhatīti. Atha naṃ vīmaṃsitukāmo pakkosāpesi. So āgantvā rājānaṃ vanditvā aṭṭhāsi.",
  "atk-s0304a:380_6": "Tato naṃ āha – “tvaṃ, tāta, tisso nāmā”ti? “Āma devā”ti. Tena hi gacchāti. Tasmiṃ",
  "atk-s0304a:380_7": "gate ekaṃ kukkuṭaṃ āharāpetvā ekaṃ purisaṃ āṇāpesi, “gaccha tissaṃ vadāhi, imaṃ tīhi",
  "atk-s0304a:380_8": "pākehi pacitvā amhākaṃ upaṭṭhāpehī”ti. So gantvā tathā avoca. So āha – “sace, bho,",
  "atk-s0304a:380_9": "ayaṃ matako assa, yathā jānāmi, tathā pacitvā upaṭṭhaheyyaṃ. Pāṇātipātaṃ panāhaṃ",
  "atk-s0304a:380_10": "na karomī”ti. So āgantvā rañño ārocesi.",
  "atk-s0304a:381_0": "Rājā puna “ekavāraṃ gacchā”ti pesesi. So gantvā, “bho, rājupaṭṭhānaṃ nāma bhāriyaṃ,",
  "atk-s0304a:381_1": "mā evaṃ kari, punapi sīlaṃ sakkā samādātuṃ, paceta”nti āha. Atha naṃ tisso avoca,",
  "atk-s0304a:381_2": "“bho, ekasmiṃ nāma attabhāve dhuvaṃ ekaṃ maraṇaṃ, nāhaṃ pāṇātipātaṃ karissāmī”ti.",
  "atk-s0304a:381_3": "So punapi rañño ārocesi. Rājā tatiyampi pesetvā asampaṭicchantaṃ pakkosāpetvā attanā",
  "atk-s0304a:381_4": "pucchi. Raññopi tatheva paṭivacanaṃ adāsi. Atha rājā purise āṇāpesi, “ayaṃ rañño",
  "atk-s0304a:381_5": "āṇaṃ kopeti, gacchathetassa āghātanabhaṇḍikāyaṃ ṭhapetvā, sīsaṃ chindathā”ti. Raho",
  "atk-s0304a:381_6": "ca pana nesaṃ saññamadāsi – “imaṃ santajjayamānā netvā sīsamassa āghātanabhaṇḍikāyaṃ",
  "atk-s0304a:381_7": "ṭhapetvā āgantvā mayhaṃ ārocethā”ti.",
  "atk-s0304a:382_0": "Te taṃ āghātanabhaṇḍikāyaṃ nipajjāpetvā tamassa kukkuṭaṃ hatthesu ṭhapayiṃsu. So",
  "atk-s0304a:382_1": "taṃ hadaye ṭhapetvā “ahaṃ, tāta, mama jīvitaṃ tuyhaṃ demi, tava jīvitaṃ ahaṃ gaṇhāmi,",
  "atk-s0304a:382_2": "tvaṃ nibbhayo gacchā”ti vissajjesi. Kukkuṭo pakkhe papphoṭetvā ākāsena gantvā vaṭarukkhe",
  "atk-s0304a:382_3": "nilīyi. Tassa kukkuṭassa abhayadinnaṭṭhānaṃ kukkuṭagiri nāma jātaṃ.",
  "atk-s0304a:383_0": "Rājā taṃ pavattiṃ sutvā amaccaputtaṃ pakkosāpetvā sabbābharaṇehi alaṅkaritvā āha",
  "atk-s0304a:383_1": "– “tāta, mayā tvaṃ etadatthameva vīmaṃsito, mayhaṃ tittiramaṃsaṃ khāditukāmassa tīṇi",
  "atk-s0304a:383_2": "saṃvaccharāni atikkantāni, sakkhissasi me tikoṭiparisuddhaṃ katvā upaṭṭhāpetu”nti.",
  "atk-s0304a:383_3": "“Etaṃ nāma, deva, mayhaṃ kamma”nti nikkhamitvā dvārantare ṭhito ekaṃ purisaṃ pātova",
  "atk-s0304a:383_4": "tayo tittire gahetvā pavisantaṃ disvā, dve kahāpaṇe datvā tittire ādāya parisodhetvā,",
  "atk-s0304a:383_5": "jīrakādīhi vāsetvā, aṅgāresu supakke pacitvā rañño upaṭṭhāpesi. Rājā mahātale sirīpallaṅke",
  "atk-s0304a:383_6": "nisinnova ekaṃ gahetvā thokaṃ chinditvā mukhe pakkhipi, tāvadevassa sattarasaharaṇīsahassāni pharitvā aṭṭhāsi.",
  "atk-s0304a:384_0": "Tasmiṃ samaye bhikkhusaṅghaṃ saritvā, “mādiso nāma pathavissaro rājā tittiramaṃsaṃ",
  "atk-s0304a:384_1": "khāditukāmo tīṇi saṃvaccharāni na labhi, apaccamāno bhikkhusaṅgho kuto labhissatī”ti?",
  "atk-s0304a:384_2": "Mukhe pakkhittakkhaṇḍaṃ bhūmiyaṃ chaḍḍesi. Amaccaputto jaṇṇukehi patitvā mukhena",
  "atk-s0304a:384_3": "gaṇhi. Rājā “apehi, tāta, jānāmahaṃ tava niddosabhāvaṃ, iminā nāma kāraṇena mayā",
  "atk-s0304a:384_4": "etaṃ chaḍḍita”nti kathetvā, “sesakaṃ tatheva saṅgopetvā ṭhapehī”ti āha.",
  "atk-s0304a:385_0": "Punadivase rājakulūpako thero piṇḍāya pāvisi. Amaccaputto taṃ disvā pattaṃ gahetvā",
  "atk-s0304a:385_1": "rājagehaṃ pavesesi. Aññataro vuḍḍhapabbajitopi therassa pacchāsamaṇo viya hutvā anubandhanto",
  "atk-s0304a:385_2": "pāvisi. Thero “raññā pakkosāpitabhikkhu bhavissatī”ti pamajji. Amaccaputtopi “therassa",
  "atk-s0304a:385_3": "upaṭṭhāko bhavissatī”ti pamādaṃ āpajji. Tesaṃ nisīdāpetvā yāguṃ adaṃsu. Yāguyā pītāya",
  "atk-s0304a:385_4": "rājā tittire upanesi. Thero ekaṃ gaṇhi, itaropi ekaṃ gaṇhi. Rājā “anubhāgo atthi,",
  "atk-s0304a:385_5": "anāpucchitvā khādituṃ na yutta”nti mahātheraṃ āpucchi. Thero hatthaṃ pidahi, mahallakatthero",
  "atk-s0304a:385_6": "sampaṭicchi. Rājā anattamano hutvā katabhattakiccaṃ theraṃ pattaṃ ādāya anugacchanto",
  "atk-s0304a:385_7": "āha – “bhante, kulagehaṃ āgacchantehi uggahitavattaṃ bhikkhuṃ gahetvā āgantuṃ vaṭṭatī”ti.",
  "atk-s0304a:385_8": "Thero tasmiṃ khaṇe aññāsi “na esa raññā pakkosāpito”ti.",
  "atk-s0304a:386_0": "Punadivase upaṭṭhākasāmaṇeraṃ gahetvā pāvisi. Rājā tadāpi yāguyā pītāya tittire upanāmesi.",
  "atk-s0304a:386_1": "Thero ekaṃ aggahesi, sāmaṇero aṅguliṃ cāletvā majjhe chindāpetvā ekakoṭṭhāsameva",
  "atk-s0304a:386_2": "aggahesi. Rājā taṃ koṭṭhāsaṃ mahātherassa upanāmesi. Mahāthero hatthaṃ pidahi, sāmaṇeropi",
  "atk-s0304a:386_3": "pidahi. Rājā avidūre nisīditvā khaṇḍākhaṇḍaṃ chinditvā khādanto “uggahitavatte nissāya",
  "atk-s0304a:386_4": "diyaḍḍhatittire khādituṃ labhimhā”ti āha. Tassa maṃse khāditamatteva kaṇṇehi pubbo",
  "atk-s0304a:386_5": "nikkhami. Tato mukhaṃ vikkhāletvā sāmaṇeraṃ upasaṅkamitvā, “pasannosmi, tāta, aṭṭha",
  "atk-s0304a:386_6": "te dhuvabhattāni demī”ti āha. Ahaṃ, mahārāja, upajjhāyassa dammīti. Aparāni aṭṭha",
  "atk-s0304a:386_7": "demīti. Tāni amhākaṃ ācariyassa dammīti. Aparānipi aṭṭha demīti. Tāni samānupajjhāyānaṃ",
  "atk-s0304a:386_8": "dammīti. Aparānipi aṭṭha demīti. Tāni bhikkhusaṅghassa dammīti. Aparānipi aṭṭha demīti.",
  "atk-s0304a:386_9": "Sāmaṇero adhivāsesi. Evaṃ paṭiggahaṇamattaṃ jānanto anuppannañceva lābhaṃ uppādeti,",
  "atk-s0304a:386_10": "uppannañca thāvaraṃ karoti. Idaṃ paṭiggahaṇapamāṇaṃ nāma. Tattha paribhogapamāṇaṃ",
  "atk-s0304a:386_11": "paccavekkhaṇapayojanaṃ, “idamatthiyaṃ bhojanaṃ bhuñjāmī”ti pana paccavekkhitaparibhogasseva",
  "atk-s0304a:386_12": "payojanattā paribhogapamāṇaṃyeva nāma, taṃ idha adhippetaṃ. Teneva paṭisaṅkhā yonisotiādimāha,",
  "atk-s0304a:386_13": "itarampi pana vaṭṭatiyeva.",
  "atk-s0304a:387_0": "Sīhaseyyanti ettha kāmabhogiseyyā, petaseyyā, sīhaseyyā, tathāgataseyyāti catasso",
  "atk-s0304a:387_1": "seyyā. Tattha “yebhuyyena, bhikkhave, kāmabhogī vāmena passena sentī”ti ayaṃ kāmabhogiseyyā.",
  "atk-s0304a:387_2": "Tesañhi yebhuyyena dakkhiṇapassena sayāno nāma natthi.",
  "atk-s0304a:388": "“Yebhuyyena, bhikkhave, petā uttānā sentī”ti ayaṃ petaseyyā. Petā hi appamaṃsalohitattā aṭṭhisaṅghāṭajaṭitā ekena passena sayituṃ na sakkonti, uttānāva sayanti.",
  "atk-s0304a:389_0": "“Yebhuyyena, bhikkhave, sīho migarājā naṅguṭṭhaṃ antarasatthimhi anupakkhipitvā dakkhiṇena",
  "atk-s0304a:389_1": "passena sayatī”ti ayaṃ sīhaseyyā. Tejussadattā hi sīho migarājā dve purimapāde ekasmiṃ,",
  "atk-s0304a:389_2": "pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0304a:389_3": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati, divasampi",
  "atk-s0304a:389_4": "sayitvā pabujjhamāno na utrasanto pabujjhati, sīsaṃ pana ukkhipitvā purimapādādīnaṃ",
  "atk-s0304a:389_5": "ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ",
  "atk-s0304a:389_6": "jātiyā sūrabhāvassa ca anurūpa”nti anattamano hutvā tattheva sayati, na gocarāya",
  "atk-s0304a:389_7": "pakkamati. Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti",
  "atk-s0304a:389_8": "haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ",
  "atk-s0304a:389_9": "sīhanādaṃ naditvā gocarāya pakkamati.",
  "atk-s0304a:390": "Catutthajjhānaseyyā pana tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.",
  "atk-s0304a:391_0": "Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ atikkamma ṭhapetvā.",
  "atk-s0304a:391_1": "Gopphakena hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0304a:391_2": "cittaṃ ekaggaṃ na hoti, seyyā aphāsukā hoti. Yathā pana na saṅghaṃṭṭeti, evaṃ atikkamma",
  "atk-s0304a:391_3": "ṭhapite vedanā nuppajjati, cittaṃ ekaggaṃ hoti, seyyā phāsukā hoti. Tasmā evaṃ seyyaṃ kappeti.",
  "atk-s0304a:392_0": "Sato sampajānoti satiyā ceva sampajaññena ca samannāgato. Kathaṃ niddāyanto sato",
  "atk-s0304a:392_1": "sampajāno hotīti? Satisampajaññassa appahānena. Ayañhi divasañceva sakalayāmañca",
  "atk-s0304a:392_2": "āvaraṇīyehi dhammehi cittaṃ parisodhetvā paṭhamayāmāvasāne caṅkamā oruyha pāde dhovantopi",
  "atk-s0304a:392_3": "mūlakammaṭṭhānaṃ avijahantova dhovati, taṃ avijahantova dvāraṃ vivarati, mañce nisīdati,",
  "atk-s0304a:392_4": "avijahantova niddaṃ okkamati. Pabujjhanto pana mūlakammaṭṭhānaṃ gahetvāva pabujjhati.",
  "atk-s0304a:392_5": "Evaṃ niddaṃ okkamantopi sato sampajāno hoti. Evaṃ pana ñāṇadhātukanti na rocayiṃsu.",
  "atk-s0304a:393_0": "Vuttanayena panesa cittaṃ parisodhetvā paṭhamayāmāvasāne “upādinnakaṃ sarīraṃ niddāya",
  "atk-s0304a:393_1": "samassāsessāmī”ti caṅkamā oruyha mūlakammaṭṭhānaṃ avijahantova pāde dhovati, dvāraṃ",
  "atk-s0304a:393_2": "vivarati, mañce pana nisīditvā mūlakammaṭṭhānaṃ pahāya, “khandhāva khandhesu, dhātuyova",
  "atk-s0304a:393_3": "dhātūsu paṭihaññantī”ti senāsanaṃ paccavekkhanto kamena niddaṃ okkamati, pabujjhanto",
  "atk-s0304a:393_4": "pana mūlakammaṭṭhānaṃ gahetvāva pabujjhati. Evaṃ niddaṃ okkamantopi sato sampajāno",
  "atk-s0304a:393_5": "nāma hotīti veditabbo.",
  "atk-s0304a:394_0": "Iti imasmiṃ sutte tivaṅgikā pubbabhāgavipassanāva kathitā. Ettakeneva pana vosānaṃ",
  "atk-s0304a:394_1": "anāpajjitvā tāneva indriyabalabojjhaṅgāni samodhānetvā vipassanaṃ vaḍḍhetvā bhikkhu",
  "atk-s0304a:394_2": "arahattaṃ pāpuṇātīti. Evaṃ yāva arahattā desanā kathetabbā.",
  "atk-s0304a:395": "3. Kummopamasuttavaṇṇanā",
  "atk-s0304a:396_0": "240. Tatiye kummoti aṭṭhikummo. Kacchapoti tasseva vevacanaṃ. Anunadītīreti nadiyā",
  "atk-s0304a:396_1": "anutīre. Gocarapasutoti “sace kiñci phalāphalaṃ labhissāmi, khādissāmī”ti gocaratthāya",
  "atk-s0304a:396_2": "pasuto ussukko tannibandho. Samodahitvāti samugge viya pakkhipitvā. Saṅkasāyatīti",
  "atk-s0304a:396_3": "acchati. Samodahanti samodahanto ṭhapento. Idaṃ vuttaṃ hoti – yathā kummo aṅgāni",
  "atk-s0304a:396_4": "sake kapāle samodahanto siṅgālassa otāraṃ na deti, na ca naṃ siṅgālo pasahati, evaṃ",
  "atk-s0304a:396_5": "bhikkhu attano manovitakke sake ārammaṇakapāle samodahanto kilesamārassa otāraṃ na",
  "atk-s0304a:396_6": "deti, na ca naṃ māro pasahati.",
  "atk-s0304a:397_0": "Anissitoti taṇhādiṭṭhinissayehi anissito. Aññamaheṭhayānoti aññaṃ kañci puggalaṃ",
  "atk-s0304a:397_1": "aviheṭhento. Parinibbutoti kilesaparinibbānena parinibbuto. Nūpavadeyya kañcīti aññaṃ",
  "atk-s0304a:397_2": "kañci puggalaṃ sīlavipattiyā vā ācāravipattiyā vā attānaṃ ukkaṃsetukāmatāya vā paraṃ",
  "atk-s0304a:397_3": "vambhetukāmatāya vā na upavadeyya, aññadatthu pañca dhamme ajjhattaṃ upaṭṭhapetvā,",
  "atk-s0304a:397_4": "“kālena vakkhāmi, no akālena, bhūtena vakkhāmi, no abhūtena, saṇhena vakkhāmi, no",
  "atk-s0304a:397_5": "pharusena, atthasaṃhitena vakkhāmi, no anatthasaṃhitena, mettacitto vakkhāmi, no",
  "atk-s0304a:397_6": "dosantaro”ti evaṃ ullumpanasabhāvasaṇṭhiteneva cittena viharati.",
  "atk-s0304a:398": "4. Paṭhamadārukkhandhopamasuttavaṇṇanā",
  "atk-s0304a:399_0": "241. Catutthe addasāti gaṅgātīre paññattavarabuddhāsane nisinno addasa. Vuyhamānanti",
  "atk-s0304a:399_1": "caturassaṃ tacchetvā pabbatantare ṭhapitaṃ vātātapena suparisukkhaṃ pāvussake meghe",
  "atk-s0304a:399_2": "vassante udakena uplavitvā anupubbena gaṅgāya nadiyā sote patitaṃ tena sotena vuyhamānaṃ.",
  "atk-s0304a:399_3": "Bhikkhū āmantesīti “iminā dārukkhandhena sadisaṃ katvā mama sāsane saddhāpabbajitaṃ",
  "atk-s0304a:399_4": "kulaputtaṃ dassessāmī”ti dhammaṃ desetukāmatāya āmantesi. Amuṃ mahantaṃ dārukkhandhaṃ",
  "atk-s0304a:399_5": "gaṅgāya nadiyā sotena vuyhamānanti idaṃ pana aṭṭhadosavimuttattā sotapaṭipannassa",
  "atk-s0304a:399_6": "dārukkhandhassa apare samuddapattiyā antarāyakare aṭṭha dose dassetuṃ ārabhi.",
  "atk-s0304a:400_0": "Tatrassa evaṃ aṭṭhadosavimuttatā veditabbā – eko hi gaṅgāya nadiyā avidūre pabbatatale",
  "atk-s0304a:400_1": "jāto nānāvallīhi paliveṭhito paṇḍupalāsataṃ āpajjitvā upacikādīhi khajjamāno tasmiṃyeva",
  "atk-s0304a:400_2": "ṭhāne apaṇṇattikabhāvaṃ gacchati, ayaṃ dārukkhandho gaṅgaṃ otaritvā vaṅkaṭṭhānesu",
  "atk-s0304a:400_3": "vilāsamāno sāgaraṃ patvā maṇivaṇṇe ūmipiṭṭhe sobhituṃ na labhati.",
  "atk-s0304a:401_0": "Aparo gaṅgātīre bahimūlo antosākho hutvā jāto, ayaṃ kiñcāpi kālena kālaṃ olambinīhi",
  "atk-s0304a:401_1": "sākhāhi udakaṃ phusati, bahimūlattā pana gaṅgaṃ otaritvā vaṅkaṭṭhānesu vilāsamāno",
  "atk-s0304a:401_2": "sāgaraṃ patvā maṇivaṇṇe ūmipiṭṭhe sobhituṃ na labhati.",
  "atk-s0304a:402_0": "Aparo majjhe gaṅgāya jāto, daḷhamūlena pana suppatiṭṭhito, bahi cassa gatā vaṅkasākhā",
  "atk-s0304a:402_1": "nānāvallīhi ābaddhā, ayampi daḷhamūlattā bahiddhā vallīhi ābaddhattā ca gaṅgaṃ otaritvā…pe…",
  "atk-s0304a:402_2": "sobhituṃ na labhati.",
  "atk-s0304a:403": "Aparo patitaṭṭhāneyeva vālikāya otthaṭo pūtibhāvaṃ āpajjati, ayampi gaṅgaṃ otaritvā…pe… na labhati.",
  "atk-s0304a:404": "Aparo dvinnaṃ pāsāṇānaṃ antare jātattā, sunikhāto viya niccalo ṭhito, āgatāgataṃ udakaṃ dvidhā phāleti, ayaṃ pāsāṇantare suṭṭhu patiṭṭhitattā gaṅgaṃ otaritvā…pe… na labhati.",
  "atk-s0304a:405_0": "Aparo abbhokāsaṭṭhāne nabhaṃ pūretvā vallīhi ābaddho ṭhito. Ekaṃ dve saṃvacchare",
  "atk-s0304a:405_1": "atikkamitvā āgate mahoghe sakiṃ vā dvikkhattuṃ vā temeti, ayampi nabhaṃ pūretvā ṭhitatāya",
  "atk-s0304a:405_2": "ceva ekassa vā dvinnaṃ vā saṃvaccharānaṃ accayena sakiṃ vā dvikkhattuṃ vā temanatāya",
  "atk-s0304a:405_3": "ca gaṅgaṃ otaritvā…pe… na labhati.",
  "atk-s0304a:406_0": "Aparopi majjhe gaṅgāya dīpake jāto mudukkhandhasākho oghe āgate anusotaṃ nipajjitvā,",
  "atk-s0304a:406_1": "udake gate sīsaṃ ukkhipitvā, naccanto viya tiṭṭhati. Yassatthāya sāgaro gaṅgaṃ evaṃ",
  "atk-s0304a:406_2": "viya vadati, “bhoti gaṅge tvaṃ mayhaṃ candanasārasalaḷasārādīni nānādārūni āharasi,",
  "atk-s0304a:406_3": "dārukkhandhaṃ pana nāharasī”ti. Sulabho esa, deva, punavāre jānissāmīti. Punavāre",
  "atk-s0304a:406_4": "tambavaṇṇena udakena āliṅgamānā viya āgacchati. Sopi tatheva anusotaṃ nipajjitvā,",
  "atk-s0304a:406_5": "udake gate sīsaṃ ukkhipitvā, naccanto viya tiṭṭhati. Ayaṃ attano mudutāya gaṅgaṃ",
  "atk-s0304a:406_6": "otaritvā…pe… na labhati.",
  "atk-s0304a:407_0": "Aparo gaṅgāya nadiyā tiriyaṃ patito vālikāya ottharito antarasetu viya bahūnaṃ paccayo",
  "atk-s0304a:407_1": "jāto, ubhosu tīresu veḷunaḷakarañjakakudhādayo uplavitvā tattheva lagganti. Tathā",
  "atk-s0304a:407_2": "nānāvidhā gacchā vuyhamānā bhinnamusalabhinnasuppaahikukkurahatthiassādikuṇapānipi",
  "atk-s0304a:407_3": "tattheva lagganti. Mahāgaṅgāpi naṃ āsajja bhijjitvā dvidhā gacchati, macchakacchapakumbhīlamakarādayopi",
  "atk-s0304a:407_4": "tattheva vāsaṃ kappenti. Ayampi tiriyaṃ patitvā mahājanassa paccayattakatabhāvena",
  "atk-s0304a:407_5": "gaṅgaṃ otaritvā vaṅkaṭṭhānesu vilāsamāno sāgaraṃ patvā maṇivaṇṇe ūmipiṭṭhe sobhituṃ na labhati.",
  "atk-s0304a:408_0": "Iti bhagavā imehi aṭṭhahi dosehi vimuttattā sotapaṭipannassa dārukkhandhassa apare",
  "atk-s0304a:408_1": "samuddapattiyā antarāyakare aṭṭha dose dassetuṃ amuṃ mahantaṃ dārukkhandhaṃ gaṅgāya",
  "atk-s0304a:408_2": "nadiyā sotena vuyhamānantiādimāha. Tattha na thale ussīdissatīti thalaṃ nābhiruhissati.",
  "atk-s0304a:408_3": "Na manussaggāho gahessatīti “mahā vatāyaṃ dārukkhandho”ti disvā, uḷumpena taramānā",
  "atk-s0304a:408_4": "gantvā, gopānasīādīnaṃ atthāya manussā na gaṇhissanti. Na amanussaggāho gahessatīti",
  "atk-s0304a:408_5": "“mahaggho ayaṃ candanasāro, vimānadvāre naṃ ṭhapessāmā”ti maññamānā na amanussā gaṇhissanti.",
  "atk-s0304a:409_0": "Evameva khoti ettha saddhiṃ bāhirehi aṭṭhahi dosehi evaṃ opammasaṃsandanaṃ veditabbaṃ",
  "atk-s0304a:409_1": "– gaṅgāya avidūre pabbatatale jāto tattheva upacikādīhi khajjamāno apaṇṇattikabhāvaṃ",
  "atk-s0304a:409_2": "gatadārukkhandho viya hi “natthi dinna”ntiādikāya micchādiṭṭhiyā samannāgato puggalo",
  "atk-s0304a:409_3": "veditabbo. Ayañhi sāsanassa dūrībhūtattā ariyamaggaṃ oruyha samādhikulle nisinno",
  "atk-s0304a:409_4": "nibbānasāgaraṃ pāpuṇituṃ na sakkoti.",
  "atk-s0304a:410_0": "Gaṅgātīre bahimūlo antosākho hutvā jāto viya acchinnagihibandhano samaṇakuṭimbikapuggalo",
  "atk-s0304a:410_1": "daṭṭhabbo. Ayañhi “cittaṃ nāmetaṃ anibaddhaṃ, ‘samaṇomhī’ti vadantova gihī hoti,",
  "atk-s0304a:410_2": "‘gihīmhī’ti vadantova samaṇo hoti. Ko jānissati, kiṃ bhavissatī”ti? Mahallakakāle",
  "atk-s0304a:410_3": "pabbajantopi gihibandhanaṃ na vissajjeti. Mahallakapabbajitānañca sampatti nāma natthi.",
  "atk-s0304a:410_4": "Tassa sace cīvaraṃ pāpuṇāti, antacchinnakaṃ vā jiṇṇadubbaṇṇaṃ vā pāpuṇāti. Senāsanampi",
  "atk-s0304a:410_5": "vihārapaccante paṇṇasālā vā maṇḍapo vā pāpuṇāti. Piṇḍāya carantenāpi puttanattakānaṃ",
  "atk-s0304a:410_6": "dārakānaṃ pacchato caritabbaṃ hoti, pariyante nisīditabbaṃ hoti. Tena so dukkhī dummano",
  "atk-s0304a:410_7": "assūni muñcanto, “atthi me kulasantakaṃ dhanaṃ, kappati nu kho taṃ khādantena jīvitu”nti",
  "atk-s0304a:410_8": "cintetvā ekaṃ vinayadharaṃ pucchati – “kiṃ, bhante ācariya, attano santakaṃ vicāretvā",
  "atk-s0304a:410_9": "khādituṃ kappati, no kappatī”ti? “Natthettha doso, kappateta”nti. So attano bhajamānake",
  "atk-s0304a:410_10": "katipaye dubbace durācāre bhikkhū gahetvā, sāyanhasamaye antogāmaṃ gantvā, gāmamajjhe",
  "atk-s0304a:410_11": "ṭhito gāmike pakkosāpetvā, “amhākaṃ payogato uṭṭhitaṃ āyaṃ kassa dethā”ti āha. Bhante,",
  "atk-s0304a:410_12": "tumhe pabbajitā, mayaṃ kassa dassāmāti? Kiṃ pabbajitānaṃ attano santakaṃ na vaṭṭatīti?",
  "atk-s0304a:410_13": "Kuddāla-piṭakaṃ gahetvā, khettamariyādabandhanādīni karonto nānāppakāraṃ pubbaṇṇāparaṇṇañceva",
  "atk-s0304a:410_14": "phalāphale ca saṅgaṇhitvā, hemantagimhavassānesu yaṃ yaṃ icchati, taṃ taṃ pacāpetvā",
  "atk-s0304a:410_15": "khādanto samaṇakuṭumbiko hutvā jīvati. Kevalamassa pañcacūḷakena dārakena saddhiṃ",
  "atk-s0304a:410_16": "pādaparicārikāva ekā natthi. Ayaṃ puggalo kiñcāpi olambinīhi sākhāhi udakaṃ phusamāno",
  "atk-s0304a:410_17": "antosākho rukkho viya cetiyaṅgaṇabodhiyaṅgaṇādīsu bhikkhūnaṃ kāyasāmaggiṃ deti, gihibandhanassa",
  "atk-s0304a:410_18": "pana acchinnatāya bahimūlattā ariyamaggaṃ otaritvā samādhikulle nisinno nibbānasāgaraṃ",
  "atk-s0304a:410_19": "pāpuṇituṃ na sakkoti.",
  "atk-s0304a:411_0": "Gaṅgāya majjhe jāto bahiddhā vallīhi ābaddhavaṅkasākhā viya saṅghasantakaṃ nissāya",
  "atk-s0304a:411_1": "jīvamāno bhinnājīvapuggalo daṭṭhabbo. Ekacco gihibandhanaṃ pahāya pabbajantopi sāruppaṭṭhāne",
  "atk-s0304a:411_2": "pabbajjaṃ na labhati. Pabbajjā hi nāmesā paṭisandhiggahaṇasadisā. Yathā manussā yattha",
  "atk-s0304a:411_3": "paṭisandhiṃ gaṇhanti, tesaṃyeva kulānaṃ ācāraṃ sikkhanti, evaṃ bhikkhūpi yesaṃ santike",
  "atk-s0304a:411_4": "pabbajanti, tesaṃyeva ācāraṃ gaṇhanti. Tasmā ekacco asāruppaṭṭhāne pabbajitvā ovādānusāsanīuddesaparipucchādīhi",
  "atk-s0304a:411_5": "paribāhiro hutvā pātova muṇḍaghaṭaṃ gahetvā udakatitthaṃ gacchati, ācariyupajjhāyānaṃ",
  "atk-s0304a:411_6": "bhattatthāya khandhe pattaṃ katvā bhattasālaṃ gacchati, dubbacasāmaṇerehi saddhiṃ",
  "atk-s0304a:411_7": "nānākīḷaṃ kīḷati, ārāmikadārakehi saṃsaṭṭho viharati.",
  "atk-s0304a:412_0": "So daharabhikkhukāle attano anurūpehi daharabhikkhūhi ceva ārāmikehi ca saddhiṃ saṅghabhogaṃ",
  "atk-s0304a:412_1": "gantvā, “ayaṃ khīṇāsavehi asukarañño santikā paṭiggahitasaṅghabhogo, tumhe saṅghassa",
  "atk-s0304a:412_2": "idañcidañca na detha, na hi tumhākaṃ pavattiṃ sutvā rājā vā rājamahāmattā vā attamanā",
  "atk-s0304a:412_3": "bhavissanti, etha dāni idañcidañca karothā”ti kuddāla-piṭakāni gāhāpetvā heṭṭhā taḷākamātikāsu",
  "atk-s0304a:412_4": "kattabbakiccāni kārāpetvā bahuṃ pubbaṇṇāparaṇṇaṃ vihāraṃ pavesetvā ārāmikehi attano",
  "atk-s0304a:412_5": "upakārabhāvaṃ saṅghassa ārocāpeti. Saṅgho “ayaṃ daharo bahūpakāro, imassa sataṃ vā",
  "atk-s0304a:412_6": "dvisataṃ vā dethā”ti dāpeti. Iti so ito cito ca saṅghasantakeneva vaḍḍhanto bahiddhā",
  "atk-s0304a:412_7": "ekavīsatividhāhi anesanāhi baddho ariyamaggaṃ otaritvā samādhikulle nisinno nibbānasāgaraṃ",
  "atk-s0304a:412_8": "pāpuṇituṃ na sakkoti.",
  "atk-s0304a:413_0": "Patitaṭṭhāneyeva vālikāya ottharitvā pūtibhāvaṃ āpāditarukkho viya ālasiyamahagghaso",
  "atk-s0304a:413_1": "veditabbo. Evarūpañhi puggalaṃ āmisacakkhuṃ paccayalolaṃ vissaṭṭhaācariyupajjhāyavattaṃ",
  "atk-s0304a:413_2": "uddesaparipucchāyonisomanasikāravajjitaṃ sandhāya pañca nīvaraṇāni atthato evaṃ vadanti",
  "atk-s0304a:413_3": "– “bho, kassa santikaṃ gacchāmā”ti? Atha thinamiddhaṃ uṭṭhāya evamāha – “kiṃ na passatha?",
  "atk-s0304a:413_4": "Eso asukavihāravāsī kusītapuggalo asukaṃ nāma gāmaṃ gantvā yāgumatthake yāguṃ, pūvamatthake",
  "atk-s0304a:413_5": "pūvaṃ, bhattamatthake bhattaṃ ajjhoharitvā vihāraṃ āgamma vissaṭṭhasabbavatto uddesādivirahito",
  "atk-s0304a:413_6": "mañcaṃ upagacchanto mayhaṃ okāsaṃ karotī”ti.",
  "atk-s0304a:414_0": "Tato kāmacchandanīvaraṇaṃ uṭṭhāyāha – “bho, tava okāse kate mayhaṃ katova hoti, idāneva",
  "atk-s0304a:414_1": "so niddāyitvā kilesānurañjitova pabujjhitvā kāmavitakkaṃ vitakkessatī”ti. Tato byāpādanīvaraṇaṃ",
  "atk-s0304a:414_2": "uṭṭhāyāha – “tumhākaṃ okāse kate mayhaṃ katova hoti. Idāneva niddāyitvā vuṭṭhito",
  "atk-s0304a:414_3": "‘vattapaṭivattaṃ karohī’ti vuccamāno, ‘bho, ime attano kammaṃ akatvā amhesu byāvaṭā’ti",
  "atk-s0304a:414_4": "nānappakāraṃ pharusavacanaṃ vadanto akkhīni nīharitvā vicarissatī”ti. Tato uddhaccanīvaraṇaṃ",
  "atk-s0304a:414_5": "uṭṭhāyāha – “tumhākaṃ okāse kate mayhaṃ katova hoti, kusīto nāma vātāhato aggikkhandho",
  "atk-s0304a:414_6": "viya uddhato hotī”ti. Atha kukuccanīvaraṇaṃ uṭṭhāyāha – “tumhākaṃ okāse kate mayhaṃ",
  "atk-s0304a:414_7": "katova hoti, kusīto nāma kukkuccapakatova hoti, akappiye kappiyasaññaṃ kappiye ca",
  "atk-s0304a:414_8": "akappiyasaññaṃ uppādetī”ti. Atha vicikicchānīvaraṇaṃ uṭṭhāyāha – “tumhākaṃ okāse",
  "atk-s0304a:414_9": "kate mayhaṃ katova hoti. Evarūpo hi aṭṭhasu ṭhānesu mahāvicikicchaṃ uppādesī”ti.",
  "atk-s0304a:414_10": "Evaṃ ālasiyamahagghasaṃ pañca nīvaraṇāni caṇḍasunakhādayo viya siṅgacchinnaṃ jaraggavaṃ",
  "atk-s0304a:414_11": "ajjhottharitvā gaṇhanti. Sopi ariyamaggasotaṃ otaritvā samādhikulle nisinno nibbānasāgaraṃ",
  "atk-s0304a:414_12": "pāpuṇituṃ na sakkoti.",
  "atk-s0304a:415_0": "Dvinnaṃ pāsāṇānaṃ antare nikhātamūlākārena ṭhitarukkho viya diṭṭhiṃ uppādetvā ṭhito",
  "atk-s0304a:415_1": "diṭṭhigatiko veditabbo. So hi “arūpabhave rūpaṃ atthi, asaññībhave cittaṃ pavattati,",
  "atk-s0304a:415_2": "bahucittakkhaṇiko lokuttaramaggo, anusayo cittavippayutto, te ca sattā sandhāvanti",
  "atk-s0304a:415_3": "saṃsarantī”ti vadanto ariṭṭho viya kaṇṭakasāmaṇero viya ca vicarati. Pisuṇavāco pana",
  "atk-s0304a:415_4": "hoti, upajjhāyādayo saddhivihārikādīhi bhindanto vicarati. Sopi ariyamaggasotaṃ otaritvā",
  "atk-s0304a:415_5": "samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:416_0": "Abbhokāse nabhaṃ pūretvā vallīhi ābaddho ṭhito ekaṃ dve saṃvacchare atikkamitvā āgate",
  "atk-s0304a:416_1": "mahoghe sakiṃ vā dvikkhattuṃ vā temanarukkho viya mahallakakāle pabbajitvā paccante",
  "atk-s0304a:416_2": "vasamāno dullabhasaṅghadassano ceva dullabhadhammassavano ca puggalo veditabbo. Ekacco",
  "atk-s0304a:416_3": "hi vuḍḍhakāle pabbajito katipāhena upasampadaṃ labhitvā pañcavassakāle pātimokkhaṃ",
  "atk-s0304a:416_4": "paguṇaṃ katvā dasavassakāle vinayadharattherassa santike vinayakathākāle maricaṃ",
  "atk-s0304a:416_5": "vā harītakakhaṇḍaṃ vā mukhe ṭhapetvā bījanena mukhaṃ pidhāya niddāyanto nisīditvā",
  "atk-s0304a:416_6": "lesakappena katavinayo nāma hutvā pattacīvaraṃ ādāya paccantaṃ gacchati. Tatra naṃ",
  "atk-s0304a:416_7": "manussā sakkaritvā bhikkhudassanassa dullabhatāya “idheva, bhante, vasathā”ti vihāraṃ",
  "atk-s0304a:416_8": "kāretvā pupphūpagaphalūpagarukkhe ropetvā tattha vāsenti.",
  "atk-s0304a:417_0": "Atha mahāvihārasadisavihārā bahussutā bhikkhū, “janapade cīvararajanādīni katvā āgamissāmā”ti",
  "atk-s0304a:417_1": "tattha gacchanti. So te disvā, haṭṭhatuṭṭho vattapaṭivattaṃ katvā, punadivase ādāya",
  "atk-s0304a:417_2": "bhikkhācāragāmaṃ pavisitvā, “asuko thero suttantiko, asuko abhidhammiko, asuko vinayadharo,",
  "atk-s0304a:417_3": "asuko tepiṭako, evarūpe there kadā labhissatha, dhammasavanaṃ kārethā”ti vadati.",
  "atk-s0304a:417_4": "Upāsakā “dhammassavanaṃ kāressāmā”ti vihāramaggaṃ sodhetvā, sappitelādīni ādāya,",
  "atk-s0304a:417_5": "mahātheraṃ upasaṅkamitvā, “bhante, dhammassavanaṃ kāressāma, dhammakathikānaṃ vicārethā”ti",
  "atk-s0304a:417_6": "vatvā punadivase āgantvā dhammaṃ suṇanti.",
  "atk-s0304a:418_0": "Nevāsikatthero āgantukānaṃ pattacīvarāni paṭisāmento antogabbheyeva divasabhāgaṃ",
  "atk-s0304a:418_1": "vītināmeti. Divākathiko uṭṭhito sarabhāṇako ghaṭena udakaṃ vamento viya sarabhāṇaṃ",
  "atk-s0304a:418_2": "bhaṇitvā uṭṭhito, tampi so na jānāti. Rattikathiko sāgaraṃ khobhento viya rattiṃ",
  "atk-s0304a:418_3": "kathetvā uṭṭhito, tampi so na jānāti. Paccūsakathiko kathetvā uṭṭhāsi, tampi so na",
  "atk-s0304a:418_4": "jānāti. Pātova pana uṭṭhāya mukhaṃ dhovitvā, therānaṃ pattacīvarāni upanāmetvā, bhikkhācāraṃ",
  "atk-s0304a:418_5": "upagacchanto mahātheraṃ āha – “bhante, divākathiko kataraṃ jātakaṃ nāma kathesi,",
  "atk-s0304a:418_6": "sarabhāṇako kataraṃ suttaṃ nāma bhaṇi, rattikathiko kataraṃ dhammakathaṃ nāma kathesi,",
  "atk-s0304a:418_7": "paccūsakathiko kataraṃ jātakaṃ nāma kathesi, khandhā nāma kati, dhātuyo nāma kati,",
  "atk-s0304a:418_8": "āyatanā nāma katī”ti. Evarūpo ekaṃ dve saṃvaccharāni atikkamitvā bhikkhudassanañceva",
  "atk-s0304a:418_9": "dhammassavanañca labhantopi oghe āgate udakena sakiṃ vā dvikkhattuṃ vā temitarukkhasadiso",
  "atk-s0304a:418_10": "hoti. So evaṃ saṅghadassanato ca dhammassavanato ca paṭikkamma dūre vasanto ariyamaggaṃ",
  "atk-s0304a:418_11": "otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:419_0": "Majjhe gaṅgāya dīpake jāto mudurukkho viya madhurassarabhāṇakapuggalo veditabbo.",
  "atk-s0304a:419_1": "So hi abhiññātāni abhiññātāni vessantarādīni jātakāni uggaṇhitvā, dullabhabhikkhudassanaṃ",
  "atk-s0304a:419_2": "paccantaṃ gantvā, tattha dhammakathāya pasāditahadayena janena upaṭṭhiyamāno attānaṃ",
  "atk-s0304a:419_3": "uddissa kate sampannapupphaphalarukkhe nandanavanābhirāme vihāre vasati. Athassa",
  "atk-s0304a:419_4": "bhārahārabhikkhū taṃ pavattiṃ sutvā, “asuko kira evaṃ upaṭṭhākesu paṭibaddhacitto",
  "atk-s0304a:419_5": "viharati. Paṇḍito bhikkhu paṭibalo buddhavacanaṃ vā uggaṇhituṃ, kammaṭṭhānaṃ vā manasikātuṃ,",
  "atk-s0304a:419_6": "ānetvā tena saddhiṃ asukattherassa santike dhammaṃ uggaṇhissāma, asukattherassa santike",
  "atk-s0304a:419_7": "kammaṭṭhāna”nti tattha gacchanti.",
  "atk-s0304a:420_0": "So tesaṃ vattaṃ katvā sāyanhasamayaṃ vihāracārikaṃ nikkhantehi tehi “imaṃ, āvuso,",
  "atk-s0304a:420_1": "cetiyaṃ tayā kārita”nti puṭṭho, “āma, bhante”ti vadati. “Ayaṃ bodhi, ayaṃ maṇḍapo,",
  "atk-s0304a:420_2": "idaṃ uposathāgāraṃ, esā aggisālā, ayaṃ caṅkamo tayā kārito. Ime rukkhe ropāpetvā",
  "atk-s0304a:420_3": "tayā nandanavanābhirāmo vihāro kārito”ti. “Āma, bhante”ti, vadati.",
  "atk-s0304a:421_0": "So sāyaṃ therupaṭṭhānaṃ gantvā vanditvā pucchati – “kasmā, bhante, āgatatthā”ti?",
  "atk-s0304a:421_1": "“Āvuso, taṃ ādāya gantvā, asukattherassa santike dhammaṃ uggaṇhitvā, asukattherassa",
  "atk-s0304a:421_2": "santike kammaṭṭhānaṃ, asukasmiṃ nāma araññe samaggā samaṇadhammaṃ karissāmāti iminā",
  "atk-s0304a:421_3": "kāraṇena āgatamhā”ti. Sādhu, bhante, tumhe nāma mayhaṃ atthāya āgatā, ahampi ciranivāsena",
  "atk-s0304a:421_4": "idha ukkaṇṭhito gacchāmi, pattacīvaraṃ gaṇhāmi, bhanteti. Āvuso, sāmaṇeradaharā maggakilantā,",
  "atk-s0304a:421_5": "ajja vasitvā sve pacchābhattaṃ gamissāmāti. Sādhu, bhanteti punadivase tehi saddhiṃ",
  "atk-s0304a:421_6": "piṇḍāya pavisati. Gāmavāsino “amhākaṃ ayyo bahū āgantuke bhikkhū gahetvā āgato”ti",
  "atk-s0304a:421_7": "āsanāni paññāpetvā yāguṃ pāyetvā sukhanisinnakathaṃ sutvā bhattaṃ adaṃsu. Therā “tvaṃ,",
  "atk-s0304a:421_8": "āvuso, anumodanaṃ katvā nikkhama, mayaṃ udakaphāsukaṭṭhāne bhattakiccaṃ karissāmā”ti nikkhantā.",
  "atk-s0304a:422_0": "Gāmavāsino anumodanaṃ sutvā pucchiṃsu, “kuto, bhante, therā āgatā”ti? Ete amhākaṃ",
  "atk-s0304a:422_1": "ācariyupajjhāyā samānupajjhāyā sandiṭṭhā sambhattāti. Kasmā āgatāti? Maṃ gahetvā",
  "atk-s0304a:422_2": "gantukāmatāyāti. Tumhe pana gantukāmāti? Āmāvusoti. Kiṃ vadetha, bhante, amhehi kassa",
  "atk-s0304a:422_3": "uposathāgāraṃ kāritaṃ, kassa bhojanasālā, kassa aggisālādayo kāritā, mayaṃ maṅgalāmaṅgalesu",
  "atk-s0304a:422_4": "kassa santikaṃ gamissāmāti? Mahāupāsikāyopi tattheva nisīditvā assūni pavattayiṃsu.",
  "atk-s0304a:422_5": "Daharo “tumhesu evaṃ dukkhitesu ahaṃ gantvā kiṃ karissāmi? There uyyojessāmī”ti vihāraṃ gato.",
  "atk-s0304a:423_0": "Therāpi katabhattakiccā pattacīvarāni gahetvā nisinnā taṃ disvāva, “kiṃ, āvuso, cirāyasi,",
  "atk-s0304a:423_1": "divā hoti, gacchāmā”ti āhaṃsu. Āma, bhante, tumhe sukhitā, asukagehassa iṭṭhakāmūlaṃ",
  "atk-s0304a:423_2": "ṭhitasaṇṭhāneneva ṭhitaṃ, asukagehādīnaṃ cittakammamūlādīni atthi, gatassāpi me cittavikkhepo",
  "atk-s0304a:423_3": "bhavissati, tumhe purato gantvā asukavihāre cīvaradhovanarajanādīni karotha, ahaṃ",
  "atk-s0304a:423_4": "tattha sampāpuṇissāmīti. Te tassa osakkitukāmataṃ ñatvā tvaṃ pacchā āgaccheyyāsīti pakkamiṃsu.",
  "atk-s0304a:424_0": "So there anugantvā nivatto vihārameva āgantvā bhojanasālādīni olokento vihāraṃ rāmaṇeyyakaṃ",
  "atk-s0304a:424_1": "disvā cintesi – “sādhu vatamhi na gato. Sace agamissaṃ, koci, deva, dhammakathiko",
  "atk-s0304a:424_2": "āgantvā, sabbesaṃ manaṃ bhinditvā, vihāraṃ attano nikāyasantakaṃ kareyya, atha mayā",
  "atk-s0304a:424_3": "pacchā āgantvā etassa pacchato laddhapiṇḍaṃ bhuñjantena caritabbaṃ bhavissatī”ti.",
  "atk-s0304a:425_0": "So aparena samayena suṇāti, “te kira bhikkhū gataṭṭhāne ekanikāyadvenikāyaekapiṭakadvepiṭakādivasena",
  "atk-s0304a:425_1": "buddhavacanaṃ uggaṇhitvā aṭṭhakathācariyā jātā vinayadharā jātā sataparivārāpi sahassaparivārāpi",
  "atk-s0304a:425_2": "caranti. Ye panettha samaṇadhammaṃ kātuṃ gatā, te ghaṭentā vāyamantā sotāpannā jātā,",
  "atk-s0304a:425_3": "sakadāgāmino anāgāmino arahanto jātā, mahāsakkārena parinibbutā”ti. So cintesi –",
  "atk-s0304a:425_4": "“sace ahampi agamissaṃ, mayhampesā sampatti abhavissa, imaṃ pana ṭhānaṃ muñcituṃ",
  "atk-s0304a:425_5": "asakkonto ativiya parihīnamhī”ti. Ayaṃ puggalo attano mudutāya taṃ ṭhānaṃ amuñcanto",
  "atk-s0304a:425_6": "ariyamaggaṃ otaritvā samādhikulle nisinno nibbānasāgaraṃ pāpuṇituṃ na sakkoti.",
  "atk-s0304a:426_0": "Gaṅgāya nadiyā tiriyaṃ patitvā, vālikāya otthaṭabhāvena antarasetu viya hutvā, bahūnaṃ",
  "atk-s0304a:426_1": "paccayo jātarukkho viya rathavinītamahāariyavaṃsacandopamādipaṭipadāsu aññataraṃ",
  "atk-s0304a:426_2": "paṭipadaṃ uggahetvā ṭhito olīnavuttiko puggalo veditabbo. So hi taṃ paṭipattinissitaṃ",
  "atk-s0304a:426_3": "dhammaṃ uggahetvā pakatiyā mañjussaro cittalapabbatādisadisaṃ mahantaṃ ṭhānaṃ gantvā",
  "atk-s0304a:426_4": "cetiyaṅgaṇavattādīni karoti. Atha naṃ dhammassavanaggaṃ pattaṃ āgantukā daharā “dhammaṃ",
  "atk-s0304a:426_5": "kathehī”ti vadanti. So sammā uggahitaṃ dhammaṃ paṭipadaṃ dīpetvā katheti. Athassa",
  "atk-s0304a:426_6": "paṃsukūlikapiṇḍapātikādayo sabbe theranavamajjhimā bhikkhū “aho sappuriso”ti attamanā bhavanti.",
  "atk-s0304a:427_0": "So kassaci nidānamattaṃ, kassaci upaḍḍhagāthaṃ, kassaci gāthaṃ upaṭṭhāpento ayapaṭṭakena",
  "atk-s0304a:427_1": "ābandhanto viya daharasāmaṇere saṅgaṇhitvā mahāthere upasaṅkamitvā, “bhante, ayaṃ",
  "atk-s0304a:427_2": "porāṇakavihāro atthi, ettha koci tatruppādo”ti?, Pucchati. Therā – “kiṃ vadesi, āvuso,",
  "atk-s0304a:427_3": "catuvīsati karīsasahassāni tatruppādo”ti. Bhante, tumhe evaṃ vadetha, uddhane pana",
  "atk-s0304a:427_4": "aggipi na jalatīti. Āvuso, mahāvihāravāsīhi laddhā nāma evameva nassanti, na koci",
  "atk-s0304a:427_5": "saṇṭhapetīti. Bhante, porāṇakarājūhi dinnaṃ khīṇāsavehi paṭiggahitaṃ kasmā ete nāsentīti?",
  "atk-s0304a:427_6": "Āvuso, tādisena dhammakathikena sakkā bhaveyya laddhunti. Bhante, mā evaṃ vadetha,",
  "atk-s0304a:427_7": "amhe paṭipattidīpakadhammakathikā nāma, tumhe maṃ “saṅghakuṭumbiko vihārupaṭṭhāko”ti",
  "atk-s0304a:427_8": "maññamānā kātukāmāti. Kiṃ nu kho, āvuso, akappiyametaṃ, tumhādisehi pana kathite",
  "atk-s0304a:427_9": "amhākaṃ uppajjeyyāti? Tena hi, bhante, ārāmikesu āgatesu amhākaṃ bhāraṃ karotha,",
  "atk-s0304a:427_10": "ekaṃ kappiyadvāraṃ kathessāmāti.",
  "atk-s0304a:428_0": "So pātova gantvā, sannipātasālāyaṃ ṭhatvā, ārāmikesu āgatesu “upāsakā asukakhette",
  "atk-s0304a:428_1": "bhāgo kuhiṃ, asukakhette kahāpaṇaṃ kuhi”ntiādīni vatvā, aññassa khettaṃ gahetvā,",
  "atk-s0304a:428_2": "aññassa deti. Evaṃ anukkamena taṃ taṃ paṭisedhento tassa tassa dento tathā akāsi,",
  "atk-s0304a:428_3": "yathā yāguhatthā pūvahatthā bhattahatthā telamadhuphāṇitaghatādihatthā ca attanova",
  "atk-s0304a:428_4": "santikaṃ āgacchanti. Sakalavihāro ekakolāhalo hoti, pesalā bhikkhū nibbijja apakkamiṃsu.",
  "atk-s0304a:429_0": "Sopi ācariyupajjhāyehi vissaṭṭhakānaṃ bahūnaṃ dubbacapuggalānaṃ upajjhaṃ dento vihāraṃ",
  "atk-s0304a:429_1": "pūreti. Āgantukā bhikkhū vihāradvāre ṭhatvāva “vihāre ke vasantī”ti, pucchitvā, “evarūpā",
  "atk-s0304a:429_2": "nāma bhikkhū”ti sutvā bāhireneva pakkamanti. Ayaṃ puggalo sāsane tiriyaṃ nipannatāya",
  "atk-s0304a:429_3": "mahājanassa paccayabhāvaṃ upagato ariyamaggaṃ otaritvā samādhikulle nisinno nibbānasāgaraṃ",
  "atk-s0304a:429_4": "pāpuṇituṃ na sakkoti.",
  "atk-s0304a:430_0": "Bhagavantaṃ etadavocāti “nibbānapabbhārā”ti padena osāpitaṃ dhammadesanaṃ ñatvā anusandhikusalatāya",
  "atk-s0304a:430_1": "etaṃ “kiṃ nu kho, bhante”tiādivacanaṃ avoca. Tathāgatopi hi imissaṃ parisati nisinno",
  "atk-s0304a:430_2": "“anusandhikusalo bhikkhu atthi, so maṃ pañhaṃ pucchissatī”ti tasseva okāsakaraṇatthāya",
  "atk-s0304a:430_3": "imasmiṃ ṭhāne desanaṃ niṭṭhāpesi.",
  "atk-s0304a:431_0": "Idāni orimaṃ tīrantiādinā nayena vuttesu ajjhattikāyatanādīsu evaṃ upagamanānupagamanādīni",
  "atk-s0304a:431_1": "veditabbāni. “Mayhaṃ cakkhu-pasannaṃ, ahaṃ appamattakampi rūpārammaṇaṃ paṭivijjhituṃ",
  "atk-s0304a:431_2": "sakkomī”ti etaṃ nissāya cakkhuṃ assādentopi timirakavātādīhi upahatapasādo “amanāpaṃ",
  "atk-s0304a:431_3": "mayhaṃ cakkhu, mahantampi rūpārammaṇaṃ vibhāvetuṃ na sakkomī”ti domanassaṃ āpajjantopi",
  "atk-s0304a:431_4": "cakkhāyatanaṃ upagacchati nāma. Aniccaṃ dukkhaṃ anattāti tiṇṇaṃ lakkhaṇānaṃ vasena",
  "atk-s0304a:431_5": "vipassanto pana na upagacchati nāma. Sotādīsupi eseva nayo.",
  "atk-s0304a:432_0": "Manāyatane pana “manāpaṃ vata me mano, kiñci vāmato aggahetvā sabbaṃ dakkhiṇatova",
  "atk-s0304a:432_1": "gaṇhātī”ti vā “manena me cintitacintitassa alābho nāma natthī”ti vā evaṃ assādentopi,",
  "atk-s0304a:432_2": "“ducintitacintitassa me mano appadakkhiṇaggāhī”ti evaṃ domanassaṃ uppādentopi manāyatanaṃ",
  "atk-s0304a:432_3": "upagacchati nāma. Iṭṭhe pana rūpe rāgaṃ, aniṭṭhe paṭighaṃ uppādento rūpāyatanaṃ upagacchati",
  "atk-s0304a:432_4": "nāma. Saddāyatanādīsupi eseva nayo.",
  "atk-s0304a:433_0": "Nandīrāgassetaṃ adhivacananti yathā hi majjhe saṃsīditvā thalaṃ pattaṃ dārukkhandhaṃ",
  "atk-s0304a:433_1": "saṇhathūlavālikā pidahati, so puna sīsaṃ ukkhipituṃ na sakkoti, evaṃ nandīrāgena",
  "atk-s0304a:433_2": "ābaddho puggalo catūsu mahāapāyesu patito mahādukkhena pidhīyati, so anekehipi vassasahassehi",
  "atk-s0304a:433_3": "puna sīsaṃ ukkhipituṃ na sakkoti. Tena vuttaṃ “nandīrāgassetaṃ adhivacana”nti.",
  "atk-s0304a:434_0": "Asmimānassetaṃ adhivacananti yathā hi thale āruḷho dārukkhandho heṭṭhā gaṅgodakena",
  "atk-s0304a:434_1": "ceva upari vassena ca temento anukkamena sevālapariyonaddho “pāsāṇo nu kho esa khāṇuko”ti",
  "atk-s0304a:434_2": "vattabbataṃ āpajjati, evameva asmimānena unnato puggalo paṃsukūlikaṭṭhāne paṃsukūliko",
  "atk-s0304a:434_3": "hoti, dhammakathikaṭṭhāne dhammakathiko, bhaṇḍanakārakaṭṭhāne bhaṇḍanakārako, vejjaṭṭhāne",
  "atk-s0304a:434_4": "vejjo, pisuṇaṭṭhāne pisuṇo. So nānappakāraṃ anesanaṃ āpajjanto tāhi tāhi āpattīhi",
  "atk-s0304a:434_5": "paliveṭhito “atthi nu kho assa abbhantare kiñci sīlaṃ, udāhu natthī”ti vattabbataṃ",
  "atk-s0304a:434_6": "āpajjati. Tena vuttaṃ “asmimānassetaṃ adhivacana”nti.",
  "atk-s0304a:435_0": "Pañcannetaṃ kāmaguṇānaṃ adhivacananti yathā hi āvaṭṭe patitadārukhandho antoyeva",
  "atk-s0304a:435_1": "pāsāṇādīsu āhatasamabbhāhato bhijjitvā cuṇṇavicuṇṇaṃ hoti, evaṃ pañcakāmaguṇāvaṭṭe",
  "atk-s0304a:435_2": "patitapuggalo catūsu apāyesu kammakāraṇakhuppipāsādidukkhehi āhatasamabbhāhato dīgharattaṃ",
  "atk-s0304a:435_3": "cuṇṇavicuṇṇataṃ āpajjati. Tena vuttaṃ “pañcannetaṃ kāmaguṇānaṃ adhivacana”nti.",
  "atk-s0304a:436_0": "Dussīloti nissīlo. Pāpadhammoti lāmakadhammo. Asucīti na suci. Saṅkassarasamācāroti",
  "atk-s0304a:436_1": "“imassa maññe imassa maññe idaṃ kamma”nti evaṃ parehi saṅkāya saritabbasamācāro.",
  "atk-s0304a:436_2": "Saṅkāya vā paresaṃ samācāraṃ saratītipi saṅkassarasamācāro. Tassa hi dve tayo jane",
  "atk-s0304a:436_3": "kathente disvā, “mama dosaṃ maññe kathentī”ti tesaṃ samācāraṃ saṅkassarati dhāvatīti saṅkassarasamācāro.",
  "atk-s0304a:437_0": "Samaṇapaṭiññoti salākaggahaṇādīsu “kittakā vihāre samaṇā”ti gaṇanāya āraddhāya “ahampi",
  "atk-s0304a:437_1": "samaṇo, ahampi samaṇo”ti paṭiññaṃ deti, salākaggahaṇādīni karoti. Brahmacāripaṭiññoti",
  "atk-s0304a:437_2": "uposathapavāraṇādīsu “ahampi brahmacārī”ti paṭiññāya tāni kammāni pavisati. Antopūtīti",
  "atk-s0304a:437_3": "vakkahadayādīsu apūtikassapi guṇānaṃ pūtibhāvena, antopūti. Avassutoti rāgena tinto.",
  "atk-s0304a:437_4": "Kasambujātoti rāgādīhi kilesehi kacavarajāto.",
  "atk-s0304a:438_0": "Etadavocāti gogaṇaṃ gaṅgātīrābhimukhaṃ katvā parisapariyante ṭhito ādito paṭṭhāya",
  "atk-s0304a:438_1": "yāva pariyosānā satthu dhammadesanaṃ sutvā, “satthā orimatīrādīnaṃ anupagacchantādivasena",
  "atk-s0304a:438_2": "sakkā paṭipattiṃ pūretunti vadati. Yadi evaṃ pūretuṃ sakkā, ahaṃ pabbajitvā pūressāmī”ti",
  "atk-s0304a:438_3": "cintetvā etaṃ “ahaṃ kho, bhante”tiādivacanaṃ avoca.",
  "atk-s0304a:439_0": "Vacchagiddhiniyoti vacchesu sasnehā thanehi khīraṃ paggharantehi vacchakasnehena",
  "atk-s0304a:439_1": "sayameva gamissantīti. Niyyātehevāti niyyātehiyeva. Gāvīsu hi aniyyātitāsu gosāmikā",
  "atk-s0304a:439_2": "āgantvā, “ekā gāvī na dissati, eko goṇo, eko vacchako na dissatī”ti tuyhaṃ piṭṭhito",
  "atk-s0304a:439_3": "piṭṭhito vicarissanti, iti te aphāsukaṃ bhavissati. Pabbajjā ca nāmesā saiṇassa na",
  "atk-s0304a:439_4": "ruhati, aṇaṇā pabbajjā ca buddhādīhi saṃvaṇṇitāti dassanatthaṃ evamāha. Niyyātāti",
  "atk-s0304a:439_5": "niyyātitā. Imasmiṃ sutte vaṭṭavivaṭṭaṃ kathitaṃ.",
  "atk-s0304a:440": "5. Dutiyadārukkhandhopamasuttavaṇṇanā",
  "atk-s0304a:441_0": "242. Pañcame kimilāyanti kimilānāmake nagare. Saṃkiliṭṭhanti paṭicchannakālato paṭṭhāya",
  "atk-s0304a:441_1": "asaṃkiliṭṭhā nāma āpatti natthi, evarūpaṃ saṃkiliṭṭhaṃ āpattiṃ. Na vuṭṭhānaṃ paññāyatīti",
  "atk-s0304a:441_2": "parivāsamānattaabbhānehi vuṭṭhānaṃ na dissati.",
  "atk-s0304a:442": "6. Avassutapariyāyasuttavaṇṇanā",
  "atk-s0304a:443_0": "243. Chaṭṭhe navaṃ santhāgāranti adhunā kāritaṃ santhāgāraṃ, ekā mahāsālāti attho.",
  "atk-s0304a:443_1": "Uyyogakālādīsu hi rājāno tattha ṭhatvā, “ettakā purato gacchantu, ettakā pacchā,",
  "atk-s0304a:443_2": "ettakā ubhohi passehi, ettakā hatthī abhiruhantu, ettakā asse, ettakā rathesu tiṭṭhantū”ti",
  "atk-s0304a:443_3": "evaṃ santhaṃ karonti, mariyādaṃ bandhanti, tasmā taṃ ṭhānaṃ santhāgāranti vuccati.",
  "atk-s0304a:443_4": "Uyyogaṭṭhānato ca āgantvā yāva gehesu allagomayaparibhaṇḍādīni kārenti, tāva dve",
  "atk-s0304a:443_5": "tīṇi divasāni te rājāno tattha santharantītipi santhāgāraṃ. Tesaṃ rājūnaṃ saha atthānusāsanaṃ",
  "atk-s0304a:443_6": "agārantipi santhāgāraṃ. Gaṇarājāno hi te, tasmā uppannaṃ kiccaṃ ekassa vasena na",
  "atk-s0304a:443_7": "chijjati, sabbesaṃ chandopi laddhuṃ vaṭṭati, tasmā sabbe tattha sannipatitvā anusāsanti.",
  "atk-s0304a:443_8": "Tena vuttaṃ “saha atthānusāsanaṃ agārantipi santhāgāra”nti. Yasmā pana te tattha",
  "atk-s0304a:443_9": "sannipatitvā, “imasmiṃ kāle kasituṃ vaṭṭati, imasmiṃ kāle vapitu”nti evamādinā nayena",
  "atk-s0304a:443_10": "gharāvāsakiccāni sammantayanti, tasmā chiddāvachiddaṃ gharāvāsaṃ tattha santharantītipi,",
  "atk-s0304a:443_11": "santhāgāraṃ. Acirakāritaṃ hotīti iṭṭhakakammasudhākammacittakammādivasena susajjitaṃ",
  "atk-s0304a:443_12": "devavimānaṃ viya adhunā niṭṭhāpitaṃ. Samaṇena vāti ettha yasmā gharavatthupariggahaṇakāleyeva",
  "atk-s0304a:443_13": "devatā attano vasanaṭṭhānaṃ gaṇhanti, tasmā “devena vā”ti avatvā, “samaṇena vā brāhmaṇena",
  "atk-s0304a:443_14": "vā kenaci vā manussabhūtenā”ti vuttaṃ.",
  "atk-s0304a:444_0": "Yena bhagavā tenupasaṅkamiṃsūti santhāgāraṃ niṭṭhitanti sutvā “gacchāma naṃ passissāmā”ti",
  "atk-s0304a:444_1": "gantvā dvārakoṭṭhakato paṭṭhāya sabbaṃ oloketvā “idaṃ santhāgāraṃ ativiya manoramaṃ",
  "atk-s0304a:444_2": "sassirikaṃ. Kena paṭhamaṃ paribhuttaṃ amhākaṃ dīgharattaṃ hitāya sukhāya assā”ti",
  "atk-s0304a:444_3": "cintetvā – “amhākaṃ ñātiseṭṭhassa paṭhamaṃ diyyamānepi satthunova anucchavikaṃ, dakkhiṇeyyavasena",
  "atk-s0304a:444_4": "diyyamānepi satthunova anucchavikaṃ, tasmā satthāraṃ paṭhamaṃ paribhuñjāpessāma,",
  "atk-s0304a:444_5": "bhikkhusaṅghassa ca āgamanaṃ karissāma, bhikkhusaṅghe āgate tepiṭakaṃ buddhavacanaṃ",
  "atk-s0304a:444_6": "āgatameva bhavissati, satthāraṃ tiyāmarattiṃ amhākaṃ dhammakathaṃ kathāpessāma, iti",
  "atk-s0304a:444_7": "tīhi ratanehi paribhuttaṃ pacchā mayaṃ paribhuñjissāma, evaṃ no dīgharattaṃ hitāya",
  "atk-s0304a:444_8": "sukhāya bhavissatī”ti sanniṭṭhānaṃ katvā upasaṅkamiṃsu.",
  "atk-s0304a:445_0": "Yena navaṃ santhāgāraṃ tenupasaṅkamiṃsūti taṃdivasaṃ kira santhāgāraṃ kiñcāpi rājakulānaṃ",
  "atk-s0304a:445_1": "dassanatthāya devavimānaṃ viya susajjitaṃ hoti supaṭijaggitaṃ, buddhārahaṃ pana katvā",
  "atk-s0304a:445_2": "apaññattaṃ. Buddhā hi nāma araññajjhāsayā araññārāmā antogāme vaseyyuṃ vā no vā,",
  "atk-s0304a:445_3": "tasmā “bhagavato manaṃ jānitvāva, paññāpessāmā”ti cintetvā, te bhagavantaṃ upasaṅkamiṃsu,",
  "atk-s0304a:445_4": "idāni pana manaṃ labhitvā paññāpetukāmā yena santhāgāraṃ tenupasaṅkamiṃsu.",
  "atk-s0304a:446_0": "Sabbasanthariṃ santhāgāraṃ santharitvāti yathā sabbameva santhataṃ hoti, evaṃ taṃ",
  "atk-s0304a:446_1": "santharāpetvā. Sabbapaṭhamaṃ tāva “gomayaṃ nāma sabbamaṅgalesu vaṭṭatī”ti sudhāparikammakatampi",
  "atk-s0304a:446_2": "bhūmiṃ allagomayena opuñjāpetvā, parisukkhabhāvaṃ ñatvā, yathā akkantaṭṭhāne padaṃ",
  "atk-s0304a:446_3": "paññāyati, evaṃ catujjātiyagandhehi limpāpetvā upari nānāvaṇṇakaṭasārake santharitvā",
  "atk-s0304a:446_4": "tesaṃ upari mahāpiṭṭhikakojave ādiṃ katvā hatthattharaassattharasīhattharabyagghattharacandattharakasūriyattharakacittattharakādīhi",
  "atk-s0304a:446_5": "nānāvaṇṇehi attharakehi santharitabbayuttakaṃ sabbokāsaṃ santharāpesuṃ. Tena vuttaṃ",
  "atk-s0304a:446_6": "“sabbasanthariṃ santhāgāraṃ santharitvā”ti.",
  "atk-s0304a:447_0": "Āsanāni paññāpetvāti majjhaṭṭhāne tāva maṅgalathambhaṃ nissāya mahārahaṃ buddhāsanaṃ",
  "atk-s0304a:447_1": "paññāpetvā, tattha tattha yaṃ yaṃ mudukañca manoramañca paccattharaṇaṃ, taṃ taṃ paccattharitvā",
  "atk-s0304a:447_2": "ubhatolohitakaṃ manuññadassanaṃ upadhānaṃ upadahitvā upari suvaṇṇarajatatārakavicittavitānaṃ",
  "atk-s0304a:447_3": "bandhitvā gandhadāmapupphadāmapattadāmādīhi alaṅkaritvā samantā dvādasahatthe ṭhāne",
  "atk-s0304a:447_4": "pupphajālaṃ kāretvā, tiṃsahatthamattaṃ ṭhānaṃ paṭasāṇiyā parikkhipāpetvā pacchimabhittiṃ",
  "atk-s0304a:447_5": "nissāya bhikkhusaṅghassa pallaṅkapīṭhaapassayapīṭhamuṇḍapīṭhāni paññāpetvā upari",
  "atk-s0304a:447_6": "setapaccattharaṇehi paccattharāpetvā pācīnabhittiṃ nissāya attano attano mahāpiṭṭhikakojave",
  "atk-s0304a:447_7": "paññāpetvā manoramāni haṃsalomādipūritāni upadhānāni ṭhapāpesuṃ “evaṃ akilamamānā",
  "atk-s0304a:447_8": "sabbarattiṃ dhammaṃ suṇissāmā”ti. Idaṃ sandhāya vuttaṃ “āsanāni paññāpetvā”ti.",
  "atk-s0304a:448_0": "Udakamaṇikaṃ patiṭṭhāpetvāti mahākucchikaṃ udakacāṭiṃ patiṭṭhāpetvā “evaṃ bhagavā",
  "atk-s0304a:448_1": "ca bhikkhusaṅgho ca yathāruciyā hatthe vā dhovissanti pāde vā, mukhaṃ vā vikkhālessantī”ti",
  "atk-s0304a:448_2": "tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni ceva udakavāsacuṇṇāni",
  "atk-s0304a:448_3": "ca pakkhipitvā kadalipaṇṇehi pidahitvā patiṭṭhāpesuṃ. Idaṃ sandhāya vuttaṃ “udakamaṇikaṃ patiṭṭhāpetvā”ti.",
  "atk-s0304a:449_0": "Telappadīpaṃ āropetvāti rajatasuvaṇṇādimayadaṇḍadīpikāsu yonakarūpakirātarūpakādīnaṃ",
  "atk-s0304a:449_1": "hatthe ṭhapitasuvaṇṇarajatādimayakapallikāsu ca telappadīpaṃ jālāpetvāti attho. Yena",
  "atk-s0304a:449_2": "bhagavā tenupasaṅkamiṃsūti ettha pana te sakyarājāno na kevalaṃ santhāgārameva, atha",
  "atk-s0304a:449_3": "kho yojanāvaṭṭe kapilavatthusmiṃ nagaravīthiyopi sammajjāpetvā dhaje ussāpetvā gehadvāresu",
  "atk-s0304a:449_4": "puṇṇaghaṭe ca kadaliyo ca ṭhapāpetevā sakalanagaraṃ dīpamālādīhi vippakiṇṇatārakaṃ",
  "atk-s0304a:449_5": "viya katvā “khīrūpage dārake khīraṃ pāyetha, dahare kumāre lahuṃ lahuṃ bhojetvā sayāpetha,",
  "atk-s0304a:449_6": "uccāsaddaṃ mā karittha, ajja ekarattiṃ satthā antogāme vasissati, buddhā nāma appasaddakāmā",
  "atk-s0304a:449_7": "hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "atk-s0304a:450_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena navaṃ santhāgāraṃ",
  "atk-s0304a:450_1": "tenupasaṅkamīti “yassa dāni, bhante, bhagavā kālaṃ maññatī”ti evaṃ kira kāle ārocite",
  "atk-s0304a:450_2": "bhagavā lākhārasatintarattakoviḷārapupphavaṇṇaṃ rattadupaṭṭaṃ kattariyā padumaṃ kantento",
  "atk-s0304a:450_3": "viya, saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ",
  "atk-s0304a:450_4": "parikkhipanto viya, vijjulatāsassirikaṃ kāyabandhanaṃ bandhitvā rattakambalena gajakumbhaṃ",
  "atk-s0304a:450_5": "pariyonandhanto viya, ratanasatubbedhe suvaṇṇagghike pavāḷajālaṃ khipamāno viya suvaṇṇacetiye",
  "atk-s0304a:450_6": "rattakambalakañcukaṃ paṭimuñcanto viya, gacchantaṃ puṇṇacandaṃ rattavaṇṇavalāhakena",
  "atk-s0304a:450_7": "paṭicchādayamāno viya, kañcanapabbatamatthake supakkalākhārasaṃ parisiñcanto viya,",
  "atk-s0304a:450_8": "cittakūṭapabbatamatthakaṃ vijjulatāya parikkhipanto viya ca sacakkavāḷasineruyugandharaṃ",
  "atk-s0304a:450_9": "mahāpathaviṃ sañcāletvā gahitaṃ nigrodhapallavasamānavaṇṇaṃ rattavarapaṃsukūlaṃ pārupitvā,",
  "atk-s0304a:450_10": "gandhakuṭidvārato nikkhami kañcanaguhato sīho viya udayapabbatakūṭato puṇṇacando",
  "atk-s0304a:450_11": "viya ca. Nikkhamitvā pana gandhakuṭipamukhe aṭṭhāsi.",
  "atk-s0304a:451_0": "Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalaviṭape",
  "atk-s0304a:451_1": "viya ārāmarukkhe kariṃsu. Tāvadeva ca attano attano pattacīvaramādāya mahābhikkhusaṅgho",
  "atk-s0304a:451_2": "bhagavantaṃ parivāresi. Te pana parivāretvā ṭhitā bhikkhū evarūpā ahesuṃ – appicchā",
  "atk-s0304a:451_3": "santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahino",
  "atk-s0304a:451_4": "sīlasampannā samādhisampannā paññāvimuttivimuttiñāṇadassanasampannā. Tehi parivārito",
  "atk-s0304a:451_5": "bhagavā rattakambalaparikkhitto viya suvaṇṇakkhandho, rattapadumasaṇḍamajjhagatā",
  "atk-s0304a:451_6": "viya suvaṇṇanāvā, pavāḷavedikāparikkhitto viya suvaṇṇapāsādo virocittha. Sāriputtamoggallānādayo",
  "atk-s0304a:451_7": "mahātherāpi naṃ meghavaṇṇaṃ paṃsukūlaṃ pārupitvā maṇivammavammikā viya mahānāgā parivārayiṃsu",
  "atk-s0304a:451_8": "vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0304a:452_0": "Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,",
  "atk-s0304a:452_1": "nittaṇho nittaṇhehi, nikkileso nikkilesehi, sayaṃ buddho bahussutabuddhehi parivārito",
  "atk-s0304a:452_2": "pattaparivāritaṃ viya kesaraṃ, kesaraparivāritā viya kaṇṇikā, aṭṭhanāgasahassaparivārito",
  "atk-s0304a:452_3": "viya chaddanto nāgarājā, navutihaṃsasahassaparivārito viya dhataraṭṭho haṃsarājā,",
  "atk-s0304a:452_4": "senaṅgaparivārito viya cakkavattirājā, marugaṇaparivārito viya sakko devarājā, brahmagaṇaparivārito",
  "atk-s0304a:452_5": "viya hāritamahābrahmā, tārāgaṇaparivārito viya puṇṇacando asamena buddhavesena aparimāṇena",
  "atk-s0304a:452_6": "buddhavilāsena kapilavatthugāmimaggaṃ paṭipajji.",
  "atk-s0304a:453_0": "Athassa puratthimakāyato suvaṇṇavaṇṇā rasmi uṭṭhahitvā asītihatthaṭṭhānaṃ aggahesi",
  "atk-s0304a:453_1": "pacchima-kāyato, dakkhiṇahatthato, vāmahatthato suvaṇṇavaṇṇā rasmi uṭṭhahitvā asītihatthaṭṭhānaṃ",
  "atk-s0304a:453_2": "aggahesi. Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā",
  "atk-s0304a:453_3": "gaganatale asītihatthaṭṭhānaṃ aggahesi. Heṭṭhā pādatalehi pavāḷavaṇṇā rasmi uṭṭhahitvā",
  "atk-s0304a:453_4": "ghanapathaviṃ asītihatthaṭṭhānaṃ aggahesi. Evaṃ samantā asītihatthaṭṭhānaṃ chabbaṇṇā",
  "atk-s0304a:453_5": "buddharasmiyo vijjotamānā vipphandamānā kañcanadaṇḍadīpikāhi niccharitvā ākāsaṃ pakkhandajālā",
  "atk-s0304a:453_6": "viya cātuddīpikamahāmeghato nikkhantavijjulatā viya vidhāviṃsu. Sabbadisābhāgā suvaṇṇacampakapupphehi",
  "atk-s0304a:453_7": "vikiriyamānā viya, suvaṇṇaghaṭato nikkhantasuvaṇṇarasadhārāhi siñcamānā viya, pasāritasuvaṇṇapaṭaparikkhittā",
  "atk-s0304a:453_8": "viya, verambhavātasamuṭṭhitakiṃsukakaṇikārapupphacuṇṇasamokiṇṇā viya vippabhāsiṃsu.",
  "atk-s0304a:454_0": "Bhagavatopi asītianubyañjanabyāmappabhādvattiṃsavaralakkhaṇasamujjalasarīraṃ samuggatatārakaṃ",
  "atk-s0304a:454_1": "viya gaganatalaṃ, vikasitamiva padumavanaṃ, sabbapāliphullo viya yojanasatiko pāricchattako,",
  "atk-s0304a:454_2": "paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattīnaṃ",
  "atk-s0304a:454_3": "dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya virocittha,",
  "atk-s0304a:454_4": "yathā taṃ dasahi pāramīhi dasahi upapāramīhi dasahi paramatthapāramīhi sammadeva",
  "atk-s0304a:454_5": "pūritāhi samatiṃsapāramitāhi alaṅkataṃ. Kappasatasahassādhikāni cattāri asaṅkhyeyyāni",
  "atk-s0304a:454_6": "dinnadānaṃ rakkhitasīlaṃ katakalyāṇakammaṃ ekasmiṃ attabhāve otaritvā vipākaṃ dātuṃ",
  "atk-s0304a:454_7": "ṭhānaṃ alabhamānaṃ sambādhapattaṃ viya ahosi. Nāvāsahassabhaṇḍaṃ ekanāvaṃ āropanakālo",
  "atk-s0304a:454_8": "viya, sakaṭasahassabhaṇḍaṃ ekasakaṭaṃ āropanakālo viya, pañcavīsatiyā gaṅgānaṃ oghassa",
  "atk-s0304a:454_9": "sambhijja mukhadvāre ekato rāsibhūtakālo viya ahosi.",
  "atk-s0304a:455_0": "Imāya buddhasiriyā obhāsamānassāpi ca bhagavato purato anekāni daṇḍadīpikāsahassāni",
  "atk-s0304a:455_1": "ukkhipiṃsu, tathā pacchato, vāmapasse, dakkhiṇapasse. Jātisumanacampakavanamallikārattuppala-nīluppala-bakulasinduvārapupphāni",
  "atk-s0304a:455_2": "ceva nīlapītādivaṇṇasugandhagandhacuṇṇāni ca cātuddīpikameghavissaṭṭhā udakavuṭṭhiyo",
  "atk-s0304a:455_3": "viya vippakiriyiṃsu. Pañcaṅgikatūriyanigghosā ceva buddhadhammasaṅghaguṇapaṭisaṃyuttā",
  "atk-s0304a:455_4": "thutighosā ca sabbā disā pūrayiṃsu. Devamanussanāgasupaṇṇagandhabbayakkhādīnaṃ akkhīni",
  "atk-s0304a:455_5": "amatapānaṃ viya labhiṃsu. Imasmiṃ pana ṭhāne ṭhatvā padasahassena gamanavaṇṇaṃ vattuṃ",
  "atk-s0304a:455_6": "vaṭṭati. Tatridaṃ mukhamattaṃ –",
  "atk-s0304a:456": "“Evaṃ sabbaṅgasampanno, kampayanto vasundharaṃ;",
  "atk-s0304a:457": "Aheṭhayanto pāṇāni, yāti lokavināyako.",
  "atk-s0304a:458": "“Dakkhiṇaṃ paṭhamaṃ pādaṃ, uddharanto narāsabho",
  "atk-s0304a:459": "Gacchanto sirisampanno, sobhate dvipaduttamo.",
  "atk-s0304a:460": "“Gacchato buddhaseṭṭhassa, heṭṭhāpādatalaṃ mudu;",
  "atk-s0304a:461": "Samaṃ samphusate bhūmiṃ, rajasā nupalippati.",
  "atk-s0304a:462": "“Ninnaṭṭhānaṃ unnamati, gacchante lokanāyake;",
  "atk-s0304a:463": "Unnatañca samaṃ hoti, pathavī ca acetanā.",
  "atk-s0304a:464": "“Pāsāṇā sakkharā ceva, kathalā khāṇukaṇṭakā;",
  "atk-s0304a:465": "Sabbe maggā vivajjanti, gacchante lokanāyake.",
  "atk-s0304a:466": "“Nātidūre uddharati, naccāsanne ca nikkhipaṃ;",
  "atk-s0304a:467": "Aghaṭṭayanto niyyāti, ubho jāṇū ca gopphake.",
  "atk-s0304a:468": "“Nātisīghaṃ pakkamati, sampannacaraṇo muni;",
  "atk-s0304a:469": "Na cāpi saṇikaṃ yāti, gacchamāno samāhito.",
  "atk-s0304a:470": "“Uddhaṃ adho ca tiriyañca, disañca vidisaṃ tathā;",
  "atk-s0304a:471": "Na pekkhamāno so yāti, yugamattañhi pekkhati.",
  "atk-s0304a:472": "“Nāgavikkantacāro so, gamane sobhate jino;",
  "atk-s0304a:473": "Cāruṃ gacchati lokaggo, hāsayanto sadevake.",
  "atk-s0304a:474": "“Uḷurājāva sobhanto, catucārīva kesarī;",
  "atk-s0304a:475": "Tosayanto bahū satte, puraṃ seṭṭhaṃ upāgamī”ti.",
  "atk-s0304a:476_0": "Vaṇṇakālo nāma kiresa, evaṃvidhesu kālesu buddhassa sarīravaṇṇe vā guṇavaṇṇe vā dhammakathikassa",
  "atk-s0304a:476_1": "thāmoyeva pamāṇaṃ. Cuṇṇiyapadehi vā gāthābandhena vā yattakaṃ sakkoti, tattakaṃ vattabbaṃ.",
  "atk-s0304a:476_2": "Dukkathitanti na vattabbaṃ. Appamāṇavaṇṇā hi buddhā. Tesaṃ buddhāpi anavasesato vaṇṇaṃ",
  "atk-s0304a:476_3": "vattuṃ asamatthā, pageva itarā pajāti. Iminā sirivilāsena alaṅkatapaṭiyattaṃ sakyarājakulaṃ",
  "atk-s0304a:476_4": "pavisitvā bhagavā pasannacittena janena gandhadhūmavāsacuṇṇādīhi pūjiyamāno santhāgāraṃ",
  "atk-s0304a:476_5": "pāvisi. Tena vuttaṃ “atha kho bhagavā nivāsetvā pattacīvaramādāya saddhiṃ bhikkhusaṅghena",
  "atk-s0304a:476_6": "yena navaṃ santhāgāraṃ tenupasaṅkamī”ti.",
  "atk-s0304a:477_0": "Bhagavantaṃyeva purakkhatvāti bhagavantaṃ purato katvā. Tattha bhagavā bhikkhūnañceva",
  "atk-s0304a:477_1": "upāsakānañca majjhe nisinno gandhodakena nhāpetvā dukūlacumbaṭakena vodakaṃ katvā",
  "atk-s0304a:477_2": "jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā",
  "atk-s0304a:477_3": "viya ativirocittha. Ayaṃ panettha porāṇānaṃ vaṇṇabhaṇanamaggo –",
  "atk-s0304a:478": "“Gantvāna maṇḍalamāḷaṃ, nāgavikkantacāraṇo;",
  "atk-s0304a:479": "Obhāsayanto lokaggo, nisīdi varamāsane.",
  "atk-s0304a:480": "“Tahiṃ nisinno naradammasārathi,",
  "atk-s0304a:481": "Devātidevo satapuññalakkhaṇo;",
  "atk-s0304a:482": "Buddhāsane majjhagato virocati,",
  "atk-s0304a:483": "Suvaṇṇanekkhaṃ viya paṇḍukambale.",
  "atk-s0304a:484": "“Nekkhaṃ jambonadasseva, nikkhittaṃ paṇḍukambale;",
  "atk-s0304a:485": "Virocati vītamalo, maṇiverocano yathā.",
  "atk-s0304a:486": "“Mahāsālova samphullo, nerurājāva’laṅkato;",
  "atk-s0304a:487": "Suvaṇṇayūpasaṅkāso, padumo kokanado yathā.",
  "atk-s0304a:488": "“Jalanto dīparukkhova, pabbatagge yathā sikhī;",
  "atk-s0304a:489": "Devānaṃ pāricchattova, sabbaphullo virocatī”ti.",
  "atk-s0304a:490_0": "Kāpilavatthave sakye bahudeva rattiṃ dhammiyā kathāyāti ettha dhammakathā nāma santhāgārānumodanāpaṭisaṃyuttā",
  "atk-s0304a:490_1": "pakiṇṇakakathā veditabbā. Tadā hi bhagavā ākāsagaṅgaṃ otārento viya pathavojaṃ ākaḍḍhanto",
  "atk-s0304a:490_2": "viya mahājambuṃ matthake gahetvā cālento viya yojanikaṃ madhubhaṇḍaṃ cakkayantena",
  "atk-s0304a:490_3": "pīḷetvā madhupānaṃ pāyamāno viya kapilavatthuvāsīnaṃ sakyānaṃ hitasukhāvahaṃ pakiṇṇakakathaṃ",
  "atk-s0304a:490_4": "kathesi. “Āvāsadānaṃ nāmetaṃ, mahārāja, mahantaṃ, tumhākaṃ āvāso mayā paribhutto,",
  "atk-s0304a:490_5": "bhikkhusaṅghena ca paribhutto, mayā ca bhikkhusaṅghena ca paribhutto pana dhammaratanena",
  "atk-s0304a:490_6": "paribhuttoyevāti tīhi ratanehi paribhutto nāma hoti. Āvāsadānasmiñhi dinne sabbadānaṃ",
  "atk-s0304a:490_7": "dinnameva hoti. Bhummaṭṭhakapaṇṇasālāya vā sākhāmaṇḍapassa vāpi ānisaṃso nāma paricchindituṃ",
  "atk-s0304a:490_8": "na sakkā. Āvāsadānānubhāvena hi bhave bhave nibbattassāpi sambādhitagabbhavāso na",
  "atk-s0304a:490_9": "hoti, dvādasahattho ovarako viya mātukucchi asambādhova hotī”ti. Evaṃ nānānayavicittaṃ",
  "atk-s0304a:490_10": "bahuṃ dhammiṃ kathaṃ kathetvā –",
  "atk-s0304a:491": "“Sītaṃ uṇhaṃ paṭihanti, tato vāḷamigāni ca;",
  "atk-s0304a:492": "Sirīsape ca makase, sisire cāpi vuṭṭhiyo.",
  "atk-s0304a:493": "“Tato vātātapo ghoro, sañjāto paṭihaññati;",
  "atk-s0304a:494": "Leṇatthañca sukhatthañca, jhāyituñca vipassituṃ.",
  "atk-s0304a:495": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0304a:496": "Tasmā hi paṇḍito poso, sampassaṃ atthamattano.",
  "atk-s0304a:497": "“Vihāre kāraye ramme, vāsayettha bahussute;",
  "atk-s0304a:498": "Tesaṃ annañca pānañca, vatthasenāsanāni ca.",
  "atk-s0304a:499": "“Dadeyya ujubhūtesu, vippasannena cetasā;",
  "atk-s0304a:500": "Te tassa dhammaṃ desenti, sabbadukkhāpanūdanaṃ;",
  "atk-s0304a:501": "Yaṃ so dhammaṃ idhaññāya, parinibbāti anāsavo”ti. –",
  "atk-s0304a:502_0": "Evaṃ “ayampi āvāse ānisaṃso, ayampi āvāse ānisaṃso”ti bahudeva rattiṃ atirekataraṃ",
  "atk-s0304a:502_1": "diyaḍḍhayāmaṃ āvāsānisaṃsakathaṃ kathesi. Tattha imā tāva gāthāva saṅgahaṃ āruḷhā,",
  "atk-s0304a:502_2": "pakiṇṇakadhammadesanā pana saṅgahaṃ nārohati. Sandassetvātiādīni vuttatthāneva.",
  "atk-s0304a:503_0": "Abhikkantāti atikkantā dve yāmā gatā. Yassa dāni kālaṃ maññathāti yassa tumhe gamanassa",
  "atk-s0304a:503_1": "kālaṃ maññatha, gamanakālo tumhākaṃ, gacchathāti vuttaṃ hoti. Kasmā pana bhagavā",
  "atk-s0304a:503_2": "te uyyojesīti? Anukampāya. Sukhumālā hi te, tiyāmarattiṃ nisīditvā vītināmentānaṃ",
  "atk-s0304a:503_3": "sarīre ābādho uppajjeyya. Bhikkhusaṅghopi mahā, tassa ṭhānanisajjānaṃ okāso laddhuṃ",
  "atk-s0304a:503_4": "vaṭṭatīti ubhayānukampāya uyyojesi.",
  "atk-s0304a:504_0": "Vigatathinamiddhoti tatra kira bhikkhū yāmadvayaṃ ṭhitāpi nisinnāpi acālayiṃsu, pacchimayāme",
  "atk-s0304a:504_1": "pana āhāro pariṇamati, tassa pariṇatattā bhikkhusaṅgho vigatathinamiddho jātoti akāraṇametaṃ.",
  "atk-s0304a:504_2": "Buddhānañhi kathaṃ suṇantassa kāyikacetasikadarathā na honti, kāyacittalahutādayo",
  "atk-s0304a:504_3": "uppajjanti, tena tesaṃ dve yāme ṭhitānampi nisinnānampi dhammaṃ suṇantānaṃ thinamiddhaṃ",
  "atk-s0304a:504_4": "vigataṃ, pacchimayāmepi sampatte tathā vigatameva jātaṃ. Tenāha “vigatathinamiddho”ti.",
  "atk-s0304a:505_0": "Piṭṭhi me āgilāyatīti kasmā āgilāyati? Bhagavato hi chabbassāni mahāpadhānaṃ padahantassa",
  "atk-s0304a:505_1": "mahantaṃ kāyadukkhaṃ ahosi, athassa aparabhāge mahallakakāle piṭṭhivāto uppajjīti.",
  "atk-s0304a:505_2": "Akāraṇaṃ vā etaṃ. Pahoti hi bhagavā uppannaṃ vedanaṃ vikkhambhetvā ekampi dvepi sattāhāni",
  "atk-s0304a:505_3": "ekapallaṅkena nisīdituṃ. Santhāgārasālaṃ pana catūhi iriyāpathehi paribhuñjitukāmo",
  "atk-s0304a:505_4": "ahosi. Tattha pādadhovanaṭṭhānato yāva dhammāsanā agamāsi, ettake ṭhāne gamanaṃ nipphannaṃ.",
  "atk-s0304a:505_5": "Dhammāsanaṃ pattaṃ thokaṃ ṭhatvā nisīdi, ettake ṭhāne ṭhānaṃ nipphannaṃ. Dveyāmaṃ",
  "atk-s0304a:505_6": "dhammāsane nisīdi, ettake ṭhāne nisajjā nipphannā. Idāni dakkhiṇena passena thokaṃ",
  "atk-s0304a:505_7": "nipanne sayanaṃ nipphajjissatīti evaṃ catūhi iriyāpathehi paribhuñjitukāmo ahosi.",
  "atk-s0304a:505_8": "Upādinnakasarīrañca nāma “no āgilāyatī”ti na vattabbaṃ, tasmā ciranisajjāya sañjātaṃ",
  "atk-s0304a:505_9": "appakampi āgilāyanaṃ gahetvā evamāha.",
  "atk-s0304a:506_0": "Saṅghāṭiṃ paññāpetvāti santhāgārassa kira ekapasse te rājāno paṭasāṇiṃ parikkhipāpetvā",
  "atk-s0304a:506_1": "kappiyamañcakaṃ paññāpetvā kappiyapaccattharaṇena attharitvā upari suvaṇṇatārakagandhamālādidāmapaṭimaṇḍitaṃ",
  "atk-s0304a:506_2": "vitānaṃ bandhitvā gandhatelappadīpaṃ āropayiṃsu, “appeva nāma satthā dhammāsanato",
  "atk-s0304a:506_3": "vuṭṭhāya thokaṃ vissamanto idha nipajjeyya, evaṃ no imaṃ santhāgāraṃ bhagavatā catūhi",
  "atk-s0304a:506_4": "iriyāpathehi paribhuttaṃ dīgharattaṃ hitāya sukhāya bhavissatī”ti. Satthāpi tadeva",
  "atk-s0304a:506_5": "sandhāya tattha saṅghāṭiṃ paññāpetvā nipajji. Uṭṭhānasaññaṃ manasi karitvāti “ettakaṃ",
  "atk-s0304a:506_6": "kālaṃ atikkamitvā vuṭṭhahissāmī”ti vuṭṭhānasaññaṃ citte ṭhapetvā, tañca kho aniddāyantova",
  "atk-s0304a:506_7": "therassa dhammakathaṃ suṇamāno.",
  "atk-s0304a:507_0": "Avassutapariyāyanti avassutassa pariyāyaṃ, avassutassa kāraṇanti attho. Adhimuccatīti",
  "atk-s0304a:507_1": "kilesādhimuccanena adhimuccati, giddho hoti. Byāpajjatīti byāpādavasena pūticitto",
  "atk-s0304a:507_2": "hoti. Cakkhutoti cakkhubhāvena. Māroti kilesamāropi devaputtamāropi. Otāranti vivaraṃ.",
  "atk-s0304a:507_3": "Ārammaṇanti paccayaṃ. Naḷāgāratiṇāgāraṃ viya hi savisevanāni āyatanāni, tiṇukkā viya",
  "atk-s0304a:507_4": "kilesuppattirahaṃ ārammaṇaṃ, tiṇukkāya ṭhapitaṭhapitaṭṭhāne aṅgārassujjalanaṃ viya",
  "atk-s0304a:507_5": "ārammaṇe āpāthamāgate kilesānaṃ uppatti. Tena vuttaṃ labhetha māro otāranti.",
  "atk-s0304a:508_0": "Sukkapakkhe bahalamattikapiṇḍāvalepanaṃ kūṭāgāraṃ viya nibbisevanāni āyatanāni, tiṇukkā",
  "atk-s0304a:508_1": "viya vuttapakārārammaṇaṃ, tiṇukkāya ṭhapitaṭhapitaṭṭhāne nibbāpanaṃ viya nibbisevanānaṃ",
  "atk-s0304a:508_2": "āyatanānaṃ ārammaṇe āpāthamāgate kilesapariḷāhassa anuppatti. Tena vuttaṃ neva labhetha māro otāranti.",
  "atk-s0304a:509": "7. Dukkhadhammasuttavaṇṇanā",
  "atk-s0304a:510_0": "244. Sattame dukkhadhammānanti dukkhasambhavadhammānaṃ. Pañcasu hi khandhesu sati",
  "atk-s0304a:510_1": "chedanavadhabandhanādibhedaṃ dukkhaṃ sambhavati, tasmā te dukkhasambhavadhammattā",
  "atk-s0304a:510_2": "dukkhadhammāti vuccanti. Tathā kho panassāti tenākārenassa. Yathāssa kāme passatoti",
  "atk-s0304a:510_3": "yenākārenassa kāme passantassa. Yathā carantanti yenākārena cārañca vihārañca anubandhitvā",
  "atk-s0304a:510_4": "carantaṃ. Aṅgārakāsūpamā kāmā diṭṭhā hontīti pariyeṭṭhimūlakassa ceva paṭisandhimūlakassa",
  "atk-s0304a:510_5": "ca dukkhassa vasena aṅgārakāsu viya mahāpariḷāhāti diṭṭhā honti. Kāme pariyesantānañhi",
  "atk-s0304a:510_6": "nāvāya mahāsamuddogāhanaajapathasaṅkupathapaṭipajjanaubhatobyūḷhasaṅgāmapakkhandanādivasena",
  "atk-s0304a:510_7": "pariyeṭṭhimūlakampi, kāme paribhuñjantānaṃ kāmaparibhogacetanāya catūsu apāyesu dinnapaṭisandhimūlakampi",
  "atk-s0304a:510_8": "mahāpariḷāhadukkhaṃ uppajjati. Evametassa duvidhassāpi dukkhassa vasena aṅgārakāsu",
  "atk-s0304a:510_9": "viya mahāpariḷāhāti diṭṭhā honti.",
  "atk-s0304a:511_0": "Dāyanti aṭaviṃ. Puratopi kaṇṭakoti purimapasse vijjhitukāmo viya āsannaṭṭhāneyeva",
  "atk-s0304a:511_1": "ṭhitakaṇṭako. Pacchatotiādīsupi eseva nayo. Heṭṭhā pana pādehi akkantaṭṭhānassa santike,",
  "atk-s0304a:511_2": "na akkantaṭṭhāneyeva. Evaṃ so kaṇṭakagabbhaṃ paviṭṭho viya bhaveyya. Mā maṃ kaṇṭakoti",
  "atk-s0304a:511_3": "mā maṃ kaṇṭako vijjhīti kaṇṭakavedhaṃ rakkhamāno.",
  "atk-s0304a:512_0": "Dandho, bhikkhave, satuppādoti satiyā uppādoyeva dandho, uppannamattāya pana tāya",
  "atk-s0304a:512_1": "kāci kilesā niggahitāva honti, na saṇṭhātuṃ sakkonti. Cakkhudvārasmiñhi rāgādīsu",
  "atk-s0304a:512_2": "uppannesu dutiyajavanavārena “kilesā me uppannā”ti ñatvā tatiye javanavāre saṃvarajavanaṃyeva",
  "atk-s0304a:512_3": "javati. Anacchariyañcetaṃ, yaṃ vipassako tatiyajavanavāre kilese niggaṇheyya. Cakkhudvāre",
  "atk-s0304a:512_4": "pana iṭṭhārammaṇe āpāthagate bhavaṅgaṃ āvaṭṭetvā āvajjanādīsu uppannesu voṭṭhabbanānantaraṃ",
  "atk-s0304a:512_5": "sampattakilesajavanavāraṃ nivattetvā kusalameva uppādeti. Āraddhavipassakānañhi ayamānisaṃso",
  "atk-s0304a:512_6": "bhāvanāpaṭisaṅkhāne patiṭṭhitabhāvassa.",
  "atk-s0304a:513_0": "Abhihaṭṭhuṃ pavāreyyunti sudinnattherassa viya raṭṭhapālakulaputtassa viya ca kāyena",
  "atk-s0304a:513_1": "vā satta ratanāni abhiharitvā vācāya vā “amhākaṃ dhanato yattakaṃ icchasi, tattakaṃ",
  "atk-s0304a:513_2": "gaṇhā”ti vadantā pavāreyyuṃ. Anudahantīti sarīre paliveṭhitattā uṇhapariḷāhaṃ janetvā",
  "atk-s0304a:513_3": "anudahanti. Sañjātasede vā sarīre laggantā anusentītipi attho. Yañhi taṃ, bhikkhave,",
  "atk-s0304a:513_4": "cittanti idaṃ yasmā citte anāvaṭṭante puggalassa āvaṭṭanaṃ nāma natthi. Evarūpañhi",
  "atk-s0304a:513_5": "cittaṃ anāvaṭṭanti, tasmā vuttaṃ. Iti imasmiṃ sutte vipassanābalameva dīpitaṃ.",
  "atk-s0304a:514": "8. Kiṃsukopamasuttavaṇṇanā",
  "atk-s0304a:515_0": "245. Aṭṭhame dassananti paṭhamamaggassetaṃ adhivacanaṃ. Paṭhamamaggo hi kilesapahānakiccaṃ",
  "atk-s0304a:515_1": "sādhento paṭhamaṃ nibbānaṃ passati, tasmā dassananti vuccati. Gotrabhuñāṇaṃ pana",
  "atk-s0304a:515_2": "kiñcāpi maggato paṭhamataraṃ passati, passitvā pana kattabbakiccassa kilesapahānassa",
  "atk-s0304a:515_3": "abhāvena na dassananti vuccati. Apica cattāropi maggā dassanameva. Kasmā? Sotāpattimaggakkhaṇe",
  "atk-s0304a:515_4": "dassanaṃ visujjhati, phalakkhaṇe visuddhaṃ. Sakadāgāmianāgāmiarahattamaggakkhaṇe",
  "atk-s0304a:515_5": "visujjhati, phalakkhaṇe visuddhanti evaṃ kathentānaṃ bhikkhūnaṃ sutvā so bhikkhu",
  "atk-s0304a:515_6": "“ahampi dassanaṃ visodhetvā arahattaphale patiṭṭhito dassanavisuddhikaṃ nibbānaṃ",
  "atk-s0304a:515_7": "sacchikatvā viharissāmī”ti taṃ bhikkhuṃ upasaṅkamitvā evaṃ pucchi. So phassāyatanakammaṭṭhāniko",
  "atk-s0304a:515_8": "channaṃ phassāyatanānaṃ vasena rūpārūpadhamme pariggahetvā arahattaṃ patto. Ettha",
  "atk-s0304a:515_9": "hi purimāni pañca āyatanāni rūpaṃ, manāyatanaṃ arūpaṃ. Iti so attanā adhigatamaggameva kathesi.",
  "atk-s0304a:516_0": "Asantuṭṭhoti padesasaṅkhāresu ṭhatvā kathitattā asantuṭṭho. Evaṃ kirassa ahosi –",
  "atk-s0304a:516_1": "“ayaṃ padesasaṅkhāresu ṭhatvā kathesi. Sakkā nu kho padesasaṅkhāresu ṭhatvā dassanavisuddhikaṃ",
  "atk-s0304a:516_2": "nibbānaṃ pāpuṇitu”nti? Tato naṃ pucchi – “āvuso, tvaṃyeva nu kho idaṃ dassanavisuddhikaṃ",
  "atk-s0304a:516_3": "nibbānaṃ jānāsi, udāhu aññepi jānantā atthī”ti. Atthāvuso, asukavihāre asukatthero",
  "atk-s0304a:516_4": "nāmāti. So tampi upasaṅkamitvā pucchi. Etenupāyena aññampi aññampīti.",
  "atk-s0304a:517_0": "Ettha ca dutiyo pañcakkhandhakammaṭṭhāniko rūpakkhandhavasena rūpaṃ, sesakkhandhavasena",
  "atk-s0304a:517_1": "nāmanti nāmarūpaṃ vavatthapetvā anukkamena arahattaṃ patto. Tasmā sopi attanā adhigatamaggameva",
  "atk-s0304a:517_2": "kathesi. Ayaṃ pana “imesaṃ aññamaññaṃ na sameti, paṭhamena sappadesasaṅkhāresu ṭhatvāva",
  "atk-s0304a:517_3": "kathitaṃ, iminā nippadesesū”ti asantuṭṭho hutvā tatheva taṃ pucchitvā pakkāmi.",
  "atk-s0304a:518_0": "Tatiyo mahābhūtakammaṭṭhāniko cattāri mahābhūtāni saṅkhepato ca vitthārato ca pariggahetvā",
  "atk-s0304a:518_1": "arahattaṃ patto, tasmā ayampi attanā adhigatamaggameva kathesi. Ayaṃ pana “imesaṃ",
  "atk-s0304a:518_2": "aññamaññaṃ na sameti, paṭhamena sappadesasaṅkhāresu ṭhatvā kathitaṃ, dutiyena nippadesesu,",
  "atk-s0304a:518_3": "tatiyena atisappadesesū”ti asantuṭṭho hutvā tatheva taṃ pucchitvā pakkāmi.",
  "atk-s0304a:519_0": "Catuttho tebhūmakakammaṭṭhāniko. Tassa kira samappavattā dhātuyo ahesuṃ, kallasarīraṃ",
  "atk-s0304a:519_1": "balapattaṃ, kammaṭṭhānānipissa sabbāneva sappāyāni, atītā vā saṅkhārā hontu anāgatā",
  "atk-s0304a:519_2": "vā paccuppannā vā kāmāvacarā vā rūpāvacarā vā arūpāvacarā vā, sabbepi sappāyāva.",
  "atk-s0304a:519_3": "Asappāyakammaṭṭhānaṃ nāma natthi. Kālesupi purebhattaṃ vā hotu pacchābhattaṃ vā paṭhamayāmādayo",
  "atk-s0304a:519_4": "vā, asappāyo kālo nāma natthi. Yathā nāma cāribhūmiṃ otiṇṇo mahāhatthī hatthena gahetabbaṃ",
  "atk-s0304a:519_5": "hattheneva luñcitvā gaṇhāti, pādehi paharitvā gahetabbaṃ pādehi paharitvā gaṇhāti,",
  "atk-s0304a:519_6": "evameva sakale tebhūmakadhamme kalāpaggāhena gahetvā sammasanto arahattaṃ patto,",
  "atk-s0304a:519_7": "tasmā esopi attanā adhigatamaggameva kathesi. Ayaṃ pana “imesaṃ aññamaññaṃ na sameti.",
  "atk-s0304a:519_8": "Paṭhamena sappadesasaṅkhāresu ṭhatvā kathitaṃ, dutiyena nippadesesu, puna tatiyena",
  "atk-s0304a:519_9": "sappadesesu, catutthena nippadesesuyevā”ti asantuṭṭho hutvā taṃ pucchi – “kiṃ nu",
  "atk-s0304a:519_10": "kho, āvuso, idaṃ dassanavisuddhikaṃ nibbānaṃ tumhehi attanova dhammatāya ñātaṃ, udāhu",
  "atk-s0304a:519_11": "kenaci vo akkhāta”nti? Āvuso, mayaṃ kiṃ jānāma? Atthi pana sadevake loke sammāsambuddho,",
  "atk-s0304a:519_12": "taṃ nissāyetaṃ amhehi ñātanti. So cintesi – “ime bhikkhū mayhaṃ ajjhāsayaṃ gahetvā",
  "atk-s0304a:519_13": "kathetuṃ na sakkonti, ahaṃ sabbaññubuddhameva pucchitvā nikkaṅkho bhavissāmī”ti yena",
  "atk-s0304a:519_14": "bhagavā tenupasaṅkami.",
  "atk-s0304a:520_0": "Bhagavā tassa vacanaṃ sutvā “yehi te pañho kathito, te cattāropi khīṇāsavā, sukathitaṃ",
  "atk-s0304a:520_1": "tehi, tvaṃ pana attano andhabālatāya taṃ na sallakkhesī”ti na evaṃ vihesesi. Kārakabhāvaṃ",
  "atk-s0304a:520_2": "panassa ñatvā “atthagavesako esa, dhammadesanāya eva naṃ bujjhāpessāmī”ti kiṃsukopamaṃ",
  "atk-s0304a:520_3": "āhari. Tattha bhūtaṃ vatthuṃ katvā evamattho vibhāvetabbo – ekasmiṃ kira mahānagare",
  "atk-s0304a:520_4": "eko sabbaganthadharo brāhmaṇavejjo paṇḍito paṭivasati. Atheko nagarassa pācīnadvāragāmavāsī",
  "atk-s0304a:520_5": "paṇḍurogapuriso tassa santikaṃ āgantvā taṃ vanditvā aṭṭhāsi. Vejjapaṇḍito tena saddhiṃ",
  "atk-s0304a:520_6": "sammoditvā “kenatthena āgatosi bhadramukhā”ti, pucchi. Rogenamhi, ayya, upadduto,",
  "atk-s0304a:520_7": "bhesajjaṃ me kathehīti. Tena hi, bho, gaccha, kiṃsukarukkhaṃ chinditvā, sosetvā jhāpetvā,",
  "atk-s0304a:520_8": "tassa khārodakaṃ gahetvā iminā ciminā ca bhesajjena yojetvā, ariṭṭhaṃ katvā piva,",
  "atk-s0304a:520_9": "tena te phāsukaṃ bhavissatīti. So tathā katvā nirogo balavā pāsādiko jāto.",
  "atk-s0304a:521_0": "Athañño dakkhiṇadvāragāmavāsī puriso teneva rogena āturo “asuko kira bhesajjaṃ katvā",
  "atk-s0304a:521_1": "arogo jāto”ti sutvā taṃ upasaṅkamitvā pucchi – “kena te, samma, phāsukaṃ jāta”nti.",
  "atk-s0304a:521_2": "Kiṃsukāriṭṭhena nāma, gaccha tvampi karohīti. Sopi tathā katvā tādisova jāto.",
  "atk-s0304a:522_0": "Athañño pacchimadvāragāmavāsī…pe… uttaradvāragāmavāsī puriso teneva rogena āturo",
  "atk-s0304a:522_1": "“asuko kira bhesajjaṃ katvā arogo jāto”ti taṃ upasaṅkamitvā pucchi “kena te, samma,",
  "atk-s0304a:522_2": "phāsukaṃ jāta”nti? Kiṃsukāriṭṭhena nāma, gaccha tvampi karohīti. Sopi tathā katvā tādisova jāto.",
  "atk-s0304a:523_0": "Athañño paccantavāsī adiṭṭhapubbakiṃsuko eko puriso teneva rogena āturo ciraṃ tāni",
  "atk-s0304a:523_1": "tāni bhesajjāni katvā roge avūpasamamāne “asuko kira nagarassa pācīnadvāragāmavāsī",
  "atk-s0304a:523_2": "puriso bhesajjaṃ katvā arogo jāto”ti sutvā “gacchāmahampi, tena katabhesajjaṃ karissāmī”ti",
  "atk-s0304a:523_3": "daṇḍamolubbha anupubbena tassa santikaṃ gantvā, “kena te, samma, phāsukaṃ jāta”nti",
  "atk-s0304a:523_4": "pucchi. Kiṃsukāriṭṭhena sammāti. Kīdiso pana so kiṃsukoti. Jhāpitagāme ṭhitajhāmathūṇo",
  "atk-s0304a:523_5": "viyāti. Iti so puriso attanā diṭṭhākārenava kiṃsukaṃ ācikkhi. Tena hi diṭṭhakāle",
  "atk-s0304a:523_6": "kiṃsuko patitapatto khāṇukakāle diṭṭhattā tādisova hoti.",
  "atk-s0304a:524_0": "So pana puriso sutamaṅgalikattā “ayaṃ ‘jhāpitagāme jhāmathūṇo viyā’ti āha, amaṅgalametaṃ.",
  "atk-s0304a:524_1": "Etasmiñhi me bhesajje katepi rogo na vūpasamissatī”ti tassa veyyākaraṇena asantuṭṭho",
  "atk-s0304a:524_2": "taṃ pucchi – “kiṃ nu kho, bho, tvaññeva kiṃsukaṃ jānāsi, udāhu aññopi atthī”ti. Atthi,",
  "atk-s0304a:524_3": "bho, dakkhiṇadvāragāme asuko nāmāti. So taṃ upasaṅkamitvā pucchi, svāssa pupphitakāle",
  "atk-s0304a:524_4": "diṭṭhattā attano dassanānurūpena “lohitako kiṃsuko”ti āha. So “ayaṃ purimena viruddhaṃ",
  "atk-s0304a:524_5": "āha, kāḷako lohitakato suvidūradūre”ti tassapi veyyākaraṇena asantuṭṭho “atthi pana,",
  "atk-s0304a:524_6": "bho, aññopi koci kiṃsukadassāvī, yena kiṃsuko diṭṭhapubbo”ti? Pucchitvā, “atthi pacchimadvāragāme",
  "atk-s0304a:524_7": "asuko nāmā”ti vutte tampi upasaṅkamitvā pucchi. Svāssa phalitakāle diṭṭhattā attano",
  "atk-s0304a:524_8": "dassanānurūpena “ocirakajāto ādinnasipāṭiko”ti āha. Phalitakālasmiñhi kiṃsuko olambamānacīrako",
  "atk-s0304a:524_9": "viya adhomukhaṃ katvā gahitaasikoso viya ca sirīsarukkho viya ca lambamānaphalo hoti.",
  "atk-s0304a:524_10": "So “ayaṃ purimehi viruddhaṃ āha, na sakkā imassa vacanaṃ gahetu”nti tassapi veyyākaraṇena",
  "atk-s0304a:524_11": "asantuṭṭho “atthi pana, bho, aññopi koci kiṃsukadassāvī, yena kiṃsuko diṭṭhapubbo”ti?",
  "atk-s0304a:524_12": "Pucchitvā, “atthi uttaradvāragāme asuko nāmā”ti vutte tampi upasaṅkamitvā pucchi.",
  "atk-s0304a:524_13": "So assa sañchannapattakāle diṭṭhattā attano dassanānurūpena “bahalapattapalāso sandacchāyo”ti",
  "atk-s0304a:524_14": "āha. Sandacchāyo nāma saṃsanditvā ṭhitacchāyo.",
  "atk-s0304a:525_0": "So “ayampi purimehi viruddhaṃ āha, na sakkā imassa vacanaṃ gahetu”nti tassapi veyyākaraṇena",
  "atk-s0304a:525_1": "asantuṭṭho taṃ āha, “kiṃ nu kho, bho, tumhe attanova dhammatāya kiṃsukaṃ jānātha,",
  "atk-s0304a:525_2": "udāhu kenaci vo akkhāto”ti? Kiṃ, bho, mayaṃ jānāma? Atthi pana mahānagarassa majjhe",
  "atk-s0304a:525_3": "amhākaṃ ācariyo vejjapaṇḍito, taṃ nissāya amhehi ñātanti. “Tena hi ahampi ācariyameva",
  "atk-s0304a:525_4": "upasaṅkamitvā nikkaṅkho bhavissāmī”ti tassa santikaṃ upasaṅkamitvā taṃ vanditvā aṭṭhāsi.",
  "atk-s0304a:525_5": "Vejjapaṇḍito tena saddhiṃ sammoditvā, “kenatthena āgatosi bhadramukhā”ti pucchi.",
  "atk-s0304a:525_6": "Rogenamhi, ayya, upadduto, bhesajjaṃ me kathethāti. Tena hi, bho, gaccha, kiṃsukarukkhaṃ",
  "atk-s0304a:525_7": "chinditvā sosetvā jhāpetvā tassa khārodakaṃ gahetvā iminā ciminā ca bhesajjena yojetvā",
  "atk-s0304a:525_8": "ariṭṭhaṃ katvā piva, etena te phāsukaṃ bhavissatīti. So tathā katvā nirogo balavā pāsādiko jāto.",
  "atk-s0304a:526_0": "Tattha mahānagaraṃ viya nibbānanagaraṃ daṭṭhabbaṃ. Vejjapaṇḍito viya sammāsambuddho.",
  "atk-s0304a:526_1": "Vuttampi ce taṃ “bhisakko sallakattoti kho, sunakkhatta, tathāgatassetaṃ adhivacanaṃ",
  "atk-s0304a:526_2": "arahato sammāsambuddhassā”ti catūsu dvāragāmesu cattāro vejjantevāsikā viya cattāro",
  "atk-s0304a:526_3": "dassanavisuddhipattā khīṇāsavā. Paccantavāsī paṭhamapuriso viya pañhapucchako bhikkhu.",
  "atk-s0304a:526_4": "Paccantavāsino catunnaṃ vejjantevāsikānaṃ kathāya asantuṭṭhassa ācariyameva upasaṅkamitvā",
  "atk-s0304a:526_5": "pucchanakālo viya imassa bhikkhuno catunnaṃ dassanavisuddhipattānaṃ khīṇāsavānaṃ",
  "atk-s0304a:526_6": "kathāya asantuṭṭhassa satthāraṃ upasaṅkamitvā pucchanakālo.",
  "atk-s0304a:527_0": "Yathā yathā adhimuttānanti yena yenākārena adhimuttānaṃ. Dassanaṃ suvisuddhanti nibbānadassanaṃ",
  "atk-s0304a:527_1": "suṭṭhu visuddhaṃ. Tathā tathā kho tehi sappurisehi byākatanti tena tenevākārena tuyhaṃ",
  "atk-s0304a:527_2": "tehi sappurisehi kathitaṃ. Yathā hi “kāḷako kiṃsuko”ti kathento na aññaṃ kathesi,",
  "atk-s0304a:527_3": "attanā diṭṭhanayena kiṃsukameva kathesi, evameva chaphassāyatanānaṃ vasena dassanavisuddhipattakhīṇāsavopi",
  "atk-s0304a:527_4": "imaṃ pañhaṃ kathento na aññaṃ kathesi, attanā adhigatamaggena dassanavisuddhikaṃ",
  "atk-s0304a:527_5": "nibbānameva kathesi.",
  "atk-s0304a:528_0": "Yathā ca “lohitako ocirakajāto bahalapattapalāso kiṃsuko”ti kathentopi na aññaṃ kathesi,",
  "atk-s0304a:528_1": "attanā diṭṭhanayena kiṃsukameva kathesi, evameva pañcupādānakkhandhavasena catumahābhūtavasena",
  "atk-s0304a:528_2": "tebhūmakadhammavasena dassanavisuddhipattakhīṇāsavopi imaṃ pañhaṃ kathento na aññaṃ",
  "atk-s0304a:528_3": "kathesi, attanā adhigatamaggena dassanavisuddhikaṃ nibbānameva kathesi.",
  "atk-s0304a:529_0": "Tattha yathā kāḷakakāle kiṃsukadassāvinopi taṃ dassanaṃ bhūtaṃ tacchaṃ na tena aññaṃ",
  "atk-s0304a:529_1": "diṭṭhaṃ, kiṃsukova diṭṭho, evameva chaphassāyatanavasena dassanavisuddhipattassāpi",
  "atk-s0304a:529_2": "khīṇāsavassa dassanaṃ bhūtaṃ tacchaṃ, na tena aññaṃ kathitaṃ, attanā adhigatamaggena",
  "atk-s0304a:529_3": "dassanavisuddhikaṃ nibbānameva kathitaṃ. Yathā ca lohitakāle ocirakajātakāle bahalapattapalāsakāle",
  "atk-s0304a:529_4": "kiṃsukadassāvinopi taṃ dassanaṃ bhūtaṃ tacchaṃ, na tena aññaṃ diṭṭhaṃ, kiṃsukova",
  "atk-s0304a:529_5": "diṭṭho, evameva pañcupādānakkhandhavasena catumahābhūtavasena tebhūmakadhammavasena",
  "atk-s0304a:529_6": "dassanavisuddhipattassāpi khīṇāsavassa dassanaṃ bhūtaṃ tacchaṃ, na tena aññaṃ kathitaṃ,",
  "atk-s0304a:529_7": "attanā adhigatamaggena dassanavisuddhikaṃ nibbānameva kathitaṃ.",
  "atk-s0304a:530_0": "Seyyathāpi, bhikkhu rañño paccantimaṃ nagaranti idaṃ kasmā āraddhaṃ? Sace tena bhikkhunā",
  "atk-s0304a:530_1": "taṃ sallakkhitaṃ, athassa dhammadesanatthaṃ āraddhaṃ. Sace na sallakkhitaṃ, athassa",
  "atk-s0304a:530_2": "iminā nagaropamena tassevatthassa dīpanatthāya āvibhāvanatthāya āraddhaṃ. Tattha",
  "atk-s0304a:530_3": "yasmā majjhimapadese nagarassa pākārādīni thirāni vā hontu dubbalāni vā, sabbaso",
  "atk-s0304a:530_4": "vā mā hontu, corāsaṅkā na honti, tasmā taṃ aggahetvā “paccantimaṃ nagara”nti āha.",
  "atk-s0304a:530_5": "Daḷhuddhāpanti thirapākāraṃ. Daḷhapākāratoraṇanti thirapākārañceva thiratoraṇañca.",
  "atk-s0304a:530_6": "Toraṇāni nāma hi purisubbedhāni nagarassa alaṅkāratthaṃ karīyanti, coranivāraṇatthānipi",
  "atk-s0304a:530_7": "hontiyeva. Atha vā toraṇanti piṭṭhasaṅghāṭassetaṃ nāmaṃ, thirapiṭṭhasaṅghāṭantipi",
  "atk-s0304a:530_8": "attho. Chadvāranti nagaradvāraṃ nāma ekampi hoti dvepi satampi sahassampi, idha pana",
  "atk-s0304a:530_9": "satthā chadvārikanagaraṃ dassento evamāha. Paṇḍitoti paṇḍiccena samannāgato. Byattoti",
  "atk-s0304a:530_10": "veyyattiyena samannāgato visadañāṇo. Medhāvīti ṭhānuppattikapaññāsaṅkhātāya medhāya samannāgato.",
  "atk-s0304a:531_0": "Puratthimāya disāyātiādimhi bhūtamatthaṃ katvā evamattho veditabbo – samiddhe kira",
  "atk-s0304a:531_1": "mahānagare sattaratanasampanno rājā cakkavatti rajjaṃ anusāsati, tassetaṃ paccantanagaraṃ",
  "atk-s0304a:531_2": "rājāyuttavirahitaṃ, atha purisā āgantvā “amhākaṃ, deva, nagare āyuttako natthi, dehi",
  "atk-s0304a:531_3": "no kiñci āyuttaka”nti āhaṃsu. Rājā ekaṃ puttaṃ datvā “gacchatha, etaṃ ādāya tattha",
  "atk-s0304a:531_4": "abhisiñcitvā vinicchayaṭṭhānādīni katvā vasathā”ti. Te tathā akaṃsu. Rājaputto pāpamittasaṃsaggena",
  "atk-s0304a:531_5": "katipāheyeva surāsoṇḍo hutvā, sabbāni vinicchayaṭṭhānādīni hāretvā, nagaramajjhe",
  "atk-s0304a:531_6": "dhuttehi parivārito suraṃ pivanto naccagītādiratiyā vītināmeti. Atha rañño āgantvā ārocayiṃsu.",
  "atk-s0304a:532_0": "Rājā ekaṃ paṇḍitaṃ amaccaṃ āṇāpesi – “gaccha kumāraṃ ovaditvā, vinicchayaṭṭhānādīni",
  "atk-s0304a:532_1": "kāretvā, puna abhisekaṃ katvā, ehī”ti. Na sakkā, deva, kumāraṃ ovadituṃ, caṇḍo kumāro",
  "atk-s0304a:532_2": "ghāteyyāpi manti. Athekaṃ balasampannaṃ yodhaṃ āṇāpesi – “tvaṃ iminā saddhiṃ gantvā",
  "atk-s0304a:532_3": "sace so ovāde na tiṭṭhati, sīsamassa chindāhī”ti. Iti so amacco yodho cāti idaṃ sīghaṃ",
  "atk-s0304a:532_4": "dūtayugaṃ tattha gantvā dovārikaṃ pucchi – “kahaṃ, bho, nagarassa sāmi kumāro”ti.",
  "atk-s0304a:532_5": "Esa majjhesiṅghāṭake suraṃ pivanto dhuttaparivārito gītādiratiṃ anubhonto nisinnoti.",
  "atk-s0304a:532_6": "Atha taṃ dūtayugaṃ gantvā amacco tāvettha, “sāmi, vinicchayaṭṭhānādīni kira kāretvā",
  "atk-s0304a:532_7": "sādhukaṃ rajjaṃ anusāsā”ti āha. Kumāro asuṇanto viya nisīdi. Atha naṃ yodho sīse",
  "atk-s0304a:532_8": "gahetvā, “sace rañño āṇaṃ karosi, kara, no ce, ettheva te sīsaṃ pātessāmī”ti khaggaṃ",
  "atk-s0304a:532_9": "abbāhi. Paricārakā dhuttā tāvadeva disāsu palāyiṃsu. Kumāro bhīto sāsanaṃ sampaṭicchi.",
  "atk-s0304a:532_10": "Athassa te tattheva abhisekaṃ katvā setacchattaṃ ussāpetvā “sammā rajjaṃ anusāsāhī”ti",
  "atk-s0304a:532_11": "raññā vuttaṃ yathābhūtavacanaṃ niyyātetvā yathāgatamaggameva paṭipajjiṃsu. Imamatthaṃ",
  "atk-s0304a:532_12": "āvikaronto bhagavā “puratthimāya disāyā”ti āha.",
  "atk-s0304a:533_0": "Tatridaṃ opammasaṃsandanaṃ – samiddhamahānagaraṃ viya hi nibbānanagaraṃ daṭṭhabbaṃ,",
  "atk-s0304a:533_1": "sattaratanasamannāgato rājā cakkavatti viya sattabojjhaṅgaratanasamannāgato dhammarājā",
  "atk-s0304a:533_2": "sammāsambuddho, paccantimanagaraṃ viya sakkāyanagaraṃ, tasmiṃ nagare kūṭarājaputto",
  "atk-s0304a:533_3": "viya imassa bhikkhuno kūṭacittuppādo, kūṭarājaputtassa dhuttehi parivāritakālo viya",
  "atk-s0304a:533_4": "imassa bhikkhuno pañcahi nīvaraṇehi samaṅgikālo, dve sīghadūtā viya samathakammaṭṭhānañca",
  "atk-s0304a:533_5": "vipassanākammaṭṭhānañca, mahāyodhena sīse gahitakālo viya uppannapaṭhamajjhānasamādhinā",
  "atk-s0304a:533_6": "niccalaṃ katvā cittaggahitakālo, yodhena sīse gahitamatte dhuttānaṃ disāsu palāyitvā",
  "atk-s0304a:533_7": "dūrībhāvo viya paṭhamajjhānamhi uppannamatte nīvaraṇānaṃ dūrībhāvo, “karissāmi rañño",
  "atk-s0304a:533_8": "sāsana”nti sampaṭicchitamatte vissaṭṭhakālo viya jhānato vuṭṭhitakālo, amaccena rañño",
  "atk-s0304a:533_9": "sāsanaṃ ārocitakālo viya samādhinā cittaṃ kammaniyaṃ katvā vipassanākammaṭṭhānassa",
  "atk-s0304a:533_10": "vaḍḍhitakālo, tatthevassa tehi dvīhi dūtehi katābhisekassa setacchattaussāpanaṃ viya",
  "atk-s0304a:533_11": "samathavipassanākammaṭṭhānaṃ nissāya arahattappattassa vimuttisetacchattussāpanaṃ veditabbaṃ.",
  "atk-s0304a:534_0": "Nagaranti kho bhikkhu imassetaṃ cātumahābhūtikassa kāyassa adhivacanantiādīsu pana",
  "atk-s0304a:534_1": "cātumahābhūtikassātiādīnaṃ padānaṃ attho heṭṭhā vitthāritova. Kevalaṃ pana viññāṇarājaputtassa",
  "atk-s0304a:534_2": "nivāsaṭṭhānattā ettha kāyo “nagara”nti vutto, tasseva dvārabhūtattā cha āyatanāni",
  "atk-s0304a:534_3": "“dvārānī”ti, tesu dvāresu niccaṃ suppatiṭṭhitattā sati “dovāriko”ti, kammaṭṭhānaṃ",
  "atk-s0304a:534_4": "ācikkhantena dhammarājena pesitattā samathavipassanā “sīghaṃ dūtayuga”nti. Ettha",
  "atk-s0304a:534_5": "mahāyodho viya samatho, paṇḍitāmacco viya vipassanā veditabbā.",
  "atk-s0304a:535_0": "Majjhe siṅghāṭakoti nagaramajjhe siṅghāṭako. Mahābhūtānanti hadayavatthussa nissayabhūtānaṃ",
  "atk-s0304a:535_1": "mahābhūtānaṃ. Vatthurūpassa hi paccayadassanatthamevetaṃ catumahābhūtaggahaṇaṃ kataṃ.",
  "atk-s0304a:535_2": "Nagaramajjhe pana so rājakumāro viya sarīramajjhe hadayarūpasiṅghāṭake nisinno samathavipassanādūtehi",
  "atk-s0304a:535_3": "arahattābhisekena abhisiñcitabbo vipassanāviññāṇarājaputto daṭṭhabbo. Nibbānaṃ pana",
  "atk-s0304a:535_4": "yathābhūtasabhāvaṃ akuppaṃ adhikārīti katvā yathābhūtaṃ vacananti vuttaṃ. Ariyamaggo",
  "atk-s0304a:535_5": "pana yādisova pubbabhāgavipassanāmaggo, ayampi aṭṭhaṅgasamannāgatattā tādisoyevāti",
  "atk-s0304a:535_6": "katvā yathāgatamaggoti vutto. Idaṃ tāvettha dhammadesanatthaṃ ābhatāya upamāya saṃsandanaṃ.",
  "atk-s0304a:536_0": "Tassevatthassa pākaṭīkaraṇatthaṃ ābhatapakkhe pana idaṃ saṃsandanaṃ – ettha hi chadvārūpamā",
  "atk-s0304a:536_1": "chaphassāyatanavasena dassanavisuddhipattaṃ khīṇāsavaṃ dassetuṃ ābhatā, nagarasāmiupamā",
  "atk-s0304a:536_2": "pañcakkhandhavasena, siṅghāṭakūpamā catumahābhūtavasena, nagarūpamā tebhūmakadhammavasena",
  "atk-s0304a:536_3": "dassanavisuddhipattaṃ khīṇāsavaṃ dassetuṃ ābhatā. Saṅkhepato panimasmiṃ sutte catusaccameva",
  "atk-s0304a:536_4": "kathitaṃ. Sakalenapi hi nagarasambhārena dukkhasaccameva kathitaṃ, yathābhūtavacanena",
  "atk-s0304a:536_5": "nirodhasaccaṃ, yathāgatamaggena maggasaccaṃ, dukkhassa pana pabhāvikā taṇhā samudayasaccaṃ.",
  "atk-s0304a:536_6": "Desanāpariyosāne pañhapucchako bhikkhu sotāpattiphale patiṭṭhitoti.",
  "atk-s0304a:537": "9. Vīṇopamasuttavaṇṇanā",
  "atk-s0304a:538_0": "246. Navame yassa kassaci, bhikkhave, bhikkhussa vā bhikkhuniyā vāti idaṃ satthā",
  "atk-s0304a:538_1": "yathā nāma mahākuṭumbiko mahantaṃ kasikammaṃ katvā, nipphannasasso gharadvāre maṇḍapaṃ",
  "atk-s0304a:538_2": "katvā, ubhatosaṅghassa dānaṃ pavatteyya. Kiñcāpi tena ubhatosaṅghassa dānaṃ paṭṭhapitaṃ,",
  "atk-s0304a:538_3": "dvīsu pana parisāsu santappitāsu sesajanampi santappetiyeva, evameva bhagavā samadhikāni",
  "atk-s0304a:538_4": "cattāri asaṅkhyeyyāni pāramiyo pūretvā bodhimaṇḍe sabbaññutaññāṇaṃ adhigantvā pavattitavaradhammacakko",
  "atk-s0304a:538_5": "jetavanamahāvihāre nisinno bhikkhuparisāya ceva bhikkhuniparisāya ca mahādhammayāgaṃ",
  "atk-s0304a:538_6": "yajanto vīṇopamasuttaṃ ārabhi. Taṃ penetaṃ kiñcāpi dve parisā sandhāya āraddhaṃ,",
  "atk-s0304a:538_7": "catunnampi pana parisānaṃ avāritaṃ. Tasmā sabbehipi sotabbañceva saddhātabbañca,",
  "atk-s0304a:538_8": "pariyogāhitvā cassa attharaso vinditabboti.",
  "atk-s0304a:539_0": "Tattha chandotiādīsu chando nāma pubbuppattikā dubbalataṇhā, so rañjetuṃ na sakkoti.",
  "atk-s0304a:539_1": "Aparāparaṃ uppajjamānā pana balavataṇhā rāgo nāma, so rañjetuṃ sakkoti. Daṇḍādānādīni",
  "atk-s0304a:539_2": "kātuṃ asamattho pubbuppattiko dubbalakodho doso nāma. Tāni kātuṃ samattho aparāparuppattiko",
  "atk-s0304a:539_3": "balavakodho paṭighaṃ nāma. Moho pana mohanasammohanavasena uppannaṃ aññāṇaṃ. Evamettha",
  "atk-s0304a:539_4": "pañcahipi padehi tīṇi akusalamūlāni gahitāni. Tesu gahitesu sabbepi tammūlakā kilesā",
  "atk-s0304a:539_5": "gahitāva honti. “Chando rāgo”ti vā padadvayena aṭṭhalobhasahagatacittuppādā, “doso",
  "atk-s0304a:539_6": "paṭigha”nti padadvayena dve domanassasahagatacittuppādā, mohapadena lobhadosarahitā",
  "atk-s0304a:539_7": "dve uddhaccavicikicchāsahagatacittuppādā gahitāti. Evaṃ sabbepi dvādasa cittuppādā dassitāva honti.",
  "atk-s0304a:540_0": "Sabhayoti kilesacorānaṃ nivāsaṭṭhānattā sabhayo. Sappaṭibhayoti vadhabandhanādīnaṃ",
  "atk-s0304a:540_1": "kāraṇattā sappaṭibhayo. Sakaṇṭakoti rāgādīhi kaṇṭakehi sakaṇṭako. Sagahanoti rāgagahanādīhi",
  "atk-s0304a:540_2": "sagahano. Ummaggoti devalokaṃ vā manussalokaṃ vā nibbānaṃ vā gacchantassa amaggo.",
  "atk-s0304a:540_3": "Kummaggoti kucchitajegucchibhūtaṭṭhānagamanaekapadikamaggo viya apāyasampāpakattā",
  "atk-s0304a:540_4": "kummaggo. Duhitikoti ettha ihitīti iriyanā, dukkhā ihiti etthāti, duhitiko. Yasmiñhi",
  "atk-s0304a:540_5": "magge mūlaphalādikhādanīyaṃ vā sāyanīyaṃ vā natthi, tasmiṃ iriyanā dukkhā hoti, na",
  "atk-s0304a:540_6": "sakkā taṃ paṭipajjitvā icchitaṭṭhānaṃ gantuṃ. Kilesamaggampi paṭipajjitvā na sakkā",
  "atk-s0304a:540_7": "sampattibhavaṃ gantunti kilesamaggo duhitikoti vutto. Dvīhitikotipi pāṭho, esevattho.",
  "atk-s0304a:540_8": "Asappurisasevitoti kokālikādīhi asappurisehi sevito.",
  "atk-s0304a:541_0": "Tato cittaṃ nivārayeti tehi cakkhuviññeyyehi rūpehi taṃ chandādivasena pavattacittaṃ",
  "atk-s0304a:541_1": "asubhāvajjanādīhi upāyehi nivāraye. Cakkhudvārasmiñhi iṭṭhārammaṇe rāge uppanne asubhato",
  "atk-s0304a:541_2": "āvajjantassa cittaṃ nivattati, aniṭṭhārammaṇe dose uppanne mettato āvajjantassa cittaṃ",
  "atk-s0304a:541_3": "nivattati, majjhattārammaṇe mohe uppanne uddesaparipucchaṃ garuvāsaṃ āvajjantassa",
  "atk-s0304a:541_4": "cittaṃ nivattati. Evaṃ asakkontena pana satthumahattataṃ dhammassa svākkhātatā saṅghassa",
  "atk-s0304a:541_5": "suppaṭipatti ca āvajjitabbā. Satthumahattataṃ paccavekkhatopi hi dhammassa svākkhātataṃ",
  "atk-s0304a:541_6": "saṅghassa suppaṭipattiṃ paccavekkhatopi cittaṃ nivattati. Tena vuttaṃ “asubhāvajjanādīhi",
  "atk-s0304a:541_7": "upāyehi nivāraye”ti.",
  "atk-s0304a:542_0": "Kiṭṭhanti kiṭṭhaṭṭhāne uppannasassaṃ. Sampannanti paripuṇṇaṃ sunipphannaṃ. Kiṭṭhādoti",
  "atk-s0304a:542_1": "sassakhādako. Evameva khoti ettha sampannakiṭṭhaṃ viya pañca kāmaguṇā daṭṭhabbā,",
  "atk-s0304a:542_2": "kiṭṭhādo goṇo viya kūṭacittaṃ, kiṭṭhārakkhassa pamādakālo viya bhikkhuno chasu dvāresu",
  "atk-s0304a:542_3": "satiṃ pahāya vicaraṇakālo, kiṭṭhārakkhassa pamādamāgamma goṇena gahitagabbhassa kiṭṭhassa",
  "atk-s0304a:542_4": "khāditattā sassasāmino sassaphalānadhigamo viya chadvārarakkhikāya satiyā vippavāsamāgamma",
  "atk-s0304a:542_5": "pañcakāmaguṇaṃ assādentena cittena kusalapakkhassa nāsitattā bhikkhuno sāmaññaphalādhigamābhāvo veditabbo.",
  "atk-s0304a:543_0": "Uparighaṭāyanti dvinnaṃ siṅgānaṃ antare. Suniggahitaṃ niggaṇheyyāti ghaṭāyaṃ patiṭṭhite",
  "atk-s0304a:543_1": "nāsārajjuke suṭṭhu niggahitaṃ katvā niggaṇheyya. Daṇḍenāti muggarasadisena thūladaṇḍakena.",
  "atk-s0304a:543_2": "Evañhi so bhikkhave goṇoti evaṃ so kiṭṭhārakkhassa pamādamanvāya yasmiṃ yasmiṃ khaṇe",
  "atk-s0304a:543_3": "kiṭṭhaṃ otaritukāmo hoti, tasmiṃ tasmiṃ khaṇe evaṃ niggaṇhitvā tāḷetvā osajjanena",
  "atk-s0304a:543_4": "nibbisevanabhāvaṃ upanīto goṇo.",
  "atk-s0304a:544_0": "Evameva khoti idhāpi sampannakiṭṭhamiva pañca kāmaguṇā daṭṭhabbā, kiṭṭhādo viya kūṭacittaṃ,",
  "atk-s0304a:544_1": "kiṭṭhārakkhassa appamādo viya imassa bhikkhuno chasu dvāresu satiyā avissajjanaṃ,",
  "atk-s0304a:544_2": "daṇḍo viya suttanto, goṇassa kiṭṭhābhimukhakāle daṇḍena tāḷanaṃ viya cittassa bahiddhā",
  "atk-s0304a:544_3": "puthuttārammaṇābhimukhakāle anamataggiyadevadūtaādittaāsīvisūpamaanāgatabhayādīsu",
  "atk-s0304a:544_4": "taṃ taṃ suttaṃ āvajjetvā cittuppādassa puthuttārammaṇato nivāretvā mūlakammaṭṭhāne",
  "atk-s0304a:544_5": "otāraṇaṃ veditabbaṃ. Tenāhu porāṇā –",
  "atk-s0304a:545": "“Subhāsitaṃ sutvā mano pasīdati,",
  "atk-s0304a:546": "Dameti naṃ pītisukhañca vindati;",
  "atk-s0304a:547": "Tadassa ārammaṇe tiṭṭhate mano,",
  "atk-s0304a:548": "Goṇova kiṭṭhādako daṇḍatajjito”ti.",
  "atk-s0304a:549_0": "Udujitanti tajjitaṃ. Sudujitanti sutajjitaṃ, sujitantipi attho. Udu, sudūti idaṃ",
  "atk-s0304a:549_1": "pana nipātamattameva. Ajjhattanti gocarajjhattaṃ. Santiṭṭhatītiādīsu paṭhamajjhānavasena",
  "atk-s0304a:549_2": "santiṭṭhati, dutiyajjhānavasena sannisīdati, tatiyajjhānavasena ekodi hoti, catutthajjhānavasena",
  "atk-s0304a:549_3": "samādhiyati. Sabbampi vā etaṃ paṭhamajjhānavasena veditabbaṃ. Ettāvatā hi sammāsambuddhena",
  "atk-s0304a:549_4": "samathānurakkhaṇaindriyasaṃvarasīlaṃ nāma kathitaṃ.",
  "atk-s0304a:550_0": "Rañño vāti kassacideva paccantarañño vā. Saddaṃ suṇeyyāti paccūsakāle pabuddho kusalena",
  "atk-s0304a:550_1": "vīṇāvādakena vādiyamānāya madhurasaddaṃ suṇeyya. Rajanīyotiādīsu cittaṃ rañjetīti",
  "atk-s0304a:550_2": "rajanīyo. Kāmetabbatāya kamanīyo. Cittaṃ madayatīti madanīyo. Cittaṃ mucchitaṃ viya",
  "atk-s0304a:550_3": "karaṇato mucchiyatīti mucchanīyo. Ābandhitvā viya gahaṇato bandhatīti bandhanīyo.",
  "atk-s0304a:550_4": "Alaṃ me, bhoti vīṇāya saṇṭhānaṃ disvā taṃ anicchanto evamāha. Upadhāraṇeti veṭṭhake.",
  "atk-s0304a:550_5": "Koṇanti caturassaṃ sāradaṇḍakaṃ.",
  "atk-s0304a:551_0": "So taṃ vīṇanti so rājā “āharatha naṃ vīṇaṃ, ahamassā saddaṃ pasissāmī”ti taṃ vīṇaṃ",
  "atk-s0304a:551_1": "gahetvā. Dasadhā vātiādīsu paṭhamaṃ tāva dasadhā phāleyya, athassā saddaṃ apassanto",
  "atk-s0304a:551_2": "satadhā phāleyya, tathāpi apassanto sakalikaṃ sakalikaṃ kareyya, tathāpi apassanto",
  "atk-s0304a:551_3": "“sakalikā jhāyissanti, saddo pana nikkhamitvā palāyissati, tadā naṃ passissāmī”ti",
  "atk-s0304a:551_4": "agginā ḍaheyya. Tathāpi apassanto “sallahukāni masicuṇṇāni vātena bhassissanti, saddo",
  "atk-s0304a:551_5": "sāradhaññaṃ viya pādamūle patissati, tadā naṃ passissāmī”ti mahāvāte vā ophuneyya.",
  "atk-s0304a:551_6": "Tathāpi apassanto “masicuṇṇāni yathodakaṃ gamissanti, saddo pana pāraṃ gacchanto",
  "atk-s0304a:551_7": "puriso viya nikkhamitvā tarissati, tadā naṃ passissāmī”ti nadiyā vā sīghasotāya pavāheyya.",
  "atk-s0304a:552": "Evaṃ vadeyyāti sabbehipimehi upāyehi apassanto te manusse evaṃ vadeyya. Asatī kirāyanti asatī kira ayaṃ vīṇā, lāmikāti attho. Asatīti lāmakādhivacanametaṃ. Yathāha –",
  "atk-s0304a:553": "“Asā lokitthiyo nāma, velā tāsaṃ na vijjati;",
  "atk-s0304a:554": "Sārattā ca pagabbhā ca, sikhī sabbaghaso yathā”ti. ;",
  "atk-s0304a:555_0": "Yathevaṃ yaṃkiñci vīṇā nāmāti na kevalañca vīṇāyeva lāmikā, yatheva pana ayaṃ vīṇā",
  "atk-s0304a:555_1": "nāma, evaṃ yaṃkiñci aññampi tantibaddhaṃ, sabbaṃ taṃ lāmakamevāti attho. Evameva",
  "atk-s0304a:555_2": "khoti ettha vīṇā viya pañcakkhandhā daṭṭhabbā, rājā viya yogāvacaro. Yathā so rājā",
  "atk-s0304a:555_3": "taṃ vīṇaṃ dasadhā phālanato paṭṭhāya vicinanto saddaṃ adisvā vīṇāya anatthiko hoti,",
  "atk-s0304a:555_4": "evaṃ yogāvacaro pañcakkhandhe sammasanto ahanti vā mamanti vā gahetabbaṃ apassanto",
  "atk-s0304a:555_5": "khandhehi anatthiko hoti. Tenassa taṃ khandhasammasanaṃ dassento rūpaṃ samanvesati",
  "atk-s0304a:555_6": "yāvatā rūpassa gatītiādimāha.",
  "atk-s0304a:556_0": "Tattha samanvesatīti pariyesati. Yāvatā rūpassa gatīti yattakā rūpassa gati. Tattha",
  "atk-s0304a:556_1": "gatīti gatigati, sañjātigati, salakkhaṇagati, vibhavagati, bhedagatīti pañcavidhā",
  "atk-s0304a:556_2": "honti. Tattha idaṃ rūpaṃ nāma heṭṭhā avīcipariyantaṃ katvā upari akaniṭṭhabrahmalokaṃ",
  "atk-s0304a:556_3": "anto katvā etthantare saṃsarati vattati, ayamassa gatigati nāma.",
  "atk-s0304a:557_0": "Ayaṃ pana kāyo neva padumagabbhe, na puṇḍarīkanīluppalādīsu sañjāyati, āmāsayapakkāsayānaṃ",
  "atk-s0304a:557_1": "pana antare bahalandhakāre duggandhapavanavicarite paramajegucche okāse pūtimacchādīsu",
  "atk-s0304a:557_2": "kimi viya sañjāyati, ayaṃ rūpassa sañjātigati nāma.",
  "atk-s0304a:558_0": "Duvidhaṃ pana rūpassa lakkhaṇaṃ, “ruppatīti kho, bhikkhave, tasmā rūpa”nti evaṃ vutta",
  "atk-s0304a:558_1": "ruppanasaṅkhātaṃ paccattalakkhaṇañca aniccādibhedaṃ sāmaññalakkhaṇañca, ayamassa",
  "atk-s0304a:558_2": "salakkhaṇagati nāma.",
  "atk-s0304a:559": "“Gati migānaṃ pavanaṃ, ākāso pakkhinaṃ gati;",
  "atk-s0304a:560": "Vibhavo gati dhammānaṃ, nibbānaṃ arahato gatī”ti. –",
  "atk-s0304a:561_0": "Evaṃ vutto rūpassa abhāvo vibhavagati nāma. Yo panassa bhedo, ayaṃ bhedagati nāma.",
  "atk-s0304a:561_1": "Vedanādīsupi eseva nayo. Kevalañhettha upari yāva bhavaggā tesaṃ sañjātigati, salakkhaṇagatiyañca",
  "atk-s0304a:561_2": "vedayitasañjānanaabhisaṅkharaṇavijānanavasena paccattalakkhaṇaṃ veditabbaṃ.",
  "atk-s0304a:562_0": "Tampi tassa na hotīti yadetaṃ rūpādīsu ahanti vā mamanti vā asmīti vā evaṃ niddiṭṭhaṃ",
  "atk-s0304a:562_1": "diṭṭhitaṇhāmānaggāhattayaṃ, tampi tassa khīṇāsavassa na hotīti yathānusandhināva",
  "atk-s0304a:562_2": "suttāgataṃ. Tena vuttaṃ mahāaṭṭhakathāyaṃ –",
  "atk-s0304a:563": "“Ādimhi sīlaṃ kathitaṃ, majjhe samādhibhāvanā;",
  "atk-s0304a:564": "Pariyosāne ca nibbānaṃ, esā vīṇopamā kathā”ti.",
  "atk-s0304a:565": "10. Chappāṇakopamasuttavaṇṇanā",
  "atk-s0304a:566_0": "247. Dasame arugattoti vaṇasarīro. Tesaṃyeva arūnaṃ pakkattā pakkagatto. Saravananti",
  "atk-s0304a:566_1": "kaṇḍavanaṃ. Evameva khoti arugatto puriso viya dussīlapuggalo veditabbo. Tassa kusakaṇṭakehi",
  "atk-s0304a:566_2": "viddhassa sarapattehi ca asidhārūpamehi vilikhitagattassa bhiyyosomattāya dukkhadomanassaṃ",
  "atk-s0304a:566_3": "viya tattha tattha sabrahmacārīhi “ayaṃ so imesañca imesañca kammānaṃ kārako”ti vuccamānassa",
  "atk-s0304a:566_4": "uppajjanadukkhaṃ veditabbaṃ.",
  "atk-s0304a:567_0": "Labhati vattāranti labhati codakaṃ. Evaṃkārīti evarūpānaṃ vejjakammadūtakammādīnaṃ",
  "atk-s0304a:567_1": "kārako. Evaṃsamācāroti vidhavā gocarādivasena evarūpagocaro. Asucigāmakaṇṭakoti asuddhaṭṭhena",
  "atk-s0304a:567_2": "asuci, gāmavāsīnaṃ vijjhanaṭṭhena kaṇṭakoti gāmakaṇṭako.",
  "atk-s0304a:568": "Pakkhinti hatthisoṇḍasakuṇaṃ. Ossajjeyyāti vissajjeyya. Āviñcheyyunti ākaḍḍheyyuṃ. Pavekkhāmīti pavisissāmi. Ākāsaṃ ḍessāmīti ākāsaṃ uppatissāmi.",
  "atk-s0304a:569_0": "Etesu pana ahi “bhogehi maṇḍalaṃ bandhitvā supissāmī”ti vammikaṃ pavisitukāmo hoti.",
  "atk-s0304a:569_1": "Susumāro “dūre bilaṃ pavisitvā nipajjissāmī”ti udakaṃ pavisitukāmo hoti. Pakkhī “ajaṭākāse",
  "atk-s0304a:569_2": "sukhaṃ vicarissāmī”ti ākāsaṃ ḍetukāmo hoti. Kukkuro “uddhanaṭṭhāne chārikaṃ byūhitvā",
  "atk-s0304a:569_3": "usumaṃ gaṇhanto nipajjissāmī”ti gāmaṃ pavisitukāmo hoti. Siṅgālo “manussamaṃsaṃ khāditvā",
  "atk-s0304a:569_4": "piṭṭhiṃ pasāretvā sayissāmī”ti āmakasusānaṃ pavisitukāmo hoti. Makkaṭo “ucce rukkhe",
  "atk-s0304a:569_5": "abhiruhitvā disādisaṃ pakkhandissāmī”ti vanaṃ pavisitukāmo hoti.",
  "atk-s0304a:570_0": "Anuvidhāyeyyunti anugaccheyyuṃ, anuvidhiyeyyuntipi pāṭho, anuvidhānaṃ āpajjeyyunti",
  "atk-s0304a:570_1": "attho. Yattha so yāti, tattheva gaccheyyunti vuttaṃ hoti. Evamevāti ettha cha pāṇakā",
  "atk-s0304a:570_2": "viya chāyatanāni daṭṭhabbāni, daḷharajju viya taṇhā, majjhe gaṇṭhi viya avijjā. Yasmiṃ",
  "atk-s0304a:570_3": "yasmiṃ dvāre ārammaṇaṃ balavaṃ hoti, taṃ taṃ āyatanaṃ tasmiṃ tasmiṃ ārammaṇe āviñchati.",
  "atk-s0304a:571_0": "Imaṃ pana upamaṃ bhagavā sarikkhakena vā āhareyya āyatanānaṃ vā nānattadassanavasena.",
  "atk-s0304a:571_1": "Tattha sarikkhakena tāva visuṃ appanākiccaṃ natthi, pāḷiyaṃyeva appitā. Āyatanānaṃ",
  "atk-s0304a:571_2": "nānattadassanena pana ayaṃ appanā – ahi nāmesa bahi sittasammaṭṭhe ṭhāne nābhiramati,",
  "atk-s0304a:571_3": "saṅkāraṭṭhānatiṇapaṇṇagahanavammikāniyeva pana pavisitvā nipannakāle abhiramati,",
  "atk-s0304a:571_4": "ekaggataṃ āpajjati. Evameva cakkhupetaṃ visamajjhāsayaṃ, maṭṭhāsu suvaṇṇabhittiādīsu",
  "atk-s0304a:571_5": "nābhiramati, oloketumpi na icchati, rūpacittapupphalatādivicittesuyeva pana abhiramati.",
  "atk-s0304a:571_6": "Tādisesu hi ṭhānesu cakkhumhi appahonte mukhampi vivaritvā oloketukāmo hoti.",
  "atk-s0304a:572_0": "Susumāropi bahi nikkhanto gahetabbaṃ na passati, akkhiṃ nimīletvā carati. Yadā pana",
  "atk-s0304a:572_1": "byāmasatamattaṃ udakaṃ ogāhitvā bilaṃ pavisitvā nipanno hoti, tadā tassa cittaṃ ekaggaṃ",
  "atk-s0304a:572_2": "hoti, sukhaṃ supati. Evameva sotampetaṃ bilajjhāsayaṃ ākāsasannissitaṃ, kaṇṇacchiddakūpakeyeva",
  "atk-s0304a:572_3": "ajjhāsayaṃ karoti, kaṇṇacchiddākāsoyeva tassa saddasavane paccayo hoti. Ajaṭākāsopi",
  "atk-s0304a:572_4": "vaṭṭatiyeva. Antoleṇasmiñhi sajjhāye kayiramāne na leṇacchadanaṃ bhinditvā saddo",
  "atk-s0304a:572_5": "bahi nikkhamati, dvāravātapānachiddehi pana nikkhamitvā dhātuparamparā ghaṭṭento",
  "atk-s0304a:572_6": "āgantvā sotapasādaṃ ghaṭṭeti. Atha tasmiṃ kāle “asukaṃ nāma sajjhāyatī”ti leṇapiṭṭhe nisinnā jānanti.",
  "atk-s0304a:573_0": "Evaṃ sante sampattagocaratā hoti, kiṃ panetaṃ sampattagocaranti? Āma sampattagocaraṃ.",
  "atk-s0304a:573_1": "Yadi evaṃ dūre bheriādīsu vajjamānesu “dūre saddo”ti jānanaṃ na bhaveyyāti. No na",
  "atk-s0304a:573_2": "bhavati. Sotapasādasmiñhi ghaṭṭite “dūre saddo, āsanne saddo, paratīre orimatīre”ti",
  "atk-s0304a:573_3": "tathā tathā jānanākāro hoti, dhammatā esāti. Kiṃ etāya dhammatāya? Yato yato chiddaṃ,",
  "atk-s0304a:573_4": "tato tato savanaṃ hoti candimasūriyādīnaṃ dassanaṃ viyāti asampattagocaramevetaṃ.",
  "atk-s0304a:574_0": "Pakkhīpi rukkhe vā bhūmiyaṃ vā na ramati. Yadā pana ekaṃ vā dve vā leḍḍupāte atikkamma",
  "atk-s0304a:574_1": "ajaṭākāsaṃ pakkhando hoti, tadā ekaggacittataṃ āpajjati. Evameva ghānampi ākāsajjhāsayaṃ",
  "atk-s0304a:574_2": "vātūpanissayagandhagocaraṃ. Tathā hi gāvo navavuṭṭhe deve bhūmiṃ ghāyitvā ghāyitvā",
  "atk-s0304a:574_3": "ākāsābhimukho hutvā vātaṃ ākaḍḍhanti. Aṅgulīhi gandhapiṇḍaṃ gahetvāpi ca upasiṅghanakāle",
  "atk-s0304a:574_4": "vātaṃ anākaḍḍhanto neva tassa gandhaṃ jānāti.",
  "atk-s0304a:575_0": "Kukkuropi bahi caranto khemaṭṭhānaṃ na passati, leḍḍudaṇḍādīhi upadduto hoti. Antogāmaṃ",
  "atk-s0304a:575_1": "pavisitvā uddhanaṭṭhāne chārikaṃ byūhitvā nipannassa panassa phāsu hoti. Evameva",
  "atk-s0304a:575_2": "jivhāpi gāmajjhāsayā āposannissitarasārammaṇā. Tathā hi tiyāmarattiṃ samaṇadhammaṃ",
  "atk-s0304a:575_3": "katvāpi pātova pattacīvaramādāya gāmaṃ pavisitabbaṃ hoti. Sukkhakhādanīyassa ca na",
  "atk-s0304a:575_4": "sakkā kheḷena atemitassa rasaṃ jānituṃ.",
  "atk-s0304a:576_0": "Siṅgālopi bahi caranto ratiṃ na vindati, āmakasusāne manussamaṃsaṃ khāditvā nipannasseva",
  "atk-s0304a:576_1": "panassa phāsu hoti. Evameva kāyopi upādiṇṇakajjhāsayo pathavīsannissitaphoṭṭhabbārammaṇo.",
  "atk-s0304a:576_2": "Tathā hi aññaṃ upādiṇṇakaṃ alabhamānā sattā attanova hatthatale sīsaṃ katvā nipajjanti.",
  "atk-s0304a:576_3": "Ajjhattikabāhirā cassa pathavī ārammaṇaggahaṇe paccayo hoti. Susanthatassāpi hi sayanassa",
  "atk-s0304a:576_4": "heṭṭhāṭhitānampi vā phalakānaṃ na sakkā anisīdantena vā anuppīḷantena vā thaddhamudubhāvo",
  "atk-s0304a:576_5": "jānitunti ajjhattikabāhirā pathavī etassa phoṭṭhabbajānane paccayo hoti.",
  "atk-s0304a:577_0": "Makkaṭopi bhūmiyaṃ vicaranto nābhiramati, hatthasatubbedhaṃ panassa rukkhaṃ āruyha",
  "atk-s0304a:577_1": "viṭapapiṭṭhe nisīditvā disāvidisā olokentasseva phāsuko hoti. Evaṃ manopi nānajjhāsayo",
  "atk-s0304a:577_2": "bhavaṅgapaccayo, diṭṭhapubbepi nānārammaṇajjhāsayaṃ karotiyeva mūlabhavaṅgaṃ panassa",
  "atk-s0304a:577_3": "paccayo hotīti ayamettha saṅkhepo, vitthārena pana āyatanānaṃ nānattaṃ visuddhimagge",
  "atk-s0304a:577_4": "āyatananiddese vuttameva.",
  "atk-s0304a:578": "Taṃ cakkhu nāviñchatīti taṇhārajjukānaṃ āyatanapāṇakānaṃ kāyagatāsatithambhe baddhānaṃ nibbisevanabhāvaṃ āpannattā nākaḍḍhatīti imasmiṃ sutte pubbabhāgavipassanāva kathitā.",
  "atk-s0304a:579": "11. Yavakalāpisuttavaṇṇanā",
  "atk-s0304a:580_0": "248. Ekādasame yavakalāpīti lāyitvā ṭhapitayavapuñjo. Byābhaṅgihatthāti kājahatthā.",
  "atk-s0304a:580_1": "Chahi byābhaṅgīhi haneyyunti chahi puthulakājadaṇḍakehi potheyyuṃ. Sattamoti tesu",
  "atk-s0304a:580_2": "chasu janesu yave pothetvā pasibbake pūretvā ādāya gatesu añño sattamo āgaccheyya.",
  "atk-s0304a:580_3": "Suhatatarā assāti yaṃ tattha avasiṭṭhaṃ atthi bhusapalāpamattampi, tassa gahaṇatthaṃ suṭṭhutaraṃ hatā.",
  "atk-s0304a:581_0": "Evameva khoti ettha catumahāpatho viya cha āyatanāni daṭṭhabbāni, catumahāpathe nikkhittayavakalāpī",
  "atk-s0304a:581_1": "viya satto, cha byābhaṅgiyo viya iṭṭhāniṭṭhamajjhattavasena aṭṭhārasa ārammaṇāni,",
  "atk-s0304a:581_2": "sattamā byābhaṅgī viya bhavapatthanā kilesā. Yathā catumahāpathe ṭhapitā yavakalāpī",
  "atk-s0304a:581_3": "chahi byābhaṅgīhi haññati, evamime sattā aṭṭhārasahi ārammaṇadaṇḍakehi chasu āyatanesu",
  "atk-s0304a:581_4": "haññanti. Yathā sattamena suhatatarā honti, evaṃ sattā bhavapatthanakilesehi suhatatarā",
  "atk-s0304a:581_5": "honti bhavemūlakaṃ dukkhaṃ anubhavamānā.",
  "atk-s0304a:582_0": "Idāni nesaṃ taṃ bhavapatthanakilesaṃ dassetuṃ bhūtapubbaṃ, bhikkhavetiādimāha. Tatrāti",
  "atk-s0304a:582_1": "sudhammāyaṃ bhummaṃ, sudhammāya devasabhāya dvāreti attho. Dhammikā kho devāti dhammikā",
  "atk-s0304a:582_2": "ete devā nāma, yehi mādisaṃ asurādhipatiṃ gahetvā mayhaṃ bhedanamattampi na katanti",
  "atk-s0304a:582_3": "sandhāya vadati. Adhammikā devāti adhammikā ete devā nāma, ye mādisaṃ asurādhipatiṃ",
  "atk-s0304a:582_4": "navagūthasūkaraṃ viya kaṇṭhapañcamehi bandhanehi bandhitvā nisīdāpenti. Evaṃ sukhumaṃ",
  "atk-s0304a:582_5": "kho, bhikkhave, vepacittibandhananti taṃ kira padumanāḷasuttaṃ viya makkaṭajālasuttaṃ",
  "atk-s0304a:582_6": "viya ca sukhumaṃ hoti, chettuṃ pana neva vāsiyā na pharasunā sakkā. Yasmā pana citteneva",
  "atk-s0304a:582_7": "bajjhati, cittena muccati, tasmā “vepacittibandhana”nti vuttaṃ.",
  "atk-s0304a:583_0": "Tato sukhumataraṃ mārabandhananti kilesabandhanaṃ panesaṃ tatopi sukhumataraṃ, neva",
  "atk-s0304a:583_1": "cakkhussa āpāthaṃ gacchati, na iriyāpathaṃ nivāreti. Tena hi baddhā sattā pathavitalepi",
  "atk-s0304a:583_2": "ākāsepi yojanasatampi yojanasahassampi gacchantipi āgacchantipi. Chijjamānaṃ panetaṃ",
  "atk-s0304a:583_3": "ñāṇeneva chijjati, na aññenāti “ñāṇamokkhaṃ bandhana”ntipi vuccati.",
  "atk-s0304a:584_0": "Maññamānoti taṇhādiṭṭhimānānaṃ vasena khandhe maññanto. Baddho mārassāti mārabandhanena",
  "atk-s0304a:584_1": "baddho. Karaṇatthe vā etaṃ sāmivacanaṃ, kilesamārena baddhoti attho. Mutto pāpimatoti",
  "atk-s0304a:584_2": "mārassa bandhanena mutto. Karaṇattheyeva vā idaṃ sāmivacanaṃ, pāpimatā kilesabandhanena muttoti attho.",
  "atk-s0304a:585_0": "Asmīti padena taṇhāmaññitaṃ vuttaṃ. Ayamahasmīti diṭṭhimaññitaṃ. Bhavissanti sassatavasena",
  "atk-s0304a:585_1": "diṭṭhimaññitameva. Na bhavissanti ucchedavasena. Rūpītiādīni sassatasseva pabhedadīpanāni.",
  "atk-s0304a:585_2": "Tasmāti yasmā maññitaṃ ābādhaṃ antodosanikantanavasena rogo ceva gaṇḍo ca sallañca,",
  "atk-s0304a:585_3": "tasmā. Iñjitantiādīni yasmā imehi kilesehi sattā iñjanti ceva phandanti ca papañcitā",
  "atk-s0304a:585_4": "ca honti pamattākārapattā, tasmā tesaṃ ākāradassanatthaṃ vuttāni.",
  "atk-s0304a:586_0": "Mānagatavāre pana mānassa gataṃ mānagataṃ, mānapavattīti attho. Mānoyeva mānagataṃ",
  "atk-s0304a:586_1": "gūthagataṃ muttagataṃ viya. Tattha asmīti idaṃ taṇhāya sampayuttamānavasena vuttaṃ.",
  "atk-s0304a:586_2": "Ayamahamasmīti diṭṭhivasena. Nanu ca diṭṭhisampayutto nāma māno natthīti? Āma natthi,",
  "atk-s0304a:586_3": "mānassa pana appahīnattā diṭṭhi nāma hoti. Mānamūlakaṃ diṭṭhiṃ sandhāyetaṃ vuttaṃ.",
  "atk-s0304a:586_4": "Sesaṃ sabbattha uttānamevāti.",
  "atk-s0304a:587": "Āsīvisavaggo.",
  "atk-s0304a:588": "Catuttho paṇṇāsako.",
  "atk-s0304a:589": "Saḷāyatanasaṃyuttavaṇṇanā niṭṭhitā.",
  "atk-s0304a:590": "2. Vedanāsaṃyuttaṃ",
  "atk-s0304a:591": "1. Sagāthāvaggo",
  "atk-s0304a:592": "1. Samādhisuttavaṇṇanā",
  "atk-s0304a:593_0": "249. Vedanāsaṃyutte sagāthāvaggassa paṭhame samāhitoti upacārena vā appanāya vā samāhito.",
  "atk-s0304a:593_1": "Vedanā ca pajānātīti vedanā dukkhasaccavasena pajānāti. Vedanānañca sambhavanti tāsaṃyeva",
  "atk-s0304a:593_2": "sambhavaṃ samudayasaccavasena pajānāti. Yattha cetāti yatthetā vedanā nirujjhanti,",
  "atk-s0304a:593_3": "taṃ nibbānaṃ nirodhasaccavasena pajānāti. Khayagāminanti tāsaṃyeva vedanānaṃ khayagāminaṃ",
  "atk-s0304a:593_4": "maggaṃ maggasaccavasena pajānāti. Nicchāto parinibbutoti nittaṇho hutvā kilesaparinibbānena",
  "atk-s0304a:593_5": "parinibbuto. Evamettha sutte sammasanacāravedanā kathitā. Gāthāsu dvīhi padehi samathavipassanā",
  "atk-s0304a:593_6": "kathitā, sesehi catusaccaṃ kathitaṃ. Evamettha sabbasaṅgāhiko catubhūmakadhammaparicchedo vutto.",
  "atk-s0304a:594": "2. Sukhasuttavaṇṇanā",
  "atk-s0304a:595_0": "250. Dutiye adukkhamasukhaṃ sahāti adukkhamasukhañca sukhadukkhehi saha. Ajjhattañca",
  "atk-s0304a:595_1": "bahiddhā cāti attano ca parassa ca. Mosadhammanti nassanasabhāvaṃ. Palokinanti palujjanakaṃ",
  "atk-s0304a:595_2": "bhijjanasabhāvaṃ. Phussa phussa vayaṃ passanti ñāṇena phusitvā phusitvā vayaṃ passanto.",
  "atk-s0304a:595_3": "Evaṃ tattha virajjatīti evaṃ tāsu vedanāsu virajjati. Idhāpi sutte sammasanacāravedanā",
  "atk-s0304a:595_4": "kathitā, gāthāsu ñāṇaphusanaṃ.",
  "atk-s0304a:596": "3. Pahānasuttavaṇṇanā",
  "atk-s0304a:597_0": "251. Tatiye acchecchi taṇhanti sabbampi taṇhaṃ chindi samucchindi. Vivattayi saṃyojananti",
  "atk-s0304a:597_1": "dasavidhampi saṃyojanaṃ parivattayi nimmūlakamakāsi. Sammāti hetunā kāraṇena. Mānābhisamayāti",
  "atk-s0304a:597_2": "mānassa dassanābhisamayā, pahānābhisamayā ca. Arahattamaggo hi kiccavasena mānaṃ",
  "atk-s0304a:597_3": "sampassati, ayamassa dassanābhisamayo. Tena diṭṭho pana so tāvadeva pahīyati, diṭṭhavisena",
  "atk-s0304a:597_4": "diṭṭhasattānaṃ jīvitaṃ viya. Ayamassa pahānābhisamayo.",
  "atk-s0304a:598_0": "Antamakāsi dukkhassāti evaṃ arahattamaggena mānassa diṭṭhattā ca pahīnattā ca ye",
  "atk-s0304a:598_1": "ime “kāyabandhanassa anto jīrati haritantaṃ vā”ti evaṃ vuttaantimamariyādanto ca,",
  "atk-s0304a:598_2": "“antamidaṃ, bhikkhave, jīvikāna”nti evaṃ vuttalāmakanto ca, “sakkāyo eko anto”ti",
  "atk-s0304a:598_3": "evaṃ vuttakoṭṭhāsanto ca, “esevanto dukkhassa sabbapaccayasaṅkhayā”ti (saṃ ni. 2.51;",
  "atk-s0304a:598_4": "2.4.71; udā. 71) evaṃ vuttakoṭanto cāti cattāro antā, tesu sabbasseva vaṭṭadukkhassa",
  "atk-s0304a:598_5": "aduṃ catutthakoṭisaṅkhātaṃ antamakāsi, paricchedaṃ parivaṭumaṃ akāsi, antimasamussayamattāvasesaṃ",
  "atk-s0304a:598_6": "dukkhamakāsīti vuttaṃ hoti.",
  "atk-s0304a:599_0": "Sampajaññaṃ na riñcatīti sampajaññaṃ na jahati. Saṅkhyaṃ nopetīti ratto duṭṭho mūḷhoti",
  "atk-s0304a:599_1": "paññattiṃ na upeti, taṃ paññattiṃ pahāya khīṇāsavo nāma hotīti attho. Imasmiṃ sutte",
  "atk-s0304a:599_2": "ārammaṇānusayo kathito.",
  "atk-s0304a:600": "4. Pātālasuttavaṇṇanā",
  "atk-s0304a:601_0": "252. Catutthe pātāloti pātassa alaṃ pariyatto, natthi ettha patiṭṭhāti pātālo. Asantaṃ",
  "atk-s0304a:601_1": "avijjamānanti asambhūtattaṃ apaññāyamānattaṃ. Evaṃ vācaṃ bhāsatīti atthi mahāsamudde",
  "atk-s0304a:601_2": "pātāloti evaṃ vācaṃ. So hi yaṃ taṃ balavāmukhaṃ mahāsamuddassa udakaṃ vegena pakkhanditvā",
  "atk-s0304a:601_3": "cakkavāḷaṃ vā sineruṃ vā āhacca yojanadviyojanadasayojanappamāṇampi uggantvā puna",
  "atk-s0304a:601_4": "mahāsamudde patati, yassa patitaṭṭhāne mahānarakapapāto viya hoti, yaṃ loke balavāmukhanti",
  "atk-s0304a:601_5": "vuccati. Taṃ sandhāya evaṃ vadati.",
  "atk-s0304a:602_0": "Yasmā pana tattha tathārūpānaṃ macchakacchapadevadānavānaṃ patiṭṭhāpi hoti sukhanivāsopi,",
  "atk-s0304a:602_1": "tasmā asantaṃ asaṃvijjamānaṃ taṃ taṃ vācaṃ bhāsati nāma. Yasmā pana sabbaputhujjanā",
  "atk-s0304a:602_2": "sārīrikāya dukkhavedanāya patiṭṭhātuṃ na sakkonti, tasmā pātassa alanti atthena ayameva",
  "atk-s0304a:602_3": "pātāloti dassento sārīrikānaṃ kho etaṃ bhikkhavetiādimāha.",
  "atk-s0304a:603_0": "Pātāle na paccuṭṭhāsīti pātālasmiṃ na patiṭṭhāsi. Gādhanti patiṭṭhaṃ. Akkandatīti",
  "atk-s0304a:603_1": "anibaddhaṃ vippalāpaṃ vilapanto kandati. Dubbaloti dubbalañāṇo. Appathāmakoti ñāṇathāmassa",
  "atk-s0304a:603_2": "parittatāya parittathāmako. Imasmiṃ sutte ariyasāvakoti sotāpanno. Sotāpanno hi ettha",
  "atk-s0304a:603_3": "dhuraṃ, balavavipassako na tikkhabuddhi uppannaṃ vedanaṃ ananuvattitvā patiṭṭhātuṃ",
  "atk-s0304a:603_4": "samattho yogāvacaropi vaṭṭati.",
  "atk-s0304a:604": "5. Daṭṭhabbasuttavaṇṇanā",
  "atk-s0304a:605_0": "253. Pañcame dukkhato daṭṭhabbāti vipariṇāmanavasena dukkhato daṭṭhabbā. Sallatoti",
  "atk-s0304a:605_1": "dukkhāpanavinivijjhanaṭṭhena sallāti daṭṭhabbā. Aniccatoti adukkhamasukhā hutvā abhāvākārena",
  "atk-s0304a:605_2": "aniccato daṭṭhabbā. Addāti addasa. Santanti santasabhāvaṃ.",
  "atk-s0304a:606": "6. Sallasuttavaṇṇanā",
  "atk-s0304a:607_0": "254. Chaṭṭhe tatrāti tesu dvīsu janesu. Anuvedhaṃ vijjheyyāti tasseva vaṇamukhassa",
  "atk-s0304a:607_1": "aṅgulantare vā dvaṅgulantare vā āsannapadese anugatavedhaṃ. Evaṃ viddhassa hi sā",
  "atk-s0304a:607_2": "anuvedhā vedanā paṭhamavedanāya balavatarā hoti, pacchā uppajjamānā domanassavedanāpi",
  "atk-s0304a:607_3": "evameva purimavedanāya balavatarā hoti. Dukkhāya vedanāya nissaraṇanti dukkhāya vedanāya",
  "atk-s0304a:607_4": "hi samādhimaggaphalāni nissaraṇaṃ, taṃ so na jānāti, kāmasukhameva nissaraṇanti jānāti.",
  "atk-s0304a:607_5": "Tāsaṃ vedanānanti tāsaṃ sukhadukkhavedanānaṃ. Saññutto naṃ vedayatīti kilesehi sampayuttova",
  "atk-s0304a:607_6": "hutvā taṃ vedanaṃ vedayati, na vippayutto. Saññutto dukkhasmāti karaṇatthe nissakkaṃ,",
  "atk-s0304a:607_7": "dukkhena sampayuttoti attho. Saṅkhātadhammassāti viditadhammassa tulitadhammassa.",
  "atk-s0304a:607_8": "Bahussutassāti pariyattibahussutassa paṭivedhabahussutassa ca. Sammā pajānāti bhavassa",
  "atk-s0304a:607_9": "pāragūti bhavassa pāraṃ nibbānaṃ gato, tadeva nibbānaṃ sammā pajānāti. Imasmimpi",
  "atk-s0304a:607_10": "sutte ārammaṇānusayova kathito. Ariyasāvakesu ca khīṇāsavo ettha dhuraṃ, anāgāmīpi vaṭṭatīti vadanti.",
  "atk-s0304a:608": "7. Paṭhamagelaññasuttavaṇṇanā",
  "atk-s0304a:609_0": "255. Sattame yena gilānasālā tenupasaṅkamīti “sadevake loke aggapuggalo tathāgatopi",
  "atk-s0304a:609_1": "gilānupaṭṭhānaṃ gacchati, upaṭṭhātabbayuttakā nāma gilānāti bhikkhū saddahitvā okappetvā",
  "atk-s0304a:609_2": "gilāne upaṭṭhātabbe maññissantī”ti ca “ye tattha kammaṭṭhānasappāyā, tesaṃ kammaṭṭhānaṃ",
  "atk-s0304a:609_3": "kathessāmī”ti ca cintetvā upasaṅkami. Kāye kāyānupassītiādīsu yaṃ vattabbaṃ, taṃ",
  "atk-s0304a:609_4": "parato vakkhāma. Aniccānupassīti aniccataṃ anupassanto. Vayānupassīti vayaṃ anupassanto.",
  "atk-s0304a:609_5": "Virāgānupassīti virāgaṃ anupassanto. Nirodhānupassīti nirodhaṃ anupassanto. Paṭinissaggānupassīti",
  "atk-s0304a:609_6": "paṭinissaggaṃ anupassanto.",
  "atk-s0304a:610_0": "Ettāvatā kiṃ dassitaṃ hoti? Imassa bhikkhuno āgamanīyapaṭipadā, satipaṭṭhānāpi hi",
  "atk-s0304a:610_1": "pubbabhāgāyeva, sampajaññepi aniccānupassanā vayānupassanā virāgānupassanāti ca imāpi",
  "atk-s0304a:610_2": "tisso anupassanā pubbabhāgāyeva, nirodhānupassanāpi paṭinissaggānupassanāpi imā dve",
  "atk-s0304a:610_3": "missakā. Ettāvatā imassa bhikkhuno bhāvanākālo dassitoti. Sesaṃ vuttanayameva.",
  "atk-s0304a:611": "8-9. Dutiyagelaññasuttādivaṇṇanā",
  "atk-s0304a:612": "256-257. Aṭṭhame imameva phassaṃ paṭiccāti vutte bujjhanakānaṃ ajjhāsayena vuttaṃ, atthato panetaṃ ninnānākaraṇaṃ. Kāyova hi ettha phassoti vutto. Navamaṃ uttānameva.",
  "atk-s0304a:613": "10. Phassamūlakasuttavaṇṇanā",
  "atk-s0304a:614": "258. Dasame sukhavedaniyanti sukhavedanāya paccayabhūtaṃ. Sesesupi eseva nayo. Anupadavaṇṇanā panettha heṭṭhā vitthāritāva. Imasmiṃ suttadvaye sammasanacāravedanā kathitā.",
  "atk-s0304a:615": "Sagāthāvaggo paṭhamo.",
  "atk-s0304a:616": "2. Rahogatavaggo",
  "atk-s0304a:617": "1. Rahogatasuttavaṇṇanā",
  "atk-s0304a:618_0": "259. Rahogatavaggassa paṭhame yaṃ kiñci vedayitaṃ, taṃ dukkhasminti yaṃ kiñci vedayitaṃ,",
  "atk-s0304a:618_1": "taṃ sabbaṃ dukkhanti attho. Saṅkhārānaṃyeva aniccatantiādīsu yā esā saṅkhārānaṃ aniccatā",
  "atk-s0304a:618_2": "khayadhammatā vayadhammatā vipariṇāmadhammatā, etaṃ sandhāya yaṃ kiñci vedayitaṃ,",
  "atk-s0304a:618_3": "taṃ dukkhanti mayā bhāsitanti dīpeti. Yā hi saṅkhārānaṃ aniccatā, vedanānampi sā",
  "atk-s0304a:618_4": "aniccatā eva. Aniccatā ca nāmesā maraṇaṃ, maraṇato uttari dukkhaṃ nāma natthīti iminā",
  "atk-s0304a:618_5": "adhippāyena sabbā vedanā dukkhāti vuttā. Atha kho pana bhikkhu mayāti idaṃ na kevalaṃ",
  "atk-s0304a:618_6": "ahaṃ vedanānaṃyeva nirodhaṃ paññāpemi, imesampi dhammānaṃ nirodhaṃ paññāpemīti dassanatthaṃ",
  "atk-s0304a:618_7": "āraddhaṃ. Vūpasamo ca passaddhiyo ca evarūpāya desanāya bujjhanakānaṃ ajjhāsayena",
  "atk-s0304a:618_8": "vuttā. Saññāvedayitanirodhaggahaṇena cettha cattāro āruppā gahitāva hontīti veditabbā.",
  "atk-s0304a:619": "2-3. Paṭhamaākāsasuttādivaṇṇanā",
  "atk-s0304a:620": "260-261. Dutiye puthū vāyanti mālutāti bahū vātā vāyanti. Sesaṃ uttānatthamevāti. Tatiyaṃ vinā gāthāhi bujjhantānaṃ ajjhāsayena vuttaṃ.",
  "atk-s0304a:621": "4. Agārasuttavaṇṇanā",
  "atk-s0304a:622_0": "262. Catutthe puratthimāti puratthimāya. Evaṃ sabbattha. Sāmisāpi sukhā vedanātiādīsu",
  "atk-s0304a:622_1": "sāmisā sukhā nāma kāmāmisapaṭisaṃyuttā vedanā. Nirāmisā sukhā nāma paṭhamajjhānādivasena",
  "atk-s0304a:622_2": "vipassanāvasena anussativasena ca uppannā vedanā. Sāmisā dukkhā nāma kāmāmiseneva",
  "atk-s0304a:622_3": "sāmisā vedanā, nirāmisā dukkhā nāma anuttaresu vimokkhesu pihaṃ upaṭṭhāpayato pihapaccayā",
  "atk-s0304a:622_4": "uppannadomanassavedanā. Sāmisā adukkhamasukhā nāma kāmāmiseneva sāmisā vedanā. Nirāmisā",
  "atk-s0304a:622_5": "adukkhamasukhā nāma catutthajjhānavasena uppannā adukkhamasukhā vedanā.",
  "atk-s0304a:623": "5-8. Paṭhamaānandasuttādivaṇṇanā",
  "atk-s0304a:624": "263-266. Pañcamādīni cattāri heṭṭhā kathitanayāneva. Purimāni panettha dve paripuṇṇapassaddhikāni, pacchimāni upaḍḍhapassaddhikāni. Desanāya bujjhanakānaṃ ajjhāsayena vuttāni.",
  "atk-s0304a:625": "9-10. Pañcakaṅgasuttādivaṇṇanā",
  "atk-s0304a:626_0": "267-268. Navame pañcakaṅgo thapatīti pañcakaṅgoti tassa nāmaṃ, vāsipharasunikhādanadaṇḍamuggarakāḷasuttanāḷisaṅkhātehi",
  "atk-s0304a:626_1": "vā pañcahi aṅgehi samannāgatattā so pañcakaṅgoti paññāto. Thapatīti vaḍḍhakījeṭṭhako.",
  "atk-s0304a:626_2": "Udāyīti paṇḍitaudāyitthero. Pariyāyanti kāraṇaṃ. Dvepānandāti dvepi, ānanda, pariyāyenāti",
  "atk-s0304a:626_3": "kāraṇena. Ettha ca kāyikacetasikavasena dve veditabbā, sukhādivasena tissopi, indriyavasena",
  "atk-s0304a:626_4": "sukhindriyādikā pañca, dvāravasena cakkhusamphassajādikā cha, upavicāravasena “cakkhunā",
  "atk-s0304a:626_5": "rūpaṃ disvā somanassaṭhāniyaṃ rūpaṃ upavicaratī”tiādikā aṭṭhārasa, cha gehasitāni",
  "atk-s0304a:626_6": "somanassāni, cha nekkhammasitāni, cha gehasitāni domanassāni, cha nekkhammasitāni,",
  "atk-s0304a:626_7": "cha gehasitā upekkhā, cha nekkhammasitāti evaṃ chattiṃsa. Tā atīte chattiṃsa, anāgate",
  "atk-s0304a:626_8": "chattiṃsa, paccuppanne chattiṃsāti evaṃ aṭṭhasataṃ vedanā veditabbā.",
  "atk-s0304a:627_0": "Pañcime ānanda kāmaguṇāti ayaṃ pāṭiyekko anusandhi. Na kevalañhi dve ādiṃ katvā vedanā",
  "atk-s0304a:627_1": "bhagavatā paññattā, pariyāyena ekāpi vedanā kathitā, taṃ dassento pañcakaṅgassa thapatino",
  "atk-s0304a:627_2": "vādaṃ upatthambhetuṃ imaṃ desanaṃ ārabhi. Abhikkantataranti sundarataraṃ. Paṇītataranti",
  "atk-s0304a:627_3": "atappakataraṃ. Ettha ca catutthajjhānato paṭṭhāya adukkhamasukhā vedanā, sāpi santaṭṭhena",
  "atk-s0304a:627_4": "paṇītaṭṭhena ca sukhanti vuttā. Nirodho avedayitasukhavasena sukhaṃ nāma jāto. Pañcakāmaguṇavasena",
  "atk-s0304a:627_5": "hi aṭṭhasamāpattivasena ca uppannaṃ vedayitaṃ sukhaṃ nāma, nirodho avedayitasukhaṃ",
  "atk-s0304a:627_6": "nāma. Iti vedayitasukhaṃ vā hotu avedayitasukhaṃ vā, niddukkhabhāvasaṅkhātena sukhaṭṭhena",
  "atk-s0304a:627_7": "ekantasukhameva jātaṃ.",
  "atk-s0304a:628_0": "Yattha yatthāti yasmiṃ yasmiṃ ṭhāne. Sukhaṃ upalabbhatīti vedayitaṃ sukhaṃ vā avedayitaṃ",
  "atk-s0304a:628_1": "sukhaṃ vā upalabbhati. Taṃ taṃ tathāgato sukhasmiṃ paññapeti, taṃ sabbaṃ tathāgato",
  "atk-s0304a:628_2": "niddukkhabhāvaṃ sukhasmiṃyeva paññapetīti idha bhagavā nirodhasamāpattiṃ sīsaṃ katvā",
  "atk-s0304a:628_3": "neyyapuggalassa vasena arahattanikūṭeneva desanaṃ niṭṭhāpesi. Dasamaṃ uttānatthamevāti.",
  "atk-s0304a:629": "Rahogatavaggo dutiyo.",
  "atk-s0304a:630": "3. Aṭṭhasatapariyāyavaggo",
  "atk-s0304a:631": "1. Sīvakasuttavaṇṇanā",
  "atk-s0304a:632_0": "269. Tatiyavaggassa paṭhame moḷiyasīvakoti sīvakoti tassa nāmaṃ. Cūḷā panassa atthi,",
  "atk-s0304a:632_1": "tasmā moḷiyasīvakoti vuccati. Paribbājakoti channaparibbājako. Pittasamuṭṭhānānīti",
  "atk-s0304a:632_2": "pittapaccayāni. Vedayitānīti vedanā. Tattha pittapaccayā tisso vedanā uppajjanti.",
  "atk-s0304a:632_3": "Kathaṃ? Ekacco hi “pittaṃ me kupitaṃ dujjānaṃ kho pana jīvita”nti dānaṃ deti, sīlaṃ",
  "atk-s0304a:632_4": "samādiyati uposathakammaṃ karoti, evamassa kusalavedanā uppajjati. Ekacco “pittabhesajjaṃ",
  "atk-s0304a:632_5": "karissāmī”ti pāṇaṃ hanati, adinnaṃ ādiyati, musā bhaṇati, dasa dussīlyakammāni karoti,",
  "atk-s0304a:632_6": "evamassa akusalavedanā uppajjati. Ekacco “ettakenapi me bhesajjakaraṇena pittaṃ na",
  "atk-s0304a:632_7": "vūpasammati, alaṃ yaṃ hoti. taṃ hotū”ti majjhatto kāyikavedanaṃ adhivāsento nipajjati,",
  "atk-s0304a:632_8": "evaṃ assa abyākatavedanā uppajjati.",
  "atk-s0304a:633_0": "Sāmampi kho etanti taṃ taṃ pittavikāraṃ disvā attanāpi etaṃ veditabbaṃ. Saccasammatanti",
  "atk-s0304a:633_1": "bhūtasammataṃ. Lokopi hissa sarīre sabalavaṇṇatādipittavikāraṃ disvā “pittamassa",
  "atk-s0304a:633_2": "kupita”nti jānāti. Tasmāti yasmā sāmañca viditaṃ lokassa ca saccasammataṃ atidhāvanti,",
  "atk-s0304a:633_3": "tasmā. Semhasamuṭṭhānādīsupi eseva nayo. Ettha pana sannipātikānīti tiṇṇampi pittādīnaṃ",
  "atk-s0304a:633_4": "kopena samuṭṭhitāni. Utupariṇāmajānīti visabhāgaututo jātāni. Jaṅgaladesavāsīnañhi",
  "atk-s0304a:633_5": "anupadese vasantānaṃ visabhāgo utu uppajjati, anupadesavāsīnañca jaṅgaladeseti evaṃ",
  "atk-s0304a:633_6": "malayasamuddatīrādivasenāpi utuvisabhāgatā uppajjatiyeva. Tato jātāti utupariṇāmajātāni nāma.",
  "atk-s0304a:634_0": "Visamaparihārajānīti mahābhāravahanasudhākoṭṭanādito vā avelāya carantassa sappaḍaṃsakūpapātādito",
  "atk-s0304a:634_1": "vā visamaparihārato jātāni. Opakkamikānīti “ayaṃ coro vā pāradāriko vā”ti gahetvā",
  "atk-s0304a:634_2": "jaṇṇukakapparamuggarādīhi nippothanaupakkamaṃ paccayaṃ katvā uppannāni. Etaṃ bahi",
  "atk-s0304a:634_3": "upakkamaṃ labhitvā koci vuttanayeneva kusalaṃ karoti, koci akusalaṃ, koci adhivāsento",
  "atk-s0304a:634_4": "nipajjati. Kammavipākajānīti kevalaṃ kammavipākato, jātāni. Tesupi hi uppannesu vuttanayeneva",
  "atk-s0304a:634_5": "koci kusalaṃ karoti, koci akusalaṃ, koci adhivāsento nipajjati. Evaṃ sabbavāresu",
  "atk-s0304a:634_6": "tividhāva vedanā honti.",
  "atk-s0304a:635_0": "Tattha purimehi sattahi kāraṇehi uppannā sārīrikā vedanā sakkā paṭibāhituṃ, kammavipākajānaṃ",
  "atk-s0304a:635_1": "pana sabbabhesajjānipi sabbaparittānipi nālaṃ paṭighātāya. Imasmiṃ sutte lokavohāro nāma kathitoti.",
  "atk-s0304a:636": "2-10. Aṭṭhasatasuttādivaṇṇanā",
  "atk-s0304a:637_0": "270-278. Dutiye aṭṭhasatapariyāyanti aṭṭhasatassa kāraṇabhūtaṃ. Dhammapariyāyanti",
  "atk-s0304a:637_1": "dhammakāraṇaṃ. Kāyikā ca cetasikā cāti ettha kāyikā kāmāvacareyeva labbhanti, cetasikā",
  "atk-s0304a:637_2": "catubhūmikāpi. Sukhātiādīsu sukhā vedanā arūpāvacare natthi, sesāsu tīsu bhūmīsu",
  "atk-s0304a:637_3": "labbhanti, dukkhā kāmāvacarāva, itarā catubhūmikā. Pañcake sukhindriyadukkhindriyadomanassindriyāni",
  "atk-s0304a:637_4": "kāmāvacarāneva, somanassindriyaṃ tebhūmakaṃ, upekkhindriyaṃ catubhūmakaṃ. Chakke",
  "atk-s0304a:637_5": "pañcasu dvāresu vedanā kāmāvacarāva, manodvāre catubhūmikā, aṭṭhārasake chasu iṭṭhārammaṇesu",
  "atk-s0304a:637_6": "somanassena saha upavicarantīti somanassūpavicārā. Sesadvayepi eseva nayo. Iti ayaṃ",
  "atk-s0304a:637_7": "desanā vicāravasena āgatā, taṃsampayuttānaṃ pana somanassādīnaṃ vasena idha aṭṭhārasa vedanā veditabbā.",
  "atk-s0304a:638_0": "Cha gehasitāni somanassānītiādīsu “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ",
  "atk-s0304a:638_1": "manoramānaṃ lokāmisapaṭisaṃyuttānaṃ paṭilābhaṃ vā paṭilābhato samanupassato pubbe",
  "atk-s0304a:638_2": "vā paṭiladdhapubbaṃ atītaṃ niruddhaṃ vipariṇataṃ samanussarato uppajjati somanassaṃ.",
  "atk-s0304a:638_3": "Yaṃ evarūpaṃ somanassaṃ, idaṃ vuccati gehasitaṃ somanassa”nti. Evaṃ chasu dvāresu",
  "atk-s0304a:638_4": "vuttakāmaguṇanissitāni somanassāni cha gehasitasomanassāni nāma.",
  "atk-s0304a:639_0": "“Rūpānaṃ tveva aniccataṃ viditvā vipariṇāmavirāganirodhaṃ ‘pubbe ceva rūpā etarahi",
  "atk-s0304a:639_1": "ca, sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya",
  "atk-s0304a:639_2": "passato uppajjati somanassaṃ. Yaṃ evarūpaṃ somanassaṃ, idaṃ vuccati nekkhammasitaṃ",
  "atk-s0304a:639_3": "somanassa”nti evaṃ chasu dvāresu iṭṭhārammaṇe āpāthagate aniccatādivasena vipassanaṃ",
  "atk-s0304a:639_4": "paṭṭhapetvā ussukkāpetuṃ sakkontassa “ussukkitā me vipassanā”ti somanassajātassa",
  "atk-s0304a:639_5": "uppannasomanassāni cha nekkhammasitasomanassāni nāma.",
  "atk-s0304a:640_0": "“Cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ",
  "atk-s0304a:640_1": "appaṭilābhaṃ vā appaṭilābhato samanupassato pubbe vā paṭiladdhapubbaṃ atītaṃ niruddhaṃ",
  "atk-s0304a:640_2": "vipariṇataṃ samanussarato uppajjati domanassaṃ. Yaṃ evarūpaṃ domanassaṃ, idaṃ vuccati",
  "atk-s0304a:640_3": "gehasitaṃ domanassa”nti. Evaṃ chasu dvāresu “iṭṭhārammaṇaṃ nānubhavissāmi nānubhavāmī”ti",
  "atk-s0304a:640_4": "vitakkayato uppannāni kāmaguṇanissitadomanassāni cha gehasitadomanassāni nāma.",
  "atk-s0304a:641_0": "“Rūpānaṃ tveva aniccataṃ viditvā vipariṇāmavirāganirodhaṃ ‘pubbe ceva rūpā etarahi",
  "atk-s0304a:641_1": "ca, sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya",
  "atk-s0304a:641_2": "disvā anuttaresu vimokkhesu pihaṃ upaṭṭhāpeti ‘kudāssu nāmāhaṃ tadāyatanaṃ upasampajja",
  "atk-s0304a:641_3": "viharissāmi, yadariyā etarahi āyatanaṃ upasampajja viharantī”ti. Iti anuttaresu vimokkhesu",
  "atk-s0304a:641_4": "pihaṃ upaṭṭhāpayato uppajjati pihapaccayā domanassaṃ. Yaṃ evarūpaṃ domanassaṃ, idaṃ",
  "atk-s0304a:641_5": "vuccati nekkhammasitaṃ domanassanti; evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu",
  "atk-s0304a:641_6": "pihaṃ upaṭṭhāpetvā tadadhigamāya aniccatādivasena vipassanaṃ paṭṭhapetvā ussukkāpetuṃ",
  "atk-s0304a:641_7": "asakkontassa “imampi pakkhaṃ imampi māsaṃ imampi saṃvaccharaṃ vipassanaṃ ussukkāpetvā",
  "atk-s0304a:641_8": "ariyabhūmiṃ pāpuṇituṃ nāsakkhi”nti anusocato uppannāni domanassāni cha nekkhammasitadomanassāni nāma.",
  "atk-s0304a:642_0": "“Cakkhunā rūpaṃ disvā uppajjati upekkhā bālassa mūḷhassa puthujjanassa anodhijinassa",
  "atk-s0304a:642_1": "avipākajinassa anādīnavadassāvino assutavato puthujjanassa. Yā evarūpā upekkhā, rūpaṃ",
  "atk-s0304a:642_2": "sā nātivattati, tasmā sā upekkhā gehasitāti vuccatī”ti; evaṃ chasu dvāresu iṭṭhārammaṇe",
  "atk-s0304a:642_3": "āpāthagate guḷapiṇḍake nilīnamakkhikā viya rūpādīni anativattamānā tattheva laggā",
  "atk-s0304a:642_4": "laggitā hutvā uppannakāmaguṇanissitā upekkhā cha gehasitaupekkhā nāma.",
  "atk-s0304a:643_0": "“Rūpānaṃ tveva aniccataṃ viditvā vipariṇāmavirāganirodhaṃ pubbe ceva rūpā etarahi",
  "atk-s0304a:643_1": "ca, ‘sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya",
  "atk-s0304a:643_2": "passato uppajjati upekkhā. Yā evarūpā upekkhā, rūpaṃ sā ativattati, tasmā sā upekkhā",
  "atk-s0304a:643_3": "nekkhammasitāti vuccatī”ti; evaṃ chasu dvāresu iṭṭhādiārammaṇe āpāthagate iṭṭhe arajjantassa",
  "atk-s0304a:643_4": "aniṭṭhe adussantassa asamapekkhane amuyhantassa uppannā vipassanāñāṇasampayuttā upekkhā",
  "atk-s0304a:643_5": "nekkhammasitaupekkhā nāma. Imasmiṃ sutte sabbasaṅgāhako catubhūmakadhammaparicchedo",
  "atk-s0304a:643_6": "kathito. Tatiyādīni uttānatthāneva.",
  "atk-s0304a:644": "11. Nirāmisasuttavaṇṇanā",
  "atk-s0304a:645_0": "279. Ekādasame sāmisāti kilesāmisena sāmisā. Nirāmisatarāti nirāmisāyapi jhānapītiyā",
  "atk-s0304a:645_1": "nirāmisatarāva. Nanu ca dvīsu jhānesu pīti mahaggatāpi hoti lokuttarāpi, paccavekkhaṇapīti",
  "atk-s0304a:645_2": "lokiyāva, sā kasmā nirāmisatarā jātāti? Santapaṇītadhammapaccavekkhaṇavasena uppannattā.",
  "atk-s0304a:645_3": "Yathā hi rājavallabho cūḷupaṭṭhāko appaṭihārikaṃ yathāsukhaṃ rājakulaṃ pavisanto",
  "atk-s0304a:645_4": "seṭṭhisenāpatiādayo pādena paharantopi na gaṇeti. Kasmā? Rañño āsannaparicārakattā.",
  "atk-s0304a:645_5": "Iti so tehi uttaritaro hoti, evamayampi santapaṇītadhammapaccavekkhaṇavasena uppannattā",
  "atk-s0304a:645_6": "lokuttarapītitopi uttaritarāti veditabbā. Sesavāresupi eseva nayo.",
  "atk-s0304a:646": "Vimokkhavāre pana rūpapaṭisaṃyutto vimokkho attano ārammaṇabhūtena rūpāmisavaseneva sāmiso nāma, arūpapaṭisaṃyutto rūpāmisābhāvena nirāmiso nāmāti.",
  "atk-s0304a:647": "Vedanāsaṃyuttavaṇṇanā niṭṭhitā.",
  "atk-s0304a:648": "3. Mātugāmasaṃyuttaṃ",
  "atk-s0304a:649": "1. Paṭhamapeyyālavaggo",
  "atk-s0304a:650": "1-2. Mātugāmasuttādivaṇṇanā",
  "atk-s0304a:651_0": "280-281. Mātugāmasaṃyuttassa paṭhame aṅgehīti aguṇaṅgehi. Na ca rūpavāti na rūpasampanno",
  "atk-s0304a:651_1": "virūpo duddasiko. Na ca bhogavāti na bhogasampanno niddhano. Na ca sīlavāti na sīlasampanno",
  "atk-s0304a:651_2": "dussīlo. Alaso cāti kantanapacanādīni kammāni kātuṃ na sakkoti, kusīto ālasiyo nisinnaṭṭhāne",
  "atk-s0304a:651_3": "nisinnova, ṭhitaṭhāne ṭhitova niddāyati eva. Pajañcassa na labhatīti assa purisassa",
  "atk-s0304a:651_4": "kulavaṃsapatiṭṭhāpakaṃ puttaṃ na labhati, vañjhitthī nāma hoti. Sukkapakkho vuttavipariyāyena",
  "atk-s0304a:651_5": "veditabbo. Dutiyaṃ paṭhame vuttanayeneva parivattetabbaṃ.",
  "atk-s0304a:652": "3. Āveṇikadukkhasuttavaṇṇanā",
  "atk-s0304a:653": "282. Tatiye āveṇikānīti pāṭipuggalikāni purisehi asādhāraṇāni. Pāricariyanti paricārikabhāvaṃ.",
  "atk-s0304a:654": "4. Tīhidhammehisuttādivaṇṇanā",
  "atk-s0304a:655_0": "283-303. Catutthe maccheramalapariyuṭṭhitenāti pubbaṇhasamayasmiñhi mātugāmo khīradadhisaṅgopanarandhanapacanādīni",
  "atk-s0304a:655_1": "kātuṃ āraddho, puttakehipi yāciyamāno kiñci dātuṃ na icchati. Tenetaṃ vuttaṃ “pubbaṇhasamayaṃ",
  "atk-s0304a:655_2": "maccheramalapariyuṭṭhitena cetasā”ti. Majjhanhikasamaye pana mātugāmo kodhābhibhūtova",
  "atk-s0304a:655_3": "hoti, antoghare kalahaṃ alabhanto paṭivissakagharampi gantvā kalahaṃ karoti, sāmikassa",
  "atk-s0304a:655_4": "ca ṭhitanisinnaṭṭhānāni vilokento vicarati. Tena vuttaṃ “majjhanhikasamayaṃ issāpariyuṭṭhitena",
  "atk-s0304a:655_5": "cetasā”ti. Sāyanhe panassā asaddhammapaṭisevanāya cittaṃ namati. Tena vuttaṃ “sāyanhasamayaṃ",
  "atk-s0304a:655_6": "kāmarāgapariyuṭṭhitena cetasā”ti. Pañcamādīni uttānatthāneva.",
  "atk-s0304a:656": "3. Balavaggo",
  "atk-s0304a:657": "1. Visāradasuttavaṇṇanā",
  "atk-s0304a:658_0": "304. Dasame rūpabalantiādīsu rūpasampatti rūpabalaṃ, bhogasampatti bhogabalaṃ, ñātisampatti",
  "atk-s0304a:658_1": "ñātibalaṃ, puttasampatti puttabalaṃ, sīlasampatti sīlabalaṃ. Pañcasīladasasīlāni",
  "atk-s0304a:658_2": "akhaṇḍāni katvā rakkhantassa hi sīlasampattiyeva sīlabalaṃ nāma hoti. Imāni kho bhikkhave",
  "atk-s0304a:658_3": "pañca balānīti imāni pañca upatthambhanaṭṭhena balāni nāma vuccanti.",
  "atk-s0304a:659": "2-10. Pasayhasuttādivaṇṇanā",
  "atk-s0304a:660_0": "305-313. Pasayhāti abhibhavitvā. Abhibhuyya vattatīti abhibhavati ajjhottharati.",
  "atk-s0304a:660_1": "Neva rūpabalaṃ tāyatīti neva rūpabalaṃ tāyituṃ rakkhituṃ sakkoti. Nāsenteva naṃ,",
  "atk-s0304a:660_2": "kule na vāsentīti “dussīlā saṃbhinnācārā atikkantamariyādā”ti gīvāyaṃ gahetvā nīharanti,",
  "atk-s0304a:660_3": "na tasmiṃ kule vāsenti. Vāsenteva naṃ kule, na nāsentīti “kiṃ rūpena bhogādīhi vā,",
  "atk-s0304a:660_4": "parisuddhasīlā esā ācārasampannā”ti ñatvā ñātakā tasmiṃ kule vāsentiyeva, na nāsenti.",
  "atk-s0304a:660_5": "Sesaṃ sabbattha uttānatthamevāti.",
  "atk-s0304a:661": "Mātugāmasaṃyuttavaṇṇanā niṭṭhitā.",
  "atk-s0304a:662": "4. Jambukhādakasaṃyuttaṃ",
  "atk-s0304a:663": "1. Nibbānapañhāsuttavaṇṇanā",
  "atk-s0304a:664_0": "314. Jambukhādakasaṃyutte jambukhādako paribbājakoti evaṃnāmo therassa bhāgineyyo",
  "atk-s0304a:664_1": "channaparibbājako. Yo kho āvuso rāgakkhayoti nibbānaṃ āgamma rāgo khīyati, tasmā",
  "atk-s0304a:664_2": "nibbānaṃ rāgakkhayoti vuccati. Dosamohakkhayesupi eseva nayo.",
  "atk-s0304a:665_0": "Yo pana imināva suttena kilesakkhayamattaṃ nibbānanti vadeyya, so vattabbo “kassa",
  "atk-s0304a:665_1": "kilesānaṃ khayo, kiṃ attano, udāhu paresa”nti? Addhā “attano”ti vakkhati. Tato pucchitabbo",
  "atk-s0304a:665_2": "“gotrabhuñāṇassa kiṃ ārammaṇa”nti? Jānamāno “nibbāna”nti vakkhati. Kiṃ pana gotrabhuñāṇakkhaṇe",
  "atk-s0304a:665_3": "kilesā khīṇā khīyanti khīyissantīti? “Khīṇā”ti vā “khīyantī”ti vā na vattabbā, “khīyissantī”ti",
  "atk-s0304a:665_4": "pana vattabbāti. Kiṃ pana tesu akhīṇesuyeva kilesesu gotrabhuñāṇaṃ kilesakkhayaṃ",
  "atk-s0304a:665_5": "ārammaṇaṃ karotīti? Addhā evaṃ vutte niruttaro bhavissati.",
  "atk-s0304a:666_0": "Maggañāṇenāpi cetaṃ yojetabbaṃ. Maggakkhaṇepi hi kilesā “khīṇā”ti vā “khīyissantī”ti",
  "atk-s0304a:666_1": "vā na vattabbā, “khīyantī”ti pana vattabbā, na ca akhīṇesuyeva kilesesu kilesakkhayo",
  "atk-s0304a:666_2": "ārammaṇaṃ hoti, tasmā sampaṭicchitabbametaṃ. Yaṃ āgamma rāgādayo khīyanti, taṃ nibbānaṃ.",
  "atk-s0304a:666_3": "Taṃ panetaṃ “rūpino dhammā arūpino dhammā”tiādīsu dukesu arūpino dhammāti saṅgahitattā",
  "atk-s0304a:666_4": "na kilesakkhayamattamevāti.",
  "atk-s0304a:667": "2. Arahattapañhāsuttavaṇṇanā",
  "atk-s0304a:668": "315. Arahattapañhabyākaraṇe yasmā arahattaṃ rāgadosamohānaṃ khīṇante uppajjati, tasmā “rāgakkhayo dosakkhayo mohakkhayo”ti vuttaṃ.",
  "atk-s0304a:669": "3-15. Dhammavādīpañhāsuttādivaṇṇanā",
  "atk-s0304a:670_0": "316-328. Te loke sugatāti te rāgādayo pahāya gatattā suṭṭhu gatāti sugatā. Dukkhassa",
  "atk-s0304a:670_1": "kho āvuso pariññatthanti vaṭṭadukkhassa parijānanatthaṃ. Dukkhatāti dukkhasabhāvo.",
  "atk-s0304a:670_2": "Dukkhadukkhatātiādīsu dukkhasaṅkhāto dukkhasabhāvo dukkhadukkhatā. Sesapadadvayepi eseva nayo.",
  "atk-s0304a:671": "16. Dukkarapañhāsuttavaṇṇanā",
  "atk-s0304a:672_0": "329. Abhiratīti pabbajjāya anukkaṇṭhanatā. Naciraṃ āvusoti āvuso dhammānudhammappaṭipanno",
  "atk-s0304a:672_1": "bhikkhu “pāto anusiṭṭho sāyaṃ visesamadhigamissati, sāyaṃ anusiṭṭho pāto visesamadhigamissatī”ti",
  "atk-s0304a:672_2": "vuttattā ghaṭento vāyamanto nacirassaṃ lahuyeva arahaṃ assa, arahatte patiṭṭhaheyyāti",
  "atk-s0304a:672_3": "dasseti. Sesaṃ sabbattha uttānatthamevāti.",
  "atk-s0304a:673": "Jambukhādakasaṃyuttavaṇṇanā niṭṭhitā.",
  "atk-s0304a:674": "5. Sāmaṇḍakasaṃyuttavaṇṇanā",
  "atk-s0304a:675": "330-331. Sāmaṇḍakasaṃyuttepi imināva nayena attho veditabbo.",
  "atk-s0304a:676": "Sāmaṇḍakasaṃyuttavaṇṇanā niṭṭhitā.",
  "atk-s0304a:677": "6. Moggallānasaṃyuttaṃ",
  "atk-s0304a:678": "1-8. Paṭhamajhānapañhāsuttādivaṇṇanā",
  "atk-s0304a:679_0": "332-339. Moggallānasaṃyutte kāmasahagatāti pañcanīvaraṇasahagatā. Tassa hi paṭhamajjhānavuṭṭhitassa",
  "atk-s0304a:679_1": "pañca nīvaraṇāni santato upaṭṭhahiṃsu. Tenassa taṃ paṭhamajjhānaṃ hānabhāgiyaṃ nāma",
  "atk-s0304a:679_2": "ahosi. Taṃ pamādaṃ ñatvā satthā “mā pamādo”ti ovādaṃ adāsi. Dutiyajjhānādīsupi imināva",
  "atk-s0304a:679_3": "nayena attho veditabbo. Ārammaṇasahagatameva hettha “sahagata”nti vuttaṃ.",
  "atk-s0304a:680": "9. Animittapañhāsuttavaṇṇanā",
  "atk-s0304a:681_0": "340. Animittaṃ cetosamādhinti niccanimittādīni pahāya pavattaṃ vipassanāsamādhiṃyeva",
  "atk-s0304a:681_1": "sandhāyetaṃ vuttanti. Nimittānusāri viññāṇaṃ hotīti evaṃ iminā vipassanāsamādhivihārena",
  "atk-s0304a:681_2": "viharato vipassanāñāṇe tikkhe sūre vahamāne. Yathā nāma purisassa tikhiṇena pharasunā",
  "atk-s0304a:681_3": "rukkhaṃ chindantassa “suṭṭhu vata me pharasu vahatī”ti khaṇe khaṇe pharasudhāraṃ",
  "atk-s0304a:681_4": "olokentassa chejjakiccaṃ na nipphajjati, evaṃ therassāpi “sūraṃ vata me hutvā ñāṇaṃ",
  "atk-s0304a:681_5": "vahatī”ti vipassanaṃ ārabbha nikanti uppajjati. Atha vipassanākiccaṃ sādhetuṃ nāsakkhi.",
  "atk-s0304a:681_6": "Taṃ sandhāya vuttaṃ “nimittānusāri viññāṇaṃ hotī”ti. Sabbanimittānaṃ amanasikārā",
  "atk-s0304a:681_7": "animittaṃ cetosamādhiṃ upasampajja vihāsinti sabbesaṃ niccasukhaattanimittānaṃ amanasikārena",
  "atk-s0304a:681_8": "animittaṃ vuṭṭhānagāminivipassanāsampayuttaṃ cetosamādhiṃ nibbānārammaṇaṃ uparimaggaphalasamādhiṃ",
  "atk-s0304a:681_9": "upasampajja vihāsiṃ.",
  "atk-s0304a:682": "10-11. Sakkasuttādivaṇṇanā",
  "atk-s0304a:683": "341-342. Aveccappasādenāti acalappasādena. Dasahi ṭhānehīti dasahi kāraṇehi. Adhigaṇhantīti abhibhavanti, atikkamitvā tiṭṭhanti. Sesaṃ sabbattha uttānatthamevāti.",
  "atk-s0304a:684": "Moggallānasaṃyuttavaṇṇanā niṭṭhitā.",
  "atk-s0304a:685": "7. Cittasaṃyuttaṃ",
  "atk-s0304a:686": "1. Saṃyojanasuttavaṇṇanā",
  "atk-s0304a:687_0": "343. Cittasaṃyuttassa paṭhame macchikāsaṇḍeti evaṃnāmake vanasaṇḍe. Ayamantarākathā",
  "atk-s0304a:687_1": "udapādīti porāṇakattherā atiracchānakathā honti, nisinnanisinnaṭṭhāne pañhaṃ samuṭṭhāpetvā",
  "atk-s0304a:687_2": "ajānantā pucchanti, jānantā vissajjenti, tena nesaṃ ayaṃ kathā udapādi. Migapathakanti",
  "atk-s0304a:687_3": "evaṃnāmakaṃ attano bhogagāmaṃ. So kira ambāṭakārāmassa piṭṭhibhāge hoti. Tenupasaṅkamīti",
  "atk-s0304a:687_4": "“therānaṃ pañhaṃ vissajjetvā phāsuvihāraṃ katvā dassāmī”ti cintetvā upasaṅkami. Gambhīre",
  "atk-s0304a:687_5": "buddhavacaneti atthagambhīre ceva dhammagambhīre ca buddhavacane. Paññācakkhu kamatīti",
  "atk-s0304a:687_6": "ñāṇacakkhu vahati pavattati.",
  "atk-s0304a:688": "2. Paṭhamaisidattasuttavaṇṇanā",
  "atk-s0304a:689_0": "344. Dutiye āyasmantaṃ theranti tesu theresu jeṭṭhakaṃ mahātheraṃ. Tuṇhī ahosīti",
  "atk-s0304a:689_1": "jānantopi avisāradattā na kiñci byāhari. Byākaromahaṃ bhanteti “ayaṃ thero neva attanā",
  "atk-s0304a:689_2": "byākaroti, na aññe ajjhesati, upāsakopi bhikkhusaṅghaṃ viheseti, ahametaṃ byākaritvā",
  "atk-s0304a:689_3": "phāsuvihāraṃ katvā dassāmī”ti cintetvā āsanato vuṭṭhāya therassa santikaṃ gantvā",
  "atk-s0304a:689_4": "evaṃ okāsamakāsi, katāvakāso pana attano āsane nisīditvā byākāsi.",
  "atk-s0304a:690_0": "Sahatthāti sahatthena. Santappesīti yāvadicchakaṃ dento suṭṭhu tappesi. Sampavāresīti",
  "atk-s0304a:690_1": "“alaṃ ala”nti hatthasaññāya ceva vācāya ca paṭikkhipāpesi. Onītapattapāṇinoti pāṇito",
  "atk-s0304a:690_2": "apanītapattā dhovitvā thavikāya osāpetvā aṃse laggitapattāti attho.",
  "atk-s0304a:691": "3. Dutiyaisidattasuttavaṇṇanā",
  "atk-s0304a:692": "345. Tatiye avantiyāti dakkhiṇāpathe avantiraṭṭhe. Kalyāṇaṃ vuccatīti “catūhi paccayehi paṭijaggissāmī”ti vacanaṃ niddosaṃ anavajjaṃ vuccati tayā upāsakāti adhippāyena vadati.",
  "atk-s0304a:693": "4. Mahakapāṭihāriyasuttavaṇṇanā",
  "atk-s0304a:694_0": "346. Catutthe sesakaṃ vissajjethāti tassa kira therehi saddhiṃyeva kaṃsathālaṃ pamajjitvā",
  "atk-s0304a:694_1": "pāyāsaṃ vaḍḍhetvā adaṃsu. So bhuttapāyāso therehiyeva saddhiṃ gantukāmo cintesi “ghare",
  "atk-s0304a:694_2": "tāva upāsikā sesakaṃ vicāreti, idha panime dāsakammakārā mayā avuttā na vicāressanti,",
  "atk-s0304a:694_3": "evāyaṃ paṇītapāyāso nassissatī”ti tesaṃ anujānanto evamāha. Kuthitanti kudhitaṃ,",
  "atk-s0304a:694_4": "heṭṭhā santattāya vālikāya upari ātapena ca atitikhiṇanti attho. Idaṃ pana tepiṭake",
  "atk-s0304a:694_5": "buddhavacane asambhinnapadaṃ. Paveliyamānenāti paṭiliyamānena sādhu khvassa bhanteti",
  "atk-s0304a:694_6": "“phāsuvihāraṃ karissāmi nesa”nti cintetvā evamāha.",
  "atk-s0304a:695_0": "Iddhābhisaṅkhāraṃ abhisaṅkharīti adhiṭṭhāniddhiṃ akāsi. Ettha ca “mandamando sītakavāto",
  "atk-s0304a:695_1": "vāyatu, abbhamaṇḍapaṃ katvā devo ekamekaṃ phusāyatū”ti evaṃ nānāparikammaṃ – “savāto",
  "atk-s0304a:695_2": "devo vassatū”ti evaṃ adhiṭṭhānaṃ ekatopi hoti. “Savāto devo vassatūti ekatoparikammaṃ,",
  "atk-s0304a:695_3": "mandamando sītakavāto vāyatu, abbhamaṇḍapaṃ katvā devo ekamekaṃ phusāyatū”ti evaṃ",
  "atk-s0304a:695_4": "nānāadhiṭṭhānaṃ hoti. Vuttanayeneva nānāparikammaṃ nānādhiṭṭhānaṃ, ekato parikammaṃ",
  "atk-s0304a:695_5": "ekato adhiṭṭhānampi hotiyeva. Yathā tathā karontassa pana pādakajjhānato vuṭṭhāya",
  "atk-s0304a:695_6": "kataparikammassa parikammānantarena mahaggataadhiṭṭhānacitteneva taṃ ijjhati. Okāsesīti vippakiri.",
  "atk-s0304a:696": "5. Paṭhamakāmabhūsuttavaṇṇanā",
  "atk-s0304a:697_0": "347. Pañcame nelaṅgoti niddoso. Setapacchādoti setapaṭicchādano. Anīghanti niddukkhaṃ.",
  "atk-s0304a:697_1": "Muhuttaṃ tuṇhī hutvāti tassa atthapekkhanatthaṃ tīṇi piṭakāni kaṇṇe kuṇḍalaṃ viya",
  "atk-s0304a:697_2": "sañcālento “ayaṃ imassa attho, ayaṃ imassa attho”ti upaparikkhaṇatthaṃ muhuttaṃ tuṇhī",
  "atk-s0304a:697_3": "hutvā. Vimuttiyāti arahattaphalavimuttiyā. Imaṃ pana pañhaṃ kathento upāsako dukkaraṃ",
  "atk-s0304a:697_4": "akāsi. Sammāsambuddho hi “passatha no tumhe, bhikkhave, etaṃ bhikkhuṃ āgacchantaṃ",
  "atk-s0304a:697_5": "odātakaṃ tanukaṃ tuṅganāsika”nti attano diṭṭhena kathesi. Ayaṃ pana nayaggāhena “arahato",
  "atk-s0304a:697_6": "etaṃ adhivacana”nti āha.",
  "atk-s0304a:698": "6. Dutiyakāmabhūsuttavaṇṇanā",
  "atk-s0304a:699_0": "348. Chaṭṭhe kati nu kho bhante saṅkhārāti ayaṃ kira, gahapati, nirodhaṃ valañjeti,",
  "atk-s0304a:699_1": "tasmā “nirodhapādake saṅkhāre pucchissāmī”ti cintetvā evamāha. Theropissa adhippāyaṃ",
  "atk-s0304a:699_2": "ñatvā puññābhisaṅkhārādīsu anekesu saṅkhāresu vijjamānesupi kāyasaṅkhārādayova ācikkhanto",
  "atk-s0304a:699_3": "tayo kho gahapatītiādimāha. Tattha kāyappaṭibaddhattā kāyena saṅkharīyati nibbattīyatīti",
  "atk-s0304a:699_4": "kāyasaṅkhāro. Vācāya saṅkharoti nibbattetīti vacīsaṅkhāro. Cittappaṭibaddhattā cittena",
  "atk-s0304a:699_5": "saṅkharīyati nibbattīyatīti cittasaṅkhāro.",
  "atk-s0304a:700_0": "Katamo pana bhanteti idha kiṃ pucchati? “Ime saṅkhārā aññamaññaṃ missā āluḷitā avibhūtā",
  "atk-s0304a:700_1": "duddīpanā. Tathā hi kāyadvāre ādānaggahaṇamuñcanacopanāni pāpetvā uppannā aṭṭha kāmāvacarakusalacetanā",
  "atk-s0304a:700_2": "dvādasa akusalacetanāti evaṃ kusalākusalā vīsati cetanāpi, assāsapassāsāpi kāyasaṅkhārotveva",
  "atk-s0304a:700_3": "vuccanti. Vacīdvāre hanusañcopanaṃ vacībhedaṃ pāpetvā uppannā vuttappakārāva vīsati",
  "atk-s0304a:700_4": "cetanāpi vitakkavicārāpi vacīsaṅkhārotveva vuccanti. Kāyavacīdvāresu copanaṃ apatvā",
  "atk-s0304a:700_5": "raho nisinnassa cintayato uppannā kusalākusalā ekūnatiṃsacetanāpi, saññā ca vedanā",
  "atk-s0304a:700_6": "cāti ime dve dhammāpi cittasaṅkhārotveva vuccanti. Evaṃ ime saṅkhārā aññamaññaṃ missā",
  "atk-s0304a:700_7": "āluḷitā avibhūtā duddīpanā, te pākaṭe vibhūte katvā kathāpessāmī”ti pucchi.",
  "atk-s0304a:701_0": "Kasmā pana bhanteti idha kāyasaṅkhārādināmassa padatthaṃ pucchati. Tassa vissajjane",
  "atk-s0304a:701_1": "kāyappaṭibaddhāti kāyanissitā. Kāye sati honti, asati na honti. Cittappaṭibaddhāti",
  "atk-s0304a:701_2": "cittanissitā. Citte sati honti, asati na honti.",
  "atk-s0304a:702_0": "Idāni “kiṃ nu kho esa saññāvedayitanirodhaṃ valañjeti, no valañjeti, ciṇṇavasī vā",
  "atk-s0304a:702_1": "tattha no ciṇṇavasī”ti jānanatthaṃ pucchanto kathaṃ pana bhante saññāvedayitanirodhasamāpatti",
  "atk-s0304a:702_2": "hotīti āha. Tassa vissajjane samāpajjissanti vā samāpajjāmīti vā padadvayena nevasaññānāsaññāyatanasamāpattikālo",
  "atk-s0304a:702_3": "kathito. Samāpannoti padena antonirodho. Tathā purimehi dvīhi padehi sacittakakālo",
  "atk-s0304a:702_4": "kathito, pacchimena acittakakālo.",
  "atk-s0304a:703_0": "Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva",
  "atk-s0304a:703_1": "“ettakaṃ kālaṃ acittako bhavissāmī”ti addhānaparicchedaṃ cittaṃ bhāvitaṃ hoti. Yaṃ",
  "atk-s0304a:703_2": "taṃ tathattāya upanetīti yaṃ pana evaṃ bhāvitaṃ cittaṃ, taṃ puggalaṃ tathattāya acittakabhāvāya",
  "atk-s0304a:703_3": "upaneti. Vacīsaṅkhāro paṭhamaṃ nirujjhatīti sesasaṅkhārehi paṭhamaṃ dutiyajjhāneyeva",
  "atk-s0304a:703_4": "nirujjhati. Tato kāyasaṅkhāroti tato paraṃ kāyasaṅkhāro catutthajjhāne nirujjhati.",
  "atk-s0304a:703_5": "Tato cittasaṅkhāroti tato paraṃ cittasaṅkhāro antonirodhe nirujjhati. Āyūti rūpajīvitindriyaṃ.",
  "atk-s0304a:703_6": "Viparibhinnānīti upahatāni vinaṭṭhāni.",
  "atk-s0304a:704_0": "Tattha keci “nirodhasamāpannassa ‘cittasaṅkhāro ca niruddho’ti vacanato cittaṃ aniruddhaṃ",
  "atk-s0304a:704_1": "hoti, tasmā sacittakāpi ayaṃ samāpattī”ti vadanti. Te vattabbā – “vacīsaṅkhāropissa",
  "atk-s0304a:704_2": "niruddho”ti vacanato vācā aniruddhā hoti, tasmā nirodhasamāpannena dhammampi kathentena",
  "atk-s0304a:704_3": "sajjhāyampi karontena nisīditabbaṃ siyā. Yo cāyaṃ mato kālaṅkato, tassāpi cittasaṅkhāro",
  "atk-s0304a:704_4": "niruddhoti vacanato cittaṃ aniruddhaṃ bhaveyya, tasmā kālaṅkate mātāpitaro vā arahante",
  "atk-s0304a:704_5": "vā jhāpentena ānantariyakammaṃ kataṃ bhaveyya. Iti byañjane abhinivesaṃ akatvā ācariyānaṃ",
  "atk-s0304a:704_6": "naye ṭhatvā attho upaparikkhitabbo. Attho hi paṭisaraṇaṃ, na byañjanaṃ.",
  "atk-s0304a:705_0": "Indriyāni vippasannānīti kiriyamayapavattasmiñhi vattamāne bahiddhārammaṇesu pasāde",
  "atk-s0304a:705_1": "ghaṭṭentesu indriyāni kilamanti, upahatāni makkhittāni viya honti vātādīhi uṭṭhitarajena",
  "atk-s0304a:705_2": "catumahāpathe ṭhapitaādāso viya. Yathā pana thavikāya pakkhipitvā mañjūsādīsu ṭhapito",
  "atk-s0304a:705_3": "ādāso antoyeva virocati, evaṃ nirodhasamāpannassa bhikkhuno antonirodhe pañca pasādā",
  "atk-s0304a:705_4": "ativiya virocanti. Tena vuttaṃ “indriyāni vippasannānī”ti.",
  "atk-s0304a:706_0": "Vuṭṭhahissanti vā vuṭṭhahāmīti vā padadvayena antonirodhakālo kathito, vuṭṭhitoti",
  "atk-s0304a:706_1": "padena phalasamāpattikālo. Tathā purimehi dvīhi padehi acittakakālo kathito, pacchimena",
  "atk-s0304a:706_2": "sacittakakālo. Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva",
  "atk-s0304a:706_3": "“ettakaṃ kālaṃ acittako hutvā tato paraṃ sacittako bhavissāmī”ti addhānaparicchedaṃ",
  "atk-s0304a:706_4": "cittaṃ bhāvitaṃ hoti. Yaṃ taṃ tathattāya upanetīti yaṃ evaṃ bhāvitaṃ cittaṃ, taṃ",
  "atk-s0304a:706_5": "puggalaṃ tathattāya sacittakabhāvāya upaneti. Iti heṭṭhā nirodhasamāpajjannakālo",
  "atk-s0304a:706_6": "gahito, idha nirodhato vuṭṭhānakālo.",
  "atk-s0304a:707_0": "Idāni nirodhakathaṃ kathetuṃ kāloti nirodhakathā kathetabbā siyā. Sā panesā “dvīhi",
  "atk-s0304a:707_1": "balehi samannāgatattā tayo ca saṅkhārānaṃ paṭipassaddhiyā soḷasahi ñāṇacariyāhi navahi",
  "atk-s0304a:707_2": "samādhicariyāhi vasībhāvatāpaññā nirodhasamāpattiyaṃ ñāṇa”nti mātikaṃ ṭhapetvā sabbākārena",
  "atk-s0304a:707_3": "visuddhimagge kathitā, tasmā tattha kathitanayeneva gahetabbā. Ko panāyaṃ nirodho",
  "atk-s0304a:707_4": "nāma? Catunnaṃ khandhānaṃ paṭisaṅkhā appavatti. Atha kimatthametaṃ samāpajjantīti?",
  "atk-s0304a:707_5": "Saṅkhārānaṃ pavatte ukkaṇṭhitā sattāhaṃ acittakā hutvā sukhaṃ viharissāma, diṭṭhadhammanibbānaṃ",
  "atk-s0304a:707_6": "nāmetaṃ yadidaṃ nirodhoti etadatthaṃ samāpajjanti.",
  "atk-s0304a:708_0": "Cittasaṅkhāro paṭhamaṃ uppajjatīti nirodhā vuṭṭhahantassa hi phalasamāpatticittaṃ",
  "atk-s0304a:708_1": "paṭhamaṃ uppajjati. Taṃsampayuttaṃ saññañca vedanañca sandhāya “cittasaṅkhāro paṭhamaṃ",
  "atk-s0304a:708_2": "uppajjatī”ti āha. Tato kāyasaṅkhāroti tato paraṃ bhavaṅgasamaye kāyasaṅkhāro uppajjati.",
  "atk-s0304a:709_0": "Kiṃ pana phalasamāpatti assāsapassāse na samuṭṭhāpetīti? Samuṭṭhāpeti. Imassa pana",
  "atk-s0304a:709_1": "catutthajjhānikā phalasamāpatti, sā na samuṭṭhāpeti. Kiṃ vā etena? Phalasamāpatti",
  "atk-s0304a:709_2": "paṭhamajjhānikā vā hotu dutiyatatiyacatutthajjhānikā vā, santasamāpattito vuṭṭhitassa",
  "atk-s0304a:709_3": "bhikkhuno assāsapassāsā abbohārikā honti, tesaṃ abbohārikabhāvo sañjīvattheravatthunā",
  "atk-s0304a:709_4": "veditabbo. Sañjīvattherassa hi samāpattito vuṭṭhāya kiṃsukapupphasadise vītaccitaṅgāre",
  "atk-s0304a:709_5": "maddamānassa gacchato cīvare aṃsumattampi na jhāyi, usmākāramattampi nāhosi. Samāpattibalaṃ",
  "atk-s0304a:709_6": "nāmetanti vadanti. Evameva santāya phalasamāpattiyā vuṭṭhitassa bhikkhuno assāsapassāsā",
  "atk-s0304a:709_7": "abbohārikā hontīti bhavaṅgasamayenevetaṃ kathitanti veditabbaṃ.",
  "atk-s0304a:710_0": "Tato vacīsaṅkhāroti tato paraṃ kiriyamayapavattavalañjanakāle vacīsaṅkhāro uppajjati.",
  "atk-s0304a:710_1": "Kiṃ bhavaṅgaṃ vitakkavicāre na samuṭṭhāpetīti? Samuṭṭhāpeti. Taṃsamuṭṭhānā pana vitakkavicārā",
  "atk-s0304a:710_2": "vācaṃ abhisaṅkhātuṃ na sakkontīti kiriyamayapavattavalañjanakālenevetaṃ kathitaṃ.",
  "atk-s0304a:711_0": "Suññato phassotiādayo saguṇenāpi ārammaṇenāpi kathetabbā. Saguṇena tāva suññatā nāma",
  "atk-s0304a:711_1": "phalasamāpatti, tāya sahajātaphassaṃ sandhāya “suññato phasso”ti vuttaṃ. Animittappaṇihitesupi",
  "atk-s0304a:711_2": "eseva nayo. Ārammaṇena pana nibbānaṃ rāgādīhi suññattā suññatā nāma, rāganimittādīnaṃ",
  "atk-s0304a:711_3": "abhāvā animittaṃ, rāgadosamohappaṇidhīnaṃ abhāvā appaṇihitaṃ, suññataṃ nibbānaṃ ārammaṇaṃ",
  "atk-s0304a:711_4": "katvā uppannaphalasamāpattisamphasso suññato nāma. Animittappaṇihitesupi eseva nayo.",
  "atk-s0304a:712_0": "Aparā āgamaniyakathā nāma hoti. Suññataanimittaappaṇihitāti hi vipassanāpi vuccati.",
  "atk-s0304a:712_1": "Tattha yo bhikkhu saṅkhāre aniccato pariggahetvā aniccato disvā aniccato vuṭṭhāti,",
  "atk-s0304a:712_2": "tassa vuṭṭhānagāminivipassanā animittā nāma hoti. Yo dukkhato pariggahetvā dukkhato",
  "atk-s0304a:712_3": "disvā dukkhato vuṭṭhāti, tassa appaṇihitā nāma. Yo anattato pariggahetvā anattato",
  "atk-s0304a:712_4": "disvā anattato vuṭṭhāti, tassa suññatā nāma. Tattha animittavipassanāya maggo animitto",
  "atk-s0304a:712_5": "nāma, animittamaggassa phalaṃ animittaṃ nāma, animittaphalasamāpattisahajāte phasse",
  "atk-s0304a:712_6": "phusante “animitto phasso phusatī”ti vuccati. Appaṇihitasuññatesupi eseva nayo. Āgamaniyena",
  "atk-s0304a:712_7": "kathite pana suññato vā phasso animitto vā phasso appaṇihito vā phassoti vikappo",
  "atk-s0304a:712_8": "āpajjeyya, tasmā saguṇena ceva ārammaṇena ca kathetabbaṃ. Evañhi tayo phassā phusantīti sameti.",
  "atk-s0304a:713_0": "Vivekaninnantiādīsu nibbānaṃ viveko nāma. Tasmiṃ viveke ninnaṃ onatanti vivekaninnaṃ.",
  "atk-s0304a:713_1": "Vivekapoṇanti aññato agantvā yena viveko, tena vaṅkaṃ viya hutvā ṭhitanti vivekapoṇaṃ.",
  "atk-s0304a:713_2": "Yena viveko, tena patamānaṃ viya ṭhitanti vivekapabbhāraṃ.",
  "atk-s0304a:714": "7. Godattasuttavaṇṇanā",
  "atk-s0304a:715_0": "349. Sattame nānatthā ceva nānābyañjanā cāti byañjanampi nesaṃ nānaṃ, atthopi. Tattha",
  "atk-s0304a:715_1": "byañjanassa nānatā pākaṭā. Attho pana appamāṇā cetovimutti bhūmantarato mahaggatā",
  "atk-s0304a:715_2": "hoti rūpāvacarā, ārammaṇato sattapaṇṇattiārammaṇā. Ākiñcaññā bhūmantarato mahaggatā",
  "atk-s0304a:715_3": "arūpāvacarā, ārammaṇato navattabbārammaṇā. Suññatā bhūmantarato kāmāvacarā, ārammaṇato",
  "atk-s0304a:715_4": "saṅkhārārammaṇā. Vipassanā hi ettha suññatāti adhippetā. Animittā bhūmantarato lokuttarā,",
  "atk-s0304a:715_5": "ārammaṇato nibbānārammaṇā.",
  "atk-s0304a:716_0": "Rāgo kho bhante pamāṇakaraṇotiādīsu yathā pabbatapāde pūtipaṇṇakasaṭaudakaṃ nāma",
  "atk-s0304a:716_1": "hoti kāḷavaṇṇaṃ, olokentānaṃ byāmasatagambhīraṃ viya khāyati, yaṭṭhiṃ vā rajjuṃ vā",
  "atk-s0304a:716_2": "gahetvā minantassa piṭṭhipādottharaṇamattampi na hoti; evameva yāva rāgādayo nuppajjanti,",
  "atk-s0304a:716_3": "tāva puggalaṃ sañjānituṃ na sakkā hoti, sotāpanno viya sakadāgāmī viya anāgāmī viya",
  "atk-s0304a:716_4": "ca khāyati. Yadā panassa rāgādayo uppajjanti, tadā ratto duṭṭho mūḷhoti paññāyati.",
  "atk-s0304a:716_5": "Iti te “ettako aya”nti puggalassa pamāṇaṃ dassentāva uppajjantīti pamāṇakaraṇā nāma vuttā.",
  "atk-s0304a:717_0": "Yāvatā kho bhante appamāṇā cetovimuttiyoti yattakā appamāṇā cetovimuttiyo. Kittakā",
  "atk-s0304a:717_1": "pana tā? Cattāro brahmavihārā, cattāro maggā, cattāri phalānīti dvādasa. Tatra brahmavihārā",
  "atk-s0304a:717_2": "pharaṇaappamāṇatāya appamāṇā, sesā pamāṇakārakānaṃ kilesānaṃ abhāvena nibbānampi",
  "atk-s0304a:717_3": "appamāṇameva, cetovimutti pana na hoti, tasmā na gahitaṃ. Akuppāti arahattaphalacetovimutti.",
  "atk-s0304a:717_4": "Sā hi tāsaṃ sabbajeṭṭhikā, tasmā “aggamakkhāyatī”ti vuttā. Rāgo kho bhante kiñcananti",
  "atk-s0304a:717_5": "rāgo uppajjitvā puggalaṃ kiñcati maddati palibundhati, tasmā kiñcananti vutto. Manussā",
  "atk-s0304a:717_6": "kira goṇehi khalaṃ maddāpentā “kiñcehi kapila kiñcehi kāḷakā”ti vadanti. Evaṃ maddanaṭṭho",
  "atk-s0304a:717_7": "kiñcanaṭṭhoti veditabbo. Dosamohesupieseva nayo.",
  "atk-s0304a:718_0": "Ākiñcaññā cetovimuttiyo nāma nava dhammā ākiñcaññāyatanaṃ maggaphalāni ca. Tattha",
  "atk-s0304a:718_1": "ākiñcaññāyatanaṃ kiñcanaṃ ārammaṇaṃ assa natthīti ākiñcaññaṃ. Maggaphalāni kiñcanānaṃ",
  "atk-s0304a:718_2": "maddanapalibundhanakilesānaṃ natthitāya ākiñcaññāni, nibbānampi ākiñcaññaṃ, cetovimutti",
  "atk-s0304a:718_3": "pana na hoti, tasmā na gahitaṃ.",
  "atk-s0304a:719_0": "Rāgo kho bhante nimittakaraṇotiādīsu yathā nāma dvinnaṃ kulānaṃ sadisā dve vacchakā",
  "atk-s0304a:719_1": "honti. Yāva tesaṃ lakkhaṇaṃ na kataṃ hoti, tāva “ayaṃ asukakulassa vacchako, ayaṃ",
  "atk-s0304a:719_2": "asukakulassā”ti na sakkā hoti jānituṃ. Yadā pana tesaṃ tisūlādīsu aññataraṃ lakkhaṇaṃ",
  "atk-s0304a:719_3": "kataṃ hoti, tadā sakkā hoti jānituṃ. Evameva yāva puggalassa rāgo nuppajjati, tāva",
  "atk-s0304a:719_4": "na sakkā hoti jānituṃ “ariyo vā puthujjano vā”ti. Rāgo panassa uppajjamānova “sarāgo",
  "atk-s0304a:719_5": "nāma ayaṃ puggalo”ti sañjānananimittaṃ karonto viya uppajjati, tasmā nimittakaraṇoti",
  "atk-s0304a:719_6": "vutto. Dosamohesupi eseva nayo.",
  "atk-s0304a:720_0": "Animittā cetovimuttiyo nāma terasa dhammā vipassanā, cattāro āruppā, cattāro maggā,",
  "atk-s0304a:720_1": "cattāri phalāni. Tattha vipassanā niccanimittaṃ sukhanimittaṃ attanimittaṃ ugghāṭetīti",
  "atk-s0304a:720_2": "animittā nāma. Cattāro āruppā rūpanimittassa abhāvā animittā nāma. Maggaphalāni nimittakarānaṃ",
  "atk-s0304a:720_3": "kilesānaṃ abhāvena animittāni, nibbānampi animittameva, taṃ pana cetovimutti na hoti,",
  "atk-s0304a:720_4": "tasmā na gahitaṃ. Atha kasmā suññatā cetovimutti na gahitāti? Sā “suññā rāgenā”tiādivacanato",
  "atk-s0304a:720_5": "sabbattha anupaviṭṭhāva, tasmā visuṃ na gahitāti.",
  "atk-s0304a:721_0": "Ekatthāti ārammaṇavasena ekatthā “appamāṇaṃ ākiñcaññaṃ suññataṃ animitta”nti hi sabbānetāni",
  "atk-s0304a:721_1": "nibbānasseva nāmāni. Iti iminā pariyāyena ekatthā. Aññasmiṃ pana ṭhāne appamāṇāpi",
  "atk-s0304a:721_2": "hoti, aññasmiṃ ākiñcaññā, aññasmiṃ suññatā, aññasmiṃ animittāti iminā pariyāyena nānābyañjanāti.",
  "atk-s0304a:722": "8. Nigaṇṭhanāṭaputtasuttavaṇṇanā",
  "atk-s0304a:723_0": "350. Aṭṭhame tenupasaṅkamīti sayaṃ āgatāgamo viññātasāsano anāgāmī ariyasāvako samāno",
  "atk-s0304a:723_1": "kasmā naggabhoggaṃ nissirikaṃ nigaṇṭhaṃ upasaṅkamīti? Upavādamocanatthañceva vādāropanatthañca.",
  "atk-s0304a:723_2": "Nigaṇṭhā kira “samaṇassa gotamassa sāvakā thaddhakhadirakhāṇukasadisā, kenaci saddhiṃ",
  "atk-s0304a:723_3": "paṭisanthārampi na karontī”ti upavadanti, tassa upavādassa mocanatthañca, “vādañcassa",
  "atk-s0304a:723_4": "āropessāmī”ti upasaṅkami. Na khvāhaṃ ettha bhante bhagavato saddhāya gacchāmīti yassa",
  "atk-s0304a:723_5": "ñāṇena asacchikataṃ hoti. So “evaṃ kireta”nti aññassa saddhāya gaccheyya, mayā pana",
  "atk-s0304a:723_6": "ñāṇenetaṃ sacchikataṃ, tasmā nāhaṃ ettha bhagavato saddhāya gacchāmīti dīpento evamāha.",
  "atk-s0304a:724_0": "Ulloketvāti kāyaṃ unnāmetvā kucchiṃ nīharitvā gīvaṃ paggayha sabbaṃ disaṃ pekkhamāno",
  "atk-s0304a:724_1": "ulloketvā. Bādhetabbaṃ maññeyyāti yathā vinivijjhitvā na nikkhamati, evaṃ paṭibāhitabbaṃ",
  "atk-s0304a:724_2": "maññeyya bandhitabbaṃ vā. Sahadhammikāti sakāraṇā. Atha maṃ paṭihareyyāsi saddhiṃ",
  "atk-s0304a:724_3": "nigaṇṭhaparisāyāti etesaṃ atthe ñāte atha me nigaṇṭhaparisāya saddhiṃ abhigaccheyyāsi,",
  "atk-s0304a:724_4": "patīhārassa me santikaṃ āgantvā attano āgatabhāvaṃ jānāpeyyāsīti attho. Eko pañhoti",
  "atk-s0304a:724_5": "eko pañhamaggo, ekaṃ pañhagavesananti attho. Eko uddesoti ekaṃ nāma kinti? Ayaṃ eko",
  "atk-s0304a:724_6": "uddeso. Ekaṃ veyyākaraṇanti “sabbe sattā āhāraṭṭhitikā”ti idaṃ ekaṃ veyyākaraṇaṃ.",
  "atk-s0304a:724_7": "Evaṃ sabbattha attho veditabbo.",
  "atk-s0304a:725": "9. Acelakassapasuttavaṇṇanā",
  "atk-s0304a:726_0": "351. Navame kīvaciraṃ pabbajitassāti kīvaciro kālo pabbajitassāti attho. Uttari manussadhammāti",
  "atk-s0304a:726_1": "manussadhammo nāma dasakusalakammapathā, tato manussadhammato uttari. Alamariyañāṇadassanavisesoti",
  "atk-s0304a:726_2": "ariyabhāvaṃ kātuṃ samatthatāya alamariyoti saṅkhāto ñāṇadassanaviseso. Naggeyyāti",
  "atk-s0304a:726_3": "naggabhāvato. Muṇḍeyyāti muṇḍabhāvato. Pavāḷanipphoṭanāyāti pāvaḷanipphoṭanato, bhūmiyaṃ",
  "atk-s0304a:726_4": "nisīdantassa ānisadaṭṭhāne laggānaṃ paṃsurajavālikānaṃ phoṭanatthaṃ gahitamorapiñchamattatoti attho.",
  "atk-s0304a:727": "10. Gilānadassanasuttavaṇṇanā",
  "atk-s0304a:728_0": "352. Dasame ārāmadevatāti pupphārāmaphalārāmesu adhivatthā devatā. Vanadevatāti vanasaṇḍesu",
  "atk-s0304a:728_1": "adhivatthā devatā. Rukkhadevatāti mattarājakāle vessavaṇo ca devatāti evaṃ tesu tesu",
  "atk-s0304a:728_2": "rukkhesu adhivatthā devatā. Osadhitiṇavanappatīsūti harītakāmalakīādīsu muñjapabbajādīsu",
  "atk-s0304a:728_3": "vanajeṭṭharukkhesu ca adhivatthā devatā. Saṃgammāti sannipatitvā. Samāgammāti tato",
  "atk-s0304a:728_4": "tato samāgantvā. Paṇidhehīti patthanāvasena ṭhapehi. Ijjhissati sīlavato cetopaṇidhīti",
  "atk-s0304a:728_5": "samijjhissati sīlavantassa cittapatthanā. Dhammikoti dasakusaladhammasamannāgato",
  "atk-s0304a:728_6": "agatigamanarahito. Dhammarājāti tasseva vevacanaṃ, dhammena vā laddharajjattā dhammarājā.",
  "atk-s0304a:728_7": "Tasmāti “yasmā tena hi, ayyaputta, amhepi ovadāhī”ti vadatha, tasmā. Appaṭivibhattanti",
  "atk-s0304a:728_8": "“idaṃ bhikkhūnaṃ dassāma, idaṃ attanā bhuñjissāmā”ti evaṃ avibhattaṃ bhikkhūhi saddhiṃ",
  "atk-s0304a:728_9": "sādhāraṇameva bhavissatīti.",
  "atk-s0304a:729": "Cittasaṃyuttavaṇṇanā niṭṭhitā.",
  "atk-s0304a:730": "8. Gāmaṇisaṃyuttaṃ",
  "atk-s0304a:731": "1. Caṇḍasuttavaṇṇanā",
  "atk-s0304a:732_0": "353. Gāmaṇisaṃyuttassa paṭhame caṇḍo gāmaṇīti dhammasaṅgāhakattherehi caṇḍoti gahitanāmo",
  "atk-s0304a:732_1": "eko gāmaṇi. Pātukarotīti bhaṇḍantaṃ paṭibhaṇḍanto akkosantaṃ paccakkosanto paharantaṃ",
  "atk-s0304a:732_2": "paṭipaharanto pākaṭaṃ karotīti dasseti. Na pātukarotīti akkuṭṭhopi pahaṭopi kiñci",
  "atk-s0304a:732_3": "paccanīkaṃ akarontoti dasseti.",
  "atk-s0304a:733": "2. Tālapuṭasuttavaṇṇanā",
  "atk-s0304a:734_0": "354. Dutiye tālapuṭoti evaṃnāmako. Tassa kira bandhanā pamuttatālapakkavaṇṇo viya",
  "atk-s0304a:734_1": "mukhavaṇṇo vippasanno ahosi, tenassa tālapuṭoti nāmaṃ akaṃsu. Svāyaṃ abhinīhārasampanno",
  "atk-s0304a:734_2": "pacchimabhavikapuggalo. Yasmā pana paṭisandhi nāma aniyatā ākāse khittadaṇḍasadisā,",
  "atk-s0304a:734_3": "tasmā esa naṭakule nibbatti. Vuḍḍhippatto pana naṭasippe aggo hutvā sakalajambudīpe",
  "atk-s0304a:734_4": "pākaṭo jāto. Tassa pañca sakaṭasatāni pañca mātugāmasatāni parivāro, bhariyāyapissa",
  "atk-s0304a:734_5": "tāvatakāvāti mātugāmasahassena ceva sakaṭasahassena ca saddhiṃ yaṃ yaṃ nagaraṃ vā",
  "atk-s0304a:734_6": "nigamaṃ vā pavisati, tatthassa puretarameva satasahassaṃ denti. Samajjavesaṃ gaṇhitvā",
  "atk-s0304a:734_7": "pana mātugāmasahassena saddhiṃ kīḷaṃ karontassa yaṃ hatthūpagapādūpagādiābharaṇajātaṃ",
  "atk-s0304a:734_8": "khipanti, tassa pariyanto natthi. So taṃdivasaṃ mātugāmasahassaparivārito rājagahe",
  "atk-s0304a:734_9": "kīḷaṃ katvā paripakkañāṇattā saparivārova yena bhagavā tenupasaṅkami.",
  "atk-s0304a:735_0": "Saccālikenāti saccena ca alikena ca. Tiṭṭhatetanti tiṭṭhatu etaṃ. Rajanīyāti rāgappaccayā",
  "atk-s0304a:735_1": "mukhato pañcavaṇṇasuttanīharaṇavātavuṭṭhidassanādayo aññe ca kāmassādasaṃyuttākāradassanakā",
  "atk-s0304a:735_2": "abhinayā. Bhiyyosomattāyāti adhikappamāṇattāya. Dosanīyāti dosappaccayā hatthapādacchedādidassanākārā.",
  "atk-s0304a:735_3": "Mohanīyāti mohappaccayā udakaṃ gahetvā telakaraṇaṃ, telaṃ gahetvā udakakaraṇanti",
  "atk-s0304a:735_4": "evamādayo māyāpabhedā.",
  "atk-s0304a:736_0": "Pahāso nāma nirayoti visuṃ pahāsanāmako nirayo nāma natthi, avīcisseva pana ekasmiṃ",
  "atk-s0304a:736_1": "koṭṭhāse naccantā viya gāyantā viya ca naṭavesaṃ gahetvāva paccanti, taṃ sandhāyetaṃ",
  "atk-s0304a:736_2": "vuttaṃ. Nāhaṃ, bhante, etaṃ rodāmīti ahaṃ, bhante, etaṃ bhagavato byākaraṇaṃ na rodāmīti",
  "atk-s0304a:736_3": "evaṃ sakammakavasenettha attho veditabbo, na assuvimocanamattena. “Mataṃ vā ammarodantī”tiādayo",
  "atk-s0304a:736_4": "cettha aññepi vohārā veditabbā.",
  "atk-s0304a:737": "3-5. Yodhājīvasuttādivaṇṇanā",
  "atk-s0304a:738_0": "355-357. Tatiye yodhājīvoti yuddhena jīvikaṃ kappanako dhammasaṅgāhakattherehi evaṃ",
  "atk-s0304a:738_1": "gahitanāmo. Ussahati vāyamatīti ussāhaṃ vāyāmaṃ karoti. Pariyāpādentīti maraṇaṃ paṭipajjāpenti.",
  "atk-s0304a:738_2": "Dukkaṭanti duṭṭhu kataṃ. Duppaṇihitanti duṭṭhu ṭhapitaṃ. Parajito nāma nirayoti ayampi",
  "atk-s0304a:738_3": "na visuṃ eko nirayo, avīcisseva pana ekasmiṃ koṭṭhāse pañcāvudhasannaddhā phalakahatthā",
  "atk-s0304a:738_4": "hatthiassarathe āruyha saṅgāme yujjhantā viya paccanti, taṃ sandhāyetaṃ vuttaṃ. Catutthapañcamesupi eseva nayo.",
  "atk-s0304a:739": "6. Asibandhakaputtasuttavaṇṇanā",
  "atk-s0304a:740_0": "358. Chaṭṭhe pacchābhūmakāti pacchābhūmivāsino. Kāmaṇḍalukāti sakamaṇḍaluno. Sevālamālikāti",
  "atk-s0304a:740_1": "pātova udakato sevālañceva uppalādīni ca gahetvā udakasuddhikabhāvajānanatthāya mālaṃ",
  "atk-s0304a:740_2": "katvā piḷandhanakā. Udakorohakāti sāyaṃpātaṃ udakaṃ orohanakā. Uyyāpentīti upari",
  "atk-s0304a:740_3": "yāpenti. Saññāpentīti sammā ñāpenti. Saggaṃ nāma okkāmentīti parivāretvā ṭhitā “gaccha,",
  "atk-s0304a:740_4": "bho, brahmalokaṃ, gaccha, bho, brahmaloka”nti vadantā saggaṃ pavesenti. Anuparisakkeyyāti",
  "atk-s0304a:740_5": "anuparigaccheyya. Ummujjāti ummujja uṭṭhaha. Thalamuplavāti thalamabhiruha. Tatra",
  "atk-s0304a:740_6": "yāssāti tatra yā bhaveyya. Sakkharā vā kaṭhalā vāti sakkharā ca kaṭhalā ca. Sā adhogāmī",
  "atk-s0304a:740_7": "assāti sā adho gaccheyya, heṭṭhāgāmī bhaveyya. Adhogacchāti heṭṭhā gaccha.",
  "atk-s0304a:741": "7. Khettūpamasuttavaṇṇanā",
  "atk-s0304a:742_0": "359. Sattame jaṅgalanti thaddhaṃ na mudu. Ūsaranti sañjātaloṇaṃ. Pāpabhūmīti lāmakabhūmibhāgaṃ.",
  "atk-s0304a:742_1": "Maṃdīpātiādīsu ahaṃ dīpo patiṭṭhā etesanti maṃdīpā. Ahaṃ leṇo allīyanaṭṭhānaṃ etesanti",
  "atk-s0304a:742_2": "maṃleṇā. Ahaṃ tāṇaṃ rakkhā etesanti maṃtāṇā. Ahaṃ saraṇaṃ bhayanāsanaṃ etesanti maṃsaraṇā.",
  "atk-s0304a:742_3": "Viharantīti maṃ evaṃ katvā viharanti.",
  "atk-s0304a:743_0": "Gobhattampīti dhaññaphalassa abhāvena lāyitvā kalāpakalāpaṃ bandhitvā ṭhapitaṃ gimhakāle",
  "atk-s0304a:743_1": "gunnampi khādanaṃ bhavissatīti attho. Udakamaṇikoti kucchiyaṃ maṇikamekhalāya evaṃ",
  "atk-s0304a:743_2": "laddhanāmo bhājanaviseso. Ahārī aparihārīti udakaṃ na harati na pariharati, na pariyādiyatīti",
  "atk-s0304a:743_3": "attho. Iti imasmiṃ sutte sakkaccadhammadesanāva kathitā. Buddhānañhi asakkaccadhammadesanā",
  "atk-s0304a:743_4": "nāma natthi. Sīhasamānavuttino hi buddhā, yathā sīho pabhinnavaravāraṇassapi sasabiḷārādīnampi",
  "atk-s0304a:743_5": "gahaṇatthāya ekasadisameva vegaṃ karoti, evaṃ buddhāpi ekassa desentāpi dvinnaṃ bahūnaṃ",
  "atk-s0304a:743_6": "bhikkhuparisāya bhikkhuniupāsakaupāsikāparisāyapi titthiyānampi desentā sakkaccameva",
  "atk-s0304a:743_7": "desenti. Catasso pana parisā saddahitvā okappetvā suṇantīti tāsaṃ desanā sakkaccadesanā nāma jātā.",
  "atk-s0304a:744": "8. Saṅkhadhamasuttavaṇṇanā",
  "atk-s0304a:745_0": "360. Aṭṭhame yaṃbahulaṃ yaṃbahulanti iminā nigaṇṭho attanāva attano vādaṃ bhindati.",
  "atk-s0304a:745_1": "Tasmā bhagavā evaṃ sante na koci āpāyikotiādimāha. Purimāni pana cattāri padāni diṭṭhiyā",
  "atk-s0304a:745_2": "paccayā honti. Tasmā tesupi ādīnavaṃ dassento idha, gāmaṇi, ekacco satthā evaṃvādī",
  "atk-s0304a:745_3": "hotītiādimāha. Tattha ahampamhīti ahampi amhi.",
  "atk-s0304a:746_0": "Mettāsahagatenātiādīsu yaṃ vattabbaṃ, taṃ sabbaṃ saddhiṃ bhāvanānayena visuddhimagge",
  "atk-s0304a:746_1": "vuttameva. Seyyathāpi, gāmaṇi, balavā saṅkhadhamotiādi pana idha apubbaṃ. Tattha",
  "atk-s0304a:746_2": "balavāti balasampanno. Saṅkhadhamoti saṅkhadhamako. Appakasirenāti akicchena adukkhena.",
  "atk-s0304a:746_3": "Dubbalo hi saṅkhadhamo saṅkhaṃ dhamantopi na sakkoti catasso disā sarena viññāpetuṃ,",
  "atk-s0304a:746_4": "nāssa saṅkhasaddo sabbato pharati, balavato pana vipphāriko hoti, tasmā “balavā”ti āha.",
  "atk-s0304a:747_0": "Mettāya cetovimuttiyāti ettha “mettā”ti vutte upacāropi appanāpi vaṭṭati, “cetovimuttī”ti",
  "atk-s0304a:747_1": "vutte pana appanāva vaṭṭati. Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ",
  "atk-s0304a:747_2": "vuccati, appamāṇakataṃ kammaṃ nāma rūpāvacaraṃ. Tañhi pamāṇaṃ atikkamitvā odhisakaanodhisakadisāpharaṇavasena",
  "atk-s0304a:747_3": "vaḍḍhetvā katattā appamāṇakatanti vuccati.",
  "atk-s0304a:748_0": "Na taṃ tatrāvasissati, na taṃ tatrāvatiṭṭhatīti taṃ kāmāvacarakammaṃ tasmiṃ rūpārūpāvacarakamme",
  "atk-s0304a:748_1": "na ohīyati na tiṭṭhati. Kiṃ vuttaṃ hoti? Taṃ kāmāvacarakammaṃ tassa rūpārūpāvacarakammassa",
  "atk-s0304a:748_2": "antarā laggituṃ vā ṭhātuṃ vā rūpārūpāvacarakammaṃ pharitvā pariyādiyitvā attano okāsaṃ",
  "atk-s0304a:748_3": "gahetvā patiṭṭhātuṃ vā na sakkoti. Atha kho rūpārūpāvacarakammameva kāmāvacaraṃ mahogho",
  "atk-s0304a:748_4": "viya parittaṃ udakaṃ pharitvā pariyādiyitvā attano okāsaṃ katvā tiṭṭhati, tassa vipākaṃ",
  "atk-s0304a:748_5": "paṭibāhitvā sayameva brahmasahabyataṃ upanetīti. Iti idaṃ suttaṃ ādimhi kilesavasena",
  "atk-s0304a:748_6": "vuṭṭhāya avasāne brahmavihāravasena gahitattā yathānusandhināva gataṃ.",
  "atk-s0304a:749": "9. Kulasuttavaṇṇanā",
  "atk-s0304a:750_0": "361. Navame dubbhikkhāti dullabhabhikkhā. Dvīhitikāti “jīvissāma nu kho na nu kho”ti",
  "atk-s0304a:750_1": "evaṃ pavattaīhitikā. “Duhitikā”tipi pāṭho. Ayameva attho. Dukkhā īhiti ettha na sakkā",
  "atk-s0304a:750_2": "koci payogo sukhena kātunti duhitikā. Tattha tattha matamanussānaṃ vippakiṇṇāni setāni",
  "atk-s0304a:750_3": "aṭṭhikāni etthāti setaṭṭhikā. Salākāvuttāti salākamattavuttā, yaṃ tattha vuttaṃ vāpitaṃ,",
  "atk-s0304a:750_4": "taṃ salākamattameva ahosi, phale na janayatīti attho.",
  "atk-s0304a:751": "Uggilitunti dve ante mocetvā kathetuṃ asakkonto uggilituṃ bahi nīharituṃ na sakkhīti. Ogilitunti pucchāya dosaṃ disvā hāretuṃ asakkonto ogilituṃ anto pavesetuṃ na sakkhīti.",
  "atk-s0304a:752_0": "Ito so gāmaṇi ekanavutikappeti bhagavā kathayamānova yāva nikkhanto nāsikavāto na",
  "atk-s0304a:752_1": "puna pavisati, tāvatakena kālena ekanavutikappe anussari “atthi nu kho kiñci kule",
  "atk-s0304a:752_2": "pakkabhikkhādānena upahatapubba”nti parijānanatthaṃ. Athekampi apassanto “ito so,",
  "atk-s0304a:752_3": "gāmaṇī”tiādimāha. Idāni dānādīnaṃ ānisaṃsaṃ kathento atha kho yāni tāni kulāni aḍḍhānīti",
  "atk-s0304a:752_4": "dhammadesanaṃ ārabhi. Tattha dānasambhūtānīti dānena sambhūtāni nibbattāni. Sesapadadvayepi",
  "atk-s0304a:752_5": "eseva nayo. Ettha pana saccaṃ nāma saccavāditā. Sāmaññaṃ nāma sesasīlaṃ. Vikiratīti",
  "atk-s0304a:752_6": "ayogena vaḷañjento vippakirati. Vidhamatīti dhamento viya nāseti. Viddhaṃsetīti nāseti.",
  "atk-s0304a:752_7": "Aniccatāti hutvā abhāvo bahunāpi kālena saṅgatānaṃ khaṇeneva antaradhānaṃ.",
  "atk-s0304a:753": "10. Maṇicūḷakasuttavaṇṇanā",
  "atk-s0304a:754_0": "362. Dasame taṃ parisaṃ etadavocāti tassa kira evaṃ ahosi “kulaputtā pabbajantā puttadārañceva",
  "atk-s0304a:754_1": "jātarūparajatañca pahāyeva pabbajanti, na ca sakkā yaṃ pahāya pabbajitā, taṃ tehi",
  "atk-s0304a:754_2": "gahetu”nti nayaggāhe ṭhatvā “mā ayyo”tiādivacanaṃ avoca. Ekaṃsenetanti etaṃ pañcakāmaguṇakappanaṃ",
  "atk-s0304a:754_3": "assamaṇadhammo asakyaputtiyadhammoti ekaṃsena dhāreyyāsi.",
  "atk-s0304a:755_0": "Tiṇanti senāsanacchadanatiṇaṃ. Pariyesitabbanti tiṇacchadane vā iṭṭhakacchadane vā",
  "atk-s0304a:755_1": "gehe palujjante yehi taṃ kāritaṃ, tesaṃ santikaṃ gantvā “tumhehi kāritasenāsanaṃ",
  "atk-s0304a:755_2": "ovassati, na sakkā tattha vasitu”nti ācikkhitabbaṃ. Manussā sakkontā karissanti,",
  "atk-s0304a:755_3": "asakkontā “tumhe vaḍḍhakiṃ gahetvā kārāpetha, mayaṃ te saññāpessāmā”ti vakkhanti.",
  "atk-s0304a:755_4": "Evaṃ vutte kāretvā tesaṃ ācikkhitabbaṃ. Manussā vaḍḍhakīnaṃ dātabbaṃ dassanti. Sace",
  "atk-s0304a:755_5": "āvāsasāmikā natthi, aññesampi bhikkhācāravattena ārocetvā kāretuṃ vaṭṭati. Idaṃ sandhāya",
  "atk-s0304a:755_6": "“pariyesitabba”nti vuttaṃ.",
  "atk-s0304a:756_0": "Dārunti senāsane gopānasiādīsu palujjamānesu tadatthāya dāruṃ. Sakaṭanti gihivikataṃ",
  "atk-s0304a:756_1": "katvā tāvakālikasakaṭaṃ. Na kevalañca sakaṭameva, aññampi vāsipharasukuddālādiupakaraṇaṃ",
  "atk-s0304a:756_2": "evaṃ pariyesituṃ vaṭṭati. Purisoti hatthakammavasena puriso pariyesitabbo. Yaṃkiñci",
  "atk-s0304a:756_3": "hi purisaṃ “hatthakammaṃ, āvuso, katvā dassasī”ti vatvā “dassāmi, bhante,”ti vutte",
  "atk-s0304a:756_4": "“idañcidañca karohī”ti yaṃ icchati, taṃ kāretuṃ vaṭṭati. Na tvevāhaṃ, gāmaṇi, kenaci",
  "atk-s0304a:756_5": "pariyāyenāti jātarūparajataṃ panāhaṃ kenacipi kāraṇena pariyesitabbanti na vadāmi.",
  "atk-s0304a:757": "11. Bhadrakasuttavaṇṇanā",
  "atk-s0304a:758_0": "363. Ekādasame mallesūti evaṃnāmake janapade. Vadhenāti māraṇena. Jāniyāti dhanajāniyā.",
  "atk-s0304a:758_1": "Akālikena pattenāti na kālantarena pattena, kālaṃ anatikkamitvāva pattenāti attho.",
  "atk-s0304a:758_2": "Ciravāsī nāma kumāroti evaṃnāmako tassa putto. Bahi āvasathe paṭivasatīti bahinagare",
  "atk-s0304a:758_3": "kiñcideva sippaṃ uggaṇhanto vasati. Imasmiṃ sutte vaṭṭadukkhaṃ kathitaṃ.",
  "atk-s0304a:759": "12. Rāsiyasuttavaṇṇanā",
  "atk-s0304a:760_0": "364. Dvādasame rāsiyoti rāsiṃ katvā pañhassa pucchitattā rāsiyoti evaṃ dhammasaṅgāhakattherehi",
  "atk-s0304a:760_1": "gahitanāmo. Tapassinti tapanissitakaṃ. Lūkhajīvinti lūkhajīvikaṃ. Antāti koṭṭhāsā.",
  "atk-s0304a:760_2": "Gāmoti gāmmo. Gammotipi pāṭho, gāmavāsīnaṃ dhammoti attho. Attakilamathānuyogoti",
  "atk-s0304a:760_3": "attano kilamathānuyogo, sarīradukkhakaraṇanti attho.",
  "atk-s0304a:761_0": "Kasmā panettha kāmasukhallikānuyogo gahito, kasmā attakilamathānuyogo, kasmā majjhimā",
  "atk-s0304a:761_1": "paṭipadāti? Kāmasukhallikānuyogo tāva kāmabhogīnaṃ dassanatthaṃ gahito, attakilamathānuyogo",
  "atk-s0304a:761_2": "tapanissitakānaṃ, majjhimā paṭipadā tiṇṇaṃ nijjaravatthūnaṃ dassanatthaṃ gahitā.",
  "atk-s0304a:761_3": "Kiṃ etesaṃ dassane payojananti? Ime dve ante pahāya tathāgato majjhimāya paṭipadāya",
  "atk-s0304a:761_4": "sammāsambodhiṃ patto. So kāmabhoginopi na sabbe garahati na pasaṃsati, tapanissitakepi",
  "atk-s0304a:761_5": "na sabbe garahati na pasaṃsati, garahitabbayuttakeyeva garahati, pasaṃsitabbayuttake",
  "atk-s0304a:761_6": "pasaṃsatīti imassatthassa pakāsanaṃ etesaṃ dassane payojananti veditabbaṃ.",
  "atk-s0304a:762_0": "Idāni tamatthaṃ pakāsento tayo khome, gāmaṇi, kāmabhoginotiādimāha. Tattha sāhasenāti",
  "atk-s0304a:762_1": "sāhasikakammena. Na saṃvibhajatīti mittasahāyasandiṭṭhasambhattānaṃ saṃvibhāgaṃ na",
  "atk-s0304a:762_2": "karoti. Na puññāni karotīti anāgatabhavassa paccayabhūtāni puññāni na karoti. Dhammādhammenāti",
  "atk-s0304a:762_3": "dhammena ca adhammena ca. Ṭhānehīti kāraṇehi. Sacchikarotīti kathaṃ attānaṃ ātāpento",
  "atk-s0304a:762_4": "paritāpento sacchikaroti? Caturaṅgavīriyavasena ca dhutaṅgavasena ca. Tisso sandiṭṭhikā",
  "atk-s0304a:762_5": "nijjarāti ettha ekopi maggo tiṇṇaṃ kilesānaṃ nijjaraṇatāya tisso nijjarāti vuttoti.",
  "atk-s0304a:763": "13. Pāṭaliyasuttavaṇṇanā",
  "atk-s0304a:764_0": "365. Terasame dūteyyānīti dūtakammāni paṇṇāni ceva mukhasāsanāni ca. Pāṇātipātañcāhanti",
  "atk-s0304a:764_1": "idaṃ kasmā āraddhaṃ? Na kevalaṃ ahaṃ māyaṃ jānāmi, aññampi idañcidañca jānāmīti sabbaññubhāvadassanatthaṃ",
  "atk-s0304a:764_2": "āraddhaṃ. Santi hi, gāmaṇi, eke samaṇabrāhmaṇāti idaṃ sesasamaṇabrāhmaṇānaṃ laddhiṃ",
  "atk-s0304a:764_3": "dassetvā tassā pajahāpanatthaṃ āraddhaṃ.",
  "atk-s0304a:765_0": "Mālī kuṇḍalīti mālāya mālī, kuṇḍalehi kuṇḍalī. Itthikāmehīti itthīhi saddhiṃ kāmā",
  "atk-s0304a:765_1": "itthikāmā, tehi itthikāmehi. Āvasathāgāranti kulagharassa ekasmiṃ ṭhāne ekekasseva",
  "atk-s0304a:765_2": "sukhanivāsatthāya kataṃ vāsāgāraṃ. Tenāhaṃ yathāsatti yathābalaṃ saṃvibhajāmīti tassāhaṃ",
  "atk-s0304a:765_3": "attano sattianurūpena ceva balānurūpena ca saṃvibhāgaṃ karomi. Alanti yuttaṃ. Kaṅkhaniye",
  "atk-s0304a:765_4": "ṭhāneti kaṅkhitabbe kāraṇe. Cittasamādhinti tasmiṃ dhammasamādhismiṃ ṭhito tvaṃ saha",
  "atk-s0304a:765_5": "vipassanāya catunnaṃ maggānaṃ vasena cittasamādhiṃ sace paṭilabheyyāsīti dasseti.",
  "atk-s0304a:765_6": "Apaṇṇakatāya mayhanti ayaṃ paṭipadā mayhaṃ apaṇṇakatāya anaparādhakatāya eva saṃvattatīti",
  "atk-s0304a:765_7": "attho. Kaṭaggāhoti jayaggāho.",
  "atk-s0304a:766_0": "Ayaṃ kho, gāmaṇi, dhammasamādhi, tatra ce tvaṃ cittasamādhiṃ paṭilabheyyāsīti ettha",
  "atk-s0304a:766_1": "dhammasamādhīti dasakusalakammapathadhammā, cittasamādhīti saha vipassanāya cattāro",
  "atk-s0304a:766_2": "maggā. Atha vā “pāmojjaṃ jāyati, pamuditassa pīti jāyatī”ti evaṃ vuttā pāmojjapītipassaddhisukhasamādhisaṅkhātā",
  "atk-s0304a:766_3": "pañca dhammā dhammasamādhi nāma, cittasamādhi pana saha vipassanāya cattāro maggāva.",
  "atk-s0304a:766_4": "Atha vā dasakusalakammapathā cattāro brahmavihārā cāti ayaṃ dhammasamādhi nāma, taṃ",
  "atk-s0304a:766_5": "dhammasamādhiṃ pūrentassa uppannā cittekaggatā cittasamādhi nāma. Evaṃ tvaṃ imaṃ",
  "atk-s0304a:766_6": "kaṅkhādhammaṃ pajaheyyāsīti evaṃ tvaṃ imasmiṃ vuttappabhede dhammasamādhismiṃ ṭhito",
  "atk-s0304a:766_7": "sace evaṃ cittasamādhiṃ paṭilabheyyāsi, ekaṃsenetaṃ kaṅkhaṃ pajaheyyāsīti attho.",
  "atk-s0304a:766_8": "Sesaṃ sabbattha vuttanayamevāti.",
  "atk-s0304a:767": "Gāmaṇisaṃyuttavaṇṇanā niṭṭhitā.",
  "atk-s0304a:768": "9. Asaṅkhatasaṃyuttaṃ",
  "atk-s0304a:769": "1. Paṭhamavaggo",
  "atk-s0304a:770": "1-11. Kāyagatāsatisuttādivaṇṇanā",
  "atk-s0304a:771_0": "366-376. Asaṅkhatasaṃyutte asaṅkhatanti akataṃ. Hitesināti hitaṃ esantena. Anukampakenāti",
  "atk-s0304a:771_1": "anukampamānena. Anukampaṃ upādāyāti anukampaṃ cittena pariggahetvā, paṭiccātipi vuttaṃ",
  "atk-s0304a:771_2": "hoti. Kataṃ vo taṃ mayāti taṃ mayā imaṃ asaṅkhatañca asaṅkhatamaggañca desentena",
  "atk-s0304a:771_3": "tumhākaṃ kataṃ. Ettakameva hi anukampakassa satthu kiccaṃ, yadidaṃ aviparītadhammadesanā.",
  "atk-s0304a:771_4": "Ito paraṃ pana paṭipatti nāma sāvakānaṃ kiccaṃ. Tenāha etāni, bhikkhave, rukkhamūlāni…pe…",
  "atk-s0304a:771_5": "amhākaṃ anusāsanīti iminā rukkhamūlasenāsanaṃ dasseti. Suññāgārānīti iminā janavivittaṃ",
  "atk-s0304a:771_6": "ṭhānaṃ. Ubhayena ca yogānurūpaṃ senāsanaṃ ācikkhati, dāyajjaṃ niyyāteti.",
  "atk-s0304a:772_0": "Jhāyathāti ārammaṇūpanijjhānena aṭṭhatiṃsārammaṇāni, lakkhaṇūpanijjhānena ca aniccādito",
  "atk-s0304a:772_1": "khandhāyatanādīni upanijjhāyatha, samathañca vipassanañca vaḍḍhethāti vuttaṃ hoti.",
  "atk-s0304a:772_2": "Mā pamādatthāti mā pamajjittha. Mā pacchā vippaṭisārino ahuvatthāti ye hi pubbe daharakāle",
  "atk-s0304a:772_3": "arogakāle sattasappāyādisampattikāle satthu sammukhībhāvakāle ca yonisomanasikārarahitā",
  "atk-s0304a:772_4": "rattindivaṃ maṅkulabhattaṃ hutvā seyyasukhaṃ middhasukhaṃ anubhontā pamajjanti, te",
  "atk-s0304a:772_5": "pacchā jarākāle rogakāle maraṇakāle vipattikāle satthu parinibbutakāle ca taṃ pubbe",
  "atk-s0304a:772_6": "pamādavihāraṃ anussarantā sappaṭisandhikālakiriyañca bhāriyaṃ sampassamānā vippaṭisārino",
  "atk-s0304a:772_7": "honti. Tumhe pana tādisā mā ahuvatthāti dassento āha “mā pacchā vippaṭisārino ahuvatthā”ti.",
  "atk-s0304a:773": "Ayaṃ vo amhākaṃ anusāsanīti ayaṃ amhākaṃ santikā “jhāyatha mā pamādatthā”ti tumhākaṃ anusāsanī, ovādoti vuttaṃ hoti.",
  "atk-s0304a:774": "2. Dutiyavaggo",
  "atk-s0304a:775": "1-33. Asaṅkhatasuttādivaṇṇanā",
  "atk-s0304a:776": "377-409. Kāye kāyānupassītiādīsu yaṃ vattabbaṃ, taṃ parato vakkhāma.",
  "atk-s0304a:777_0": "Anatantiādīsu taṇhānatiyā abhāvena anataṃ. Catunnaṃ āsavānaṃ abhāvena anāsavaṃ. Paramatthasaccatāya",
  "atk-s0304a:777_1": "saccaṃ. Vaṭṭassa parabhāgaṭṭhena pāraṃ. Saṇhaṭṭhena nipuṇaṃ. Suṭṭhu duddasatāya sududdasaṃ.",
  "atk-s0304a:777_2": "Jarāya ajaritattā ajajjaraṃ. Thiraṭṭhena dhuvaṃ. Apalujjanatāya apalokitaṃ. Cakkhuviññāṇena",
  "atk-s0304a:777_3": "apassitabbattā anidassanaṃ. Taṇhāmānadiṭṭhipapañcānaṃ abhāvena nippapañcaṃ.",
  "atk-s0304a:778": "Santabhāvaṭṭhena santaṃ. Maraṇābhāvena amataṃ. Uttamaṭṭhena paṇītaṃ. Sassirikaṭṭhena sivaṃ. Nirupaddavatāya khemaṃ. Taṇhākkhayassa paccayattā taṇhakkhayaṃ.",
  "atk-s0304a:779_0": "Vimhāpanīyaṭṭhena accharaṃ paharitabbayuttakanti acchariyaṃ. Abhūtameva bhūtaṃ ajātaṃ",
  "atk-s0304a:779_1": "hutvā atthīti vā abbhutaṃ. Niddukkhattā anītikaṃ. Niddukkhasabhāvattā anītikadhammaṃ.",
  "atk-s0304a:779_2": "Vānābhāvena nibbānaṃ. Byābajjhābhāveneva abyābajjhaṃ. Virāgādhigamassa paccayato",
  "atk-s0304a:779_3": "virāgaṃ. Paramatthasuddhitāya suddhi. Tīhi bhavehi muttatāya mutti. Kāmālayānaṃ abhāvena",
  "atk-s0304a:779_4": "anālayaṃ. Patiṭṭhaṭṭhena dīpaṃ. Allīyitabbayuttaṭṭhena leṇaṃ. Tāyanaṭṭhena tāṇaṃ.",
  "atk-s0304a:779_5": "Bhayasaraṇaṭṭhena saraṇaṃ, bhayanāsananti attho. Paraṃ ayanaṃ gati patiṭṭhāti parāyaṇaṃ.",
  "atk-s0304a:779_6": "Sesamettha vuttanayamevāti.",
  "atk-s0304a:780": "Asaṅkhatasaṃyuttavaṇṇanā niṭṭhitā.",
  "atk-s0304a:781": "10. Abyākatasaṃyuttaṃ",
  "atk-s0304a:782": "1. Khemāsuttavaṇṇanā",
  "atk-s0304a:783_0": "410. Abyākatasaṃyuttassa paṭhame khemāti gihikāle bimbisārassa upāsikā saddhāpabbajitā",
  "atk-s0304a:783_1": "mahātherī “etadaggaṃ, bhikkhave, mama sāvikānaṃ bhikkhunīnaṃ mahāpaññānaṃ yadidaṃ",
  "atk-s0304a:783_2": "khemā”ti evaṃ bhagavatā mahāpaññatāya etadagge ṭhapitā. Paṇḍitāti paṇḍiccena samannāgatā.",
  "atk-s0304a:783_3": "Viyattāti veyyattiyena samannāgatā. Medhāvinīti medhāya paññāya samannāgatā. Bahussutāti",
  "atk-s0304a:783_4": "pariyattibāhusaccenapi paṭivedhabāhusaccenapi samannāgatā.",
  "atk-s0304a:784_0": "Gaṇakoti acchiddakagaṇanāya kusalo. Muddikoti aṅgulimuddāya gaṇanāya kusalo. Saṅkhāyakoti",
  "atk-s0304a:784_1": "piṇḍagaṇanāya kusalo. Gambhīroti caturāsītiyojanasahassagambhīro. Appameyyoti āḷhakagaṇanāya",
  "atk-s0304a:784_2": "appameyyo. Duppariyogāhoti āḷhakagaṇanāya pamāṇagahaṇatthaṃ durogāho. Yena rūpena",
  "atk-s0304a:784_3": "tathāgatanti yena rūpena dīgho rasso sāmo odātoti sattasaṅkhātaṃ tathāgataṃ paññapeyya.",
  "atk-s0304a:784_4": "Taṃ rūpaṃ tathāgatassa pahīnanti taṃ vuttappakārarūpaṃ samudayappahānena sabbaññutathāgatassa",
  "atk-s0304a:784_5": "pahīnaṃ. Rūpasaṅkhāya vimuttoti āyatiṃ rūpassa anuppattiyā rūpārūpakoṭṭhāsenapi evarūpo",
  "atk-s0304a:784_6": "nāma bhavissatīti vohārassapi paṭipassaddhattā rūpapaṇṇattiyāpi vimutto. Gambhīroti",
  "atk-s0304a:784_7": "ajjhāsaya gambhīratāya ca guṇagambhīratāya ca gambhīro. Tassa evaṃ guṇagambhīrassa",
  "atk-s0304a:784_8": "sato sabbaññutathāgatassa yaṃ upādāya sattasaṅkhāto tathāgatoti paññatti hoti, tadabhāvena",
  "atk-s0304a:784_9": "tassā paññattiyā abhāvaṃ passantassa ayaṃ sattasaṅkhāto hoti tathāgato paraṃ maraṇāti",
  "atk-s0304a:784_10": "idaṃ vacanaṃ na upeti na yujjati, na hoti tathāgato paraṃ maraṇātiādivacanampi na",
  "atk-s0304a:784_11": "upeti na yujjatīti attho.",
  "atk-s0304a:785_0": "Saṃsandissatīti ekaṃ bhavissati. Samessatīti nirantaraṃ bhavissati. Na virodhayissatīti",
  "atk-s0304a:785_1": "na viruddhaṃ padaṃ bhavissati. Aggapadasminti desanāya. Desanā hi idha aggapadanti adhippetā.",
  "atk-s0304a:786": "2. Anurādhasuttavaṇṇanā",
  "atk-s0304a:787": "411. Dutiyaṃ khandhiyavagge vitthāritameva, abyākatādhikārato pana idha vuttaṃ.",
  "atk-s0304a:788": "3-8. Paṭhamasāriputtakoṭṭhikasuttādivaṇṇanā",
  "atk-s0304a:789_0": "412-417. Tatiye rūpagatametanti rūpamattametaṃ. Ettha rūpato añño koci satto nāma",
  "atk-s0304a:789_1": "na upalabbhati, rūpe pana sati nāmamattaṃ etaṃ hotīti dasseti. Vedanāgatametantiādīsupi",
  "atk-s0304a:789_2": "eseva nayo. Ayaṃ kho āvuso hetūti ayaṃ rūpādīni muñcitvā anupalabbhiyasabhāvo hetu,",
  "atk-s0304a:789_3": "yenetaṃ abyākataṃ bhagavatāti. Catutthādīni uttānatthāneva.",
  "atk-s0304a:790": "9. Kutūhalasālāsuttavaṇṇanā",
  "atk-s0304a:791_0": "418. Navame kutūhalasālāyanti kutūhalasālā nāma paccekasālā natthi, yattha pana nānātitthiyā",
  "atk-s0304a:791_1": "samaṇabrāhmaṇā nānāvidhaṃ kathaṃ pavattenti, sā bahūnaṃ “ayaṃ kiṃ vadati, ayaṃ kiṃ",
  "atk-s0304a:791_2": "vadatī”ti kutūhaluppavattiṭṭhānato kutūhalasālāti vuccati. Dūrampi gacchatīti yāva",
  "atk-s0304a:791_3": "ābhassarabrahmalokā gacchati. Imañca kāyaṃ nikkhipatīti cuticittena nikkhipati. Anupapanno",
  "atk-s0304a:791_4": "hotīti cutikkhaṇeyeva paṭisandhicittassa anuppannattā anupapanno hoti.",
  "atk-s0304a:792": "10. Ānandasuttavaṇṇanā",
  "atk-s0304a:793_0": "419. Dasame tesametaṃ saddhiṃ abhavissāti tesaṃ laddhiyā saddhiṃ etaṃ abhavissa.",
  "atk-s0304a:793_1": "Anulomaṃ abhavissa ñāṇassa uppādāya sabbe dhammā anattāti yaṃ etaṃ “sabbe dhammā",
  "atk-s0304a:793_2": "anattā”ti vipassanāñāṇaṃ uppajjati, api nu me tassa anulomaṃ abhavissāti attho.",
  "atk-s0304a:794": "11. Sabhiyakaccānasuttavaṇṇanā",
  "atk-s0304a:795_0": "420. Ekādasame etamettakena ettakamevāti āvuso yassāpi etaṃ ettakena kālena “hetumhi",
  "atk-s0304a:795_1": "sati rūpītiādi paññāpanā hoti, asati na hotī”ti byākaraṇaṃ bhaveyya, tassa ettakameva",
  "atk-s0304a:795_2": "bahu. Ko pana vādo atikkanteti atikkante pana atimanāpe dhammadesanānaye vādoyeva",
  "atk-s0304a:795_3": "ko, natthi vādo, chinnā kathāti.",
  "atk-s0304a:796": "Abyākatasaṃyuttavaṇṇanā niṭṭhitā.",
  "atk-s0304a:797": "Iti sāratthappakāsiniyā saṃyuttanikāya-aṭṭhakathāya",
  "atk-s0304a:798": "Saḷāyatanavaggavaṇṇanā niṭṭhitā."
}