{
  "anya-e1004n:0": "Namo tassa bhagavato arahato sammāsambuddhassa",
  "anya-e1004n:1": "Mahārahanīti",
  "anya-e1004n:2": "Paṇḍitakathā",
  "anya-e1004n:3": "1.",
  "anya-e1004n:4": "Mahāraharahaṃ sakya,",
  "anya-e1004n:5": "Muniṃ nīvaraṇā taṇhā;",
  "anya-e1004n:6": "Muttaṃ muttaṃ sudassanaṃ,",
  "anya-e1004n:7": "Vande bodhivaraṃ varaṃ.",
  "anya-e1004n:8": "2.",
  "anya-e1004n:9": "Muninā munināgena,",
  "anya-e1004n:10": "Duṭṭhapabbajjitā jitā;",
  "anya-e1004n:11": "Yathā yathāasaddhamma-",
  "anya-e1004n:12": "Puraṇā puraṇādayo.",
  "anya-e1004n:13": "3.",
  "anya-e1004n:14": "Tathā tathāgatovādā,",
  "anya-e1004n:15": "Nugate lokanītiyaṃ;",
  "anya-e1004n:16": "Katayogena vidūnā,",
  "anya-e1004n:17": "Jeyyovānattha kārino.",
  "anya-e1004n:18": "4.",
  "anya-e1004n:19": "Nitīdha jantunaṃ sāro,",
  "anya-e1004n:20": "Mittācariyāca pītarā;",
  "anya-e1004n:21": "Nītimā subuddhi byatto,",
  "anya-e1004n:22": "Sutavā atthadassimā.",
  "anya-e1004n:23": "5.",
  "anya-e1004n:24": "Kaviheraññakā katvā,",
  "anya-e1004n:25": "Suttattaṃ satthakañcanaṃ;",
  "anya-e1004n:26": "Gajjapajjādyālaṅkāraṃ,",
  "anya-e1004n:27": "Karontīdha manorammaṃ.",
  "anya-e1004n:28": "6.",
  "anya-e1004n:29": "Vutyaṃ visadañāṇassa,",
  "anya-e1004n:30": "Ñāto atthotarassa na;",
  "anya-e1004n:31": "Surappabhāya ādāso,",
  "anya-e1004n:32": "Chāyaṃ disse na mākare.",
  "anya-e1004n:33": "7.",
  "anya-e1004n:34": "Mahātejopi tejoyaṃ,",
  "anya-e1004n:35": "Mattikaṃ namudukaṃkaro;",
  "anya-e1004n:36": "Āpo āpeti mudukaṃ,",
  "anya-e1004n:37": "Sādhuvācāca kakkhaḷaṃ.",
  "anya-e1004n:38": "8.",
  "anya-e1004n:39": "Mudunāva ripuṃ jeti,",
  "anya-e1004n:40": "Mudunā jeti dāruṇaṃ;",
  "anya-e1004n:41": "Nosiddhaṃ mudunā kiñci,",
  "anya-e1004n:42": "Yatvato mudunā jaye.",
  "anya-e1004n:43": "9.",
  "anya-e1004n:44": "Candanaṃ sītalaṃ loke,",
  "anya-e1004n:45": "Tato candaṃva sītalaṃ;",
  "anya-e1004n:46": "Candanacandasītamhā,",
  "anya-e1004n:47": "Vākyaṃ sādhusubhāsitaṃ.",
  "anya-e1004n:48": "10.",
  "anya-e1004n:49": "Pattakalloditaṃ appaṃ,",
  "anya-e1004n:50": "Vākyaṃ subhāsitaṃ bhave;",
  "anya-e1004n:51": "Khudditassa kadannaṃpi,",
  "anya-e1004n:52": "Suttaṃ sāduraso siyā.",
  "anya-e1004n:53": "11.",
  "anya-e1004n:54": "Satthakāpi bahūvācā,",
  "anya-e1004n:55": "Nādarā bahubhāṇino;",
  "anya-e1004n:56": "Sopakāramudāsīnaṃ,",
  "anya-e1004n:57": "Nanudiṭṭhaṃ nadījalaṃ.",
  "anya-e1004n:58": "12.",
  "anya-e1004n:59": "Saṃsāravisarukkhassa,",
  "anya-e1004n:60": "Dvayamevāmataṃphalaṃ;",
  "anya-e1004n:61": "Subhāsitassasārādo,",
  "anya-e1004n:62": "Sādhūhirasamāgamo.",
  "anya-e1004n:63": "13.",
  "anya-e1004n:64": "Pāsāṇachattaṃ garukaṃ,",
  "anya-e1004n:65": "Tato devānacikkhanā;",
  "anya-e1004n:66": "Tato vuḍḍhānamovādo,",
  "anya-e1004n:67": "Tato buddhassa sāsanaṃ;",
  "anya-e1004n:68": "14.",
  "anya-e1004n:69": "Tulaṃ sallahukaṃ loke,",
  "anya-e1004n:70": "Tato capalajātiko;",
  "anya-e1004n:71": "Tatonovādiko tato,",
  "anya-e1004n:72": "Yati dhammepamādako.",
  "anya-e1004n:73": "15.",
  "anya-e1004n:74": "Aha gacchati hāyantī,",
  "anya-e1004n:75": "Sattānamidha jīvitaṃ;",
  "anya-e1004n:76": "Tasmāhi māpamattatvaṃ,",
  "anya-e1004n:77": "Gacchantu jinasāsane.",
  "anya-e1004n:78": "16.",
  "anya-e1004n:79": "Paṇḍitassa pasaṃsāya,",
  "anya-e1004n:80": "Daṇḍobālena dīyate;",
  "anya-e1004n:81": "Paṇḍito paṇḍiteneva,",
  "anya-e1004n:82": "Vaṇṇitova suvaṇṇito.",
  "anya-e1004n:83": "17.",
  "anya-e1004n:84": "Satesu jāyate sūro,",
  "anya-e1004n:85": "Sahassesuca paṇḍito;",
  "anya-e1004n:86": "Vuttā satasahassesu,",
  "anya-e1004n:87": "Dātā bhavativā navā.",
  "anya-e1004n:88": "18.",
  "anya-e1004n:89": "Bhūpattaṃca paṇḍitattañca,",
  "anya-e1004n:90": "Nevatulyaṃ kadācipi;",
  "anya-e1004n:91": "Sadesepūjito rājā,",
  "anya-e1004n:92": "Buddho sabbatthapūjito.",
  "anya-e1004n:93": "19.",
  "anya-e1004n:94": "Kvātibhāro samatthānaṃ,",
  "anya-e1004n:95": "Kiṃdūro byavahārinaṃ;",
  "anya-e1004n:96": "Kovideso savijjānaṃ,",
  "anya-e1004n:97": "Koparo piyavādinaṃ.",
  "anya-e1004n:98": "20.",
  "anya-e1004n:99": "Nanu te yevasantā no,",
  "anya-e1004n:100": "Sāgarā nakulācalā;",
  "anya-e1004n:101": "Appampi mariyādaṃ ye,",
  "anya-e1004n:102": "Saṃvaṭṭevi jahantino.",
  "anya-e1004n:103": "21.",
  "anya-e1004n:104": "Palayetītamariyādā,",
  "anya-e1004n:105": "Bhavantikira sāgarā;",
  "anya-e1004n:106": "Mariyādātikaṃ sādhu,",
  "anya-e1004n:107": "Naicchanti palayepi.",
  "anya-e1004n:108": "22.",
  "anya-e1004n:109": "Sataṃ dīghāyukaṃ sabba,",
  "anya-e1004n:110": "Sattānaṃ sukhakāraṇaṃ;",
  "anya-e1004n:111": "Asataṃpana sabbesaṃ,",
  "anya-e1004n:112": "Dukkhahetu nasaṃsayo.",
  "anya-e1004n:113": "23.",
  "anya-e1004n:114": "Pāmokkhe sujane sante,",
  "anya-e1004n:115": "Sabbepi sujanā janā;",
  "anya-e1004n:116": "Jātekasmiṃsāragandhe,",
  "anya-e1004n:117": "Sabbe gandhamayā dumā.",
  "anya-e1004n:118": "24.",
  "anya-e1004n:119": "Attanā yadi ekena,",
  "anya-e1004n:120": "Vinatena mahājanā;",
  "anya-e1004n:121": "Vinayaṃ yanti sabbepi,",
  "anya-e1004n:122": "Ko taṃ nāseyya paṇḍito.",
  "anya-e1004n:123": "25.",
  "anya-e1004n:124": "Sarīrassa guṇānañca,",
  "anya-e1004n:125": "Dūramaccanta mantaraṃ;",
  "anya-e1004n:126": "Sarīraṃ khaṇaviddhaṃsi,",
  "anya-e1004n:127": "Kappantiṭṭhāyino guṇā.",
  "anya-e1004n:128": "26.",
  "anya-e1004n:129": "Yadi niccamaniccena,",
  "anya-e1004n:130": "Nimalaṃ malavāhinā;",
  "anya-e1004n:131": "Yo so kāyena labhetha,",
  "anya-e1004n:132": "Kiṃnaladdhaṃ bhave nukiṃ.",
  "anya-e1004n:133": "27.",
  "anya-e1004n:134": "Dhammatthakāmamokkhānaṃ,",
  "anya-e1004n:135": "Pāṇaṃ saṃsiddhikāraṇaṃ;",
  "anya-e1004n:136": "Tannighātā kinnahataṃ,",
  "anya-e1004n:137": "Rakkhanā kinnarakkhitaṃ.",
  "anya-e1004n:138": "28.",
  "anya-e1004n:139": "Attā bandhu manussassa,",
  "anya-e1004n:140": "Ripu attāva jantunaṃ;",
  "anya-e1004n:141": "Attāva niyato ñāti,",
  "anya-e1004n:142": "Attāva niyato ripu.",
  "anya-e1004n:143": "29.",
  "anya-e1004n:144": "Attanoparicāgena,",
  "anya-e1004n:145": "Yaṃsitamanurakkhanaṃ;",
  "anya-e1004n:146": "Karonti sajjanāyeva,",
  "anya-e1004n:147": "Na taṃ nītimatā mataṃ.",
  "anya-e1004n:148": "30.",
  "anya-e1004n:149": "Tiṇāni bhūmirudakaṃ,",
  "anya-e1004n:150": "Catutthī vākyasuṭṭhutā;",
  "anya-e1004n:151": "Etāni hi sataṃgehe,",
  "anya-e1004n:152": "Nochindante kadācipi.",
  "anya-e1004n:153": "31.",
  "anya-e1004n:154": "Ambuṃ pivantino najjo,",
  "anya-e1004n:155": "Rukkho khādatino phalaṃ;",
  "anya-e1004n:156": "Megho kvacipi no sassaṃ,",
  "anya-e1004n:157": "Paratthāya sataṃdhanaṃ.",
  "anya-e1004n:158": "32.",
  "anya-e1004n:159": "Sataṃ pharusavācāhi,",
  "anya-e1004n:160": "Nayāti vikatiṃ mano;",
  "anya-e1004n:161": "Tiṇukkāhi nasakkāva,",
  "anya-e1004n:162": "Tāpetuṃ sāgare jalaṃ.",
  "anya-e1004n:163": "33.",
  "anya-e1004n:164": "Sampatyaṃ mahattaṃceto,",
  "anya-e1004n:165": "Bhavatyuppalakomalaṃ;",
  "anya-e1004n:166": "Vippatyañca mahāsele,",
  "anya-e1004n:167": "Silāsaṅghādakakkaso.",
  "anya-e1004n:168": "34.",
  "anya-e1004n:169": "Atthaṃ mahantamāpajja,",
  "anya-e1004n:170": "Vijjaṃ sampattimevaca;",
  "anya-e1004n:171": "Careyyāmānathaddhoyo,",
  "anya-e1004n:172": "Paṇḍito so pavuccati.",
  "anya-e1004n:173": "35.",
  "anya-e1004n:174": "Nālabbhamabhipatthenti,",
  "anya-e1004n:175": "Naṭṭhampi nacasocare;",
  "anya-e1004n:176": "Vippatyañca namuyhanti,",
  "anya-e1004n:177": "Yenarā teva paṇḍito.",
  "anya-e1004n:178": "36.",
  "anya-e1004n:179": "Gaṇṭhiṭṭhāne ekapade,",
  "anya-e1004n:180": "Nātimaññeyya paṇḍito;",
  "anya-e1004n:181": "Kiṃ akko veḷupabbhāro,",
  "anya-e1004n:182": "Timahādīpabhānudo.",
  "anya-e1004n:183": "37.",
  "anya-e1004n:184": "Guṇadosesumekena,",
  "anya-e1004n:185": "Natthi koci vivajjito;",
  "anya-e1004n:186": "Sukhumālassa padumassa,",
  "anya-e1004n:187": "Naḷā bhavati kakkasā.",
  "anya-e1004n:188": "38.",
  "anya-e1004n:189": "Sumahantāni satthāni,",
  "anya-e1004n:190": "Dhārayanto bahussutā;",
  "anya-e1004n:191": "Chettāro saṃsayānantu,",
  "anya-e1004n:192": "Kilante lobhamohatā.",
  "anya-e1004n:193": "39.",
  "anya-e1004n:194": "Dosampi saguṇe disvā,",
  "anya-e1004n:195": "Guṇavādī vadantino;",
  "anya-e1004n:196": "Na loko vijjamānampi,",
  "anya-e1004n:197": "Cande passati lañchanaṃ.",
  "anya-e1004n:198": "40.",
  "anya-e1004n:199": "Nipuṇe sutameseyya,",
  "anya-e1004n:200": "Vicinitvā sutatthiko;",
  "anya-e1004n:201": "Bhattaṃ hukkhaliyaṃ pakkaṃ,",
  "anya-e1004n:202": "Bhājanaṃpi tathā bhave.",
  "anya-e1004n:203": "41.",
  "anya-e1004n:204": "Guṇā kubbanti dūtattaṃ,",
  "anya-e1004n:205": "Dūrepi vasataṃ sataṃ;",
  "anya-e1004n:206": "Ketake gandha ghāsāya,",
  "anya-e1004n:207": "Gacchanti bhamarā sayaṃ.",
  "anya-e1004n:208": "42.",
  "anya-e1004n:209": "Paṇḍito sutasampanno,",
  "anya-e1004n:210": "Yatthaatthīti cesuto;",
  "anya-e1004n:211": "Mahussāhena taṃṭhānaṃ,",
  "anya-e1004n:212": "Gantabbaṃ sutaresinā.",
  "anya-e1004n:213": "43.",
  "anya-e1004n:214": "Sabbasutaṃ madhīyetha,",
  "anya-e1004n:215": "Hīnamukkaṭṭha majjhimaṃ;",
  "anya-e1004n:216": "Sabbassaatthaṃ jāneyya,",
  "anya-e1004n:217": "Naca sabbaṃ payojaye;",
  "anya-e1004n:218": "Hoti tādisakokālo,",
  "anya-e1004n:219": "Yattha atthāvahaṃ sutaṃ.",
  "anya-e1004n:220": "44.",
  "anya-e1004n:221": "Ṭhito cirattanaṃ nīre,",
  "anya-e1004n:222": "Sakkharo nantaraṃsuto;",
  "anya-e1004n:223": "Dabbho nīrantike jāto,",
  "anya-e1004n:224": "Sabbakālantaraṃsuto.",
  "anya-e1004n:225": "45.",
  "anya-e1004n:226": "Vasuṃ gaṇhanti dūraṭṭhā,",
  "anya-e1004n:227": "Pabbate ratanocite;",
  "anya-e1004n:228": "Na milakkhā samīpaṭṭhā,",
  "anya-e1004n:229": "Evaṃ bālā bahussute.",
  "anya-e1004n:230": "46.",
  "anya-e1004n:231": "Hiraññena migānaṃva,",
  "anya-e1004n:232": "Susīlaṃpi asīlino;",
  "anya-e1004n:233": "Adhammikassa dhammena,",
  "anya-e1004n:234": "Bālānaṃpi sutena kiṃ.",
  "anya-e1004n:235": "47.",
  "anya-e1004n:236": "Sutena hadayaṭṭhena,",
  "anya-e1004n:237": "Khalo nevasusīlavā;",
  "anya-e1004n:238": "Madhunā koṭaraṭṭhena,",
  "anya-e1004n:239": "Nimbo kiṃ madhurāyate.",
  "anya-e1004n:240": "48.",
  "anya-e1004n:241": "Sakiṃpi viññu dhīrena,",
  "anya-e1004n:242": "Karoti sahasaṅgamaṃ;",
  "anya-e1004n:243": "Attatthañca paratthañca,",
  "anya-e1004n:244": "Nibbānantaṃ sukhaṃ labhe.",
  "anya-e1004n:245": "49.",
  "anya-e1004n:246": "Haṃso majjhe nakākānaṃ,",
  "anya-e1004n:247": "Sīho gunnaṃ nasobhati;",
  "anya-e1004n:248": "Gadrabhānaṃ turaṅgono,",
  "anya-e1004n:249": "Bālānañca napaṇḍito.",
  "anya-e1004n:250": "50.",
  "anya-e1004n:251": "Ākiṇṇopi asabbhīva,",
  "anya-e1004n:252": "Asaṃsaṭṭhova bhaddako;",
  "anya-e1004n:253": "Bahunā sannajātena,",
  "anya-e1004n:254": "Gacche nummattakenidha.",
  "anya-e1004n:255": "51.",
  "anya-e1004n:256": "Nadītire khatekūpe,",
  "anya-e1004n:257": "Araṇītālavaṇṭake;",
  "anya-e1004n:258": "Navade āpādi natthīti,",
  "anya-e1004n:259": "Mukheca vacanaṃ tathā.",
  "anya-e1004n:260": "52.",
  "anya-e1004n:261": "Sutasanniccayā dhīrā,",
  "anya-e1004n:262": "Tuṇhibhūtā apucchitā;",
  "anya-e1004n:263": "Puṇṇā subhāsitenāpi,",
  "anya-e1004n:264": "Ghaṇḍādyaghaṭitāyathā.",
  "anya-e1004n:265": "53.",
  "anya-e1004n:266": "Apuṭṭho paṇḍito bherī,",
  "anya-e1004n:267": "Pajjunno hoti pucchito;",
  "anya-e1004n:268": "Bālo puṭṭho apuṭṭhoca,",
  "anya-e1004n:269": "Bahuṃ vikattate sadā.",
  "anya-e1004n:270": "54.",
  "anya-e1004n:271": "Sampannaguṇā laṅkāro,",
  "anya-e1004n:272": "Sabbasatta hitāvaho;",
  "anya-e1004n:273": "Nacareyya parattatthaṃ,",
  "anya-e1004n:274": "Kuto so paṇḍito bhave.",
  "anya-e1004n:275": "55.",
  "anya-e1004n:276": "Saparatthaṃ care dhīro,",
  "anya-e1004n:277": "Asakkonto sakaṃ care;",
  "anya-e1004n:278": "Tathāpica asakkonto,",
  "anya-e1004n:279": "Pāpāttānaṃ viyojaye.",
  "anya-e1004n:280": "56.",
  "anya-e1004n:281": "Bālecummattake bhūpe,",
  "anya-e1004n:282": "Gurumātāpitūsvapi;",
  "anya-e1004n:283": "Nadosaṃ kariyā pañño,",
  "anya-e1004n:284": "Saṅgheca jeṭṭhabhātari.",
  "anya-e1004n:285": "57.",
  "anya-e1004n:286": "Atthanāsaṃ manotāpaṃ,",
  "anya-e1004n:287": "Ghareduccaritānica;",
  "anya-e1004n:288": "Vañcanaṃ avamānañca,",
  "anya-e1004n:289": "Matimā napakāsaye.",
  "anya-e1004n:290": "58.",
  "anya-e1004n:291": "Paradānaṃ janettīva,",
  "anya-e1004n:292": "Leṭṭuva paradabbakaṃ;",
  "anya-e1004n:293": "Attāva sabbabhūtāni,",
  "anya-e1004n:294": "Yo passati so passati.",
  "anya-e1004n:295": "59.",
  "anya-e1004n:296": "Parūpavāde padhiro,",
  "anya-e1004n:297": "Paravajjesvalocano;",
  "anya-e1004n:298": "Paṅgulo aññanārīsu,",
  "anya-e1004n:299": "Dussakappesvacetano.",
  "anya-e1004n:300": "60.",
  "anya-e1004n:301": "Sabbaṃ suṇāti sotena,",
  "anya-e1004n:302": "Sabbaṃ passati cakkhunā;",
  "anya-e1004n:303": "Nacadiṭṭhaṃ sutaṃ dhīro,",
  "anya-e1004n:304": "Sabbaṃ uccitumarahati.",
  "anya-e1004n:305": "61.",
  "anya-e1004n:306": "Cakkhumassa yathāandho,",
  "anya-e1004n:307": "Sotavā padhiroyathā;",
  "anya-e1004n:308": "Paññāvāssa yathāmūgo,",
  "anya-e1004n:309": "Balavā dubbaloriva;",
  "anya-e1004n:310": "Atha atthesamuppanne,",
  "anya-e1004n:311": "Sayetha matasāyitaṃ.",
  "anya-e1004n:312": "62.",
  "anya-e1004n:313": "Pāpamitte vivajjetvā,",
  "anya-e1004n:314": "Bhajeyyu ttamapuggalaṃ;",
  "anya-e1004n:315": "Ovādecassa tiṭṭheyya,",
  "anya-e1004n:316": "Patthento acalaṃsukhaṃ.",
  "anya-e1004n:317": "63.",
  "anya-e1004n:318": "Sususā sutavaḍḍhanaṃ,",
  "anya-e1004n:319": "Sutaṃ paññāyavaḍḍhanaṃ;",
  "anya-e1004n:320": "Paññāya atthaṃ jānāti,",
  "anya-e1004n:321": "Ñāto attho sukhāvaho.",
  "anya-e1004n:322": "64.",
  "anya-e1004n:323": "Pāmojja karaṇaṃ ṭhānaṃ,",
  "anya-e1004n:324": "Pasaṃsāvahanaṃsukhaṃ;",
  "anya-e1004n:325": "Phalānisaṃso bhāveti,",
  "anya-e1004n:326": "Vahanto porissaṃdhuraṃ.",
  "anya-e1004n:327": "65.",
  "anya-e1004n:328": "Atisītaṃ atiuṇhaṃ,",
  "anya-e1004n:329": "Atisāya midaṃahu;",
  "anya-e1004n:330": "Iti visaṭṭha kammante,",
  "anya-e1004n:331": "Khaṇā accanti māṇave.",
  "anya-e1004n:332": "66.",
  "anya-e1004n:333": "Yoca sītañca uṇhañca,",
  "anya-e1004n:334": "Tiṇātiyo namaññati;",
  "anya-e1004n:335": "Karaṃ purisa kiccāni,",
  "anya-e1004n:336": "So sukhā navihāyati.",
  "anya-e1004n:337": "67.",
  "anya-e1004n:338": "Yasalābhaṃ jigīsantaṃ,",
  "anya-e1004n:339": "Naraṃ vajjenti dūrato;",
  "anya-e1004n:340": "Apatthetvāna te tasmā,",
  "anya-e1004n:341": "Taṃmaggaṃ maggaye budho.",
  "anya-e1004n:342": "68.",
  "anya-e1004n:343": "Desamosajja gacchanti,",
  "anya-e1004n:344": "Sīhā sappurisā gajā;",
  "anya-e1004n:345": "Tattheva nidhanaṃ yanti,",
  "anya-e1004n:346": "Kākā kāpurisā migā.",
  "anya-e1004n:347": "69.",
  "anya-e1004n:348": "Yasmiṃdese nasammāro,",
  "anya-e1004n:349": "Napiti nacabandhavā;",
  "anya-e1004n:350": "Nacavijjāgamo koci,",
  "anya-e1004n:351": "Natattha vasatī vasse.",
  "anya-e1004n:352": "70.",
  "anya-e1004n:353": "Dhanavā gaṇako rājā,",
  "anya-e1004n:354": "Nadī vejjā imejanā;",
  "anya-e1004n:355": "Yattha pañca navijjante,",
  "anya-e1004n:356": "Na tatthavasatī vase.",
  "anya-e1004n:357": "71.",
  "anya-e1004n:358": "Asanaṃ bhayamantānaṃ,",
  "anya-e1004n:359": "Maccānaṃ maraṇaṃ bhayaṃ;",
  "anya-e1004n:360": "Uttamānantusabbesaṃ,",
  "anya-e1004n:361": "Avamānaṃ paraṃ bhayaṃ.",
  "anya-e1004n:362": "72.",
  "anya-e1004n:363": "Amānanā yattha siyā,",
  "anya-e1004n:364": "Santānaṃ avamānanā;",
  "anya-e1004n:365": "Hīnasamānanāvāpi,",
  "anya-e1004n:366": "Na tatthavasati vase.",
  "anya-e1004n:367": "73.",
  "anya-e1004n:368": "Yatthālasoca dakkhoca,",
  "anya-e1004n:369": "Sūro bhīruca pūjito;",
  "anya-e1004n:370": "Na santā tattha vassanti,",
  "anya-e1004n:371": "Avisesakarena ko.",
  "anya-e1004n:372": "74.",
  "anya-e1004n:373": "Dukkho nivāso sambādhe,",
  "anya-e1004n:374": "Ṭhāne asucisaṅkaṭe;",
  "anya-e1004n:375": "Tato rimhipiyānante,",
  "anya-e1004n:376": "Tatoca akataññunaṃ.",
  "anya-e1004n:377": "75.",
  "anya-e1004n:378": "Siṅgīnaṃ pañcahatthena,",
  "anya-e1004n:379": "Satena vājinaṃ caje;",
  "anya-e1004n:380": "Hatthīnantu sahassena,",
  "anya-e1004n:381": "Desacāgena dujjane.",
  "anya-e1004n:382": "76.",
  "anya-e1004n:383": "Caje ekaṃ kulassatthaṃ,",
  "anya-e1004n:384": "Gāmassatthaṃ kulaṃ caje;",
  "anya-e1004n:385": "Gāmaṃ janapadassatthaṃ;",
  "anya-e1004n:386": "Attatthaṃ pathavī caje.",
  "anya-e1004n:387": "77.",
  "anya-e1004n:388": "Calatyekenapādena,",
  "anya-e1004n:389": "Tiṭṭhatyekena paṇḍito;",
  "anya-e1004n:390": "Asamikhyaparaṃṭhānaṃ,",
  "anya-e1004n:391": "Pubbamāyanaṃnacaje.",
  "anya-e1004n:392": "78.",
  "anya-e1004n:393": "Ṭhānabhaṭṭhā nasobhanti,",
  "anya-e1004n:394": "Dantākesāna khānarā;",
  "anya-e1004n:395": "Matimā itiviññāya,",
  "anya-e1004n:396": "Saṭhānaṃ nacaje lahuṃ.",
  "anya-e1004n:397": "79.",
  "anya-e1004n:398": "Caje dhanaṃ aṅgavarassahetu,",
  "anya-e1004n:399": "Aṅgaṃ caje jivitaṃ rakkhamāno;",
  "anya-e1004n:400": "Aṅgaṃ dhanaṃ jivitañcāpi sabbaṃ,",
  "anya-e1004n:401": "Caje naro dhamma manussaranto.",
  "anya-e1004n:402": "80.",
  "anya-e1004n:403": "Sotaṃ suteneva na kuṇḍalena,",
  "anya-e1004n:404": "Dānena pāṇī natu kaṅkaṇena;",
  "anya-e1004n:405": "Ābhāti kāyo purisuttamassa,",
  "anya-e1004n:406": "Paropakārena na candanena.",
  "anya-e1004n:407": "Sambhedakathā",
  "anya-e1004n:408": "81.",
  "anya-e1004n:409": "Sattha kappavicārena,",
  "anya-e1004n:410": "Kālo gacchati dhīmataṃ;",
  "anya-e1004n:411": "Byasanena asādhūnaṃ,",
  "anya-e1004n:412": "Niddāya kalahenavā.",
  "anya-e1004n:413": "82.",
  "anya-e1004n:414": "Sokaṭhānasahassāni,",
  "anya-e1004n:415": "Bhayaṭhānasatānica;",
  "anya-e1004n:416": "Divasedivase muḷhaṃ,",
  "anya-e1004n:417": "Āvīsanti napaṇḍitaṃ.",
  "anya-e1004n:418": "83.",
  "anya-e1004n:419": "Atidīgho mahāmuḷho,",
  "anya-e1004n:420": "Majjhimoca vicakkhaṇo;",
  "anya-e1004n:421": "Vāsudevaṃ purakkhitvā,",
  "anya-e1004n:422": "Sabbevāmanakā saṭṭhā.",
  "anya-e1004n:423": "84.",
  "anya-e1004n:424": "Na loke sobhate muḷho,",
  "anya-e1004n:425": "Kevalattapasaṃsako;",
  "anya-e1004n:426": "Api sampihite kūpe,",
  "anya-e1004n:427": "Katavijjo pakāsate.",
  "anya-e1004n:428": "85.",
  "anya-e1004n:429": "Madantadamanaṃ satthaṃ,",
  "anya-e1004n:430": "Khalānaṃ kurute madaṃ;",
  "anya-e1004n:431": "Cakkhusaṅkhārakaṃ tejaṃ,",
  "anya-e1004n:432": "Uluṅkāna mivandhakaṃ.",
  "anya-e1004n:433": "86.",
  "anya-e1004n:434": "Atyappamapi sādhūnaṃ,",
  "anya-e1004n:435": "Silālekheva tiṭṭhate;",
  "anya-e1004n:436": "Jalelekheva nīcānaṃ,",
  "anya-e1004n:437": "Yaṃ kataṃ taṃpi nassati.",
  "anya-e1004n:438": "87.",
  "anya-e1004n:439": "Dabbamappaṃpi sādhūnaṃ,",
  "anya-e1004n:440": "Jalaṃ kūpeva nissayo;",
  "anya-e1004n:441": "Bahuttaṃpi asādhūnaṃ,",
  "anya-e1004n:442": "Naca vāriva aṇṇave.",
  "anya-e1004n:443": "88.",
  "anya-e1004n:444": "Duṭṭhacitto panāhissa,",
  "anya-e1004n:445": "Kodho pāsāṇalikkhito;",
  "anya-e1004n:446": "Kujjhitabbe sujanassa,",
  "anya-e1004n:447": "Jalelekhā ciraṭṭhito.",
  "anya-e1004n:448": "89.",
  "anya-e1004n:449": "Bālassa jīvitaṃ pāpaṃ,",
  "anya-e1004n:450": "Mitarassi taraṃ bhave;",
  "anya-e1004n:451": "Janakāyassa rājāva,",
  "anya-e1004n:452": "Rājadhammova rājunaṃ.",
  "anya-e1004n:453": "90.",
  "anya-e1004n:454": "Sappādānaṃ balī sīho,",
  "anya-e1004n:455": "Puḷāvako tato kippīlikā,",
  "anya-e1004n:456": "Narā tato balī rājā,",
  "anya-e1004n:457": "Sabbesa mantako balī.",
  "anya-e1004n:458": "91.",
  "anya-e1004n:459": "Bhūpoṇṇava ggi thī sippi,",
  "anya-e1004n:460": "Abhijjhālucapuggalo;",
  "anya-e1004n:461": "Etesaṃpi mahicchānaṃ,",
  "anya-e1004n:462": "Mahicchitā aniccatā.",
  "anya-e1004n:463": "92.",
  "anya-e1004n:464": "Niddāluko asantuṭṭho,",
  "anya-e1004n:465": "Akataññūca bhīruko;",
  "anya-e1004n:466": "Sakkuṇantina sācāraṃ,",
  "anya-e1004n:467": "Sikkhituṃ te kadācipi.",
  "anya-e1004n:468": "93.",
  "anya-e1004n:469": "Niddālu kāmarāmoca,",
  "anya-e1004n:470": "Sukhito bhogavālaso;",
  "anya-e1004n:471": "Nicchanto kammarāmo ca,",
  "anya-e1004n:472": "Sattete satthavajjitā.",
  "anya-e1004n:473": "94.",
  "anya-e1004n:474": "Samiddho dhanadhaññena,",
  "anya-e1004n:475": "Kaṭṭho dakatiṇaggihi;",
  "anya-e1004n:476": "Sabbato duggatenaṭṭho,",
  "anya-e1004n:477": "Tasmā nadukkataṃ kare.",
  "anya-e1004n:478": "95.",
  "anya-e1004n:479": "Puññapāpaphalaṃ yo ce,",
  "anya-e1004n:480": "Nasaddhahati saccato;",
  "anya-e1004n:481": "So ve khippaṃva attānaṃ,",
  "anya-e1004n:482": "Ādāsatalamānaye.",
  "anya-e1004n:483": "96.",
  "anya-e1004n:484": "Samparāyikamatthaṃ yo,",
  "anya-e1004n:485": "Nasaddhahati cepiso;",
  "anya-e1004n:486": "Āvāse sagga gāmīnaṃ,",
  "anya-e1004n:487": "Mākkabhe kiṃnapassati.",
  "anya-e1004n:488": "97.",
  "anya-e1004n:489": "Mahantaṃ vaṭṭarukkhādiṃ,",
  "anya-e1004n:490": "Khuddabījaṃ bahūphalaṃ;",
  "anya-e1004n:491": "Sakkhikatvā udikkheyya,",
  "anya-e1004n:492": "Puññapāpakaro naro.",
  "anya-e1004n:493": "98.",
  "anya-e1004n:494": "Yassa sallahukaṃ hoti,",
  "anya-e1004n:495": "Gurusakkāramānanaṃ;",
  "anya-e1004n:496": "Tassa sallahukāyeva,",
  "anya-e1004n:497": "Vijjāsampattisampadā.",
  "anya-e1004n:498": "99.",
  "anya-e1004n:499": "Upajjhācariyānañca,",
  "anya-e1004n:500": "Mātāpitūnamevaca;",
  "anya-e1004n:501": "Sakkaccaṃ yonupaṭṭhāti,",
  "anya-e1004n:502": "Suto tassapitādiso.",
  "anya-e1004n:503": "100.",
  "anya-e1004n:504": "Dese dese kulānīca,",
  "anya-e1004n:505": "Desedese ca bandhavo;",
  "anya-e1004n:506": "Tādisaṃ sahajā yattha,",
  "anya-e1004n:507": "Desaṃ passāminevatu.",
  "anya-e1004n:508": "101.",
  "anya-e1004n:509": "Puttaṃvā bhātaraṃ duṭṭhaṃ,",
  "anya-e1004n:510": "Anusāseyya nojahe;",
  "anya-e1004n:511": "Kiṃnu chejjaṃ karaṃpādaṃ,",
  "anya-e1004n:512": "Littaṃ asucinā siyā;",
  "anya-e1004n:513": "102.",
  "anya-e1004n:514": "Bahuputte pitāeko,",
  "anya-e1004n:515": "Avassaṃ poseti sadā;",
  "anya-e1004n:516": "Bahuputtā nasakkonti,",
  "anya-e1004n:517": "Posetuṃ pitarekakaṃ.",
  "anya-e1004n:518": "103.",
  "anya-e1004n:519": "Atijātamanujātaṃ,",
  "anya-e1004n:520": "Puttamicchanti paṇḍitā;",
  "anya-e1004n:521": "Avajātaṃ naicchanti,",
  "anya-e1004n:522": "Yohoti kulagandhano.",
  "anya-e1004n:523": "104.",
  "anya-e1004n:524": "Pañcaṭhānāni sampassaṃ,",
  "anya-e1004n:525": "Puttamicchanti paṇḍitā;",
  "anya-e1004n:526": "Jātovā no bharissati,",
  "anya-e1004n:527": "Kiccaṃvā no karissati.",
  "anya-e1004n:528": "105.",
  "anya-e1004n:529": "Kulavaṃso ciraṃ tiṭṭhe,",
  "anya-e1004n:530": "Dāyajjaṃ paṭipaccati;",
  "anya-e1004n:531": "Athavāpana petānaṃ,",
  "anya-e1004n:532": "Dakkhiṇaṃnupadassati.",
  "anya-e1004n:533": "106.",
  "anya-e1004n:534": "Antojāto dhanakkīto,",
  "anya-e1004n:535": "Dāsabyopagato sayaṃ;",
  "anya-e1004n:536": "Dāsākaramarānīto,",
  "anya-e1004n:537": "Ccevante catudhā siyuṃ.",
  "anya-e1004n:538": "107.",
  "anya-e1004n:539": "Dāsā pañceva corayya-",
  "anya-e1004n:540": "Sakhañātyattasadisā;",
  "anya-e1004n:541": "Tathā viññūhi viññeyyā,",
  "anya-e1004n:542": "Mittādārāca bandhavā.",
  "anya-e1004n:543": "108.",
  "anya-e1004n:544": "Tayova paṇḍitā satthe,",
  "anya-e1004n:545": "Ahamevātivādīca,",
  "anya-e1004n:546": "Ahamapiti vādīca,",
  "anya-e1004n:547": "Nāhantica imetayo.",
  "anya-e1004n:548": "109.",
  "anya-e1004n:549": "Vinā satthaṃ nagaccheyya,",
  "anya-e1004n:550": "Sūro saṅkāmabhūmiyaṃ;",
  "anya-e1004n:551": "Paṇḍitaddhagū vāṇijjo,",
  "anya-e1004n:552": "Videsagamano tathā.",
  "anya-e1004n:553": "110.",
  "anya-e1004n:554": "Sammā upaparikkhitvā,",
  "anya-e1004n:555": "Akkharesu padesuca;",
  "anya-e1004n:556": "Coraghāto siyā sisso,",
  "anya-e1004n:557": "Guru coraṭṭakārako.",
  "anya-e1004n:558": "111.",
  "anya-e1004n:559": "Sādhuttaṃ sujanasamāgamā khalānaṃ,",
  "anya-e1004n:560": "Sādhūnaṃ nakhalasamāgamā khalattaṃ;",
  "anya-e1004n:561": "Āmodaṃkusumabhavaṃdadhātibhūmi,",
  "anya-e1004n:562": "Bhūgandhaṃ naca kusumāni dhārayanti.",
  "anya-e1004n:563": "112.",
  "anya-e1004n:564": "Saṭṭhena mittaṃ kalusena dhammaṃ,",
  "anya-e1004n:565": "Paropatāpena samiddhibhāvaṃ;",
  "anya-e1004n:566": "Sukhena vijjaṃ pharusena nāriṃ,",
  "anya-e1004n:567": "Icchanti ye te navapaṇḍitāva.",
  "anya-e1004n:568": "Mittakathā",
  "anya-e1004n:569": "113.",
  "anya-e1004n:570": "Katvāna kusalaṃkammaṃ,",
  "anya-e1004n:571": "Katvācā kusalaṃ pure;",
  "anya-e1004n:572": "Sukhitadukkhitā honti,",
  "anya-e1004n:573": "So bālo yo napassati.",
  "anya-e1004n:574": "114.",
  "anya-e1004n:575": "Sayaṃkatena pāpena,",
  "anya-e1004n:576": "Aniṭṭhaṃ labhate phalaṃ;",
  "anya-e1004n:577": "Te me so me janentīti,",
  "anya-e1004n:578": "Punāguṃ kurute jaḷo.",
  "anya-e1004n:579": "115.",
  "anya-e1004n:580": "Kālakhepena hāpeti,",
  "anya-e1004n:581": "Dānasīlādikaṃ jaḷo;",
  "anya-e1004n:582": "Athirampi thiraṃ maññe,",
  "anya-e1004n:583": "Attānaṃ sassatīsamaṃ.",
  "anya-e1004n:584": "116.",
  "anya-e1004n:585": "Bālova pāpakaṃ katvā,",
  "anya-e1004n:586": "Nataṃchaṭṭetumussahe;",
  "anya-e1004n:587": "Kiṃ byagghatādi gacchanto,",
  "anya-e1004n:588": "Padaṃ makkhetumussahe.",
  "anya-e1004n:589": "117.",
  "anya-e1004n:590": "Paranassanato naṭṭho,",
  "anya-e1004n:591": "Pureva paranāsako;",
  "anya-e1004n:592": "Sīghaṃvā dassanaṃ yāti,",
  "anya-e1004n:593": "Tiṇaṃ pāsādajjhāpakaṃ.",
  "anya-e1004n:594": "118.",
  "anya-e1004n:595": "Bhojanā methunā niddā,",
  "anya-e1004n:596": "Gave poseca vijjati;",
  "anya-e1004n:597": "Vijjā viseso posassa,",
  "anya-e1004n:598": "Tatohīno gosamo bhave.",
  "anya-e1004n:599": "119.",
  "anya-e1004n:600": "Muḷhasisso padesena,",
  "anya-e1004n:601": "Kunārībharaṇenaca;",
  "anya-e1004n:602": "Khalasatthūhisaṃyogā,",
  "anya-e1004n:603": "Paṇḍitopyavasīdati.",
  "anya-e1004n:604": "120.",
  "anya-e1004n:605": "Dvecimekaṇṭakā tikkhā,",
  "anya-e1004n:606": "Sarīrasobhitā kāme;",
  "anya-e1004n:607": "Nidhano yoca kāmeti,",
  "anya-e1004n:608": "Yocakuppatyanissāro.",
  "anya-e1004n:609": "121.",
  "anya-e1004n:610": "Nidhanocāpi kāmeti,",
  "anya-e1004n:611": "Dubbalo kalahaṃpiyo;",
  "anya-e1004n:612": "Mandasattho vivādatthi,",
  "anya-e1004n:613": "Tividhaṃ muḷhalakkhaṇaṃ.",
  "anya-e1004n:614": "122.",
  "anya-e1004n:615": "Appasuto sute appe,",
  "anya-e1004n:616": "Bahuṃmaññati mānavo;",
  "anya-e1004n:617": "Sindhudakama passanto,",
  "anya-e1004n:618": "Kūpetoyaṃva maṇḍuko.",
  "anya-e1004n:619": "123.",
  "anya-e1004n:620": "Tadamināpi jānāti,",
  "anya-e1004n:621": "Sobbhesu padaresuca;",
  "anya-e1004n:622": "Sunantā yanti kusumbhā,",
  "anya-e1004n:623": "Tuṇhīyanti mahodadhi.",
  "anya-e1004n:624": "124.",
  "anya-e1004n:625": "Yaṃ ūnakaṃ taṃ sunati,",
  "anya-e1004n:626": "Yaṃ pūraṃ santameva taṃ;",
  "anya-e1004n:627": "Aḍḍhakumbhūpamo bālo,",
  "anya-e1004n:628": "Rahato pūrova paṇḍito.",
  "anya-e1004n:629": "125.",
  "anya-e1004n:630": "Budhehibhāsamānopi,",
  "anya-e1004n:631": "Khalo bahutaketavo;",
  "anya-e1004n:632": "Ghaṃsiyamāno aṅgāro,",
  "anya-e1004n:633": "Nilamattaṃ nagacchati.",
  "anya-e1004n:634": "126.",
  "anya-e1004n:635": "Cārutā paradārāya,",
  "anya-e1004n:636": "Dhanaṃ lokatappatiyā;",
  "anya-e1004n:637": "Pasutaṃ sādhunāsāya,",
  "anya-e1004n:638": "Khale khalatarā guṇā.",
  "anya-e1004n:639": "127.",
  "anya-e1004n:640": "Ito hassataraṃ loke,",
  "anya-e1004n:641": "Kiñci tassa navijjati;",
  "anya-e1004n:642": "Dujjanotica yaṃāha,",
  "anya-e1004n:643": "Sajjanaṃ dujjano sayaṃ.",
  "anya-e1004n:644": "128.",
  "anya-e1004n:645": "Rogaṇḍacaṅkuro tejo,",
  "anya-e1004n:646": "Visamassataro ghaṇo;",
  "anya-e1004n:647": "Avināsiya samanti,",
  "anya-e1004n:648": "Na khaloca sanissayaṃ.",
  "anya-e1004n:649": "129.",
  "anya-e1004n:650": "Navinā paravādena,",
  "anya-e1004n:651": "Ramante dujjanā khalu;",
  "anya-e1004n:652": "Na sā sabbarase bhutvā,",
  "anya-e1004n:653": "Vinā vacce natussati.",
  "anya-e1004n:654": "130.",
  "anya-e1004n:655": "Tappate yāti sandhānaṃ,",
  "anya-e1004n:656": "Davo bhavati vanataṃ;",
  "anya-e1004n:657": "Muduṃ dujjanacittaṃ kiṃ,",
  "anya-e1004n:658": "Lohena upamīyate.",
  "anya-e1004n:659": "131.",
  "anya-e1004n:660": "Tasmā dujjanasaṃsaggaṃ,",
  "anya-e1004n:661": "Āsīvisa mivoragaṃ;",
  "anya-e1004n:662": "Ārakā parivajjeyya,",
  "anya-e1004n:663": "Bhūtikāmo vicakkhaṇo.",
  "anya-e1004n:664": "132.",
  "anya-e1004n:665": "Dujjanena hi saṃsaggo,",
  "anya-e1004n:666": "Sattutāpi nayujjate;",
  "anya-e1004n:667": "Tatto dahati aṅgāro,",
  "anya-e1004n:668": "Santātu kālataṃkaro.",
  "anya-e1004n:669": "133.",
  "anya-e1004n:670": "Dujjano vajjanīyova,",
  "anya-e1004n:671": "Vijjāyālaṅkatopi ce;",
  "anya-e1004n:672": "Maṇinā laṅkato santo,",
  "anya-e1004n:673": "Sappo kiṃ nabhayaṅkaro.",
  "anya-e1004n:674": "134.",
  "anya-e1004n:675": "Aggino dahato dāyaṃ,",
  "anya-e1004n:676": "Sakhābhavati māluto;",
  "anya-e1004n:677": "Sova dīpaṃtu nāseti,",
  "anya-e1004n:678": "Khale nattheva mittatā.",
  "anya-e1004n:679": "135.",
  "anya-e1004n:680": "Nasmase katapāpamhi,",
  "anya-e1004n:681": "Nasmase alikavādini;",
  "anya-e1004n:682": "Nasmasettatthapaññamhi,",
  "anya-e1004n:683": "Atisantepi nasmase.",
  "anya-e1004n:684": "136.",
  "anya-e1004n:685": "Māretuṃ kittakā sakkā,",
  "anya-e1004n:686": "Dujjanā gagaṇūpamā;",
  "anya-e1004n:687": "Māritā kodhacittetu,",
  "anya-e1004n:688": "Mārito honti dujjanā.",
  "anya-e1004n:689": "137.",
  "anya-e1004n:690": "Bhūmi kaṇṭakasaṃkiṇṇā,",
  "anya-e1004n:691": "Chādituṃ nevasakyate;",
  "anya-e1004n:692": "Upāhana mattakena,",
  "anya-e1004n:693": "Channā bhavati medanī.",
  "anya-e1004n:694": "138.",
  "anya-e1004n:695": "Sattā sadāpasevanti,",
  "anya-e1004n:696": "Sodakaṃ vāpiādikaṃ;",
  "anya-e1004n:697": "Sabhogaṃ sadhanañcevaṃ,",
  "anya-e1004n:698": "Tucchāce te jahanti te.",
  "anya-e1004n:699": "139.",
  "anya-e1004n:700": "Dhanahīnaṃ caje mitto,",
  "anya-e1004n:701": "Puttadārā sahodarā;",
  "anya-e1004n:702": "Atthavantaṃva sevanti,",
  "anya-e1004n:703": "Attho loke mahāsakhā.",
  "anya-e1004n:704": "140.",
  "anya-e1004n:705": "Na rūpinī na paññāṇo,",
  "anya-e1004n:706": "Nakulīno padhānatā;",
  "anya-e1004n:707": "Kāle vipattisampatte,",
  "anya-e1004n:708": "Dhanimāva visesatā.",
  "anya-e1004n:709": "141.",
  "anya-e1004n:710": "Kalyāṇamittaṃ kantāraṃ,",
  "anya-e1004n:711": "Yuddhaṃ sabhāyaṃ bhāsituṃ;",
  "anya-e1004n:712": "Asatthā gantu micchanti,",
  "anya-e1004n:713": "Muḷhā tecaturojanā.",
  "anya-e1004n:714": "142.",
  "anya-e1004n:715": "Ahitā paṭisedhoca,",
  "anya-e1004n:716": "Hitesuca payojanaṃ;",
  "anya-e1004n:717": "Byasanesva pariccāgo,",
  "anya-e1004n:718": "Saṅkhepā mittalakkhaṇaṃ.",
  "anya-e1004n:719": "143.",
  "anya-e1004n:720": "Āture byasanepatte,",
  "anya-e1004n:721": "Dubbhikkhe sattu viggahe;",
  "anya-e1004n:722": "Rājadvāre susāneca,",
  "anya-e1004n:723": "Yo tiṭṭhati sabandhavo.",
  "anya-e1004n:724": "144.",
  "anya-e1004n:725": "So bandhu yo hiteyutto,",
  "anya-e1004n:726": "So pitā yo tu posako;",
  "anya-e1004n:727": "So ñāti yatra visāso,",
  "anya-e1004n:728": "Sā bhariyā yatra nibbūti.",
  "anya-e1004n:729": "145.",
  "anya-e1004n:730": "Hitesino sumittoca,",
  "anya-e1004n:731": "Viññūca dullabhā janā;",
  "anya-e1004n:732": "Yatho sadhaṃca sāduṃca,",
  "anya-e1004n:733": "Rogahārīca sujano.",
  "anya-e1004n:734": "146.",
  "anya-e1004n:735": "Agaruko anālasso,",
  "anya-e1004n:736": "Asaṭṭhoca saccavā suci;",
  "anya-e1004n:737": "Aluddho atthakāmoca,",
  "anya-e1004n:738": "Ediso suhaduttamo.",
  "anya-e1004n:739": "147.",
  "anya-e1004n:740": "Yo dhuvāni pariccajja,",
  "anya-e1004n:741": "Adhūvānyupasevati;",
  "anya-e1004n:742": "Dhuvāpi tassa nassanti,",
  "anya-e1004n:743": "Adhuvesu kathāvakā.",
  "anya-e1004n:744": "148.",
  "anya-e1004n:745": "Luddhamatthenagaṇheyya,",
  "anya-e1004n:746": "Thaddha mañjalikammunā;",
  "anya-e1004n:747": "Chandānuvattiyā muḷhaṃ,",
  "anya-e1004n:748": "Yathābhūtena paṇḍitaṃ.",
  "anya-e1004n:749": "149.",
  "anya-e1004n:750": "Uttamaṃ pāṇipātena,",
  "anya-e1004n:751": "Sūraṃ bhedena vijaye;",
  "anya-e1004n:752": "Nicaṃ dabbapadānena,",
  "anya-e1004n:753": "Vikkamena samaṃ jaye.",
  "anya-e1004n:754": "150.",
  "anya-e1004n:755": "Yassayassa hi yobhāvo,",
  "anya-e1004n:756": "Tenatena hi taṃnaraṃ;",
  "anya-e1004n:757": "Anupavissa medhāvī,",
  "anya-e1004n:758": "Khippamattavasaṃ naye.",
  "anya-e1004n:759": "151.",
  "anya-e1004n:760": "Yena icchati sambandhaṃ,",
  "anya-e1004n:761": "Tena tīṇi nakāraye;",
  "anya-e1004n:762": "Vivāda matthasambandhaṃ,",
  "anya-e1004n:763": "Parokkhe dāradassanaṃ.",
  "anya-e1004n:764": "152.",
  "anya-e1004n:765": "Accābhikkhaṇasaṃsaggā,",
  "anya-e1004n:766": "Asammosaraṇenaca;",
  "anya-e1004n:767": "Etena mittā jīranti,",
  "anya-e1004n:768": "Akāle yācanāyaca.",
  "anya-e1004n:769": "153.",
  "anya-e1004n:770": "Tasmā nābhikkhaṇaṃ gacche,",
  "anya-e1004n:771": "Nacagacche cirāciraṃ;",
  "anya-e1004n:772": "Kālena yācaṃ yāceyya,",
  "anya-e1004n:773": "Evaṃ mittā najīraye.",
  "anya-e1004n:774": "154.",
  "anya-e1004n:775": "Ete bhiyyo samaṃ yanti,",
  "anya-e1004n:776": "Sandhi tesaṃ najīrati;",
  "anya-e1004n:777": "Yo adhippannaṃ sahati,",
  "anya-e1004n:778": "Yoca jānāti desanaṃ.",
  "anya-e1004n:779": "155.",
  "anya-e1004n:780": "Sace santā vivādanti,",
  "anya-e1004n:781": "Khippaṃ sandhiraye puna;",
  "anya-e1004n:782": "Bālā pattāva bhijjanti,",
  "anya-e1004n:783": "Na te samathamajjhaguṃ.",
  "anya-e1004n:784": "156.",
  "anya-e1004n:785": "Yenamittena saṃsaggo,",
  "anya-e1004n:786": "Yogakkhemo vihīyati;",
  "anya-e1004n:787": "Pubbeva jjhābhavantassa,",
  "anya-e1004n:788": "Rakkhe akkhiva paṇḍito.",
  "anya-e1004n:789": "157.",
  "anya-e1004n:790": "Yenamittena saṃsaggā,",
  "anya-e1004n:791": "Yogakkhemo pavaḍḍhati;",
  "anya-e1004n:792": "Kareyyattasamaṃ vutti,",
  "anya-e1004n:793": "Sabbakiccesu paṇḍito.",
  "anya-e1004n:794": "158.",
  "anya-e1004n:795": "Guṇo sabbaññutulyopi,",
  "anya-e1004n:796": "Sīdate ko anissayo;",
  "anya-e1004n:797": "Anaggha mapimāṇikkaṃ,",
  "anya-e1004n:798": "Hemaṃ nissāya sobhate.",
  "anya-e1004n:799": "159.",
  "anya-e1004n:800": "Pabbepabbe kamenucchu,",
  "anya-e1004n:801": "Visesarasivaggato;",
  "anya-e1004n:802": "Tathā sumittiko sādhu,",
  "anya-e1004n:803": "Viparitova dujjano.",
  "anya-e1004n:804": "160.",
  "anya-e1004n:805": "Teneva muninā vuttaṃ,",
  "anya-e1004n:806": "Yekecilokiyādhammā;",
  "anya-e1004n:807": "Tathā nibbānagāmīno,",
  "anya-e1004n:808": "Santi lokuttarādhammā.",
  "anya-e1004n:809": "161.",
  "anya-e1004n:810": "Kalyāṇamitta 1 māgamma,",
  "anya-e1004n:811": "Sabbe te honti pāṇinaṃ;",
  "anya-e1004n:812": "Tasmā kalyāṇamittesu,",
  "anya-e1004n:813": "Kātabbo ādaro sadā.",
  "anya-e1004n:814": "162.",
  "anya-e1004n:815": "Yo ve kataññū katavediko dhiro,",
  "anya-e1004n:816": "Kalyāṇamitto daḷhabhattica hoti;",
  "anya-e1004n:817": "Dukkhitassa sakkaccaṃ kareti kiccaṃ,",
  "anya-e1004n:818": "Tathāvidhaṃ sappurisāti vadanti.",
  "anya-e1004n:819": "163.",
  "anya-e1004n:820": "Yassahi dhammaṃ puriso vijaññā,",
  "anya-e1004n:821": "Yecassa kaṅkhaṃ vinayanti santo;",
  "anya-e1004n:822": "Tañhissa dīpañca parāyanañca,",
  "anya-e1004n:823": "Na tena mittaṃ jirayetha pañño.",
  "anya-e1004n:824": "Nāyakakathā",
  "anya-e1004n:825": "164.",
  "anya-e1004n:826": "Kassako vāṇijomacco,",
  "anya-e1004n:827": "Samaṇo sutasīlavā;",
  "anya-e1004n:828": "Tesu vipulajātesu,",
  "anya-e1004n:829": "Raṭṭhaṃpi vipulaṃ siyā.",
  "anya-e1004n:830": "165.",
  "anya-e1004n:831": "Tesu dubbalajātesu,",
  "anya-e1004n:832": "Raṭṭhaṃpi dubbalaṃ siyā;",
  "anya-e1004n:833": "Tasmā raṭṭhaṃpi vipulaṃ,",
  "anya-e1004n:834": "Dhāraye raṭṭhasāravā.",
  "anya-e1004n:835": "166.",
  "anya-e1004n:836": "Mahārukkhassa phalino,",
  "anya-e1004n:837": "Āmaṃ chindati yo phalaṃ;",
  "anya-e1004n:838": "Rasañcassa najānāti,",
  "anya-e1004n:839": "Bījañcassa vinassati.",
  "anya-e1004n:840": "167.",
  "anya-e1004n:841": "Mahārukkhupamaṃ raṭṭhaṃ,",
  "anya-e1004n:842": "Yo adhammena sāsati;",
  "anya-e1004n:843": "Rasañcassa najānāti,",
  "anya-e1004n:844": "Raṭṭhañcāpi vinassati.",
  "anya-e1004n:845": "168.",
  "anya-e1004n:846": "Mahārukkhassa phalino,",
  "anya-e1004n:847": "Pakkaṃ chindati yo phalaṃ;",
  "anya-e1004n:848": "Rasañcassa vijānāti,",
  "anya-e1004n:849": "Bījañcassa nanassati.",
  "anya-e1004n:850": "169.",
  "anya-e1004n:851": "Mahārukkhupamaṃ raṭṭhaṃ,",
  "anya-e1004n:852": "Dhammena yo pasāsati;",
  "anya-e1004n:853": "Rasañcassa vijānāti,",
  "anya-e1004n:854": "Raṭṭhañcāpi nanassati.",
  "anya-e1004n:855": "170.",
  "anya-e1004n:856": "Janappadañca yorājā,",
  "anya-e1004n:857": "Adhammena pasāsati;",
  "anya-e1004n:858": "Sabbo sadhihi sorājā,",
  "anya-e1004n:859": "Viruddho hoti khattiyo.",
  "anya-e1004n:860": "171.",
  "anya-e1004n:861": "Tatheva nigame hiṃsaṃ,",
  "anya-e1004n:862": "Ye yuttā kayavikkaye;",
  "anya-e1004n:863": "Suṅkadānabalīkāre,",
  "anya-e1004n:864": "Sa kosena virujjhati.",
  "anya-e1004n:865": "172.",
  "anya-e1004n:866": "Mahāravarakhettesu,",
  "anya-e1004n:867": "Saṅga, me katanissame;",
  "anya-e1004n:868": "Ussite hiṃsayaṃ rājā,",
  "anya-e1004n:869": "Sabalena virujjhati.",
  "anya-e1004n:870": "173.",
  "anya-e1004n:871": "Tatheva isayo hiṃso,",
  "anya-e1004n:872": "Saṃyame brahmacāriyo;",
  "anya-e1004n:873": "Adhammacāri khattīyo,",
  "anya-e1004n:874": "So saggena virujjhati.",
  "anya-e1004n:875": "174.",
  "anya-e1004n:876": "Sayaṃkatā naparena,",
  "anya-e1004n:877": "Mahānajjo juvakatā;",
  "anya-e1004n:878": "Issarena tathā raññā,",
  "anya-e1004n:879": "Saraṭṭhe adhipaccatā.",
  "anya-e1004n:880": "175.",
  "anya-e1004n:881": "Pāpaṃvāpi hi puññaṃvā,",
  "anya-e1004n:882": "Padhāno yaṃ karotice;",
  "anya-e1004n:883": "Lokopevaṃ karotyeva,",
  "anya-e1004n:884": "Taṃ vijāneyya paṇḍito.",
  "anya-e1004n:885": "176.",
  "anya-e1004n:886": "Kacchapīnañca macchīnaṃ,",
  "anya-e1004n:887": "Kukkuṭīnañca dhenūnaṃ;",
  "anya-e1004n:888": "Puttaposā yathāhoti,",
  "anya-e1004n:889": "Tathā maccesu rājūnaṃ.",
  "anya-e1004n:890": "177.",
  "anya-e1004n:891": "Anāyakā vinassanti,",
  "anya-e1004n:892": "Nassanti bahunāyakā;",
  "anya-e1004n:893": "Thīnāyakā vinassanti,",
  "anya-e1004n:894": "Nassanti susunāyakā.",
  "anya-e1004n:895": "178.",
  "anya-e1004n:896": "Bahuvo yattha netāro,",
  "anya-e1004n:897": "Sabbe paṇḍitamānino;",
  "anya-e1004n:898": "Sabbe mahattamicchanti,",
  "anya-e1004n:899": "Kataṃ nesaṃ vinassati.",
  "anya-e1004n:900": "179.",
  "anya-e1004n:901": "Nodayāya vināsāya,",
  "anya-e1004n:902": "Bahunāyakatā bhūsaṃ;",
  "anya-e1004n:903": "Nomilanti vinassanti,",
  "anya-e1004n:904": "Padmā nyakkehisattahi.",
  "anya-e1004n:905": "180.",
  "anya-e1004n:906": "Asantuṭṭho yatī naṭṭho,",
  "anya-e1004n:907": "Santuṭṭhoca mahīpati;",
  "anya-e1004n:908": "Salajjā gaṇikā naṭṭhā,",
  "anya-e1004n:909": "Nilajjātu kulaṅganā.",
  "anya-e1004n:910": "181.",
  "anya-e1004n:911": "Na gaṇassa ggato gacche,",
  "anya-e1004n:912": "Siddhe kamme samaṃphalaṃ;",
  "anya-e1004n:913": "Kammavippatti cehoti,",
  "anya-e1004n:914": "Mukharo tatra haññate.",
  "anya-e1004n:915": "182.",
  "anya-e1004n:916": "Padhiro ca tapassīni,",
  "anya-e1004n:917": "Sūro raṇavaṇo tathā;",
  "anya-e1004n:918": "Majjapo patithī rājā,",
  "anya-e1004n:919": "Ete nasaddahāmahaṃ.",
  "anya-e1004n:920": "183.",
  "anya-e1004n:921": "Jāneyya pesane bhaccaṃ,",
  "anya-e1004n:922": "Bandhavāpi bhayāgate;",
  "anya-e1004n:923": "Āpadāsu tathā mittaṃ,",
  "anya-e1004n:924": "Dārañca vibhavakkhaye.",
  "anya-e1004n:925": "184.",
  "anya-e1004n:926": "Raṇā paccāgataṃ sūraṃ,",
  "anya-e1004n:927": "Dhanañca gharamāgataṃ;",
  "anya-e1004n:928": "Jiṇṇa mannaṃ pasaṃseyya,",
  "anya-e1004n:929": "Dārañca gatayobbanaṃ.",
  "anya-e1004n:930": "185.",
  "anya-e1004n:931": "Saddhāpemesu santesu,",
  "anya-e1004n:932": "Nagaṇe māsakaṃ sataṃ;",
  "anya-e1004n:933": "Saddhāvemesva santesu,",
  "anya-e1004n:934": "Māsakaṃpi sataṃ gaṇe.",
  "anya-e1004n:935": "186.",
  "anya-e1004n:936": "Adantadamanaṃ dānaṃ,",
  "anya-e1004n:937": "Dānaṃ sabbatthasādhakaṃ;",
  "anya-e1004n:938": "Dānena piyavācena,",
  "anya-e1004n:939": "Unnamanti namantica.",
  "anya-e1004n:940": "187.",
  "anya-e1004n:941": "Dānaṃ sinehabhesajjaṃ,",
  "anya-e1004n:942": "Maccheraṃ dussanosadhaṃ;",
  "anya-e1004n:943": "Dānaṃ yasassabhosajjaṃ,",
  "anya-e1004n:944": "Maccheraṃ kappanosadhaṃ.",
  "anya-e1004n:945": "188.",
  "anya-e1004n:946": "Dubbhikkhe annadātaṃca,",
  "anya-e1004n:947": "Subhikkheca hiraññadaṃ;",
  "anya-e1004n:948": "Bhayecābhayatādānaṃ,",
  "anya-e1004n:949": "Saggepi bahu maññate.",
  "anya-e1004n:950": "189.",
  "anya-e1004n:951": "Sataṃcakkhu sataṃkaṇṇā,",
  "anya-e1004n:952": "Nāyakassa sutā sadā;",
  "anya-e1004n:953": "Tathāpi andhapadhīro;",
  "anya-e1004n:954": "Esā nāyakadhammatā.",
  "anya-e1004n:955": "190.",
  "anya-e1004n:956": "Khamā jāgariyu ṭṭhānaṃ,",
  "anya-e1004n:957": "Saṃvibhāgo dayikkhaṇā;",
  "anya-e1004n:958": "Nāyakassa guṇāete,",
  "anya-e1004n:959": "Icchitabbā hitatthinā.",
  "anya-e1004n:960": "191.",
  "anya-e1004n:961": "Paribhūto mudū hoti,",
  "anya-e1004n:962": "Atitikkhoca veravā;",
  "anya-e1004n:963": "Etañcaubhayaṃ ñatvā,",
  "anya-e1004n:964": "Anumajjhaṃ samācare.",
  "anya-e1004n:965": "192.",
  "anya-e1004n:966": "Nekantamudunā sakkā,",
  "anya-e1004n:967": "Ekantatikhiṇenavā;",
  "anya-e1004n:968": "Attaṃ mahante ṭhapetuṃ,",
  "anya-e1004n:969": "Tasmā ubhaya mācare.",
  "anya-e1004n:970": "193.",
  "anya-e1004n:971": "Piṭṭhito kkaṃ niseveyya,",
  "anya-e1004n:972": "Kucchinātu hutāsanaṃ;",
  "anya-e1004n:973": "Sāmikaṃ sabbabhāvena,",
  "anya-e1004n:974": "Paralokaṃ amāyāya.",
  "anya-e1004n:975": "194.",
  "anya-e1004n:976": "Naseve pharusaṃsāmiṃ,",
  "anya-e1004n:977": "Taṃpi sevena macchariṃ;",
  "anya-e1004n:978": "Tato paggaṇhakaṃseve,",
  "anya-e1004n:979": "Seve niggaṇhakaṃ tato;",
  "anya-e1004n:980": "195.",
  "anya-e1004n:981": "Na sā rājā yo ajeyyaṃ jināti,",
  "anya-e1004n:982": "Na so sakhāyo sakhāraṃ jināti;",
  "anya-e1004n:983": "Na sā bhariyā patino virodhati,",
  "anya-e1004n:984": "Na te vuttā ye nabharanti jiṇṇakaṃ.",
  "anya-e1004n:985": "196.",
  "anya-e1004n:986": "Na sā sabhā yattha nasanti santo,",
  "anya-e1004n:987": "Na te santo ye navadanti dhammaṃ;",
  "anya-e1004n:988": "Rāgañca dosañca pahāya mohaṃ,",
  "anya-e1004n:989": "Dhammaṃ bhaṇantāva bhavanti santo.",
  "anya-e1004n:990": "197.",
  "anya-e1004n:991": "Sutassa rakkhā satatābhiyogo;",
  "anya-e1004n:992": "Kulassa vattaṃ purisassa vijjā;",
  "anya-e1004n:993": "Rañño pamādo pasamodhanassa,",
  "anya-e1004n:994": "Thīnantu jānāmi na jātu rakkhaṃ.",
  "anya-e1004n:995": "Itthikathā",
  "anya-e1004n:996": "198.",
  "anya-e1004n:997": "Namātarā dhītuyā vāpi,",
  "anya-e1004n:998": "Bhagīniyā vicakkhaṇo;",
  "anya-e1004n:999": "Navivittāsane mante,",
  "anya-e1004n:1000": "Nārī māyāvinīnanu.",
  "anya-e1004n:1001": "199.",
  "anya-e1004n:1002": "Vijjutānañca lolattaṃ,",
  "anya-e1004n:1003": "Satthānañcatitikkhaṇaṃ;",
  "anya-e1004n:1004": "Sīghataṃ vāyutejānaṃ,",
  "anya-e1004n:1005": "Anukubbanti nāriyo.",
  "anya-e1004n:1006": "200.",
  "anya-e1004n:1007": "Dviguṇo thīna māhāro,",
  "anya-e1004n:1008": "Buddhicāpi catugguṇo;",
  "anya-e1004n:1009": "Chaguṇo hoti vāyāmo,",
  "anya-e1004n:1010": "Kāmotva ṭṭha guṇobhave.",
  "anya-e1004n:1011": "201.",
  "anya-e1004n:1012": "Ekamekāyaitthīyā,",
  "anya-e1004n:1013": "Aṭṭhaṭṭhapatino siyuṃ;",
  "anya-e1004n:1014": "Sūrāca balavantoca,",
  "anya-e1004n:1015": "Sabbākāmarasāharā;",
  "anya-e1004n:1016": "Kareyya navame chandaṃ,",
  "anya-e1004n:1017": "Unnattā hi napūrati.",
  "anya-e1004n:1018": "202.",
  "anya-e1004n:1019": "Lapanti saddhimaññena,",
  "anya-e1004n:1020": "Passantaññaṃ savibbhamā;",
  "anya-e1004n:1021": "Cittakaṃ cintayantaññaṃ,",
  "anya-e1004n:1022": "Nārīnaṃnāma ko piyo.",
  "anya-e1004n:1023": "203.",
  "anya-e1004n:1024": "Jivhāsahassiko yo hi,",
  "anya-e1004n:1025": "Jīve vassasataṃ naro;",
  "anya-e1004n:1026": "Tena nikammuno vutto,",
  "anya-e1004n:1027": "Thīdoso kiṃkhayaṃgato.",
  "anya-e1004n:1028": "204.",
  "anya-e1004n:1029": "Aggi āpo thiyo muḷho,",
  "anya-e1004n:1030": "Sappo rājakulānica;",
  "anya-e1004n:1031": "Payatanāpagantabbo,",
  "anya-e1004n:1032": "Maccupāṇaharāniti.",
  "anya-e1004n:1033": "205.",
  "anya-e1004n:1034": "Itthīnaṃ dujjanā nañca,",
  "anya-e1004n:1035": "Visāsonopapajjate;",
  "anya-e1004n:1036": "Vīsassa siṅgino roga,",
  "anya-e1004n:1037": "Nadīrājakulassaca.",
  "anya-e1004n:1038": "206.",
  "anya-e1004n:1039": "Satthaṃ sunicchitamatīpi vicintanīyaṃ,",
  "anya-e1004n:1040": "Svārādhitopya vanipo parisaṅkanīyo;",
  "anya-e1004n:1041": "Hatthaṅgatāpi yuvatīparirakkhanīyā,",
  "anya-e1004n:1042": "Satthāvanīpayuvatīsu kutovasitthaṃ.",
  "anya-e1004n:1043": "207.",
  "anya-e1004n:1044": "Ayuttakammāraddhanaṃ virodho,",
  "anya-e1004n:1045": "Saṅghassa yuddhañca mahābalehi;",
  "anya-e1004n:1046": "Vissāsakammaṃ pamādāsu niccaṃ,",
  "anya-e1004n:1047": "Dvārānimaccussa vadanti paññā.",
  "anya-e1004n:1048": "208.",
  "anya-e1004n:1049": "Vātaṃ jālena naro parāmase,",
  "anya-e1004n:1050": "Osiñce sāgaraṃ ekapāṇinā;",
  "anya-e1004n:1051": "Sakenatālena janeyya ghosaṃ,",
  "anya-e1004n:1052": "Yo sabbabhāvaṃ pamadāsu osaje.",
  "anya-e1004n:1053": "209.",
  "anya-e1004n:1054": "Itthīpi hi ekacciyā,",
  "anya-e1004n:1055": "Seyyā vuttāva muninā;",
  "anya-e1004n:1056": "Bhaṇḍāna muttamaṃ itthī,",
  "anya-e1004n:1057": "Aggupaṭṭhāyikātica.",
  "anya-e1004n:1058": "210.",
  "anya-e1004n:1059": "Yo naṃ bharati sabbadā,",
  "anya-e1004n:1060": "Niccaṃ ātāpi ussuko;",
  "anya-e1004n:1061": "Sabbakāmaharaṃ posaṃ,",
  "anya-e1004n:1062": "Bhattāraṃ nātimaññati.",
  "anya-e1004n:1063": "211.",
  "anya-e1004n:1064": "Nācāpi sotthi bhattāraṃ,",
  "anya-e1004n:1065": "Issācārena rosaye;",
  "anya-e1004n:1066": "Bhattuca garunosabbe,",
  "anya-e1004n:1067": "Paṭipūjeti paṇḍito.",
  "anya-e1004n:1068": "212.",
  "anya-e1004n:1069": "Uṭṭhāyikā anālāsā,",
  "anya-e1004n:1070": "Saṅgahitaparijjanā;",
  "anya-e1004n:1071": "Bhattu manāpaṃ carati,",
  "anya-e1004n:1072": "Bhattakaṃ anurakkhati.",
  "anya-e1004n:1073": "213.",
  "anya-e1004n:1074": "Evaṃ vattati yānārī,",
  "anya-e1004n:1075": "Bhattuchandavasānugā;",
  "anya-e1004n:1076": "Manāpānāma tedevā,",
  "anya-e1004n:1077": "Yattha sā upapajjati.",
  "anya-e1004n:1078": "214.",
  "anya-e1004n:1079": "Kokilānaṃ saro rūpaṃ,",
  "anya-e1004n:1080": "Nārīrūpaṃ patibbataṃ;",
  "anya-e1004n:1081": "Vijjā rūpa marūpānaṃ,",
  "anya-e1004n:1082": "Khamā rūpaṃ tapassīnaṃ.",
  "anya-e1004n:1083": "215.",
  "anya-e1004n:1084": "Āneya kulajaṃ pañño,",
  "anya-e1004n:1085": "Virūpamapi kaññakaṃ;",
  "anya-e1004n:1086": "Hīnāyapi surūpāya,",
  "anya-e1004n:1087": "Vivāhaṃsadisaṃ kare.",
  "anya-e1004n:1088": "216.",
  "anya-e1004n:1089": "Visamhāmatamādeyya,",
  "anya-e1004n:1090": "Amajjamhāpikañcanaṃ;",
  "anya-e1004n:1091": "Nicamhāpyuttamāvijjā,",
  "anya-e1004n:1092": "Ratanitthīpidukulā.",
  "anya-e1004n:1093": "217.",
  "anya-e1004n:1094": "Bālitthī makkhikātuṇḍaṃ,",
  "anya-e1004n:1095": "Isīnañca kamaṇḍaluṃ;",
  "anya-e1004n:1096": "Setambu phalaṃ tambulaṃ,",
  "anya-e1004n:1097": "Nocchiṭṭhamupajāyate.",
  "anya-e1004n:1098": "218.",
  "anya-e1004n:1099": "Bālakko paṇṇadhūmoca,",
  "anya-e1004n:1100": "Vuddhitthī pallalodakaṃ;",
  "anya-e1004n:1101": "Āyukkhayakaraṃ niccaṃ,",
  "anya-e1004n:1102": "Rattoca dadhibhojanaṃ.",
  "anya-e1004n:1103": "219.",
  "anya-e1004n:1104": "Thiyo seveyya naccantaṃ,",
  "anya-e1004n:1105": "Sāduṃ bhuñjeyyanāhitaṃ;",
  "anya-e1004n:1106": "Pūjaye mānaye vuddhe,",
  "anya-e1004n:1107": "Guruṃ māyāya nobhaje.",
  "anya-e1004n:1108": "220.",
  "anya-e1004n:1109": "Ācāro kula mākhyāti,",
  "anya-e1004n:1110": "Desa mākhyāti bhāsitaṃ;",
  "anya-e1004n:1111": "Sambhavo pema mākhyāti,",
  "anya-e1004n:1112": "Deha mākhyātibhojanaṃ.",
  "anya-e1004n:1113": "221.",
  "anya-e1004n:1114": "Dehītivacanādvārā,",
  "anya-e1004n:1115": "Dehaṭṭhāpañcadevatā;",
  "anya-e1004n:1116": "Sajja niyanti dhī kitti,",
  "anya-e1004n:1117": "Hirī sirī matīpica.",
  "anya-e1004n:1118": "222.",
  "anya-e1004n:1119": "Dehītivacanaṃ dukkhaṃ,",
  "anya-e1004n:1120": "Natthītivacanaṃ tathā;",
  "anya-e1004n:1121": "Vākyaṃdehītinatthīti,",
  "anya-e1004n:1122": "Mābhaveyya bhavebhave.",
  "anya-e1004n:1123": "223.",
  "anya-e1004n:1124": "Bodhayanti nayācanti,",
  "anya-e1004n:1125": "Dehīti pacchimājanā;",
  "anya-e1004n:1126": "Passa vatthumadānassa,",
  "anya-e1004n:1127": "Mābhavatūti īdiso.",
  "anya-e1004n:1128": "224.",
  "anya-e1004n:1129": "Mahā atyappakaṃ yāti,",
  "anya-e1004n:1130": "Niguṇe guṇavāpiha;",
  "anya-e1004n:1131": "Aṭṭhānaṭṭheyyabhāvena,",
  "anya-e1004n:1132": "Gajindoiva dabbake.",
  "anya-e1004n:1133": "225.",
  "anya-e1004n:1134": "Mahantaṃ nissayaṃkatvā,",
  "anya-e1004n:1135": "Khuddopyatimahā bhave;",
  "anya-e1004n:1136": "Hemapabbatamāpajja,",
  "anya-e1004n:1137": "Sovaṇṇākira pakkhino.",
  "anya-e1004n:1138": "226.",
  "anya-e1004n:1139": "Bahūna mappasārānaṃ,",
  "anya-e1004n:1140": "Ekibhāvo hidujjayo;",
  "anya-e1004n:1141": "Tiṇena vaṭṭate rajju,",
  "anya-e1004n:1142": "Tāya nāgopi bandhate.",
  "anya-e1004n:1143": "227.",
  "anya-e1004n:1144": "Asahāyo samatthopi,",
  "anya-e1004n:1145": "Tejasi kiṃ karissati;",
  "anya-e1004n:1146": "Nivātasaṇṭhito aggi,",
  "anya-e1004n:1147": "Sayamevūpasammati.",
  "anya-e1004n:1148": "228.",
  "anya-e1004n:1149": "Khantuṃ tapanajotejo,",
  "anya-e1004n:1150": "Sakkāhoti na vaṇṇajo;",
  "anya-e1004n:1151": "Bhūpādīhi katodaṇḍo,",
  "anya-e1004n:1152": "Sakkāhoti na bhaccajo.",
  "anya-e1004n:1153": "229.",
  "anya-e1004n:1154": "Thīsaṃsagge kutosuddho,",
  "anya-e1004n:1155": "Maṃsabhakkhe kutodayā;",
  "anya-e1004n:1156": "Surāpāṇe kutosaccaṃ,",
  "anya-e1004n:1157": "Pakodhamhi kutotapo.",
  "anya-e1004n:1158": "230.",
  "anya-e1004n:1159": "Thīyā guyhaṃ nasaṃseyya,",
  "anya-e1004n:1160": "Amittassaca paṇḍito;",
  "anya-e1004n:1161": "Yocā missena saṃhīro,",
  "anya-e1004n:1162": "Hadayattheno yonaro.",
  "anya-e1004n:1163": "231.",
  "anya-e1004n:1164": "Guyhamattha",
  "anya-e1004n:1165": "Sambodhayati yonaro;",
  "anya-e1004n:1166": "Mantabhedabhayā tassa,",
  "anya-e1004n:1167": "Dāsabhūto titikkhati.",
  "anya-e1004n:1168": "232.",
  "anya-e1004n:1169": "Vahe amitta khandhena,",
  "anya-e1004n:1170": "Yāvakāle anāgate;",
  "anya-e1004n:1171": "Tamheva cāgate kāle,",
  "anya-e1004n:1172": "Bhinde ghaṭami vuppale.",
  "anya-e1004n:1173": "233.",
  "anya-e1004n:1174": "Khalaṃ sālaṃ pasuṃ khettaṃ,",
  "anya-e1004n:1175": "Gantvācassa abhikkhaṇaṃ;",
  "anya-e1004n:1176": "Mitaṃ dhaññaṃ nidhāpeyya,",
  "anya-e1004n:1177": "Mitañca pācaye ghare.",
  "anya-e1004n:1178": "234.",
  "anya-e1004n:1179": "Kodhaṃ lobhaṃ madaṃ mānaṃ,",
  "anya-e1004n:1180": "Tandiṃ missaṃ pamattakaṃ;",
  "anya-e1004n:1181": "Soṇṭhaṃniddhālukaṃ makkhaṃ,",
  "anya-e1004n:1182": "Maccherañca jahe budho.",
  "anya-e1004n:1183": "235.",
  "anya-e1004n:1184": "Kodho abbhantare jāto,",
  "anya-e1004n:1185": "Dhūvaṃ nāseti kodhanaṃ;",
  "anya-e1004n:1186": "Vatthālaṅkārapuṇṇāyaṃ,",
  "anya-e1004n:1187": "Mañjūsāyaṃ sikhīyathā.",
  "anya-e1004n:1188": "236.",
  "anya-e1004n:1189": "Uppajjate sace kodho;",
  "anya-e1004n:1190": "Āvajje kakacūpamaṃ;",
  "anya-e1004n:1191": "Uppajje ce rase taṇhā,",
  "anya-e1004n:1192": "Puttamaṃsūpamaṃ sare.",
  "anya-e1004n:1193": "237.",
  "anya-e1004n:1194": "Guṇa maddhisamaṃ makkhe,",
  "anya-e1004n:1195": "Parena kalahe sati;",
  "anya-e1004n:1196": "Addhisamaṃ pakāseti,",
  "anya-e1004n:1197": "Aṇumattaṃvavajjakaṃ.",
  "anya-e1004n:1198": "238.",
  "anya-e1004n:1199": "Tasseva tena pāpīyo,",
  "anya-e1004n:1200": "Yo kuddhaṃ paṭikujjhati;",
  "anya-e1004n:1201": "Kuddha mapaṭikujjhanto,",
  "anya-e1004n:1202": "Saṅgāmaṃ jeti dujjayaṃ.",
  "anya-e1004n:1203": "239.",
  "anya-e1004n:1204": "Rāgonāma manosallaṃ,",
  "anya-e1004n:1205": "Guṇatthavaratakkaro;",
  "anya-e1004n:1206": "Rāhu vijjāsasaṅkassa,",
  "anya-e1004n:1207": "Tapodhanahutāsano.",
  "anya-e1004n:1208": "240.",
  "anya-e1004n:1209": "Pamādo jāyate madā,",
  "anya-e1004n:1210": "Pamādā jāyate khayo;",
  "anya-e1004n:1211": "Khayā padosā jāyanti,",
  "anya-e1004n:1212": "Madaṃ kiṃ najahe budho.",
  "anya-e1004n:1213": "241.",
  "anya-e1004n:1214": "Namanti phalinorukkhā,",
  "anya-e1004n:1215": "Namanti vibudhājanā;",
  "anya-e1004n:1216": "Sukkhakaṭṭhañca muḷhoca,",
  "anya-e1004n:1217": "Bhijjateva nanamanti.",
  "anya-e1004n:1218": "242.",
  "anya-e1004n:1219": "Ṭhāne vuddhāna mokāsaṃ,",
  "anya-e1004n:1220": "Dade vuddhāpacāyiko;",
  "anya-e1004n:1221": "Nanu tālo ajīvopi,",
  "anya-e1004n:1222": "Samīpa ññe paronato.",
  "anya-e1004n:1223": "243.",
  "anya-e1004n:1224": "Garukātabbaposesu,",
  "anya-e1004n:1225": "Niccavuttiṃ karoti yo;",
  "anya-e1004n:1226": "Nicattaṃ so pahantāna,",
  "anya-e1004n:1227": "Uttamatte patiṭṭhati.",
  "anya-e1004n:1228": "244.",
  "anya-e1004n:1229": "Yattha posaṃ najānanti,",
  "anya-e1004n:1230": "Jātiyā vinayena vā;",
  "anya-e1004n:1231": "Na tattha mānaṃ kariyā,",
  "anya-e1004n:1232": "Vasa maññātakejane.",
  "anya-e1004n:1233": "245.",
  "anya-e1004n:1234": "Aññātavāsaṃ vasatā,",
  "anya-e1004n:1235": "Jātavedasamenāpi;",
  "anya-e1004n:1236": "Khamitabbaṃ sapaññena,",
  "anya-e1004n:1237": "Api dāsassa tajjitaṃ.",
  "anya-e1004n:1238": "246.",
  "anya-e1004n:1239": "Dhanadhaññāpayogesu,",
  "anya-e1004n:1240": "Tathā vijjāgamesuca;",
  "anya-e1004n:1241": "Dūteca byavahāreca,",
  "anya-e1004n:1242": "Cattalajjo sadā bhave.",
  "anya-e1004n:1243": "247.",
  "anya-e1004n:1244": "Nahi koci kate kicce,",
  "anya-e1004n:1245": "Kattāraṃ sammapekkhate;",
  "anya-e1004n:1246": "Tasmā sabbānikammāni,",
  "anya-e1004n:1247": "Sāvasesāni kāraye.",
  "anya-e1004n:1248": "248.",
  "anya-e1004n:1249": "Iṇaseso aggiseso,",
  "anya-e1004n:1250": "Sattuseso tayoime;",
  "anya-e1004n:1251": "Punappunaṃpi vaḍḍhanti,",
  "anya-e1004n:1252": "Tasmā sesaṃ nakāraye.",
  "anya-e1004n:1253": "249.",
  "anya-e1004n:1254": "Natthi vijjāsamaṃ vittaṃ,",
  "anya-e1004n:1255": "Natthi byādhisamo ripu;",
  "anya-e1004n:1256": "Natthi attasamaṃ pemaṃ,",
  "anya-e1004n:1257": "Natthi kammaparaṃ balaṃ.",
  "anya-e1004n:1258": "250.",
  "anya-e1004n:1259": "Attanā kurute lakkhī,",
  "anya-e1004n:1260": "Alakkhīcāpi attanā;",
  "anya-e1004n:1261": "Nahi lakkhī alakkhīca,",
  "anya-e1004n:1262": "Añño aññassa kurute.",
  "anya-e1004n:1263": "251.",
  "anya-e1004n:1264": "Sayaṃ āyaṃ vayaṃ raññā,",
  "anya-e1004n:1265": "Sayaṃ jaññā katākataṃ;",
  "anya-e1004n:1266": "Attanāva bhavakkheyya,",
  "anya-e1004n:1267": "Katāni akatānica.",
  "anya-e1004n:1268": "252.",
  "anya-e1004n:1269": "Upakāraṃ hiteneva,",
  "anya-e1004n:1270": "Sattunā sattu muddhare;",
  "anya-e1004n:1271": "Pādalaggaṃ karaṭṭhena,",
  "anya-e1004n:1272": "Kaṇṭakena kaṇṭakaṃ.",
  "anya-e1004n:1273": "253.",
  "anya-e1004n:1274": "Name namantassa bhaje bhajantaṃ,",
  "anya-e1004n:1275": "Kiccāni krupassa kareyya kiccaṃ;",
  "anya-e1004n:1276": "Nā natthakāmassa kareyya atthaṃ,",
  "anya-e1004n:1277": "Asambhajantaṃpi nasambhajeyya.",
  "anya-e1004n:1278": "254.",
  "anya-e1004n:1279": "Caje cajantaṃ navataṃ kariyā,",
  "anya-e1004n:1280": "Apetacittena nasambhajeyya;",
  "anya-e1004n:1281": "Dijo dumaṃ khīṇaphala mañatvā,",
  "anya-e1004n:1282": "Aññaṃ sapekkheyya mahāti loko."
}